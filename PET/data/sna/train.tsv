category	headline	text	url
sports	‘Tagadzirira’ . . . bhora ngaritambwe.	  KUCHANGE kusingadanwe anonzwa svondo rino kunhandare dzinosanganisira National Sports Stadium muHarare, Mandava Stadium (Zvishavane) neBabourfields (Bulawayo) uko zvikwata zvemuPremier Soccer League zvichatatsurana mumutambo weChibuku Super Cup.   Iyi ichave mitambo yekutanga yezvikwata izvi kubva pakamiswa mitambo yose munaKurume gore rapera nechinangwa chekudzivirira kupararira kwechirwere cheCovid-19.   Svondo rino, Kwayedza yakaita hurukuro nevarairidzi vezvikwata zvakasiyana avo vakarakidza mufaro mukuru nekudzoka kwenhabvu.   Murairidzi weFC Platimun, shasha dzePSL, Norman Mapeza anoti nguva yanga yareba vatambi vakangogara.    Mapeza   “Isu semakore ese tinotambira kuti tihwine uye iye zvino tiri kushanda nesimba kuti tigohwina. Asi tiri kutanga patsva nekuti takashandura zvakawanda kuchikwata chedu, vamwe vatambi vakaenda kukauya vamwe. Saka tichafamba nebhora nekuti tinoziva kuti zvimwe zvikwata zvinoda kusvika patiri,” anodaro Mapedza. FC Platinum kana kuti Pure Platinum Play iri muboka reGroup 4 rine zvikwata zvinoti Ngezi Platinum, Triangle neWhahwa. Murairidzi weDynamos FC – Tonderai “Stanza” Ndiraya – anoti nhabvu yadzoka panguva yakanaka chose. Anoti DeMbare yagara inozivikanwa sechikwata chikuru saka mwaka uno vanoda kurakidza nyika yose kuburikidza nekuhwina mikombe yakawanda.   “Zita rekungoti Dynamos chete ihombe uye zvakawanda zvinotarisirwa kubva kwatiri. Saka isu sechikwata tinovimbisa kuti tichashanda nesimba kuti mwaka uno vatsigiri vedu vagofara tahwina mikombe yakasiyana.   “Asi sezvo tange tave nenguva ndefu takangogara, tinokumbira kuvatsigiri vedu kuti ngavatipe nguva kana tikakundikana tinenge takundikana sezvo vakomana vachiri nengura. Asi ndinofara hangu nekuti tiri kutangirana zvikwata zvose sezvo tose tange takagara nguva ndefu,” anodaro Ndiraya.   DeMbare yakaiswa muboka rine zvikwata zvinoti CAPS United, Henrentals, Harare City neZPC Kariba. Iri ndiro rega boka rine zvikwata zvitanhatu sezvo mamwe ese ane zvikwata zvina.   Kuchiti kuBulawayo, murairidzi weChicken Inn — Joey “Mafero” Antipas — anoti chikwata chake hachisati chambohwina Chibuku Super Cup saka vacharwa semvumba gore rino kuti vatore mukombe uyu. Mafero akatungamira maGamecocks mugore ra2015 kuhwina mukombe wePSL.   “Kudzoka kwenhabvu kunofadza uye tiri kutanga nemukombe weChibuku uyo tisati tambohwina sechikwata saka mwaka uno ticharwa semvumba kuti tiuhwine,” anodaro MaGamecocks ari muboka reGroup 2 rine zvikwata zvinoti Bulawayo City, Bulawayo Chiefs neHighlanders.   KuManicaland, murairidzi wechikwata chichangopinda muPSL cheCranborne Bullets — Nesbert “Yabo” Saruchera — anoti ino ndiyo nguva chikwata chavo yange yakamirira.   “Nguva yatange takamirira yazosvika manje, tange takamirira kwenguva ndefu saka tiri kufara uye takagadzirira kusangana nezvimwe zvikwata tigovarakidza kuti isu tauya tichipisa.   “Mumutambo weChibuku Super Cup, vamwe vari muboka redu ngavazive kuti isu tatobudirira kufambira mberi mumutambo uyu. Hatina kupinda kuzozadzikisa mazita kwete asi tinoda kutaridza nyika kuti nhabvu iyi tinotoiziva,” anodaro Saruchera.   MATCH DAY 1 GROUP 1 Caps United FC v Yadah FC Harare City FC v ZPC Kariba FC Herentals FC v Dynamos FC GROUP 2 Bulawayo City FC v Chicken Inn FC; Bulawayo Chiefs FC v Highlanders FC GROUP 3 Tenax FC v Black Rhinos FC Manica Diamonds FC v Cranborne Bullets FC GROUP 4 Ngezi Platinum Stars FC v Triangle United FC	https://www.kwayedza.co.zw/tagadzirira-bhora-ngaritambwe/
sports	Nhabvu yevechidiki yosimudzirwa	  SHASHA dzakambonetsa munhabvu – Godfrey ‘Goda’ Moyo naBeavan Chikaka – vobatana mukusimudzira vatambi vechidiki izvo zviri kuvaona vachirairidza chikwata chePrime Rangers Soccer Academy.   Goda, sekuzivikanwa kwaanonyanya kuitwa munhabvu, akatambira zvikwata zvinoti Motor Action, Lengthens neShooting Stars kuchiti Chikaka akatambira CAPS United, Highlanders, Zimbabwe Saints, Black Rhinos neTafic yekuBotswana.   Vatambi vaviri ava vose pavange vave kunosendeka shangu dzavo dzenhabvu vakasangana kuPrime Rangers FC iyo yaikwikwidza muDivision One uko kunove kwavave kurairidza iye zvino vachibika vatambi vemangwana. Kuchikwata ichi, varairidzi vaviri ava vari kushanda nezvikwata zvemapoka anoti Under-11, 12 ne21.   Muhurukuro neKwayedza svondo radarika pamhemberero dzePrime Rangers Academy apo vaipa mibairo kuvatambi vavo vakadadisa mugore ra2021, Goda anoti akabatana naChikaka nechinangwa chekubika vatambi vechidiki kuti vagokwanisa kusimukira mumutambo uyu.   “Nhabvu yedu kuti ibudirire tisvike kure, tinofanira kubika vechidiki zvakasimba nekudaro ndiko saka ini naChikaka takabatana kuchikwata chePrime Rangers Academy. Ruzivo rwatakawana munhabvu tiri kurwupawo kune vechidiki kuti vagokwanisa kudarika padanho ratakasvika isu,” anodaro Goda.   Anoti nerutsigiro rwavari kuwana kubva kumutungamiri wePrime Rangers, Samuel Horonga, vari kuona chiyedza chikuru zvekuti vane vatambi vakawanda avo vanofunga kuti vanogona kuenda kunotambira kunyika dzakaita seSouth Africa nekuEurope mune remangwana.   “Chishuwo chemutambi wese wenhabvu wemazuva ano kunotambira padanho repamusoro kuEurope kana kuSouth Africa chaiko. Tine vatambi avo tinofunga kuti vanogona kusvika padanho iri zvekuti vakaramba vakangozvininipisa chete vanosvika kure mumutambo uyu,” anodaro.   Chikaka anotiwo chikwata chavo gore rino chichakwikwidza muligi reUnder-21 Challenge League izvo vanovimba kuti zvichabatsira vatambi vavo kuti vagoonekwa nezvikwata zvikuru zvemuno nezvekunze.   “Mwaka uno tiri kuzokwikwidza muUnder-21 Challenge League umo tinovimba kuti muchabatsira vatambi vedu vagoonekwa nezvikwata zvizhinji.   “Ligi iri rakakosha nekuti ndipo panovhurirwa mikana yevatambi vazhinji yekusimukira mumutambo uyu. Masvondo adarika, takakwikwidza kumutambo wekupedzisira wegore uyo takasvika mufainari, matambiro atakaita akafadza zvikuru zvekuti tiri kutarisira kutanga kweChallenge League,” anodaro Chikaka.   Mumutambo weUnder-21 Challenge League, Prime Rangers ichakwikwidza nezvikwata zvinosanganisira Friendly Academy neBN Academy kutanga munaKukadzi.	https://www.kwayedza.co.zw/nhabvu-yevechidiki-yosimudzirwa-2/
health	Nyanzvi dzeHutano Dzofara neKusashaya kweVanhu neCovid-19 muMazuva Manomwe Adarika	Bazi rezvehutano rakazivisa nemusi weChina kuti huwandu hwevanhu vafa nechirwere cheCovid-19 hwaramba huri pamazana maviri nemakumi maviri nevana kana kuti 224, sezvo pasina munhu akafa nedenda iri. Izvi zvinoreva kuti kwemazuva manomwe, hapana munhu afa munyika neCovid-19, chiitiko chiri kutambirwa nenyanzvi mune zvehutano dzichiti ichi chiratidzo chekuti matanho ekurwisana nechirwere ichi ari kutorwa nenyika ari kushanda. Huwandu hwevanhu vabatwa nechirwere ichi munyika hwakakwira kusvika pazviuru zvinomwe nemazana matanhatu ane makumi matatu nevatatu, kana kuti 7 633 mushure mekunge vanhu makumi matatu nevashanu kana kuti 35, vawanikwa vaine chirwere ichi. Pavanhu ava vanhu makumi matatu nevaviri kana kuti 32 vagara vari munyika, vaviri vakadoka kubva kuSouth Africa kuchiti mumwe chete ari akadzoka munyika kubva kuNamibia. Vanhu vakanga vapona kubva kucovid-19 kusvika nemusi weChina vanonzi vakanga vasvika pazviuru zvishanu nemazana masere ane makumi mana nemumwe, kana kuti 5 841. Huwandu hwevanhu vachiri kurwara neCovid-19 hwakakwira kuenda pachiuru nemazana mashanu nemakumi matanhatu nevasere, kana kuti 1 568.	https://www.voashona.com/a/zimbabwe-covid-19-deaths-stands-at-224-for-the-past-seven-days/5587768.html
business	Dambudziko Rekushaya Mari muMabhanga Roenderera Mberi muNyika	Nyazvi munyaya dzezvehupfumi uye vanhuwo zvavo munyika vari kushora zvikuru vemabhanga uye vemuzvitoro nekuvabhadharisa mari dzemitero kwavari kuita kuti vatore mari dzavo mumabhanga kana kuwana mari muzvitoro. Vanhu vanoti kunze kwekupedza nguva yakareba vari mumitsetse, vave kubhadhara mari inosvika madhora makumi maviri pakutora mari inosvika chiuru chemadhora yavanofanirwa kunge vachitora nemadhora matatu chete. Vanhu ava vanoti vave kumanikidzwa kutora mari inosvika chiuru chemadhora mukati memazuva gumi sezvo vari kukwanisa kutora zana remadhora chete pazuva kubva mumabhanga uye pose pavanotora mari iyi vanobhadhariswa mari. Vezvitoro vanonziwo vari kumanikidza vanhu kuti vatenge zvavanenge vasiri kuda kuti vakwanisewo kuwana mari. Mukuru weBankers Association of Zimbabwe Dr. Charity Jinya vanoti vemabhanga havana zvavangaite pamitero iyi nekuti vashandi vawo vanenge vawandirwawo nebasa. Asi vanhu vataura neStudio 7 vanoti vave kupedza nguva yakareba yavanofanirwa kunge vachishanda vakaforera mari. Kunyangwe zvazvo mukuru webhanga renyika VaJohn Mangudya vakati mabhanga ape vanhu mari inosvika chiuru chemadhora pazuva, Amai Esther Samson vati chino nyanyovashungurudza kutadza kupiwa mari yakatemerwa iyi. “Kubvira last week tichingotora mari tichipiwa ma$200. Ndasvika na 7am kuzopiwa $200 iyoyo kuma past 3 pm kuno apa unenge wanzwa nenzara. Izvozvi ndatozotenga nartjie apo ndiro randadya pano. Tiri kuswera pano nenzara. Mari iri kunetsa” Amai Samson vanodaro. Mumwe zvakare ange akaforera mari pabhanga reCABS ndaVaMagodo Bangwayo, avo vati vari kurasikirwa nenguva yekunge vachibata mabasa panguva iyo vanhu vazhinji vari kurarama nekubata mabasa emaoko nekuda kwekusawanikwa kwemabasa. “Cash iri kunetsa, unogona kumira panapa 3 hours uchinzi mari hapana. Ndasvika kuma 11am asi ndiri kutobva kuwana mari ikozvino. Queue yanga yakasvika ukoko, vachimbopinza six six, kusvika vaapa 15 kusvika tazonzi tese kuma past 3 pm,” VaBangwayo vadaro. VaJack Kavero vaudzawo Studio 7 kuti kumichina kana kuti maATM vanhu havasi kukwanisa kutora mari sezvo musina mari. Vatiwo mumabhanga vari kungoudzwa kuti hakuna mari. Vati zvinovashungurudza zvikuru kuti vanobuda ziya kushanda vobudazve ziya kutora mari yavo kubhanga. No media source currently available Zvichakadaro, sangano rinomirira varairidzi reZimbabwe Teachers Association, Zimta, rati dambudziko remari kumabhanga riri kukanganisawo zvikuru mashandiro evarairidzi, sezvo vari kuzomanikidzwa kupedza nguva vari mumitsetse vachiedza kutora mari. Mukuru weZimta, VaSifiso Ndlovu vati nemhaka yekuti mabhanga haasi kukwanisa kupa vanhu mari dzavanoda pazuva, varairidzi vazhinji vari kukundikana kubhadhara zvikwereti pamwe nemitero yepavanogara. “Varairidzi vari kutarisira kutambira mari dzavo dzemihoro mangwana, ndinoona vazhinji vavo vachi kundikana kudzokera kumabasa kwavo vatadza kuwana mari dzavo.” VaNdlovu vati vane hurongwa hwekumbogara pasi nevatungamiri vezvemari kuti vanzwe kuti dambudziko iri richapera riini. Vanoti nyika inofanirwawo kusimbisa kurudziro yekuti vanhu vashandise makadhi ekumabhanga sezviri kuitwa mune dzimwe nyika dzakapoteredza. “Tinofanirwa kusiyana netsika yekungoshandisa mari chete, toshandisawo zvimwe zvakaita sema credit card kana digital money,” VaNdlovu vadaro. No media source currently available 	https://www.voashona.com/a/zimbabwe-politics-cash-crisis-banks-zimta/3347402.html
business	Kambani yeKwese TV Inopihwa Rezenisi Kuti Itepfenyure paDandemutande	Sangano reZimbabwe Institute of Southern Africa-Zimbabwe rinoti rinotambira nemufaro kupihwa kwemarezenisi matatu ekutepfenyura padandemutande kuKwese TV neBroadcasting Authority of Zimbabwe asi richiti chinodihwa kusunungura masaisai kuti vanhu vakwanise kutepfenyura mateverevhizheni pamwe nemaredhiyoemumatunhu. Kambani yeEconet, muridzi weKwese TV, yakazivisa neChina kuti yainge yapihwa marezenisi matatu ekutepfeunyura padandemutande. Nhengo yebhodhi remaTrustees eMISA Zimbabwe, VaChris Chinaka, vaudza Studio 7 kuti kunyange hazvo vachitambire zvose zvinovandzudza kufambiswa kwemashoko, BAZ haisati yatanga kuburitsa marezenisi avanonyanyoda. Mukuru weMISA Zimbabwe, VaTabani Moyo, vati marezenisi apihwa Kwese TV ndeemakambani anoita zvemabhizimisi uye ivo vanoda marezenisi eFrequency Modulation ayo anoita kuti veruzhinji vawane mashoko nemutengo uri pasi. Vatiwo ivo marezenisi apihwa Kwese TV anodhura zvakanyaya sezvo achiita madhora zviuru makumi mashanu pagore uye rezenesi racho rinoti zvikamu makumi maviri kubva muzana zvemari inenge yawanikwa nekambani yacho, zviendeswe kuBAZ pagore rega rega. VaMoyo vati chinodiwa kusunungura mitemo yezvekutepfenyura kuti pavhurwe mateverevhizheni nemaredhiyo akawanda munyika. VaChinaka vatiwo zvakakosha kuti hurumende ivandudzwe mabasa enhau nekutepfenyura vachiti izvi ndizvo zvisumudzira mabasa ebudiriro munyika. Vatiwo hurumende haifaniri kuona sekuti iri kuitira vatapi venhau dzvene vachiti ibasa rehurumende kuona kuti vanhu vawana mashoko nenhau dzavanoda. Hatina kukwanisa kunzwa divi reEconet panyaya iyi sezvo vange vasati vapindura mibvunzo yedu pataenda pamhepo. Hatinawo kunzwa kubva kune vBAZ kuti makambani mangani akanyorera kuti apihwe marezenisi akaita seakapihwa kuKwese TV. No media source currently available 	https://www.voashona.com/a/zimbabwe-mobile-giant-get-licence-for-online-tv/4378229.html
business	VaMangudya Vokurudzirwa Kuzadzikisa Zvavanotaura paKufambisa Mari	Gavhuna weReserve Bank of Zimbabwe, VaJohn Mangudy,a neChishanu vakaparura hurongwa hwavo hwepagore hwekushandiswa kwemari. Kunyange nyanzvi munyaya dzezvehupfumi dzakawanda dziri kutambira hurongwa uyu, vakawanda vanoti panoda garwa rakajeka kuitira kuti hupfumi hugadzirike. Chinangwa chaVaMangudya ndechekusimbaradza dhora remunyika range roramba richishaya simba. Kunyange hazvo vakawanda vachiti Zimbabwe ikazvipira inokwanisa kubuda mumadhaka mairi munyaya dzezvehupfumi, vamwe vanoti nyika inenge huku yemurombo inokandirira mazai mumuti. Nyanzvi munyaya dzezvehupfumi inodzidzisa paDurban University of Technology, Muzvinafundo Gift Mugano, vanoti pane zvakanaka nezvekaipa pane zvakaparurwa nmaVaMangudya. VaMugano vati hurongwa hwavo hwekusimbaradza musika wekutengeswa kwemari wakanaka sezvo uchiunza kugadzikana munyika. Asi vati havatenderane nehurongwa hwekuomesera makambani enharembozha anoitawo mamwe mabasa anoitwa nemabhanga akaita seEconent neNet One kuti asashande semabhanga achiwanisa vanhu mari. Vati kushomeka kwemari munyika uye kushaya simba kwedhora remunyika kunopa kuti zviomere veruzhinji. Vatiwo vari kumamisha vapinda panguva yakaoma Asi nyanzvi munyaya dzezvemabhanga, VaGilbert Muponda, vanoti vanotambira hurongwa hwekuomesera makambani enharembozha vachiti ange okurudzira kutengeswa kwemari pamukoto zvange zvokanganisa hupfumi hwenyika. Asi VaMuponda vatiwo zvakakosha kusimbaradza nyaya yekurima senzira yekusimbaradza hupfumi vachiti nyika iri kupedza mari yekunze yakawanda ichitenga zvinhu zvinogona kurimwa kana kugadzirwa munyika. Imwe nyanzvi munyaya dzezvepfumi, VaVictor Bhoroma, vanoti hurongwa hwakaparurwa naVaMangudya hwakanaka vachiti zvikashanda zvichapa kuti mitengo yezvinhu iderere asi ndokunge hurumende yasimbaradza nyaya yekugadzira zvinhu zvekutengesa kunze kwenyika. VaBhoroma vatiwo pane zvimwe zvinoda kuitwa kuti vanhu vave nechivimbo nehurongwa hweRBZ uhu vachiti chitsvambe chiri kbhanga iri kuti riratidze kuti rinoshandisa mari yekunze zvisina huori. Zimbabwe yakatarisana nematambudziko makukutu munyaya dzezvehupfumi kusanganisira kushaikwa kwemari, magetsi, mvura nezvimwe. Matambudziko aya awedzerwawo nenyaya yechirwere cheCovid-19 icho charura pasi rose. No media source currently available  	https://www.voashona.com/a/vamangudya-vokurudzirwa-kuzadzikisa-zvavanotaura-pakufambisa-mari/5557595.html
health	Zimbabwe Inovharwa kweMasvondo Matatu Kutanga neMuvhuro	Zimbabwe inoti ichange isingachabvumidze vanhu kubuda mudzimba dzavo kutanga nemusi weMuvhuro senzira yekuyedza kumisa kupararira kwaita chirwere cheCoronavirus pasi rose. Vachitaura neChishanu manheru pamusoro pematanho atorwa nehurumende yavo, mutungamiri wenyika, VaEmmerson Mnangagwa, vati vanhu vachange vachigara kudzimba dzavo kwemasvondo matatu kutanga neMuvhuro senzira yekudzivirira chirwere chiri kuita chamurambamhuru chichibata vanhu pasi rose. Chirwere ichi chabata vanhu vanodarika mazana mashanu nemakumi matatu ezviuru kubva zvachaputika kuChina gore rapera, uye vanhu vanodarika makumi mana ezviuru, vafa pasi rose, kusanganisira Zororo Makamba, uyo akashaya neMuvhuro muZimbabwe. VaMnangagwa vati vashandi vemuzvipatara pamwe nevashandi vehurumende ndivo chete vachange vachibvumidzwa kuenda kumabasa avo. VaMnangagwa vati vose vanotengesa zvinhu mumigwagwa vachange vasingabvumirwe kuita izvi kwemazuva makumi maviri nerimwe, zvitoro zvichange zvichivhurwa kwemaawa mana pazuva; madutavanhu ose achange asingabvumidzwe kutakura vanhu kunze kweZupco chete. Zvitoro zvinobvumidzwa kuvhura ndezviya zvinotengesa chikafu, mishonga nemamwe mabhizinisi akakosha kuvanhu muhupenyu hwavo nguva dzose. VaMnangagwa vati mauto nemapurisa achange achifamba achiona kuti vanhu vagara kudzimba dzavo. Zimbabwe yakavhara miganhu yayo nemusi weMuvhuro, uye ikabhana kuungana kwevanhu vanodarika makumi mashanu. Vanhu vashanu vabatwa nechirwere cheCoronavirus, kusanganisira Zororo Makamba, uyo akavigwa nemusi weChipiri.	https://www.voashona.com/a/zimbabwe-lockdownbegins-on-monday-for-three-weeks/5349049.html
sports	Zim ine tarenda: Songani	   MUTAMBI wemaWarriors neVestri yekuIceland — Silas Songani — anoti vatambi vemuZimbabwe vane tarenda rinonwisa mvura uye anoshuvira kuona vakawanda vachitambira kuEurope.   Songani pari zvino ari munyika akamirira kudzokera kuIceland uko mwaka mutsva wenhabvu uchazotanga munaChivabvu.   Nhabvu yekuIceland inotanga munaChivabvu, yakasiyana nekune dzimwe nyika dzekuEurope sezvo kunyika iyi panguva ino kunenge kuchitonhora zvikuru.   Muhurukuro neKwayedza svondo rino, Songani anoti munyika muno mune vatambi vakawanda vane tarenda rekutamba nhabvu.   “MuZimbabwe tine vatambi vakawanda vanotamba nhabvu zvinonwisa mvura zvekuti vanotokwana kuzvikwata zvakawanda zviri kuEurope. Asi nekuda kwezvirango zvatakatemerwa neFIFA pamwe neCAF, zviri kutidzorera kumashure, dai nyaya iyi yagadziriswa nekuchimbidza.   “Sevatambi venhabvu, tikanotambirawo kunze kwenyika ndipo patinowanawo mari yekuchengeta nemhuri dzedu.   Muno zvikwata zvishoma zvinobhadhara, ndiko saka mutambi wese wenhabvu achishuvira kuenda kunze kwenyika.   “Manje kana takavharirwa sezvatakaitwa izvi, vatambi vakawanda vanopedzisira vaora mwoyo nekuti vakomana vanenge vane nzara, vamwe vavo vozopedzisira vamedzwa nezvinodhaka.   “Ngatikoshesei hupenyu neremangwana revatambi venhabvu,” anodaro.   Songani ave makore anodarika manomwe achitambira nhabvu yake kuEurope uko akambotambira kuDenmark kwenguva refu ari kuzvikwata zvakaita seSønderjyskE, Sydvest 05 neElverum.   Anoti vamiriri vevatambi vemuno ngavave vanhu vakavimbika vanomirira kodzero dzavo vovatsvagira zvikwata chaizvo zvekutambira kwete kukoshesa mari.   Songani anoti vatambi vazhinji tarenda ravo rakakanganiswa nevamiriri vavo avo vaivavimbisa zvinhu zvakawanda zvisina kuzoitika.   “Vamiriri vevatambi venhabvu ngavasanyepere vapfana nekuvavimbisa zvinhu zvisipo nekuti vanokonzeresa kuti vasvike pakuramwa nhabvu nekuda kwenhema dzavo zhinji.   “Mutambi wenhabvu munhu anoda kuraramisa mhuri yake nekuchengeta vabereki vake, asi manje kana muchivanyepera munenge muchitouraya remangwana rake.   “Ini ndakaita rombo rakanaka rekuti ndakashanda naMore Moyo mumiriri wangu uyo aikoshesa remangwana rangu.   Kune vaimbouya kwandiri vachindivimbisa zvinhu zvakawanda, asi ndakaramba ndakamira panaMoyo nekuti ndinoziva kwandakabva naye,” anodaro.   Songani kunyangwe hake akatambira kuEurope kwemakore akawanda, mutambi uyu haana kunyatsowana mukana wakakura wekutambira chikwata chenyika chemaWarriors sezvo akangokwanisa kutamba ka11 chete.   “Mutambi wenhabvu ishuviro yake kutambira nyika yake mitambo yakawanda, ini ndakakomborerwa kuti ndakatambira nyika yangu ka11 asi ndaidawo chaizvo kuitambira kakawanda.   “Varairidzi vairairidza chikwata chenyika ndivo vanoziva kuti sei vasina kundishevedza kakawanda uyewo ini handina daka nazvo nekuti pakupedzisira sechizvarwa chemuno, ndinoda kuona nyika yangu ichibudirira mumutambo wenhabvu ichisvika kure,” anodaro.   Songani anoenderera achiti: “Kana tave kutenderwa kutamba nhabvu senyika, ndichashanda nesimba kuti ndishevedzwe ndizotambira nyika yangu zvekare.”   Mutambi uyu anorumbidza zvikuru Norman Mapeza uyo waakashanda naye kuFC Platinum panguva yaakambodzoka kuzotambira nhabvu yake muno achibva kuDenmark asati aenda kuIceland.   Anoti Mapeza akamubika patsva zvekuti akashamisika kunzwa kuti atengwa neVestri yekuIceland.   “Mapeza ndinomurumbidza zvikuru nekuti akandibika patsva izvo zvakazozarura mukana wekuti ndiende kuIceland. Iye Mapeza pachake akatoshamisika kuti ndave kudzokera kuEurope akandikurudzira kuti ndishandise mukana uyu nemazvo wandakawana apo ndakatengwa neVestri,” anodaro.   Songani, uyo akambotambira Harare City neFC Platinum, ave nemakore 33 ekuberekwa uye anoti ave kutanga kuita gadziriro dzekusendeka shangu dzake dzekutamba nhabvu.   Anoti kana akasiya kutamba nhabvu, anoda kuzoita zvesports management.   “Nekugara kwandaita kuEurope, ndave kuzivana nevanhu vakawanda ikoko saka ndinoda kuvhurira mikana vatambi vakawanda vagouya kuzotambirawo nhabvu yavo kuEurope.   “Mikana yandakawana, ndinoda kuti vamwe vaiwanewo zvibatsire kuti nhabvu yedu munyika isimukire,” anodaro.	https://www.kwayedza.co.zw/zim-ine-tarenda-songani/
politics	Vakawanda muNyika Voisa Tarisiro paHurumende Ichaumbwa naVaMnangagwa	Vanhu vakawanda vanoti vane tarisiro yekuti zvinhu zvichanaka nekukurumidza munyika zvichitevera kugadzwa kwakaitwa VaEmmerson Mnangagwa semutungamiri wenyika mutsva. Vakawanda vevanhu ava vanoti dambudziko guru ranga ratarisana nenyika hutongi hwevaimbove mutungamiri wenyika VaRobert Mugabe, hwavanoti veruzhinji kusanganisira dzimwe nyika, vainge vasisina chivimbo nahwo. Kunyange vashandi vemumakanzuru akawanda vainge vasisatambire mari dzemihoro, vanhu vachitadza kuwana mari dzavo kumabhangi ukuwo vashandi vehurumende vainge vasisazive zuva ravanotambira mari yavo zvairatidza kuti hurumende yakangaisina hurongwa hwekupedza matambudziko munyika nechimbichimbi. Mumwe mushandi wekanzuru yeKariba, VaFish Mucheza, avo vanoti vave negore nemwedzi mitatu vasingatambire, vane tarisiro yekuti vave kuzohora nekuda kwehutungamiri hutsva. Mumwe mugari wemuChinhoyi, VaPanashe Tsomondo, avo vane bhizinisi rekutengesa midziyo yekuvakisa, vanoti vari kutarisira kupera kwedambudziko rekushayikwa kwemari kumabhangi. Mumwe mugari wekuAlaska VaEdmore Mazarure vanotiwo vanhu vachanyatsoona kusiyana kwaVaMnangagwa naVaMugabe nekufambiswa kwesarudzo munyika. VaMazarure vanoti nyika ine nhorowondo yekusafambiswa zvakanaka kwesarudzo nekudaro vanhu vakawanda vakatarisira shanduko pamabatirwo esarudzo, kubvira mukutsvaga rutsigiro, kana kuti ku campaigner, kusvika mukuburitswa kwezvinenge zvabuda musarudzo, kana kuti ma results. Vanoona nezvematongerwo enyika muChinhoyi VaJohn Marava vanoti vanhu vave netariro yakakura munaVaMnangagwa nekuti ivo nemauto vakakwanisa kubvisa VaMugabe pachigaro izvo zvaidiwa neveruzhinji munyika zvinova zvakatadza kuitwa nemapato ezvematongerwo enyika akaita seMDC-T inotungamirwa naVaMorgan Tsvangirai. VaMarava vanoti kuperera kwaVaMnangagwa mubasa rekushandura hurumende kuchatanga kuonekwa pavachasarudza makurukota avo svondo rino. Nekuda kwekuparara kwezvinhu zvakawanda munyika zvinosanganisira hupfumi hwenyika, kushayikwa kwemabasa,kuparara kwezvivakwa nemigwagwa pamwe nenzara yanga yatekeshera munyika, vamwe vanoti VaMunangagwa vane mutoro wakakura nyika isati yaenda kusarudzo gore rinouya. Asi vamwe vanoti VaMnangagwa vanofanira kupihwa mukana sezvo vatanga basa ravo zvakanaka nekushamwaridzana nenyika dzaivengwa naVaMugabe dzakaita seBritain neAmerica uye vanozivikanwa kuti vakatungamira chirongwa chemaguta, che Command Agriculture, zvakanaka gore rapera, izvo zvakapa varimi vakawanda goho rakawanda. No media source currently available 	https://www.voashona.com/a/zimbabwe-people-are-hopeful-that-the-new-government-will-set-things-right/4137102.html
business	Kanzuru yeChinhoyi Yotsamwisa Vatyairi veDzimotokari	Vazhinji vataura neStudio7 muChinhoyi vanoti nguva dzakawanda vanosungirwa kusapaka motokari zvakanaka vachiti panenge pasina mitsetse yakajeka pavanopaka motokari dzavo. Mumwe anetsana nemapurisa nhasi ndiMuzvare Agnes Chiwoko avo vanogara nekushanda kuSouth Africa. Muzvare Chiwoko vati pavamisa motokari yavo panga pasina mitsetse yanga yakajeka izvo zvaita kuti vabhadhariswe madhora makumi mashanu nematatu. Muzvare Chiwoko vati vashandi vekanzuru vari kuita huori vachiti vanoda kusunga motokari dzine manhamba ekune dzimwe nyika kuitira kuti vapihwe mari yechioko muhomwe. Mumwe mutyairi wemotokari inotakura veruzhinji, VaTom Mbire, vati kanzuru inofanirwa kugadzirisa pekumisa motokari vasati vaita shave rekutora mari. VaAndrew Chisi vatiwo nzvimbo dzekumisa motokari iduku zvakanyanya uye mutsetse yacho haiwoneke vachiti nguva yavanopihwa kuti vamise motokari dzavo ipfupi padhora rimwechete paawa. Mutauriri wekanzuru yeChinhoyi, VaTichaona Mlauzi, vati mapurisa ari kunzi ndeekanzuru haasi, vakati kanzuru yakapa basa iri kukambani yakazvimirira yeClina Investment. Asi VaMlauzi vati vachaongorora zvichemo zvevanhu sezvo kubata basa kwakaipa kwekambani iyi kuchisvibisa zita rekanzuru. Hatina kunzwa divi rekambani yeClina Investment sezvo mukuru wavo, VaBrian Michels, vanga vasinga davire nharembozha yavo. No media source currently available 	https://www.voashona.com/a/zimbabwe-chinhoyi-council-police-accused-of-issuing-frivolous-parking-tickets/4729269.html
politics	MDC Alliance neZanu PF Dzotatsurana paNyaya yeSarudzo neKuvandudzwa kweMitemo	Nyika yave kuziva kuti sarudzo dzekutsiva nhengo dzeparamende pamwe nemakanzuru dzakadzingwa kana kushaya, dzema by-election, dzave kuzoitwa muna Kurume wegore rinouya zvichitevera kuziviswa kwakaitwa nezuro nemutungamiri wenyika, VaEmmerson Mnangagwa, vachitaura vari kumusangano wePolitiburo yebato ravo reZanu PF. Asi VaMnangagwa vakabuda pachena kuti hapanazve kuvandudzwa kuchaitwa mitemo ine chekuita nesarudzo, vachiti mudunhu reSADC rose Zimbabwe yakaisa kare mitemo yose ine chekuita nesarudzo mubumbiro remitemo yenyika. Ukuwo, mamwe mapato anopikisa anosanganisira reMDC Alliance rinotungamirwa naVaNelson Chamisa, anga achiti hurumende yakanga isingade kuita sarudzo dzema by-elections idzi ichihwanda nedenda reCOVID-19. Mutevedzeri wemunyori anoona nezvesarudzo muMDC-Alliance, Muzvare Ellen Shiriyedenga, vanoti sebato vagarawo vachiti mitemo yakawanda inobata sarudzo inofanirwa kuvandudzwa sezvakakurudzirwa nemasangano pamwe nemapoka akaongorora sarudzo dza2018 munyika. Muzvare Shiriyedenga vanotiwo zvakare komisheni inoona nezvesarudzo munyika yeZimbabwe Electoral Commission, ZEC, inofanirwa kunge yakazvimirira pasina kupindira kwehurumende kana bato reZanu PF sezvavanoti zviri kuitika pari zvino. Asi mumwe wevechidiki veZanu PF mudunhu reHarare, VaAlex Gakanje, vanoti zvese zviri kutaurwa nemapato anopikisa kusanganisira MDC Alliance izvi kutungana kwembudzi sezvo zviri kubva kumapato ari kutya kupinda musarudzo nekuziva kuti anokundwa neZanu PF. VaGakanje vanoti hapana asingazive kuti sarudzo dzema by-election dzakamanikidzwa kusendekwa parutivi nekuda kwedenda reCovid-19, vachiti Zimbabwe haifanirwe kumanikidzwa kuita sarudzo ichiisa hupenyu hwevanhu panjodzi sezviri kuonekwa kune dzimwe nyika dzakaita masarudzo, uko denda reCovid-19 rakakwira. No media source currently available  	https://www.voashona.com/a/zimbabwe-political-panel-president-mnangagwa-hints-by-elections-to-be-held-in-march-2022/6336619.html
business	Varairidzi, VanaChiremba, naVanaMukoti Voramwa Mabasa	Sangano rinomirira vadzidzisi vekumaruwa reAmalgamated Rural Teachers Union of Zimbabwe kana kuti ARTUZ rinoti nhengo dzaro zhinji hadzina kuenda kumabasa nhasi zvichitevera kurudziro yesangano iri yekuti varairidzi vasaende kumabasa vachitsutsumwa kuhurumende nemari dzemihoro. ARTUZ inoti nhengo dzayo dzakawanda nhasi dzaswera dzichidziya mushana kudzimba dzisiri pabasa zvichitevera kurudziro yesangano iri yekuti nhengo dzaro dziramwe mabasa kubva nhasi kusvika neChishanu nepamusana pekushomeka kwemari dzemihoro dzavari kutambiriswa nehurumende. Sachigaro weARTUZ mudunhu reHarare, VaMunyaradzi Masiyiwa vaudza Studio 7 kuti vadzidzisi vasina kuenda kumabasa nhasi vanodarika zvikamu makumi mana kubva muzana. Mutungamiri weARTUZ, VaObert Masaraure vatiwo vachatora matanho akasimbarara kana hurumende ikaramba yakaisa zvimiti munzeve isiri kuda kuvabhadhara nemadhora ekuAmerica. Zvichakadai, mumwe mubereki ane mwana anodzidza pane chimwe chikoro chiri kuGoromonzi mudunhu reMashonaland East, Amai Tinotenda Kahari, vaudza Studio 7 kuti hurumende inofanira kugadzirisa nhuna dzevarairidzi nekukasika kuitira kuti vana vasarasikirwe nedzidzo. Zvichakadai, mutungamiri werimwe sangano revadzidzisi reProgressive Teachers Union of Zimbabwe, VaTakavafira Zhou, vati nhengo dzesangano ravo dzichatangawo kuramwa mabasa svondo rinouya. VaZhou vati sePTUZ vachataurawo nevemamwe masangano anomirira vashandi vose vehurumende kuti vaite muonerapamwe sechuma chemuzukuru. Mutungamiri weZIMTA VaRichard Gundani vanotiwo havasi kufara nemari dzavari kutambiriswa. Zvichakadai, gurukota rezvedzidzo, VaPaul Mavhima vaudza Studio 7 parunhare kuti homwe yehurumende yakabooka zvekuti hurumende haikwanise kubhadhara varairidzi nemari yekunze kana kuvawedzera maRTGS parizvino. Vati zvakawanda zvine chekuita nekuwedzerwa kwemari dzemihoro yevashandi vehurumende tibvunze kugurukota rezvemari VaMthuli Ncube avo vatisina kukwanisa kubata panharembozha yavo. Mutauriri weHealth Apex Council VaPanganai Chivese vanoti vanachiremba, vanamukoti nevamwe vashandi vehurumende vatotanga kuramwa mabasa nezuro. Vati vashandi vakawirirana kuenda kumabasa kaviri pazuva asi vachiita zvekuchinjana. Vayambira kuti hurumende ikasagadzirisa zvichemo zvavo havasi kuenda kubasa vose svondo rinouya. Vati health Services Board iyo tisina kubata yati hurumende yakanzwa chichemo chavo uye iri kuyedza kuchigadzirisa. Sangano rinomirira vashandi munyika reZimbabwe Congress of Trade Unions kana kuti ZCTU rinoti mushandi anotambira mari iri pasipasi anofanira kutambiriswa mazana matanhatu emadhora ekuAmerica sezvo zvinhu zviri kuramba zvichiwedzerwa mutengo muyika. No media source currently available  	https://www.voashona.com/a/varairidzi-vanachiremba-navanamukoti-voramwa-mabasa-/4964232.html
politics	VaTrump Voraswa neMamwe Maseneta eBato Ravo	Zvinhu hazvina kumirira zvakanaka kumutungamiri weAmerica, VaDonald Trump, zvichitevera mashoko nezviri kuitwa nevanhu vebato ravo, reRepublican Party, muparamende yeAmerica. Bepanhau reNew York Times rinoti mutungamiri wenhengo dzedare reSenate, dze Republican Party, VaMitch Mcconnell, vaudza bepanhau iri kuti VaTrump vakapara mhosva dzinofanirwa kutongwa. Svondo rapera, vatsigiri vaVaTrump vakapinda zvechisimba mudare reCongress yeAmerica vakapwanya misuwo, mahwindo, matafura nemacheya vachitsvaka mutevedzeri waVaTrump, VaMike Pence, pamwe chete nenhengo dzeparamende idzo dzakazvivharira mune dzimwe dzimba dzikavanda pasi pamatafura. Vamamwe vatsigiri vaVaTrump vanoti zvinotaurwa nemukuru wavo zvekuti sarudzo dzakabirwa ndezvechokwadi. Imwe nhengo yedare reSenate, Amai Liz Cheney, vakati nhasi Chitatu, vachavhota kuti VaTrump vatongwe neparamende pamusoro pemhosva dzavanonzi vakapara mukukurudzira vatsigiri vavo kuti vakonzere mhirizhonga paCapital Hill nemusi weChitatu pakafa vanhu vashanu. VaTrump vari kuramba vachiti vakabirwa musarudzo yemutungamiri wenyika kunyange hazvo matare edzimhosva makumi matanhatu akarasa zvichemo zvaVaTrump achiti hapana humbowo hunoratidza kuti sarudzo yakabirwa. Nyanzvi mune zvematongerwo enyika vari mugari wemu Washington D.C. Doctor Frenk Guni, vanoti zvinhu hazvina kumira zvakanaka mubato raVaTrump sezvo makambani mazhinji abuda pachena achiti haachapi mari kunhengo dzebato iri dzakakwikwidza kuti VaJoe Biden vakasarudzwa nevanhu pasina kubirirwa kwakaitwa. Makambani eSocial Media mazhinji, anosanganisa Twitter, Facebook, Instagram, Google nemamwe akavhara kuti VaTrump vasashandisa madandemutande awo. Doctor Guni vanoti mapurisa ari kushanda zvine simba kuitira kuti pakugadzwa nemusi weChitatu kwaVa Biden, pasave nebongozozo serakaonekwa svondo rapera. No media source currently available 	https://www.voashona.com/a/americana-some-republicans-indicate-to-want-to-impeach-trump-frek-guni/5735526.html
business	Vanhu Vofarira Hurongwa Hunokweretesa Mari Midziyo Ichiitwa Chibatiso	Vemabhizinesi madiki nemamwe achiri kusimukira vanoti vari kufara nechirongwa chebhanga guru renyika chekuti vakwanise kukwereta mari vachishandisa midziyo yavo sechibatiso. Izvi zvabuda pamusangano wezuva rimwe chete wapindwa nevamabhizinesi madiki uyo waitirwa kwaMutare. Vachitaura mushure memusangano uyu, mumwe muzvinabhizinesi, VaSondon Mugaradzoko, vati danho riri kutorwa nebhanga guru renyika richishanda nesangano reZimbabwe Association of Micro Finance Institutions, Zamfi, richabatsira zvikuru, sezvo mabhanga mazhinji achiomesera mabhizinesi madiki kana achida kukwereta mari kumabhanga aya. Mumwe apindawo mumusangano uyu, VaPeter Mavhiri, vatiwo kushandiswa kwezvipfuyo kunopa kuti vekumaruwa vakwanise kukwereta sezvo vasina maTitle Deeds pazvivakwa zvavo. Mukuru we Zamfi, Va Godfrey Chitambo, vanoti sangano ravo, iro rine nhengo zana neshanu, rakatanga hurongwa uhu mushure mekunge raona matambudziko ari kusangana nevemabhizinesi madiki ekuti vawane mari yekusimudzira mabasa avo apo vanenge vasina zvibatiso zvinodikanwa. Mumiriri webhanga guru renyika pamusangano uyu, Amai Grace Chiromo, vati kurerutsa kuwanikwa kwezvikwereti kuchapa budiriro munyika. Vatiwo vari mushishi kuti pave nemutemo wekutambira zvibatiso zvitsva izvi kuitira kuti zvicherechedzwe pazvibvumirano zvekukweretesana. Vanhu vangangosvika makumi manomwe vapinda mumusangano uyu, uye mumwe musangano wakadai uchaitwa kuMasvingo neBulawayo svondo rinouya. No media source currently available 	https://www.voashona.com/a/smes-collateral-reserve-bank/4069545.html
sports	Take Money orongera Munoz	   SHASHA yetsiva yeWorld Boxing Council (WBC) Female Super-bantamweight – Kudakwashe ‘Take Money’ Chiwandire – oenda kuSouth Africa kunosimbaradza gadziriro dzemutambo waakatarisana nawo naZulina Munoz wekuMexico.   Svondo radarika, Take Money akapihwa rutsigiro nekambani yeKGK Logistics iyo iri kumubhadharira mari yendege kuenda kuSouth Africa nepekugara panguva yaanenge achiita gadziriro dzake kunyika iyi.   Take Money naMunoz vari kutarisirwa kurwa nemusi wa27 Nyamavhuvhu kuHarare International Conference Centre (HICC).   Chiwandire anoti rubatsiro rwaakapihwa rwekuti aende kuSouth Africa kunoita gadziriro dzake ruchabatsira zvikuru uye ndokupa chivimbiso chekuti achashanda nesimba kuti agochengetedza bhande rake.   “Handina neremuromo, asi kungotenda chete masangano ese ari kuuya achindibatsira mugadziriro dzangu ndakatarisana nemutambo wangu mukuru uri kutevera naZulina Munoz.   “Zvakandikoshera zvikuru kuona ndichirangarirwa uye ndinofara chaizvo nekuti kusimudzirwa kwemwanasikana.   Saka ndinopa kutenda kukuru nerutsigiro urwu, dai zvikaramba zvakadaro.   “Ndinovimbisa kuti ndichashanda nesimba kuti bhande rangu randinaro rirambe riri muno risabude, mureza wenyika yedu yeZimbabwe urambe uchisimudzirwa,” anodaro Take Money.   Murairidzi pamwe namaneja wake – Clyde Musonda – anoti vakaronga mitambo yehushamwari yakawanda iyo Chiwandire achanotamba kuSouth Africa nevatambi veko izvo zvichamubatsira zvikuru mugadziriro dzake.   Anoti kuenda naChiwandire kunze kwenyika kunoita gadziriro kunopa mutambi uyu nguva yekuti angofunge zvegadziriro dzake pasina zvimwe zvinomukanganisa.   “Tangosarirwa nemwedzi mumwe chete kuti mutambo uchisvika. Saka zvakakosha kuti nguva yatiri ino Take Money anyatsoita gadziriro dzake munzvimbo yakasununguka isina chinomukanganisa.   “Naizvozvo tinotenda hama dzedu dzatibatsira kuti tigoenda kuSouth Africa uko tichanoita gadziriro dzedu kusvika tidzoke kuzosangana naMunoz. Takaronga mitambo yakawanda ichaona Take Money achisangana nevatambi vetsiva vekuSouth Africa vakasiyana izvo zvichibatsira gadziriro dzake.   “Munoz tinomuziva kuti ishasha asi isu tichamurakidzawo kuti Chiwandire ishashawo zvekare uye bhande redu harisi kuzobva muno, richasara muno,” anodaro Musonda.   Chiwandire akahwina bhande reWBC Female Interim Super-bantamweight mushure mekukunda Cathrine Phiri wekuZambia mwedzi yadarika.   Izvi zvakabva zvaona vatambi vakawanda vekunyika dzakasiyana vachida kusangana naye kusvika iye nechikwata chake vazosarudza Munoz.   Akakunda Munoz, anenge ave kukwanisa kuenderera mberi mumutambo uyu opihwa mukana wekurwira bhande reWBC Super Bantamweight Gold iro rina Yamileth Mercado wekuMexico zvakare.	https://www.kwayedza.co.zw/take-money-orongera-munoz/
health	Vane Vana Matsi Vonetsekena neZvikwanisiro	Vabereki vane vana vane hurema hwekusanzwa kana kuti matsi vari kukurudzira bazi rezvehutano kuti rivabatsire nezvikwanisiro, kana kuti hearing aids, kuitira kuti vana vavo vakwanisewo kudzidza sevamwe vana muzvikoro pasina dambudziko. Vabereki vakawanda vanoti kuongororwa kwevanhu vane hurema hwekusanzwa kunodhura zvokuti vazhinji vavo havakwanise kuendesa vana vavo kunaana chiremba kuti vanorapwa hurwere uhwu husati hwakomba. Amai Tsitsi Nlabati vekuMasvingo vanoti mwana wavo, uyo anemakore mapfumbamwe, anonzwira kure mazwi anotaurwa zvokuti vakashaya mari yokutenga ma hearing aids izvo zviri kudzosera kumashure budiriro yehupenyu hwemwana wavo. Amai Nlabati vanoti vakavimbiswa nenyanzvi munyaya dzezvehutano kuti mwana wavo aisafanira kuenda kuzvikoro zvinodzidza vana vanorarama nehurema nokuti vainge vaine chivimbo chekuti mwana aizokwanisa kuita zvakanaka kana akatengerwa ma hearing aids. Baba Kizito Chirenje vekuMurombedzi, kwaZvimba vanoti vane dambudziko zvakare remwana wavo uyo akambotengerwa ma hearing aids neimwe hama yavo yakambogara mhiri yemakungwa asi akadimburwa dimburwa kaviri kose nevamwe vana vaida kuziva kuti chii chaaipfekera munzeve. Baba Chirenje vanoti hama yavo yakadzoka kumusha nokudaro havachakwanisa kuwana mamwe ma hearing aid nokuti anonzi anotengwa nemari yekuAmerica iyo vasingakwanisi kuwana. Sachigaro wekomiti inoona nezvehutano muparamende, Dr Ruth Labode, vanoti bazi rehutano harina mari yokutengera mwana wese mahearing aids nokudaro vabereki ava vanofanira kubatsirwa nemadhona ayo anopemha mari kunze kwenyika. Dr Labode vanoti hurumende yakaomerwa panguva ino zvokuti iri kutoshayawo mari yokutenga mishonga ine mitengo iri pasi pasi inofanira kubatsira varwere muzvipatara. Nyanzvi munyaya dzemutauro wemaoko mubazi rezvehutano, Amai Cecilia Nleya, vanoti pane chirongwa chokuti mwana wese anozvarwa atange kuongororwa kana paine hurema waanenge ainahwo kuitira kuti vazokwanisa kubatsira vana ava pavanenge vachikura zvinoenderana nekuremara kwavo. Asi Dr Labode vanoti kunyangwe hazvo vana ivava kana vawanikwa vaine hurema hwakadaro, hapana zvakanyanya zvinokwanisika kuitwa kuvana ava nokuti mamiriro ehupfumi hwenyika haana kumira zvakanaka. Tsvagurudzo yakaitwa nebazi rehutano inoratidza kuti pavanhu miriyoni imwe chete yevanhu vanorarama nehurema hwakasiyana siyana, pakaonekwa kuti vanhu zviuri zana nemakumi maviri, vanhu vasinganzwe kana kutaura. Zimbabwe yakasaina chibvumirano cheUnited Nations Conventions on the Rights of Persons with Disabilities mugore 2013, asi nyanzvi munyaya dzemitemo pamwe nehutano dzinoti zviga zveUnited Nations izvi hazvisati zvaiswa mumitemo yenyika. No media source currently available  	https://www.voashona.com/a/vane-vana-matsi-vonetsekena-nezvikwanisiro/5180400.html
health	Zec Inovhara Mahofisi Ayo kweMasvondo Maviri Zvichitevera Kubatwa neCovid-19 kweVanhu Vakawanda Kusanganisira Vashandi Vayo	Zimbabwe Electoral Commission, Zec, inoti iri kuvhara mahofisi ayo kwemasvondo maviri kutanga nemusi weMuvhuro unouya zvichitevera kukwira kuri kuita huwandu hwevanhu vari kubatwa neCovid-19, kusanganisirawo vamwe vashandi veZec. Muchiziviso chayo kune veruzhinji sachigaro weZec, Justice Priscilla Chigumba, vati mahofisi avo ese munyika achavharwa senzira yekudzivirira kupararira kweCovid-19. Amai Chigumba vati danho ravatora rakanangana nekudzivirira kupararira kwedenda iri. Mukuru anoona nezvesarudzo muZec, VaUtoile Silaigwana, vaudza Studio7 kuti danho iri rakanangana nekuchengetedza vashandi vekomisheni pamwe nevavhoti. Vati komisheni haisi kuvhara mahofisi zvachose uye paichavhura mwedzi unouya, munhu wese anokodzera kuvhota anofanira kunyoresa. Vati vashandi vekomisheni yavo vachange vachishanda vari kumba vachiita basa ravo semazuva ose. Asi mutungamiriri weDemocratic Party, Dr Wurayayi Zembe, vaudza Studio 7 kuti Zec inofanira kushandisa michina yechizvinozvino kuitira kuti vanhu varambe vachinyoresa kuvhota kunyange kuine denda reCovid-19. Asi VaSilaigwana vati Zec ine tarisiro yekushandisawo michina yechizvino zvino pakunyoresa vanhu kuti vavhote, asi pari zvino mutemo hauvabvumidze kuita izvi. Mukuru anoona nezvekufambiswa kwebasa musangano reResource Centre, VaSolomon Bobosibhunu, vaudza Studio 7 kuti danho ratorwa neZec rakanaka, asi vakati Zec inofanirawo kutaura nevamwe isati yatora matanho akadai. Mutevedzeri wemutauriri weMDC Alliance, VaClifford Hlatywayo, vati nyaya dzesarudzo dzinoda kuti vanhu vashande pamwe kunyange kuine Covid-19. Hatina kukwanisa kunzwa kubva kubato reZanu PF sezvo mushandi mukuru muchikamu chekuburitswa kwemashoko mubato iri, VaTafadzwa Mugwadi, vange vasiri kudaira nharembozha yavo. Zec iri kushorwa nenyaya yekutadza kuita sarudzo dzema by-elections panguva iyo dzimwe nyika dziri kuita sarudzo asi pachitevedzwa mitemo inobata chirwere cheCovid-19. Zec pachayo inoti inokwanisa kuita sarudzo idzi nguva ipi zvayo asi yakabatwa nemutemo wehurumende wekudzivirira Covid-19. No media source currently available  	https://www.voashona.com/a/zimbabwe-eletoral-ommission-closes-offices-for--2-weeks-due-to-covid-19/5977837.html
politics	Vatori veNhau Vocherechedza Zuva reKuremekedzwa kweKodzero Dzavo Vachiti muZimbabwe Vari Kushungurudzwa	"Vatori venhau neMuvhuro vakacherechedza zuva rekuremekedzwa kwekodzero dzavo kana kuti World Press Freedom Day vachichema chema kuti makore makumi matatu mushure mechibvumirano chekuWindoek Declaration vachiri kushanda vakamanikidzika munyika. Mumwe mutori wenhau, VaEliah Ntali vaudza Studio 7 kuti chibvumirano chakaitwa kunyika yeNamibia muWindhoek, chinozivikanwa nekuti Windhoek Declaration chinokurudzira kufambiswa kwemashoko zvakasununguka hachisati chazadzikiswa munyika vachipa muenzaniso wekusungwa nekumbunyikidzwa kwevatori venhau. Mumwe mutori wenhau John Cassim atsinhirawo mashoko aya vachiti pakapidigurwa hurumende yamushakabvu Robert Mugabe nemauto muna 2017, zvinhu zvakamboita nani pakapinda VaEmmerson Mnangagwa panyanga asi iko zvino hazvichisina kumira zvakanaka. Mukuru we Media Institute of Southern Africa- Zimbabwe kana kuti Misa-Zimbabwe VaTabani Moyo vatiwo basa rekutapwa kwenhau harisi kufamba zvakanaka vachitiwo vatapi venhau vari kushungurudzwa, kusungwa uye kune dzimwe nyika dziri kuchamhembe kweAfrica vari kuurayiwa. VaMoyo vatiwo panguva ino yedenda reCovid-19 vatapi venhau vanofanirwa kupiwa zvinovadzivirira pavanenge varikubasa vakarumbidza hurumende yeZimbabwe nekutenda kuisa vatori venhau pavanhu vakatanga kubaiwa nhomba. VaMoyo vatiwo hurumende inofanirwa kuisa mitemo inokurudzira kufambiswa kwemashoko kwakasununguka vakatiwo mitemo irikuda kuiswa yakadai seCybersecurity and data protection Bill inodzorera shure kufambiswa kwemashoko zvakasununguka Mukuru weZimbabwe Association of Community Radio Stations (ZACRAS), Muzvare Vivenne Marara vakurudzirawo hurumende nevatori venhau kuti vawanise veruzhinji ruzivo rwakakwana kuti vatore matanho akakosha muhupenyu vaine ruzivo rwakakwana. Vatori venhau vemuZimbabwe vanotiwo chirwere cheCovid-19 chasiya vazhinji vavo vave parumananzombe sezvo mamwe makambani enhau onetsekana kubhadhara vashandi. Mugwaro ravo rekucherechedza WPFD, Amnesty International yatiwo kumabudazuva nekuchamhembe kweAfrica vatori venhau vari kumbunyikidzwa izvo zvosanganawo nedenda reCovid-19 . Amnesty International yati Zimbabwe irikushungurudzawo vatori venhau kuburikidza nekusungwa pamwe nekukanganiswa pakushanda. Mumwe mutori wenhau wekuManicaland, Sydney Saize akasungwa mugovera achiita basa rake. Asi hurumende iri kuramba mashoko ekuti iri kushungurudza vatori venhau ichiti iri kutoisa mitemo yekurerutsira vatori venhau. Mutevedzeri wegurukota rezvekuburitswa kwemashoko VaKindness Paradza vaudza Studio 7 kuti pane mitemo yakawanda yadzikwa kurerutsira vatori venhau. Asi mumashoko kuvatori venhau, rimwe sangano rinorwira kodzero dzevanhu reZimbabwe Lawyers for Human Rights rinoti hurumende inofanira kumisa tsika yekumbunyikidza kodzero dzevatori venhau sezvo zvichikanganisa nyaya yehutongo hwejekerere. Zuva reWorld Press Freedom Day rinocherechedzwa musi wa 3 Chivabvu gore rega rega uye gore rino ririkucherechedzwa pasi pedingindira rakanangana nekukosha kwekuburitswa kwemashoko kuruzhinji kana kuti “information as a public good."" No media source currently available  "	https://www.voashona.com/a/vatori-venhau-vocherechedza-zuva-rekuremekedzwa-kwekodzero-dzavo-vachiti-muzimbabwe-vari-kushungurudzwa/5876512.html
politics	Vanorwira Kodzero dzeVanhu Voratidzira neKurara neKuswera muAfrica Unity Square	Nhengo dzemasangano anorwira kodzero dzevanhu anoti reZimbabwe Activists Alliance, Occupy Africa Unity Square Movement neZimbabwe Women in Politics Alliance, dzakabatana nevamwe vana veZimbabwe, dziri kurara pamwe nekuswera muAfrica Unity Square dzichiratidzira kwemazuva gumi nematanhatu. Vanoona nezvekufambiswa kwemabasa musangano reZimbabwe Activists Alliance, Muzvare Tendayi Lynnette Mudehwe vanoti vari kurara pamwe nekuswera munzvimbo iyi senzira yekuratidzira kusafara kwevana veZimbabwe nezvavanoti zviri kuitwa nehurumende zvekusateerera vanhu. “Tiri kuda kutaura nyaya dzatinoti hurumende yeZimbabwe igadzirise nekukurumidza, zvakaita senyaya dzeupfumi, matongerwo enyika pamwe nekurarama kwevanhu,” Muzvare Mudehwe vanodaro. Vanoti vakaona kuti nyaya yekuratidzira zvezuva rimwe chete hainyatsoburitsi zvinyunyuto zvavo, saka vakafunga zvekuti vangogarira panzvimbo kwemazuva aya. “Takasarudza mazuva gumi nematanhatu kuitira kuti zvinangane nezuva rakakosha munhoroondo yeSouth Africa neAfrica yose, reDay of the African Child, apo tinocherechedza mwana weAfrica,” vanowedzera Muzvare Mudehwe. Vanoti vakatanga kurara munzvimbo iyi usiku hwemusi weChipiri uye havasati vasangana nematambudziko kubva kumapurisa, asi vanoti vanotarisira kuti vanogona kuzokanganiswa. No media source currently available 	https://www.voashona.com/a/zimbabwe-politics-demonstration-africa-unity-square-mudehwe/3357710.html
health	Huwandu hweVari Kufa neCovid-19 Hwoderara Asi Nyanzvi Dzinoti Haisi Nguva yeKupemberera	Apo huwandu hwevanhu vari kubatwa nekufa nechirwere cheCovid-19 huri kuramba huchiderera, nyanzvi munyaya dzezvehutano dziri kukurudzira vanhu kuti vasarivare nekuti chirwere ichi chinogona kudzoka zvakare zvine hukasha. Nemusi weChina mukuru anoona nezvezvirwere zvekutapuriranwa mubazi rezvehutano Dr Portia Manangazira, vanoti vanhu vanofanira kuramba vachitevedzera kurudziro iri kupihwa yekuzvidzivirira nekupfeka mamamasiki, kugeza maoko, kusaita magungano nezvimwe. Mukuru musangano reCommunity Working Group on Heath, VaItai Rusike, vatsinhirawo mashoko aya vachiti vanhu vanofanira kuramba vakangwarira kuti vasatapurirwe chirwere. Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika mamiriyoni matatu nezviuru mazana manomwe kana kuti 3,7million vabatwa nechirwere cheCovid-19 muAfrica. Vanhu vafa vasvika zviuru makumi mapfumbamwe nezvitanhatu zvine mazana manomwe nemakumi matatu nevaviri kana kuti 96, 732. Vapora muAfrica vadarika mamiriyoni matatu nezviuru mazana maviri kana kuti 3, 2 million. South Africa ndiyo ine vanhu vakawandisa vabatwa nekufa nechirwere ichi muAfrica. Dunhu reSADC ndirozve rine vanhu vakawandisa vabatwa nechirwere ichi vadarika miriyoni imwe chete nezviuru mazana manomwe kana kuti 1,7 million. North Africa ine vanhu vabatwa nechirwere ichi vadarika miriyoni imwe chete. Huwandu hwevanhu vabatwa nechirwere cheCovid-19 pasi rose hwadarika zana remamiriyoni nemanomwe kana kuti 107 million. Johns Hopkins University yemuAmerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nekufa nechirwere ichi. Vafa muAmerica vanodarika zviuru mazana nemakumi manomwe nechimwe kana kuti 471 000, vabatwa nechirwere ichi vachidarika mamiriyoni makumi maviri nemanomwe kana kuti 27 miillion. Pasi rose, vanhu vafa nechirwere ichi vanodarika mamiriyoni maviri nezviuru mazana matatu kana kuti 2,3 million. Vapora pasi rose vadarika mamiriyoni makumi matanhatu ana kuti 60 million. No media source currently available  	https://www.voashona.com/a/huwandu-hwevari-kufa-necovid-19-hwoderara-asi-nyanzvi-dzinoti-haisi-nguva-yekupemberera/5774426.html
health	Vanhu Voshushikana neKuwanda kweVanhu Vari Kubatwa neCovid-19 Munyika	Vanhu vakawanda munyika vari kushushikana zvikuru nekukwira kuri kuita huwandu hwevanhu vari kubatwa nechirwere cheCovid-19. Vanhu vakawanda vataura neStuduio7 kuChiredzi vanoti huwandu huri kubudiswa hwevanhu vari kubatwa neCovid-19 kwemazuva mana apfuura huri kuvatyisa sezvo guta iri raramba riri roga rine vanhu vakawanda vari kubatwa nechirwere ichi zvichienzaniswa nemamwe maguta mudunhu rose reMasvingo. Dzimwe nzvimbo mudunhu reMasvingo dziri kubuda dzisina kana munhu\nmumwe chete anobatwa nechirwere ichi panoongororwa vanhu zuva nezuva. Musi wechipiri 8 Chikumi pavanhu gumi nemumwe vakawanikwa vaine\nchirwere ichi mudunhu rose reMasvingo, vapfumbamwe vaiva vekuChiredzi\nvaviri vari vemudhorobha reMasvingo. Musi weChitatu 9 Chikumi, pavanhu gumi nevapfumbamwe vakabatwa neCovid-19 mudunhu rose, vese vaiva vekuChiredzi uye nezuro musi wa 10 Chikumi, vanhu vapfumbamwe vakabatwa nechirwere ichi vose ndeve kuChiredzi.\n\nMumwe mugari wemumusha weTsvovani, VaMalcom Mugodzwa, vanoti vave kutyira hupenyu hwavo.\n\nMumwewo mugari wemumusha wekwa Zava, VaTiyani Chauke, vanofunga kuti guta ravo riri pedyo nemazambuko ekuenda kunyika dze South Africa neMozambique uko vagari vanobira zvisiri pamutemo nekudaro vanogona\nkuuya nechirwere ichi.\n\nIzvi zvatsigirwawo naMuzvare Nyasha Sigauke vachiti ivo hurumende\ninofanira kuona kuti vanochengetedza mitemo vapinda mumisha\nyemudhorobah iri kuitirakuti vanhu vatevedzere zvisungo zvekuti chirwere\nichi chaisapararire.\n\nHurumende yati iri kushushikanawo nekukwira kuri kuita chirwere ichi\nmuChiredzi kunyange hazvo kusati kwave nemunhu arasikirwa nehupenyu.\n\nMukuru webasa mubazi rezvehutano muMasvingo, Dr Amedus Shamu, vanoti hurumende iri kuita tsvakurudzo yekuti ione kuti chi chiri kukonzera kukwira kwechirwere ichi muChiredzi. Asi mutauriri wekomiti yeCovid-19 Task Force muMasvingo, VaRodgers Irimayi, vati kukwira uku kuri kukonzerwa nevanhu vari kubva kwakasiyana siyana vachinotsvaga mabasa ekukohwa nzimbe muminda yeTongaart Hullert nevamwe varimi. Hurumende yakazivisa nezuro kuti vanhu vana vakafa nechirwere cheCovid-19 munyika yese, uye vanhu makumi matanhatu nevana vakabatwa nechirwere ichi munyika. Vanhu vabatwa nechirwere munyika yose vave zviuru makumi matatu\nnezvipfumbamwe nemazana mana ane makumi mapfumbamwe nevatanhatu, 39 496. Vanhu vafa nechirwere ichi vava chiuru chimwe chete nemazana matanhatu nemakumi maviri nevatanhatu, 1 626. Vanhu mazana mashanu nemakumi matatu nevaviri vakaibawa nhomba\nyekutanga nezuro izvo zvakasvitsa huwandu hwevabaiwa nhomba yekutanga pamazana matanhatu nemakumi mapfumbamwe ezviuru nemazana mana nemakumi mashanu nevavviri 690 452. Vanhu zviuru zvina nemazana mapfumbamwe nemamkumi mapfumbamwe nemumwe chete 4 991 vakabaiwa homba yepiri nezuro, izvo zvakasvitsa\nvanhu vabaiwa nhomba yepiiri pa zviuru mazana matatu nemakumi mapfumambawe nezvipfumamwe nemakumi mashanu nevana, 399 054. Zimbabwe inoti ine hurongwa hwekubaya vanhu vanosvika mamiriyoni gumi, kana kuti zvikamu makumi matanhatu kubva muzana, 60%,\nzvevanhu vari munyika senzira yekudzivirira kupararira kwechirwere\ncheCovid-19. Kunyange hazvo Zimbabwe iine chirongwa ichi, nyanzvi munyaya dzehutano dzinoti kubaya vanhu mamiriyoni gumi kuchanetsa sezvo vanhu vakawanda vari kutadza kubayiwa nhomba yekutanga munzvimbo dzakawanda, sezvo nhomba idzi dziri kushaikwa mumatunhu akawanda munyika. Zvichakadaro, hurumende yeAmerica yazivisa kuti ichabatsira Zimbabwe nemari yekurwisa denda reCovid-19 inotangira pamamiriyoni makumi manomwe nemashanu emadhora kusvika pazana nemakumi\nmashanu emamiriyoni emadhora ekuAmerica. No media source currently available 	https://www.voashona.com/a/zimbabweans-worried-about-rise-in-covid-19-cases/5925619.html
health	Kusapa Bazi rezveHutano Mari KweMakore Akawanda Kunonzi Kwopa Kuti Kurwisa Coronavirus Kunetse.	Vanhu vakawanda munyika vanoti kunyangwe hazvo Zimbabwe yasvitsa makore makumi mana yawana kuzvitonga kuzere, zvinhu munyaya dzezvehutano hazvina kumira zvakanaka zvaburitswa pachena nenyaya yechirwere checoronavirus. Vanhu vakawanda vataura neStudio 7 kusanganisira nyanzvi munezvehutano vanoti Zimbabwe inofanirwa kusunga dzisimbe kugadzirisa matambudziko munyaya dzezvehutano. Amai Pepukai Shava vanoti kunyangwe haazvo nyika yakakwanisa kuvaka zvipatara mushure mekuwana kuzvitonga kuzere, zvipatara izvi zvangove midhuri isisina zvinhu zvakakosha zvekushandisa. Mutungamiri webato reLabour Economists African Democrats, Muzvare Linda Masarira, vanoti hurumende haisi kuita zvakakwana kusimudzira nyaya dzezvehutano munyika zvopa kuti kana kurwisa chirwere checoronavirus kunetsa nekuti zvipatara hazvina zvikwanisiro zvakaita semichina yekubatsira vanhu kufema kana varwarisa. Vatiwo zvingabatsire kana nyika ikaisa mutemo unosungira kuti vatungamiriri vehurumende varapwe munyika vakati izvi zvinogona kubatsira kusimudzirwa kwezvipatara munyika. Izvi zvatsigirwawo naVaKudzai Kwangwari avo vatiwo kunyangwe hazvo zviripowo zvakagonekwa nenyika mushure mekuwana kuzvitonga kuzere vati kune zvizhinjiwo zvichiri kuda kuzadzikiswa vakati izvi zvinosanganisirawo nyaya yehutano. Munyori musangano ravanachiremba vanorwira kodzero dzevanhu reZimbabwe Association of Doctors for Human Rights, Doctor Norman Matara, vanoti kunyangwe hazvo mumakore ekutanga Zimbabwe ichangosungunuka, hurumende yakamboedza kusimudzira zvinhu munyaya dzezvehutano kusanganisira kuvaka makirinika. Asi vanoti makore makumi maviri apfuura, Zimbabwe yatadza kuvandudza zvinhu munyaya yezvehutano kuburikidza nekusapiwa mari yakawanda kubazi rezvehutano. VaMatara vati kunyangwe hazvo nyika dzemuAfrica dzakanyorerana pasi chibvumirano cheAbuja Declaration icho chinosungira hurumende kuti iise zvikamu gumi nezvishanu kubva muzana zvemari yebhajeti yenyika kune zvehutano, Zimbabwe haina gore rayakambozadzikisa zvinotarisirwa izvi. VaMatara vanotiwo kusaisa mari yakakwana kubazi rezvehutano zvinobudawo kunyangwe panguva ino nyika iri kurwisa chirwere cheCOVID-19 vachiti bazi rezvehutano rakatora nguva kuwana mari chirwere chapinda munyika izvo zvakaita kuti zvizhinji zvaidiwa kushandiswa zvibve kune masangano ekunze kwete kuhurumende. Vanomirira Chinhoyi mudare reparamende vari nhengo yeMDC Doctor Peter Matarutse vanoti kunyangwe hazvo nyika yakakwanisa kudzivirira zvirwere zvakaita se Kwashiorkor, T.B nezvimwewo kuondomoka kwehupfumi munyika kwasiya zvinhu zvakaita manyama amire nerongo munyaya dzezvehutano. Studio 7 haina kukwanisa kubata gurukota rezvehutano Dr Obadiah Moyo kuti tinzwe divi ravo sezvo vange vasiri kudaira nharembozha yavo. Asi mutevedzeri wegurukota rezvekuburitswa kwemashoko VaEnergy Mutodi vati hurumende iri kuyedza napose painogona kugadzirisa zvinhu munyaya dzezvehutano. Nyaya yechirwere checoronavirus iri kuburitsa pachena kuti zvinhu munyanya dzezvehutano zvaderera uye zvipatara zvizhinji hazvina zvikwanisiro uye midhuri yacho yave kuondomoka. No media source currently available  	https://www.voashona.com/a/vakawanda-vanoti-kusapa-bazi-rezvemari-mari-kwemakore-akawanda-kwopa-kuti-zimbabwe-ikundikana-kurwisa-coronavirus/5382620.html
sports	Dai nhabvu yachidzoka: Mugadza	MURAIRIDZI weHarare City Queens neMighty Warriors Under-20, Rosemary Mugadza, anoti asuwa zvikuru kurairidza mutambo wenhabvu yevanhukadzi zvichitevera kumiswa kwakaitwa mitambo yose senzira yekudzivirira kupararira kwechirwere cheCovid-19.   Muhurukuro neKwayedza, Mugadza anoti chishuwo chake ndechekuti kudai mariro ezvinhu adzikama maringe nechirwere ichi kuitira kuti mitambo ichitanga kuitwa zvakare.   “Zvinhu zvese zvakamira panguva ino uye isu tiri mune zvemitambo tiri kuchema kunyanya nekuti mutambo uyu ndiwo unotiraramisa hupenyu hwedu.   “Zvese takungozvisiira mumaoko aMwari nekuti ndivo vane mhinduro yezvinhu zvese uye vachatitungamira muhupenyu hwedu kusvika takunda chirwere ichi.  Tave kuda kudzokera kuhupenyu hwedu hwekare hwatange tajaira,” anodaro Mugadza.   Mugadza, uyo anozivikanwa nekumbotambira zvikwata zvakaita seZimbabwe Saints Ladies neHighlanders Royals, anoti ari kupota achitarisa vatambi vezvikwata zvake zviviri — Mighty Warriors U20 neHarare City Queens — achida kuziva kuti vari kugara sei uye kuti vari kumboitawo here gadziriro vega kudzimba dzavo.   Anoti vatambi vechidiki vechisikana venhabvu vakasiyana nevakomana nekuti kana vari kudzimba kuita gadziriro kunonetsa sezvo vanenge vave kumboita mabasa epamba.   “Vasikana kana vave kudzimba kuita gadziriro kwacho kunonetsa nekuti vanenge vakumboita mabasa epamba vachinzi zvenhabvu izvo imbosiyana nazvo tozozviona kana yatanga.  Manje mutambi wenhabvu haadi izvozvo anofanirwa kugara achigadzirira nguva nenguva.   “Saka tinenge tichikurukura navo paWhatsApp tichivaudza zvekuti vaite vari kudzimba kwavo kana vapedza havo kuita mabasa epamba,” anodaro.   Chikwata chemaMighty Warriors U20 change chichifanirwa kurwira tikiti rekuenda kumakwikwi eWorld Cup kuCosta Rica gore rinotevera asi mitambo iyi yakambomiswa nesangano reCAF nekuda kwechirwere cheCovid-19.	https://www.kwayedza.co.zw/dai-nhabvu-yachidzoka-mugadza/
politics	Zimbabwe Yoramba Kuti Yakatumira Mauto kuMozambique Kunorwisa Vanotsigira ISIS	Munyori mukuru mubazi rezvekuburitswa kwemashoko vanick mangwana vari kuramba runyerekupe rwekuti Zimbabwe yakatumira mauto kuMozambique kunorwisa vanopfurikidza mwero vachitsigira chikwata cheIslamic State kana kuti ISIS. Vanopfurikidza mwero ava vari mudunhu reCao Delgado pedyo nemuganhu wenyika yeTanzania. Vanhu vanodarika churu chimwe chete vafa muMozambique nekuda kwehondo iyi. Nemusi weChishanu, mutungamiri wenyika VaEmmerson Mnangagwa vanova sachigaro webazi rezvekudzivirirwa kwenyika dzemuSADC kana kuti SADC Organ on Politics and Defense vakaenda kunoita hurukuro nemutungamiri weMozambique VaFilipe Nyusi nezvekusagadzikana kwenyika iyi. Asi VaMangwana vari kuramba mashoko ekuti Zimbabwe yakatotumira mauto. ​Vanoti kana Zimbabwe ichida kuita izvi mune remangwana inotoita pasi peSADC. No media source currently available Munyori anoona nezvemutemo mubato rinopikisa reMDC VaInnocent Gonese vanova gweta vaudzawo Studio 7 kuti VaMnangagwa havakwanise kuita zano ndega vachitumira mauto kune imwe nyika vasina kusuma dare reparamende uye kana vakaita fungira mumoyo rwendo rwembwa vanofanira kusuma dare iri nechimbichimbi. No media source currently available    	https://www.voashona.com/a/zimbabwe-yoramba-kuti-yakatumira-mauto-kumozambique-kunorwisa-vanotsigira-isis/5404897.html
sports	Tinogona kutora ‘coach’ wekunze: ZIFA	  SANGANO rinotungamirira nhabvu yemuno reZimbabwe Football Association (ZIFA) rinoti rinogona kugadza mumwezve murairidzi wechikwata chenyika chemaWarriors wekunze kana wemuno kuti agotsiva Zdrvako “Loga” Logarusic uyo akadzingwa basa kutanga kwesvondo rino.   Zvichitevera kudzinga kwavakaita Loga basa, ZIFA iri pakati pekutsvaga murairidzi wekutsiva chizvarwa chekunyika yeCroatia ichi, icho chakakwanisa kurairidza mitambo 14 chete yemaWarriors ndokuhwinha mumwe chete.   Pari zvino ZIFA ichambogadza murairidzi anongofanobata chigaro ichi kwekanguva kadiki uyo vachapa basa rekutungamira maWarriors mumitambo yemwedzi unotevera apo achange achirwirira tikiti rekuenda kuQatar World Cup. Mutungamiriri weZifa – Felton Kamambo – anoti ZIFA yatanga basa rekutsvaga murairidzi anotsiva Loga.   “Zvichitevera kupesana kwatakaita naLoga, veruzhinji vangade kuziva kuti tinogona kugadza mumwe murairidzi wemaWarriors anove chizvarwa chekunze kwenyika asi hunge kana ane magwaro akakwana uye akatifadza patinoita hurukuro naye.   “Iye zvino tave kushambadza basa iri tichitsvaga murairidzi mutsva anouya kuzotungamira chikwata chedu. “Saka basa iri tinogona kungopa chero murairidzi, angave wemuno kana wekunze anenge atifadza ane zvatiri kutsvaga ndiye achapinda panyanga,” anodaro Kamambo.   ZIFA yainge yambovimbisa kuzivisa murairidzi achafanobata chigaro ichi musi weChipiri svondo rino usati wadarika asi haina kuzoita saizvozvo.   Mumitambo 14 iyo Loga akarairidza maWarriors, akangokwanisa kuhwina mumwe chete, ndokuita mangange mishanu uye ndokukundwa misere.   Zvisinei, asiya maWarriors abudirira kuenda kumitambo yeAfrica Cup of Nations iyo ichatambwa gore rinotevera kuCameroon. Asi, asiyawo chikwata chenyika ichi chiri pasi muGroup G murwendo rwekurwira kuenda ku2022 Qatar World Cup apo chiine chibodzwa chimwe chete kubva mumitambo miviri yachatamba kusvika pari zvino.   Mwedzi unotevera, maWarriors achasangana neGhana mumitambo miviri yakatevedzena yekurwira kuenda kuQatar iyo vanofanirwa kuhwina kuti varambe vaine mukana.	https://www.kwayedza.co.zw/tinogona-kutora-coach-wekunze-zifa/
sports	‘Joshua, Wilder votyanana’	akapa chikwata chaDeontay Wilder kusvika pakupera kwevhiki rino kuti mutambi wavo agorwa naAnthony Joshua kana kuti osiyana nazvo voronga zvavo mumwe mutambo naAlexander Povetkin muna Gunyana. Hurukuro dziri kuitwa dzekuronga mutambo uyu pakati pevatambi vaviri ava – Joshua naWilder – avo vasati vambokundwa muboka reheavyweight.   Baba vaHearn, Barry, akatombosangana nevamiriri vaWilder Shelly Finkel kuNew York masvondo adarika kuti vapedzise hurukuro dzekuronga mutambo uyu waJoshua uyo ane mabhande eIBF, WBA neWBO kuti asangane naWilder uyo ane bhande reWBC.   Asi iye zvino Hearn (Jnr) anoti mukana wekuti mutambo uyu uitwe gore rino mudiki sezvo vave kutarisira kuti Joshua arwe naPovetkin muna Gunyana.   Izvi zvinoreva kuti mutambo waJoshua naWilder, uyo uchaburitsa mutambi mumwe achazobata mabhande mana makuru mutsiva, uchambomirwa kuitwa kusvika muna Kukadzi 2019.   Hearn anoti, “Baba vangu vakasangana naShelly uye vave kugara vachikurukura. Vakasangana svondo radarika musi weChishanu, uye vakatitumira mashoko padandemutande musi weMuvhuro mangwanani saka tiri kuvapindura. “Ndinofunga kuti tichazvigadzirisa asi WBA iri kugara ichitibvunza zuva nezuva kuti tave papi uye isu tiri kugara tichiwedzera mazuva ehurukuro acho.” – Sportmail Boxing	https://www.kwayedza.co.zw/joshua-wilder-votyanana/
sports	Sikandar odzoka kuzc	  MUTAMBI wecricket, Sikandar Raza, akasarudzwa kuti agove muchikwata cheZimbabwe Cricket icho chichaenda kunokwikwidza neBangladesh mumitambo mitatu yeone day international uye nemiviri yetest match.   Asi achange asiri muchikwata chemaChevrons icho chiri kuSouth Africa kunokwikwidza mumitambo yakasiyana iri kutanga svondo rino musi weSvondo.   Shasha iyi yange isina kusarudzwa kuti iende kunomirira maChevrons zvichitevera nyaya dzake dzekondirakiti dzainetsa, asi zvakazogadziriswa apo pakaitwa hurukuro pakati pake neZimbabwe Cricket contracts committee svondo rino.   Raza akatsanangura mamiriro aive akaita nyaya yake uye akakumbira ruregerero ndokuzvipira kumirira Zimbabwe mumitambo inotevera.   Apo maChevrons akasimuka kuenda kuSouth Africa kare kunokwikwidza mumitambo mitatu yeODI iyo ichange ichitambirwa kuKimberley uye neyeTwenty20, vanosarudza chikwata ichi vakaronga kuti vamusiye asi vachizomusarudza pakuenda kuBangladesh.    “Ndine mufaro mukuru nezvakaitika izvi uye ndinopa kutenda kuZC iyo yakwanisa kugadzirisa nyaya dzangu.   “Ndinoda kusiyana nenyaya iyi ndotanga kuita zvekuti nditambe cricket yangu kwete kufunga zvakawanda,” anodaro Raza.   Akafanobata chigaro chamanaging director weZC –  Givemore Makoni – anoti anotambira nemaoko maviri kudzoka kwaRaza muchikwata ichi.   “Tine mufaro mukuru kuti takakwanisa kuwirirana naSikandar uyo anove mumwe wevatambi vedu vepamusoro. Tinomutambira nemaoko maviri kudzoka muchikwata chedu uye tinovimba kuti patichaenda naye kuBangladesh nemimwe mitambo achatibatsira zvikuru,” anodaro.   Masvondo adarika, Raza akabuda pachena kuti akange asiri kuzotambira maChevrons kumitambo yeSouth Africa neBangladesh zvichitevera kusapihwa kondirakiti itsva neZC izvo akatumira pandemutande rake retwitter.	https://www.kwayedza.co.zw/sikandar-odzoka-kuzc/
sports	pe yakahwapura mukombe	CHIKORO chePrince Edward ndicho chakahwapura mukombe wemakwikwi eDairyboard Rugby Schools Festival ayo akaitirwa muHarare svondo rapera.   Prince Edward yakakunda Churchill Boys 16-10 mufainari yainakidza kukunda ngoma kurira.   Tawanda Jimu – uyo anove Dairyboard Rugby Schools Festival Tournament director – anoti makwikwi aya akakosha sezvo vachiashandisa kutsvaga nyanzvi dzemangwana dzichazomirira nyika pamwe nezvikwata zvikuru zvemutambo uyu.   Anoti makwishu egore rino akarakidza kuti mutambo werugby wakura zvikuru uye uri kutambwa muzvikoro, vachitarisa zvikwata zvakawanda zvakauya kuzokwikwidza zvevakomana nevasikana.   “Tichiongorora zvikwata zvese zvakauya, takazviona kuti mutambo uyu uri kuramba uchikura uye uchisimudzira vatambi pamwe nezvikwata zvakawanda.   “Zvimwe zvikwata zvaizviona sezvikuru iye zvino zvave kuzviona zvega kuti hazvingohwine dambe nekuti zvimwe zvekumamisha chaizvo zvaitozvikunda zvichitamba rugby yepamusoro, inonwisa mvura,” anodaro Jimu.   Anoenderera mberi achiti mutambo uyu uripo pakupa mukana kuvatambi verugby kubva kuzvikoro zvakasiyana kuti vagosimukire kusvika padanho rave naTendai “The Beast” Mtawarira uyo anotambira maSpringboks eSouth Africa.   “Chishuvo chedu kuti titsvage mumwe Beast kuburikidza nemutambo uyu ndiko saka uchiitwa gore negore kuti vatambi ava vawane mukana wekusvika kure.   “Tinoziva kuti kuburikidza nemutambo uyu ndipo vamwe vatambi vanoonekwa nezvikwata zvakasiyana izvo zvinozovapa mukana wekuzvitambira,” anodaro.	https://www.kwayedza.co.zw/pe-yakahwapura-mukombe/
health	Korera Inonzi Yauraya Vanhu Makumi Maviri neVasere muHarare Chete	Vanhu makumi maviri nevasere vanonzi vafa nechirwere chekorera kusvika pari zvino muguta reHarare chete, sekutaura kwevakafanobata chigaro chemukuru anoona nezvehutano mukanzuru yeHarare, Doctor Clemence Duri. Ukuwo bazi rezvehutano rinoti huwandu hwevanhu vabatwa nechirwere ichi hwava kudarika zviuru zvina munyika yose. “Tiri kugutsikana nemafambiro ari kuita zvinhu nekuti vanhu vese vari kuisa misoro pamwe chete. Tiri kuedza kubata pamwe chete neshamwari dzedu nesuwo veHarare City Council tiri kuedza kuita zvatinogona,” Dr Duri vaudza Studio7. “Hongu, hatingagoni kuzviita zvese asi unonyatsona kuti vanhu vane chido chekuti chirwere ichi chipedzwe zvachose.” Dr Duri vanoti kunyange hazvo vachigutsikana nebasa riri kuitwa mukurwisana nechirwere ichi, vari kukumbira vanhu nemasangano ekunze kuti vabatsire mukurwisa chirwere ichi. Gurukota rezvemari, VaMthuli Ncube, vakati veruzhinji vanofanirwawo kubatsira nemari yekurwisa chirwere ichi. Korera yagara ichinetsa muZimbabwe. Muna 1993 ku muna 2003, korera yakabatwa nevanhu vanodarika zviuru makumo manomwe. Muna 2008 vanhu vanodarika zviuru zvina vakafa nechirwere ichi. Nyanzvi munyaya dzehutano dzinoti Zimbabwe ndiyo chete nyika yawirwa nedambudziko rekorera rakaipisisa kudarika dzimwe nyika dzemuAfrica. No media source currently available 	https://www.voashona.com/a/zimbabwe-harare-city-medical-director-confirms-28-deaths-and-52-confirmed-cholera-cases-clemence-duri/4573149.html
health	Madzimai eWomen of Dominion International Osendeka Musangano wePagore Nekuda kweCoronavirus	"Sangano reWomen of Dominion International rinoti harisi kuita musangano waro wepagore gore rino nekuda kwechirwere che coronavirus. Mutungamiri wesangano iri, Pastor Marvelous Ndhlovu, vanoti madzimai anobva munyika dzakasiyanasiyana anga achitarisirwa kusangana ku Los Angeles mudunhu reCalifornia muna Chikumi asi nekuda kwekurudziro yekuti vanhu vasaungana senzira yekudzivirira kupararira kwe coronavirus, vaona zvakakosha ] kuti musangano wavo usaitwa. Pastor Ndhlovu vanoti sezvo mamwe madzimai achibva kunze kweAmerica, miganhu yenyika dzakawanda yakavharwa pari zvino zvekuti kana dai zvinhu zvakazogadzikana panenge pasisina nguva yekuti madzimai aya agadzirire. ""Ndinoda kutenda Mwari nekuwana mukana wekutsanangura kuti gore rino takaona zvakakodzera kuti tisaita musangano wedu weWomen of Dominion watanga tichifanirwa kuita muna June, June 25 kusvika 28 tiri kuLos Angeles, California. ""Saka takazogara sedare takakanzura musangano iwoyo. Gore rino tanga tichi celebrator nine years dzekunge tiri Women of Dominion, kubva patakatanga tichitanga kusangana gore ra2012."" Pastor Ndhlovu vanoti chakanyanyoita kuti vakanzure musangano wegore rino zvikonzero zvakati wandeyi, chekutanga chiri chechirwere che coronavirus. ""Patakatarisa nekunyatsoongorora, uyezve nekunyanyonzwisisa nezvatiri kunzwa nema forecast takaona kuti izvo musangano iwoyo uchanetsa kuti ubudirire, uye zvinogona kuti strainer isusu vanotungamirira Women of Dominion nevano attender as well. ""Dambudzo rekutanga tichiziva kuti tose coronavirus yaka affecter even kubva vanhu kumabasa. Even kuLos Angeles kwatiri kuenda it's one of the cities iri kunzi ichaita ma cases akawanda, saka kuti June tifokasite kuti zvinhu zvinenge zvave nani panguva iyoyo in that city nemaonero edu uye nekunzwa pamweya, hatina kuona kunge zviri zvinhu zvakanga zvakanakira musangano wedu,"" vanodaro Pastor Ndhlovu. Women of Dominion International yave nemakore mapfumbamwe yaumbwa uye inobatanidza madzimai anobva kuZimbabwe ari munyika dzakasiyanasiyana mukurarama mushoko raMwari. No media source currently available "	https://www.voashona.com/a/zimbabwe-diaspora-coronavirus-women-of-dominion-pastor-marvelous-ndhlovu/5355125.html
health	Dzidziso Pamusoro peCOVID-19 Kune Vachadzidzisa Veruzhinji Yotambirwa neMufaro	Bazi rezvehutano neMuvhuro rakazivisa kuti huwandu hwevanhu vafa nechirwere cheCovid-19 hwakanga hwasvika pazana nemakumi matatu nevashanu kana kuti 135, kuchitiwo vabatwa nechirwere ichi munyika yose vasvika pazviuru zvishanu nemazana matatu ane vasere kana kuti 5 308. Bazi iri rakati vanhu vakanga vapora kubva kuchirwere ichi kusvika neMuvhuro vakanga vasvika pazviuru zvitatu nemazana masere ane makumi mana nevasere kana kuti 3 848, izvo zvakasiya vanhu chiuru nemazana matatu nemakumi maviri nevashanu kana kuti 1 325 vari ivo vachine chirwere ichi munyika yose. Mukuedza kudzivirira kupararira kwechirwere ichi munyika, bazi rezvehutano rakabatana nesangano reUnited Nations Population Fund (UNFPA) riri kupa zvidzidzo kuvanhu vachazonodzidzisawo vamwe pamusoro pemabatirwo anofanirwa kuitwa Covid-19 uye kuti chirwere ichi chingadzivirirwa sei kuti chisapararira. Zvidzidzo izvi zviri kuitirwa kuDomboshawa, uye vari kupinda muzvidzidzo izvi vanozotarisirwa kunodzidzisawo vamwe vari mune zvehutano mumapoka avo, avo vanozodzidzisawo vamwe munharaunda dzavagere. Bazi iri razivisa kuburikidza neTiwtter kuti vapinda muzvidzidzo izvi vanhu vabva kubazi rezvehutano, kumapurisa nemauto, uyewo vamwe vabva kumasangano akazvimirira. Mukuru wesangano reCommunity Working Group on Health, VaItai Rusike, vanoti hurongwa hwekudzidzisa vadzidzisi uhwu hwakakosha zvikuru sezvo huchizobatsira kuti dzidziso pamusoro pechirwere ichi izokwanisa kupararira nenyika yose. VaRusike vakurudzirawo kuti dzidziso pamusoro pechirwere cheCovid-19 iwandire pamwe nekupararira kunzvimbo dzinogara veruzhinji pamwe nekumaruwa, uko vanoti veruzhinji vanenge vari kuratidza kuti havasi kuteerera kurudziro dzebazi rezvehutano pamwe neWorld Health Organisation dzekuti vazvivhare miromo nemhino, kugeza maoko, pamwe nekusiya mukaha pakati pavo nevamwe. No media source currently available Zvichakadaro, Johns Hopkins University Hospital yemuno muAmerica, iyo iri kuongorora chirwere ichi inoti pasi rose vanhu vanodarika mamiriyoni makumi maviri neimwe nezviuru mazana mapfumbamwe negumi nezvisere, kana kuti 21 918 000 vabatwa nechirwere ichi, icho chaurayawo vanhu vanodarika zviuru mazana manomwe nemakumi manomwe nezvina nemazana manomwe, kana kuti 774, 700. America ndiyo ichiri pamusoro pahuwandu hwevanhu vabatwa neCovid-19, avo vadarika mamiriyoni mashanu nezviuru mazana mana nemakumi mana nezvina, kana kuti 5, 444, 000 Vanhu vafa muAmerica vadarika zviuru zana nemakumi manomwe, kana kuti 170, 000. MuAfrica vanhu vanodarika miriyoni nezviuru zana nemakumi maviri nezvisere, kana kuti 1,128 000, vabatwa nechirwere ichi, kuchitiwo vashaya vadarika zviuru makumi maviri nezvishanu nemazana masere, kana kuti 25, 800. Vanhu vapona kubva kuchirwere ichi vadarika zviuru mazana masere nemakumi mana nezvitanhatu, kana kuti 846, 000. South Africa ndiyo iri pamusoro muAfrica iine vanhu vanodarika mazana mashanu nemakumi mapfumbamwe ezviuru, kana kuti 590, 000 vabatwa nacho. Vanhu vafa nechiwere ichi muSoiuth Africa vadarika zviuru gumi nechimwe nemazana mapfumbamwe kana kuti 11, 900.	https://www.voashona.com/a/zimbabwe-covid-19-ministry-of-health-unpfa-training-of-trainers-itai-rusike/5548069.html
business	Hurumende Inobhadhara Chikwereti Chayo kuZESA	Hurumende inoti yabhadhara chikwereti chayo chemagetsi kumbani yemagetsi yeZESA uyewo yabhadharwa chikwereti cheZESA kukambani yemagetsi yeESKOM yekuSouth Africa. Vachitaura mushure memusangano wedare remakurukota, gurukota rinoona nezvemamhando dzemoto, VaFortune Chasi, vati hurumende yabhadhara chikwereti chayo chemamiriyoni makumi maviri emadhora kuZESA uyewo yapa kambani iyi mamwe mamiriyoni makuma maviri emadhora ekuti kambani iyi ivandudze basa rekugaya magetsi. Vatiwo vabhadhara chikwereti cheZESA kuESKOM chemamiriyoni gumi emadhora ekuAmerica. Vati izvi zvichabatsira kuti nyika ideredze dambudziko rekushomeka kwemagetsi munyika iro raita kuti nyika igove magetsi kana kuti loadshedding. VaChasi vatiwo veruzhinji, makambani nemakanzuru vanofanira kubhadhara magetsi. Vatiwo nyaya yemagetsi inofanira kubatanidza vanhu munyika kuona kuti vogadzirisa sei dambudziko rekushomeka kwemagetsi. Vachitaurawo mushure medare remakurukota, gurukota rezvekuburitswa kwemashoko, Amai Monica Mutsvangwa, vati dare remakurukota ratambira danho rakatorwa nebazi rezvemari svondo rino rekudzora dhora remuno rikati danho iri richaunza kugadzikana munyika munyaya dzehupfumi. Pavabvunzwa nezvekuti vanhu vane maNostro Foreign Currency Account nevaya vanotumirwa mari nemakambani akaita Western Union nemamwe, vachawana mari yavo here kana kuti vachamanikidzwa kuitengesa kumabhanga, Amai Mutsvangwa vati vanhu ava vacharamba vachiwana mari dzavo ari madhora ekuAmerica, mapaunzi nedzimwe mari dzekunze. Asi kunyange hazvo Amai Mutsvangwa vati dare remakurukota ratambira gwaro reStatutory Instrument 142, masangano evashandi pamwe nevemabhizimisi audza hurumende kuti mutemo uyu unofanira kubviswa sezvo wakaitwa pasina kuwirirana sezvinodiwa pasi pemutemo weTNF. Masangano aya atuma gurukota rezvevashandi, Doctor Sekai Nzenza, kuti vaendese nyaya iyi kudare remakurukota svondo rinouya kuti mutemo uyu ubviswe. Zimbabwe Congress of Trade Unions inoti vashandi vacharamwa mabasa kana izvi zvikasaitika. Mutemo uyu, uyo wakaburitswa nemusi weMuvhuro wave pamberi pekomiti yeparamende yeParliamentary Legal Committee iyo inoongorora kuti mitemo haipikisane nebumbiro remutemo here kana kuti kwete. Rimwe gweta risina kuda kudomwa nezita raudza Studio7 kuti rinoona nesekuti mutemo uyo hauna kunyorwa zvakajeka uye zviri pachena kuti hurumende ine vanhu kana makambani ainoda kubata pachishandiswa mutemo uyu. Zvichakadai nhengo dzeparamende nhasi dzati nyaya yekuzvidza paramende kuri kuitwa nemakurukota ehurumende iri kuenderera mberi yave kunganganisa mashandiro eparamende. Sachigaro wekomiti yeparamende inoona nezvedzidzo, Amai Priscillar Misihairambwi Mushonga, vaudza mutauriri weNational Assembly, Advocate VaJacob Mudenda, kuti makomiti ave kutadza kuita basa rawo nekuti makurukota ehurumende pamwe nevanyori vemapazi ehurumende havawanike, sezvo vanenge vasipo nguva dzese. Amai Mushonga vati zviri pachena kuti zvose zvinotaurwa nemutungamiriri wenyika, VaEmmerson Mnangagwa, hazvisi kuitwa nekuti makurukota avo nevanyori vawo havana basa ravari kuita. Vati nekuda kwazvovo vave kuda kuita musangano wemasachigaro emakomiti eparamende nemutungamiriri wenyika. Advocate Mudenda vatambira chikumbiro chaAmai Mushonga uye vaudza mukuru webasa rehurumende muparamende zvakare vari gurukota rezvemitemo neparamende, VaZiyambi Ziyambi, kuti varonge musangano nemutungamiri wenyika. Chitatu chega chega vatevedzeri vemutungamiriri wenyika, makurukota ehurumende nevatevedzeri vavo vanosungirwa kuenda kuparamende kunopindura mibvunzo kubva kunhengo dzeparamende asi vazhinji vavo havaendi. No media source currently available 	https://www.voashona.com/a/zimbabwe-government-pays-its-debt-to-zesa/4974997.html
sports	Vatambi vaita ngura: Siyachitema	  MURAIRIDZI wechikwata chenetball cheGlow Petroleum Queens – Perpetau Siyachitema – anoti kugara nguva refu vatambi vemutambo uyu vakangogara kwava kuona vazhinji vachiusiya, kuita ngura kana kutsvaga mamwe mabasa anovararamisa.   Kubva pakatanga kumiswa mitambo gore radarika nekuda kwechirwere cheCovid-19, mutambo wenetball hauna kuzombopihwa mvumo yekutambwa zvekare izvo sekutaura kwaSiyachitema, zvava kuita kuti vamwe vatambi vaore moyo vachifunga kuti mutambo uyu hauchdzoke uye vamwe vave kuita mamwe mabasa kana zvedzimba.   “Denda iri chokwadi rakanganisa zvakawanda chaizvo nekuti vatambi vazhinji havachina shungu nemutambo uyu nekuti havachazive kuti uchadzoka here kana kuti kwete.   “Kubva gore radarika taingoita gadziriro vamwe vari kudzimba dzavo, zvino munhu anosvika pakuneta nekungoita gadziriro dzake mutambo usingadzoke.   Kuburikidza nekugara ikoko, vamwe vave kusimba miviri yavo, vamwe vave kuita pamuviri zvekuti kuzotamba netball kunozonetsa pamberi apo. “Kudai denda iri rachipera kuitira kuti upenyu hwedu nevatambi huchiendekawo nekuti ndipo panoraramira vatambi vazhinji,” anodaro Siyachitema.   Shasha iyi inoti iri kuzvishingisa ndokuudza vatambi vake kuti vasaore moyo uye vagare vachiita gadziriro dzavo kuitira kuti miviri yavo igare yakasimba.   “Pakatanga Covid-19 gore radarika, vatambi vaiita gadziriro vari kudzimba dzavo uye mazuva ose ndaigadzira mavhidhiyo ndovatumira ezvandinenge ndichida kuti vadzidze ivo vozonditumira vachizviita, asi vamwe vakasvika pakuneta nekuti vanenge vave kubvunza kuti toramba tichifondokerei iwo mutambo wacho usiri kudzoka. Vanenge vachitoti zviri nani kuita zvimwe.   “Ini semurairidzi wavo, handikwanise kuvaudza izvozvo kuti zororai, ndinongovati garai muchingoita gadziriro kusvika pazvinenge zvakanaka, hapana anoziva kuti zvinonaka rinhi,” anodaro.   Siyachitema ndiye akatungamira chikwata chemaGems chekutanga kuenda kunokwikwidza kumitambo yeWorld Cup 2019 apo chakanokwikwidza kuEngland uye kubva kumutambo uyu, akasvika achisendeka shangu dzake dzekutamba ndokutanga kurairidza mutambo uyu.   Chikwata chemaGems gore rinotevera chinofanirwa kutanga kurwira kuenda kumutambo we2023 World Cup uyo unofanirwa kuzotambirwa kuSouth Africa.   Achitaura, Siyachitema anoti kana netball ikasapihwa mvumo yekuti ichitanga kutambwa, zvinogona kuremera chikwata chemaGems gore rinotevera kusarudza vatambi vanochimirira pakurwira tikiti rekuenda kuSouth Africa sezvo vatambi vazhinji vanenge vava nengura yekugara vasingatambe kwenguva refu.   “Zvino zvino takatarisana nekurwira kuenda kuWorld Cup, zvino kana tisiri kutamba zvinogona kuzoremera chikwata chenyika.   “Mitambo iri kutofanirwa kutanga kutambwa nekuchimbidza kuti vatambi vagare vakagwinya uye vanosarudza chikwata chenyika vatange kuongorora vatambi. Patakabva kuWorld Cup yekupedzisira, vatambi vakaita seni, Pauline Jani naJoice Takaidza takabva tasendeka kutambira maGems, saka pane gwanza guru rinofanira kuvharwa.   Kana mitambo isiri kutambwa hameno kuti vanotitsiva sei,” anodaro Siyachitema.	https://www.kwayedza.co.zw/vatambi-vaita-ngura-siyachitema/
sports	‘Hupenyu hwevatambi hwoendeka’	  MURAIRIDZI weTriangle United kana kuti Sugar Sugar Boys, Taurai Mangwiro, anoti kudzoka kwenhabvu kuri kuona hupenyu hwevatambi vakawanda huchitanga kuendeka sezvo vazhinji vange vakakanganisika nekugara kudzimba senzira yekudzivirira kupararira kwechirwere cheCovid-19. Nekuda kweCovid-19, gore ra2020 nhabvu yePremier Soccer League (PSL) haina kumbotambwa sezvo mitambo yose yakambomiswa.   Izvi zvakaona vamwe vatambi venhabvu vachikwangwaya sezvo vachirarama nemutambo uyu. Asi zvichitevera kudzoka kwenhabvu mwedzi wadarika, zvikwata zvemuPSL zviri kutatsurana mumutambo weChibuku Super Cup.   “Kugara kumba kwange kwakaoma uye hupenyu hwevatambi vazhinji hwakambokanganisika nekungogara nekuti mari yange isisauye.   “Mutambi wenhabvu kana akangogara mari haiuye, kune mari yakaita seyemabhonasi iyo inouya kana chikwata chahwina. Mari iyi inobatsira vatambi saka yaisauya sezvo nhabvu yange isiri kutambwa. “Asi kudzoka kwaita nhabvu kwave kusunungura zvakawanda uye hupenyu hwevatambi hwave kusimukira manje,” anodaro Mangwiro.   Mangwiro mumwe wevarairidzi vashoma vakakwanisa kuhwina mukombe weChibuku Super Cup uyo akahwapura mugore ra2018 izvo zvakazoona chikwata chake chichikwikwidza mumutambo weCAF Confederations Cup muna2019.   Mwaka uno, chikwata chake hachina kutanga zvakanaka mumutambo weChibuku Super Cup zvichitevera kukundwa kwachakaitwa mitambo miviri yekutanga 3-1 neNgezi Platinum Stars uye 2-1 neFC Platinum.   Mangwiro anoti vakatanga zvakashata asi vari kushanda nesimba kuti vadzoke mumutambo uyu uye vagohwina zvekare.   “Kuti uhwine mikombe yenhabvu inotoda kushandirwa zvakasimba saka isu tiri kushanda nesimba kuti tigohwina.   “Ndinobvuma kuti hatina kutanga zvakanaka asi chandinoziva ndechekuti tichiri nemimwe mitambo iyo ticharwa semvumba kuti tisabude mumutambo uyu.   Mitambo yedu yekutanga yakatirakidz kuti tange tichiri nengura. Asi, tine mimwe yatichatamba ndinoziva tichahwina uye togadzirisa pange pachikanganisika. Saka tiri kufanirwa kutokunya dzisimbe kuti tihwine,” anodaro Mangwiro.	https://www.kwayedza.co.zw/hupenyu-hwevatambi-hwoendeka/
politics	Kunyoresa Kuvhota Kwokonzera Mutauro Munyika	Sachigaro wesangano rinotungamira nyaya dzesarudzo reZimbabwe Electoral Commission, ZEC, Amai Rita Makarau, vanoti vanhu vachatanga kunyoresa kuvhota kuti vave pagwaro idzva rinoshandisa michina yechizvino zvino, kana kuti Biometric Voter Registration, nemusi weMuvhuro. Asi musi uyu, dare repamusoro reHigh Court rinenge richizeyawo nyaya yekuti zviri kuitwa neZEC zviri pamutemo here kana kuti kwete. Bato reMDC-T rakaendesa mutungamiri wenyika, VaRobert Mugabe, mutevedzeri wavo, vanove zvekare gurukota rezvemitemo, vaEmmerson Mnangagwa, uye ZEC, kumatare richiti zvavari kuita munyaya dzesarudzo, kusanganisira nyaya yekutanga kunyoresa vavhoti, hazvisi pamutemo. Mamwe masangano, akaita seZimbabwe Election Support Network, aburitsawo mashoko kuvatori venhau nhasi achikurudzira hurumende kuti ivandudze mitemo yesarudzo kuitira kuti nyika iite sarudzo dzakachena. Sangano iri rati nyaya dzekutyora kodzero dzevanhu munguva yesarudzo, kusanganisira kuvaita kafiramberi nekuvatyisidzira, dzinofanira kumira. Sangano remubatanidzwa wemasangano akawanda akazvimirira munyika, Crisis In Zimbabwe Coalition, yaburitsawo mashoko kuvatori venhau richiti harisi kufara kuti ZEC haisi kunyatsoshandawo nemasangano akazvimirira oga muzvirongwa zvayo. Sangano iri ratiwo nenyaya yekushaya dzidziso yakakwana yezvekunyoresa kuvhota, sarudzo idzi dzichangoita sedzimwe dzakaitwa kare dzisina kutambirwa nemapato anopikisa. Mashoko aya anotsinhirwawo nemunyori mukuru weMDC-T, VaDouglas Mwonzora, vakati nemasikati eMuvhuro dare rinenge rozeya kuti zviri kuitwa neZEC zviri pamutemo here. No media source currently available 	https://www.voashona.com/a/bvr-mwonzora-zec-court-makarau/4030995.html
business	VaGari vemuManicaland Vanoti Vanoda Chouviri paZvicherwa Zviri muDunhu Ravo	Sangano reSouthern Eastern Trade Information and Negotiations Institute, SEATINI rinoti vagari vemunharaunda dzinoshandira makambani ekunze anenge asainirana zvibvumirano nehurumende zvekuita mabasa muno vanofanirwa kunge vaine chekuita pazvibvumirano izvi. Mashoko aya abuda pamusangano waitwa nhasi maMutare apo zvabuda pachena kuti vagari vazhinji vanozosangana nematambudziko nekuda kwekuti zvibvumirano zvinenge zvaitwa hazvineyi nemagariro avo. Nyanzvi munyaya dzezvekuongorora mafambiro emabasa musangano reSEATINI VaAdmire Mutizwa vati ichokwadi kuti vagary havana chouviri chavari kuwana kubva kuzviwanikwa munharaudza mune zvicherwa vachipa muenzaniso mangoda ari maMarange ayo vagary vanoti haapna pundutso yaaunza munharaunda mavo. “Saka zvatiri kuita kunouku ndezvekuti tiri kukurudzira kuti vagari vaparticipate maringe nekutsvagwa kuri kuita makambani ekunze, takaona pahurumende yedu itsva kuti iri kuti Zimbabwe is Open for Business zvinoreveyi kumunhu, an ordinary person, sekwaChiadzwa pane makambani akamina madiamond mari ichibuda asi hapana chavakawana saka tiri kuti zvinorevei kwavari kana zvichinzi Zimbabwe is open for business.” VaMutizwa vanoti kurudziro yavari kuita kumatunhu ose munyika ndeyekuti inzwi revagari rinzwikwewo panyaya dzebudiriro. “Chechipiri tiri kuda kukurudzira voice revagari vemunzvimbo maeerano nedevelopment, transparence and accountability, macitizens vakaita participate pakutsvagwa kwemari tinovimba kuti macitizens edu anowana zvinovabatsira munzvimbo dzavanenge vari pamusoro pemabasa anenge oitwa nemakani ekunze aya.” Muzvare Mildred Muzanechita mugari wemaMutare uye ange ari pamusangano wanhasi anoti dzidziso iripo inobatsira kuvhura pfungwa kuvagari venharaunda dzakasiyana-siyana pamusoro pezvinosungirwa kuitwa kana makambani achinge apihwa basa rekuchera zvicherwa munharaunda mavo. “Musangano uyu wabatsira pakuti tinenge tave kuziva zvatinoda basa risati raitwa sekuti venharaunda tiwanirwe pekushanda, kumacommunities sevekuPenhalonga uye Bocha, infrastructure development vanofanirwa zvakare kubatsirika nazvo. Vanoenderera mberi vachiti, “Mainvestor aya kana achiuya muno muZimbabwe tinge tiine benefit ichasara nesu kana vachinge vazopedza mabasa avo mumacommunities matinogara.” Mumwe mugari wemaMutare VaAnndy Ziyera avo vapindawo mumusangano vanoti sekutaura kwakaita mutungamiriri wenyika VaEmmerson Mnangagwa mazuva mashoma apfuura kuti inzwi revanhu inzwi ramwari zvido zvavo zvinofanirwa kuremekedzwa zvimwechetewo nekuti pakuuya kwemabhizinesi muno vange vachipawo pfungwa dzavo. “Vanhu ndivo nyika saka inzwi revanhu ndiro inzwi raMwari vakadaro VaMnangagwa, naizvozvo panoitwa mainvestments ese vanhu vanofanirwa kunge nechekuitawo, FDI haifanirwi kuuraya local investment uye tinotarisira kuti itobatsira local investment yacho.” Vanotizve, “Tinoziva kuti tairima cotton muno but yakatourayiwa neizvozvo tave kuimporta cotton kana maSkipper muno anobva kuChina saka tinodawo equal treatment.” Musangano uyu wakapindwa nevagari vanobva kunzvimbo dzinocherwa zviwanikwa dzakaita sePenhalonga, Marange uye Chimanimani. No media source currently available   	https://www.voashona.com/a/vagari-vemumanicaland-vanoti-vanoda-chouviri-pazvirimwa-zvavo/4408685.html
politics	VaMnangagwa Vanoti Vanenge Vakundwa Ngavabvume Kukundwa	Mutungamiri wenyika, VaEmmerson Mnangagwa, vanoti vanhu vanenge vakundwa musarudzo vanofanirwa kubvuma kukundwa voshanda nekupembera nevanenge vakakunda kuitira kuti munyika muve nerunyararo. Vachitaura nhasi muBanket apo vanga vachitsvaira marara mumusha unogara veruzhinji weKuwadzana, VaMnangagwa vati vanhu vanofanirwa kuwirirana munyika, uye kuti kana munhu akundwa musarudzo, haafanirwe kuita zvemhirizhonga asi kuti anofanirwa kupembera nevakakunda kuti munyika muve nerunyararo. VaMnangagwa vati kana munhu akundwa anofanirwa kusiya zvinenge zvamukundisa zvemhirizhonga, uyo anenge akunda sezvavakaita, oramba achiita zvinoita kuti arambe achikunda. VaMnangagwa vati bato ravo reZanu PF rinokunda nokudaro richaramba richiita zvinokundisa zvekuenda kunonzwa zvichemo zvevanhu nekuzvigadzirisa sezvavakaita zvekuunza mabhazi anobhadharwa mari shoma yekufambisa. Kunyange VaMnangagwa vasina kudoma bato nezita, vazhinji vanoti ibato rinopikisa reMDC inotungamirirwa naVaNelson Chamisa ranga richitaurwa. Asi mutevedzeri wemutauriri webato reMDC, VaLuke Tamborinyoka, vati bato ravo harisi kuzobva pachokwadi chekuti VaMnangagwa vakabirira sarudzo izvo vanoti Zimbabwe Electoral Commission yakabvuma nekuchinja zvakabuda musarudzo katatu. Panyaya yehutsanana VaMnangagwa vati hurumende ichaisa mutemo wekuti motokari dzose dzinotakura veruzhinji zvikuru mabhazi dzive nemabhini ekurasira marara sezvo zvakaonekwa kuti vanhu vanenge vari mudzimotokari vanorasa marara nepamahwindo. Asi mumwe mugari wemuBanket asina kuda kudomwa nezita anoti kuchenesa nzvimbo hakufanirwe kumirira zuva rinotsvaira mutungamiri wenyika sezviri kuitika muBanket umo makatsvairwa nezuro nekuti VaMnangagwa vari kuuya. VaMnangangwa, avo vasvika muBanket nguva dza 8 manganani dzavanga vachitarisirwa, vaudza vanhu kuti vakurumidza nekuti vari kuenda kuAdis Ababa, KuEthiopia nhasi kumusangano weAfrican Union. No media source currently available 	https://www.voashona.com/a/zimbabwe-president-says-losers-should-accept-poll-results/5278565.html
business	Hurumende IYosimbaradza Kuti ZUPCO Ndiyo Yega Ine Mvumo Yekutakura Vanhu	Mutevedzeri wegurukota Amai Marian Chombo vanoti kambani yemabhazi, yeZimbabwe United Passenger Company (ZUPCO) ndiyo yega yakapihwa mvumo yekutakura vanhu mumaguta. Izvi zvinotevera kunyunyuta kwevanhu vakawanda munyika nerimwe sangano rinomirira vanotakura vanhu nezvinhu, reZimbabwe Union of Drivers and Conductors (ZUDCO) kuti kambani yeZUPCO yaremerwa nemutoro. Mutungamiri weZUDCO, VaFredrick Maguramhinga, vanoti hurumende haisi kuda kunzwa zvichemo zvevanhu vari kunetseka nekushaya zvinovatakura kuenda nekudzoka kumabasa. VaMaguramhinga vanoti sangano ravo ririkuramba richikumbira hurumende kuti iite musangano nevanotakura vanhu kuti zvinonetsa mativi ose zvikurukurwe uye kuti hurumende ikwanise kubatsira mukugadziriswa kwedambudziko iri sezvainofanirwa kuita. Vachipindura chikumbiro cheZUDCO ichi , Amai MaChombo, vanoti kana hurumende yatura gwara nemutemo hazvigoni kungozvisendeka parutivi.  No media source currently available 	https://www.voashona.com/a/zimbabwe-govt-responds-to-request-for-meeting-with-passenger-carriers-marian-chombo/6221069.html
business	Kanzuru yeHarareYoronga Kuwanisa Vanhu Mvura Munguva Dzakasiyana	Kanzuru yeHarare yazivisa kuti ichatanga kugovera mvura nguva dzakasiyana nekuda kwekuderera kwemvura pamwe nekuwanda kwetsvina munyanza yeLake Chivero. Kanzuru yeHarare inoti yatarisana nematambudziko akawanda munyanza iyi zvekuti ichatanga kugovera vanhu mvura mwedzi uno sezvo isisakwanise kuti mugari wese muguta awane mvura yakachena. Mukuru anoona nezvekufambiswa kwemabasa pachigayo chemvura cheMorton Jaffrey Water Works, VaPaul Chabata, vati mvura iri mudhamu yasviba zvakaipisisa nekuda kwetsvina inobva kuHarare nezvimbo dzakatenderedza guta iri izvo zvave kuita kuti kanzuru ishandise mari yakawanda pakuchenesa mvura iyi. Vatiwo tsvina iyi inokonzerwawo nevanhu vanoredza hove zvisina mvumo mudhamu yave kukanganisa kanzuru pakupomba mvura. Mabharani mukuru wekanzuru, Engineer Hosiah Chisangno, vati vari kukurudzira vagari kuchengetedza mvura uye kanzuru yavo ichatanga kugovera vanhu mvura kutanga mwedzi uno. Vatiwo kunzuru ichavhara chigayo cheMorton Jaffrey mukupera kwesvondo kuitira kuti vabvise tsvina irimo uye izvi zvichawedzera huwandu hwemvura kubva pa 360 mega litres kusvika pa 450 mega litres pazuva. Vagari vemuHarare vanoshandisa 800 mega litres muchando ne1200 mega litres panguva yezhizha pazuva rega rega. Vanoona nezvekufambiswa kwebasa musangano reCommunity Water Alliance, VaHardlife Mudzingwa, vaudza Studio7 kuti havabvumirani nematanho ari kuda kutorwa nekanzuru ekugovera mvura vachiti zvichaita kuti vagari vabatwe nezvirwere. VaMudzingwa vati kanzuru inofanira kutora mvura kubva kune mamwe madhamu akaita seDarwendale kuti mvura ikwanire munhu wese. Muzvina bhizimisi vashanda padhamu iri kwenguva yakareba, VaGarry Stafford, vaudza Studio7 kuti kuzara kwejecha mudhamu kuri kukonzerwa nekurimwa kuri kuitwa mumatoro nedzimwe nzvimbo muHarare nenzvimbo dzakatenderedza guta uye zvakakosha kuti zvisaitwe kuti dhamu reChivero risaparare. Vati dhamu iri range rakadzika mamita makumi maviri nemasere asi pari zvino rakadzika mamita gumi nemasere chete sezvo razara jecha. Nyanzvi munyaya dzemvura dzinoti tsvina yakawanda iri kupinda muLake Chivero iri kukonzerwa nekanzuru yeHarare iyo iri kutadza kugadzirisa mapombi anotakura tsvina. Nyanzvi idzi dzinoti kuendeswa kwetsvina isina kuiswa mishonga inodzora hukasha hwetsvina munzizi dzakaita seMukuvisi neManyame kuri kuwedzerawo kuipa kwemvura yemuLake Chivero. Muna Kurume 2015 kanzuru yeHarare yakawanikwa nematare edzimhosva iine mhosva yekudira siweji muna Mukuvisi isina kucheneswa sezvinodiwa nemutemo ikafaindiswa zviuru zana zvemadhora ekuAmerica. Kanzuru yeHarare yakabatwa nemhosva yekutyora mutemo weEnvironmental Management Act kuburikidza nekudira tsvina munzizi dzinoti Mukuvisi, Marimba, Ruwa neNyatsime, nzizi dzine mvura inopedzisira yapinda muLake Chivero. Nyanzvi mukuvakwa kwemaguta dzinoti guta reHarare rakavakirwa panzvimbo isina kunaka sezvo riri munzvimbo inofamba nemvura inopinda muLake Chivero, izvo zvinoita kuti mvura iyi isvibe zvakanyanya. Pari zvino guta reHarare rinoda mari inosvika mamiriyoni matatu emadhora semari yekutenga mishonga yekuchenesa mvura pamwedzi wega wega. No media source currently available 	https://www.voashona.com/a/harare-city-council-to-embark-on-water-rationing/4725911.html
sports	Mitambo yePSL yamiswa	  SANGANO rePremier Soccer League razivisa kuti mitambo yose yePSL ye”match day two” iyo yange ichitambwa svondo rino yambomiswa zvichitevera kusauya kwaita varidzi vepembe kuzoridza mune mimwe mitambo yange ichifanirwa kutambwa nhasi.   Pachinyorwa chabva kuPSL, chamangwiza wePSL, Kennedy Ndebele, anoti kusabatika kwaita varidzi vepembe mumitambo yanhasi kwavatuma kumisa mitambo yose ye”match day two” nechinangwa chekuedza kuita tsvakurudzo kuti zvafamba sei.   “Tinoziva kumiswa kwemitambo yose yematch day two izvo zvakonzerwa nekusauya kubasa kwaita varidzi vepembe kumitambo yakasiyana.   “Asi kune vamwe vaenda kunhandare vachida kunoridza asi havana kuzokwanisa kuenderera mberi sezvo vamwe vazongoregedza mitambo yave kuda kutanga.   “Tamboedza kuita hurukuro neZIFA Referees Committee kuti tinzwisise kuti zviri kufamba sei, asi hapana chabuda.   “Tinovimba kuti zvichagadzirika nekukasika,” anodaro Ndebele.   Kusabatika kwevaridzi vepembe kumitambo yanhasi vamwe vanoti zvakonzerwa nekumbomiswa kwaita basa bhodhi reZIFA nhasi neSports and Recreation Commission (SRC).	https://www.kwayedza.co.zw/mitambo-yepsl-yamiswa/
business	VaMthuli Ncube Voendeswa kuMatare neNyaya yeKukwidza Mutero	Mumwe muzvinabhizimisi wemuHarare, VaArnold Mutsondi, vaendesa gurukota rezvemari, Muzvinafundo Muthuli Ncube, kumatare vachiti mutemo wavo wavakadzika wekuwedzera mutero hausi pamutemo uye hautarisirwe munyika ine hutongo hwejekerere. VaNcube vakati vanhu vatange kubhadhara masendi maviri padhora roga roga pavanoshandisa makadhi avo ekubhengi kubva pamasendi mashanu pachero mari yavanenge vachitumira kana kushandisa. VaMutsondi vanoti zviri pachena kuti hurumende iri kuda kuomesera vanhu vasina mhaka nekuti yakundikana kugadzirisa dambudziko remari. Gweta raVaMutsondi, VaAlex Majachani, vanoti zviri kuitwa naVaNcube kutyora bumbiro remutemo wenyika. Hatina kukwanisa kubata VaNcube kuti tinzwe divi ravo panyaya iyi. No media source currently available 	https://www.voashona.com/a/vamthuli-ncube-voendeswa-kumatare-nenyaya-yekukwidza-mutero/4598463.html
politics	Bato reNCA Rokwirira VaMugabe Dare	Bato rinopikisa reNational Constitutional Assembly, NCA, rinoti ratuma magweta aro kuti akwire kudare repamusoro soro reConstitutional Court, achimisa mutungamiri wenyika, VaRobert Mugabe, kugadza vatevedzeri vavo vaviri richiti zviri kunze kwebumbiro remitemo yenyika. Mutauriri webato iri, VaMadock Chivasa, vanoti bumbiro remitemo idzva rinoti VaMugabe vaifanirwa kunge vakadoma vatevedzeri vavo vaviri sarudzo dzichangopera, kwete kuzozviita kwapera gore sarudzo dzaitwa. VaChivasa vanoti bato ravo riri kutevera Sixth Schedule paragraph 14 sub-paragraph iyo vanoti inoti VaMugabe vaifanirwa kudoma vatevedzeri vavo vaviri pasina kunonoka. Imwe nyaya inonzi naVaChivasa iri mugwaro ravo riri kuenda kudare ndeyekuti hutungamiri hwenyika hwaVaMugabe nevatevedzeri vavo vaviri hahunawo munhukadzi sezvinotarisirwa munyika ine vanhukadzi vakawanda kudarika vanhurume. VaChivasa vanoti magweta avo eMbidzo, Muchadehama and Makoni achaendesa mapepa aya chekutanga neChishanu mangwanani. VaMugabe vari kutarisirwa kutoresa mhiko VaEmmerson Mnangagwa pamwe naVaPelekezela Mphoko sevatevedzeri vavo vaviri. Imwe nyanzvi munyaya dzemitemo inodzidzisa paKent University kuBritain, Doctor Alex Magaisa, vanoti nyaya yeNCA inonakidza kutevera. Vanoti chikamu chemutemo chiri kushandiswa nebato iri nechinonzi chakashandiswawo naVaMugabe zvinonetsa kunyatsonzwisisa asi vanoti dare repamusorosoro iri rinogonawo kuramba kutambira nyaya iyi. Zvichakadaro, bato reMDC T rinotiwo riri kuronga kuroverera VaMugabe nemhosva yekutyora bumbiro remitemo nekudzinga kwavakaita mutevedzeri wavo, Amai Joice Mujuru, kubva pachigaro richishandisa nhengo dzaro mudare reparamende. Mutauriri webato iri, VaObert Gutu, vaudza bepanhau reNewsDay kuti VaMugabe vakazvidza bumbiro renyika nekudzinga kwavakaita Amai Mujuru, vachiti mutevedzeri wemutungamiri wenyika anofanirwa kudzingwa chete pachiteverwa bumbiro renyika. No media source currently available 	https://www.voashona.com/a/zimbabwe-politics-nca-constitution/2555308.html
sports	Vatambi VeTeam Zimbabwe 2016 Paralympic Vodzokera Kumusha Vasina Menduru	Vatambi vemuZimbabwe vema2016 Paralympic Games vari kudzoka kumusha vari maoko chete. Mutori wedu wenhau dzemitambo. Vatambi vaviri vanga vasara kukwikwidza mumakundano aya ve Mixed Four, Margaret Bangajena, Michelle Garnet, Jesicca Davies na Previous Wiri nezuro vakapedza vari pachinhanho chekugumisira mugungano ravo. Vatambi ava vakatevera Laina Sithole uyo neMugovera akatadza kusvika mufainari ye 100 metres T35 ayo aive makundano ake ega aaikwikwidza. Sezvakaitawo chikwata cheZimbabwe kubva kumaOlympic Games chisina menduru, chikwata ichi chiri kudzokawo chisina kana menduru imwechete. Mumitambo yeCastle Lager Premier Soccer League chikwata cheHighlanders chiri mumafaro makuru mushure mekudzokorora kurova Dynamos 2-1mumutambo wanga wakaoma muBarbiurfields Stadium nezuro. Aka kave kechipiri Highlanders ichi kunda Dynamos mwaka uno wenhabvu mumitambo yeligi, kanove kechipiri zvekare mukati memakore gumi Bosso ichikwanisa kukunda Dembare. Kukunda uku kwasiya Bosso yasara nemapoinzi gumi pasi pechikwata chiri kutungamira cheFC Platinum icho chakarova How Mine 1-0 munhandare yeMandava. Mutsigiri weBosso VaDannboy Hamandishe vanoti vangadai vakakunda nezvibodzwa zvakawanda asi zvakangodaro varatidza kuti vanhu vakuru. Mumwe wavo VaTichaona Jecha vanoti murairidzi wawave naye ibanga chairo vachiti zvinhu zvasanduka. Kugona Kunenge Kudada yave nemapoinzi makumi mana nemasere kubva mumitambo makumi maviri nemitatu. Asi Bosso yave nemapoinzi matanhatu pamusoro peDynamos iyo nemamiriro akaita zvinhu yave kuratidza kuti yabuda mumakwikwi emukombe weligi. Asi Makepekepe aramba arimo muhondo yeligi mushure mekurova Chicken Inn 1-0. Kunyange hazvo chikwata ichi chaibaka moto hachina kukwanisa kunwisa zvibodzwa zvakawanda kunze kwechimwechete chakabva kuna Leonard Tsipa. Chikwata chemaGreen Machine chakatamba zvine mutsindo zvekuti mumwe muteveri wechikwata ichi Charles Muroyiwa anoti vanoisa mari muchikwata ichi vanotsvaga neshungu nematambiro aya. Asi maGreen Machine ari kuramba aiine poindi imwechete pasi peFC Platinum iyo yakarova How Mine. Musi mumwechete iwoyo, Hwange neZPC Kariba dzakaita mangange 1-1. Ngezi yakadambura Bulawayo City 1-0, Tsholotsholo ikakunda Border Strikers 1-0 asi Chapungu yakanwisa zviviri pakukunda Harare City 2-1. No media source currently available  	https://www.voashona.com/a/zimbabwe-sports-paralympics-africa/3504373.html
health	Mvura Yonetsa Vagari vekwaGutu kuMasvingo	Vagari vakawanda kwaMpandawana kwaGutu vanoti vari kutyira kubatwa nezvirwere zvakaita seCholera sezvo vave nemasvondo anodarika matatu vasina mvura mudzimba dzavo zvichinzi mushina unopomba mvura wakafa. Vagari vanoti vakaudzwa nebazi reZinwa rinovapa mvura kuti kune mishina yakafa kudhamu rinopombwa mvura asi havafari nenguva yareba yatorwa dambudziko iri risina kugadziriswa. Vagari vemumisha yeve ruzhinji yakaita seku Hwiru nekuGona vanoti nekushomeka kwemvura vave kushandisa mvura yemumatsime asina kuvharwa pamwe nezvikova iyo iri kukanganisa hutano hwavo. Sachigaro wesangano rinomiririra vagari reGutu United Residents and Rate Payers Alliance, VaLloyd Mufudze, vanoti vagari vazhinji vave kugara vachinzwa midumbu nekushandisa mvura yakasviba yemumatsime.\n\nMumwe mugari wemumusha weGona, VaTafunga Mamombe, vanoti kushaikwa kwemvura kwenguva refu kwave kutyorwa kodzero dzavo. VaMamombe vati vakaudzwa kuti mushina uchagadziriswa nekukurumidza asi nanhasi chabuda hapana. Vamwe vagari vari kupomera kanzuru yeGutu, mhosva yekusaita hany’a nedambudziko ravo nekusunda bazi reZinwa kuti rigadzirise dambudziko iri. Asi mukuru webasa mukanzuru yekwaGutu, VaAlexender Mutembwa, vaudza Stduio 7 parunhare kuti dambudziko iri riri kuZinwa, ivo havana simba rekuvamhanyisa kuti vagadzirise. Kanzura veward 34 maMupandawana, VaBernard Chimwango, vanoti vakambozama kutaura ne Zinwa kuti igadzirise zviri kunetsa, asi bazi iri riri kuisa zvitanda munzeve.\n\nAsi mutaururi weZinwa, VaTsungirai Shoriwa, vati vane hurombo nekutadza kugadzirisa dambudziko iri, asi vati riri kugadziriswa nechimbi chimbi. Vagari vanoti dambudziko remvura rinotyirwa kuti ringango wedzera kupararira kweChirwere cheCovid-19 icho chinokurudzirwa kushandiswa kwemvura yakakwanda uye yakachena. No media source currently available 	https://www.voashona.com/a/gutu-residents-go-without-water-for-weeks/5701968.html
politics	Bato Rinopikisa reCCC Roparura Gwaro Raro Rine Zvarinoti Zvigadziriswe Sarudzo Dzisati Dzaitwa	Bato rinopikisa reCitizens Coalition for Change, CCC rinotungamirirwa naVaNelson Chamisa, nhasi riri kuparura gwaro raro rinonzi PRE-ELECTION PACT ON ELECTORAL REFORMS, kana kuti PREPARE, iro rine zvinhu zvinomwe zvarinoti zvinofanirwa kutanga zvavandudzwa sarudzo dza 2023 dzisati dzaitwa. s Mutauriri weCCC, Muzvare Fadzai Mahere, vanoti mutungamiri webato ravo, VaNelson Chamisa, vakatara gore rino ra 2022 segore rekuti mitemo inobata sarudzo ivandudzwe kuitira kuti sarudzo dza 2023 dzitambirike nemapoka ose achakwikwidza. Muzvare Mahere vanoti zviri mugwaro ravo zvinomwe zvavanoda kuona zvichivandudzwa zvinoti wese mwana weZimbabwe ari kunze kwenyika kana mujeri apiwe kodzero yake yekuvhota sezviri mubumbiro remitemo, gwaro revavhoti riongororwe, chetatu, zvabuda musarudzo zviziviswe paine nguva. Chechina vanoti Zimbabwe Electoral Commission, ZEC, ishandirwe nevanhu vasina kwavakarerekera, kwete kungozara mauto nenhengo dzeZanu PF chete. Chechishanu Muzvare Mahere vanoti bato ravo riri kuda kuti mashandiro emasangano enhau ari pasi pehurumende avandudzwe kuitira kupa mukana kumapato anopikisa. Chechitanhatu vanoti vanhu vanofanirwa kuvhota vakasununguka, uye chechinomwe vachiti vanoda kuti nhengo dzemapato anopikisa dzisangoshungurudzwa misangano yadzo ichivhiringidzwa nekurambidzwa nemapurisa kana nenhengo dzebato riri kutonga. Bato iri rinoti rakoka mapoka ose ane chekuita nesarudzo munyika anosanganisira masangano akazviomirira, venhau, vamiriri veparamende, makanzura, vamiriri vedzimwe nyika pamwe nemapazi ehurumende neZEC kuti vange varipo pakuparurwa kwegwaro ravo iri. No media source currently available 	https://www.voashona.com/a/6768144.html
business	ZIMTA Inoti Nhengo Dzayo Hadzichakwanisa Kuramba Dzichienda Kumabasa	Rimwe sangano rinomirira varairidzi, re Zimbabwe Teachers Association (ZIMTA), rabatanawo nemamwe masangano evarairidzi pakuzivisa kuti nhengo dzaro hadzichakwanisa kuramba dzichienda kumabasa sezvo dzisisina mari dzekufambisa. Mutungamiri wesangano iri, VaRichard Gundani, vanoti nhengo dzavo dzichange dzichienda kumabasa kaviri chete pasvondo, Muvhuro neChishanu. VaGundani vanoti danho ratorwa nesangano ravo rinotsinhira danho rakaziviswa nesangano rinomirira vashandi vehurumende, re APEX Council, rekuti vashandi vehurumende vakanga vasisakwanise kuramba vachienda kumabasa mazuva ose. Asi mutevedzeri wegurukota rezvekuburitswa kwemashoko, VaEnergy Mutodi vakaudza Studio 7 neSvondo kuti hurumende yakasununguka kuramba ichiita hurukuro nevashandi vayo pamusoro pemihoro yavo. Masangano anomiririra varairidzi, e Propgressive Teachers Union of Zimbabwe neAmalgamated Rural Teachers Union of Zimbabwe, ndemamwe masangano evarairidzi akatozivisa kare kuti nhengo dzawo dzakanga dzisisakwanise kuramba dzichienda kumabasa. No media source currently available Zvichakadaro, sangano rinomiririra varairidzi vekumaruwa, re Amalgamated Rural Teachers Union of Zimbabwe, rinoti nhengo dzaro dzave kutangidza kuratidzira vhiki yega yega kusvika hurumende yagadzirisa zvichemo zvevarairidzi. Mutungamiriri wesangano iri, VaObert Masaraure, vaudza Studio 7 kuti sangano ravo richatangidza kudzidzisa nekubatsira vana vechikoro pa nzvimbo dzavachazivisa asi kwete muzvikoro. Hatina kukwanisa kunzwa kubva kubazi re zvedzidzo kuti izvi zvichibvumidzwa here nemitemo yenyika. No media source currently available 	https://www.voashona.com/a/zimbabwe-teacher-unions-press-govt-for-better-pay-and-conditions/5156060.html
sports	NAAZ yotumira shangwiti kuNigeria	  SANGANO reNational Athletics Association of Zimbabwe (NAAZ) rinoti rakanyorera kuHurumende richikumbira mvumo kuti rigotumira shangwiti dzerelay kunokwikwidza kumujaho weMoC relays (4×100) uyo uchaitirwa kuLagos kuNigeria svondo rino.   NAAZ yakashevedzwa kumutambo uyu neThe Athletics Federation of Nigeria (AFN) uye chikwata cheZimbabwe chinofanirwa kunge chave kuNigeria musi weChishanu chino chichigadzirira mujaho uyu uchamhanywa musi weMugovera neSvondo.   Mutungamiri weNAAZ — Tendai Tagara — anoti sangano ravo richiri rakamira mhinduro kubva kuHurumende uye kunzwa kubva kuAFN nevakotsveri vemutambo uyu kuti vagotumira matikiti endege nemaVisa evamhanyi vavo vavachatumira.   “Takangomirira kunzwa kubva kuHurumende yedu kuti tozvifambisa sei parwendo urwu uye kubva kuAFN nevakotsveri vemutambo uyu vekuNigeria avo vakatidana kuti tiende kunokwikwidza. Mujaho uyu uchashanda mukurwira zvekare tikiti rekuenda kumaOlympics saka tiri kuukoshesa zvakanyanya. Kana tapihwa mvumo, chikwata chedu chinofanira kunge chave kuNigeria musi weChishanu, choswera chakazorora chiriko nekuti musi weMugovera chinenge chakatobvondoka kumujaho uhu,” anodaro Tagara.   Anoti iye zvino havasati vaziva kuti ndevapi vatambi vavachasarudza kuti vapinde muchikwata ichi sezvo vari kumbomirira mvumo yekuenda ndipo vozotanga kudoma vatambi vekutakura.   “Pari zvino hatisati tave nechikwata asi vatinogona kutumira ndevari kurwira kuenda kumaOlympics vanosanganisira Ngoni Makusha, Chengetai Mapaya, Kundai Maguranyanga, Tinotenda Matienda nevamwe vari kurwira kuenda kuIAAF World championships,” anodaro Tagara.	https://www.kwayedza.co.zw/naaz-yotumira-shangwiti-kunigeria/
business	Ongororo Yoratidza Kuti Vanhu Vari Kutarisira Mutungamiri Anovawanisa Mabasa	Ongororo yaitwa neAfrobarometer inoti rutsigiro rweveruzhinji kumutungamiri wenyika, VaEmmerson Mnangagwa, rwuri kudzikira kana zvichienzaniswa neimwe ongororo yavakaita masvondo mashoma adarika. Vachizivisa zvakabuda muongororo yavo, mukuru anoona nezvekutsvakiridza musangano reMass Public Opinion Institute iro rakaita tsvagiriridzo iyi richishanda nesangano reAfrobarometer Institute of Justice and Reconciliation, VaStephen Ndoma, vati huwandu hwevanhu vakati vachavotera VaMnangagwa musarudzo dzemwedzi uno hwaderera kubva pakaitwa ongororo yekutanga. Ongororo iyi inotiwo panyaya yevanhu vari kutarisira mukana wekuwana mabasa, vanhu vakawanda vanoti izvi zvinoitika chete kana mutungamiri weMDC Alliance, VaNelson Chamisa, vari ivo vari panyanga. Nyanzvi munyaya dzezvematongerwo uye vachiwanzotaura vakarere kubatika reZanu PF, VaGadzira Chirumhanzu, vati zvaburitswa neAfrobarometer zvinoratidza kuti VaMnangagwa vane rutsigiro kudarika mutungamiri weMDC Alliance, VaNelson Chamisa. Imwe nyanzvi munyaya dzezvematongerwo enyika uye vachishanda vakazvimirira, VaVivid Gwede, vati zvakabuda muongororo yeAfrobarometer iyi zvinoratidza kuti sarudzo dzemusi wa30 Chikunguru dzichapindwa rwepiri pakati paVaMnangagwa naVaChamisa. VaNdoma vati ongororo yavo yakabiritsawo zvakare kuti ruzhinji rwuri kutyira kuti vari muchiuto havazotambire zviri zveveruzhinji mushure mesarudzo. Vatiwo vakaona zvakare kuti vanhu vane chitsama havasi kuziva kuti magwaro anoratidza kuti munhu akanyoresa kuvhota haasi kuzoshandiswa musi wesarudzo uye vazhinji vakataurwa navo vakati vanotyawo mhirizhonga ine chekuita nesarudzo. No media source currently available 	https://www.voashona.com/a/zimbabwe-mass-opinion-institute-says-president-mnangagwa-lead-narrowed/4491601.html
politics	MDC T Inoti Hurongwa Hwayo hweKuratidzira kwaMutare Hwoitwa neMusi weChina, 23 Chikumi	Bato reMDC T rinoti hurongwa hwaro hwekuti nhengo dzaro dzifore dzichiratidzira muguta reMutare mudunhu reManicaland, hwave kuzoitwa nemusi weChina svondo rino, kwete neMugovera sezvakanga zvamboziviswa. Mutauriri weMDC T, VaObert Gutu vanoti izvi zvaitwa nekuda kwemhinduro yavawana kubva kumapurisa, ayo vanoti avazivisa kuti zuva reMugovera rakanga rakumbirwa kare nebato reZanu PF kuti riite hurongwa hwaro. “Mapurisa akazivisa hutungamiri hwebato redi hwedunhu reManicaland svondo rapera kuti Saturday 25 haichaita nekuti Zanu PF yakanga yavazivisa kare nemusi wa 8 June kuti ine hurongwa hwayo, ndofunga hwekupa vechidiki ma stand here,” vaGutu vanodaro. VaGutu vanoti sebato rinoziva maitiro emapurisa pamwe nebato reZanu PF, harioni paine dambudziko pakushandurwa kwemazuva uku, sezvo richigara rakagadzirira. Bato reMDC- T rinoti riri kuratidzira kusafara nemamiriro ezvehupfumi, zvichionekwa nekuvharwa kwemakambani akawanda zvichisiya vanhu vakawanda vasina mabasa. Bato iri rinoti nyaya yehuwori hwebato riri kutonga reZanu-PF ndiyo yakonzerawo kuti zvinhu zviomere vakawanda munyika. MDC inoti vanhu vekuManicaland vanofanira kuratidzirawo nenyaya yekutsakatika kwemari yemangoda akacherwa mudunhu ravo. Mutungamiri wenyika VaRobert Mugabe ndivo vakataura vega kuti mari yakabva kumangoda inosvika mabhiriyoni gumi nemashanu yainge yatsakatika. No media source currently available 	https://www.voashona.com/a/zimbabwe-politics-mdct-march-demonstration-mutare-gutu/3385606.html
business	Varairidzi Voronga Kuzivisa Hurumende neDanho reKuda Kuramwa Mabasa	Varairidzi vari pasi pemubatanidzwa mutsva weFederation of Zimbabwe Educators’ Unions (FOZEU) vanoti vari kuronga kusvitsa kuhurumende neChitatu tsamba yekuzivisa nezvekuronga kuramwa mabasa panovhurwa zvikoro mwedzi unouya. Masangano evaraidzi mashanu anoti Zimbabwe Teachers Association (ZIMTA), Progressive Teachers Union of Zimbabwe (PTUZ), Amalgamated Rural Teachers Union of Zimbabwe (ARTUZ), Professional Educators’ Union of Zimbabwe (PEUZ), neZimbabwe National Teachers’ Union (ZINATU), akabatana akaumba mubatanidzwa unonzi Federation of Zimbabwe Educators’ Unions (FOZEU) senzira yekurwira kodzero dzavo. Varairidzi ava vanoti zvichemo zvavo hazvisi kunyanyonzwikwa kana vakaenda kunhaurirano sevashandi vehurumende pasi Apex Council, iyo inomirira vashandi vehurumende vose, izvo zvakaita kuti vade kuzvimirira voga. Mutungamiri wePTUZ, Doctor Takavafira Zhou, vanoti vakaita zvose zvinotarisirwa mukuedza kuti vataurirane nehurumende, asi hapana chinoratidza kuti hurumende iri kutirimuka. Vanotiwo hurongwa hwekuti vashandi vehurumende vakwanise kuita hurukuro dzemihoro, kana kuti collective bargaining, hunonzi hwakapasiswa nedare remakurukota inzira yehurumende yekuda kuedza kunyaradza varairidzi pamwe nevamwe vashandi vehurumende vari kurwira kuti vapiwe kodzero yavo iyi, iyo iri mubumbiro remitemo. No media source currently available 	https://www.voashona.com/a/zimbabwe-teachers-strike-fozeu/4363779.html
business	ARTUZ Inocherechedza Zuva reInternational Day of Decent Work Ichikurudzira Kuti Vashandi Vabatwe Zvine Hunhu muMabasa	Rimwe sangano rinomirira varairidzi reAmalgamated Rural Teachers Union of Zimbabwe, ARTUZ, rinoti kodzero yekuti munhu wese ashande basa rine hunhu inofanirwa kusimudzirwa uye kuwanikwa nemunhu wese. Kurudziro iyi inouya apo nhengo dzesangano iri dzabatana nevamwe vashandi pasi rose mukucherechedza zuva rekushanda kune hunhu pasi rose, kana kuti International Day of Decent Work. Mutungamiri wesangano iri, VaObert Masaraure, vanoti senzira yekucherechedza zuva iri, sesangano vakwanisawo kukurudzira kuhurumende kuti sevashandi vapiwewo mihoro yakaringana inoita kuti vakwanise kurarama, uye vari pamudyandigere vawaniswe mari dzinovararamisawo. VaMasaraure vanotiwo vakwanisa kuungana vachirechedza zuva iri vari mudunhu reMashonaland East vanhu vachiita nhaurirano dzekuti zvii zvingaitwe kuti vashandi vakwanise kurarama. No media source currently available Gurukota rezvemabasa nevashandi, Muzvinafundo Paul Mavima, vanotiwo sehurumende havana kucherechedza zuva iri zviri pamutemo, asi vacharicherechedza pavachaparura munguva pfupi iri kutevera chirongwa chavari kuumba chekuti vashandi vange vari pamabasa ane hunhu, che Decent Work Program. No media source currently available Mumashoko kuvatori venhau, munyori mukuru wesangano remubatanidzwa wemasangano evashandi pasi rose, reInernational Trade Unions Confederation, ITUC, Amai Sharan Burrow, vati gwaro reITUC regore ra2022 rakaratidza kuti nyika dzakawanda dziri kutyora kodzero dzevashandi, kusanganisira sarudzo dzekuita hurukuro dzemihoro kuburikidza nedzihurumende dzichinyima vashandi mukana. ITUC inoti kubva mugore ra 2005, zvinoburitswa nevashandi mumabasa zvakakwira nezvikamu makumi matatu nemanomwe kubva muzana, kana kuti 37 percent, asi vashandi vachinyimwa zvehupfumi zvinowanikwa kubva mazviri kunyange hazvo vari ivo vanogadzira zvinhu zvinotarisirwa nehupfumi hwedzinyika pamwe nevagari. “Apo vashandi vane masangano anovamirira vari kuenderera mberi nekurwisana nekudzvinyirirwa kwemihoro pasi rose, tinoshandisare zuva reWorld Day for Decent Work iri kukurudzira dzihurumende kuti dzitonge dzichitevera zvinodiwa nevanhu, kwete kuramba dzichimora hupfumi kubva muvanhu dzichipa kumakambani,” Amai Burrow vakadaro. ITUC yakati mitengo yemhando dzemoto, zvekudya uye zvimwe zvinodiwa nevanhu zuva nezuva iri kukwirta nemutowo uri kuisa mamiriyoni evashandi muhurombo, uku vachiudzwa nedzimwe dzihurumende, nyanzvi mune zvehupfumi nevemabhanga kuti kukwidza mihoro kuti vakwanise kurwisana nekukwira kwemitengo yezvinhu, kana kuti inflation, hazvitambirike. MuAfrica, nyika mbiri dzinoti Egypt neEswatini ndidzo dziri panyika gumi pasi rose rinonzi sesangano reITUC dzinobatwa vashandi zvakaipisisa pasi rose mugore rino ra2022.	https://www.voashona.com/a/6780860.html
health	Munhu Mumwe Anofa muHarare neChirwere cheTyphoid	Munhu mumwe chete anonzi akafa nechirwere che typhoid, vamwe makumi maviri nevatatu vachinzi vabatwa nechirwere ichi kubva pakatanga kuonekwa chirwere ichi muHarare mwedzi wapera. Munhu mumwe chete anonzi akafa nechirwere che typhoid, vamwe makumi maviri nevatatu vachinzi vabatwa nechirwere ichi kubva pakatanga kuonekwa chirwere ichi muHarare mwedzi wapera. Mutauriri wekanzuru yeHarare, VaMichael Chideme, vanoti kunyange hazvo kanzuru yavo iri kuita zvose zvainokwanisa mukudzivirira kupararira pamwe nekupedza chirwere ichi, iri kushushikanawo nekukwira kwehuvandu hwevanhu vabatwa nacho. “Sekanzuru tinoti tine hurombo nekurasikirwa kwehupenyu kwakaitwa nemugari akashaya uyu, uye kuramba huwandu hwevanhu huchikwira,” VaChideme vanodaro. Chirwere ichi chakatanga kuonekwa mwedzi wapera mumisha inogara veruzhinji inoti Glen Norah, Glen View, Budiriro, Hatfield neHopley, uye chinokonzerwa nekunwa mvura isina kuchena kanawo kudya chikafu chine tsvina. VaChideme vanoti kanzuru yavo iri kuita zvose zvainogona kuti idzidzise veruzhinji nezvenzira dzavanofanirwa kutevera kuti chirwere ichi chisaramba chichipararira, uye mapoka ose ekanzuru akatotanga kutora matanho ekudzivirira kupararira kwacho. Vanoti matanho atorwa nekanzuru yavo anosanganisira kugadzirira zvakakwana kwemapazi ekanzuru akaita serekutakurwa kwemarara pamwe nekuona kuti vanhu vawaniswa mvura yekunwa yakachena. No media source currently available 	https://www.voashona.com/a/zimbabwe-politics-harare-city-council-typhoid-health-chideme/3196734.html
sports	MaChevrons omirira Sri Lanka	  CHIKWATA cheZimbabwe Cricket (ZC) chemaChevrons chichasangana necheSri Lanka mumitambo miviri yeTest Match Series ichatambirwa kuHarare Sports Club mwedzi uno.   Mutambo wekutanga uriko musi wa19 uye uchizopera musi wa23 Ndira kozoti wechipiri uchizotanga musi wa27 uchipera musi wa31 Ndira.   Murairidzi wemaChevrons, Lalchand Rajput, anoti ari kutarisira zvikuru kumutambo uyu.   “Sri Lanka chikwata chikuru mumutambo uyu uye change chichitamba zvepamusoro kwenguva refu. Saka ndiri kutarisira zvikuru mumutambo weTest match uyu. Kwatiri kutanga patsva uye zvakatinakira kutanga nemutambo uyu wakakura sezvo unoburitsa zvipo zviri muvatambi vedu,” anodaro.   Chikwata chemaChevrons chiri kupinda mukembi svondo rino umo chichatanga kuita gadziriro dzacho.   MaChevrons akapedzisira kukwikwidza mumutambo wetest mugore ra2018 apo akasangana neBangladesh, kuBangladesh.   Rajput anoti ane chivimbo chikuru kuti chikwata chake chichatamba zvinonwisa mvura chiri pamusha.   “Tinowanzotamba zvakanaka tiri pamusha saka tine chivimbo chikuru kuti tichatamba zvinogutsa uye zvinofadza. Vatambi vedu vange vachitamba mitambo yakasiyana-siyana saka tinofanirwa kutamba zvepamusoro. Hatina hedu kutamba mitambo yakawanda asi ndinoziva vatambi vari kutarisira zvikuru mumutambo uyu,” anodaro.   Sri Lanka yakapedzisira kutamba nemaChevrons mumitambo yeTest match mugore ra2016 ndokuhwina mitambo yose iri miviri.   Zvakadaro, ZC yakazivisa svondo rino kuti Sean Williams ndiye achange ari kaputeni wechikwata ichi mumitambo yeTest match kozoti Chamu Chibhabha achambofanobatawo chigaro chehukaputeni mumitambo yeOne Day International neTwenty20 series.   Vaviri ava vakatsiva Hamilton Masakadza uyo akasendeka kutamba mutambo uyu gore radarika.   Masakadza ave director of cricket kuZC uye ndiye akakurudzira bhodhi reZC kuti rikwidziridze vatambi vaviri ava kuvagadza pazvigaro izvi.	https://www.kwayedza.co.zw/machevrons-omirira-sri-lanka/
business	Vashandi veHurumende Vonyunyuta neKusabuda Pachena kweHurumende Panyaya yeBhonasi	Rimwe sangano revarairidzi, reProgressive Teachers Union of Zimbabwe, PTUZ, rinoti ranyorera kugurukota idzva rezvevashandi nemabasa, Amai Priscah Mupfumira richikumbira kuitaa musangano wechimbichimbi pakati pevashandi vehurumende nehurumende kuti vajekeserwe nezvenyaya yemari dzebhonasi. Danho resangano iri rinotevera kupesana kwemashoko kwarinoti kuri kubva kuhurumende, zvichitevera kusiyana kwemazuva ari kunzi ndiwo achabhadharwa vashandi mari dzavo dzemabhonasi. Svondo rapera vaive mutevedzeri vegurukota rezvevashandi, VaTongai Muzenda vakabuda vachizivisa kuti hurumende yaizobhadhara vashandi vayo vasati vapiwa mabhonasi mwedzi unouya. VaMuzenda vakabva vadzingwa basa neSvondo nemutungamiri wenyika VaRpbert Mugabe. Asi bepanhau reChronicle rinoti Amai Mupfumira vakavimbisa kuti vamwe vashandi vachapiwa mari dzavo mwedzi uno, vanenge vasara vopiwa mwedzi unouya. Asi munyori mukuru wePTUZ VaRaymond Majongwe vanoti hurumende haina zvairi kuita kuti ifambise mashoko aya nenzira kwayo, kunze kwekuzviona mumapepanhau. Hurumende yakazivisa kuti nekuda kwekushaiwa mari yaizopa vashandi vayo mari dzemabhonasi nezvikamu zvikamu. Mauto nemapurisa vanonzi vakatopiwa kare mari dzavo muna Mbudzi. Studio 7 yakundikana kubata Amai Mupfumira kanawo gurukota rezvemari, VaPatrick Chinamasa kuti tinzwe divi rehurumende. Asi VaMajongwe vanoti nhengo dzavo dzicharamwa mabasa temu inouya muna 2015 kana nyaya iyi isina kugadziriswa nekukasika. Hurumende yakazivisa kuti iri kutatarika kuwana mari inoikwanira sezvo iri kuwana mari shoma iri kupinda muhomwe yayo, iyo iri kubva yangoperera kumari dzemihoro yevashandi vayo. No media source currently available VaChinamasa vakatozivisa kuti hurumende ichagumura vamwe vashandi basa nekuti haina mari yekuvabhadhara.	https://www.voashona.com/a/zimbabwe-civil-servants-bonuses-ptuz/2572427.html
business	PTUZ Yoramwa Mabasa Kutanga neChishanu	Rimwe remasangano anomirira vadzidzisi reProgressive Teachers Union of Zimbabwe, PTUZ, rinoti nhengo dzaro dzichatanga kuramwa mabasa mangwana richiti mari iri kutambiriswa vadzidzisi ishoma zvikuru. Izvi zvouyawo panguva iyo sangano rinomirira vashandi reZimbabwe Congress of Trade Unions richiti riri kuenderera mberi nekuronga kuratidzira munyika yose. Mutungamiri wePTUZ, VaTakavafira Zhou, vaudza Studio7 kuti nhengo dzesangano ravo dzichatanga kuregedza kuenda kubasa neChishanu vachiti hurumende yaramba yakaisa zvimiti munzeve pachikumbiro chavo chekuti iwedzere vadzidzisi mari dzemihoro dzine musoro. VaZhou vati sangano ravo rinoda kuti hurumende ivape mari inoita madhora mazana maviri ekuAmerica kana yakaringana nemari iyi ari maRTGS, kubhadharirwa mari dzechikoro dzevana vatatu pamudzidzisi wega-wega uye kupihwa masitendi ekuti vadzidzisi vakwanise kuvaka dzimba dzekugara. Danho ratorwa nePTUZ rekutanga kusaenda kubasa mangwana rinouyawo apo mutungamiri wesangano revadzidzisi vekumaruwa reAmalgamated Rural Teachers Union of Zimbabwe, VaObert Masaraure, vachiti nhengo dzesangano ravo dzichatangawo kurega kuenda kubasa neMuvhuro uye havasi kutambira zvikamu makumi mashanu kubva muzana zvekurerutsa raramo yavo zvavapihwa nehurumende. Munyori musangano rinomirira vashandi vari mune zvehutano reHealth Apex, VaEdwick Nhema, vanotiwo sezvo hurumende ichiti ine imwe mari yakasara pabhajeti renyika, inofanira kuvapa mari iyi kuitira kuti vakwanise kurarama. ZCTU inotiwo iri kuenderera mberi nekuronga kuratidzira kwakasimba munyika yose. Munyori mukuru muZCTU, VaJaphet Moyo, vati sangano ravo riri pakati pekunzwa pfungwa dzemasangano akawanda nezvenyaya yekuratidzira iyi vachiti kuratidzira uku kunogona kuitwa kubva svondo rinouya zvichienda mberi. Danho riri kutorwa neZCTU iri rinouyawo panguva iyo hutungamiri hweZCTU huchiti huri kutyisidzirwa nepamusana pehurongwa hwekuratidzira uhwu. Gurukota rezvevashandi, Amai Sekai Nzenza, vaudza Studio7 parunhare kuti hurumende iri kunzwa zvichemo zvevashandi vayo uye vati vari kutsvaga nzira dzekuti nhuna dzevashandi dzingagadziriswa sei kubudikidza nekutaurirana pakati pavo sehurumende nevashandi pasi peTripartite Negotiating Forum.	https://www.voashona.com/a/zimbabwe-teachers-union-members-to-boycott-classes/5006100.html
business	Mapurisa Anorambidza Vanotengesera Mumigwagwa Kufora Vachinyunyuta neKushungurudzwa neMapurisa	Mapurisa muHarare nhasi anonzi anyima mvumo yekufora kunhengo dzesangano revanorarama nekutengesera mumigwagwa reVendors Initiative for Social and Economic Transformation, VISET, idzo dzanga dzichida kuratidzira kwadzinoti hutsinye hwemapurisa zvichitevera kushaya kwemumwe wavo ari muhusungwa. VaTafadzwa Hilton Tamangani vakashaya vari muhusungwa kuHarare Remand Prison mushure mekusungwa pamwechete nevamwe gumi vanotengesera mumigwagwa vachipomerwa mhosva yekurova mupurisa. Mukuru wesangano reVISET, VaSamuel Wadzayi, vanoti vakanga vakanyorera mapurisa neMuvhuro svondo rapera vachiazivisa nezvehurongwa hwavo hwekuda kuratidzira uhwu. Asi vanoti vazoshamisika vachiwana mhinduro inovaudza kuti tsamba yavo yakanga isiri kuwirirana nezvinodiwa nechikamu 25 chemutemo wePublic Order and Security Act (POSA) (Chapter 11:17), nekudaro vakanga vasingafanirwe kuenderera mberi nekuratidzira uku. Studio 7 yakundikana kubata Mutauriri wemapurisa Assistant Commissioner Paul Nyathi. Asi vaWadzayi vanoti vari kupikisa danho remapurisa iri kuburikidza nekumhanyira kudare repamusoro reHigh Court. No media source currently available 	https://www.voashona.com/a/zimbabwe-republic-police-vendors-march-ban-samuel-wadzayi/5142382.html
politics	Zanu PF Inoti Haina Hurongwa hweKuumba Hurumende yeMubatanidzwa neMDC Alliance	Munyori wezvemutemo mubato reZanu-PF VaMunyaradzi Paul Mangwana vanoti parizvino bato ravo harina hurongwa hwekuita hurumende nemubatanidzwa nebato reMDC Alliance rinotungamirwa naVaNelson Chamisa. Mutungamiri wenyika VaEmmerson Mnangagwa vakazivisa kuti mukova wavo hwakavurika kuita nhaurirano naVaChamisa. Asi VaChamisa avo vakarambawo zvehurumende yemubatanidzwa vanoti hakuna munhu kubva kuhurumende kana bato reZanu-PF akauya kuzotaura navo zviri pamutemo nenyaya yenhaurirano. No media source currently available 	https://www.voashona.com/a/zimbabwe-politics-gnu-mdc-alliance-mangwana/4551898.html
politics	VaMwonzora Vanoti Ndivo Vave paNyanga Sezvo Vachiti Vakakunda Zvine Mutsindo	VaDouglas Mwonzora vanoti vakasarudzwa zviri pachena kutsiva mushakabva Morgan Tsvangirai semutungamiri webato reMDCT pakongiresi yechimbichimbi yakaitwa nemusi weSvondo. VaMwonzora vakakunda Muzvare Thokozani Khupe, VaElias Mudzuri pamwe naVaMorgan Komichi pakongiresi yechimbichimbi yekutsiva mushakabvu Tsvangirai. VaMwonzora vaudza Studio 7 kuti vakakunda zviri pachena kunyange vakakundwa ava vari kugunun’una kuti sarudzo hadzina kufambiswa zvakanaka uye Muzvare Khupe vachiti vambomisa VaMwonzora basa. Asi Amai Khupe vakaudza vatori husiku hweSvondo kuti sarudzo hadzina kufambiswa zvakanaka vachiti VaMwonzora vakashandisa chikiribidi kuti vakunde musarudzo idzi. Izvi zvatsinhirwa neumwe wevaikwikwidza musarudzo idzi VaElias Mudzuri avo vatiwo mhirizhonga nekusavhota zvakanaka kwevanhu vaifanira kuvhota zvinhu zvisingatarisirwe mubato rakaita seravo. VaMudzuri vati havasi kutambira zvakabuda musarudzo dzanezuro vachiti chavekudikanwa ndechekuti vagare pasi sehutungamiri hwebato kuti vaone kuti votora matanho api. Mibvunzo yatatumira Muzvare Khupe nevamwe vakakwidza musarudzo idzi VaMorgen Komichi yanga isati yapindurwa. Zvichakadaro, VaMwonzora vati vatotanga basa rekuumba musangano wavo kubva zvino zvichienda mberi vakati zviri kutaurwa nevakakundwa musarudzo zvinhu zvisina musoro. Tichiri panyaya iyi, nhengo yekomiti yepamusoro muMDC Alliance, VaLovemore Chinoputsa, vaudza Studio 7 kuti kongiresi yakaitwa neMDCT haisi pamutemo sezvo vachiti paive nevanhu vashoma panevanofanira kunge varipo. Vane ruzivo nezviri kuitika muMDCT vanoti kusafamba zvakanaka kunonzi kwakaita kongiresi yebato iri kunogona kusiya bato iri ratsemuka zvakare. No media source currently available  	https://www.voashona.com/a/vamwonzora-vanoti-ndivo-vave-panyanga-sezvo-vachiti-vakakunda-zvine-mutsindo/5716091.html
politics	VaChamisa Votenderwa Kuita Musangano Mushure Mekunge Vati Havachateereri Mapurisa	Mapurisa azotenda kupa mutungamiri webato guru rinopikisa reMDC VaNelson Chamisa mvumo yekuti vataure kunyika hurongwa hwavanoti hwekugadzirisa matambudziko akatarisana nenyika kuStoddart Hall kuMbare. Bato iri rinoti hurongwa uhu hunonzi MDC’s Agenda 2020. Mapurisa azodududza mushure mekunga VaChamisa vanyora padandemutande ravo reTwitter vachiti vainge vaneta nekurambidzwa kuita misangano nemapurisa nekudaro vainge voenderera mberi pasina kusuma mapurisa aya. VaChamisa vaida kuparura hurongwa hwavo uyu nemusi weChipiri svondo rapera asi mapurisa akati ainge asingakwanise kuvapa mvumo achiti ainge ari kumboona kuti vana vechikoro vadzokera kuzvikoro zvavo pasina njodzi. Asi veMDC vanoti izvi ndezvemugotsi matsuro sezvo mapurisa asinei nenyaya dzekuvhurwa kwezvikoro. Vachitaura neStudio 7, mutevedzeri wemutauri webato iri VaLuke Tamborinyoka vati vawana tsamba kubva kumapurisa ichivazivisa kuti vaenderere mberi nehurongwa hwavo. Mashoko aya atsinhirwawo nemurongi wemabasa mubato iri vaAmos Chibaya. VaTamborinyoka vawedzerawo vati nekuoma kwakaita zvinhu munyika, VaChamisa vachange vachitsanangurira veruzhinji kuti bato ravo ririkuti chii nekutambura kuri kuita veruzhinji. Mumwe mutengesi wemumugwagwa VaDhobha Moyowatidhi vati zvakakosha kuti VaChamisa vaite hurukuro nevanhu. Mumwe muongorori wezvematongerwo enyika vachishanda nesangano reZimbabwe Democracy Institute VaBekezela Gumbo vati MDC sebato rinopikisa inofanira kuratidza nyika kuti zvi zvaingaite zvakasiyana nezviri kuitwa nehurumende yeZanu-PF. Mutevedzeri wegurukota rinoona nezvekubudiswa kwemashoko VaEnergy Mutodi vati kana MDC yabvumidzwa kuita musangano wavo nemapurisa hapana angazvirambidza. Asi VaMutodi vati hapana bato rinopikisa rinokwanisa kutaura gwara renyika sezvo risina masimba ekuvandudza zvinhu Hatina kukwanisa kubata mutauriri wemapurisa Assistant Commissioner Paul Nyathi sezvo vange vasiri kudaira nharembozha yavo. Asi tsamba yabva kumapurisa iri mumaoko eStudio 7 inoti veMDC havafanire kufora vachienda kana kubva kugungano iri, kuparadza midziyo uye kutevedzera nguva yakatarwa. Gore rapera muna Mbudzi, vamwe vatsigiri veMDC vakakuvara zvakaipisisa mushure mekurohwa nemapurisa apo aida kuvarambidza kunzwa mashoko avaChamisa kunyika pasi pedingindira rekuti Hope of the Nation Address. Mapurisa gore rapera airambidzawo MDC MDC kuratidzira mune mamwe maguta munyika	https://www.voashona.com/a/vachamisa-votenderwa-kuita-musangano-mushure-mekunge-vati-havachateereri-mapurisa/5252895.html
business	Ambassador Thomas Vanoti America Yakagadzirira Kushanda neZimbabwe	Mumiriri weAmerica muZimbabwe VaHarry Thomas vanoti nyaya yehuori uye kutonga nedemo ndiyo yapa Zimbabwe kuti iyende kumawere kwete nyaya yezvirango. Mumiriri weAmerica muZimbabwe, VaHarry Thomas, vanoti nyaya yehuori uye kutonga nedemo ndiyo yapa Zimbabwe kuti iyende kumawere kwete nyaya yezvirango. Muhurukuro yavaita neStudio 7, VaThomas vati zvirango zvakatemerwa vanhu vashoma shoma uye America iri kudyidzana nevanhu vasiri pazvirango. Vatiwo chiri kupa kuti Zimbabwe isakwereteswe mari nenyika uye mabhanga akaita seIMF neWorld Bank inyaya yekutadza kubhadhara zvikwereti. VaThomas vatiwo America iri kubatsira vanhu vemuZimbabwe nechikafu uye mishonga pamwe nekudzidzisa vechidiki vemuzimbabwe. Vanotiwo vari kuvaka muzinda mukuru muzimbabwe urikuunza mabasa kuzvizvarwa zvezimbabwe. Mumiriri weAmerica uyu akurudzirawo Zimbabwe kuti isimbaradze nyaya yehutongo hwejekerere zvinosanganisa kusimbaradza kutsvaga murwiri wekodzero dzevanhu VaItai Dzamara uye kuita kuti bumbiro remutemo riyananiswe nemimwe mitemo. VaThomas vanoti zvizhinji zvavari kutaura zvido zvevana veZimbabwe kwete zveAmerica. Chipangamazano musangano reCrisis in Zimbabwe Coalition kuchambembe kweAfrica, VaJoy Mabenge, vanoti zvakakosha kuti Zimbabwe izadzikise zvido zvevana vayo kwete kuda kungonongedza zvigunwe kune vekunze. Asi sachigaro weZanu-PF kuBritain, VaNick Mangwana, vanoti zvirango zveAmerica zvauraya nyika. No media source currently available  	https://www.voashona.com/a/zimbabwe-matongerwo-enyika/3305517.html
politics	Dare Rinombosendeka Mutongo Waro paChikumbiro chaVaHlalo Vakadzingwa muMDC-T	Asi munyori mukuru weMDC-T, uye vari gweta riri kumirira bato iri munyaya yaVaHlalo, VaDouglas Mwonzora, varamba mashoko aVaHlalo vachiti bato reMDC-T rine mitemo yakajeka inotevedzerwa nenhengo dzose dzinenge dzine zvichemo. Mumwe mutongi wedare reHigh Court muBulawayo anoti achazivisa munguva inotevera mutongo wake pachikumbiro chakasvitswa kudare iri naVaMatson Hlalo, avo vakadzingwa mubato reMDC-T pamwe nekubviswa pachigaro chekuve seneta weMzilikazi anomirira bato iri. Mushure mekunzwa neChishanu kubva kumagweta aVaHlalo pamwe neMDC-T, mutongi wedare repamusoro, Justice Nokhuthula Moyo, vati vachazozivisa mutongo wavo munguva pfupi iri kutevera. VaHlalo vakakwidza chikumbiro chechimbi-chimbi kana kuti Urgent Application kudare reHigh Court munguva pfupi yapfuura vachida kuti dare iri rimbosendeka parutivi nyaya yekudzingwa kwavo kuve nhengo yedare reseneti uyewo kudzingwa kwavo kuve nhengo yeMDC-T. Muchikumbiro chavo VaHlalo vakatiwo vanoda kuti dare rimbomisa bato reMDC-T kudoma mumwe munhu achavatsiva pahuseneta kusvika nyaya yavo yapera kunzwikwa nedare. VaHlalo, avo vari kumiririrwa naVaGodfrey Nyoni, vaudza Studio7 kuti vanotarisira kuti dare richatambira chikumbiro chavo. Pavabvunzwa kuti havafunge here kuti hazvina zvazvinonyanyobatsira kuti vaendese nyaya iri pakati pavo nebato ravo kumatare, VaHlalo vati zvakakosha kuti bato rakaita seMDC-T iro rinoti rinorwira kodzero dzevanhu, riremekedzee mutemo. VaHlalo vati bato reMDC-T harina kutevedzera gwara rebumbiro remitemo yaro pakuvadzinga kwavakaita. Asi munyori mukuru weMDC-T, uye vari gweta riri kumirira bato iri munyaya yaVaHlalo, VaDouglas Mwonzora, varamba mashoko aVaHlalo vachiti bato reMDC-T rine mitemo yakajeka inotevedzerwa nenhengo dzose dzinenge dzine zvichemo. VaMwonzora vati VaHlalo vakapiwa mikana yose yange iripo yekuti vagadzirise nhunha dzavo vachitevedzera gwara rebato reMDC-T asi vakaramba kuita izvi, vachitiwo bato reMDC-T rinotarisra kuti nhengo dzaro dzitevedzere gwara remusangano. VaMwonzora vati kunyange zvavo vasingakwanise kutaurira dare zvekuita, nyaya yaVaHlalo haifanirwe kutemesa dare musoro nekuti kune nyaya dzakawanda dzakaitika dzakafanana naidzodzo vachipa muenzaniso wekudzingwa muparamende kwevaimbove munyoro mukuru webato reMDC-T, VaTendai Biti, nevamwe vane chitsama mushure mekunge vadzingwa mubato reMDC-T. Kusawirirana pakati paVaHlalo nebato reMDC-T kwakatanga mushure mekunge VaHlalo vaenda kumatare vachitsvaga kuti VaGift Banda vabviswe pakuve sachigaro weMDC-T weBulawayo Province, vachiti sarudzo dzehusachigaro idzi dzaive dzisina kufambiswa zvakanaka. Asi bato reMDC-T rakatsigira kusarudzwa kwaVaBanda rikati VaHlalo vaifanirwa kugadzirisa zvichemo zvavo vachishandisa gwara rebato reMDC-T kwete kuenda kumatare edzimhosva. VaHlalo vachiri kupikisa kusarudzwa kwaVaBanda mumatare. Vanoziva zviri kuitika vanoti kunetsana kuri kuitika pakati paVaHlalo neMDC-T kuri kukonzerwa nekurwira masimba kuri kuitika mubato iri mudunhu reBulawayo. VaHlalo vanonzi havadiwi nemutevedzeri wemutungamiri we MDC-T, Muzvare Thokozane Khupe, avo vanonzi vari kutsigira Va Banda. VaHlalo vanonzi vari kutsigirwa nevamwe vakuru vebato muBulawayo, avo vanonzi hvasi kutsigira zviri kuitwa naMuzvare Khupe. No media source currently available 	https://www.voashona.com/a/zimbabwe-hlalo-bulawayo-mdc/3244324.html
health	Zimbabwe Yoparura Hurongwa Hwekupa Vana Nhomba yeMhetamakumbo	Zvichitevera kutanga kupararira kwechirwere chemhetamakumbo kune dzimwe nyika dzekuchamhembe kweAfrica, Zimbabwe nhasi yaparura hurongwa hwekupa vana nhomba yePoriyo kana kuti National Polio Vaccination Campaign. Chirongwa ichi chiri kutanga zviri pamutemo mangwana chopera musi wa 30 mwedzi uno. Chinangwa chebazi rezvehutano ndechekupa vana zvikamu makumi mapfumbamwe nemashanu kubva muzana kana kuti 95% pavana mamiriyoni maviri nezviuru mazana mashanu nemakumi mashanu nematanhatu nemazana masere kana kuti 2, 556, 800 vari pasi pemakore mashanu. Vachiparura chirongwa ichi muHarare nhasi, mutevedzeri wegurukota rinoona nezvehutano Dr John Mangwiro vaudza vatori venhau kuti chirongwa ichi chiri kuitwa pachiitwa mushandira pamwe nenyika ddzinoti Zambia, Tanzania, Malawi neMozambique. Chirwere cheporiyo chakatobata vana kuMalawi nekuMozambique. Vachitaura neStudio 7 vanoona nezvekuburitswa kwemashoko mubazi rezvehutano VaDonald Mujiri vati vane chivimbo chekuti vachapa vana vakwanda nhomba iyi sezvo vari kufamba mudzimba. VaMujiri vanoti vachapa mushonga kunyange kune vana vakambopihwa sezvo dzokororo iine simba. Vaimbove gurukota rezvehutano Dr David Parirenyatwa vanoti nyaya yenhomba yekudzivirira mhetamakumbo inofanirwa kushambadzirwa zvakakwana nyika yose kuti pasawanikwe mwana anotadza kupihwa mushonga. Izvi zvatsigirwa nemumwe chiremba uye vari mumiriri weChinhoyi mudare reparamende Dr Peter Matarutse. Sezvo chirongwa chekudzivirira mhetamakumbo chiri kuitwa munyika dzose dzekuchamhembe kweAfrica, mukuru anoona nezvehutano mudunhu reMashonaland West Dr George Kambondo vanoti vari kushanda pamwechete nevehutano munyika yeZambia kuti vana vose vanenge vachidarika nepamuganhu wenyika mbiri idzi vadonhedzerwe mushonga. Zviratidzo zvekutimwana abata chirwere ichi zvinosanganisira kupindwa nechando, kuneta, kurutsa, kuoma kana kurwaziwa mutsipa uye kurwadziwa maoko nemakumbo. Nyika yakapedzisira kuita chirwere chemhetamakumbo mugore ra1998 uye ikanzi haina chirwere ichi zvachose mugore ra2005 nebazi guru reWorld Health Organisation. Chirongwa chechipiri chekudzivirira chirwere chemhetamakumbo chichaitwa kubva musiwa 1 kusvika musiwa 4 Zvita. No media source currently available 	https://www.voashona.com/a/6806834.html
politics	Sangano reVashandi kuChamhembe kweAfrica Roshora VaMnangagwa neKusungwa Nhengo dzeZCTU	Rimwe sangano revashandi kuchamhembe kweAfrica reSouthern African Trade Union Coordination Council (SATUCC) rashora zvikuru mutungamiri wenyika VaEmmerson Mnangagwa nekusungwa kwakaitwa vakuru nenhengo dzesangamo reZimbabwe Conress of Trade Unions kana kuti ZCTU nemusi weChina. VeZCTU ava vaida kuratidzira kusafararira mutero we kubatira vanhu masendi maviri padhora rega rega kana vachitenga zvinhu nekadhi pamari iri pasi pemadhora gumi. Munyori mukuru wesangano iri VaAustin Muneku mumashoko avo kuvatori venhau vashora zvikuru VaMnangagwa avo vati pavakasarudzwa vakavimbisa kuremekedza kodzero dzevanhu nevashandi asi havasi kuita saizvozvo. Hatina kukwanisa kubata mutauriri waVaMnangagwa VaGeoerge Charamba. Asi munyori mukuru weZCTU VaJaphet Moyo vanoti zviri pachena kuti hapana zvakawanda zvakasiyana pakati pevaive mutungamiri wenyika VaRobert Mugabe naVaMnangagwa. No media source currently available  	https://www.voashona.com/a/sangano-revashandi-kuchamhembe-kweafrica-roshora-vamnangagwa-nekusunga-nhengo-dzezctu/4613133.html
politics	Botswana Yomakidza Vapoteri Kudzokera Kumusha Kwavo	Hurumende yeBotswana inoti ichaita musenga bere kune zvizvarwa zveZimbabwe izvo zviri muhupoteri munyika iyi kana zvikasasarudza kunyoresa kuti zvidzoserwe kumusha musi wa31 Zvita usati wapera. Asi hurongwa hweBotswana uhwu hwuri kushoropodzwa nenyanzvi munyaya dzekodzero dzevanhu pamwe nevapoteri avo vanoti vakatiza mhirizhonga nekumbunyikidzwa munyika nenhengo dzebato rinotonga reZANU PF. Mudzidzisi wemitemo paGaborone University College of Law and Professional Studies, VaCharles Kungwengwe, vanoti danho iri rinoratidza kuti hurumende yeBotswana hairemedzi zvisungo zvakaitwa nesangano remubatanidzwa wenyika dzepasi rose, reUnited Nations. Sangano rinochengetedza kodzero dzevapoteri pasi rose reUnited Nations High Commissioner of Refugees rakasunga kuti hakuna nyika inofanirwa kumanikidza kudzosera vapoteri kwavakatiza kana paine kuratidza kuti hupenyu hwavo huri munjodzi nokuda kwezvematongerwo enyika kana chii zvacho. Chisungo ichi chakaitwa musi wa23 Nyamavhuvhu 1977 chichitsigira chimwe chisungo che United Nations Convention chakaitwa muna 1951. Imwewo nyanzvi munyaya dzekodzero dzevapoteri uye vachidzidzisa mitemo paUniversity of Botswana, VaTakudzwa Matambo, vashoropodza danho reBotswana vachiti vapoteri ava vanogona kukwidza nyaya yavo kumatare edzimhosva vachipikisa zviri kuitwa neBotswana. Mukokeri wesangano remubatanidzwa wemapato anorwira kodzero dzevashandi muBotswana, reBotswana Federation of Trade Unions, VaGadzani Mhotsa, vanoti hurumende yeBotswana yatora danho iri isana kutsanangurira veruzhinji kuti yakaongorora here mamiriro ezvinhu muZimbabwe kana kuti kwete. Mutauriri wevari muhupoteri muBotswana, VaBhekimpilo Weza, vaudza Studio7 kuti hurumende yeBotswana haisi kuda kuteerera nhunha dzeavo vakatiza mhirizhonga yakaitika munyika mushure mesarudzo yemutungamiri wenyika yakadzokororwa muna 2008. Vapoteri vari muBotswana vazhinji vakatiza kuZimbabwe muna 2008, vazhinji vavo vachiti vatsigiri veMDC vakatiza misha yavo mushure mekurayirwa hama dzavo mumhirizhonga yakaitika mugore iri. Mukuru anoona nezvekuchengetedzwa kwevapoteri muhurumende yeBotswana, Amai Gloria Letlhage, vanoti Botswana iri kuita hurongwa uhu zviri pamutemo asi varamba kutsanangura kuti sei vachidaro. Asi Botswana inoti mupoteri anenge asina kuzvipira kudzokera ega kumusha kwake panopera gore rino, anozoita zvekumakidzwa kudzoserwa kuZimbabwe. No media source currently available 	https://www.voashona.com/a/botswana-to-force-refugees-to-return-to-their-home-country/5215217.html
politics	VaMnangagwa neVamwe Vakapidugura Hurumende Havana Kukokwa kuMusangano naVaBiden Uri Kutanga neChipiri	Mutungamiri wenyika yeAmerica VaJoe Biden nemusi weChipiri muWashington DC vari kuparura musangano wekudyidzana nevamwe vatungamiri venyika dzemuAfrica kana kuti US-Africa leaders’ summit. Kunyangwe hazvo vatungamiri venyika dzemuAfrica vakawanda vakakokwa kumusangano uyu, mutungamiri wenyika VaEmmerson Mnangagwa nemutevedzeri wavo VaConstantino Chiwenga havana kukokwa nenyaya dzezvirango zvavakatemerwa vachipomerwa mhosva dzekutonga nedemo. Vamwe vatungamiri vasina kukokwa nekuda kwekupidigura hurumende nechisimba vanosanganisira veSudan, Mali, Burkina Faso neGuinea avo vakambomiswa kuva nhengo dzesangano reAfrican Union. Vatungamiri makumi mana nevashanu ndivo vakakokwa kumusangano uyu. Zimbabwe inenge yakamirirwa negurukota rezvekudyidzana nedzimwe VaFrederick Shava.  Mutungamiri wenyika yeSouth Africa VaCyril Ramaphosa vainge vakokwa vanonzi havachakwanise kuenda kuAmerica. VaRamaphosa vakatarisana nemhosva huru yavari kupomerwa yekuita zvehuwori vamwe vachiti vanofanira kumanikidzwa kusiya basa. Pane kukandirana makobvu nematete pakati peAmerica neZimbabwe nenyaya yezvirango iyi. Zimbabwe inoti zvapa kuti hupfumi hwenyika hugwadame. Asi America inoti huwori nekutadza kutungamira ndiko kwapa kuti hupfumi hwenyika hunange kumawere. Nyanzvi munyaya dzezvehupfumi uye vaimbotungamira sangano reZimbabwe Chamber of Commerce, VaCallisto Jokonya, vanoti musangano uyu wakakosha kuAmerica iyo yave kusaririra munyaya dzezvekudyidzana neAfrica zvapa mukana wakakura kuRussia neChina. Asi hurumende yeAmerica inoramba kuti kuda kukwikwidzana neChina neRussia ndicho chinangwa chikuru chemusangano uyu. No media source currently available 	https://www.voashona.com/a/6871738.html
health	Nyanzvi Dzonetsa neNyaya yeMishonga yeChivanhu	Dzimwe nyanzvi munyaya dzehutano dzinoti vanhu vanofanirwa kungwarira kusashandisa mishonga inenge isina kubva kuna vana chiremba vakadzidzira kuita basa rekupa vanhu mishonga inorapa zvirwere zvakasiyana siyana. Kurudziro iyi inouya mushure mekunge vanhu vakawanda vava kushandisa mishonga yechivanhu sezvo vari kutadza kuwana mishonga zvichitevera mari yekunze yavasina, iyo iri kudiwa nezvitoro zvinotengesa mishonga. Mumwe chiremba anoshanda nekiriniki yePublic Medical Services International, Dr Sydney Mukonoweshuro, vari kukurudzira zvikuru vanorwara neHigh Blood Pressure pamwe nechirwere cheshuga kuti vasashandisa mishonga yechivanhu isina kuongororwa, sezvo mishonga iyi ichikwanisa kuwedzera kuvhiringa hupenyu hwemurwere. Kunyange hazvo munyika musina mari yekunze, Dr Mukonoweshuro vanoti hazvina kunaka zviri kuitwa nezvitoro zvemishonga zvinoomesera vakwegura nekuvabhadharisa madhora ekuAmerica. Dr Mukonoweshuro vanoti hurumende inofanirwa kuumba homwe yemari inotenga mishonga yeshuga nokuti murwere haafanirwe kupedza mazuva maviri asina kupihwa mushonga we insulin. Asi maonero aDoctor Mukunoweshuro anopesana zvikuru nemaonero aSister Yulittah Chirawu, avo vanoshanda neNature Is The Pharmarcy, iyo iri pasi pechita cheLittle Children of Our Blessed Lady. Sister Chirawu vanoti mishonga yema herbs iri kubatsira zvikuru varwere veshuga nezvimwe zvirere zvakasiyana siyana. Sister Chirawu, avo vakadzidzira kushandiswa kwema herbs kuBritain, vanoti donzvo rekereke yavo yeRoman Catholic, nderekubatsira vanhu vanoshaya, zvikuru madzimai kuitira kuti varapwe zvirwere zvakasiyana siyana vachibhadhara mari shoma. Mumwe chiremba asina kuda kudomwa nezita rake anoti zvakakosha kuti munhu ane chirwere cheshuga apote achinwa mishonga nguva dzose, kuitira kuti asawedzere kuvhiringa hutano hwake. Dr Mukonoweshuro vanoti sezvo munyika muine dambudziko remari yekunze, zvakakosha panguva ino kuti hama dziri kunze kwenyika dzibatsire hama dziri kumusha nekudzitengera mishonga inogona kushandiswa kwemwedzi mitatu, kana kudzitumira mari yekunze. Masangano anoshanda munyaya dzehutano muZimbabwe ari kukurudzirawo kuti zvirwere zveshuga ne BP, zvirapwewo pachena sezvinoitwa zvimwe zvirwere. Studio7 haina kukwanisa kunzwa divi rebazi rezvehutano pakurudziro iri kuitwa iyi. Asi vachitaura nguva pfupi yapfuura pamberi pekomiti yeparamende inoona nezvehutano, munyori mubazi rezvehutano, Doctor Gerald Gwinji, vakati bazi ravo rakanzi richapihwa chidimbu chemari yarakanga rakumbira yebhiriyoni imwechete nemazana matatu emamiriyoni emadhora mubhajeti regore rinouya. VaGwinji vakati izvi zvichatadzisa bazi ravo kuita basa raro nemazvo, uye kutadza kuwanisa mishonga kuvanhu vanoshaya. Ongororo yakaitwa nebazi rezvehutano inoratidza kuti munhu mumwe chete kubva pavanhu gumi, ane chirwere cheshuga muZimbabwe. Izvi zvinoreva kuti zvikamu gumi kubva muzana zvevanhu vemuZimbabwe, vane chirwere cheshuga. No media source currently available  	https://www.voashona.com/a/nyanzvi-dzonetsa-nenyaya-yemishonga-yechivanhu/4645822.html
business	WFP Yopemha Imwe Mari Yekubatsira Vanhu Mamiriyoni Mana muZimbabwe	Bazi reUnited Nations rinoona nezvechikafu reWorld Health Organization raisa chikumbiro cheimwe mari inosvika mamiriyoni mazana maviri nemana kana kuti US$204 million yekubatsira vanhu mamiriyoni mana vemuZimbabwe vatarisana nenzara. Nzara iyi iri kukonzerwa nekusanaya zvakanaka kwemvura, kukwira zvakanyanya kwemitengo yezvinhu uye chirwere cheCovid-19 chapa kuti vakawanda varasikirwe nemabasa. Nyaya yekuoma kwezvinhu iri kuuya hayo apo gurukoota rezvemari Muzvinafund Mthuli Ncube vari kuti mitengo yezvinhu iri kudzika. WFP inoti mwedzi yakaomesesa iri kutanga ikozvino kusvika muna Kurume gore rinouya apo vanhu vanenge votanga kukohwa. Vanhu vari kutarisirwa kuti vanenge vatarisana nenzara mamiriyoni matanhatu nezviuru zvipfumbamwe kana kuti 6,9 million. Huwandu uhu hunosanganisirawo vanhu mamiriyomi maviri nezvuru mazana matatu mumadhorobha vatarisana nenzara inotyisa. Mumiriri weWFP muZimbabwe Amai Francesca Erdelmann vanoti mari iyi ikasawanikwa nechimbi chimbi vanhu mamiriyoni mana vanoyaura nenzara zvisina mukare akamboona. Ongororo yakaitwa nehurumende nemamwe masangano inonzi ZIMVAC inoti vanhu mamiriyoni manomwe nezvuru mazana matanhatu kana kuti 7,6 million vakatarisana nenzara munyika. No media source currently available 	https://www.voashona.com/a/wfp-yopemha-imwe-mari-yekubatsira-vanhu-mamiriyoni-mana-muzimbabwe/5706624.html
health	Hurumende Yoti Vashandi Vayo Vakabaiwa Nhomba yeCovid-19 Ndivo Chete Vachabvumidzwa kuMabasa	Hurumende inonzi yakasunga neChipiri kuti vashandi vose vehurumende vachabvumidzwa kuenda kumabasa chete kana vachinge vakabaiwa nhomba yekudzivirira Covid-19 ichiti vakapiwa nguva yakareba yekuti vakwanise kubaiwa. Izvi zvakaziviswa negurukota rezvekuburitswa kwemashoko Amai Monica Mutsvangwa mushure memusangano wedare remakurukota muHarare. Vemakereke vanonziwo vave kubvumidzwa kupinza chidimbu chepakati chenhengo dzekereke dzavo kana chete vatendi ava vakabaiwa nhomba yekudzivirira Covid-19. Mamwe makungano akaita semichato nendufu anonzi vanhu vanobvumidzwa kuungana vachiri pazana sezvo zvichinzi zvinonetsa kuona kuti vanhu vari kuungana vakabaiwa nhomba here kana kuti kwete. Amai Mutsvangwa vakatiwo hurumende yabvumidzawo kutanga kwemitambo yose, uye nguva dzemitambo dzakaiswa pakati penguva dza 6 dzemangwanani nenguva dza 8 dzemanheru kuitira kupa mukana vanoenda kumabasa. Zvichakadaro, bazi rezvehutano rakazivisa neChipiri kuti vanhu vanomwe (7) vakafa nechirwere cheCovid-19 munyika yose, uye vamwe vanhu mazana mana negumi nevasere (418) vakawanikwa vaine chirwere ichi. Izvi zvakasvitsa huwandu hwevanhu vafa nechirwere ichi munyika yose pazviuru zvina zvine mazana mashanu ane makumi mashanu kana kuti (4 550). Huwandu hwevanhu vabatwa nechirwere cheCovid-19 kubva zvachatanga hwakasvika pazviuru zana nemakumi maviri nezvitanhatu nemazana masere ane gumi nevanomwe kana kuti (126 817). Bazi rezvehutano rakazivisawo kuti huwandu hwevanhu vakabatwa vaine chirwere ichi hwakawanikwa mumatunhu anoti Mashonaland East, Midlands, Matabeleland South neMasvingo, uko kwakwawanikwa vana vechikoro vakawanda vaine Covid-19. Kusvika pakupera kwezuva neChipiri, vanhu vakanga vabayiwa nhomba yekutanga yekudzivirira chirwere cheCovid-19 vakanga vave mamirioni maviri ane zviuru mazana masere nemakumi manomwe nezvitatu nemazana masere nemakumi mapfumbamwe nevatatu kana kuti (2, million 873,893). Vakanga vabayiwa nhomba dzose mbiri vakanga vave miriyoni imwe chete, ine zviuru mazana mapfumbamwe nemakumi maviri nezvitanhatu zvine mazana maviri nemakumi mana nevanomwe kana kuti (1,926,247). Hurumende inoti ine hurongwa hwekubaya nhomba yeCovid-19 vanhu mamiriyoni gumi, kana kuti zvikamu makumi matanhatu kubva muzana, senzira yekudzivirira kupararira kwechirwere ichi.	https://www.voashona.com/a/zimbabwe-covid-19-update-no-vaccination-no-work-for-civil-servants-minister-monica-mutsvangwa/6227795.html
business	Vanhu Vobvumidzwa Kupinza Munyika Pachena Zvinhu Zvine Mutengo we$200 Chete	Asi zvinenge zvapfurikidza pamazana maviri emadhora aya zvichizochajwa mutero wezvikamu makumi mana kubva muzana, kana kuti 40%. Kusamira zvakanaka kwezvinhu munyika munyaya dzezveupfumi kunonzi kuri kupa kuti zvizvarwa zveZimbabwe zvakawanda zvirambe zvichipinza munyika zvekudya nezvimwe zvekushandisa zuva nezuva kubva kunyika dzakaita seSouth Africa neBotswana. Izvi zvinoitika kunyange hazvo paine mutemo weStatutory Instrument 64, uyo unorambidza kupinzwa kwezvinhu zvine huwandu munyika. Mutungamiri wesangano revanotenga nekutengesa zvinhu kunze kwenyika, reIntrenational Cross Border Traders Association, VaDenis Juru, vanoti kunyange hazvo paine mutemo uyu, vashandi veZimbabwe Revenue Authority, Zimra, vari pamuganhu weBeitbridge vane zvimwe zvavari kubvumidza kupinzwa munyika. VaJuru vanoti zvinhu zvinokosha madhora mazana maviri chete pamunhu, ndizvo zvinobvumidzwa kupinda munyika pasina mutero. Asi zvinenge zvapfurikidza pamazana maviri emadhora aya zvichizochajwa mutero wezvikamu makumi mana kubva muzana, kana kuti 40 %. Asi VaJuru vanoti zvinhu zvakaita sezvekuvakisa, mabhara nezvimwe zvihombe hazvisi kubvumidzwa munyika pasi pemutemo weSI 64 uyu. Vanotiwo mitsetse yevanhu vanoda kupinda muZimbabwe pabhodha reBeitbridge, zvikuru kudivi reSouth Africa, hapachina sezvo South Africa yakawedzera vashandi. Asi vanoti vari kufamba vari kusangana nematambudziko ekukwidzwa kwemari dzekubhadhara kumabhazi, vachiti semuenzaniso, kubva ku Johannesburg kunosvika kuHarare vanhu vari kubhadhariswa mari inosvika marhandi mazana masere. No media source currently available 	https://www.voashona.com/a/zimbabwe-foreign-goods/3636327.html
health	VaMohadi Vokuridziva Vanhu Kuti Vasimbaradze Kuzvidzivirira Kubva kuCoronavirus	Mumwe mutevedzeri wemutungamiri wenyika VaKembo Mohadi nemusi weChina vakakurudzira vanhu kuti vangwarire kutapurirwa chirwere checovid19 icho chiri kubata vanhu vakawanda munyika nepasi rose. VaMohadi vanova sachigaro wekomiti yekurwisa chirwere ichi kana kuti Covid 19 Taskforce vainge vaine mamwe makurukota ehurumende vachishanyira kuChinhoyi University of Technology (CUT) vakakurudzira vanhu kuti vapfeke zvekuzvidzivirira muromo nemhuno kana kuti maface masks. VaMohadi vati chirwere cheCovid-19 chakaita kuti vanhu vamuke nekushandisa ruzivo rwavainarwo kupedza matambudziko ari munyika kusanganisira zvikwanisiro zvekudzivirira hutachiona hwecoronavirus. Asi mumwe mushandi anogadzira maface masks paCUT asina kuda kudomwa nezita anoti mari yavari kuhoreswa ishoma zvikuru zvichienzaniswa neyavari kuwana kana vatengesa zvavanenge vagadzira. Mushandi uyu anoti vari kupihwa mari zvichienderana nekuti vagadzira maface masks mangani achiti mari yakawanda yaakatambira madhora zviuru zvishanu-ZWL$5 000 asi anoti vakambotambira ZWL$300. CUT iri kugadzira maface masks zviuru zvitatu pazuva zvinovapa madhora zviuru mazana matanhatu pamwedzi ZWL$600 000 sezvo face mask imwechete ichitengeswa nemadhora makumi mashanu. Panyaya yekuti sei paCUT paine maface masks nemasanitizer akawanda zvimwe zvipatara zvichiti hazvina zvinhu izvi, mutauriri weCUT VaMusekiwa Tapera vanoti akatengwa kari akamirira kuzotorwa. VaTapera vatadza kuti taurira kuti vakambopihwa marii nehurumende yekutanga kugadzira zvikwanisiro zvinoderedza kutapuriranwa kwechirwere cheCovid-19. Mutevedzeri wemutauriri webato reMDC Alliance VaHlatshwayo vanoti zvinoshamisa kuti vamwe vana nevarikunyoresa bvunzo vari kushaya maface masks asi achigadzirwa muzvikoro. VaHlatshwayo vanotiwo zviri kuitika mukutenga zvikwanisiro zvinoratidza kuti huori hwatekeshera muhurumende. Vamwe vapinda musangano wanhasi vanoti hazvina kujeka kuti ndiani chaiye ari kuwana mari pakutengeswa kwezvikwanisiro zviri kugadzirwa muzvikoro kana zvichitadza kupanana zvikwanisiro. No media source currently available   	https://www.voashona.com/a/vamohadi-vokuridziva-vanhu-kuti-vasimbaradze-kuzvidzivirire-kubva-kucoronavirus/5486395.html
sports	Zim yochema Shaya	  SHASHA dzakambonetsa munhabvu, varairidzi nevatsigiri vemutambo uyu vochema zvikuru zvichitevera kushaika kwakaita George “Mastermind” Shaya nemusi weChipiri svondo rino.   Shaya, uyo ange ave nemakore 77 okuberekwa, ange ave nenguva ndefu achisimbirwa nemuviri wake izvo zvakaona achidamburwa gumbo rekurudyi mugore ra2019 mushure mekutambudzwa nechirwere chepasi petsoka chinozivikanwa nekuti “gangrene”.   Achinyora paFacebook, aimbove mubati wepagedhi weDynamos FC — Japhet “Shortcat” Mparutsa — anoti akawaniswa mukana wekutamba muchikwata chimwechete naShaya uyo waakaona hunyanzvi hwake kunyangwe hazvo panguva iyi Shaya ange ave pedyo nekusendeka shangu dzake dzekutamba nhabvu.   “Ndaive nemakore 18 pandakabva kuHarare Hospital Football Club ndichienda kuDynamos mugore ra1981. Panguva iyi, Mudhara George, sekumushevedza kwataimuita, ange ave pedyo nekusiya nhabvu. Vatambi vekumutsiva vange vatotsvagwa avo vaive Steve Kwashi pamwechete naJuly “Jujuju” Sharara. “Vaviri ava vaive neshangu huru dzekupfeka. Vakaedzawo zvavo asi kutaura chokwadi kwaingova naGeorge Shaya mumwechete. Murume uyu aidadisa uye ange asingatsivike. Hakuna mumwe aitamba saye,” anodaro Mparutsa.   Imwe shasha yakambotambira Dynamos zvekare — Taurai Mangwiro — anoti nyika yarasikirwa zvikuru nekushaika kwaShaya uyo akaita kuti vatambi vazhinji vade nhabvu. “Ndichikura ndaiziva kuti kuna George Shaya uye hakuna munhu aisingamuzive nekuti mudhara tarenda vaive naro uye vaigona zvikuru.   “Tarwadziswa zvikuru nekusiiwa kwataitwa namudhara wedu. Zororai murugare mudhara Shaya,” anodaro Mangwiro.   Mutambi wenhabvu, Hardlife Zvirekwi, anoti rufu rwaShaya rwamubata sezvo aidzidza zvakawanda kubva kwaari.   “Nhoroondo yenhabvu yemuZimbabwe hatikwanise kutaura nezvayo tichisiya zita raShaya. Kana munhu ukakwanisa kuhwinwa mubairo weSoccer Star of the Year kashanu, zvinofanirwa kurumbidzwa zvikuru nekuti panenge pabatwa basa. Ini ndakahwinawo mubairo uyu kamwechete uye ndoziva kuti kuuhwina unenge washanda nesimba chaizvo. Manje Shaya akauhwina kashanu izvo zvinotaridza hunyanzvi hwaaive naho mumutambo uyu,” anodaro Zvirekwi.   Achinyorawo paFacebook, shasha yekutsigira nhabvu ine mukurumbira — Chris “Romario” Musekiwa — anoti nyika yose yarasikirwa zvikuru nekushaika kwaShaya.   “Kuti azopihwa zita rekuti Mastermind yange iri nyaya yehunyanzvi hwake hwaaiita munhabvu, akaita kuti vatambi vazhinji vade mutambo uyu uye ndiye ega mutambi akakwanisa kuhwina mubairo weSoccer Star of the Year kashanu.   “Tine hurombo kumhuri yake, madzisahwira ake uye vatsigiri venhabvu vose nekurasikirwa kwataita naShaya.   “Tinoda kuti mhuri yake izive kuti tiri kuchema nayo panguva ino inorwadza,” anodaro Romario. Zvakadai, chikwata cheDynamos FC chakanyorera kuZimbabwe Football Association (Zifa) chichikumbira kuti Shaya apihwe chiremerera chekuva gamba renyika.   Pachinyorwa chakaiswa padandemutande reDeMbare, chikwata ichi chinoti Shaya anokodzera kuve gamba renyika kuburikidza nebasa guru raakabata mumutambo wenhabvu.	https://www.kwayedza.co.zw/zim-yochema-shaya/
health	Vakarwira Rusununguko Vokurudzirwa Kurapwa Pfungwa	"Apo nyika iri kugadzirira kupemberera kusvitsa makore makumi matatau neshanu nyika yawana kuzvitonga neMugovera, imwe nyanzvi yezvirwere zvepfungwa inoti pane vamwe vanhu vakawanda vakarwira rusununguko vasina kuwana rubatsiro rwekuvhenekwa pfungwa dzavo kuti vaonekwe kana vaine zvirwere zvinosaririra mupfungwa mushure mehondo kana tsaona. Nyanzvi yezvirwere zvepfungwa mubazi rezvehutano, Dr Sekayi Nyiwatiwa, vanoti dambudziko rezvirwere zvepfungwa zvinokonzerwa nezvakasangana nemunhu muhondo kana kuti mutsaona, Post Traumatic Stress Disaorder, PTSD, zviri kuwanda munyika. Dr Nyiwatiwa, avo vanoshanda kuchipatara che Parirenyatwa kubazi rezvepfungwa, vanoti zvirwere izvi zvinowanikwa muvanhu vakasiyana siyana kusanganisira vamwe vaive varwiri vehondo yerusununguko. Dr Nyiwatiwa vanoti asi vazhinji vevanhu ava havazivi kuti vanofanirwa kurapwa kuitira kuti dambudziko rekusagadzikana kwepfungwa ripere. Dr Nyiwatiwa vanoti ruzhinji rwevanhu vakarwa muhondo yeChimurenga pavakadzoka, havana kuwana rubatsiro rwunofanirwa kupihwa kuvanhu vanenge vasangana nezvinotyisa, kana zvinosiya pfungwa dzavo dzisina kugadzikana. Kunyange hazvo makore makumi matatu nemashanu apfuura, Dr Nyiwatiwa vanoti vose vanonetsekana nepfungwa vanofanirwa kuenda kunoona vana mazvikokota, kana kuenda kuzvipatara zviri pedyo navo vobatsirwa. Dr Nyiwatiwa vanoti munhu ane PTSD anoonekwa nekuvhunduka apo anorangarira zvakaitika kare, kushaya hope, kubuda dikita kana akarara, pamwe nekutaura ega nezvimwewo. Sangano reUnited Nations Commission for Refugees rinoti chirwere ichi chinobata mamiriyoni nemariyoni evanhu vanobva muhondo pasi rose. Vaimbove murwiri werusununguko, uye vari nhengo yeparamende, Amai Irene Zindi, vanoti ivo neruzhinji rwevamwe vaimbove varwiri vehondo yerusununguko pavakadzoka kubva kuhondo havana kuenda kunotariswa kuti vakange vane chirwere ichi here. Amai Zindi, avo vaizivikanwa muhondo nezita rekuti ""Jilly Flamingo,"" vanoti vane zvizhinji zvavakaona muhondo zvinovashaisa hope pari zvino. Vanoti vanga vasingazive kuti ichi chinogana kunge chiri chirwere. Amai Zindi vanoti zvanga zvisiri nyore kuva muhondo uye vamwe vavo vazhinji vari kutambura pari zvino zvekuti havasi kufunga zvekuenda kunotsvaga rubatsiro rwekurapwa zvirerwe zvepfungwa. Hurumende yakaita chirongwa chekupodza maronda kuburikidza nekubhadhara munhu kukuvara kwaakaita muhondo, pasi pechirongwa che War Victims Compensation Fund. Asi chirongwa ichi chakapedzwa mari nevanhu vasingakodzero sezvo vazhinji vakanyepa kukuvara kwavo mushure mekuongororwa namuchakabvu Dr Chenjerai Hunzvi, avo vakabvuma pamberi pekomisheni yakaferefeta huori hwakaitwa muchirongwa ichi, kuti pazuva vaigona kuongoorora vanhu vanodarika mazana maviri. Chirongwa ichi chakabastira vamwe varwiri verusununguko asi mari zvinji inonzi yakadyiwa nevakuru vakuru munyaya dzematongerwo enyika, avo vanosanganisira mukuru wemapurisa, Va Augustine Chihuri, pamwe nehanzvadzi yemudzimai wemutungamiri wenyika, muchakabvu Reward Marufu. Nyanzvi munyaya dzepfungwa dzinoti hukasha hunoburitswa nema War Vets dzimwe nguva, muratidzo mukuru wekuti vamwe vavo vanoda kurapwa nana chiremba kuitira kuti vagare zvakanaka nevamwe muhupenyu. Vaimbove varwiri verusununguko vazhinji vanoti havasi kuona chavakarwira muhondo sezvo vamwe vavo vari kunonga svosve nemuromo, uye vamwe vaine zvirwere zvepfungwa zvinovashungurudza zuva nezuva hurumende pasina chairi kuita. No media source currently available "	https://www.voashona.com/a/zimbabwe-africa-post-traumatic-stress-disoder-zindi-hunzvi-marufu-shona/2717320.html
politics	Mapurisa Orova Madzibaba VeShanduko, Uko Zanu-PF Ichinzi Yoshungurudza veCCC	Bato rinopikisa reCitizens Coalition for Change rinoti munyika maberekera ingwe zvichitevera kushungurudzwa kuri kuita nhengo dzaro kwasara vhiki rimwe chete kuti nyika iende kusarudzo. Sangano remagweta reZimbabwe Lawyers for Human Rights raburitsa padandemutande raro reTwitter kuti VaGodfrey Chidhawu Karembera nhengo yebato reCitizens Coalition for Change (CCC) vanozivikanwa nekuti Madzibaba veShanduko varohwa vari mumaoko emapurisa kukamba yeHarare Central. ZLHR inotiwo vari kupomerwa mhosva yekusazvibata zvakanaka paruzhinji vachinzi vanga vachikurudzira vanhu kuti vavhotere VaNelson Chamisa veCCC. Bazi rezvekubuditswa kwemashoko ratiwo padandemutande retwitwer pari kuitwa tsvakurudzo nezvenyaya yekusabatwa zvakanaka kwaVakarembera vari mumaoko emapurisa. Mutauriri wemapurisa Assistant Commissioner Paul Nyathi vaudza Studio 7 kuti mapurisa ari kuongorora nyaya yekuti VaKarembera varohwa vari mumaoko emapurisa uye imwe nyaya yavari kupomerwa yekuti vange vachitsvaga rutsigiro zvisina mvumo yemapurisa nekunzwiwo vatuka mapurisa pavange vachida kusungwa. Mutauriri weCCC, Muzvare Fadzayi Mahere vatiwoimwe nhengo yavo Amai Thokozile Dube varikuda kutsvaka chigaro chehukanzura kuUmzingwane ward 20 avkarara vachishungurudzwa nevanofungidzirwa kuti vatsigiri veZanu-PF. Mune imwewo nyaya, Bato reZanu PF rinoti rinoda kukunda sarudzo zvakachena uye ishuviro yavo kuti mapato ese ezvematongerwo enyika akwanise kutsvaka rutsigiro murunyararo. Vachitaura pamusangano wavaita nevatori venhau nhasi muHarare, vanoona nezvematongerwo enyika mubato reZanu PF, VaMike Bimha vati bato reZanu PF rinoda kuti mapato ese avachakwikwidzana nawo musarudzo vatsvake rutsigiro vakasununguka huye kusina mhirizhonga. VaBimha vakakurudzira mapurisa kuti aite basa nemazvo mukuferefeta nyaya dzine chekuita nemhirizhonga. Vatiwo bato reZanu PF ririkushandisa sarudzo dziri kutarisirwa munaKurume sechiyero kuona kuti zvirongwa zvehurumende zviri kutsigirwa here. Vaenderera mberi vachiti bato ravo ratotangawo kupa ruzivo kune avo vachange vari panzvimbo dzekuvhoterwa kana kuti mapolling agents. Asi Muzvare Mahere vati muromo hauzarirwe nerwizi sezvo Zanu-PF ichingotaura chete kuti haidi mhirizhonga asi nekune rimwe divi ichiipesvedzera. Nyanzvi munezvematongerwo enyika VaSydicks Muradzikwa vatiwo mamwe mapato munyika haasi kupiwa mukana wekutsvaka rutsigiro. Sarudzo dzemaby-elections dzirikutarisirwa kuitwa musi wa26 Kurume.	https://www.voashona.com/a/6489891.html
health	Nyanzvi Dzoparura Chirongwa Chekubatsira Vanoshandisa Zvinodhaka Pachena	Dzimwe nyanzvi munyaya dzezvehutano dzaparura chirongwa chekuongorora pachena zvinodhaka mumiviri memunhu kuyedza kupedza dambudziko ratekeshera munyika rekushandiswa kwezvinodhaka. Chirongwa ichi chinonzi Abused Substances Diagnostics & Manangement Project chichapa vanhu zvikwanisiro kana kuti (test kits) ekuona mhando yezvinodhaka zvinenge zvashandiswa. Vachitaura pachiitiko ichi, vaFanwell Dzoma vanoshanda kubazi rinoona nezvevashandi uye vataura vakamiririra mushandirapamwe wemapazi ehurumende mukuedza kupedza dambudziko rekushandiswa kwezvinodhaka kana kuti Inter-ministerial Taskforce on Drug and Substance Abuse varumbidza zvikuru chirongwa chaparurwa ichi. VaDzoma vati ongororo yakaitwa munyika irikuratidza kuti zvikamu zvinodarika makumi mashanu nechimwe kubva muzana zvevechidiki chirikushandisa zvinodhaka. Vachange vachitungamirira chirongwa ichi, nyanzvi munezvehutano uye vari mukuru weDepartment of Chemical Pathology paUniversity of Zimbabwe School of Medicine, Muzvinafundo Hilda Matarira vati chakanakira chirongwa ichi ndechekuti munhu anozviongorora ega. VaJacob Shamuyarira, avo vakamboshandisawo zvinodhaka vakazovamba sangano rakazvimiririra rinonzi Pamumvuri rinobatsirawo vanoshandisa zvinodhaka varumbidzawo chirongwa ichi. Muzvare Chengeto Nyanzira vanoshanda nekambani yeFaStep inova kambani ichange ichiwanisa zvekuongoreresa zvinodhaka izvi vati vanhu vachazviongorora vachishandisa weti yavo. Pasi pechirongwa ichi pachaitwawo dzidziso yekukurudzira vanhu kuti vasashandise zvinodhaka izvio zvinozokanganisa hupenyu hwavo vamwe vachifa kana kupenga. Masangano akasiyana siyana abatana muchirongwa ichi anosanganisira hurumende, University of Zimbabwe Health Sciences, Zimbabwe College of Pathology, FaStep, Pamumvuri nemamwe. No media source currently available 	https://www.voashona.com/a/6886260.html
politics	Politburo yeZanu-PF Yozeya Nyaya yeKuratidzira	Bato reZanu-PF nemusi weChitatu rakaita musangano waro wePolitburo richizeya nyaya dzezvekuratidzira kuri kuitwa munyika uye nyaya yehupfumi uho hwaenda kumawere. Vane ruzivo nezvemusangano uyu vaudza Studio 7 kuti bato iri riri kuda kusimbaradza mapurisa kuti amise kuratidzira munyika kuri kutungamirwa nevemapato anopikisa. Bato iri range richitarisirwawo kuzeyawo nyaya yekudzingwa kwedzimwe nhengo mubato, gadziriro munyaya dzekurima uye kugadzira sarudzo dzekuNorton ne Chimanimani West kune nhengo dzebato iri dzakadzingwa uye kuBikita West kuna VaMunyaradzi Kereke vari kupika jere mushure mekubata mwana mudiki chibharo. NeChishanu bato iri richaita musangano weCentral komiti kuzeya nyaya idzi zvekare. Vanoona nezvekufambiswa kwemabasa muZanu-PF VaIgnatious Chombo vati mutungamiri webato iri VaRobert Mugabe ndivo vanenge vari sachigaro mumisangano miviri iyi. Nyanzvi munyaya dzezvematongerwo enyika vachishanda nesangano reCrisis in Zimbabwe Coalition VaJoy Mabenge vanoti havaone Zanu-PF ichibuda nemazano anovaka nyika. No media source currently available  	https://www.voashona.com/a/zimbabwe-matongerwo-enyika/3497830.html
business	Vamwe Vane Hama Dziri kuKuwait Voshushikana neKubatwa Kwadziri Kuitwa seNhapwa	"Vamwe ambuya vane muzukuru akaenda kunotsvaga basa kuKuwait vanoti vari kushushikana zvikuru nemagariro ari kuita muzukuru wavo mushure mekunge pabuda mashoko ekuti zvizvarwa zveZimbabwe zvakaenda kunyika iyi zviri kubatwa senhapwa. Ambuya ava vasina kuda kudomwa nezita asi vati vanoda kunzi Amai Ndoro vanoti muzukuru wavo ane makore makumi maviri nerimwe uye iye nevamwe vasikana vemuHarare vakanyeperwa kuti kwakange kuine mabasa kuKuwait asi vave kubatwa sevaranda. ""Tirikushushikana sezvo tisina kana ruzivo kuti muzukuru aripi uye hapana arikuda kubuda pachena kuti zvirikufamba seyi kuKuwait ikoko. Tinongonzwa kuti kuri kudiwa mari inosvika $3 000 nemasponsor akapinza muzukuru wedu basa kuti akwanise kuregererwa kuti adzoke kumusha,"" Ambuya Ndoro vaudza Studio7. Muzukuru waAmbuya Ndoro mumwe wechitsama chemadzimai nevanasikana vakanyeperwa kuti vaizowana mafuro manyoro kuKuwait uko vakange vanzi vachapihwa mari svinu uye vachashanda mumahotera izvo zvisina kuzoitika. ""Zvirikunyanya kurwadza ndezvekuti hatisati tawana mukana wekutaura nemuzukuru wedu kubvira pa Easter uye tinonzwa kuti akabviswa paaimboshanda mushure mekunge vana amai vake vamhan'ara kumapurisa muno muZimbabwe nezvange zvichiitika kuKuwait."" Vakaenderera mberi vachiti, ""Kunyangwe zvazvo pane makoronyera akamiswa pamberi pedare achipomherwa mhosva yekunyepera madzimai nevanasikana kuti kwange kune mabasa akanaka vanhu ava vakabhadhariswa mari dzechibatiso uye vari panze pari zvino izvo zviri kutirwadza,""Ambuya Ndoro vakadaro. Vamwe vasikana vakakwanisa kutiza kwavaishanda vakawana rubatsiro kubva kumuzinda we Zimbabwe uri muKuwait asi parizvino vakawanda vacho havana mari dzekutenga matikiti ekufambisa. Ambuya Ndoro vanoti kunyangwe hazvo hurumende yakagadza Ministerial Committee yekutarisa zvirikuitika kuKuwait vanoda kuti vabereki vemadzimai nevana sikana ava vasangane negungano iri kuitira kuti vature nhunha dzavo. Studio7 haina kukwanisa kunzwa kubva kuhurumende asi vamwe vashandi vekumuzinda weZimbabwe uri muKuwait vangavasingade kuzivikanwa vakati dambudziko iri rakadzika midzi munyika iyi uye vari kushanda nevavo vanenge vakwanisa kubata hofisi yavo. Ambuya Ndoro vanoti shuwiro yavo ndeyekuti makoronyera emuZimbabwe nevari kuKuwait vavharirwe muchizarira uye kuti vanasikana nemadzimai vanoda kudzokera kumusha vadzoswe nechimbi chimbi. ""Nyaya dzekuti panofanirwa kubhadharwa mari kumasponsor inofanirwa kugadziriswa kuti avo vanenge vachida kudzoka kumusha vadzoswe pachena,"" Ambuya Ndoro vakaudza Studio7. No media source currently available   "	https://www.voashona.com/a/zimbabwe-kuwait-africa/3284494.html
business	Hurumende Inoti Yave Kumbomira Kupa Vanhu Marezinesi eKutepfenyura	Gurukota rinoona nezvekufambiswa kwemashoko nekutepfenyura, Dr Chris Mushowe, vanoti hurumende inogona kumbomira kupa marezenezi ekutepfenyura kumaredhiyo zvichitevera kutadza kuenda pamhepo kwemarhedhiyo matanhatu pamaredhioyo masere akapihwa marezeni muna 2013. VaMushowe vakaudza nhengo dzekomiti yeparamende inoona nezvekuburitswa kwemashoko mudare reparamende nemusi weChina kuti zvinhu zvakaoma munyaya dzezvehupfumi uye zviri kubatawo vemaredhiyo uye vanofunga kuti zvingave nane kuzotanga kupa marezenisi kana zvinhu zvagadzikana munyaya dzeehupfumi. VaMushowe vati pane vemaredhiyo masere vakapihwa marezenisi muna 2013, maviri chete anoti Diamond FM yekwaMutare yeZimpapers ne Ya FM yeRay of Hope yekuZvishavane ndidzo dzega dzakakwanisa kuenda pamhepo. Mutemo unosungira kuti redhiyo ienda pamhepo mukati megore nemwedzi misere yapihwa rezenesi. Kana izvi zvikasaitika rezensi rinobva ratorwa. Maredhiyo station anoti Faya FM yekuGweru ne Gogogoi FM yekuMasvingo eAB Communications, Breeze FM yeku Victoria Falls neSkyz Metro FM yekuBulawayo ekambani yeFairtalk Communications pamwe ne Nyaminyami FM yekuKariba neKE100.4E yemuHarare ekambani yeKingston ndiwo asati aenda pamhepo uye VaMushowe vati achatorerwa marezenisi mwedzi miviri inotevera kana akasaenda pamhepo. Vanoona nezvekutepfenyura musangano reMedia Institute of Southern Africa Zimbabwe Chapter muzvare Kholiwe Nyoni Majama vanoiti zviri kuda kuitwa nehurumende hazvina kunaka uye uye Zimbabwe Broadcasting Authority ingadai yakaongorora kuti makambani aya ane mari here isati yaapa marezenesi. Vanotiwo mari yakabhadhariswa makambani neveBAZ yemadhora zviuru zvinomwe kuti apihwe marezenisi yakawandisa zvikuru. Mukuru weMediaCentre, VaEnerst Mudzengi vaudzawo Studio 7 kuti izvi zvinoratidza pachena kuti vanhu kana kuti makambani akapihwa marezenisi ange asingakodzeri. Kana nhengo dzeparamende dzatiwo dzakashamiswa kuti kambani yakaita seKingstons ingapihwe rezenesi rekutepfenyura asi iyo ichitoomerwa nebasa rekutengesa mabhuku. Zvichakadai VaMushowe vati hurumende ichapa marezenisi emaredhiyo ekumatunhu kana kuti macommunity radido stations kana chirongwa cheDigitilisation chichinge chapera. Chirongwa ichi chaifanirwa kunge chakapera muna Kurume gore rino uye chakatadza kupera nekuda kwekushaikwa kwemari. Gurukota rezvehupfumi, VaPatrick Chinamasa vakaudzawo komiti iyi kuti hurumende haina mari yekuita chirongwa ichi uye havazivi kuti mari yacho vachaiwana rini. Vati pari zvino hurumende ine chikwereti chemamiriyoni makumi maviri kukambani iri kuita chirongwa ichi uye iri kutsvaga mari yekubhadhara kambani iyi. Muzvare Majama Nyoni vanoti mashoko aVaMushowe anoratidza pachena kuti hurumende haisikuda kupa marezensi enhepfenyuro dzematunhu. Chirongwa cheDigitilisation chinoita kuti nyika ikwanise kuva nhenhepfenyuro dzemaredhiro neterevhizheni dzakawanda. Zimbabwe inoda mamiriyoni mazana maviri emadhora kuita chirongwa ichi asi nyanzvi dzinoti mari yacho ichawedzera kana chirongwa ichi chikasaitwa nekukasika. No media source currently available  	https://www.voashona.com/a/zimbabwe-matongerwo-enyika/3429312.html
business	Sangano reAnti-Corruption Trust of Southern Africa Roburitsa Huori paKutsvaga Rutsigiro muSarudzo	Sangano re Anti-corruption Trust of Southern Africa (ACT-Southern Africa) rakabuditsa gwaro rinoburitsa pachena kubiridzirwa kwarinoti kuri kuitwa sarudzo nevamwe vari kukwidza. Zvinonzi vamwe vari kushandisa zvekudya, zvicherwa uye dzimotokari mukuyedza kutenga mavhoti. Mukuru we sangano re Anti-Corruption Trust of Southern Africa VaAlouis Munyaradzi Chaumba vanoti kutengwa kwemavhoti kwanyanya ku dunhu reKwekwe uko kwavanoti zviri kuitwa pachena chena nevamwe vari kukwikwidza musarudzo dziri kuuya. Vati kune mumwe wevanoita zve kuchera goridhe ane mukurumbira ari kutengera hutungamiriri dzimotokari iri nzira yekuvatenga nayo kuti awane rutsigiro. Kunonzi kune vazhinji vari kugara mudzimba dzekuroja vakavimbiswa kubhadharirwa mari dzerendi. Vamwewo vakabatsirwa kunobvuta migodhi ye goridhe zvine chisimba kumugodhi weGlobe & Phoenix uri mu Kwekwe makare. Vechidiki vanonzi vari kushandisirwa doro nezvimwe zvinodhaka kuti vateverere vari kuda kutsigirwa musarudzo dziri kuuya idzi. Mumwe anoshandawoi naVaChaumba, VaObert Chinhamo vakatiwo izvi zvinowanzokonzera nyonga nyonga nekurwisana kana vadhakwa zvoshaya chazvinobatsira. Sangano reAnti-Corruption Trust of Southern Africa rinoti harizorori kuongorora nekumhan’ara zvose zviri kuitika. 	https://www.voashona.com/a/anti-corruption-trust-of-southern-africa-yofumura-huori-musarudzo/4354644.html
sports	Vorwisa kutorwa kwezvinodhaka nemitambo	  MURAIRIDZI wenhabvu yevechidiki arizve sachigaro weMbare Junior League, Stanley Kavayi, obatana nekereke yeRoyal Assembly International Ministries mukusimudzira vechidiki kuburikidza nemitambo nechinangwa chekurwisa kutorwa kwezvinodhaka.   Kavayi ari kushanda naProphet Emmanuel Ngoshi vechechi iyi uye vaviri ava vari kuronga mitambo inosanganisira nhabvu, netball, volleyball nebasketball senzira yekusimudzira matarenda evechidiki pamwe nekuvaendesa kuchikoro.   Kavayi, uyo anotungamira nekurairidza chikwata cheReal Stars Mbare, anoti kutorwa kwezvinodhaka zvisingatenderwe mumuviri zvakadai semutoriro, gukamakafela, crystal merth, mbanje nebronco kuri kukanganisa vechidiki zvakanyanya. Anoti dambudziko iri rapambirawo kuvanasikana sezvo vamwe vavo vave kutora zvinodhaka izvo zviri kukanganisa remangwana ravo apo vanozosvika pakupihwa pamuviri votadza kuenderera mberi nedzidzo.   “Tine vechidiki vakawanda avo ramangwana ravo riri kukanganisika zvikuru nekuda kwekutorwa kwezvinodhaka nezvimwe zvakasiyana. Vechidiki vakangosiiwa vasina zvekuita vari vega vanofuririka vopedzisira vave kutora zvinodhaka. Ipapo hupenyu hwavo hunoenda mudondo saka takabatana naProphet Ngoshi donzvo riri rekuti tiwanire vechidiki ava zvekuita tivabvise mukatsika kekutora zvinodhaka hupenyu hwavo hufambire mberi zvakanaka.   “Tiri kushanda nevasikana zvekare nekuti hatidi kuvasiya, tinoda kuti vawaniswe mikana seinongopihwa vanakomana. Vanasikana vazhinji vari kusiira chikoro panzira vapihwa pamuviri, saka tiri kuvasimudzira mune zvemitambo kuti vambosiye zvekufunga zvebonde izvo zvinoita kuti vapihwe pamuviri nguva isati yakwana,” anodaro.   Kavayi anoti vari kushanda zvekare nevaimbi vane mukurumbira vakaita saBaba Harare, Peter Moyo naMai Titi avo vanoshevedza vachidzidzisa vechidiki ava.   “Vaimbi vane izwi rine simba saka tinovashevedza nguva nenguva vachiuya kuzotaura nevatambi vechidiki vachivakurudzira kuti vagare hupenyu hwakachena, zvinobatsira mukurwisa kutorwa kwezvinodhaka,” anodaro Kavayi.   Prophet Ngoshi vanoti danho iri vari kuritora nechinangwa chekuvaka vechidiki kuti remangwana ravo rive rakajeka.   “Zvinodhaka zviri kukanganisa vechidiki uye zvinorwadza kuona vachikanganiswa matarenda avainavo nekuda kwezvinodhaka. Saka donzvo redu kuvaka matarenda evanakomana nevanasikana kuti vaite zvemitambo tivabvise kune zvinodhaka zvinokanganisa zvakaita semutoriro, guka, crystal merth nezvimwe zvakawanda.   “Vana vakatanga kutamba mitambo, pfungwa dzekutora zvinodhaka hadzimbouye uye hupenyu hwavo hunotodzoredzeka zvakanaka,” vanodaro Prophet Ngoshi.	https://www.kwayedza.co.zw/vorwisa-kutorwa-kwezvinodhaka-nemitambo/
politics	America Yoramba Ichirwisa Kumanikidzwa kweVanhu Kuita Mabasa Avasingade Kuita	Sechiratidzo chekuti hurumende yeAmerica yakazvipira kurwisa kumbunyikidzwa kwevanhu vachinoitiswa mabasa avasingade kune dzimwe nyika, bazi rezvekudyidzana kweAmerica nedzimwe nyika, rakaburitswa gwaro rechimakumi maviri rekumbunyikidzwa kwevanhu vanoendeswa kudzimwe nyika vachinoitiswa mabasa avasingade, kana kuti 20th Annual Trafficking in Persons Report, kana kuti TIP Report, musi wa 25 Chikumi. Vachitaura pakuparurwa kwegwaro iri, gurukota rezvekudyidzana nedzimwe nyika, VaMike Pompeo, vakati kumbunyikidzwa kwevanhu vachiendeswa kune dzimwe nyika, kunosanganisira kuitiswa mabasa epabonde pamwe nekushanda mamwe mabasa munhu achimanikidzwa, uye izvi zviri kuramba zvichiitika pasi rose. “Pane zvanhu vanodarika mamiriyoni makumi maviri nemashanu vari kumanikidzwa kuita mabasa avasingade uye kuitiswa mabasa epabonde pasi rose. Kudzikisira hunhu hwevanhu zvakadaro hazvitambirwe, tose takasikwa tiri mufananidzo yaMwari. Mabasa akadai ndeehutsinye.” Gore rapera, mutungamiri weAmerica, VaDonald Trump, vakamisa rumwe rubatsiro kudzihurumende gumi neshanu idzo dziri mugwaro re 2019 Tip Report. Muna Ndira gore rino, VaTrump vakati America yakanga yadira mari inoita mazana mashanu emamiriyoni emadhora mukurwisa kumanikidzwa kwevanhu kuita mabasa epabonde pamwe nemamwe mabasa avanenge vasingadi kuita. VaPompeo vakataura pamusoro pemabasa akaitwa neAmerica mukurwisa maitiro akaipa aya sezviri mugwaro re 2020 TIP Report. “Nyika makumi maviri nembiri dzakasimudzirwa gore rino, gumi nenhatu dziri nyika dzemu Sub-Saharan Africa.” Gwaro reTIP Report rinoburitswawo pachena nyika dzinotsigira kumbunyikidzwa kwevanhu vachinoitiswa mabasa avasingadi idzo dziri pachinhambo yechitatu. Nyika idzi dzinosanganisira China, uko bato re Chinese Communist Party pamwe nemakambani ehurumende izvo zvinomanikidza zvizvarwa zvenyika iyi kushanda munzvimbo dzakashata muhurongwa hwenyika iyi hweBelt and Road, uko verudzi vechi Uighurs nemamwe marudzi madiki echiMuslim vari kumanikidzwa kuita mabasa avasingadi kuita muXinjiang nedzimwe nzvimbo. Mu Cuba, hupfumi hwehurumende yaVaCastro hunobva muhurongwa hwezvehutano. Pane vanhu vekuCuba vanodarika zviuru makumi mashanu vanoshanda munyaya dzehutano munyika makumi matanhatu pasi rose. Madhokotera mazhinji ekuCuba ari munyika idzi anoti ari kumanikidzwa kushanda muhurongwa uhu. Nyika dzakawanda dzinotambira madhokotera aya kuti ashande munyika idzi, kunyange hazvo zviri pachena kuti vashandi vezvehutano ava vanenge vamanikidzwa kunoshanda kunyika idzi, vachibatirwa magwaro avo ekufambisa, kusajekeswa kwezvibvumirano zvavo zvekushanda kunze kwenyika, uye kubhadharwa kwehurumende yeCuba nenyika idzi, madhokotera aya asingabhadharwe. “Tinotora zvakadzama nyaya dzekumbunyikidzwa kwevanhu nedzihurumende dzavo,” vakadaro VaPompeo. “Ibasa redzihurumende kuchengetedza kodzero dzezvizvarwa zvenyika, kwete kumbunyikidza kodzero idzi. America haife yakabatana nenyika dzinomanikidza zvizvarwa zvadzo kuita zvisingadiwe nezvizvarwa izvi.” No media source currently available   	https://www.voashona.com/a/america-continues-to-fight-against-human-trafficking/5497939.html
politics	VaChamisa Vanoti Kutadza Kutungamira Kwapa Kuti Africa Isarire Shure	Mutungamiri webato guru rinopikisa reMDC Alliance VaNelson Chamisa vanoti nyaya yekutadza kutungamirwa kwenyika yapa kuti nyika dzemuAfrica dzitadze kuzadzikisa tarisiro yemagamba akaita savanamuchakabvu, Kwame Nkrumah, Julius Nyerere nevamwe vakatungamira mukurwisa hutongi hwevasveta simba. VaChamisa vataura mashoko ayo kuStudio 7 pazuva rekupemberera kuumbwa kwesangano remubatanidzwa wenyika dzemuAfrica weOrganization of African Unity rave kuzivikanwa nekuti African Union. Vati kuti Africa ikwanise kubudirira, inofanira kuve nehutongo hwejekerere ichiremekedza kodzero dzevanhu kwete kuti mauto apote achitungamira nyaya dzezvematongerwo enyika. VaChamisa vatiwo zvakakosha kuti nyika dzemuAfrica dzigare pasi dzione kuti dzingagadzirise sei matambudziko aunza hurombo mudunhu rine zviwanikwa nezvimwe zvinokwanisa kusimudzira magariro evanhu kana vachitaura nezwi rimwe chete. No media source currently available  	https://www.voashona.com/a/vachamisa-vanoti-kutadza-kutungamira-kwapa-kuti-africa-isarire-shure/5435048.html
health	Vamwe Votadza Kubayiwa Nhomba yeCovid-19 yeKutanga Ichinzi Yapera	Vanhu vakawanda vari kuda kubaiwa nhomba yeCovid-19 yekutanga mudunhu reMashonaland West vari kutadza kubaiwa zvichinzi hakuna nhomba yekutanga asi vanhu vachikwanisa kubayiwa nhomba yechipiri chete. Mumwe wevanhu vanga vachida kubayiwa nhomba muChinhoyi nhasi, VaTendayi Masakasa, vati vanzi vadzoke svondo rinouya sezvo kuri kungobayiwa nhomba yepiri chete.\n\nMumwe chiremba ari kuona nezvekubayiwa nhomba mudunhu reMakonde, Dr Paradzai Mudzengerere, vabvuma kuti pane dambudziko rekushaikwa\nkwedzimwe mhomba asi vati zviri kukonzerwa nevanhu vari kunobayiwa\nnhomba kunzvimbo dzisiri dzavakabayiwa nhomba yekutanga. Dr Madzengerere vati vave kupa nhomba yeSinopharm chete munzvimbo\ndziri kubayirwa vanhu sezvo nhomba iyi iripo yakawanda kudarika dzimwe\nnhomba. Dr Mudzengerere vakurudzira vanhu kuti vanobayiwa nhomba yepiri\nkunzvimbo yavakambobayiwa nhomba yekutanga. Dambudziko riri kuMashonaland West rinonziwo riri kuwanikwa kumamwe matunhu ari munyika. Svondo rapera, mukuru anoona nezvehutano muBulawayo, Dr Welcome Mlilo, vakaudza bepanhau reThe Chronocle kuti dunhu ravo rakanga richitarisana nekushomeka kwenhomba dzeCovid-19 zvekuti vakanga vachibaya chete vabiyiwa nhomba kepiri. Mukuru anoona nezvezvirongwa zveCovid-19 National Task Force, Dr Agnes Mahobva, vati vakuru vezvehutano mumatunhu vari kuongorora nezvenyaya yekushaikwa kwenhomba mudzimwe nzvimbo sezvo vakatanga kuzvinzwa pama dandemutande. Asi vaimbove gurukota rezvehutano muhurumende yemubatanidzwa, uye vari munyori wezvehutano muMDC Alliance,Dr Henry Madzorera, vati kudzoserwa kwevanhu vari kuda kubaiwa nhomba zviri kuratidza kusarongeka kwehurumende munyaya yekutenga nekupa matunhu\nnhomba dzinokwanirana.\n\nHurumende inoti mava nenhomba dzinodarika miriyoni imwe chete nemazana manomwe ezviuru idzo dzinosanganisira Sinopharm, Sinovac nedzimwe. Gurukota rezvekuburitswa kwemashoko, Amai Mutsvangwa, vakazivisa svondo rapera kuti nyika iri kutarisira dzimwe nhomba zviuru mazana mashanu kana kuti 500 000 kubva kuChina mwedzi uno. Bazi rezvehutano rinoti vanhu vafa nechirwere cheCovid-19 kusvika\npari zvino vave chiuru nemazana mashanu nemakumi mapfumbamwe nevana kana kuti 1594 zvichitevera kufa wevanhu vaviri nezuro. Vanhu vabatwa nechirwere cheCovid-19 vave zviuru makumi matatu nezvisere zvine mazana mapfumbamwe nemakumi matanhatu nemumwe chete kana kuti 38 961, zvichitevera kubatwa kwevanhu gumi nevanomwe nezuro. Vanhu vabaiwa nhomba yeCovid-19 yekutanga vave zviuru mazana matanhatu nemakumi manomwe nezvishanu zvine mazana matanhatu nemakumi manomwe nevasere kana kuti 675 678. Vabaiwa nhomba yepiri vave zviuru mazana matatu nemakumi mana nezvina zvinemazana mana kana kuti 344 400. Izvi zvinoreva kuri nhomba dzashandiswa munyika yose dzasvika pamiriyoni imwe chete nezviuru makumi maviri nemakumi manomwe nesere, kana kuti 1 020 078. Hurumende inoti ine hurongwa hwekubaya nhomba vanhu vanosvika\nmamiriyoni gumi, 10 million, kana kuti zvikamu makumi matanhatu kubva\nmuzana, 60%, zvevanhu vari munyika senzira yekudzivirira kupararira\nkwechirwere cheCovid-19.	https://www.voashona.com/a/zimbabwe-faces-covid-19-vacine-shortage/5912623.html
business	Hurumende Yoendesa Mberi Musangano neveMabhizmisi weKuzeya Mutemo Wayo paMitengo	Musangano wange uchifanira kuitwa nemusi weChitatu pakati pehurumende nemasangano anomirira vemabhizimisi uchikokerwa nebazi rezvemari nesangano reConfederation of Zimbabwe Retailers (CZR) unonzi wambosendekwa parutivi kusvika svondo rinouya. Izvi zvaitwa kunyange hazvo zvinhu zvaita manyama amire nerongo munyaya dzezvehupfumi zvichitevera danho rakatorwa nehurumende rekudzika mutemo wechimbi chimbi kana kuti Presidential Powers (Temporary Measures) (Financial Laws Amendment) Regulations 127 of 2021. Mutemo wakadzikwa mukupera kwesvondo rapera uyu unomanikidza vemabhizimisi kuti vatengese zvinhu nemutengo unoendererana newepamusika wemari weReserve Bank of Zimbabwe, RBZ, foreign exchange rate kwete pamukoto. Pakangodzikwa mutemo uyu zvimwe zvinhu zvakabva zvawedzerwa mutengo uku vamwe vemabhizimisi vachiti havachadi kutambira madhora ekuAmerica kunyangwe hurumende iri kuti ngaashandiswe asi nemutengo wepamusika weRBZ kana kuti foreign exchange auction. Mhute yaputira nyika panyaya dzezvehupfumi iyi yapa kuti padaidzirwe musangano wechimbi chimbi uyu. Asi mutungamiri weConfederation of Zimbabwe Retailers, VaDenford Mutashu, vati musangano wekuzeya mamiriro ezvinhu wasendekwa parutivi nekuti hurumende yati inoda nguva yekumboona kuti mutemo uyu uri kushanda sei. Gavhuna weRBZ, Doctor John Mangudya, uye mutevedzeri wegurukota rezvemari, VaClemence Chidawu, vange vachitarisirwa kupinda mumusangano uyu. Hatina kukwanisa kubata VaMangudya avo takatumirawo mibvunzo yavasati vapindura. Asi mumashoko padandemutande reTwitter RBZ inoti danho nho iri harisi rekuda kuomesera vemabhizimisi asi kuti kuunza kugadzikana pamusika nekumisa huori kune vemakambani vanowana mari kubhanga guru renyika nemutengo uri pasi asi vodhurisa zvinhu. Nyanzvi munyaya dzezvemabhanga, uye vari nhengo yeZanu PF, VaGilbert Muponda, vanotiwo mutemo uyu hauna kunyanya kuipa nekuti unodzikamisa dhora remunyika neku kuti vatengi vasaomeserwe sezvo vamwe vemabhizimisi vari kuwana mari kuRBZ vari kubatira vanhu. Asi imwe nyanzvi munyaya dzezvehupfumi, VaVictor Bhoroma, vane maonero akasiyana vachiti havasi vose vari kuwana mari kuRBZ uye bhanga iri riri kutatarika kupa vanenge vanzi vapihwe mari dzacho nenguva. Pasi pemutemo uyu, vanenge vawana mari pamusika wemari weRBZ voishandisa zvisizvo vanonzi vachabhadhairiswa miriyoni imwe chete yemadhora uye vemabhanga vanonzi vanoita zvehuori kupa makambani matsamba ekuti vawane mari pamusika weRBZ vanonzi vachabhadhariswa mamiriyoni mashanu sechirango. Vemabhizimisi vanonzi vanoramba kutambira dhora remuZimbabwe vachabhadhariswa mari inosvika zviuru makumi mashanu kana kuti 50 000. No media source currently available 	https://www.voashona.com/a/hurumende-yoendesa-mberi-musangano-nevemabhizmisi-wekuzeya-mutemo-wayo-pamitengo/5912504.html
health	VanaChiremba Vanoti Vave Kungorapa Vari Kurwarisa neKushaya Zvikwanisiro	Vanachiremba vakuru avo vakaratidzira nemusi weChitatu kuchipatara cheParirenyatwa mabasa vanoti vari kurapa vanhu varikurwarisisa chete sezvo vachiti hurumende iri kutadza kuvapa zvikwanisiro zvekuti vaite basa ravo nemazvo. Zvichakadai, kuramwa mabasa uku kunonzi kwapararirawo kune zvimwe zvipatara zvehurumende muHarare. Vanachiremba vakuru vari kuramwa mabasa vanoti hapana chine musoro chakabuda mumusangano wavakaita negurukota rezvehutano VaObediah Moyo. Mumwe wavanachiremba vakuru vepachipatara cheParirenyatwa, Doctor David Chimuka, vakaudza Studio 7 kuti parizvino vari kungorapa varwere vari kurwarisisa muzvipatara zvehurumende sezvo hurumende iri kutadza kuvapa michina yekushandisa pamwe nemishonga yekurapisa varwere. Mumwe chiremba wepaParirenyatwa, Doctor Shingai Chiurunge, vati vave kungopa varwere mapepa ekuti vakwanise kunotenga mishonga yekuti varapwe kana kuti ma prescription sezvo muzvipatara zvehurumende musina mishonga iyi. Vamwe vanachiremba vekune zvimwe zvipatara zvehurumende zvakaita seHarare General Hospital neChitungwiza General Hospital vakaudza Studio 7 parunhare kuti havachakwanisiwo kuita basa ravo sezvo vakatarisana nematambudziko akafanana neanachiremba vekuParirenytwa. Vamwe vanachiremba vepa Harare General Hospital vakati vave kungorapawo varwere vari kurwarisisa sezviri kungoitwa paParirenyatwa vachiti bandiko reIntensive Care Unit, kana kuti ICU, iro ranga rave nemasvondo akati kuti risingashande, ratovhurwa neChina kuitira kuti anachiremba vakuru vakwanise kurapa varwere varikurwarisisa chete. Anachiremba ava vanoti kunyange hazvo vavhura bandiko reICU iri, vari kusangana zvakare nematambudziko ekushayikwa kwemimwe michina pamwe nemishonga yekurapisa varwere. Asi gurukota rezvehutano, VaObediah Moyo, vakaudza Studio 7 parunhare kuti bazi ravo riri kuyedza pose parinogona napo kuti ritsvage mari yekutenga mishonga yekupa varwere pamwe nekugadzirisa mimwe michina inonzi yakafa kuti anachiremba vakwanise kuishandisa. VaMoyo vakatiwo dambudziko ravainaro sehurumende nderekushaya mari yekunze yekutenga zvimwe zviri kudiwa nanachiremba ava kunyange hazvo vati vari mubishi rekuedza kuti vataure nagavhuna webhanga guru renyika VaJohn Mangudya kuti bazi rezvehutano rikwanise kupihwa mari yekunze kuti vatenge zviri kudiwa izvi. No media source currently available 	https://www.voashona.com/a/vanachiremba-vanoti-vave-kungorapa-vari-kurwisa-nekushaya-zvikwanisiro/4829365.html
sports	Zim Cricket yotarisira kuna Houghton	  ZIMBABWE Cricket inoti iri kutarisira zvikuru kubva kumurairidzi mutsva wemaChevrons – Dave Houghton – uyo akagadzwa pachigaro chinopisa ichi svondo radarika.   Houghton akatsiva Lalchand Rajput zvichitevera kupihwa kwaakaitwa chigaro chitsva chatechnical director.   Givemore Makoni anove managing director weZC anoti Houghton inyanzvi yecricket muZimbabwe nekudaro chikwata chemaChevrons chichange chiri mumaoko akanaka.   Aka kachange kari kechipiri Houghton achiraidza maChevrons uye akambochitambira chikwata ichi ari kaputeni asati atanga kurairidza mutambo uyu.   “Dave Houghton igamba recricket munyika yedu uye anoziva zvinodiwa kuti mutambo uyu usimukire zvikuru. Saka takamupa basa iri nechinangwa chekuti asimudzire mutambo uyu sezvo tange tadzikira.   “Munhu akatambira maChevrons ari mutungamiri wevatambi ndokuzorairidza chikwata ichi zvekare makore ayo chaitamba mhando yecricket yepamusoro-soro. Saka tinotarisira zvikuru kwaari uye tinovimba kuti achasimudzira zvekare matambiro echikwata chedu,” anodaro Makoni.    Givemore Makoni   Zvichitevera kugadzwa kwake, Houghton ari kutarisirwa kutungamira maChevrons mumutambo we2022 ICC Men’s T20 World Cup Global Qualifier B wekurwira kuenda kuICC 2022 T20 World Cup uyo uchatambirwa kuAustralia munaGumiguru gore rino.   Mutambo wekurwira kuenda kumakwishu aya uchatambirwa muno mwedzi unotevera uye uchange uine zvikwata zvisere. MaChevrons ari muboka rekutanga rine zvimwe zvikwata zvinoti Jersey, Indonesia neUnited States of America kuchiti rimwe boka rine zvikwata zvinoti Hong Kong, Netherlands, Papua New Guinea neUganda.   Muboka rega-rega muchabuda zvikwata zviviri izvo zvichaenda kumasemi-final.   Zvikwata zvinohwina musemi-final ndizvo zvichabudirira kuenda kuAustralia.	https://www.kwayedza.co.zw/zim-cricket-yotarisira-kuna-houghton/
politics	Dare reHigh Court Rinobvuma Chikumbiro chevana vaMushakabvu Mugabe Chekuti Vapikise Kufukunyurwa kweMutumbi Wavo	Dare repamusoro reHigh Court nemusi weChina rakabvuma chikumbiro chevana vevaimbove mutungamiri wenyika mushakabvu VaRobert Mugabe chekuti vapikise mutongo wekuti mutumbi wababa vavo ufukunyurwe unovigwa kunovigwa magamba enyika kuHeroes Acre. Vachipa mutongo wavo kuburikidza negwaro, vatongi vedare repamusoro vanoti Justice Fatima Maxwell naJustice Amy Tsanga vakawirirana kuti vana vaVaMugabe vanoti Bona Mutsahuni Mugabe, Tinotenda Robert Mugabe Jnr. naBellarmine Chatunga vane kodzero pamutemo kupikisa mutongo waMambo Zvimba wekuti mutumbi wababa vavo ufukunyurwe kwavakavigwa kumusha kwavo kwaZvimba kuti vanovigwa kumarinda anovigwa magamba kuHeroes Acre kuHarare. Vana vaVaMugabe vainge vapikisa mutongo waMambo Zvimba kudare ramejasitiriti muChinhoyi asi mutongi Amai Ruth Moyo vainge varasa chikumbiro ichi vachiti vana ava havakwanise kupikisa mutongo waMambo Zvimba sezvo vainge vasiri ivo vainge vaendeswa kudare raMambo asi Amai vavo Grace Mugabe. Asi dare repamusoro iri rakati vana ava vane kodzero yakazara. Rimwe remagweta evana vaVaMugabe, VaFungai Chimwamurombe vaudza Studio 7 kuti mutongo uyu unopa vana ava kodzero yekupikisa mutongo waMambo. VaChimwamurombe vati vave kutonyorera Mejasitiri Moyo nezvemutongo wedare repamusoro uyu kuti vavape zuva richanzwikwa nyaya iyi. Mutauriri wemhuri yekwaMugabe ari muzukuru waVaMugabe, VaLeo Mugabe, vaudza Studio 7 kuti vanga vasati vapirwa nezvemutongo uyu. Studio 7 yakundikana kubata Mambo Zvimba kuti tinzwewo divi ravo pamutongo uyu sezvo nharembozha yavo yanga isingadairwi. Nyaya yenzvimbo yekuvigwa kwaVaMugabe yakanetsa kubva pavakafa makore maviri apera kusvika nhasi. Vamwe vanoti dai varega mutumbi wevaive mutungamiri wenyika ava wazorora murugare.	https://www.voashona.com/a/6571123.html
business	VaJuly Moyo Votarisirwa Kupa Rekupedzisira Pakuti Harare Yokwereta Here Mari Inodarika Bhiriyoni yemuNyika	Gurukota rinoona nezvematunhu VaJuly Moyo vave kutarisirwa kupa rekupedzisira pachikumbiro chekanzuru yeHarare chekuti ikwanise kupihwa mukana wekukwereta mari inodarika bhiriyoni imwe chete nezviuru mazana mana emunyika. Nyaya iyi yaunza kusawirirana pakati pekanzuru nemasangano anomirira vagari. Vakafanobata chigaro chameya wemuHarare VaStewart Mtizwa vebato reMDC- Alliance vaudza Studio 7 kuti sezvinodiwa pamutemo vakaendesa kuhofisi yaVaMoyo chikumbiro chavo pamwe nezvakataurwa nevagari. Hatina kukwanisa kubata VaMoyo sezvo nharembozha yavo yange isiri kudairwa. VaMtizwa vaatti kanzuru yavo haikwanise kuita mabasa makuru kana vakasapihwa mvumo yekukwereta mari iyi. Vagari vainge vapihwa kusvika musi wa 7 Kubvumbi kuti vape pfungwa dzavo uye vakawanda vari kutsika madziro. Mutungamiri werimwe sangano revagari reHarare Residents Trust vaPrecious Shumba varamba zviri kutaurwa naVaMtizwa. Asi mutauriri weguta reHarare vaMichael Chideme vatiwo zvakakosha kuti kanzuru ikwereteswe mari iyi.nekuti izvi ndizvo zvinoiutwawo nemakanzuru ose pasi rino kana vachida kuita mabasa makuru. Izvi zvapikiswa nevanoona nezvekufambiswa kwemabasa mune rimwe sangano rinomiririra vagari reCombined Harare Residents Association VaReuben Akili vati kanzuru haibude pachena kuti yawana marii pazvirongwa zvakafanana nekubhadhariswa kwevanhu mari dzekumbosiya motokari muguta reHarare. Pamutemo, kana kanzuru ichida kukwereta mari inofanira kutanga yagara yobuda nechisungo chinozotambirwa nameya. Kanzuru inozozivisa vanhu kuburikidza nekushambadzira mumapepanhau uye vanhu vane mazuva makumi maviri nerimwe kuti vapindure. Kana izvi zvapera chikumburo uye zvinenge zvataurwa nevanhu zvinozoendeswa kugurukota rezvematunhu kuti rione kuti kanzuru yebvumidzwa here kana kuti kwete kukwereta mari. No media source currently available 	https://www.voashona.com/a/6533269.html
business	Hupfu Hwowedzedzerwa Mutengo Zvakanyanya	Mutengo wehupfu hwakwira zvakanyanya mushure mekunge gurukota rinoona nezvemari Muzvinafundo Mthuli Ncube vabvisa mari yange ichibhadharwa nehurumende kuti chibage chinotengeswa kuGrain Marketing Board kana kuti GMB chinge chakaderera mutengo. VaNcube vakazivisa nezvedanho iri pavakaparura hurongwa hwavo hwekushandiswa kwemari kana kuti bhajeti regore rinouya. Kunyangwe hazvo vemuzvitoro vange vatowedzera mutengo nemadhora makumi matatu, veGrain Millers Association of Zimbabwe GMAZ vanoti vachaita musangano wechimbi chimbi kuti vaone kuti voita sei nenyaya yemutengo. Mutauriri weGMAZ VaGarikai Chaunza vaudza Studio 7 kuti ivo havatare mitengo yehupfu sezvo ravo basa riri rekugaya chete chibage chavanenge vatenga kuGMB. No media source currently available Kuwedzerwa kwemutengo hwehupfu kuri kuuya apo nyika yakatarisana nenzara inotyisa yapa kuti masangano anopa rubatsiro aparure hurongwa hwekupa vanhu vemumadhorobha vanodarika mamiriyoni maviri chikafu. Kumaruwa vanhu vanodarika mamiriyoni mashanu vakatarisanawo nenzara. 	https://www.voashona.com/a/hupfu-hwowedzedzerwa-mutengo-zvakanyanya/5180772.html
politics	Vakawanda Vokurudzira Kuti VaTomana Vasiye Basa	Vanhu vakawanda munyika kusanganisira mapato anopikisa vave kukurudzira kuti muchuchisi mukuru wenyika, VaJohannes Tomana vasiye basa mushure mekuwanikwa kwavo nedare reConstitutional Court vaine mhosva yekuzvidza matare. VaTomana vakapiwa mutongo wekugara mujeri kwemazuva makumi matatu, mushure mekuwanikwa vaine mhosva yekuramba kuti mumiriri weBikita West muparamende VaMunyaradzi kereke pamwe nemuzvinabhizimusi Amai Jane Mutasa vatongwe. Dare iri rakazosendeka parutivi mutongo uyu richipa VaTomana mazuva gumi ekuti vatevedzere mutongo uyu vachipa mvumo yekuti vaviri ava vatongwe, kutadza kwavo kuita izvi vokandwa mujeri kwemazuva ambosendekwa pautivi aya, uye rezinesi ravo rehugweta rokanzurwa. VaKereke vari kupomerwa mhosva yekubhinya mwanasikana wehama yavo aive nemakore gumi nerimwe muna 2010, ukuwo Amai Mutasa vachipomerwawo mhosva yekuba makadhi ekufonesa ekambani yeTelecel anokosha $1.7 million mugore rimwechetero ra2010. VaTomana ndivo vakanga vakwira kudare reConstitutional Court vachida kuti vapiwe masimba ekuita basa ravo vakasununguka pasina anopindira. Mutauriri webato reMDC T VaObert Gutu vanoti bato ravo riri kukurudzira kuti VaTomana vasiye basa sezvo izvi zvichi svibisa zita ravo pamwe nehofisi yemuchuchisimukuru. Vanoti vari kutarisirawo kuti mutungamiri wenyika, VaRobert Mugabe vaumbe dare rinoongorora nyaya yaVaTomana iyi. Asi nhengo yeZanu PF uye vachiongorora zvematongerwo enyika, VaGoodson Nguni vanoti VaTomana havamanikidzwi kusiya basa nenyaya iyi sezvo vasina kuramba kutevera zviri kudiwa nedare. Vanoti danho rekuenda kwavo kuConstitutional Court raive rekuti vajekeserwe chete kuti vanoshanda sei. VaNguni vanorambawo mashoko ekuti VaTomana vairamba kuchuchisa panyaya dzevanhu vaviri ava zvine chekuita nezvematongerwo enyika. No media source currently available  	https://www.voashona.com/a/zimbabwe-politics-tomana-constitutional-court/3028455.html
health	Varwere Voshaya Anorapa muZvipata zveHurumende Vakoti naVanaChiremba Vachiramwa Mabasa	Vashandi vemuzvipatara kusanganisira vakoti navanachiremba vasvika mazuva makumi matatu nematatu vakanda mapadza pasi vachiti mari yavari kutambiriswa haichakwani kuti vaende kumabasa pasina kana tarisiro yekuti dambudziko iri richagadziriswa. Zvinhu muzvipatara zvehurumende zvabva zvaita manyama amire nerongo zvopa kuti vamwe varwere vadzoserwe kumba vasina kurapwa. Zvinhu muzvipatara zviri kutarisirwa kutonyanyoipa sezvo sangano ravanachiremba vakuru reSenior Health Doctors Association vakatozivisa kuti kana nyaya dzemari nekuramwa mabasa kwavanachiremba vadiki nevakati dzikasagadziriswa naivo vachapindawo mukuramwa mabasa. Mutauriri wesangano ravanachiremba vakuru iri Dr Aaron Musara vaudza Studio 7 kuti zvinhu hazvina kumira zvakanaka muzvipatara. Dr Musara vanoti kunyangwe hazvo vakazivisa hurumende nezvedanho ravo rekuda kukanda mapadza pasi kuburikidza nemagwaro avakanyorera mapazi akasiyana siyana hapana mhinduro yavati vawana. Vanamukoti muzvipatara zvehurumende havasi kuenda kumabasa uye vari kuda kuti hurumende ivape mihoro yavo nemari yekuAmerica yavaitambira muna Gumiguru 2018 pamwe nekuvapa zvekushandisa kuzvidzivirira kubva kuzvirwere kana vari pamabasa. Mutungamiri wesangano rinomirira vanamukoti reZimbabwe Nurses Association, ZINA VaEnock Dongo vanoti hurukuro nehurumende kutungana kwembudzi. Mutauriri weZimbabwe Hospital Doctors Association kana kuti ZHDA Dr Tapiwa Mungofa vatiwo kusagadziriswa kwenyaya dzevashandi vezvehutano nehurumende kwave kusiya varwere vasina anovarapa. VaMungofa vatiwo panguva iyo vana mukoti vakaramwa mabasa dzimwe nhengo dzavo dzakawanda dzave kumba senzira yekudzivirira kutapurirwa chirwere cheCOVID-19 inonzi pachirungu Self quarantine. Studio 7 haina kukwanisa kunzwa divi rehurumende panyaya yekugadzirisa zvichemo zvevashandi vezvehutano sezvo vakafanobata chigaro chagurukota rezvehutano Muzvinafundo Amon Murwira vanga vasingadaviri nharembozha yavo. Asi vhiki rapera, VaMurwira vakazivisa kuti vanga vatanga hurukuro nana mukoti. Mutevedzeri wavo VaJohn Mangwiro vaudzawo Studio 7 kuti vanga vakabatikana nekudaro vange vasingakwanise kutaura. Sachigaro weHealth Services Board, Dr. Paulinus Sikosana, vatiwo vange vari mumusangano unechekuita nedenda reCOVID-19 nekudaro vanga vasingakwanisi kutaura nesu. Nyanzvi dzezvehutano dzinotiwo kana hurumende ikasagadzirisa nyaya yevakoti kuti vadzokere kumabasa uyewo kudzivirira vana chiremba kuti vasaenderera mberi kuzvigokera moto muziso kunyanya panguva ino nyika yakatarisana nedenda reCOVID-19 iro rauraya vanhu makumi maviri nevashanu kusvika parizvino. No media source currently available  	https://www.voashona.com/a/varwere-voshaya-anorapa-muzvipata-zvehurumende-vakoti-navanachiremba-vachiramwa-mabasa/5510372.html
business	Zvizvarwa zveZimbawe Zvofarira Kuvhurwa kweBhodha neBotswana Svondo Rinouya	Varidzi vemabhazi anofamba pakati peHarare neGaborone nemamwe maguta ari munyika dzakatenderedza Zimbabwe vanoti vafadzwa zvikuru nedanho ratorwa neBotswana rekuti vatange kushanda musi wa1 Zvita. Gurukota rinoona nezvekutakurwa kwevanhu nezvinhu uye kufambiswa kwemashoko muBotswana, VaThulaganyo Segokgo vaivisa nezvedanho iri vachitaura nevatori venhau nemusi weMuvhuro. VaSegokgo vazivisa kuti rimwe remabhodha mashanu ari kuvhurwa zvizere kubva musi wa1 Zvita ndere Plumtre-Ramokgwebana iro rinoshandiswa zvikuru nezvizvarwa zveZimbabwe. Botswana yakavhara mabhodha ayo nenyika dzakaitenderedza muna Kubvumbi gore rino senzira yekudzivirira kupararira kwehutachiwana hweCovid-19. Kuvharwa kwemabhodha uku kwakakanda ruzhinji rwezvizvarwa zveZimbabwe mukanwa mamupere sezvo zvichirarama nekutenga zvinhu kunyika dzakatenderedza Zimbabwe zvichinotengesa kumusha. Mukuru kukambani yeMangongongo Logistics ine mabhazi anobva mudhorobha reFrancistown muBotswana achienda kuHarare VaMartin Vumbani vati bhizimisi range radzokera kumashure zvakanyanya nekuvharwa kwemabhodha. Chimwe chizvarwa cheZimbabwe chinotyaira kukambani imwe cheteyo VaThompson Moyo vatsinhira mashoko aya. Kunyange hazvo vachigamuchira kuvhurwa kwemabhodha nemaoko maviri, VaMoyo vaenderera mberi vachiti vachatenda maruva vadya chakata nokuti zvinoda kutevedza kuti kusaparadzirwa hutachiwana hhweCovid-19 hazvisi nyore kuzadzikisa. Vachitsigira mashoko aVaMoyo, VaThomas Muzavazi vaudza Studio 7 kuti dai nyika dziri mudunhu reSADC dzataurirana kuti vanhu vasabhadhariswe mari zhinji pakuvhenekwa hutachiwana hweCoronavirus. Vafambi vanotarisirwa kuva nechitambi chinoratidza kuti havana chirwere cheCOVID-19 uye kutewedzera zvinodikanwa kuti hutachiwana husapararire kusanganisira kupfeka maface mask, kugeza maoko nguva dzose uye kusaungana kwenguva refu. Vakuru mubazi rezvekupinda nekubuda kwevanhu muZimbabwe vakatozivisa dare reparamende kuti havana zvimwe zvikwanisiro zvekuona kuti vanhu havapinde here pamabhodha nemapepa ekunyeba vachiti vanoda mari yekutenga michina yechizvinozvino. No media source currently available 	https://www.voashona.com/a/zvizvarwa-zvezimbawe-zvofarira-kuvhurwa-kwebhodha-nebotswana-svondo-rinouya/5673668.html
business	Telecel Zimbabwe Yoronga Kuendesa Hurumende kuMatare eKunze	Kambani yeTelecel Zimbabwe yapa hurumende mwedzi mitanhatu yekugadzirisa nyaya yekukanzurirwa kwayo rezinesi nehurumende. Kambani iyi inoti izvi zvikakundikana inenge yokwira kudare re International Centre for Settlement of Investment Disputes riri muWashington DC rine hukama hwakasimba neWorld Bank. Telecel Zimbabwe yakanyorera tsamba mutungamiri wenyika, VaRobert Mugabe, gurukota rezvehumhizha mukufambiswa kwemashoko, VaSupa MaMushowe, uye mukuru we Potraz, VaBaxton Sirewu. Telecel Zimbabwe yakakanzurirwa rezenisi ichipomerwa mhosva yekusatevedzera mutemo wekuendesa hupfumi kuvatema unoti makambani ekunze anofanira kupa zvikamu makumi mashanu nechimwe kubva muzana kuvatema vemunyika. Izvi zvinonzi zvapawo kuti VaMandiwanzira vaite musangano nevamiriri vekune dzimwe nyika vachitsanangura mamiriro akaita zvinhu muTelecel Zimbabwe. Zimbabwe yave nenhoroondo yekuendeswa kumatare ekunze ichipomerwa mhosva dzekutyora zvibvumirano zvekudyidzana nedzimwe nyika uye kutyora mitemo yayo. Hatina kukwanisa kubata VaMandiwanzira kuti tinzwe zviri kuitika. Muzvibabhizimisi vachishanda nesangano reResource Exploitation Watch, VaTafadzwa Musarara, vanoti Telecel Zimbabwe haifanire kumhanyira kumatare ekunze isina kupedza emunyika. No media source currently available Vaimbova gurukota rinoona nezvehumhizha mukufambiswa kwemashoko, VaNelson Chamisa, vanoti vari kunetsekana zvikuru nenyaya yekuti vashandi vanogona kurasikirwa nemabasa. No media source currently available 	https://www.voashona.com/a/zimbabwe-economy/2752794.html
health	Vanhu Vabatwa neCoronavirus Vosvika Mazana Matatu neMakumi Masere neManomwe	Bazi rezvehutano rinoti huwandu hwevanhu vabatwa nechirwere checoronavirus munyika yose hwasvika pamazana matatu nemakumi masere nemanomwe kana kuti 387. Vanhu vafa vachiri vana uye vapora vave makumi mashanu nevana kana kuti 54. Vanhu vavhenekwa kusvika parizvino vadarika zviuru zvishanu nemakumi mapfumbabwe kana kuti 59, 000. Vanhu vakawanda vobatwa nechirwere ichi vari kubva kuSouth Africa. Vanhu vose vari kubva kune dzimwe nyika vari kumbonzi vagare vakachengetedzwa munzvimbo dzakasiyana siyana kwemazuva makumi maviri nerimwe kuti vasatapurirwa vamwe chirwere kana vainacho. Asi vamwe vanhu vave kutiza kunzvimbo dzinochengeterwa vanhu vachiti hadzina kushambidzika. Izvi zvapa kuti vamwe vakaita sekambani yePerch Media vari kufamba vachidzidzisa vanhu vapindewo mumaruva vachikurudzira vanhu kuti vamhan’arire vanhu vanenge vatiza ava. Mukuzeya nyaya iyi, Blessing Zulu weStudio 7 abata mukuru wePerch Media VaCollen Magobeya. Zvichakadaro, mashoko atumirwa studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika zviuru mazana maviri nemakumi mana nemaviri kana kuti 242,000 vabatwa nechirwere checoronavirus muafrica. Vashaya vadarika zviuru zvitanhatu nemazana maviri nemakumi mana nemana kana kuti 6,244. Vapora vanodarika zviuru zana nemapfumbamwe kana kuti 109,000 Huwandu hwevanhu vabatwa nechirwere checoronavirus pasi rose hwadarika mamiriyoni manomwe nezviuru zvipfumbamwe kana kuti kuti 7,9 million. Johns Hopkins University yemuAmerica iyo iri kuongorora kupararira kwechirwere ichi pasi rose vanhu vafa nechirwere ichi vanodarika zviuru mazana mana nemakumi matatu nemana kana kuti 434, 000.  Vapora vachidarika mamiriyoni matatu nezviuru zvinomwe kana kuti 3, 7 million.	https://www.voashona.com/a/vanhu-vabatwa-necoronavirus-vosvika-mazana-matatu-nemakumi-masere-nemanomwe/5463826.html
sports	Nakamba Otarisana neNguva Yakaoma muEPL	Mutambi weZimbabwe ane mukurumbira Marvelous Nakamba atarisana nemasvondo mashanu akaomesesa muhupenyu hwake munhabvu, panguva iyo Knowledge Musona ar ikutsvagawo basa. Nakamba uyo anotambira Aston Villa muEnglish Premier League atarisana nemutoro mukuru wekuedza kupunyutsa chikwata chake icho chatarisana nehondo yekuti chisabude muEPL. Hupenyu hweAston Villa mugungano iri huri patambo sezvo chikwata ichi chiri pachinhanho chegumi nepfumbamwe, mugungano rine zvikwata makumi maviri. Zvikwata zvitatu zvepasi ndizvo zvichabuda muEPL pachapera mitambo iyo ichatambwa kubva musi wa 17 Chikumi kusvika 25 Chikunguru. Aston Villa ine mitambo neLiverpool, Chelsea, Man U, Arsenal, Sheffield United neWolves, idzo dzirikurwira zvinzvimbo zvekumiririra England muEurope gore rinouya. Mune mimwe mitambo, Aston Villa irikusangana neNewcastle, Everton, West Ham ne Crystal Palace, idzo dzisinganyanyo vhundutsa. Stewart Murisa uyo akambotambira, Caps United, Dynamos neHighlanders, anoti ane chivimbo chekuti Aston Villa inorarama sezvo isina kunyanyosiyana pamapoinzi nezvikwata zvakati wandei. Bournemouth, Watford neWest Ham, dzine mapoinzi makumi maviri nemanomwe, mapoinzi maviri chete pamusoro peAston Villa. Norwich iyo iri pasi pasi ine mapoinzi makumi maviri nerimwechete. Asi Nakamba haasiriye ega ari panguva yakaoma sezvo kaputeni wemaWarriors, Knowledge Musona asati awana chikwata chekutambira. Chikwata chake cheAnderlecht chazivisa kuti Musona haasisina nzvimbo muchikwata ichi vachiti ivo ngaatsvage basa kune imwe kambani. Anderlecht yanga yamboendesa Musona kuAS Eupen uko akanwisa zvibodzwa zviviri asi chibvumirano chavo chakapera. Mashoko arikufamba anoti Eupen yacho, pamwe neKaiser Chiefs neMamelodi Sundowns dzekuSouth Africa, dzirikumudawo, asi zvichienderana nekuti Anderlecht yacho irikuda marii pakumutengesa. Musona naNakamba varikudiwa vaine pfungwa dzakagadzikana, apo Zimbabwe iri kusimudzira rwendo rwe 2021 Africa Cup of Nations ne 2022 World Cup. MuWorld Cup, Zimbabwe iri mugungano rimwechete neGhana, Ethiopia neSouth Africa umo muongorori wemutambo wenhabvu VaTakudzwa Mushinga vanofunga kuti Zimbabwe ikakunda mumitambo yese yepamusha inobudirira. Asi mutsigiri weCaps United VaPhillip Regede vanoti makundano maviri aya arikuda gadziriro yakasimba. Zifa yave nemari kubva kuFIFA yekurongera maWarriors mitambo yekuedzana masimba ine mitsindo nedzimwe nyika Mumakwikwi eNations Cup Zimbabwe irikusangana neBotswana, Zambia neAlgeria, iyo ine mukombe uyu. Parizvino, Zimbabwe iri pachinho chechipi nemapoinzi mana, mapoinzi maviri pasi peAlgeria iyo irikutungamira gungano iri. Botswana ine poindi imwechete asi Zambia haina kana poindi imwechete zvayo. Asi mitambo iyi yakambomiswa pari zvino nekuda kwechirwere checoronavirus kunyangwe dzimwe nyika dzatanga kutamba nhabvu dzakaita seGermany. No media source currently available 	https://www.voashona.com/a/nakamba-otarisana-nenguva-yakaoma-muepl/5453723.html
health	Zimbabwe Yokundikana Kuzadzikisa Zvayakazvitarira neZvaitarisirwa neWHO paNyaya yeNhomba yeCovid-19	Zimbabwe iyo yave nenhomba dzinodarika mamiriyoni gumi nematanhatu kana kuti 16 million ichiri kutatarika kubaya vanhu nhomba sezviri kuitikawo munyika dzakawanda dzemuAfrica. Vanhu zvikamu makumi maviri kubva muzana ndivo vabayiwa nhomba mbiri munyika kusvika parizvino kunyangwe chinangwa chehurumende chaive chekuti vanhu mamiriyoni gumi kana kuti zvikamu makumi matanhatu kubva muzana vange vabayiwa nhomba yeCovid-19 mukupera kwegore rapera. Asi kunyangwe Zimbabwe isati yasvitsa huwandu uhu, yatangawo kubaya vamwe nhomba kechitatu. Nhomba yeCovid-19 yakatanga kubayiwa muZimbabwe musi wa 17 Mbudzi gore rapera. Nhomba dziri kubayiwa munyika dzinoti Sputnik V yekuRusssia pamwe nedzekuChina dzinoti Sinopharm neSinovac, Covaxin yekuIndia uye Janssen yeJohnson and Johnson dziri kushandiswa muZimbabwe. Kunyangwe hazvo vanhu vakawanda vachiri kuzengurira kubayiwa nhomba, mukuru anoona nezvekudzivirira chirwere cheCovid-19 munyika Dr Agnes Mahomva vanoti, nhomba inobatsira nekuti. Zimbabwe haina kungokundikana pane zvayainge yazvitarira chete pakubaya nhomba yeCovud-19 asi pane zvimwe zvainge zvatarwa nesangano reWorld Health Organization kana kuti WHO. WHO yainge yatiwo yainge iine chivimbo chekuti panopera gore ra2021, nyika dzemuAfrica dzinenge dzabaya vanhu vadzo zvikamu makumi mana kubva muzana nhomba. A si nyika shoma shoma dzisingadarike gumi kusanganisira, Seychelles, Mauritius, Morrocco, Rwanda neBotswana chete kuchamhembe kweAfrica ndidzo dzakwanisa kuita izvi. MuAfrica yose, vanhu zvikamu zviviri nechidimbu kubva muzana kana kuti 2, 5% ndivo vabayiwa nhomba zvichienzaniswa nezvikamu makumi matanhatu kubva muzana kana kuti 60% kubva kunyika dzakabudirira. Kunyangwe hazvo nyanzvi munyika nekunze dziri kuti zvave pachena kuti vanenge vabayiwa nhomba kaviri kana katatu vane mukana wakakura wekuti vakabatwa nechirwere cheCovid-19 vasafe, vanhu vashoma zvikuru vemuAfrica havana kubayiwa nezvikonzero zvakasiyana siyana. Vamwe vachiri kutya kutivanogona kutadza kuita mbereko vamwe vachiti chitendero hachivabvumidze zvose izvi zviri kutenderedzwa pamadandemutande akasiyana siyana pasi rose. Vamwe vanhu vari kushaya chivimbo nenhomba vachiti vamwe vakabayiwa nhomba dzose mbiri kana nhatu vari kungorwara. Asi nyanzvi munyaya dzezvezvirwere zvekutapuriranwa, Muzvinafundo Davison Sangweme vatiwo kushanduka kwechirwere kana kuti virus ndiko kunopa kuti chiiuye nedzimwe mhando chobata vakabayiwa nhomba ava. Ko huurumende yeZimbabwe ingaite sei kuti vanhu vakawanda vabayiwe nhomba? Tabvunza mukuru wesangano rinorwira kodzero dzevanhu munyaya dzezvehutano reCommunity Working Group on Health, VaItai Rusike vanoti hurumende inofanira kunyengetedza vanhu kuti vabayiwe nhomba. Nhomba muAfrica dziri kuuyawo kuburikidza nesangano reAfrican Union pasi pechirongwa chinonzi Vaccine Acquisition Trust kana kuti AVAT nechimwe cheWorld Health Organization chinonzi COVAX. Asi munyika dzakaita seNigeria, Malawi neSouth Sudan, dzimwe nhomba dzakapiswa sezvo mazuva akatarwa kuti dzinge dzashandiswa ainge adarika dzichiri mumatura. African Union iri kuchema chema kuti dzimwe nhomba dziri kuita zvekuraswa kuAfrica. Sangano iri rinotiwo chimwe chiri kupa kuti zvinetse kubaya vanhu nhomba inyaya yekuti dzimwe nyika dzemuAfrica hadzina zvimwe zvinodiwa mukushandiswa mukubaya nhomba zvakaita semafacemask, donje nemotokari dzekutakurisa nhomba kuendesa kune mamwe matunhu kanawo mafiriji ekuchengetera dzimwe nhomba. Sangano reTony Blair Institute for Global Change rinoti nhomba dzinosvika zvikamu makumi mana kubva muzana dziri muAfrica hadzina kushandiswa nezvikonzero zvakasiyana siyana. Mukuru weAfrica Centres for Disease Control VaJohn Nkengasonga vanoti dzimwe nyika hadzisiwo kana kutouya kuzotora mishonga kumatura avo. Asiwo vakawanda vanoti nyika dzakabudirira ndidzo dzakonzera dambudziko kunyanya nekusada kubatsira dzevarombo nenhomba. No media source currently available 	https://www.voashona.com/a/zimbabwe-yokundikana-kuzadzikisa-zvayakazvitarira-nezvaitarisirwa-newho-panyaya-yenhomba-yecovid-19/6380349.html
health	Vanhu Mazana Mana neMakumi Matanhatu neVaviri (462) Vakafa neCovid-19 Mumazuva Manomwe Chete	Bazi rezvehutano rinoti vanhu makumi mashanu nevapfumbamwe vakafa nechirwere cheCovid-19 nemusi weMugovera zvasiya huwandu hwevanhu vafa nechirwere ichi kubva zvachatanga kupararira gore rapera hwave zviuru zviviri nezana nemakumi masere nemashanu kana kuti 2,185. Mumazuva manomwe adarika chete, vanhu mazana mana nemakumi matanhatu nevaviri kana kuti 462 vakafa zvichienzaniswa nemazana maviri nemakumi matanhatu nevanomwekana kuti 267 vakafa munguva imwe chete svondo rapera. Vanhu chiuru chimwe chete nemazana mana nemakumi mana nevashanu kana kuti 1, 445 vakabatwa nechirwere ichi neMugovera. Izvi zvasiya vanhu vabatwa nechirwere ichi kubva zvachatanga kupararira vave zviuru makumi masere nemaviri zvine mazana matanhatu negumi nevatatu kana kuti 82, 613. Vanhu mazana manomwe nemakumi masere nevana vakapora kubva kuchirwere ichi zvasiya vapora kubva zvachatanga kupararira vave zviuru makumi mashanu nechimwe zvine mazana mapfumbamwe nemakumi maviri nevatatu kana kuti 51, 923. Vanhu vachiri kurwara zviuru makumi maviri nemasere zvine zana nevaviri kana kuti 28, 102. Pavanhu ava mazana manomwe nemakumi mapfumbamwe nevasere kana kuti 798 ndivo vari muzvipatara kunyangwe chipatara cheInyathi chisina kuzivisa huwandu hwevari kurawara. Bazi rezvehutano rinotiwo Nzvimbo dziri kupararira chirwere ichi zvinotyisa dzinoti Chegutu, Hurungwe, Sanyati, kuMashonaland West, kochiti Guruve, Mazowe kuMashonaland Central, Marondera, Murewa kuMashonaland East, Bikita neMasvingo, nemuHarare, kuchizotiwo Northern Suburbs, Nkulumane, Emakhandeni kuBulawayo uye Kwekwe mudunhu reMidlands. Bazi rezvehutano rinotiwo vanhu miriyoni imwe chete nezviuru zana nemakumi matatu nevaviri ne mashavashanu kana kuti 1, 132 05 vabayiwa nhomba kekutanga kudzivirira Covid-19. Vanhu vabayiwa kaviri sezviri kukurudzirwa vave zviuru mazana matanhatu nemakumi matatu nepfumbamwe zvine mazana matatu nemakumi masere nepfumbamwe kana kuti 639, 389. Hurumende inoti ine hurongwa hwekubaya vanhu mamiriyoni gumi nhomba kuti inyatsoshanda zvakanaka. Gurukota rinoona nezvekuburitswa kwemashoko Amai Monica Mutsvangwa vanoti chinangwa chehurumende ikozvino ndechekuona kuti vanhu vakawanda vabayiwa nhomba yekudzivirira kupararira kwechirwere cheCovid-19. Vati vachatora vanachiremba nevakoti kubva kumauto nemapurisa. No media source currently available Vaimbova gurukota rezvehutano varizve munyori munyaya dzezvehutano mubato rinopikisa reMDC Alliance Dr Henry Madzorera vati vanhu vanofanira kuziva kuti kudzivirira Covid-19 kunotanga naivo nekutevedzera kurudziro iri kupihwa nenyanzvi munyaya dzezvehutano zvikuru kupfeka zvivhara muromo nemhuno. No media source currently available 	https://www.voashona.com/a/vanhu-mazana-mana-nemakumi-matanhatu-nevaviri-(462)-vakafa-necovid-19-mumazuva-manomwe-chete/5970122.html
sports	WARRIOR AFCON 2019: DeMbare 0, Bosso 0	ZVIKWATA zvinoti Dynamos FC neHighlanders hazvina kana mutambi mumwechete akasarudzwa kuti anotambira maWarriors kumakwishu eAfrica Cup of Nations (Afcon) pamwechete neCosafa Cup izvo zvasiyana nakare apo zvaibura vatambi vakawanda vaive shasha vaitambira chikwata chenyika ichi.   Kubva kare, DeMbare neBosso ndizvo zvaive zvikwata zvikuru muZimbabwe asi parizvino zvinotaridza kuti masamba asiyana sezvo matambiro ezvikwata izvi muPremier Soccer League adzikira zvikuru.   Kune zvimwe zvikwata izvo zvainonekwa sezvidiki zviri kutamba nhabvu inonwisa mvura.   Semuenzaniso, Herentals FC ine mutambi wayo Richard Hachiro ari muchikwata chemaWarriors,  Yadah Stars ina Leeroy Mavhunga kozoti Chapungu ina Talbert Shumba neFC Platinum ina Lawrence Mhlanga.   Svondo rino, Kwayedza yakaita hurukuro nevakuru veBosso neDeMbare pamusoro pekudzikira kwaita zvikwata izvi munyaya dzenhabvu.   Sachigaro weHighlanders – Kenneth Mhlophe – anoti ivo sechikwata vari panguva yekuvaka izvo vakatanga gore radarika.   Anoti chikwata chavo ndicho chimwe chine vatambi vechidiki muPSL saka makore anotevera vanogona kubura vatambi vakawanda vachazotambira maWarriors.   “Isu tiri panguva yekuvaka zvakatanga gore radarika, izvi zvinozivikanwa nemunhu wese, vatambi vedu vachiri vechidiki.   “Kutaura kuno tine vatambi vaviri vakashevedzwa kuchikwata chemaUnder-23 saka zvinorakidza kuti tiri kufamba negwara chairo,” anodaro.   Anoenderera mberi achiti Prince Dube – uyo akashavedzwa kumaU-23 – ane ramangwana rakanaka.   “Tina Prince Dube, mutambi ane tarenda rinonwisa mvura. Akaenda kuSouth Africa akanokanganiswa ikoko sezvo aisatambiswa asi akadzoka tiri kumubika patsva, gore rinotevera muchamuona ari kumaWarriors.   “Iye zvino ari kumaU-23, kutoshevedzwa ikoko kunorakidza kuti varairidzi vemaYoung Warriors vanozviziva kuti ane tarenda rinodadisa,” anodaro Mhlophe.   Maneja weDeMbare – Richard Chihoro – anoti chikwata chavo gore rino chakavakwa patsva saka vatambi vavo vachiri kumbodzidzana.   “Zvamunongoziva isu gore rino takatenga vatambi vatsva saka vange vachiri kumbodzidzana, mukatarisa matambiro atiri kuita vave kuita vachibatana, vachigona uye vachisimuka.   “Zvinonetsa kuti vangotanga nekupinda musquad asi tinoziva kuti munguva inotevera kuDeMbare kuchabva vatambi vakawanda vachienda kumaWarriors. Hazviite kuti kushaye vatambi vanobva kuDeMbare vachienda kumaWarriors, kana chikwata chedu changobatana vakawanda vachaenda,” anodaro Chihoro.   Paakabvunzwa neKwayedza kuti pavatambi vari muchikwata chavo parizvino ndevapi vaanofungira kuti vanogona kukwana kumaWarriors, Chihoro anoti, “Parizvino kutaura chokwadi hapana mutambi watinaye anokwana kumaWarriors.”   Zvakadai, nemusi weMugovera uno maWarriors achatanga kurwira kuchengetedza mukombe wavo weCosafa Cup apo achasangana nechikwata chichapedza chiri pamusoro muboka reGroup A kuDurban, kuSouth Africa.   Chikwata chaSunday ‘Mhofu’ Chidzambwa chiri kushandisa makwishu aya segadziro dzemutambo weAfcon uyo uchatanga nemusi wa21 Chikumi apo maWarriors achasangana neEgypt.   Mumakwishu ekupedzisira eAfcon ayo akaitirwa kuGabon mugore ra2017, DeMbare yaive nevatambi vaviri vaive muchikwata chemaWarriors vaiti Tatenda Mkuruva uyo aive mubati wepagedhi naElisha Muroiwa uyo aivhara bhora pamwechete naCosta Nhamoinesu.   Bosso yakapedzisira kuita vatambi vakapinda muchikwata chemaWarriors mugore ra2017 apo paiva naPrince Dube naHonest Moyo avo vakatakurwa naMhofu kuenda kuCosafa Cup. Muchikwata ichi maive zvakare naOcean Mushure weDynamos uyo akatamba zvainwisa mvura.	https://www.kwayedza.co.zw/warrior-afcon-2019-dembare-0-bosso-0/
business	Nyanzvi Dzinoti Zimbabwe Ngaitaurirane neBhanga Guru Repasi Rose	Imwe nyanzvi munyaya dzezvehupfumi inoshanda nesangano re Labour and Economic Development Research Institute of Zimbabwe, Doctor Godfrey Kanyenze, vanoti Zimbabwe haina chimwe chekuita kunze kwekutaurirana nebhanga guru rinokweretesa mari reWorld Bank mkuitira kuti zvinhu zvifambe zvakanaka munyaya dzehupfumi. No media source currently available Zimbabwe ine chikwereti chemari inopfuura bhiriyoni imwe chete yemadhora. Mashoko aVaKanyenze anotsinhirwawo nevaimbova gurukota rezvehupfumi, VaTendai Biti. Vaviri ava vanoti pasina rubatsiro nyaya yekugadzirisa hupfumi hwenyika inoramba iri zviroto. VaKanyenze vanotiwo Zimbabwe inofanirwa kutaurirana zvakare nesangano rinokweretesa pasi rose reInternational Monetary Fund. Zimbabwe ine zvikwereti zvekunze kwenyika zvinodarika mabhiriyoni mapfumbamwe ane zviuru zvipfumbamwe zvemadhora. 	https://www.voashona.com/a/zimbabwe-kanyenze/2566414.html
business	Vashandi veNRZ neMhuri Dzavo Vorara paMahofisi eKambani Yavo muHarare Vachiratidzira	Vashandi vekambani yeNational Railways of Zimbabwe muHarare vari pakuramwa mabasa vanonzi vaungana nemhuri dzavo kumahofisi ekambani iyi ekuLochnivar, kuRugare vachiti havachina kwekugara, vamwe vachiti vakaburitswa mudzimba dzavairoja. Mutungamiri werimwe sangano rinomirira vashandi veNRZ reZimbabwe Amalgamated Railways Workers’ Union, ZARWU, VaKamurai Moyo vanoti madzimai evashandi ava nevana vavo vakabatana nevarume vavo kubva neChishanu chapfuura vachirara pamwe nekuswera panze pemahofisi ekambani iyi. Vanonzi vari kuda kuti NRZ ibhadhare mari dzavo dzemihoro dzemwedzi gumi nemishanu dzavasati varipwa, uyewo dzekubatsirika nekufamba dzavasati varipwa kwemwedzi mishanu. “Vashandi havana zvimwe zvavaikwanisa kuita kunze kwekuenda kunogara pakambani iyi sezvo pari ipo chete pavasingabhadhare rendhi,” vanodaro VaMoyo. Vanoti chimwe chakanyanya kutsamwisa vashandi idanho ravanoti rakatorwa nekambani yavo rekuenda kudare rinoona nezvemabasa ichida kuti vashandi vatsanangure zvikonzero zvavari kuramwira mabasa. “Panzvimbo yekuti vashandi vakwire ivo kumatare, kambani ndiyo yave kumhan’ara, zvakafanana nekuti munhu anenge akurova ndiye futi anomhanya kuno kukwirira kumatare,” VaMoyo vanodaro. Mutauriri weNRZ VaFanuel Masikati vatenda kuti vashandi vari pakuramwa mabasa uye vari kurara pamahofisi ekambani yavo muHarare. VaMasikati vaudza Studio 7 kuti kambani yavo ine chido kwazvo chekuti ibhadhare vashandi vayo asi mamiriro akaita zvinhu munyika munyaya dzeupfumi ndiwo ari kuvatadzisa kuzadzisa chido ichi. Vati bhizimusi rekutakura vanhu pamwe nezvinhu iro rinosiraramisa NRZ mazuva ano rakadzikira zvikuru, vakati nhaurirano pakati pevashandi nevashandirwi dziri kuenderera mberi. Vashandi veNRZ muHarare, Mutare, Gweru neBulawayo vari kuramwa mabasa kubva svondo rapera vachida kubhadharwa mari dzavo idzi. No media source currently available 	https://www.voashona.com/a/zimbabwe-politics-nrz-strike/3273299.html
politics	ZESN Inoti Mauto Haafaniri Kushandiswa Munyaya dzeSarudzo	Mashoko anonzi akataurwa negurukota rinomirira dunhu reMasvingo, VaJosiah Hungwe, pamwe chete nechipangamazano chemutungamiri wenyika, VaChris Mutsvangwa, ekuti bato riri kutonga reZanu-PF richashandisa mauto mukutsvaga rutsigiro musarudzo dzegore rinouya, ari kushorwa zvikuru neveruzhinji. Mumwe wevari kushoropodza mashoko aya ndisachigaro weZimbabwe Election Support Network, ZESN, VaAndrew Makoni. VaMakoni vanoti zvekushandisa mauto mukutsvaga rutsigiro hazvisi pamutemo, uye pane mimwe mitemo ine chekuita nesarudzo inofanirwa kuvandudzwa kana nyika ichida kuita sarudzo dzakachena uye dzisina mutauro gore rinouya. “Kuti sarudzo yegore rinouya iitwe zvakanaka, tinofanira kuve ne voters’ roll itsva, munoziva kuti pane chirongwa cheBVR chirikuitwa nguva ino, chinonzi chingangopamidzirwa mazuva, saka tinofanira kuva tine voters’ roll itsva uyezve tinofanira kuvatagadzirisa mitemo inechokuita nesarudzo uye nemitemo inongombundikidza kodzero dzevanhu,” VaMakoni vanodaro. Vanoti kana vanoita zvematongerwo enyika vaine chido chekugadzirisa zvinhu, nguva yacho ichiripo yekuzvigadzirisa. Panyaya yasachigaro weZimbabwe Election Commission, ZEC, VaMakoni vanoti havasati vanzwa kuti sachigaro uyu achadomwa riini asi vanokuridzira hurumende kuti ikurumidze kuwana sachigaro weZEC vachiti pane basa rakawanda rinofanira kuitwa sarudzo dzisati dzaitwa. No media source currently available 	https://www.voashona.com/a/zimbabwe-zesn-chairman-criticizes-chris-mutsvangwa-josiah-hungwe-for-stating-zanupf-will-use-military-during-next-year-campaigns/4170002.html
health	Vanhu Vaviri Vofa neCovid-19 Kusanganisira Mumwe Mukuru weChikoro kuMasvingo	Huwandu hwevanhu vari kufa nechirwere cheCovid-19 huri kuramba huchikwira mushure mekunge vamwe vanhu vaviri vafa nechirwere ichi. Munhu mumwe chete akafa kuManicaland neMasvingo. Bepanhau reThe Masvingo Mirror rinoti akashaya mudunhu iri mukuru wechikoro cheMukaro High Amai Pauline Dzapasi avo vakashaya neChishanu vakavigwa neSvondo. Varairidzi vose vapachikoro ichi vanzi vambondogara pavo voga pasina mhuri pachityirwa kupararira kwechirwere ichi. Vana vechikoro avo vakavhara neChishanu vanziwo vari kuongororwa. Mukuru wezvehutano mudunhu reMasvingo Dr Amadeu Shamu vakatenda kuti Amai Dzapasi vakashaya mushure mekurwara nechirwere cheCovid-19. Vanhu vafa nechirwere ichi kubva zvachatanga kupararira vave mazana matatu nemakumi maviri kana kuti 320. Vanhu zana nemakumi manomwe nevana vabatwa nechirwere ichi nemusi weSvondo. Vakawanda vacho vari muHarare uye matunhu ose ane vanhu vakabatwa nechirwere ichi nezuro kunze kwekuMashonaland West. Izvi zvasiya huwandu hwevanhu vabatwa nechirwere ichi kubva zvachatanga hwave pazvuru gumi nezviri zvine mazana matatu nemakumi maviri nemashanu kana kuti 12, 325. Vanhu pora kubva kuchirwere ichi vave zvuru gumi zvine nemakumi maviri nevana kana kuti 10, 024 mushure mekunge vamwe vanhu makumi mana vapora kubva kuchirwere ichi. Vanhu vachiri kurwara vave churu chimwe chete chine mazana mapfumbamwe nemakumi masere nemumwe kana kuti 1,981. Asi kunyangwe hazvo vanhu vari kurwara nekufa nechirwere ichi, mutungamiri wesangano revakoti reZimbawe Nurses Association VaEnock Dongo vanoti hurumende haisi kuvapa zvekuzvidzivirira kubva kuchirwere cheCovid-19 zvopa kuti vakawanda vavo varware. No media source currently available Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika mamiriyoni maviri nezvuru mazana mana kana kuti 2,4 million vabatwa nechirwere cheCovid-19 muAfrica. Vanhu vafa vasvika zvuru makumi mashanu nemasere zvine mazana manomwe nemakumi matanhatu nevaviri kana kuti 58,762. Vapora vadarika mamiriyoni maviri kana kuti 2 million. South Africa ndiyo ine vanhu vakawandisa vabatwa nekufa nechirwere ichi muAfrica. Dunhu reSADC ndirowo rine vanhu vakawandisa vabatwa nechirwere ichi muAfrica vanodarika miriyoni imwe chete. Huwandu hwevanhu vabatwa nechirwere cheCoronavirus pasi rose hwadarika mamiriyoni makumi manomwe nematanmhatu ane zvuru mazana manomwe kana kuti 76,7 million. Johns Hopkins University yemuAmerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nekufa nechirwere ichi. Vafa muAmerica vanodarika zviuru mazana matatu negumi nevanomwe kana kuti 317,000 vabatwa nechirwere ichi vachidarika mamiriyoni gumi nemanomwe nezvuru mazana masere kana kuti 17,8 million. Pasi rose vanhu vafa nechirwere ichi vanodarika miriyoni imwe chete nezviuru mazana matanhatu kana kuti 1,6 million. Asi vapora vachidarika mamiriyoni makumi mana nematatu kana kuti 43 million.  	https://www.voashona.com/a/vanhu-vaviri-vofa-necovid-19-kusanganisira-mumwe-mukuru-wechikoro-kumasvingo/5707171.html
politics	Paramende Inoti VaChiwenga Havana Simba reKumisa Sarudzo	Danho rehurumende rekumbomisa kuitwa kwesarudzo dzemaby-elections riri kukonzera mutauro wakanyanya munyika komiti yeparamende inoona nezvemitemo uye vesangano reZimbabwe Human Rights Commission kana kuti ZHRC vachibatana nemamwe masangano vachikurudzira hurumende kuti ione kuti sarudzo idzi dzaitwa sezviri kuitwa kune dzimwe nyika dzakaita seMalawi neTanzania. Mutevedzeri wemutungamiri wenyika VaConstantino Chiwenga vanovazve gurukota rezvehutano vakadzika mutemo wechimbi chimbi wekumisa kuitwa kwesarudzo kana kuti Statutory Instrument, ( SI 225A /2020 of the Public Health COVID-19 prevention, Containment and Treatment) (Amendment) Regulations 2020, No. 4.). Asi paramende inoti uku kutyora bumbiro remitemo. ZHRC inoti kudzingwa kwemakanzura nenhengo dzeparamende kuri kusiya vanhu vakawanda vasina anovamiririra zvopa kuti vasawane zvavanotarisira kuhurumende nemakanzuru. Mutungamiri wenyika VaEmmerson Mnangagwa, VaChiwenga neZimbabwe Electoral Commission vakatoendeswa kumatare nevari kuda kukwikwidza musarudzo idzi nemamwe masangano vachinzi vari kutyora mutemo nekusaita sarudzo idzi. VaChiwenga vakati sarudzo dzamiswa nenyaya yekutyira kupararira kweCovid-19. Sachigaro weZEC Amai Priscilla Chigumba vaudza Studio 7 kuti havachakwanise kutaura sezvo nyaya yave kumatare. Mutauriri webato reNCA VaMaddock Chivasa vati vanotambira danho rekumiswa kwesarudzo. Asi mutevedzeri wemutauriri weMDC Alliance VaClifford Hlatywayo vati uku kutyora mutemo. No media source currently available   	https://www.voashona.com/a/paramende-nezimbabwe-human-rights-commission-voti-vachiwenga-havana-simba-rekumisa-sarudzo/5622850.html
business	Vanotengesera Mumigwagwa Vanobviswa neMapurisa muHarare	Mapurisa pamwe nevashandi vekanzuru yeHarare vadzinga zvechisimba vanhu vanotengesera mumigwagwa pakati peguta reHarare zvichitevera kurudziro yakaitwa nemutungamiri wenyika, VaRobert Mugabe, mukupera kwesvondo. Mapurisa anga akapakatira zvombo pamwe nevashandi vekanzuru yeHarare vadzinga mumigwagwa avo vanorarama nekutengesa mumigwagwa zvaita kuti vatengesi ava vaswere vachiita hwekiti negonzo mukati padhorobha. Mumwe wevanotengesera mumigwagwa, Amai Maidei Chimuka, vati pane vanotengesera mumigwagwa varohwa zvakaipisisa vakakuvara uye vamwe vavo vanonzi vasungwa. VaMike Muvadi vati havadi kuenda kunotengesera zvinhu kunzvimbo dziri kunze kwedhorobha kwavari kunzi nekanzura vanoshandira. VaGwinyai Gandanzara, avo vanotegesawo mbatya, vati kurudziro yakaitwa naVaMugabe pakupera kwesvondo yekuti vanotengesera mumigwagwa vabude mudhorobha inoratidza kuti VaMugabe havana hany’a nehupenyu hwevanhu. Zvichakadai, nhengo yeboka reTajamuka, VaDenford Ngadziore, vati vachashanda zvakasimba nevanotengesera mumigwagwa kuti vasarambe vachishungurudzwa nemapurisa pamwe nevashandi vekanzuru. Munyori muboka revechidiki reMDC-T, VaLovemore Chinoputsa, vati bongozozo raitwa nemapurisa iri inzira yehurumende yekukanganisa vanhu kunyoresa kwavari kuita sevavhoti pakati pedhorobha sezvo vachiti bato ravo rine vatsigiri vakawanda mumadhorobha mazhinji. Hatina kukwanisa kutaura nemutauriri wemapurisa, Amai Charity Charamba, kuti tinzwe divi remapurisa panyaya iyi. Kanzuru yeHarare inoti vanotengesera mumigwagwa vanofanira kutengesera munzvimbo dzakatarwa dzavanenge vachibhadhara mitero kwete kuti vanhu vangomera kunge hohwa pakati pedhorobha. No media source currently available 	https://www.voashona.com/a/vendors-evicted-harare-city-council/4067924.html
sports	Asensio orambira kuMadrid	(22) acharamba ari kuReal Madrid mwaka unotevera, semashoko akabva kumumiriri wake.   Mutambi uyu ange achinzi ari kudiwa neLiverpool mushure mekunge angotamba mitambo 11 yaakatanga kubva pa38 mwaka wadarika kuLa Liga.   Achipindura apo ari World Cup kuRussia nenyika yake mushure mekunge abvunzwa nevatori venhau nezvekuenda kuLiverpool, Asensio anoti, “Kana World Cup yapera, ndipo ndichataura nezvenyaya idzodzo. Izvezvi ndiri kungofunga zvekusarudzwa kuzotambira nyika yangu.”   Kunyangwe mashoko aya achitenderera, mumiriri wake Horacio Gaggioli akasimbisa kuti haasi kuzobva kuSantiago Bernabeu pari zvino.   “Marco haasi kuzobva, acharamba ari neReal Madrid,” Gaggioli akaudza Calciomercato.   “Ari kuramba achisimukira nguva dzese. Mwaka unotevera, ndinofunga kuti achave mutambi mukuru weMadrid.”   Asensio ange achitamba nhabvu inonwisa mvura kubva zvaakaenda kuchikwata ichi icho chine mukombe weChampions League mugore ra2014 uye akamboenda kune zvimwe zvinosanganisira Mallorca neEspanyol nechikwereti. — SportsMail football	https://www.kwayedza.co.zw/asensio-orambira-kumadrid/
health	VaChamisa Vanotaura Zvakadzama Pamusoro peChirwere cheCovid-19	Mutungamiri weMDC Alliance, VaNelson Chamisa, vaita musangano padandemudande vachitenda vanhu vose vari kushanda panguva ino nyika yakatarisana nedenda reCovid-19. VaChamisa vatiwo hurumende inofanirwa kupanga mazano nenyanzvi kuitira kuti ipedze denda reCovid-19. VaChamisa vati chirwere cheCovid-19 chinoda kuti vana veZimbabwe vaite muonerapamwe kuitira kuti vakwanise kukunda chirwere ichi. VaChamisa vati bato ravo rinotenda zvikuru zvizvarwa zveZimbabwe zviri kunze kwenyika izvo zviri kubatsira kusimudzira zvipatara zvemunyika apo nyika yakatarisana nechirwere chedzihwa mupengo ichi. VaChamisa vatiwo havaoni zvine huchenjeri kuvhara nyika yese vakati vanoona sekuti zvingabatsire zvakanyanya kana kukaitwa tsvakurudzo kwoonekwa kuti chirwere cheCovid-19 chakawandira nzvimbo dzipi, kovharwa idzodzo. VaChamisa vati hurumende inofanirwa kutanga zvirongwa zvekuderedza huwandu hwevanhu vari mumajere pamwe nekuona kuti vanhu vanopara mhosva diki vapihwa mitongo isingavaise mumajeri senzira yekudzivirira kuapararira kwechirwere ichi mumajeri umo vanhu vari kugara vakamanikidzana. VaChamisa vakurudzirawo hurumende kuti ibatsire vanhu vari kutambura panguva ino vachiti vana veZimbabwe vakawanda vanorarama nekuzvishandira nekudaro kuvharwa kwenyika kuri kuvasiya vari parumananzombe. VaChamisa vakurudzirawo hurumende kuti iite tsvakurudzo dzakazara vanhu vasati vatanga kubaiwa nhomba yeCovid-19. Mumwe muongoroi wezvematongerwo enyika, uye vachishanda nesangano rePlatform for Youth Development, VaOwen Dhliwayo, vati mashoko ataurwa naVaChamisa ekubatana nekuitwa kwetsvakurudzo pasati patorwa matanho ekudzivirira chirwere ichi akakosha. VaDhliwayo vatsigirawo kuti zvakakosha kuti panguva ino nyika iri panguva ye National Lockdown, vanhu vawaniswe rubatsiro. Studio7 haina kukwanisa kunzwa divi rehurumende nemashoko aVaChamisa aya sezvo nharembozha dzemunyori mubazi rezvekuburitswa kwemashoko, VaNick Mangwana, yanga ichinetsa kubata. Asi vachitaura kunyika neMugovera, mutungamiriri wenyika, VaEmmerson Mnangagwa, vakatiwo vanhu vashande pamwe chete kurwisa chirwere cheCovid-19. VaMnangagwa vakavimbisawo rubatsiro rwavakati rwuchange rwuchipihwa veruzhinji, asi havana kutaura kuti rubatsiro urwu rwuchapiwa vanhu rinhi. Nyanzvi munyaya dzehutano pamwe nedzematongerwo enyika dzarumbidza zvaitwa naVaChamisa zvekushandisa dandemutande reFacebook kutaura neveruzhinji dzichiti izvi zvinoita kuti vanhu vasaungane munguva ino yechirwere cheCovid-19. Mashoko aVaChamisa ndeekutanga gore rino vachitura mashoko kunyika yose. No media source currently available 	https://www.voashona.com/a/mdc-alliance-president-chamisa-speaks-about-covid-19-crisis/5755556.html
business	South Africa Yopa Magwaro Vakanga Vanyimwa Zviuru Gumi neZviviri	"Sangano re Global Zimbabwe Forum rinoti riri kufara zvikuru nedanho ratorwa nehurumende yemu South Africa rekuwedzera mazuva ekuti vanhu vaende kunotora magwaro anovapa mvumo yekugara nekushanda vari munyika iyi. Magwaro aya ari kupihwa pasi pechirongwa che Zimbabwe Special Permit (ZSP) kusvika musi wa 31 Ndira gore rinouya. Hurumende yeSouth Africa inoti vanhu zviuru gumi nezviviri vakambenge vanyimwa magwaro vava kupihwa magwaro aya kunze kwevanhu makumi maviri nevashanu. Sachigaro wesangano re Global Zimbabwe Forum, Va Solomon Chikowero, vanoti kuwedzerwa kwenguva yaphiwa vanhu kuchabatsira zvikuru sezvo vakambenge vanyimwa pakutanga vava kupihwa magwaro aya mushure meongororo itsva yakaitwa. ""Tiri kufadzwa nedanho iri sezvo takaita misangano nebazi rehurumende rinoita nezvemapepa aya kutanga kwemwedzi uno tichivazivisa kuti zvange zvakakosha kuti vawedzere mazuva ekuti vanhu vapihwe mapepa aya uye kuti vawongorore zvakare avo vavange vanyima kuti vawaniswe mukana mutsva saka,"" Va Chikowero vaudza Studio7. No media source currently available "	https://www.voashona.com/a/zimbabwe-saf-zsp-mangwaro-south-africa/3073752.html
sports	Vatsigiri vorumbidza Nakamba	Villa vari kurumbidza zvikuru chizvarwa chemuZimbabwe Marvelous Nakamba padandemutande reTwitter zvichitevera kutamba kwaakaita zvinodakadza svondo radarika apo chikwata chake chakaita mangange 2-2 neBurnley kuVilla Park.   Rakange risiri zuva rekufara reAston Villa iyo mwaka uno yarasa zvibodzwa zvisere zvayainge ichifanirwa kuwana muPremier League.   Asi Nakamba ari kurakidza kuti mutambi wepamusoro izvo zvakaona murairidzi wechikwata chake ichi, Deam Smith, achimutenga nemari inosvika 11 miriyoni paunzi.   Mumutambo wavo neBurnley, Nakamba  akatamba zvemhando yepamusoro.   Kubva paakatengwa neAston Villa mwaka uno achibva kuClub Brugge yekuBelgium, Nakamba akwanisa kutamba mitambo mina kuchikwata ichi iyo inoti mitatu yemuEnglish Premier League kozoti mumwechete mumakwishu eCarabao Leagu Cup uyo wakave mutambo wake wekutanga.   Chikwata chake parizvino muEPL chatamba mitambo minomwe asi Nakamba haana kukwanisa kutamba yose sezvo akambenge akakuvara apo aitambira chikwata chenyika chemaWarriors mumutambo weAfrica Cup of Nations uyo wakaitirwa kuEgypt nguva yadarika.   Asi kubva apora, Nakamba ari kurakidza kuti arovera hoko muchikwata chaSmith zvichitevera kutamba kwaaita mitambo mitatu yadarika.   Izvi zvamuona zvakare achigarisa pabhenji vamwe vatambi vakaita saDouglas Luiz chizvarwa chekuBrazil uyo aimbotambira Manchester City naHenri Lansbury chizvarwa chemuEngland uyo akambotambira Arsenal.   Ane bhora kunyangwe asina, Nakamba anorakidza kuti mutambi wepamusoro.   Mashoko anotevera ndiwo mamwe ezvakataurwa nevatsigiri veAston Villa padandemutande reTwitter.       Si R   @Sprawlsy   Zviri pachena handina kufara nezvabuda mumutambo uyu, asi regai nditi ndinofarira zvandiri kuona pana Nakamba????#avfc       Gav ??   @gavlarAVFC   Chandakatora kubva pamutambo wedu, Marvellous Nakamba ari kukurumidza kuita mumwe wevatambi vandinofarira #avfc       Tom King   @thomasavfc12   Nakamba ange asiri kubatika nhasi – HITC Sport	https://www.kwayedza.co.zw/vatsigiri-vorumbidza-nakamba/
sports	Zifa yoronga kudzoka kwenhabvu	  SANGANO rinotungamirira nhabvu reZimbabwe Football Association (Zifa) rinoti riri kushanda siku nesikati kuti nhabvu ichidzoswe kutanga kwemwedzi unotevera (Kubvumbi) zvichitevera kunyevenutswa kwakaitwa matanho ekurwisa kupararira kwechirwere cheCovid-19 neHurumende svondo rino.   Muhurukuro, mutungamiri weZifa — Felton Kamambo — anoti sangano ravo rakatotanga kare gadziriro dzekudzosa mutambo uyu izvo zvange zvichivaona vachiongorora nhandare dzose dzenhabvu dziri munyika.    Anoti chasara pari zvino kuti vachipihwa mvumo neSports and Recreation Commission (SRC) yekuti nhabvu ichitanga kutambwa.   “Isu takatotanga kare gadziriro dzekuti mutambo uyu udzoswe nekuongorora nhandare dzose dzenhabvu dziri munyika. Tichiri kuenderera mberi nekuongorora kuti nhandare dzedu dziri munyika dzakamira sei kuitira kuti tigare takagadzirira.   “Saka iye zvino takamirira kupihwa mvumo neSRC kuti tichitange kuronga mitambo ichitambwe,” anodaro Kamambo.   Anoti seZifa, vakanga vaine chivimbo chekuti nhabvu itange muna Kurume asi hazvichakwanisike saka vave kutarisira kuna Kubvumbi.   “Taida chaizvo kuti nhabvu itange mwedzi uno asi hazvichakwanisike, tave kutarisira mwedzi unotevera. Takamirira kunzwa kubva kuSRC kuti toita sei.    “Tiri kupedzisa gadziriro dzose kuitira kuti tikapihwa mvumo yekuti nhabvu ichitanga pasawanikwe chikoneso chinoita kuti isatambwe,” anodaro.   Kamambo anoti sangano ravo rakaudza hutungamiri hwemaligi ose ari muno anosanganisira Premier Soccer League, Division One neTwo kuti vavanyorere vachivazisa zvikwata zvichakwanisa kukwikwidza mumwaka wegore rino.   “Takati kumaligi ose ngavatizivise zvikwata zvichange zvichikwikwidza kuitira kuti patinotanga kuronga mafambiro anoita mitambo yegore rino tinge tichiziva kuti pachange pane zvikwata zvipi uye kuti zvitiitire nyore pakuita hurongwa hwacho,” anodaro Kamambo.   Kutanga mwaka wegore rino kana nhabvu ikatanga kutambwa, Kamambo anoti Zifa ndiyo ichange yave kubhadhara varidzi vepembe izvo zvakasiyana nezvaiitwa kare sezvo vaibhadharwa nezvikwata zvinenge zvichitamba.   “Gore rino tinoda kuti zvikwata zvisanyanyoremerwa saka isu seZifa takazvipira kubhadhara varidzi vepembe kutanga mwaka uno, zvikwata hazvichabhadhare zvega varidzi vepembe,” anodaro Kamambo.	https://www.kwayedza.co.zw/zifa-yoronga-kudzoka-kwenhabvu/
business	Kanzuru yeHarare Yobhadharisa Mitero Ichishandisa Madhora ekuAmerica	Kanzuru yeHarare yatanga kubhadharisa vagari mari yemvura nemimwe mitero nemadhora ekuAmerica zvichitevera kupihwa kwayakaitwa mvumo yekuita izvi nehurumende. Sangano rinomirira maguta nemadhorobha munyka reUrban Councils Association of Zimbabwe, kana kuti UCAZ, ranyorerawo kuhurumende richtsvaga mvumo yekuti maguta nemadhorobha ese munyika abhadharise vagari mari nemadhora ekuAmerica. Hurumende yakapa kanzuru yeHarare mvumo yekubhadharisa vagari nemakambani vachishandia madhora ekuAmerica kutanga mwedzi uno. Mutauriri wekanzuru yeHarare, VaMichaeil Chideme, vaudza Studio 7 kuti vasingakwanise mari yekunze vacharamba vachishandisa mari yemuno, asi inenge yakatarwa ichienzaniswa nedhora rekuAmerica. Mamwe maguta akaita seMasvingo, Kwekwe neRedcliff akaitawo zvisungo zvekuti vanokwanisa vabhadhare mitero vachishandisa madhora ekuAmerica. Mutungamiriri weUrban Councils Association of Zimbabwe, zvakare mari meya weGweru, VaJosiah Makombe, vaudza Studio 7 kuti vakatonyorera kugurukota rinoona nezvemadhorobha nematunhu, VaJuly Moyo, vachikumbira mvumo yekuti maguta nemadhorabha ese munyika makumi matatu nemaviri abvimidzwe kubhadharisa mitero nemvura nemadhorobha ekuAmerica. VaMakombe vati maguta nemadhorobha ange ave kutatarika kuita basa ravo sezvo vese vanovatengesera zvinhu zvekushandisa zvakaita semishonga yekuchenesa mvura vave kutengesa nemari yekunze. Vati kubhadharisa mari yekunze kunoita kuti makanzuru akwanise kuita basa ravo zvakanaka asingapedzi nguva ari mumitsetse yekutsvaga mari yekunze kubva kuReserve Bank of Zimbabwe. Mukuru werimwe remasangano anomirira vagari vemuHarare, reHarare Residents Association, VaPrecious Shumba, vaudza Studio7 kuti vanotambira danho rekubhadharisa mitero nemari yekunze vachiti zvinoita kuti makunzuru aya asagare achishandura mitero nekuda kwekushaya simba kunogara kuchiita mari yemuno. VaShumba vaenderera mberi vachiti danho iri rinoita kuti maguta nemadhorobha asagare achikumbira mari kuReserve Banj nehurumende. Vanoona nezvekufambiswa kwebasa musangano rreCommunity Water Alliance, VaHardlife Mudzingwa, vaudza Studio 7 kunyange hazvo iri riri danho rakanaka uye richikwanisa kuvandudza mabasa emakanzuru, dambudziko guru nderekuti vagari nevashandi vakawanda munyika vari kutambira mari yemuno, izvo zvichanetsa kuti vawane mari yekunze iyi. Mukuru wesangano reMasvingo United Residents and Ratepayers Association, VaAnoziva Muguti, vaudza Studio 7 kuti danho rekushandisa mari yekunze rakanaka chose uye chinofadza ndechekuti vasingawane marii iyi havasi kumanikidzwa kubhadhara nemari yekunze, sezvo vachibhadhariswa mari yemunyika asi yakatarwa nemutengo wedhora rekuAmerica. Hatina kukwanisa kubata VaJuly Moyo kuti tinzwe divi ravo panyaya iyi. Mumwe mushandi mukuru mubazi ravo uyo asina kuda kudomwa nezita, audza Studio 7 kuti VaMoyo vachapindurachikumbiro cheUCAZ, nguva ipi zvayo kubva pari zvino. Hurumende yadzika mutemo unobvumidza vemabhizimisi bhadharisa vatengi nemari yekunze neyemuno, kana kuti Dual Pricing System, asi haina kunge yapa makanzuru mvumo yekuita izvi. No media source currently available 	https://www.voashona.com/a/harare-council-charging-rates-in-us-dollars/5544129.html
health	Nyanzvi dzeHutano Dzoshushikana neKukwira kweHuwandu hweVanhu Vari Kubatwa neCovid-19 Munyika	Bazi rezvehutano rakazivisa kuti vanhu makumi matanhatu nevashanu kana kuti 65, vakabatwa vaine chirwere cheCovid-19 munyika yose, uye vamwe vanhu vana vakafa nacho kuBulawayo pavanhu chiuru nezana rine makumi maviri nevatatu, kana kuti 1123 ,vakavhenekwa nemusi weChina. Dunhu reBulawayo, iro ratarisana nedambudziko rekuve nevanhu vakawandisa vari kubatwa nechirwere ichi, rine vanhu makumi matatu nemumwe kana kuti 31 vakabatwa vaine chirwere, kuchitiwo dunhu reMashonaland West rine vanhu gumi nevatatu kana kuti 13. Matabeleland North ine vanhu vashanu, vana kuManicaland, vana kuMashonaland Central nevamwe vana kuMashonaland East, Matabeleland South vaviri, kuchitiwo matunhu anoti Midlands neMasvingo aine munhu mumwe chete padunhu. Dunhu reHarare harina munhu akabatwa aine chirwere ichi. Izvi zvakasiya huwandu hwevanhu vabatwa neCovid-19 munyika yose vave zviuru zvipfumbamwe nemakumi mana nevatanhatu, kana kuti 9 046, kuchitiwo vanhu vapora vave zviuru zvisere nezana rine makumi mapfumbamwe nevashanu, kana kuti 8 195. Vanhu vachiri kurwara nyika yose vave mazana mashanu nemakumi masere nevatanhatu, kana kuti 586. Nyanzvi mune zvehutano vachitungamira sangano reCommunity Working Group on Health, VaItai Rusike, vanoti vari kushushikana zvikuru nekukwira zvakare kwehuwandu hwevanhu vari kubatwa nechirwere ichi, zvikuru kumatunhu ari kuchamhembe kwenyika. Pave nekutyirwawo kuti chirwere ichi chinogona kusazokwanisa kurwiswa kana kudzivirirwa kana hurumende yakaenderera mberi nekuvhura miganho yenyika musi wa 01 Zvita sezvakayavimbisa pachitariswa kuti vanhu vazhinji vanenge vopinda nekubuda muSouth Africa, iyo inove nyika ine vanhu vakawandisa vabatwa nechirwere ichi muAfrica yose. Studio 7 yakundikana kubata mukuru anoona nezvekurwisana neCovid-19, Doctor Agnes mahomva kuti tinzwe nezvematanho avari kutora mukudzivirira kupararira kwechirwere ichi. Mukuru anoona nezvezvirwere zvinotapuriranwa mubazi rezvehutano, Doctor Portia Manangazira, vati vanga vari mumusangano vakati tivabate neMugovera. Asi VaRusike vanoti zviri kuonekwa kuBulawayo mucherechedzo wemamiriro akaita zvinhu munyika ekuti vanhu havachakoshesa kuzvichengetedza kubva kuchirwere ichi kubva pakanyevenutswa mutemo wairambidza vanhu kufambafamba uye pakabviswa mapurisa nemauto vaimanikidza mutemo wekuti vanhu vapfeke mamasiki nekutevedzera zvimwe zvose zvinokurudzirwa nebazi rezvehutano. Vanoti chitsvambe chave kune vanhu pachavo kuti vaone kuti vachengetedza hutano hwavo sezvo vari kuona kuti vanhu vakawanda havachina shungu nekutyira kuti chirwere chingangovabatawo, vachiti veruzhinji vanofanirwa kuziva kuti chirwere chichiriko. VaRusike vanoti chimwe chinogona kunge chiri kukanganisa mabasa ekurwisana nechirwere ichi kushaikwa kwemvura yekugeza maoko munzvimbo nemaguta zvakawanda, uye vari kukurudzira makanzuru pamwe nehurumende kuti vaone kuti vawanisa vanhu mvura yekushandisa kuzvishambidza. No media source currently available 	https://www.voashona.com/a/zimbabwe-covid-19-update-65-positive-cases-and-four-deaths-itai-rusike/5670209.html
health	Covid-19 Inobata Vanhu Vanodarika Zviuru Zvina neMazana Masere	Bazi rezvehutano rakazivisa nezuro kuti vanhu vakanga vabatwa nechirwere che Covid-19 munyika vaive vasvika pazviuru zvina nemazana masere negumi nevasere, kana kuti 4 818. Vanhu vafa nechirwere cheCovid-19 munyika yose vachiri zana nevana kana kuti 104, uye vapona vasvika kuchiuru nemazana mashanu nemakumi mana nevana, kana kuti 1 544. Vanhu vanoita makumi manomwe, kana kuti 70, ndivo vakawanikwa vaine chirwere ichi pavanhu chiuru nemazana manomwe nemakumi mapfumbamwe nevashanu, kana kuti 1 795 vakavhenekwa pachishandiswa nzira ye Polymerase Chain Reaction kana kuti PCR. Vanhu vose vakawanikwa vaine chirwere ichi ndevaya vagara vari munyika vasina nhoroondo yekubuda kunze. Nhepfenyuro yeZBC yakazivisawo nezuro kuburikidza nedandemutande reTwitter kuti vashandi vayo makumi matatau vakabatwa ne Covid-19. Studio7 haina kukwanisa kunzwa divi reZBC pamusoro pevanhu vakabatwa neCovid-19 ava. Imwe nyanzvi munyaya dzezvehutano vari chiremba, Doctor Gilson Mandigo, vanoti vari kuona kuti pave nemusiyano mukuru pahuwandu hwevanhu vave kubatwa nekushaya nechirwere ichi, zvichienzaniswa nepakatanga chirwere ichi kuwanikwa munyika sezvo vanhu vave kuwanikwa vaine chirwere ichi vari vanhu vagara vari munyika, kwete vari kubva kunze kwenyika. Doctor Mandigo vanoti zvinoratidza kuti vanhu vanofanirwa kusimbisa nyaya dzekudzivirira kupararira kwechirwere ichi. No media source currently available 	https://www.voashona.com/a/zimbabwe-rise-of-coronavirus-cases-dr-gilson-mandigo/5540280.html
business	VeMuzvitoro Voramba Kutambira Makadhi ekuBhanga	Veruzhinji muHarare vanoti havasi kufara nezvave kuitwa nevezvimwe zvitoro zvekunzi vatenge nemari chaiyo pakutenga zvimwe zvinhu kwetese kushandisa makadhi ekubhanga. Zvimwe zvitoro zvinonzi zvakumanikidza vatengi kuti vashandise mari kutenga zvimwe zvinhu zvakaita semafuta kwete kushandisa makadhi ekubhanga kana dzimwe nzira dzakaita seEcocash. Mumwe mugari wemuHarare, Amai Takudzwa Dzumbunu vati dambudziko iri rafararira nezvitoro zvakawanda zvavanoti zviri kukonzera kuti vashaye zvekuita sezvo vanhu vazhinji vanga vorarama nekushandisa makadhi ekubhanga kana kubhadhara neEcocash sezvo mari dziri kushyaikwa kumabhanga. Asi Amai Winnet Bhasera vanoti ivo semunhu ave pamudyandigere zviri kuvawomera kuti vanzi vasashandise makadhi ekubhanga pakutenga zvimwe zvinhu muzvitoro vachiti havakwanise kuswera vakamira pamitsetse yekumbhanga kuti vakwanise kuwanisa mari yekutenga zvavanenge vachida. Asi Muzvare Kudzai Chaparadza vatiwo kunyangwe hazvo iri riri dambudziko kuvatengi, vezvitoro vanenge vachidawo kubhadhara vashandi nemari yacho saka zvakakoshawo kuti veruzhinji vashandise musvo wemari pakutenga. Vaenderera mberi vachiti makambani anogadzira zvinhu akaita semafuta anodawo mari yekutenga kubva kunze kwenyika zvaanoshandisa mukugadzira zvinhu. Vamwe vakuru munezvimwe zvitoro zvashanyirwa neStudio 7 varamba kutaura nezvenyaya iyi vachiti havabvumidzwe kutaura pamhepo nevakuru vavo. Kunyangwe hazvo varamba kutaura, zvinyorwa zvanga zvakanamatidzwa muzvitoro izvi zvanga zvichiti vanhu vanofanira kutenga nemari chaiyo kwete makadhi sezvo kwavanohodha kuchidiwa musvo wemari. Umwe mushandi pane imwe kambani inogadzira mafuta iri muHarare uyo aramba kudomwa nezita ati imwe yemichina yavanoshandisa pakusvina mafuta inoda kutengerwa zvinhu kana kuti ma parts kubva kunze kwenyika saka zviri kuvatorera nguva yakareba kuti vawane mvumo yekuburitsa mari iyi kubva kubhanga guru renyika reRBZ. Kubva pakatanga kunetsa kushayikwa mari kumabhanga, RBZ yakabva yatora danho rekuti vese vanoda kutenga zvinhu kunze vanofanira kutanga vapihwa mvumo neRBZ. Zvichakadai, tsvangiridzo yaitwa neStudio 7 yaburitsa pachena kuti zvimwe zviteshi zvinotengesa mafuta edzimotokari zvavekuti munhu awedzere imwe mari pamusoro kana achishandisa kadhi rekubhanga pakutenga mafuta emotokari. Vashandi pane chimwe chiteshi chepeturu chiri pakati pedhorobha vati chikonzero chiri kuita kuti vaite izvi ndechekuti vanobatirwa mari kubhanga kana voda kutora mari iyi zvavati zvinoita kuti varuze mari yakawanda kana vasingawedzere mari shomanana pamusoro pemari yakatarwa kuti vatengese nayo mafuta edzimotokari. Hatina kukwanisa kutaura nevasangano rinomirira vatengi reConsumer Council of Zimbabwe kuti tinzwe divi ravo panyaya iyi. No media source currently available  	https://www.voashona.com/a/zimbabwe-matongerwo-enyika/3605868.html
politics	Mufundisi Oramba Ari Mutirongo Mushure Mekutadza Kuunganidza Mari yeChibatiso	Pastor Patrick Phillip Mugadza, avo vakasungwa neChishanu chapfuura mushure mekuratidzira kuVictoria Falls, vachiri muhusungwa mushure mekukundikana kuunganidza mari yechibatiso yakatarwa nedare. Mutongi wedare ramejasitiriti kuVictoria Falls, Amai Lindiwe Maphosa, neChipiri vakazotara madhora mazana mashanu semari inofanirwa kubhadharwa naVaMugadza kuti vakwanise kutongwa vari kunze. Pastor Mugadza, vanove mukuru weRemnant Church iri kuKariba, vakasungwa vachipomerwa mhosva yekuita zvisina maturo kana kuti criminal nuisance, vachinzi vakatyora Section 46 of Criminal Law (Codification and Reform) Act Chapter 9:23. Mfundisi ava vakasungwa mushure mekunge varatidzira kumusangano wepagore weZanu PF vaine chinyorwa chakanzi “Mr President The People Are Suffering, Proverbs 21.13”. Sangano remagweta anorwira kodzero dzevanhu, reZimbabwe Lawyers for Human Rights, iro riri kumirira mufundisi uyu, rinoshora zvikuru kumbunyikidzwa kwekodzero dzaPastor Mugadza. Mutauriri wesangano iri, VaKumbirai Mafunda, vanoti bumbiro remitemo idzva rinobvumidza munhu kuita sezvakaitwa naPastor Mugadza pamwe naVaItai Dzamara, avo vaikurudzirawo VaMugabe kuti vasiye chigaro. VaMafunda vanoti gweta riri kumirira Pastor Mugadza, VaThulani Nkala veZimbabwe Lawyers for Human Rights, vave kuronga kukwira kumatare makuru kuti atarisisewo nezvenyaya iyi. VaDzamara vairatidzirawo vari muAfrica Unity Square vachikurudzira kuti VaMugabe vasiye basa vachiti vari kutadza kutonga. Asi vakazotsakatika mushure mekupambwa nevanhu vasingazivikanwi musi wa 9 Kurume wegore rino. Pastor Mugadza vakanzi vadzoke zvakare kudare nemusi wa 5 Ndira 2016. No media source currently available  	https://www.voashona.com/a/zimbabwe-politics-pastor-mugadza-zlhr/3105802.html
sports	Pivac ave panyanga	ndiye akasarudzwa kuti azotsive Warren Gatland semurairidzi weWales gore rinotevera pachapera mutambo weWorld Cup.   Pivac ange achiita basa rimwe chete kuScarlets kubva mugore ra2014 izvo zvakamuona achiitungamirira kuhwina mukombe weGuinness PRO12 zvikabatsira chikwata chake kupinda musemi-fainari yeChampions Cup mumwaka mumwe chete uyu.   Shasha iyi – iyo yaimbove mupurisa kunyika yake yeNew Zealand – akakunda vamwe vanoti Dave Rennie naScott Robinson kupinda pachigaro ichi icho chichazosiiwa naGatland gore rinotevera pachapera mutambo weWorld 2019 Japan. Pivac acharamba achitungamirira maScarlets kusvika kupera kwemwaka we2018-19   Achazove pasi peWRU muna Chikunguru 2019, Gatland apedza kutungamira Wales kuWorld Cup. — SportMails rugby	https://www.kwayedza.co.zw/pivac-ave-panyanga/
politics	VaKenyatta naVaOdinga Vovimbisa Kugadzirisa Makakatanwa Avo MuKenya	"Mutungamiri weKenya VaUhuru Kenyatta vaita musangano nemutungamiri webato guru rinopikisa munyika iyi, VaRaila Odinga, mukuedza kwevatungamiri vaviri ava kutsvaga nzira dzekupedza gakava munyika iyi. Mutungamiri weKenya VaUhuru Kenyatta vaita musangano nemutungamiri webato guru rinopikisa munyika iyi, VaRaila Odinga, mukuedza kwevatungamiri vaviri ava kutsvaga nzira dzekupedza nadzo gakava rakakonzerwa nezvakabuda musarudzo dzemutungamiri wenyika dzakaitwa gore rapera. VaOdinga Vaipikisa zvakabuda musarudzo idzi, mushure mekunge VaKenyatta vanzi ndivo vakanga vakunda sarudzo dzekutanga, idzo dzakazonzi dzaive dzisina kufambiswa zvakanaka. Izvi zvakazoita kuti dzidzokororwe, asi VaOdinga vakaramba kupinda musarudzo dzepiri idzi vachiti pane zvavaida kuti zvitange zvagadziriswa, izvo zvakazoita kuti VaKenyatta vapinde voga vachibva vakunda zvakare. Izvi zvanga zvakonzera kusagadzikana kwenyika iyi, uye kuurayiwa kwevanhu vanodarika chiuru. Kusangano kwetungamiri vaviri ava ndekekutanga kubva pakaitwa sarudzo idzi, uye vaudza vatori venhau kuti vachashanda pamwechete kuti nyika yavo iende mberi murunyararo. “Tave kutanga nhaurirano dzekutsvakurudza chakanyanya kuita kuti tive nemaonero akasiyana azokonzera kuti tive nekusawirirana pakati pedu,” VaKenyatta vadaro. ""Yakwana nguva yekuti tigadzirise zviri kuita kuti tisawirirane,” VaOdinga vatsinhirawo mashoko aVaKenyatta aya. Asi dzimwe nyanzvi mune zvematongerwo enyika dzinoti kugadzirisa makakatanwa pakati pevatungamiri vaviri ava kwakaoma sezvo nyika yavo ichinetseka zvikuru nenyaya yemarudzi. Asi mumwe anoongorora zvematongerwo enyika, VaPromise Sande, vatiwo dai vanoita zvematongerwo enyika muZimbabwe vaonawo gwara iri, vadzidzawo kuti zvakakosha kuti vatungamiriri vemapato anopikisana vaise zvido zvevanhu pamberi pekupokana kwavo. No media source currently available "	https://www.voashona.com/a/kenya-politics-uhuru-kenyata-raila-odinga/4288173.html
business	Mumwe Mudzimai Ourayiwa neMatombo Aidhuurwa neLarfage Cement	Mumwe mudzimai Amai Shupikai Chitsina vakashaya musi wa 15 Nyamavhuvhu pedyo nemugodhi unodhuurwa matombo nekambani yelafarge papurazi repangoula pedyo neguta reharare mushure mekutemwa nedombo rainge radhuurwa nekambani yainge yapihwa basa neLafarge Cement. Amai Chitsina avo vainge vari mumba mavo vakabva vashaya uye imwe hama yavo yakakuvara mushure mekutemwa nematombo aya. Mumwe mukuru anoona nezvekudyidzana nevanhu mukambani iyi VaTawanda Njerere vaudza Studio 7 kuti itumire tsambambozha nemibvunzo vachivimbisa kuti vachapindura. Asi hatina kukwanisa kubata mutauriri wemapurisa Senior Assistant Commissioner Paul Nyathi kana gurukota rezvezvicherwa VaWinston Chitando sezvo vange vasiri kudaira nharembozha dzavo. Mukuru wesangano reCentre for Natural Resources Governance VaFarai Maguwu vane vamwe musangano ravo vakashanyira mhuri yamuchakabvu Chitsina vanoti vari kushushikana nerufu urwu. No media source currently available  	https://www.voashona.com/a/mumwe-mudzimai-ourayiwa-nematombo-aidhuurwa-nelarfage-cement/5059828.html
politics	VaMugabe Voparura Hurongwa hweGwaro Idzva reVavhoti kuState House	Mutungamiri wenyika VaRobert Mugabe nemusi weChina vari kutarisirwa kuparura chirongwa chekutanga kwekunyorwa kwegwaro revavhoti kuState House. Sachigaro weZimbabwe Electoral Commission Amai Rita Makarau vaudza Studio 7 kuti pavachabva kuState House vachaenda kuHarare International Conference Centre. Izvi zvinotevera kuziviswa naVaMugabe mashoko akaburitswa naVaMugabe ekuti hurongwa uhu hutange zviri pamutemo kubva musi wa14 Gunyana kusvika musi wa 1 Ndira gore rinouya. VaMugabe vakaburitsa hurongwa uhu mugwaro rehurumende regovernment gazette. Amai Makarau vati vamwe vanhu vachazotanga kunyoreswa zviri pamutemo kana michina yose yekunyoresa vanhu kuvhota yebiometric voter registration. Parizvino michina yakauya inosvika mazana mana uye iri kushandiswa mukudzidzisa vanhu avo vachanodzidzisa vamwe mumatunhu nezvenyaya yekuvhota. No media source currently available 	https://www.voashona.com/a/zimbabwe-matongerwo-enyika/4027394.html
health	Zimbabwe Yovimbiswa neChina Nhomba yeChirwere cheCovid-19	China yazivisa kuti Zimbabwe ndeimwe yenyika gumi neina dzichatanga kuwana rubatsiro rwemajekiseni enhomba yekudzivirira Covid-19 pasi pechirongwa chayo chekubatsira nyika dzichiri kubudirira kuti dziwane mishonga iyi. Izvi zvaziviswa nemutauriri webazi rekuChina rinoona nekudyidzana nedzimwe nyika, VaWang Wenbin, avo vati mishonga iyi yakagadzirwa munyika mavo uye zvavari kuita izvi kuzadzisa chitsiidzo chaikaitwa nemutungamiri wenyika yavo, VaXI Jingpin. China yatiwo ichabatsira zvekare dzimwe nyika dzichiri kubudirira makumi matatu nesere pachikamu chinotevera uye ichapinda muchirongwa cheWorld Health Organisations cheCOVAX. Nyika iyi inotiwo mishonga yakaita seichapihwa Zimbabwe iyo yakagadzirwa nekambani yeSinopham neSinovac, yakatoendeswa kunyika dzakaita seUnited Arab Emirates, Brazil neChile. VaWenbin vati nyika dzepasi rese dzinofanira kubatana mukurwisa Covid-19 vachiti China icharamba ichibatsira nyika dzichiri kubudirira nedzinotambura nemishonga. Vatiwo vanovimba kuti nyika dzakabudirira dzichaita zvimwezvo kuitira kuti munhu wese awane mushonga wekudzivirira Covid-19. Muchiziviso chavo, VaWenbin havana kuzivisa kuti Zimbabwe ichawana mishonga yakawanda zvakadii pasi pechirongwa ichi. Dzimwe nyika dzichawanda rubatsiro neZimbabwe in Pakistan, Brunei, Nepal, Philippines, Myanmar, Cambodia, Laos, Sri Lanka, Mongolia, Palestine, Belarus, Siera Leone neEquatorial Guinea. Hatina kukwanisa kunzwa kubva kudivi rehurumende sezvo mukuru anoona nezvekufambiswa kwemabasa edenda reCovid-19 mumahofisi emutungamiriri wenyika, Dr Agnes Mahomva, vange vakabatikana panguva yataenda pamhepo. Mutungamiri werimwe remasangano anomirira machiremba anoshanda akazvimirira, reMedical and Dental Private Practitioners Association of Zimbabwe, Dr Johannes Marisa, vati zvaitwa neChina zvakanaka nekuti hurumende yeZimbabwe inogona kunge isina mari yekutenga mishonga inokwanira munhu wese. Vati mabatirwe ari kuitwa vanhu nehutachiwana hweCovid-19 anoratidza kuti mishonga yenhomba iyi ndiyo yakakosha pakubatsira kudzivirira kupararira kweCovid-19. Vaenderera mberi vachiti vakazvipira kushanda nehurumende mukudzidzisa vakoti vevamwe kuti mishonga iyi inoshandiswa sei. Vatiwo zvakakosha kuti zvipatara nemakirinika zvitange kugadzirira nzvimbo dzekuchengetera mishonga iyi sezvo ichinzi inofanira kuchengetedzwa panotonhora. Zvichakadai, vaimbove nhengo yekomiti yeparamende inoona nezvehutano, VaPrince Dubeko Sibanda, vaudza Studio 7 kuti kunyange hazvo zviri kuitwa neChina zvakanaka, zvinosuwisa kuti hurumende haisati yazivisa veruzhinji kuti hurongwa hwayo pakutenga nekupa vanhu mishonga yeCovid-19 hwakamira sei. VaSibanda vatiwo hapana kuchejeka pakushandiswa kwezvinhu zvinenge zvapihwa pachena nedzimwe nyika. Mashoko eChina anouuya apo hurumende yakazivisa nezuro kuti masangano anopa rubatsiro ari kubatsira nyika nemari inoita mazana maviri nemakumi matatu nemana emamiriyoni emadhora ekuAmerica kurwisana neCovid-19 pamwe nezvirwere zvakaita seBP neDiabetes. Mari iyi inosanganisira mamiriyoni makumi mana nemapfumbamwe nemadhora ekuAmerica yakabva kuGlobal Fund iyo yave kutoshandiswa kutenga zvekudzivirira varapi kana kuti Personal Protective Equipment, mishonga pamwe nezvinoshandiswa kuongorora hutachiwana hweCovid-19. Hurumende pachayo inoti ine mamiriyoni zana emadhora ekuAmerica ekutenga mishonga yekudzivirira Covid-19 munyika ine vanhu vanodarika mamiriyoni gumi nenshanu, kana kuti US$15 million. No media source currently available 	https://www.voashona.com/a/china-promises-zimbabwe-free-covid-vaccines/5762497.html
business	Dare rePamusoro Rotonga Kuti Makurukota Ataurire Ruzhinji nezveMabhizimisi Avainawo	Dare repamusoro reHigh Court rinoti gurukota rezvemitemo VaZiyambi Ziyambi nemuchuchisi mukuru wehurumende, VaPrince Machaya vakatyora bumbiro remitemo nekutadza kwavakaita kudzika mutemo unosungira vakuru-vakuru muhurumende kubuditsa pachena hupfumi hwavo. Izvi zvinotevera chikumbiro chakasvitswa kudare nenhengo yeparamende inomirira Harare North, VaAllan Rusty Markham kuti bumbiro remutemo ritevedzerwe. Mutongi wedare repamusoro, VaJacob Manzunzu, nezuro vakatura mutongo wekuti VaZiyambi naVaMachaya havana kudzika mutemo unosungira vakuru-vakuru muhurumende kuti vaburitse pachena hupfumi zvavakati zvinopesana nezvavanosungirwa kunge vakaIta zviri mubumbiro remitemo renyika. Pasi pechikamu 198 (a) chebumbiro remitemo, paramende inofanira kudzika mutemo unoona kuti vakuru-vakuru muhurumende vaburitsa hupfumi hwavo pachena nguva nenguva nekutara zviga zvinofanira kuetevdzerwa nemakambani ehurumende pamwe nekurangwa kwevanenge vatyora mutemo uyu. Nokudaro, VaManzunzu vakapa VaZiyambi naVaMachaya mwedzi mitatu yekuona kuti mutemo uyu wadzikwa. VaMarkham vaudza Studio 7 kuti vari kufara zvikuru nemutongo uyu. VaManzunzu vakati zviri mubumbiro remitemo zvinofanira kuzadziswa uye hazvifanire kutora nguva kuzviita nekudaro vakakurudzira VaZiyambi naVaMachaya kuti vatore matanho ekuti mutemo unobata nyaya iyi wadzikwa. Mumiririri weHighfield West muparamende uye vari nhengo yekomiti yePublic Accounts mudare iri, VaHappymore Chidziva, vati chinhu chakakosha zvikuru kuti mutemo uyu udzikwe vachiti izvi zvinobatsira zvikuru mukurwisana nehuori uhwo hunonzi hwatambarara serunyemba munyika. Mukuru wesangano reTransparency International Zimbabwe, VaTafadzwa Chikumbu, vati zvakakosha kuti veruzhinji vazive kuti vatungamiri vavo vari kuwana sei mari dzavo kuti pasaite huori. Vanokokera bato reZanu-PF mudare reparamende VaPupurai Togarepi vaudza Studio 7 kuti mutemo unofanira kutevedzerwa asi vakati zvakakosha kuti nekune vamwe vemabhizimisi zviitwe kuti vasaite huori. VaMachaya vati titaure naVaZiyambi nezvenyaya iyi asi VaZiyambi vanga vasiri kudaira nharembozha yavo uye vanga vasati vapiundura mibvunzo yatavatumira kuti tinzwe kuti vachapikisa mutongo uyu here kana kuti kwete uye kuti matanho api avachatora. Asi pakunzwikwa kwenyaya iyi, vaviri ava vakaudza dare kuti kudzikwa kwemutemo uyu hachisi chinhu chinofanirwa kuitwa naivo chete vachiti vedare reparamende nedare remakurukota ehurumende vanofanirawo kuunzwa kudare kuti vazvipindurire sezvo vane chekuita nekudzikwa kwemutemo uyu. Hatina kukwanisa kutaura nemutauriri wedare reparamende, VaJacob Mudenda, sezvo vari kuRwanda kwavari kupinda mumwe musangano vachimirira paramende.  No media source currently available 	https://www.voashona.com/a/6795260.html
health	Vana Chiremba Vanoti Havadzokeri kuBasa Kusvika Hurumende Yagadzirisa Zvichemo Zvavo	Apo kuramwa mabasa kwaana chiremba kwasvitsa masvondo maviri nemusi weChitatu, vamwe vana chiremba vamboratidzira kwekanguva kadiki pachipatara cheUnited Bulawayo Hospitals. Studio7 yasvika pachipatara cheUnited Bulawayo Hospitals, UBH, kuratidzira uku kuchangopera. Mutungamiri weZimbabwe Hospital Doctors’ Association, Dr Mxolisi Ngwenya, vanoti kuratidzira uku yange iri nzira yekuyeuchidza hurumende kuti igadzirise zvichemo zvaana chiremba. Dr Mxolisi Ngwenya vati zvinhu hazvina kumira zvakanaka muzvipatara zvikuru zvehurumende munyika yose. Vati kunyange zvakadaro, vana chiremba vadiki havazi kuzodzokera shure panyaya yekuramwa mabasa kusvika hurumende yagadzirisa zvichemo zvavo, sezvo vati pave nenguva vachiudzwa kuti zvichemo zvavo zvichagadziriswa asi pasina chinobuda. Mumwe mukoti mukuru paUBH uyo asina kuda kudomwa nezita kana kutaura pamhepo sezvo asingabvumirwe kutaura nevatapi venhau, ati vanhu vari kungorapwa pachipatara apa ndevaye vanenge vachirwara zvakaipisisa, sezvo vana chiremba vakawanda kunyanya vachangopedza zvidzidzo zvavo, vari kuramwa mabasa. PaRichard Morris Hospital, chinove chikamu cheUBH panorapwa vanhu maziso, vamwe vanhu vange vauya kuzorapwa vange vachiudzwa kuti vadzokere kumba sezvo panga pasina vana chiremba vanga vachikwanisa kuvaona. Ongororo yaitwa neStudio 7 paMpilo Central Hospital, chimwezve chipatara chikuru muBulawayo, yaratidzawo kuti kuchikamu chechipatara ichi chinorapa vanhu vachibva kumba - kana kuti Outpatients Department - kwange kusina vanhu. Chiremba mukuru paMpilo, Dr Solwayo Ngwenya, vaudza Studio 7 kuti kunyange hazvo vari kungokwanisawo kurapa vanhu vari kurwara zvakaipisisa, zvinhu hazvina kunyanya kuipa sezvo vana chiremba vakuru nevamwe vanoshanda vachibva kunze, kana kuti consultants, vari kushanda semazuva ose. Dr Solwayo Ngwenya vabvuma mashoko ekuti vana mukoti vanonzi vari kuda kutanga kuramwawo mabasa mangwana, asi vakurudzira vana chiremba pamwe naana mukoti kuti vakoshese varwere sezvinotarisirwa mubasa ravo. Studio7 haina nkukwanisa kunzwa divi rehurumende panyaya iyi, kanawo kunzwa kugurukota rezvehutano, Va David Parirenyatwa. Vana chiremba naana mukoti vanogara vachiramwa mabasa nguva nenguva vachitsutsumwa pamusoro pemashandiro avo uye mari shoma yavanowana. Nekune rimwe divi hurumende inogarawo ichichema nerekuti haina mari. Asi Fortune Moyo, mumwe mutori wenhau anoshanda akazvimirira, ndemumwe wevanhu vanoti matambudziko ana chiremba pamwe nemamwe ane chekuita nezvehutano munyika anogona kugadziriswa, kana hurumende ikakoshesa nyaya yehutano munyika sezvainofanirwa kuita. Kunze kwemari yavanohora, zvimwe zvezvichemo zvaana chiremba ava zvinosanganisira nyaya yekushaya zvikwanisiro zvekushandisa muzvipatara. No media source currently available 	https://www.voashona.com/a/zimbabwe-doctors-vow-not-to-return-to-work/4298859.html
politics	MDC Alliance Yoronga Kuratidzira muHarare Svondo Rinouya	Mubatanidzwa wemapato anopikisa weMDC Alliance unoti uri kuzoratidzira muHarare nemusi weChitatu svondo rinouya uchinyunyuta nemabatirwo awunoti ari kuitwa gadziriro yesarudzo nekomisheni yezvesarudzo ye Zimbabwe Electoral Commission kana kuti ZEC. Mubatanidzwa uyu unoti ZEC haisi kubuda pachena panyaya yegwaro remazita evavhoti uye nyaya yekudhindwa nekuchengetedzwa kwemagwaro ekuvhotesa. Asi ZEC inoti iri kungozorwa mafuta enguruve yaisina kudya ichiti zvimwe zviri kudiwa nemapato anopikisahazvikwanisike. Munyori mukuru weMDC-T inotungamirirwa naVaNelson Chamisa VaGouglas Mwonzora, vanove zvakare munyori mukuru weMDC Alliance, vaudza Studio 7 kuti vachafora kubva kuAfrica Unity Square kuenda kumahofisi eZEC nekudzoka. Izvi zvatsinhirwawo nemunyori anoona nezvekurongwa kwemabasa muMDC-T VaAmos Chibaya avo vanoti chavari kungoda chete ndechekuti ZEC ivazivise kuti mapepa ekuvhotesa achadhindwa kupi uye achachengetedzwa kupi uye nani. VaChibaya vanoti hapana sarudzo dzinoitwa munyika kana pasina gwaro revavhoti rakachena uye pasina kugadziriswa nyaya yekuti mapepa ekuvhotesa achadhindwa nani. No media source currently available 	https://www.voashona.com/a/zimbabwe-politics-mdc-alliance-chibaya-protests/4468643.html
sports	Malawi yapinda mu’Round of 16′	  APO maWarriors ari kudzoka kumusha mushure mekuburitswa mumutambo weAFCON, zvimwe zvikwata zvainge zviri muboka rimwe chete nechikwata chenyika ichi reGroup B zvinoti Malawi, Guinea neSenegal zvose zvabudirira kuenda muRound of 16 yemakwikwi aya.   Malawi yabudirira kuenda muRound of 16 zvichitevera kukunda kwayakaita Zimbabwe apo yakahwina 2-1 nemusi weChishanu svondo radarika uye nekuita mangange 0-0 neSenegal mumutambo uyo yakapotsa nepadiki yahwina apo yakazonyimwa pena mushure mekupindira kweVideo Assistant Referee (VAR).   CAF yazivisa nezvekubudirira kweMalawi kuenda kuRound of 16 apo yanyora padandemutande rayo reTwitter ichiti, “Nhoroondo. Chikwata cheMalawi chabudirira kuenda ku#TotalEnergiesAFCON knockout stages kekutanga munhoroondo yacho. Izuva rakakosha zvikuru kunyika yose.”   MaWarriors – ayo akapedza ari pasi muboka rawo – ane zvibodzwa zvitatu uye ari kutarisirwa kusvika munyika achibva kuCameroon.	https://www.kwayedza.co.zw/malawi-yapinda-muround-of-16/
politics	VaMugabe Votaura paKutoreswa Mhiko kwaVaLungu vekuZambia	Mutungamiri wenyika yeZambia VaEdgar Lungu vakatoreswa mhiko nemusi weChipiri mushure mesarudzo dzakaitwa mwedzi wapera. VaLungu vakatora mhiko kunhandare yeHeroes Stadium muLusaka. Asi vemapato anopikisa vanoti sarudzo idzi dzakabirirwa uye VaLungu vaishandisa mhirizhonga. Valungu vanoti vari kuzorwa mafuta enguruve yavasina kudya. Mutungamiri wenyika VaRobert Mugabe ndevamwe vatungamiri venyika dzemuAfrica vashoma shoma vakange vari kuZambia. VaMugabe ndivo vakataura vakamirira vamwe vatungamiri venyika dzemuAfrica. VaMugabe vati nyika dzine hutongo hwejekerere hadzidi vanhu vanoda kushandisa mhirizhonga kutora masimba. Vakatiwo Zambia yainge yabuda pachena kuti sarudzo ndidzo dzinofanira kushandiswa munyaya dzezvematongerwo enyika. Nyanzvi munyaya dzezvematongerwo enyika kuMulungushi University of Zambia VaShakespeare Hamauswa vanoti mashoko aVaMugabe akatambirwa zvakasiyana muZambia vamwe vachiti vainge vabaya dede nemukanwa asi vamwe vachishora vachiti makudo ndemamwe zvikuru vachitarisa nyaya yemhirizhonga. No media source currently available 	https://www.voashona.com/a/zimbabwe-matongerwo-enyika/3505998.html
health	Sangano reCoomunity Working Group on Health Ropa Dzidziso Pamusoro peCovid-19	Mukuru wesangano reCoomunity Working Group on Health, VaItai Rusike, vanoti sangano ravo riri kushanda mumatunhu akawanda emunyika richidzidzisa vanoita zvehutano munharaunda pamwe vechidiki pamusoro pekudzivirirwa kwechirwere cheCovid-19, avo vanozodzidzisawo vamwe. Izvi zvinouya panguva iyo matunhu anoti Bulawayo, Matabeleland North neMatabeleland South ari kusangana nedambudziko rekukwira kwehuwandu hwevanhu vari kufa pamwe nekubatwa nechirwere kubva mwedzi wapera. VaRusike vanotiwo sangano ravo riri kushandawo mumatunhu anoti Manicaland, Masvingo neMidlands, uko vari kubatana nanambuya hutano mukupa dzidziso kuti veruzhinji vazive nzira dzekudzvirira kupararira kwedenda iri. Sangano reCommunity Working Group on Health riri kukwanisa kupinda mumaruwa kuburikidza nemabhasikoro arakapiwa nesangano reWorld Bicycle Relief. Asi vanoti kuti nyika ibudirire kudzivirira kupararira kwehutachiwana hunokonzera chirwere ichi, hurumende pamwe nemakanzuru zvinofanirwa kuona kuti vanhu vawaniswa mvura kayachena yekushandisa kugeza maoko pamwe nekuzvishambidza, uyewo vari kukurudzira veruzhinji kuti vachengetedze mitemo yakatarwa nebazi rezvehutano pamwe neWorld Health Organisation. Asi VaRusike vanoti kana hurumende yakazofunga kutora matanhu ekurambidza veruzhinji kufambafamba, haifanirwe kubva yavhara nyika yose sezvakamboitika pakutanga, sezvo vazhinji vevanhu munyika vachirarama nekuzviitira mabasa emaoko. No media source currently available 	https://www.voashona.com/a/zimbabwe-our-lives-hupenyu-hwedu-covid-19-education-itai-rusike/5671609.html
health	VanaChiremba Vanoti Hurumende Iri Kutenga Mishina Yakafa Kubva kuIndia	Munyori mukuru wesangano ravanachiremba reZimbabwe Senior Hospital Doctors Association Dr Aaron Musara vanoti mimwe michina yakatengwa nehurumende haisi kushanda zvachose izvo zvoodza moyo yavanachiremba vachiti hurumende haisi kuratidza kuzvipira kugadzirisa zvichemo zvavo. Mimwe mishina isiri kushanda zvakanaka iyi yakatengwa kuIndia. Vanachiremba vanoti hurumende iri kungorova bembera ichitaura nezvekuti vanoda mari yemihoro asi ivo vachitiwo vakaudza vakuru mubazi rezvehutano kuti havana zvikwanisiro zvakaita semichina nemishonga nekudaro kunyangwe vakadzokera kubasa hakuna zvinenge zvichiitwa. Vachipindura panyaya yekuti hurumende iri kutenga michina yakafa, sachigaro weHealth Service Board Dr Paulinus Sikosana vakaudza studio 7 kuti iendese mibvunzo kumunyori mubazi rezvehutano Dr Agnes Mahomva avo vange vasiri kudaira nharembozha yavo. Vanachiremba vave nemwedzi mitatu vachiramwa mabasa.  No media source currently available 	https://www.voashona.com/a/vanachiremba-vanoti-hurumende-iri-kutenga-mishina-yakafa-kubva-kuindia/5197687.html
health	Bazi rezveHutano Roongorora Vanhu Vakabva Kunyika Dzine Chirwere cheCoronavirus	Bazi rezvehutano rinoti pane vanhu zana nemakumi maviri nemapfumbamwe vakabva kunyika dzakabatwa vanhu chirwere che coronavirus vari kumboongororwa munyika kusvika musi wa7 Kukadzi kuti vaonekwe kuti havana kutapurirwa chirwere ichi here. Vanhu ava vakasvika munyika pakati pa25 na28 Ndira, unove mwedzi uno, vachibva kunyika dzakasiyanasiyana dzabatwa nedambudziko rechirwere ichi, kusanganisira China, uko kwachakatangira. Chirwere ichi chauraya vanhu vanosvika zana nemakumi manomwe kuChina kwakare uye vamwe vanodarika zviuru zvipfumbamwe nemazana matanhatu vabatwa nacho kusvika pari nhasi munyika iyi. Kunze kweChina, chirwere ichi chawanikwawo kunyika dzinosvika gumi nesere dzinosanganisira America, France, Germany, Japan neVietnam. Vaimbova gurukota rezvehutano Dr Henry Madzorera vanoti vanoona zviri zvinhu zvakanaka zvekudzivirira vanhu kuti chirwere ichi chisapararira. Doctor Madzorera vanotiwo vanoona zvakakodzera kuti vanhu vari kutarisiswa ava vange vachimbogara vari kudzimba dzavo vachiongororwa sezvo pasati pave nemunhu abatwa nechirwere. Vanoti nekuda kwekuoma kwezvinhu mune zveupfumi, Zimbabwe haizokwanise kuita sedzimwe nyika dzakabudirira dzinonzi dzakatovaka zvipatara zvekuchengetera vanhu vari kuongororwa kana vakabatwa nechirwere ichi. No media source currently available  	https://www.voashona.com/a/zimbabwe-coronavirus-quarantine-henry-madzorera/5267967.html
sports	‘Ngatichitarisai AFCON’	  SHASHA yakambonetsa munhabvu iri mubati wepagedhi weRio Tinto nemaWarriors — Raphael Phiri — inoti yave nguva yekutanga kuvaka chikwata chakasimba chichanomirira nyika kumutambo weAfrica Cup of Nations (AFCON) kuCameroon gore rinotevera.   Zvichitevera kukundwa kwakaitwa maWarriors neGhana mumitambo miviri yadarika, inoti 3-1 kuGhana ne1-0 muno nemusi weChipiri, mukana wemaWarriors wekuramba vachirwira kuenda kuQatar World Cup wakabva wapera.   Chikwata chenyika ichi pari zvino changokwanisa kuwana chibodzwa chimwechete kubva mumitambo mina zvekuti kunyangwe chikahwina mitambo miviri yasara, hapana zvazvichashandura.   Muhurukuro neKwayedza, Phiri anoti murairidzi wemaWarriors — Norman Mapeza — anofanirwa kushandisa mitambo miviri yasara yechikwata chake muboka reGroup G, iyo ichatambwa munaMbudzi, neSouth Africa uye neEthiopia kugadzirira kuenda kuCameroon.   “Isu senyika zvekufunga kuenda kuWorld Cup zvichiri kure nesu nekuti hatisati tambotora mikombe mikuru yakaita seAFCON asi tinofunga zvekuenda kuWorld Cup.   “Ngatitange tambotsviriridza muno muAfrica nekunetsa kuAFCON pamwe nekukunda zvikwata zvikuru zvakaita seGhana, ndiko kuti tigotange kufunga zveWorld Cup nekuti uko kunoenda shasha. Taenda kuAFCON kakawanda chaizvo asi hapana zvatamboita zvinobatika taenda ikoko.   “Kazhinji tinogara tichingochema-chema tichiti hatiwane mitambo yehushamwari yekugadzirira, miviri yasara ngatiishandise kuita gadziriro dzedu nekuvaka chikwata chedu,” anodaro Phiri. Jimmy Cliff, sezita raPhiri remadunhurirwa iro aizivikanwa naro munhabvu, anoti zvakakosha kuti chikwata chemaWarrioirs chivakwe patsva chiine vatambi vechidiki.   Anoti vatambi vakaita saBrendan Galloway naJordan Zemura vachiri vadiki uye remangwana ravo rakajeka.   “Tine vatambi vakawanda vechidiki, ngavashevedzwe chikwata chemaWarriors chovakwa kubva pavatambi ava. Ngatisangorambe tichingoshevedza madhara chete nekuti vapera, pave kudiwa vechidiki kuti vatakure chikwata ichi kuenda mberi,” anodaro Phiri.   Kubva asendeka shangu dzenhabvu, Phiri ave kuita basa rekurairidza mutambo uyu izvo zvakamuona achirairidza zvikwata zvinosanganisira Golden Valley iyo yaikwikwidza muDivision One.   Pari zvino akavamba chikwata chake cheEiffel Flats United icho chiri kukwikwidza muDivision Two. Zvakadaro, sachigaro wesangano reFriends of the Warriors – Edward Chimedza – anotsinhira mashoko aPhiri achiti maWarriors anofanirwa kushandisa mitambo miviri yasara kuvaka chikwata chichaenda kuAFCON.   “Yave nguva yekutanga gadziriro dzekuenda kuAFCON, mitambo miviri yasara ngaishandiswe kuvaka chikwata chedu chakasimba.   “Zifa ngaipe Norman Mapeza rutsigiro rwose kuti avake chikwata chake chakasimba. Iye zvino haisi nguva yekungoshandura-shandura varairidzi pose pose, tinoda kuti pave nemurairidzi wavanopa kana kondirakiti yemakore mashanu anyatsoshanda kuvaka chikwata chakasimba chaicho,” anodaro Chimedza.	https://www.kwayedza.co.zw/ngatichitarisai-afcon/
sports	‘Vatambi vetsiva changamukai’	  SHASHA yakambonetsa mutsiva — Alfonso “Mosquito” Zvenyika — anoti kusadzidza kuri kukonzeresa kuti vatambi vazhinji vemutambo uyu vabirwe mari dzavo nemapuromota nemamaneja vosara vasina chinhu.   Mosquito anoti vatambi vemitambo yakasiyana vanofanirwa kukoshesa nyaya yefundo.   “Vatambi vezhinji vetsiva havana kudzidza saka izvi zviri kukonzera kuti vabirwe mari uye hapana chavari kuita muhupenyu hwavo. Vari kuitisa vamwe vanhu mari, kunyanya mamaneja nemapuromota avo.   “Mutambi anoudzwa kuti pamari ngatiite 50-50, iye mutambi pa50 perecent yake ndipo pachabva yekuti abhandare kuBoxing Board of Control uye azobhadhare zvakare murairidzi wake nekugym kwaanenge achishandira saka anosara asisina chainacho asi maneja akanuna                         zvake. Ndipo paye munhu paanozosendeka magirovhosi ake etsiva anenge asisina chinhu nekuti mari aingobirwa,” anodaro.   Mosquito anoti mamaneja nemapuromota etsiva vanofanirwa kushanda pamwe chete mukusimudzira vatambi.   “Tikatarisa kunze kwenyika kuEurope, mutambi wetsiva anenge ane chikwata chikuru chaanoshanda nacho chichimubatsira mubasa                rake. Chikwata ichi chinoshanda mabasa akasiyana ekusimudzira mutambi uyu.   “Manje muno tiri kuona zvakasiyana nekuti unonzwa maneja achiti mutambi uyu ndewangu, ndini ndoshanda naye chete.    Ihwohwo humbimbindoga nekuti unenge uchitadzisa mutambi wako kusimukira mumutambo uyu. Isu chatiri kungoda kuona vatambi vose vachisimukira chete, nyika yedu yorumbidzwa kana vatambi vahwina,” anodaro Mosquito.   Zvichitevera kupihwa mvumo kwakaita mitambo yose kuti ichidzoka, Mosquito anoti zvave kubatsira kuti vatambi vazhinji, avo hupenyu hwavo hwange hwakanganiswa nedenda reCovid-19, vachisimuka vagowana cheuviri muhupenyu hwavo.   “Covid-19 yakavhiringa zvizhinji mumutambo wedu, vatambi vandinawo ipfuti chaidzo asi kumbopedza nguva vakagara kwakadzorera basa rose ratange tichiita                     kumashure.   “Asi iye zvino tave nemufaro kuti tavhurirwa, tapihwa mvumo yekuti mitambo ichitanga, zvave kubatsira kuti tichienderera mberi nebasa,” anodaro Mosquito.	https://www.kwayedza.co.zw/vatambi-vetsiva-changamukai/
business	VaMnangagwa Vanovhura Zviri paMutemo 2018 Agricutural Show	Mutungamiriri wenyika, VaEmmerson Mnangagwa, vavhura Harare Agricultural Show zviri pamutemo vachiti zvirongwa zveCommand Agriculture nePresidential Input Scheme hazvisi zvematongerwo enyika uye hurumende yavo icharamba ichitsigira zvirongwa izvi sezvo zviri kubatsira nyika kuwana chikafau chakakwana. Vati zvirongwa izvi zvaita kuti nyika iite goho rakawandisa uye hurumende yavo icharamba ichizvitsigira. Vati kubudira kweCommand Agriculture kwakaita kuti ivandudzwe kusanganisira zvimwe zvirimwa zvakaita segorosi, zvipfuyo zvakaita semombe pamwe nehove. Vati zvirongwa izvi hazvisi zvematongerwo enyika sezvinotaurwa nemapato anopikisa munyika uye hurumende yavo icharamba ichitsigira chirongwa ichi. VaMnangagwa vati hurumende yavo inotsigira Harare Agricultural Show pamwe nezvirongwa zvayo zvakaita semusangano wayakaita svondo rino wevarimi nemabhizimisi. Vati mashoo emamwe matunhu munyika yose anofanira kudzidza kubva kuHarare Agricultural Show uyewo vati vachakurudzira hurumende dzematunhu dzichaumbwa pasi pehurumende kuti dzikoshese zvirongwa zvevarimi. VaMnangagwa vakurudzirawo makambani akazvimirira kuti atsigire mabasa ekurima kuitira kuti nyika ikwanise kutengesa zvirimwa zvayo kunze sezvayaiita kare. Mukuru weZimbabwe Agricultural Society, varongi veHarare Agricultural Show, VaNgoni Kudenga, vati chirongwa chavo chakabudira zvikuru gore rino uye huwandu hwevairatidzira zvirimwa hwakakwira nezvikamu gumi nezvina kubva muzana kana zvichienzaniswa negore rapfuura. Vatiwo ivo nekomiti yavo vari kuzeya pfungwa dzakapihwa nevamwe kuti Harare Agricultural Show isandurwe kuve National Agricultural Show sezvo ichipindwa nevarimi nemakambani kubva mumatunhu ese munyika. Mutungamiriri weGrain Millers Association, GMA, VaTafadzwa Musarara, vaudza Studio 7 kuti makambani ari musangano ravo ave kutotsigira varimi nechekare. Pashoo yegore rino GMA ndiyo yapa mubairo wezviuru zviviri nemazana mashanu emadhora kukambani yeGushungo Dairy iyo yatora mubairo wekutanga pachikamu chevarimi vanochengeta mombe. Zimbabwe Parks and Wildlife Management Authority yatora mubairo wekuita basa rayo zvakanaka. Mukuru wekambani iyi, VaFulton Mangwanya, vaudza Studio7 kuti vafara chose nekukunda kwavaita. Kambani yeSeedco ndiyo yawana mubairo wekutanga pamakambani ese airatidzira gore rino kozotiwo Zimbabwe Broadcasting Cooperation ndiyo yawana mubairo pamakambani ese ezvenhau akapinda pashoo yegore rino. Varimi vahwina mibairo inosanganisira dzimotokari, mari nematirakita. No media source currently available 	https://www.voashona.com/a/zimbabwe-mnangagwa-opens-agric-show/4553026.html
sports	Nhabvu yePSL yodzoka	Ndooka   ZVIKWATA zvose zvinokwikwidza muPremier Soccer League (PSL) zviri pakati pekunyoresa vatambi vazvo segadziriro yekudzoka kwemitambo yeCastle Premiership.   Mitambo iyi ichasimudzirwa nemusi wa12 na13 Kukadzi zvichitevera kumiswa kwayakaitwa munaZvita gore radarika nekuda kwezororo reKirisimasi uye kupa mukana kuchikwata chenyika chemaWarriors kuti chigadzirire kuenda kunokwikwidza kuAfrica Cup of Nations (Afcon) kuCameroon uko chakadzoka mushure mekuburitswa mumutambo uyu.   Mukushi wemashoko wePSL – Kudzai Bare – anoti mitambo yeCastle Premiership ichasimudzira masvondo anotevera.   “Hurongwa hwekudzoka kwemitambo yePSL huri kufamba mugwara uye kutaura kuno zvikwata zviri kunyoresa vatambi vazvo.   “Kana tapedza, mitambo inenge yave kusimudzira uye iri kutarisirwa kutanga musi wa12 na13 Kukadzi mazuva ayo atagara takazivisa kuti ndiwo mitambo iyi ichasimudzirwa,” anodaro Bare.   Zvisinei, mitambo iyi paichadzoka, mizhinji yacho inogona kukanganiswa nekunaya kuri kuita mvura uye izvi zvinotevera yambiro yakapihwa nebazi rinoona nezvemamiriro ekunze reMeteorogical Services Department (MSD) yekuti munyika muri kutarisirwa kunaya mvuya yakawanda kwenguva ndefu.   Bare anoti PSL ichabatana nemamwe masangano anoona nezvenhabvu mumazuva anotevera vachitenderera kunhandare dzakasiyana vachiongorora mamiriro akaita nhandare idzi.   “Nguva yatiri tinoziva kuti ndeyekunaya kwemvura saka mimwe mitambo inogona kukanganiswa nekudaro tichange tichiona mafambiro anenge achiita mitambo yacho.   “Zvagara hazvo kuti patichasimudzira nhabvu ndipo kubva kare paitanga mitambo yePSL asi kungoti apa chete tichangoti kurumidzei zvishoma. Asi mumazuva anotevera tichatenderera tichiongorora nhandare dzedu tichiona kuti dzakagadzirwa zvakadii uye dzinokwanisa here kutambirwa mitambo panguva ino yatiri,” anodaro Bare.   Zvakadaro, pakamiswa mitambo yePSL munaZvita, zvikwata zvakawanda zvange zvatamba mitambo mitatu uye zvimwe miviri.   Izvi zvakaona chikwata cheManica Diamonds chichitungamira palogo zvichitevera kuhwina kwachakaita mitambo yacho yose iri mitatu chiine zvibodzwa zvipfumbamwe.   Manica Diamonds iri kuteverwa neNgezi Platinum iyo, kubva pamitambo yayo mitatu, yakakwanisa kuhwina miviri ndokuita mangange mumwe chete uye ine zvibodzwa zvisere.   FC Platinum, iyo yakatora zvakare mukombe wePSL mwaka wadarika, ndiyo yakagara pechitatu iine zvibodzwa zvitanhatu izvo yakawana kubva mumitambo miviri.   Pechina pakagarwa neTriangle United iyo ine zvibodzwa zvitanhatu kubva mumitambo mitatu. Triangle yakahwina mitambo miviri ndokukundwa mumwe chete.   Kune rimwe divi, Bulawayo City ndiyo yakasenga iri pasi pelogo sezvo yangokwanisa kuwana chibodzwa chimwe chete kubva mumitambo mitatu yayatamba.   Chikwata ichi chakakundwa mumitambo miviri uye ndokuita mangange 3-3 neWhawha.	https://www.kwayedza.co.zw/nhabvu-yepsl-yodzoka/
business	VaNkosana Moyo Vanoti Huori, Kwete Zvirango, Ndizvo Zvauraya Nyika	Mutungamiri webato ronopikisa reAlliance for the People's Agenda kana kuti APA, Doctor Nkosana Moyo, vanoti nyaya yehuori kwete zvirango zvakatemerwa nyika ndiyo yakonzera kuti nyika ipinde mumadhaka mairi munyaya dzezvehupfumi. Doctor Moyo, avo vari kufamba vachisangana nevanhu pakutsvaga rutsigiro vasingaite misangano mukuru, vanoti vari kufara nezvavari kuita uye vanofunga kuti vachakunda musarudzo. VaMoyo vanotiwo havana hurongwa hwekubatana nemamwe mapato sezvo vachiti zviri kuvanhu veZimbabwe kuti vasarudze mutungamiri wavanoda kwete kuti vatungamiri vemapato vapanane zvigaro. No media source currently available 	https://www.voashona.com/a/vankosana-moyo-vanoti-huori-kwete-zvirango-hwauraya-nyika/4389891.html
politics	Dare reConstitutional Court Ropa Mutongo Waro neChishanu paChikumbiro chaVaChamisa	Nyaya yekupikisa zvakabuda musarudzo yemutungamiri wenyika yatanga kunzwikwa mudare re Constitutional Court. Magweta emutungamiri we MDC Alliance, VaNelson Chamisa, aswera achikweshana pfungwa nemagweta ari kumirira mutungamiri weZanu PF, uye vari mutungamiri wenyika, VaEmmerson Mnangagwa. Achisvitsa humboo mudare, magweta aVaChamisa achitungamirwa naAdvocate Thabani Mpofu, ati zviri pachena kuti huwandu hwevanhu vakavhota nevakanyoresa kuvhota hazvisi kupindirana. Magweta aya aroverera Zimbabwe Electoral Commission, Zec, nyaya yekuti yakatadza kubata zvakanaka sarudzo, uye pane dzimwe nguva, yakaisa mavhoti aifanirwa kupihwa VaChamisa kuna VaMnangagwa. Ukuwo magweta aVaMnangagwa achitungamirwa naVaItai Uriri, audza dare kuti hapana humboo huri mudare hunoratidza kuti Zec yakaisa mavhoti kuna VaMnangagwa. Magweta aya atiwo humboo huri kupihwa nemagweta aVaChamisa hauna kodzero yekunge huchibvumidzwa kupinda mudare. VaUriri vatiwo magwaro akapihwa VaMnangagwa akasvika kwavari nguva yakatarwa nemutemo yapfuura. Asi magweta aVaChamisa ati paakaisa magwaro awo mudare akasangana nedambudziko sezvo chikonzi chisina kuita basa racho remazvo. Vati sezvo dare richivharwa na 4 dzemasikati, havana kukwanisa kuwana rubatsiro rwematare kuitira kuti magwaro asvike nenguva kwayo. Asi VaUriri varamba vakasimba nerekuti mutemo unoti magwaro aya anofanirwa kusvitswa kumunhu aendeswa kumatare mukati memazuva manomwe, uye mazuva manomwe aya hapana pakanzi mazuva ezororo nekupera kwesvondo haaverengwe pamazuva manomwe akatarwa nebumbiro remitemo yenyika. Vati dare rinofanirwa kuona kuti mazuva anotarwa nebumbiro remitemo yenyika munyaya dzekupikisa zvakabuda musarudzo yemutungamiri wenyika atevedzwa pakatariswa zvinoreva bumbiro remitemo yenyika. Gweta re Zec, VaTawanda Kanengoni, vati hapana huchapupu hunoratidza kuti pane nhamba dzevanhu vakavhota vakaiswa pavanhu vakavhotera VaMnangagwa. Vatiwo huwandu hwezvakakanganiswa neZec hauna kukura zvekuti hungachinja danho rakatorwa neZec rekuti VaMnangagwa ndivo vakakunda musarudzo iyi. Mukuru wevatongi vematare, VaLuke Malaba, vati dare richapa mutongo waro neChishanu. No media source currently available 	https://www.voashona.com/a/magweta-a-va-nelason-chamisa-okweshana-mudare-ne-a-va-mnangagwa/4539945.html
politics	"""Munodei paMuchato weDhongi neBere""-VaKasukuwere paNyaya yeKutyisidzirwa neRufu"	Mubato reZanu-PF mapinda zinyekenyeke zvichitevera mashoko ekuti vamwe vakuru vebato iri vari muchikwata chinonzi Generation 40 kana kuti G40 vavekutumirwa mashoko ekuti vanogona kupfuudzwa pambozhanhare dzavo. Vanonzi vatumirwa mashoko aya vanosanganisa gurukota rezvematunhu VaSaviour Kasukuwere, gurukota rezvedzidzo yepamusoro muzvinafundo Jonathan Moyo, gurukota rezvekuendeswa kwehupfumi kuvatema VaPatrick Zhuwawo uye vanomirira Harare South mudare reparamende VaShadreck Mashayamombe. Bepanhau reNewsday ndiro rakatanga kuburitsa nyaya yekuti pane vakuru mubato reZanu-PF vainge vatumirwa mashoko ekuti vanogona kuitwa kafiramberi nemunhu asiri kuzivikana. Izvi zvinonzi zvakaitwa nemusi weSvondo. Mutauriri wemapurisa, Senior Assistant Commissioner Charity Charamba vati vange vasati vapirwa nyaya iyi. VaMoyo havana kudaira nharembozha yavo. VaZhuwawo vati havasati vatarisa nharembozha yavo kuti pane mashoko akadai here sezvo paine vanhu vakawanda vari kuvatumira mashoko ekuvakorokotedza nekudomwa kuva gurukota. Asi VaKasukuwere havana kuda kutaura zviri kuitika vachiti Studio 7 igare kuAmerica kwede kuda kutaura zviri munyika. Tabatawo VaMashayamombe asi zvakona n’anga murapwa achida vachiti havana kusununguka kutaura parunhare. Mumusangano weZanu-PF hamuna kugadzikana sezvo pari kufungidzirwa kuti paita kunetsana kwakanyanya panyaya yekuti ndiyani achatora chigaro chemutungamiri wenyika VaRobert Mugabe avo vari kunzi vakwegura. Pakuvigwa kwegamba renyika VaSikhanyiso Ndlovu kumarinda eHeroes Acre neMugovera nhengo dzeZanu-PF dzakawirasanawo. Nyaya yekunetsana muZanu-PF iyi inonzi yave kukanganisa nhaurirano nemapato anopikisa idzo dzinonzi dzakatanga kuitwa kuGhana dzichitarisirwa kuitwa zvekare kuVictoria Falls neChina. Mapato anopikisa arikuramba kuti nhaurirano idzi dzakananganana nekuumba hurumende yemubatanidzwa. Zanu-PF nekune rimwe divi iri kutoramba kuti pane nhaurirano dziripo. Zanu-PF haina kubvira yagadzikana kubva zvayakadzinga vaive mutevedzeri wemutungamiri wenyika amai Joyce Mujuru nevamwe vachipomerwa mhosva yekuda kubvisa VaMugabe pachigaro nechisimba. Asi amai Mujuru nevamwe vakadzingwa mubato vari kuramba nyaya yekuti vaida kubvisa VaMugabe pachigaro vachiti vari kuzorwa mafuta enguruve yavasina kudya. No media source currently available 	https://www.voashona.com/a/zimbabwe-politics/2975965.html
politics	Magweta eVeritas Anoti ZEC Inofanira Kuudza Mapato Anopikisa Ari Kudhinda Magwaro ekuVhotesa	Magweta anoshanda nesangano reVeritas iro rinoongorora mitemo inenge iri mudare reparamende anoti bumbiro remutemo rinosungira sangano rinoona nezvesarudzo reZimbabwe electoral commission kuti risume mapato anopikisa kuti magwaro ekuvhotesa kana kuti maballot papers ari kudhindwa kupi kuti nyaya dzesarudzo munyika dzisaite mutauro. ZEC inoti sezvo nguva yekuita sarudzo yave pedyo, yave kutsvaga vanodhinda mapepa aya nechimbi chimbi. Asi vanopikisa vange vachiti vanoda kuti zviitwe pajekerere pachikokwa makambani akawanda kuti sarudzo dzisabirirwe. Mutemo unosungirawo ZEC kuti isume mapato ari kukwikwidza huwandu hwemapepa anenge adhindwa uye anenge aendeswa kunzvimbo yose yekuvhotera. Veritas inoti hapana chinokanganisa ZEC kuti izivise vanopikisa kuti kambani yavakasarudza kudhidha mapepa ndeipi uye kukoka a nhumwa kunoona kunenge kudindwa mapepa acho. Mutungamiri wenyika vaemmerson mnangagwa vave kutarisirwa chero nguva kudoma zuva resarudzo sezvo senate iri kutarisirwa svondo rino kutambira bhiri rekuvandudza mitemo yesarudzo. Nyanzvi munyaya dzehumhizha mumichina yekuvhotesa kana kuti BVR Doctor Samuel Chindaro vanoti kubirira sarudzo dzeBVR kunogona kuti netsei asi mitemo inodzikwa nemapato inogona kukanganisa jekerere musarudzo. No media source currently available 	https://www.voashona.com/a/magweta-everitas-anoti-zec-inofanira-kuudza-mapato-anopikisa-ari-kudhinda-magwaro-ekuvhotesa/4392643.html
health	Dr Mahomva Vokurudzira Vanhu Kuti Vabayiwe Nhomba yeCovid-19 Apo Vakawanda Vobatwa neChirwere Ichi Zvakare	Mukuru anoona nezvekurwisa chirwere cheCovid-19 munyika Dr Agnes Mahomva vari kukurudzira vanhu munyika kuti vabayiwe nhomba yekudzivirira Covid-19 kuti chirwere ichi chisapararire zvakanyanya munyika. Dr Mahomva vaudzawo Studio 7 kuti ongororo dzose dziri kuitwa munyika nekunze dziri kuratidza kuti vakabayiwa nhomba vane mukana wakakura wekurarama kunyangwe vakabatwa nechirwere cheCovid-19. Bazi rezvehutano rakatozivisa kuti mhando yeCovid-19 inopararira zvakanyanya yeomicron yave kutotenderera munyika. Nemusi weSvondo, bazi rezvehutano rinoti munhu mumwe chete akafa nechirwere cheCovid-19 nezuro zvasiya vabatwa nacho vave zviuru zvina nemazana manomwe nemumwe kana kuti 4, 701. Vanhu mazana mashanu nemakumi maviri nevatatu kana kuti 523 vabatwa nechirwere ichi zvasiya vabatwa nacho kubva zvachatanga kupararira vave zana rezviuru nemakumi matatu nepfumbamwe zvine makumi mana nematanhatu kana kuti 139, 046. Vanhu mamiriyoni matatu nezviuru mazana masere nemakumi manomwe nemana zvine mazana matanhatu nemakumi mapfumbamwe nevana kana kuti 3 874 694 vakabayiwa nhomba yeCovid-19 kekutanga. Vanhu vabayiwa kaviri sezviri kukurudzirwa vave mamiriyoni maviri nezviuru mazana masere nemakumi masere nemana zvine makumi mana nemashanu kana kuti 2 884 045. Hurumende inoti ine hurongwa hwekubaya vanhu mamiriyoni gumi nhomba mukupefra kwemwedzi uno kana kuti zvikamu makumi matanhatu kubva muzana.	https://www.voashona.com/a/dr-mahomva-vokurudzira-vanhu-kuti-vabayiwe-nhomba-yecovid-19-apo-vakawanda-vobatwa-nechirwere-ichi-zvakare/6340877.html
sports	‘Tave kuda Afcon’	. Chiyangwa otaura nezvekuhwinha kuCosaf   MUTUNGAMIRIRI wesangano rinoona nezvenhabvu munyika reZimbabwe Football Association (Zifa), Phillip Chiyangwa, anoti hapana chinotadzisa maWarriors kuhwina mukombe weAfcon zvichitevera kutora kwakaita chikwata ichi mukombe weCosafa svondo rapera.   Zimbabwe yakasimudza mukombe weCosafa apo yakakunda Zambia 4-2 mufainari yemutambo uyu kuPolokwane, kuSouth Africa. Chiyangwa anoti maWarriors munguva pfupi inotevera achange ave kuita gadziriro dzemutambo weAfcon apo achasangana neCongo kuStade Municipal deKintele kuBrazzaville muna Gunyana.   “Zvikwata zvizhinji zvemuAfrica takazvikunda saka hapana chinotitadzisa kuti tirwire mukombe weAfcon, tinozviita uye tichazviita, Afcon ndiyo yatave kuda.   “Asi chikuru ndechekuti titange tabudirira kuenda kumutambo uyu muna Gunyana,” anodaro.   Anoti maWarriors ave kukodzerawo kukwikwidza muWorld Cup.	https://www.kwayedza.co.zw/tave-kuda-afcon/
politics	Hurumende Yozadza Mapurisa Mumigwagwa neKuda Kumisa Kuratidzira	Gurukota rinoona nezvemukati menyika, VaIgnatius Chombo vanoti mapurisa achange akadirwa munyika yose neChitatu apo pakatarisirwa kuti veruzhinji vacharamwa mabasa zvakare sezviri kukurudzirwa nemamwe mapoka. Zvichakadaro, mapurisa neChipiri akasunga Mufundisi Evan Mawarire, avo vanove mumwe wevari kukurudzira veruzhinji kuti vasaende kumabasa nemusi weChitatu. Vachitaura nevatori venhau muHarare nemusi weChipiri, VaChombo vati mapurisa achange akagadzirira zvakakwana kuchengetedza runyararo munyika pahurongwa hwemazuva maviri hwekusaenda kumabasa huri kurongwa nemamwe masangano. VaChombo vati kunyange hazvo zvizvarwa zveZimbabwe zvine nhuna dzazvo nehurumende, pane nzira dziri pamutemo dzazvinofanira kutevedzera vachiti mapurisa achasunga vese vachakonzera mhirizhonga pakuramwa mabasa uku. VaChombo, avo vanga vakatsigirwa negurukota rinowona nezvekudzivirirwa kwenyika, VaSydney Sekeramayi pamwe negurukota rinowona nezvevasori, VaKembo Mohadi, vati hurumende haisi kuzopinza mauto mumigwagwa vachiti mapurisa ari munyika akakwana kuti achengetedze runyararo. Vachipindura mubvunzo wekuti sei mutungamiri wenyika VaRobert Mugabe nehurumende yavo vasiri kutevedzera zviri kutaurwa neveruzhinji zvekuti vabve pachigaro, VaChombo vati VaMugabe havana kwavari kuenda sezvo vachiti vakapihwa masimba ekutungamira nyika neveruzhinji musarudzo dzemuna 2013. VaChombo vanoti kuramwa mabasa kuri kuda kuitwa kubva musi weChitatu kuri kurongwa nehurumende dzekunze idzo dziri kuda kuti hurumende yaVaMugabe ibve pachigaro kunyange hazvo hurumende dzekunze idzi dzichiti hadzineyi nehurongwa uhwu. Zvichakadai, gweta riri kumirira Mufundisi Mawarire, VaHarrison Nkomo vaudza Studio 7 parunhare manheru ano vari kukamba yemapurisa yeHarare Central Police Station kuti VaMawarire vari kupomerwa mhosva yekukurudzira kuti munyika musagadzikanane. Tichiri panyaya iyi, sangano remagweta anorwira kodzero dzevanhu re Zimbabwe Lawyers for Human Rights raburista mashoko ekuti riri kushushikana zvikuru nekusungwa kuri kuitwa vanhu vari kuronga nyaya yekuramwa mabasa mangwana. Mumwe mushandi wehurumende uyo aramba kudomwa nezita anoti vatowirirana nevamwe vavo kuti havasi kuzoenda kumabasa kwemazuva maviri ari kutevera zvisinei nekurudziro yaVaChombo yekuti vanhu vasateerere kurudziro yekurambwa mabasa iyi. Svondo rapera vashandi vazhinji munyika vakateerera kurudziro yekusaenda kumabasa iyi, danho rinonzi nevamwe ndiro riri kutyiwa zvakare nehurumende kuti vanhu vachatora pamazuva maviri ari kukurudzirwa kuti vanhu vasaenda kumabasa aya. No media source currently available  	https://www.voashona.com/a/zimbabwe-matongerwo-enyika/3415430.html
business	Zimbabwe Yotsvaga Rubatsiro rwe$188m Ichabatsira Vakawirwa neMatambudziko	Zimbabwe iri kutsvaga rubatsiro rwemariu inodarika zana nemakumi masere emamiriyoni emadhora. Mari iyi ndetekubatsira vanhu vakawirwa nedambudziko remafashamu emvura. Izvi zvaziviswa nevakasanobata chigaro chemutungamiri wenyika, VaPhelekezela Mphoko, pamusangano wavaita nevamiriri vedzimwe nyika. Musangano uyu wapindwawo nesangano reUnited Nations Development Program, vemabhangi pamwe nevemakambani akazvimirira VaMphoko vati vamiriri ava nemakambani aya vanoziva dambudziko rakawirwa neZimbabwe uye hurumende yavo iri kuda rubatsiro rwemhando yese. Vatiwo hurumende ichaedza nepainogona napo kuona kuti mari yese ichabviswa ichaenda kunobatsira vanhu vakawirwa nedambudziko iri. VaMphoko vati mari yese iri $188m yavari kutsvaga ichange ichibatwa neveReserve Bank of Zimbabwe uye vese vanenge vabvisa mari yavo vanogona kupihwa humbowo hwekuti mari yavo yakashanda sei. Gurukota rezvemari, VaPatrick Chinamasa, vati hurumende ichiri kuongorora kuti mari iri kudiwa imarii, asi vati vakawana $188 million, mari iyi inogona kubatsira zvakanyanya. Vatiwo musangano weSouthern Africa Development Community uchangobva mukuitwa wakaratidza kuti mashafamu akaparadza zvinhu zvakawanda muZimbabwe kudarika zvakaitika munyika dziri mudunhu rese. Mukuru weUNDP muZimbabwe, VaBishaw Parajuli, vati vatambira chikumbiro chehurumende uye vari kushanda nehurumende yeZimbabwe mukubatsira vese vakawirwa nedambudziko iri. Vatiwo zvinofadza kuti pane rubatsiro rwave kutopinda munyika. Mumiriri weChina muZimbabwe, VaHuang Ping, vati chikamu cheRed Cross chekunyika kwavo chakabvisa rubatsiro rwezviuru zvishanu zvemadhora uyewo vashandi vemuZimbabwe vanobva kuChina vakabvisa zviuru gumi zvemadhora zvekubatsira vakawirwa nedambudziko remafashamu. Rumwe rubatsirwo rwematende, mishonga nezvimwe zvasvika munyika neMuvhuro kubva kuJapan. Namibia yazivisawo kuti iri kuunza rubatsirwo rwechikafu runosanganisira magaba ehove miriyoni. Mukutanga kwemwedzi kwaKurume, mutungamiriri wenyika, VaRobert Mugabe, vakati dambudziko remafashamu idambudziko renyika yese izvo zvinoita kuti hurumende ikwanise kutsvaga rubatsiro kunze. Pane vanhu vanodarika mazana maviri nemakumi mashanu vakatofa munyika yese uye nemafashamu, ukuwo mhuri dzinodarika zviuru zviviri nemazana mashanu dzakaparadzirwa misha yadzo, zvikoro, mabhiriji nemakirinika zvikaparadzwawo munzvimbo dzakasiyana siyana. No media source currently available 	https://www.voashona.com/a/zimbabwe-vp-appeals-for-aid-to-assist-flood-victims/3774228.html
sports	Ndiyani Achatora Mukombe waSoccer Star Gore Rino	Vasarudzi veCastle Soccer Star of the Year vaungana muHarare vachisarudza vatambi gumi nemumwe chete vari kurwira kutora mukombe mukuru uyu. Vatambi Ocean Mushure naChristian Epoupa veDynamos, Dominic Chungwa we Caps United, Rodwell Chinyengetere weFC Platinum naClement Matawu weChicken Inn - vapinda pavatambi gumi nemumwechete vari kurwira kutora mukombe weCastle Soccer Star of the Year wemwaka uno. NgezI Platinum Stars ndiyo ine vatambi vakawanda pavatambi vasarudzwa ava vanoti Terence Dzvukamanja, Tichaona Mabvura, na Quadr Amini. Vamwe vakwanisa kupinda pavatambi gumi nemumwechete ava ndiDominic Chungwa naDevon Chafa veCaps United. Chicken Inn ina Moses Jackson naClement Matawu uyo akaita mukurumbira achitambira Motor Action nekutora mukombe waSoccer Star uyu muna 2006. Soccer Stars of the Year pamwe nemurairidzi Coach of the Year, vachaziviswa pamwe nekupihwa mibairo yavo pamabiko ekupera kwegore achaitwa nevePremier Soccer League vakabatana nevanovapa mari veDelta Beverages. Norman Mapeza weFC Platinum,na Lloyd Mutasa weDynamos ndivo vari kutarisirwa kurwira mukombe weCoach of the Year. No media source currently available 	https://www.voashona.com/a/zimbabwe-soccer-stars-to-be-named/4140620.html
business	Nyaya yeKuendeswa kweMasimba kuMatunhu Inotsviriridza paMusangano weStudio 7 kuBulawayo	Nyaya yekuendeswa kwemasimba kumatunhu yakatsviriridza pamusangano wakaitwa muBulawayo neChishanu manheru, vamwe vagari vachitsutsumwa zvikuru nekwavanoti kusarangarirwa nehurumende kwematunhu ekuMatabeleland. Pamusangano uyu, uyo wakaitwa nenhepfenyuro yeStudio 7 yakabatana neMedia Centre, pakaita makakatanwa makuru pamusoro pekuti chii chaizvo chinoreva kuendeswa kwemasimba kumatunhu. Asi vanhu vakawanda vaive pamusangano uyu vakaratidza pachena kuti havazi kufara nenyaya yekuparara kwemaindasitiri muguta reBulawayo pamwe nekusarira kumashure munyaya dzebudiriro kwavakati kuri kuita matunhu eMatabeleland. VaNqobizitha Dube, vanove mudzidzisi muzvidzidzo zvehupfumi uye vari mumwe wevatauri pamusangano uyu, vakati hazvishamise kuti nyaya yekuendeswa kwemasimba kumatunhu inokonzera makakatanwa sezvo ichibata raramo yeveruzhinji. VaDube vakati zvakakosha kuti vanhu munyika vabvumirane gwara kana nzira yakajeka yekuti izvi zvichaitwa nenzira ipi. Takunda Madzana mumwe wechidiki vaive pamusangano uyu. Takunda akati haabvumirane nepfungwa yekuti hupfumi hugovanwe kuchishandiswa huwandu hwevanhu vari mumatunhu akasiyana-siyana, achitiwo maonero ake ndeekuti kuendeswa kwemasimba kumatunhu haizi nyaya inofanirwa kunetsa. Vamwe vanhu vaive pamusangano uyu vakati nyaya yekuti kune vanhu vakawanda vanogara munzvimbo dzavasingabvi, humbimbindoga pamwe nehuwori kunyanya hunoitwa nevezvematongerwo enyika ndezvimwe zvinhu zvinokonzera kusarira kumashure kwematunhu ari munyika. Asi mutevedzeri wameya weguta reBulawayo VaTinashe Kambarami, avo vaivewo pamusangano uyu, vakati vanhu vemuZimbabwe havafanirwe kuitirana rusarura kuchishandiswa nyaya yerudzi kana kuti munhu anobva kupi, vachitiwo matambudziko akatarisana neveruzhinji munyika akangofanana. VaKambarami vakabvuma kuti huwori idambudziko guru munyika asi vakati kana kuchitariswa makanzura, pave nemitemo yakajeka inobatsira kudzivirira nyaya yehuwori. Mutauriri webato reZAPU, VaIphithule Maphosa, avo vaivepowo pamusangano uyu, vakaudza Studio 7 kuti kuendeswa kwemasimba kumatunhu kunogona kubatsira kupedza matambudziko everuzhinji munyika, asi vakati havazi kugutsikana nenzira iri kutorwa nehurumende mukuti danho iri rizadzikiswe. Musangano uyu waive wekupedzisira muchikamu chemisangano yakaitwa neStudio 7 ichishanda nesangano reMedia Centre munzvimbo dzakasiyana-siyana munyika senzira yekunzwa mafungiro everuzhinji panyaya dzebudiriro nezvimwe zvinovabata mumararamiro avo zuva nezuva. Misangano iyi yaiitwa nerutsigiro rwemuzinda wenyika yeAmerica muZimbabwe. No media source currently available 	https://www.voashona.com/a/zimbabwe-devolution-bulawayo-town-hall/4682523.html
business	IMF Yoshushikana neDambudziko reZimbabwe	Chikwata chesangano reInternational Monetary Fund, IMF, icho chiri munyika kuzoongorora mashandiro echirongwa chekugadzirisa hupfumi hwenyika chinoti chinobvumirana nehurumende kuti hupfumi hweZimbabwe haugoni kusimukira pasina rubatsiro rwemari kubva kumasangana akaita neIMF, World Bank nemamwe. No media source currently available Vachitaura pamusangano wavaita nenhengo dzedare reparemende dziri mukomiti inoona zvemari, mukuru wechikwata ichi, VaDomenico Fanizza, vati Zimbabwe inofanira kugadzirisa hukama hwayo nemasangano aya nedzimwe nyika kuitira kuti hupfumi hwayo hufambire mberi. Vati zvinhu hazvina kumira zvakanaka munyika vachiti makore akawanda nyika isina rubatsiro kubva kunze anoita kuti zvinhu zviome munyika. Vati nekuda kwaizvozvo, zvakakosha kuti Zimbabwe iite zvese zvakabvumiranwa pachirongwa cheStaff Monitored Program sezvo chiri icho chinhanho chekutanga mukugadzirisa hukama hwayo nemabhanga ekunze pamwe nenyika dzinopa rubatsiro. Chirongwa ichi chinosungira kuti Zimbabwe ibate mari zvakajeka, ishandure mashandiro emabhanga pamwe nebanga guru renyika. Zimbabwe inosungirwawo kujekesa mutemo wekupa masimba ehupfumi kuvatema. Vati kunyange hazvo izvi zvakaoma kuita, zvinofanirwa kuitwa kana nyika ichida kugadzirisa hukama hwayo nedzimwe nyika nemasangano akaita seIMF. Asi VaFanizza vati zvinofadza kuti Zimbabwe inenge iri kutora gwara rakanaka pachirongwa ichi sezvo pane zveshanduka pamafambisirwo ari kuitwa hupfumi munyika. Nyanzvi munyaya dzehupfumi dzinoti kunyange hazvo pane zvashanduka hurumende ichiri kusangana nematambudziko akawanda ayo anogona kuvhiringa hurumende nekuitadzisa kuzadzikisa chirongwa cheStaff Monitored Program. Imwe yenyanzvi idzi, VaNyasha Muchichwa, vanoti Zimbabwe inofanirwa kugadzirisa dambudziko rehomwe yehurumende sezvo iine vashandi vehurumende vakawandisa, kusashandiswa zvakanaka kwemari yehurumende pamwe nekusajeka kwemutemo wekupa masimba ehupfumi kuvatema. VaMuchiwa vanoti izvi ndezvimwe zvezvinhu zvinogona kuvhiringa chirongwa ichi. Pabvunzwa VaFanizza kuti sei IMF isiri kubatsira Zimbabwe sezvairi kuita Greece iyo iri kutatarikawo munyaya dzehupfumi, VaFanizza vati vanobatsira nyika dzine zvikwereti, uye vanokwanisa kubatsira Zimbabwe chete kana pachinge pave newirirano pakuti ichabhadhara chikwereti chayo sei. IMF iri kubatsira Zimbabwe kugadzirisa hupfumi hwayo pamwe nezvikwereti zvayo kuitira kuti ikwanise kudyidzana nedzimwe nyika. VaFanizza vati izvi zvichaitika chete kana chirongwa cheStaff Monitored Program chabudirira muZimbabwe. Chikwereti cheZimbabwe chemukati menyika nekunze chave kudarika mabhiriyoni gumi emadhora.	https://www.voashona.com/a/zimbabwe-shona-imf-world-bank-chifera/2667914.html
business	Vakawanda Vofarira Kudzikiswa Kwaitwa Mitengo yeDhata	Kukwidzwa kwemitengo uku kwaive kwaitika mushure medanho rakatorwa neboka rePost and Telecommunications Regulatory Authority, kana kuti POTRAZ rekutambira chikumbiro chemakambani enharembozha chekuti mitengo iyi ikwidzwe. Vanhu vakawanda vari kutambira nemufaro danho rakatorwa negurukota rehumhizha hwekufambiswa kwamashoko, VaSupa Mandiwanzira, rekumisa kukwidzwa kwemitengo wekushandisa internet panharembozha kwaive kwaitwa namakambni enharembozha. Kukwidzwa kwemitengo uku kwaive kwaitika mushure medanho rakatorwa neboka rePost and Telecommunications Regulatory Authority, kana kuti POTRAZ rekutambira chikumbiro chemakambani enharembozha chekuti mitengo iyi ikwidzwe. Vanhu vakawanda avo vaive varatidza kusafara kwavo vachishandisa Facebook, Twitter neWhatsapp, vadzokera zvakare painternet vachiratidza kufara kwavo nedanho ratorwa naVaMandiwanzira iri. Vamwe vataura neStudio 7 vatiwo vari kufara vachiti izvi zvinoratidza kuti vanhu vakataura nezwi rimwe chete pane zvinhu zvinenge zvichivanetsa, hurumende inogona kuvateerera. Mumwe mugari wemuBulawayo, Muzvare Nozipho Moyo, vanoti vari kufara nedanho rekumisa kukwidzwa kwemitengo yedhata. Asi Muzvare Moyo vanoti mitengo iyi yange isingafanirwe kuve yakakwidzwa kubvira pekutanga kuchitariswa kuti mitengo yeinternet muZimbabwe yagara iri pamusoro. VaMandiwanzira vakazivisa nezvekumisa kukwidza kwemitengo yedhata uku nemusi weChina mushure mekunge veruzhinji varatidza kusafara kwavo. Mumashoko avo, VaMandiwanzira, avo vaive vamboti havaikwanisa kupindira munyaya iyi sezvo vari pazororo, vakazivisa kuti mushure mekutaura nevakafanobata chigaro chegurukota rezvehumhizha hwekufambiswa kwemashoko, Amai Prisca Mupfumira, pamwe nePotraz, vakaona zvakakodzera kuti kukwidzwa kwemitengo iyi kumbomiswa. Studio 7 haina kukwanisa kunzwa kuna Amai Mupfumira kana kubva kuPotraz. Asi Potraz yaburitsawo mashoko ekuti yamisa danho rekukwidza mitengo yeinternet. Vamwe vanhuwo vakawanda vange vachishora kambani yeEconet iyo inonzi ndiyo yaive yauya nezano rekukwidzwa kwemitengo uku uye inova iyo yaive yakwidza mitengo iyi zvakanyanyisa uye nechimbi-chimbi. Hatina kukwanisa kunzwa kubva kuEconet panyaya iyi asi kambani iyi yazivisawo kuti yave kudzokera kumitemgo yakare. Mumwe anotengesa airtime uyo angoda kuzvidoma nezita rekuti Moyo ati kukwidzwa kwemitengo kwaive kwaitwa uku kwange kwave kukanganisa basa rake nevamwewo vanotengesa airtime saiye. Mutungamiri wekufambiswa kwemabasa musangano reAbammeli Human Rights Lawyers Network, VaTineyi Mukwewa, vati danho ratorwa nehurumende rinoratidza masimba evanhu kana vakataura nenzwi rimwe chete. VaNigel Gambanga avo vanoshanda nebepanhau repainternet rinonyora pamusoro pezvehumhizha hwekufambiswa kwemashoko, vanoti ichokwadi kuti makambni enharembozha ari kudurirwa nekuwanisa vanhu internet vachitiwo vanowona mitengo ichizokwidzwa zvekare asi zvisina kunyanya sezvange zvaitwa pari zvino. Gore rakapera Potraz yakakonzerazve mutauro apo yakatora danho rekuti makambani enharembozha asaite zvirongwa zvakasiyana-siyana zvekuderedza mitengo	https://www.voashona.com/a/zimbabwe-mobile-phones/3675272.html
business	Hurumende Yoramba Ichizvicherera Gomba neKuramba Ichikwereta Mari	Hurumende yeZimbabwe iri kuramba ichienderera mberi nekukwereta mari yekushandisa munyika kana kuti domestic debt. Izvi zviri kuuya panguva iyo bhanga reIMF nereWorld Bank akayambira kuti kuita izvi kuchapa kuti nyika itadze kubuda mumadhaka mairi. Kunyange hazvo gurukota rinoona nezvehupfumi, VaPatrick Chinamasa, vari kuti hurumende hakuna zvimwe zvaingaite kunze kwekukwereta mari kuita mabasa ayo, nyanzvi munyaya dzezvehupfumi dzinoti zviri kuitwa izvi kukokera mhepo wakasenga mamera mutswanda. Vaimbova gurukota rinoona nezvehupfumi vachitungamira bato rinopikisa rePeople's Democratic Party, VaTendai Biti, vanoti nyaya yehurumende yekuramba ichikwereta mari iri kudzosera zvikuru chirongwa chekugadzirisa hupfumi uho huri kutatarika. VaBiti vati mari yakweretwa munyika yave kusvika mabhiriyoni matanhatu emadhora. Imwe nyanzvi munyaya dzezvehupfumi vachidzidzisa paUniversity of Free State muSouth Africa, VaCalvin Mdzingiri, vanoti vanowirirana naVaBiti vachiti mari inokweretwa inofanira kushandiswa pazvinhu zvinobatsira nyika zvakaita semigwagwa, zvipatara, magwenya emagetsi nezvimwe. Vanoona nezvekufambiswa kwemabasa musangano reZimbabwe Coalition on Debt and Development, VaTinashe Gumbo, vanoti nyaya yezvikwereti inofanira kunyatsodorongodzwa kuti paonekwe kuti imarii chaiyo yakakweretwa nekuti parizvino hazvina kujeka kuti chikwereti chakamira sei. Vaimbotungamira ZIMCODD kwemakore gumi uye vari nyanzvi munyaya dzezvematongerwo enyika, VaJoy Mabenge, vanotiwo mari isati yatanga kudzoserwa inofanira kuzivakanwa kuti chii chayakatenga. International Monetary Fund inoti Zimbabwe ikaramba ichikwereta mari munyika zvichapa kuti mitengo yezvinhu irambe ichikwira zvichapa kuti inflation yemunyika ikwirewo zvakanyanya. Asi nesarudzo dziri kuitwa gore rinouya VaBiti vanoti havaone nyaya yekukweretwa kwemari ichimira. Zimbabwe iri kutatarikawo kubhadhara chimwe chikwereti kuWorld Bank neAfrican Development Bank chinosvika bhiriyoni imwe chete nezviuru mazana matanhatu emadhora. Kunyangwe hazvo VaChinamasa vainge vati vawana mari yekubhadhara chikwereti ichi uye vainge vatotenderana neWorld Bank neIMF, mabhanga aya anoti hapana chatenderanwa . Nyaya yekusabhadhara zvikwereti iri kupa kuti Zimbabwe itadze kukwereteswa mari nevamwe. No media source currently available 	https://www.voashona.com/a/zimbabwe-matongerwo-enyika/3949218.html
business	Sangano rePlatform for Youth Development Robatsira Mhuri Dziri Kuda Kubviswa kuChipinge	Sangano rinorwira kodzero dzevechidiki pamwe nebudiriro yematunhu, rePlatform for Youth and Community Development, riri mushishi kubatsira vagari vemudunhu reChipinge rose vanonzi vakatarisana nekubviswa munzvimbo dzavagere.\n\nMukuru wesangano iri, Claris Madhuku, vanoti vagari vanodarika zviuru zvishanu mumatunhu eChipinge anosanganisira Munyokowere, Ndiyadzo, Beacon, Chibuwe, neKondo vakapiwa matsamba akabva kubazi rezveminda vachipiwa mazuva manomwe chete ekuti vange vabva munzvimbo dzavagere.\n\nVaMadhuku vanoti mhuri idzi dzakatanga kugara mumatunhu aya mumakore ekuma 1950, zvekuti vanotove nemasabhuku nemadzishe avo, zvekuti vari kutokatyamadzwa kuti vave kubviswa munzvimbo dzavo nehurumende yevatema.\n\nVanotiwo sangano ravo riri kubatsira vagari nekuvadzidzisa kodzero dzavo dziri mubumbiro remitemo. Vanoti vakasvitsa nyaya iyi kumakomisheni anomirira kodzero dzevanhu eZimbabwe Human Rights Commission neNational Peace and Reconciliation Commission kuti apindirewo mugakava iri.\n\nAsi VaMadhuku vanoti vamiriri vehurumende vakavazivisa kuti hurumende iri kutarisa nyaya iyi sezvo panga paine hurongwa hwekuona kuti vanhu vakapiwa sei minda senzira yekugadzirisa nyaya yeminda. Vanoti vari kushandawo nekanzuru yeChipinge pakutsvaga nzira dzekupedza gakava iri.\n\nVaMadhuku vanoti bumbiro remitemo rinoti kana munhu achibviswa paagere, anofanirwa kutanga aratidzwa paari kunogariswa, kwete kuti munhu anongonzi ibva asiri kuziva kwaari kuenda.\n\nVanoti tsakurudzo yavo inoratidza kuti pane makambani ari kuda kupiwa minda iyi kuti arime rudzi rwenzungu rwe macadamia pamwe nemabhanana. No media source currently available  	https://www.voashona.com/a/zimbabwe-our-lives-chipinge-evictions-claris-madhuku/5433768.html
health	Kushandiswa Zvakanyanya kweZvinodhaka Kunonzi Kwawedzera Zvakanyanyisa Dambudziko reChirwere chePfungwa muHarare	Kushandiswa zvakanyanya kwezvinodhaka nevanhu kunonzi nemukuru anoona nezvehutano mudunhu reHarare kwawedzera zvakanyanyisa dambudziko rechirwere chepfungwa. Mukuru anoona nezvehutano mudunhu reHarare VaInnocent Hove vanoti nekuda kwekuwedzera kwedambudziko rechirwere chepfungwa zvakakosha kuti vanhu vapihwe dzidziso. VaHove vakataura mashoko aya paiitwa mhemberero dzekucherechedza dambudziko rechirwere chepfungwa nemusi weChitatu. Pasi rose, United Nations inoti zuva iri rinocherechedzwa musi wa10 Gumiguru asi zvakanonoka kuitwa nedunhu reHarare. Amai Betty Zephania vanova mumwe wevakaronga mhemberero idzi vachishanda kubazi rinoona nezvehutano vatsigira vachiti dambudziko rehutano hwepfungwa idambudziko ririkukura. Amai Zephania vati vazhinji vari kutamburawo nezvirwere zvepfungwa izvi varikushandisa zvinodhaka vachiti munhu wese arikufanirwa kushanda kuona kuti dambudziko iri rapedzwa. Mumwe wevechidiki, VaFarai Gutu vati vechidiki vanoda kudzidziswa kuti zvinodhaka zvine njodzi. Mumwe aishandisa zvinodhaka akakwanisa kuzobuda mazviri aona kuti zvinokuvadza, ndiVaJacob Shamuyarira, avo vakazotanga sangano rakazvimiririra rinobatsira avo vanoda kusiya zvinodhaka. Vati kushandisa zvinodhaka kunokanganisa hupenyu hwevanhu vachiti zvakakoshawo kuti vanhu vazive kwekuwana rubatsiro kana vawirwa nedambudziko iri. Kutanga kwegore rino mutungamiriri wenyika VaEmmerson Mnangagwa vakazivisa kuti gore rino igore rekurwisa dambudziko rekushandiswa kwezvinodhaka. Vechidiki ndivo vanonzi vari kunyanyoshandisa zvinodhaka izvi zvakaita semutoriro, krango, mbanje, mishonga yechikosoro yakaita seHistalix kana bronco nezvimwewo. Mhemberero dzegore rino dzakaitwa paine kurudziro yekuti pasi rese rikoshese hutano hwepfungwa. World Health organization inoti muAfrica, vanhu vanodarika mamiriyoni mazana manomwe nemakumi mapfumbamwe nemaviri kana kuti 792 million vane chirwere chepfungwa. No media source currently available 	https://www.voashona.com/a/6869952.html
business	Nyanzvi Dzoshora Hurumende Iri Kuda Kuomesera Vashandisi veMadandemutande	No media source currently available Nyanzvi dzinoti hurumende inogona kuvhara madandemutande kana kushungurudza vanoashandisa sekuvimbisa kwayakaita asi izvi zvinosvibisa chimiro chenyika pamwe nekuti irasikirwe nebhizimisi rakwanda. Nyanzvi munyaya dzekufambiswa kwemashoko nematongerwo enyika dzinoti veruzhinji vanofanira kutora mashoko ehurumende zvakadzama sezvo hurumende ichikwanisa kuita zvairi kutaura. Mudzidzisi wezvekutapwa kwenhau pachikoro cheChristian College of Southern Africa, VaDonald Mukota, vanoti pane dzimwe nyika dzemuAfrica dzakatombovhara madandemutande kana kusunga vanoashandisa, saka zvinogona kuitika muZimbabwe. Asi vanoti izvi handizvo zvingaite kuti vanhu vatadze kushandisa madandemutande. Asi vanotiwo vanhu vanofanira kushandisa madandemutande mune zvakanaka. Mukuru wesangano reZimbabwe Democracy Institute, Doctor Pedzisayi Ruhanya, vanoti hazvibatsiri kuvhara madandemutande uye kana hurumende yaita izvi, inenge yaratidza pachena kuti haidi hutongo hwejekerere. Doctor Ruhanya vanoti zvekuvhara madandemutande zvinoitwa nehurumende dzine hudzvanyiriri uye dzine zvadzinoda kuvanza. Vanoti zvinoda mari yakawanda chose kuvhara madandemutande uye hurumende dzisina mari dzakaita seyeZimbabwe dzinogona kunetsekana kuita izvi. Asi vanoti Zimbabwe inogona kuwana rubatsiro rwekuita izvi kubva kunyika dzakaita seChina. Muzvare Kholiwe Majama Nyoni vanoti zvinosuwisa kuti hurumende yeZimbabwe iri kuronga kuomesera vanhu vanoshandisa madandemutande iyo iri iyo nzira yave kushandiswa neveruzhinji kufambisa mashoko pamwe nekunzwa nhau kubva mukati nekunze kwenyika. Muzvare Majama Nyoni, avo vachangobva kumusangano we Forum on Internet Freedom in Africa wakaitirwa kuSouth Africa svondo rapfuura, vati zvakabuda pamusangano uyu zvinoratidza kuti nyika inorasikirwa nemari yakawanda chose kana madandemutande akavharwa kana kuvhiringwa. Sangano reCollaboration on International ICT Policy for East and South Africa rinoti kuvharwa kwemadandemutande kwakaita kuti nyika dzeSub Saharan Africa dzirasikirwe nemari inodarika mamiriyoni mazana maviri emadhora.	https://www.voashona.com/a/zimbabwe-threatens-internet-whattsap-shutdown/4054747.html
sports	Vatsigiri vemaWarriors Vofara neGadziriro yeMakwikwi eAfrica Nations Cup	Chikwata chemaWarriors chiri kuratiza kuti chiri munzira yakajeka apo chakananga kumakwikwi e2017 Africa Cup of Nations. Chikwata ichi nezuro chakadambura maTaifa Stars ekuTanzania 3-0 mumutambo wekuenzana masimba, izvo zvirikugutsa veruzhinji kuti maWarriors achanokwikwidza zvine mutsindo kuAFCON. Vanhu havana kuuya kunhandare sezvaitarisirwa asi vashoma vacho vaivemo vakanakidzwa nematambiro echikwata chavo icho chakawana zvibodzwa kubva kuna Knowledge Musona, Nyasha Mushekwi pamwe naMathew Rusike. Zvakabuda pamutabo uyu zvakakosha kumaWarriors kwete mugadziriro yavo yeNations Cup chete asi muma Fifa World rankings zvekare sezvo veFifa vanoshandisa mitambo yakadai kugadzira mamiriro ezvikwata muhurongwa hwepasi rese. Mutsigiri weDynamos VaObert Masvotore vanoti zvakaitika neTanzania zvinobatsira kutyisidzira zvikwata zvanga zvichitarisira Zimbabwe pasi kuma Africa Cup of Nations vachiwedzera ivo kuti ikozvino Zimbabwe iri kuenda kuGabon iinechiremera. Aimbotambira maWarriors neCaps United Alois Bunjira anoti kukunda kwemaWarriors zvinhu zvinofadza zvikuru achiti ivo semaonero ake tarenda rakazara muchikwata chenyika ichi. Mutsigiri weCaps United VaShingirai Mthombeni varikudada nemaitiro emaWarriors vachiti ivo dai varamba vakadai kusvikira pachapera maAfrica Cup of Nations finals. Mutambo weTanzania wauya svondo rimwechete maWarriors achangobva kukunda Zambia 1-0. Asi Bunjira anoti pachine zviviri kana zvitatu zvinoda kugadziriswa maWarriors asati ave kurota zvekutora mukombe wemuAfrica. Pamusoro pevatambi vakabva kunze kwenyika, murairidzi wemaWarriors Kalisto Pasuwa akashandisawo vatambi vanotambira zvikwata zvemuno vakaita saHardlife Zvirekwi weCaps United, Teenage Hadebe weChicken Inn pamwe na Tatenda Mukuruva weDynamos, avo arikuongorora kuti angaende navo here kuma fainari. Pasuwa anoti ari kuda mimwe mitambo miviri kana mitatu yekuedzana masimba kuti akwanise kugadzira chikwata chakasimba icho achaenda nacho kuGabon. Mutungamiri weZifa VaPhillip Chiyangwa vakavimbisa mitambo nezvikwata zvine mukurumbira muAfrica zvakaita seEgypt neIvory Coast maWarriors asati asimuka kuenda kumaAfrica Cup of Nations. Asi vatsigiri venhabvu vanoti zveZIFA kutenda maruva wadya chakata. 	https://www.voashona.com/a/zimbabwe-matongerwo-enyika/3595277.html
health	Mumwe Mwana Ofa neChirwere cheTyphoid kuMbare	Apo vamwe vanhu vange vari kufara pazororo rekisimusi, imwe mhuri yekuMbare yakafirwa nemwasikana wayo uyo ano fungudzirwa kuti akarwara netyphoid kwenguva pfupi. Vagari vemumusha uyu munzvimbo yeNational vanoti tsvina kana kuti sewage iri kuyerera nepadzimba dzavo iri kupa kuti vatyire hupenyu hwavo. Vagari vemuMbare vanoti chinonyanyorwadza ndechekuti musikana uyu ange akabuda zvinofadza pabvunzo dzake dzeGrade 7 aine 4 units uye kunyange hazvo kanzuru yeHarare yati iri kuongorora kuti chii chakanzozera kufa kwake, vagari vemunzvimbo iyi vati kubuda kwemasiweji achierera mudzimba dzavo ndiko kwakonzera kufa kwemwana uyu. Vagari vakawanda mumigwagwa inoti 8th na 9th vaudza Studio 7 kuti kanzuru yeHarare yange isiri kuterera zvichemo zvavo zvekuti vazogadzira mapaipi emasewage akaputika uye vanhu vakawanda munzvimbo iyi vakatoendeswa kuchipatara vachirwara nemanyoka. Mumwe mugari wemuna 9th uyo asina kuda kudomwa nezita audza Studio 7 kuti kufa kwemwana uyu kwarwadza vanhu vakawanda. Ambuya Anne Marry Karimushanje vanoti mumusha weMbare maita dambudziko guru remasuweji ari kupitika mudzimba zvekutoti vave kutyira kuti vana vakawanda vachafa nezvirwere zvemanyoka. Tinashe Karise uyo ane tuckshop yake munzvimbo iyi audza Studio 7 kuti seweji iri kuerera pese yave kukanganisa bhizimisi rake uye nhunzi dzave kuzara mutuckshop make. Mugwaro ravaburitsa kuvatori venhau, mutauriri weHarare City Council, VaMichael Chideme, vati kanzuru iri kuongorora rufu rwemwana uyu uye vatsinhirawo kuti hanzvidzi yake pamwe nevamwe vanhu vane chitsama kubva munzvimbo iyi vari muchipatara uye vari kufungidzirwa kuti vane typhoid. Vatiwo pane vanhu makumi matatu kubva munzvimbo iyi vakatorapwa sezvo vaifunguidzirwa kuti vane typhoid. Mukuru anoona nezvehutano mukanzuru yeHarare, Dr Proper Chonzi, vaudza Studio 7 kuti mufi ange achiratidzika kunge ane typhoid asi kanzuru haisati yave nehumbowo hwekuti ange aine typhoid here kana kuti kwete. Dr Chonzi vati zvinokonzera typhoid zvinozikanwa uye kanzuru iri kuedza napose painogona napo kugadzirisa nyaya dzekutakurwa kwemarara nemasiweji senzira yekudzivirira chirwere ichi. VaChideme vatiwo kanzuru yatanga chirongwa chekudzidzisa vanhu pamusoro pezvirwere zvetyphoid necholera pamwe nekukosha kwehutsanana. Kanzuru yeHarare yakazivisa muna Mbudzi kuti yakatarisira kuti zvirwere zvemanyoka zvichawanda panotanga kunaya mvura uye yakati vese vanenge vachirwara nezvirwere izvi vacharapwa pachena. Bazi reCentres for Disease Control rinoona nezvehutano muAmerica rinoti kudzivirira chirwere chetyphoid vanhu vanofanira kubhoirisa chikafu kana mvura, kubika chikafu, kuchimenya kana kutorega kudya muchirungu, “Boil it, cook it, peel it or forget it.”	https://www.voashona.com/a/zimbabw-hutano/3652687.html
politics	ZEC Inoti Vanhu Vatanga Kuongorora Mazita Avo Mugwaro reVavhoti	Apo kwasara mazuva matanhatu kuti chirongwa chekuongorora gwaro rine mazita evakanyoresa kuvhota chipere, Zimbabwe Electoral Commission inoti vanhu vasingasvike miriyoni imwe chete ndivo vakwanisa kuongorora gwaro iri kusvika pari zvino.\n\nPadandemutande rayo, ZEC inoti kusvika nezuro munyika mose vanhu vanopfuura zviuru mazana manomwe ndivo vange vakwanisa kuongorora gwaro rine mazita evakanyoresa kuti vagovhota. ZEC inotiwo yakakwanisa kutumira maSMS kunharembozha dzevanhu vanopfuura mamiriyoni matatu nezviuru mazana maviri. Pakapera chirongwa cheBVR mop up muna Kurume kune vanhu vanopfuura mamiriyoni mashanu nezviuru mazana mana vaive vanyoresa kuti vagokwanisa kuvhota. Dunhu reBulawayo nderimwe rematunhu ane vanhu vashoma kana kwakatariswa vanhu vakanyoresa kuti vagokwanisa kuvhota mumatunhu ose emunyika. Mukuru weZEC muBulawayo District Amai Sithembiso Khupe vanoti kusvika nezuro vanhu vanopfuura zviuru gumi nezvinomwe ndivo vaive vakwanisa kuongorora mazita avo mugwaro revakanyoresa kuti vagokwanisa kuvhota. Amai Khupe vanoti kunyange hazvo vanhu vakatumirwa maSMS panharembozha dzavo, zvakakosha kuti vaende vanoongorora gwaro rine mazita evakanyoresa kuvhota nekuti zvinotumirwa panharembozha zvinogona kuve zvisiri izvo kana kuti zvisina kukwana. Vanotiwo kuenda kunoongorora gwaro iri pachezvavo kunobatsirawo vakanyoresa kuti vagare vaziva nzvimbo yavachanovhotera. Mukuru wesangano reZimbabwe Election Support Network Amai Rindai Chipfunde-Vava vanoti sangano ravo riri kugutsikana nekufamba kuri kuita chirongwa chekuongorora gwaro revakanyoresa kuti vagokwanisa kuvhota uye vanotendawo ZEC nekukwanisa kutumira maSMS kune vamwe vanhu vakanyoresa kuti vagokwanisa kuvhota. Chirongwa chekuongorora gwaro revakanyoresa kuti vagokwanisa kuvhota chiri kuitwawo pamwe nechirongwa cheBVR mop up munzvimbo dzakasiyana siyana munyika mose senzira yekupa mukana kuvanhu vakawanda vanokodzera asi vange vasati vakwanisa kunyoresa kuvhota. Chirongwa ichi chakatanga musi wa19 mwedzi uno uye chiri kupera musi wa29 chinove Chipiri chesvondo rinouya. No media source currently available   	https://www.voashona.com/a/zec-inoti-vanhu-vatanga-kuongorora-mazita-avo-mugwaro-revavhoti/4406990.html
health	America Inobatsira Dzimwe Nyika neMushonga weNhomba yeCovid-19	Pamusangano wakaitwa nenyika dzakabudirira dzeG7, nyika idzi dzakazvipira kubatsira dzimwe nyika nenhomba yeCovid-19. Nhomba idzi, pamwe chete nezvakavimbiswa kubva muna Kukadzi 2021, zvichasvitsa rubatsiro rwemushonga rwese urwu pabhirioni remadhora mugore riri kuuya, America ichibatsira nehafu yemushonga iyi. Mugwaro ravakabudisa, vatungamiri venyika dzeG7 vakati chinhu chekutanga chavanoda kuitira dzimwe nyika dzepasi rose kuona kuti mushonga wakanaka uye unoshanda uwanikwe nenyika dziri kubudirira sezvo kubaiwa nhomba kwavanhu vose pasi pano chiri chinhu chakanakira vagari vose pasi pano. Mutungamiri weAmerica, VaJoe Biden, vakafara nekuzvipira kwakabvumiranwa uku, zvikurusei sezvo kwakauya mushure mekutaura kwavo kuti America ichatenga mishonga yePfizer/BioNTech inoita zviuru mazana mashanu kuti ipiwe kunyika dzinoita zana. Sekutaura kwakaita VaBiden, America iri kutenga mushonga wekupa dzimwe nyika unopfuura wakambotengwa nenyika ipi zvayo. VaBiden vakati, “Zviuru mazana mashanu zvemushonga wenhomba uyu zvichatanga kuendeswa kunyika dzakasiyana siyana mumwedzi waNyamavhuvhu gore rino. Zviuru mazana maviri zvemushonga uyu zvichaendeswa kuned zimwe nyika gore rino, uye zviuru mazana matatu zvichaendeswa mumwedzi mitanhatu yekutanga mugore ra2022.” Kuzvipira kweAmerica kubatsira dzimwe nyika nemishonga yenhomba yePfizer inoita zviuru mamirioni mazana mashanu kuri kuwedzerwa pamusoro pe mishonga inoita mamirioni makumi masere akavimbiswa dzimwe nyika naVaJoe Biden, avo vakazvipiravo kubatsira nemari inoita mabhirioni maviri emadhora eku America ekubatsira sangano rinobatsira dzimwe nyika mukuwana mushonga wenhomba. Chivimbiso chakaitwa nenyika dzeG7 chinoratidza kuti kubva muna 2020, nyika dzeG7 dzakazvipira kubatsira dzimwe nyika nemabhirioni maviri emushonga wenhomba. Nyika dzeG7 dzakazvipiravo kubatsira dzimwe nyika mukugadzira mushonga wenhomba munyika dzayo dzichishanda neQuad Vaccine Partnership yeAmerica, Australia, India neJapan. VaBiden vanoti zviri pachena kuti nyika dzeG7 dzinobvumirana kuti zvadzakavimbisa izvi hazvisi izvo zvese zvadzichaita, vachiti kubatsira uku kuchaenderera mberi kwenguva yakareba. No media source currently available 	https://www.voashona.com/a/america-and-g7-countries-donate-millions-of-covid-19-vaccines/5953902.html
sports	Zifa, PSL vokandirana nyoka mhenyu	  Sangano rinoona nez- venhabvu muno reZimba- bwe Football Association rokandirana nyoka mhenyu nerePremier Soccer League pamusoro penyaya yekuti mitambo yePSL ichatanga riinhi zvichitevera mashoko akabva kuConfederation of African Football (CAF) ekuti nhandare dzemuno hadzina kukodzera kutambirwa nhabvu nezvikwata zvekunze.   Svondo radarika, CAF yakabuda pachena kuti muZimbabwe hamuna nhandare kana imwechete yavanoona yakakodzera kuti itambirwe nhabvu nezvikwata zvekunze.   Izvi zvinoreva kuti mutambo wechikwata chenyika chemaWarriors wekurwira kuenda kumakwikwi eAfrica Cup of Nations 2020 neAlgeria uchatambirwa kunze kwenyika.   Hurumende parizvino iri mushishi yekuona kuti nhandare dzinosanganisira National Sports Stadium iri muHarare neBarbourfields kuBulawayo dzagadziriswa.   Kazhinji mitambo yePSL inotanga kupera kwemwedzi waKurume asi parizvino mamiriro ezvinhu haana kujeka zvichitevera mashoko akabva kuCAF aya.   Mukushi wemashoko wePSL Kudzai Bare anoti nyaya yenhandare iyi yakakomba asi zvose zvinoitwa neZifa.    Kudzai Bare   Anoti Zifa ndiyo inoongorora nhandare dzese dzemuno uye yovazivisa dzinokodzera kutambirwa nhabvu nezvikwata.   “Isu zvose zvenhandare tinozvisiira mumaoko eZifa ndiyo inoongorora nhandare dzese dziri muno dzinoda kushandiswa nezvikwata zvenhabvu zvinokwikwidza muPSL votizivisa dzavanenge vaona dzakakodzera kutambirwa nhabvu.   “Isu tinozongotevedzera zvavanenge vatiudza, saka zvimwe zvese zvizere zvekuti nhandare dzedu dzinokwanisa here kutambirwa nhabvu yePSL munotozvinzwa kuZifa,” anodaro.   Achibvuzwa neKwayedza kuti mitambo yePSL inogona kutanga rinhi, Bare anoti izvi zvichazoziviswa mushure memusangano wavo wepagore weAnnual General Meeting (AGM) kupera kwesvondo rino.   “Tichagara pasi sesangano uye tichaita musangano wedu wekutanga wegore mukuru weAGM kupera kwesvondo rino apo ticharonga kuti mitambo inotanga rinhi. Asi, tichange tichishanda neZifa tichinzwa kubva kwavari kuti nhandare dzinoita ndedzipi kuti mitambo itange,” anodaro Bare.   Mutauriri weZifa, Xolisani Gwesela anoti nyaya dzenhandare yemitambo yePSL zvinozivikanwa nevePSL.   Mushure mekunge Kwayedza yamuudza kuti PSL iri kutiwo zvenhandare zviri mumaoko avo, anoti vachagara pasi kupera kwesvondo rino kuti vagoronga kuti nhandare dzokushandisa dzedzipi.   “Zviri mumaoko ePSL inzwai kubva kwavari. Isu tichazogara hedu pasi kupera wesvondo rino toona kuti nhau iyi ichafambiswa sei,” anodaro Gwesela.	https://www.kwayedza.co.zw/zifa-psl-vokandirana-nyoka-mhenyu/
business	Bhodhi Idzva reZimra Rinogadzwa Richitungamirwa naVaCallisto Jokonya	Gurukota rezvemari, VaMthuli Ncube, vakazivisa neChitatu mazita evanhu vatanhatu vachange vari mubhodhi idzva reZimbabwe Revenue Authority, Zimra. VaNcube vakati sachigaro webhodhi iri vachange vari muzvinabhizimisi ane mukurumbira, VaCallisto Jokonya, mutevedzeri wavo ari Amai Josephine Matambo. Dzimwe nhengo dzebhodhi iri ndiVaGeorge Guvamatanga, VaIsaac Kwesu, Memory Nguwi naDoctor Morris Mpofu. Mutungamiri wesangano revanotenga vachitengesa reInternational Crossborder Traders Association, VaDenis Juru, vaudza Studio7 kuti kunyange havo vachiremekedza VaJokonya semunhu anoziva zvemabhizimisi, VaJokonya havangakwanisi kupedza huori huri kuZimra nekuti huori uhu hunobva kumusoro soro kwehurumende kunove iko kunofanirwa kutanga kugadziriswa. VaJokonya vaudza Studio7 kuti vanga vari kunze kwenyika uye havakwanisi kutaura nesu. No media source currently available 	https://www.voashona.com/a/zimbabwe-finance-minister-mthuli-ncube-appoints-new-zimra-board-members/4709370.html
health	IOM Inoti Vanhu Vanodarika Zviuru Mazana Maviri Vakadzokera Kumusha neKuda kweKukanganiswa kweHupfumi neCovid-19 Munyika Dzavagere	Sangano rinoona nezvekufamba kwevanhu kubva mune imwe nyika vachienda mune imwe, reInternational Organisation for Migration (IOM) rinoti zvizvarwa zveZimbabwe zvinodarika mazana maviri ezviuru zvadzokera kumusha kubva zvatanga denda reCovid-19 muna Kukadzi 2020 zvichitevera kuoma kwehupenyu munyika dzazvange zvaenda kunotsvaga mafuro manyoro. Sangano iri rinoti richishanda pamwechete nebazi rezvehutano uye nemamwe masangano, vakakwanisa kubatsira vanhu vane chitsama kuburikidza nekuvawanisa hunyanzvi mune zvekurima, mari pamwe nezvimwe zvinodiwa muhupenyu hwemunhu kuitira kuti vakwanise kusimukira. Asi IOM inoyambira kuti kana vanhu ava vakasawana rubatsiro nekukasika, vakawanda vavo vachanyura mumatambudziko akadzama kudarika avari kutarisana nawo pari zvino, izvo zvinozotuma vamwe kuti vatsvage nzira dzekurarama nadzo dzisiri pamutemo kana kuti vabude zvakare munyika vachishandisa dzimwe nzira. Studio 7 yaedza kubata gurukota rezvemabasa nekugara zvakanaka kwevanhu, Professor Paul Mavima, asi vati vanga vari mudare reparamende vachiti vaizopindura mibvunzo yedu kana vasununguka. Asi sachigaro vesangano rinomirira zvizvarwa zvekune dzimwe nyika zviri muSouth Africa, reAfrican Diaspora Forum, Doctor Vusumuzi Sibanda, vanoti havafungi kuti huwandu hwevanhu huri kutaurwa neIOM ndehwe vanhu vakadzokera kumusha nekuti vakanga vaomerwa nehupenyu. Doctor Sibanda vanoti vanhu vakawanda vanogona kunge vakashandisa mukana wekumbodzokera Covid-19 kuti vasanetseke kupinda munyika, asi vachizobuda zvakare vachishandisa dzimwe nzira. No media source currently available  	https://www.voashona.com/a/zimbabwe-iom-report-says-over-200000-diasporans-returned-home-since-march-2020/5861499.html
politics	America Inoti VaMnangagwa Ngavaite Zvavari Kutaura Kwete Kuperera Mukutaura Chete	Mumwe mukuru muhurumende yeAmerica anoti kunyange hazvo mutungamiri weZimbabwe, VaEmmerson Mnangagwa, vari kutaura mashoko akanaka nekuvimbisa kuita zvakanaka, zvakakosha kuti vachitanga kuita zvavari kuvimbisa kuitira kuti vakwanise kudyidzana nekugara nenyika dzepasi rese zvakanaka. Mutevedzeri wemunyori anoona nezvenyika dzemuAfrica muhurumende yeAmerica, Ambassador Matthew T Harrington, vataura mashoko aya vachipindura mibvunzo kubva kuvatapi venhau vemuAfrica pachiitiko chekupa mubairo kumakambani akabudirira mumabhizimisi eAwards for Corporate Excellence. VaHarrington vati nyika dzese pasi rose, kusanganisira America, dzakatarisa Zimbabwe nemaziso matsvuku zvichitevera kushanduka kwakaita hurumende muZimbabwe. Vati Zimbabwe ine mukana mukuru wekuchinja gwara rayaifamba naro mumakore makumi matatu apfuura. Vati America inotarisira kudyidzana neZimbabwe zvekare sezvavaita kare. Vati kunyange hazvo VaMnangagwa vari kutaura mashoko akanaka chinokosheswa nenyika yavo kuita zvinhu izvi kwete kungotaura chete. Ambassador Harrington vati panodiwa kushanduka munyaya dzehupfumu nematongerwo enyika kuti America nenyika dzepasi rose dzigutsikane nekutanga kudyidzana neZimbabwe zvakare. Hurumende yaVaMnangagwa inoti inoda kugadzirisa hukama hwayo nenyika dzepasi rese. Nemusi weMumvuro, gurukota rezvemari, Muzvinafundo Mthuli Ncube, vakaparura hurongwa hwekugadzirisa hupfumi hwenyika pamwe nekuti nyika ichabhadhara zvikwereti zvayo sei kumabhanga epasi rese akaita seWorld Bank, African Development Bank nemamwe. Vakatiwo vachatauririrana nenyika dzese dzakakweretwa neZimbabwe kuti vatange kudzidzana nadzo zvekare. Kusabhadhara zvikwereti ndezvimwe zvange zvave kuita kuti Zimbabwe isemwe nenyika dzepasi rese. No media source currently available 	https://www.voashona.com/a/us-official-say-president-mnangagwa-should-walk-the-talk/4600008.html
politics	VaTsvangirai Vanoti VaMbeki Mutengesi, Ngavakumbire Ruregerero	Mutungamiri we MDCT, Va Morgan Tsvangirai, vapomera neChitatu vaimbova mutungamiri we South Africa, Va Thabo Mbeki, mhosva yokushanda pamwe chete nemutungamiri wenyika, Va Robert Mugabe, mukubirirwa kunonzi kwakaitwa sarudzo dzemuna 2002. VaTsvangirai vatiwo Va Mbeki vanoziva zvakaitika pasarudzo dzemuna 2008 idzo dzakazokonzera kuti pawumbwe hurumende yemubatanidzwa mushure mekunge VaTsvangirai vakunda VaMugabe musarudzo idzi. Vachitaura nevatori venhau pamuzinda webato ravo pa Harvest House zvichitevera kubuda kwakaita gwaro revatongi vematare edzimhosva veku South Africa, reJudicial Observer Mission, iro rakange richiongorora sarudzo dzemuna 2002, Va Tsvangirai vapomera hurumende yeSouth Africa yaiva pasi paVa Mbeki mhosva yekushanda neZanu PF mukudzvanyirira zvido zvevana veZimbabwe. Zvichitevera sarudzo dzemutungamiri wenyika dzemuna 2002, Va Tsvangirai vakaenda kumatare vachiti sarudzo idzi dzakange dzabirirwa naVaMugabe, asi kusvika pari zvino matare haasati atura mutongo panyaya iyi. Nekune rumwe rutivi, bepanhau reku South Africa rakaenda kumatare richida kuti gwaro revaongorori ve South Africa ava ribuditswe pachena asi rakazobuda nemusi weChishanu svondo rapera mushure mekunge matare epamusoro soro munyika iyi ati gwaro iri riburitswe. Hurumende yeSouth Africa yakanga yapikisa kuburitswa kwegwaro iri. VaTsvangirai vaendererera mberi vachiti pakaitwa musangano wenyika dziri kuchamhembe kwe Africa muguta guru re Zambia re Lusaka muna Kubvumbi 2008, Va Mbeki vakataurawo zvakare kuti mu Zimbabwe maizoitwa sarudzo dzemutungamiri wenyika dzechipiri, kana kuti presidential runoff, kunyange hazvo zvakange zvabuda musarudzo zvakange zvisati zvave kuzivikanwa. Vati izvi zvinoratidza kuti Va Mbeki vakange vachiziva zvose zvakanga zvichiitwa neZanu PF pakange pakapfimbikwa zvakange zvabuda musarudzo izvo zvakatora nguva inodarika mwedzi mumwe chete zvisati zvaziviswa kune veruzhinji. Zvichakadai, mukuru wesangano rinoongorora nyaya dzekufambiswa kwesarudzo munyika re Election Resource Centre, Va Tawanda Chimhini, vanoti hurumende ye South Africa inofanira kukumbira ruregerero panyaya iyi kuvana veZimbabwe. Hatina kukwanisa kunzwa divi rehurumende ye South Africa panyaya iyi. Gwaro re Judicial Observer Mission iri rinotiwo sarudzo dzemuna 2002 hadzina kufambiswa zvakanaka uye rinoti pakange pane mhirizhonga yakanyanyisa yakavhiringa hupenyu hwenhengo dze MDC, vatungamiri vebato iri vakasungwa pamberi pesarudzo uyewo kuti gwaro revavhoti rakanga risiri mumawoko e MDC. Kunyange hazvo pakaitwa dzimwe sarudzo kubva muna 2002, MDC-T ichiri kungochema nenyaya dzimwe chetedzo uye kusvika pari zvino bato iri rinoti harisati rave negwaro revavhoti. Va Tsvangirai vati kubva muna 2000 pakaitwa sarudzo dzeparamende, Zimbabwe haisati yamboita sarudzo dziri pachena. Zvichakadai, Va Tsvangirai vati kusawirirana kuri kuitika mu Zanu PF kunoratidza kuti Va Mugabe havasisina nguva yakareba vari muhutongi. Izvi zvinotevera mashoko emudzimai wemutungamiri wenyika, Amai Grace Mugabe, avo vari kukurudzira kuti mutevedzeri wemurume wavo mubato nemuhurumende, Amai Joice Mujuru, vasiye chigaro chavo vachivapomera mhosva dzehuori, kusagona basa pamwe nekuronga zvekubvisa Va Mugabe pachigaro zvechisimba. Kunyange hazvo vachiti gakava riri mu Zanu PF harinei nebato ravo, chinovarwadza sebato ndechekuti veruzhinji ndivo vari kutambura uku vari muhurumende vachiswera vachirwira masimba. Asi Amai Mujuru vari kuramba mhosva dzose dzavari kupomerwa vachiti mawoko avo akachena semukaka uye vanoti vakatokwidza nyaya iyi kumagweta avo nepamusana pekusvibiswa kwavanoti kuri kuitwa zita ravo. No media source currently available 	https://www.voashona.com/a/tsvangirai-mbeki-mugabe/2526828.html
business	Kanzuru yeHarare Yovandudza Mashandiro eMamwe Makirinika Ayo	Kanzuru yeHarare ichishanda nemasangano anoshanda akazvimirira, hurumende, nemamwe makambani yatanga chirongwa chekusimudzira mamwe makirinika ayo kuti ave zvipatara zvepamusoro izvo zvichaderedza huwandu hwevarwere vanoenda kuzvipatara zvikuru zveHarare Hospital pamwe neParirenyatwa Group of Hospitals. Chirongwa ichi chatanga pakinirika yeMabvuku iyo iri kuvandudzwa kuti ive nemibhedha yekuchengetera varwere kusanganisira madzimai akazvitakura, madhokotera anovhoiya vanhu, kutora maX-Ray nemaScan nezvimwe zvizhinji zvinoitwa kuzvipatara zvikuru zvakaita seHarare neParirenyatwa. Mukuru anoona nezvemabasa ehutano mukanzuru yeHarare Dr Prosper Chonzi, vanoti kanzuru yakaona zvakakodzera kuti isumudzire makirinika kuti ave zvipatara kuti vanhu vakwanise kurapwa munzvimbo dzavanogara kwete kutora nguva vachienda kuzvipatara zveHarare kana Parirenyatwa. Harare haina chipatara chiripamusoro pemakirinika nekudaro makirinika ayo anoendesa varwere kuzvipatara zveHarare kana Parirenyatwa izvo zvinofanira kunge zvichitora varwere kubva kuzvipatara zvematunhu pana kuti maprovincial nemadistrict hospitals. VaChonzi vanoti kirinika yeMabvuku yatotanga kuita zvinoitwa kuzvipatara zvepamusoro uye panopera mwedzi uno kirinika iyi inenge yafanana nezvipatara zvemumatunhu. Gurukota rezvehutano nekuchengetedzwa kwakanaka kwevana, Dr David Parirenyatwa, avo vakashanyira kirinika yeMabvuku vakati zvirikuitwa nekanzuru zvakanaka chose uye ichi chirongwa chinofanira kuitwa kuBuluwayo nemamwe madhorobha. Kuvandudzwa kwekirinika yeMabvuku kuchatora mari ingangosvika miriyoni yemadhora uye mari iyi yakaunganidzwa nekanzuru, masangano anoshanda akazvimirira akaita seZimHealth neHighLife Foundation pamwe neLarfage Cement. VaChonzi vanoti chipatara ichi chichange chave kushanda kwezuva rese chiinana chiremba nguva dzese uye bazi rezvehutano pamwe nechikoro chana chiremba kuUniversity of Zimbabwe vachabatsirana nanamazvikokota munyaya dzehutano zvekuti panenge pasisina chikonzero chekuendesa varwere kuHarare kana kuParirenyatwa. VaEmmanuel Gasa vesangano reAIDS and Arts Foundation iro rinoshandira munharaunda yeMabvuku vanoti zvaitwa nekanzuru kurerutsira varwere munzvimbo iyi. Dr Chonzi vanoti makirinika eHighfields , Kuwadzana neHatcliffe achasimudzira kuve zvipatara pachirongwa chekanzuru chekuvandudza nekusimudzira mabasa ehutano muguta reHarare. No media source currently available  	https://www.voashona.com/a/zimbabwe-matongerwo-enyika/3496098.html
business	Hurumende Inoti Iri Kuongorora Zvakaitika muKanzuru yeBulawayo	Meya veguta reBulawayo, VaSolomon Mguni, vanoti bazi rezvekutongwa kwematunhu ravazivisa kuti richatuma chikwata chevanhu kuBulawayo kunoongorora zvakaitika mukanzuru yeBulawayo, zvinosanganisira kumiswa basa kwakange kwaitwa munyori weguta, VaChristopher Dube, nemutevedzeri wameya, VaTinashe Kambarami, pavakambofanobata chinzvimbo chameya. VaMguni vati zvichawanikwa nevaongorori ava zvichabudiswa nehurumende mumavhiki mashoma arikutevera. MuBulawayo makamboita kusagadzikana pakati pemarudzi kusvika meya, pamwe chete nebato reMDC rinotungamirirwa naVaNelson Chamisa, rapindira. Asi nyanzvi mukurongwa kwemaguta, VaPrince Sibanda, vanoti bazi rezvekutongwa kwematunhu harifanirwi kupindira munyaya iyi zvachose, vachiti nyaya iyi inofanirwa kugadziriswa nekanzuru yeBulawayo. VaSibanda vanoti havanzwisisi kuti sei hurumende ichida kupindira munyaya dzekanzuru iyo kanzuru isati yashandisa mapazi ayo ese mukugadzirisa nyaya iyi.	https://www.voashona.com/a/zimbabwe-local-government-ministry-to-investigate--bulawayo-city-council-fiasco/5005256.html
business	Vashandi Voramba Kunyengedzwa neMasitendi eHurumende	Sangano rinomirira vashandi vehurumende reApex Council raramba mashoko ari kunzi akataurwa negurukota rezvemabasa nevashandi, ekuti vashandi vakawanda vari kuda kupiwa masitendi semuripo wemari dzavo dzemabhonasi egore rapera, pane kuti vapiwe iri mari. Sachigaro weApex Council, Amai Cecilia Alexander, vanoti semaziviro avo vashandi vari kuda kupiwa mabhonasi avo iri mari nekuti sangano ravo rine humwe hurongwa hwekutsvagira nhengo dzaro masitendi ekuvakira dzimba richishanda nebazi rezvekutongwa kwematunhu. Amai Alexander vanorambawo mashoko ekuti vatungamiri vemasangano evashandi vehurumende ndivo vari kurasisa vashandi panyaya iyi. Amai Mupfumira svondo rino vakaudza vatori venhau kuti hofisi yavo iri kutambira vashandi vakawanda chose vari kuda kunzwisisa nezvehurongwa hwemasitendi uhwu. Vanonzi vakatiwo ongororo yekunzwa pamire vashandi panyaya iyi iri kuitwa nebazi ravo inoratidza kuti ruzhinji rwuri kuda nzvimbo dzekuvakira dzimba pane mari. Amai Alexander vanoti vamiriri vemasangano ose evashandi vehurumende vachasangana neMuvhuro svondo rinouya kuti varovane masoro padanho rekutora vachienda mberi. Musangano wanga wakatarisirwa kuitwa neMuvhuro svondo rinouya pakati pevashandi nevamiriri vehurumende unonzi wambosendekwa zvakare parutivi, danho rinonzi riri kutowedzera hukasha wkevashandi. Studio7 yakundikana kubata Amai Mupfumira kuti tinzwe pavamire pari nhasi. Asi Amai Alexander vanoti havaone vashandi vachitadza kutora matanho kana pasina chagadziriswa. No media source currently available 	https://www.voashona.com/a/zimbabwe-politics-civil-servants-alexander/3738447.html
sports	Covid yakanganisa karate	  SANGANO reZimbabwe Karate Union rinoti kumiswa kwakaitwa mitambo yakasiyana nekuda kweCovid-19 kwave kukonzeresa kuti vamwe vechidiki varase hunhu sezvo vachiswera vachingodzengerera mumigwagwa.   Mutevedzeri wemutungamiri weZKU, Shihan Tawanda Mufundisi anoti hupenyu hwevatambi vekarate vazhinji hwakakanganiswa zvikuru sezvo vachirarama kuburikidza nemutambo uyu.     Anoti mitambo yakaita sekarate inobatsira vechidiki kuti vagone kuzvibata muhupenyu hwavo uye kuvafundisa kuti vasiyane nezvinodhaka.   “Tine vechidiki vakawanda vatange tichishanda navo tichifundisa karate asi iye zvino tave kuvatyira nekuti kumiswa kwakaitwa mitambo uye kuvharwa kwemagym vave kuswera vachingodzungaira mumigwagwa.   “Mitambo iyi yaishandiswa senzira yekubatsira vechidiki kuti vabve mumigwagwa vasaswere vachingomberereka nekuti ndipo vanopedzisira vave kufurirana kuita zvenhando, mongoziva vechidiki kana vakaswera vasina zvekuita panoitwa mabasa makuru ipapo,” anodaro Shihan Mufundisi.   Anoenderera mberi achiti sesangano, vakanyorera kuHurumende vachikumbira mvumo yekuti vavhure madojo vatange kuita gadziriro dzavo dzekarate asi vasingaronge mitambo.   Anoti mutambi wekarate anofanirwa kugara achiita gadziriro dzake nguva nenguva sezvo mutambo uyu uchidzidzisa kuzvibata uye kuzvininipisa.   “Mutambi wekarate anofanirwa kugara ari mudojo achiita gadziriro dzake, mutambo uyu unobatsira zvakawanda zvinosanganisira kuzvibata chaiko.   “Isu vamwe tairarama kuburikidza nekukwikwidza uye kumbopihwa mabasa ekushanda ekuchengetedza vanhu asi zvese zvakaenda mudondo nekuti coronavirus yakauya, shuwa yakatiurayira basa,” anodaro.	https://www.kwayedza.co.zw/covid-yakanganisa-karate/
health	Zimbabwe Ine Vanhu Vana Vafa, Uye Makumi Maviri neVasere Vabatwa neCovid-19	Huwandu hevanhu vabatwa neCoronavirus huchiri pamakumi maviri nevasere, uye vakashaya nechirwere vava vana. Zimbabwe yaongorora vanhu zviuru zvina nemazana mapfumbamwe ane makumi mapfumbamwe. Bazi rezvehutano rinoti kusvika nezuro, Harare ndiyo ine vanhu vakawanda vabatwa neCoronavirus ichiteverwa neBulawayo. MuHarare mune vanhu gumi nevaviri vabatwa nechirwere ichi, uye muBulawayo mune vanhu gumi. KuMashonaland East kune vanhu vana kozoti matunhu eMatabelelalnd North neMashonaland West ane munhu mumwe akabatwa neCoronavirus. Hatina kukwanisa kunzwa kubva kubazi rezvehutano kuti pane vanhu vangani vaongororwa nhasi uye kuti zvii zvabuda muongorora iyi. Bazi rezvehutano rinozivisa zvinenge zvabuda muongororo dzayo manheru ega ega uye izvi zvinoitwa tabva pamhepo. Zvichakadai, varimi vefodya nhasi vazivisa kuti vanofara chose nedanho ratorwa nehurumende rekutora basa ravo pamwe nekutengesa fodya sebasa rakakosha panguva ino apo nyika yakavharwa senzira yekudzvirira kupararira kweCoronavirus vachiti izvi zvichaita kuti vatengese fodya yavo pasina kunetsana kana kuvhiringidza nemapurisa kana vamwe vanochengetedza mutemo. Mukuru werimwe remasangano anomirira varimi vefodya munyika, reZimbabwe Tobacco Assocciation, VaRodney Ambrose, vaudza Studio 7 kuti vanotambira danho iri nemufaro. Vanoongorora nyaya dzehupfumi vakazvimrira, VaMasimba Kuchera, vaudzaStduio 7 danho rehurumende rakanaka chose sezvo fodya yakakosha pahupfumi hwenyika nekuti rinounza mari yekunze. VaAmbrose vaudza Studio 7 kuti nhengo dzesangano ravo dzatogadzirira kutengesa fodya vachiti vangomirira chete kuti bhanga guru renyika rigadzirise nyaya yekuti vachabhadharwa sei. Misika yefodya yaifanira kuvhurwa svondo rino asi izvi zvakambomiswa kuitira kuti pagadziriswe nyaya yekuti varimi vachabhadharwa sei. Murimi wefodya kuNyabira pedyo neHarare, Amai Helen Shumba, vaudza Studio 7 kuti vatogadzirira kutengesa fodya yavo. VaKuchera vanoti zvakakosha kuti hurumende neReserve Bank of Zimbabwe vabude pachena nekukasika kuti varimi vanobhadharwa sei kuitira kuti misika yefodya ivhurwe kuitira kuti nyika iwane mari yekunze nekukasika. Gore rapfuura pakamboita mutauro, pakavhurwa misika yefodya varimi vachiramba kutengesa fodya yavo mushure mekunge hurumende yaputsa chibvumirano chayainge yaita nevarimi chekuti vaizobhadharwa nemadhora ekuAmerica. Mukuru wekambani yehurumende inoona nezvekutengeswa kwefodya munyika, yeTobacco Industries Marketing Board, Dr Andrew Matibiri, vaudza Studio7 kuti RBZ inotarisirwa kuita musangano nevarimimangwana kuitira kuti vabude nechisungo chekuti varimi vachabhadharwa sei misika isati yavhurwa. VaMatibiri vaudza Studio 7 kuti mangwana chaiwo vari kutanga zvidzidzo zvekudzisa varimi zvavanotarisirwa kuita pakuendesa fodya kumisika nekuita pamisika kudzivirira kupararira kweCoronavirus. Zvimwe zvezvinhu ndezvekuti motokari dzinotakura fodya kuendesa kumisaka dzinobvimidzwa vanhu vaviri chete uye kuti vana vane makore ari pasi pegumi nematanhatu havabvumidzwe pamisika yefodya. Gore rino panenge pasina bhanga pamisika yefodya uye varimi vese vachaenda kumisika vachange vachiongororwa nekuita zvese zvinotarisirwa nebazi rezvehutano neWorld Health Organisation kudzivirira kupararira kweCoronavirus. TIMB iri kukurudzira vanotenga fodya kuti vatenge fodya munzvimbo dzakasiyana siyana munyika senzira yekuderedza huwandu hwevarimi vanoenda kuHarare kuzotengesa fodya yavo. No media source currently available 	https://www.voashona.com/a/zimbabwe-has-four-covid-19-deaths-and-28-positive-cases/5388921.html
sports	Morocco yatevera Senegal ku’Round of 16′	  MOROCCO nhasi manheru ano yatevera Senegal panyika dzemuAfrica kupinda mu’Round of 16′ zvichitevera kukunda kwayaita Canada 2-1 mumutambo we2022 FIFA World Cup iyo iri kutambirwa kuQatar.   MaAtlas Lions ange ari muGroup F umo akasangana neCroatian, Belgium neCanada.   Mumutambo wekutanga, Morocco yakaita mangange 0-0 neCroatia, ndokuzokunda Belgium 2-0 uye Canada iyo yayaradzika 2-1 ndokupedza iine zvibodzwa zvipfumbabwe.   Yabva yaita nhoroondo yekupedza iri pamusoro peGroup F ndokubva yanyora nhoroondo yekuita chikwata chega chemuAfrica chekupedza chiri pamusoro muboka rayo uye chisina kumbokundwa mumitambo kana mumwe chete.   Iye zvino MaAtlas Lions amirira kuona kuti achasangana nechikwata chipi kuRound of 16.	https://www.kwayedza.co.zw/morocco-yatevera-senegal-kuround-of-16/
sports	Warriors muna 2021 . . . • Pamitambo 15 vakakunda 1 • Vasimuka kuenda kuAFCON	  GORE ra2021 rakaona chikwata chenhabvu chenyika chemaWarriors chichitamba mitambo 15 uye zvakarakidza kuti chadzikira zvikuru sezvo chakangokwanisa kuhwina mutambo mumwe chete.   Gore richitanga, maWarriors airairidzwa naZdravko “Loga” Logarusic uyo akarairidza mitambo 14 kubva paakagadzwa pachigaro chinopisa ichi kusvika azodzingwa basa munaGunyana.   Loga paaitungamira maWarriors, akangokwanisa kuhwina mutambo mumwe chete uye akaita mangange mishanu ndokukundwa misere.   Asi tichitarisa mitambo yakatambwa nemaWarriors gore ra2021, akatamba 15 yemakwikwi anosanganisira African Nations Championship (CHAN), Africa Cup of Nations (AFCON) Qualifiers, Cosafa Cup neyekurwira kuenda kuWorld Cup kuQatar.   Pamitambo iyi, maWarriors akangohwina kamwe chete apo akakunda Botswana 1-0 kunhandare yeFrancistown Stadium kunyika iyi mumutambo weAFCON wekurwira kuenda kuCameroon, ndokuita mangange mitambo mina uye ndokukundwa ka10. Tichitarisa mitambo yakatambwa nemaWarriors, tichitanga neyeCHAN iyo yakatambwa munaNdira, akatamba mitambo mitatu ndokukundwa yese – 1-0 neCameroon, 3-1 neBurkina Faso uye 1-0 neMali.   Mitambo yaitevevera yakatambwa munaKurume yaive miviri yekurwira kuenda kuAFCON iyo yakaona maWarriors achikunda Botswana 1-0 panove ndipo akabva ahwina tikiti rekuenda kumutambo uyu. Mutambo wekupedzisira muboka ravo chikwata chenyika ichi chakakundwa 2-0 neZambia.   MunaChikunguru, maWarriors akaenda kumutambo weCosafa Cup kuSouth Africa uko akanotamba mitambo mina akakwanisa kuita mangange miviri 0-0 neMozambique, 2-2 neMalawi asi ndokukundwa miviri 2-0 neNamibia uye 2-1 neSenegal. Achibva kuCosafa, maWarriors akatamba mitambo mitanhatu yekurwira kuenda ku2022 Qatar World cup apo angokwanisa kuita mangange miviri ndokukundwa mina.   Panguva iyi, ndipo pakadzingwa Loga basa ndokutsiviwa naNorman Mapeza uyo ari kutungamira maWarriors kuAFCON pari zvino.   Pamitamo iyi, maWarriors akaita mangange 0-0 neSouth Africa muno kunhandare yeNational Sports Stadium uye 1-1 zvekare munyika muno neEthiopia, ndokuzokundwa mimwe mina inoti 3-1 neGhana kuGhana, 1-0 neGhana muno, 1-0 neEthiopia kuBahir Dar kuEthiopia ne1-0 neBafana Bafana kuFNB Stadium.   Achibvunzwa neKwayedza maonero ake pamusoro pematambiro emaWarriors aya, maneja wechikwata ichi — Wellington Mpandare — anoti haakwanise kutaura zvakawanda pamusoro penyaya iyi uye varairidzi ndivo vanofanirwa kunge vachitaura nezvazvo.   “Ndiro basa revarairidzi iroro, mofanira kuvabvunza kuti vakazvifambisa sei. Asi, tinoziva kuti mitambo mizhinji yakatambwa 2021 akairairidza wacho haasisipo,” anodaro Mpandare.   Chikwata chemaWarriors chakasimuka nemusi weChitatu chakananga kuCameroon uko chiri kunoita gadziriro dzekutanga kwemutambo we2021 Africa Cup of Nations nemusi wa9 Ndira.	https://www.kwayedza.co.zw/warriors-muna-2021-%e2%80%a2-pamitambo-15-vakakunda-1-%e2%80%a2-vasimuka-kuenda-kuafcon/
health	Nyanzvi dzeHutano dzoshushikana neKuderera kweVanhu Vari Kubaiwa Nhomba yeTatu yeCovid-19	Bazi rezvehutano rakazivisa nemusi weChina kuti vanhu gumi nevatanhatu (16) vakafa nechirwere cheCovid-19 munyika yose, uye vamwe vanhu chiuru chimwe chete nezana nemakumi maviri (1,121) vakawanikwa vaine chirwere ichi. Izvi zvakasvitsa huwandu hwevanhu vafa nechirwere ichi munyika yose pazviuru zvishanu zvine zana nevasere (5 108), ukuwo vanhu vabatwa nechirwere cheCovid-19 kubva zvachatanga vava zviuru mazana maviri nemakumi maviri ane zana nemakumi manomwe nevasere (220 178). Vanhu vapora kubva kuCovid-19 vakasviika pazviuru zana nemakumi mapfumbamwe nechimwe (191 000). Kusvika pakupera kwezuva neChina, vanhu vakanga vabayiwa nhomba yekutanga yekudzivirira chirwere cheCovid-19 vakanga vave mamiriyoni mana ane zviuru zana nemakumi mashanu nezvitatu zvine mazana masere nemakumi manomwe nevapfumbamwe (4,153,879). Vabayiwa nhomba dzose mbiri vave mamiriyoni matatu, ane zviuru zana nemakumi matanhatu nezvipfumbamwe nemazana manomwe nemakumi masere nevashanu, (3,169,785). Vabaiwa nhomba yetatu kubva zvayatanga kubaiwa musi wa Zvita 27, 2021, vakasvika pazviuru zvipfumbamwe nemazana mashanu nevatatu (1,503), huwandu hunonzi nedzimwe nyanzvi mune zvehutano hahufadzi. Nyanzvi yezvehutano vari mukuru weCommunity Working Group on Health, VaItai Rusike, vanoti hurumende nemasangano akazvimirira vanofanirwa kushanda zvakasimba mukupa dzidziso kune veruzhinji pamusoro penhomba iyi, uye kukurudzira kuti vaende kunobaiwa nhomba yetatu iyi. Vanoti panofanirwa kuitwa zvirongwa zvinoita kuti vezvehutano vapinde muvanhu vachibaya nhomba idzi kana nyika ichida kusvitsa huwandu hwainotarisira kubaya, kwete kumirira kuti vanhu vaende kuzvipatara nenzvimbo dziri kubairwa veruzhinji. VaRusike vanotiwo zvakakosha kuti vashandi vari pamberi mukurwisana neCovid-19, vakwegura pamwe nevagara vaine zvirwere zvavanazvo vaende kunobaiwa nhomba yetatu iyi, vachiti inobatsira kuwedzera simba renhomba mbiri dzekutanga. Studio 7 yaedza kubata mutauriri webazi rezvehutano, VaDonald Mujiri kuti tinzwe zvizhinji pamusoro penhomba yetatu iyi asi vati havasi munyika. Tatadza kubata vavati titaure navi, Amai Joyleen Chimonyo sezvo nhare yavo yanga isingabatiki. No media source currently available 	https://www.voashona.com/a/zimbabwe-covid-19-update-boooster-vaccine-uptake-itai-rusike/6386787.html
sports	FC Platinum Yotatsurana neEsperance muCaf Champions League	Vatsigiri venhabvu munyika vane mukana wekuona chikwata chine mukurumbira muAfrica uye chine mukombe weCAF Champions league cheEsperance icho chiri kutamba neFC Platinum mangwana kuBarbourfields Stadium kuBulawayo. Esperance yakasimudzamukombe weCAF Champions katatu uku FC Platinum yakapinda mumini League kekutanga iri kutatarika zvakasimba ichikwanisa kungoita mapoinzi maviri chete pamitambo mishanu zvichireva kuti ndiyo iri pasi muGroup B. Esperance ndiyo iri pamusoro mugungano iine mapoinzi gumi nerimwe. FC Platinum yakatobuda mumakwikwi aya kare zvekuti changosara kungobudawo nechiremera nekukunda chikwata chine mukurumbira ichi. Pamusoro pemikombe mitatu yeCaf Champions League, Esperance yakambotora zvekare mukombe weAfrica Super Cup pamwe neweCaf Confederation Cup. Payakapedzisira kutamba mumakundano aya kuSouth Africa, FC Platinum yakaita rombo rakaipa apo yakakandwa chibodzwa, mutambo wave kupera vakatungamira 2-1, mutambo uyu ndokupera uri mangange Mumwe muteveri wechikwata ichi Muzvare Olivia Mushipe vanoti FC Platinum ikatamba sezvayakaita neOrlando Pirates kuOrlando Stadium masvondo maviri apfuura inokwanisa kudonhedza gomo guru remuAfrica iri. Imwe nhengo yeZimbabwe National Soccer Supporters Association VaObert Masvotore vanoti FC Platinum haifanire kuvhundutsirwa nemazita nekuti zvikwata zvakaita seEsperance zvinoroveka. Mumwe muteveri wechikwata ichi vaMaxwell Mufandaedza vanoti vachitarisa matambiro avakaita kuTunisia, negadziriro yavaita ikozvino, varikuona chikwata chavo chichikunda, vachitiurira zvibodzwa. Asi FC Platinum inennge isina vatambi vatatu mumutambo uyu nekuda kwemacards avakapihwa, vatatu ava vanoti Gift Bello, Elvis Moyo naKelvin Madzongwe. Pavakatambira kuTunis, FC Platinum yakarohwa 2-0 mumutambo uyo vakatambisa mikana yakawandisa. UEFA Champions Mune mamwe makwikwi ange akatarisirwa nevakawanda eUEFA Champions league, draw yemaquater finals yemutambo uyu yakamira yakadai Ajax vs Juventus Liverpool vs Porto Tottenham vs Manchester City Manchester United vs Barcelona No media source currently available 	https://www.voashona.com/a/fc-platinum-yotatsurana-neesperance-mucaf-champions-league/4830989.html
politics	Muzvare Mamombe Vanonzi Havasi Kunzwa Zvakanaka Mujeri Mavari kuChikurubi	Mumiriri weHarare West mudare reparamende, Muzvare Joana Mamombe, avo vari mujeri reChikurubui mushure mekunyimwa mukana wekubvisa mari yechibatiso kaviri nematare, vanonzi havasi kunzwa zvakanaka. Muzvare Mamombe nemutevedzeri wasachigaro mubato revechidiki reMDC Alliance Youth Assembly, Muzvare Cecilia Chimbiri, vakasungwa vachipomerwa mhosva yekutyora mitemo ine chekuita neCovid-19 vachinzi vainge vataura nevatori venhau panze pedare ramejastiriti muHarare. Asi vamwe vanorwira kodzero dzevanhu vanoti vari kuishamisika kuti sei vamwe kubato riri kutonga reZanu-PF vari kuita misangano vasiri kusungwa. Masangano akaita seAmnesty International neHuman Rights Watch ari kupomera hurumende mhosva yekushandisa denda reCovid-19 kudzvinyirira vanopikisa. Asi gurukota rezvemutemo, VaZiyambi Ziyambi, vanot mutemo hautarise kuti wabuda mumba maani. Majeri emuZimbabwe anogara akazarisa zvinonzi nenyanzvi munyaya dzezvehutano zvinoisa vasungwa munjodzi. Svondo rapera vasungwa zviuru zvitatu vakaregererwa nemutungamiri wenyika senzira yekupemberera zuva rekuwana kuzvitonga kuzere. Asi sezvo mumajeri mainge muine vasungwa zviuru makumi maviri nevaviri kana kuti 22 000 kwete zviuru gumi nezvinomwe kana kuti 17 000 zvinotarisirwa, achiri akazarisa. Hatina kukwanisa kubatawo mutauriri wevemajere, Superintendent Meya Khanyezi, sezvo nharembozha yavo yange isiri kudairwa. Munyori anoona nezvemagariro evanhu muMDC Alliance, Muzvare Maureen Kademaunga, vanoti zvinhu hazvina kumira zvakanaka kuna Muzvare Mamombe. Ngatinzweyi hurukuro yavaita naBlessing Zulu weStudio7. No media source currently available 	https://www.voashona.com/a/zimbabwe-joanna-mamombe-taken-to-hospital-from-chikurubi-prison/5863028.html
health	Nhengo dzeParamende Dzonwa Mushonga Unodzivirira Korera	Nhengo dzeparamende dzapihwa mishonga yekudzivirira korera senzira yekukurudzira kuti vaparidze kunzvimbo dzavo nyaya yekudzivirira chirwere chekorera. Mukuru anoona nezvezvirwere zvekutapurirana mubazi rezvehutano, Dr Portia Manangazira, vaudza Studio7, kuti vafara chose kuti nhengo dzeparamende dzange dzichida kuziva pamusoro pekorera nezvimwe zvirwere zvemudumbu. Vatiwo vanovimba kuti nhengo dzeparamende dzichavabatsira kusvitsa mharidzo yavo kumachechi anorambidza nhengo dzawo kuti dzinwe mishonga yekudzivirira zvirwere. Imwe nhengo yeparamende zvakare vari sachigaro weMDC inotungamirwa naVaNelson Chamisa, Muzvare Tabitah Khumalo, vaudza Studio7 kuti vachakurudzira vanhu munharaunda dzavo kuti vaitewo sazvavaita nhasi. Mumiriri weMbizo, VaSettlement Chikwinya, vatiwo vatora mushonga senzira yekukurudzira vanhu vemunzvimbo kuti vazvidzivirire kukorera. Nynzvi munyaya dzehutano dziri kukurudzira veruzhinji kuti vamwe mushonga wekudzivirira korera, uyo uri kupihwa pachena. Zimbabwe yakatarisana nedambudziko rechirwere chekorera icho chinorapika nyore. Chirwere ichi chakauraya vanhu vanodarika zviuru zvina muna 2008, uye vanhu vanodarika zviuru makumi mapfumamwe vakabatwa nechirwere ichi.	https://www.voashona.com/a/zimbabwe-legislators-take-cholera-vaccines/4608176.html
business	Vanotengesera Mumigwagwa muBulawayo Vozeya reMangwana Ravo	Vamwe vanorarama nekutengesa muBulawayo vanoti vanoda kuti kanzuru iwedzere nguva yayakavapa yekuti vabve pane imwe nzvimbo yavari kutengesera kuitira kuti vawane nguva yakakwana yekuenda kunzvimbo itsva dzavanofanirwa kutengesera vari. Izvi zvabuda pamusangano waitwa nevamwe vevanotengesa paGodini. Vanhu ava vakapiwa kusvika pakupera kwemwedzi uno kuti vabve panzvimbo iyi apo pari kuda kuvakirwa nzvimbo inenge iine zvitoro nemahofisi ichange ichinzi EGodini Mall. Kambani inofanirwa kuvaka nzvimbo iyi inofanirwa kutanga basa musi wa 1 Kurume, svondo rinouya. Murongi wemabasa muBulawayo Upcoming Traders Association, VaVincent Donga, vanoti vaita musangano nekanzuru yeguta reBulawayo vachiiudza kuti vanoda kuwedzerwa mazuva. Mumwe wevanotengesa paGodini, Amai Sekai Ndlovu, vabvuma kuti kanzuru yaive yavaudza kuti vanofanirwa kubva panzvimbo iyi uye kuti vakaudzwa nzvimbo itsva kwavari kufanirwa kunotengesera vari. Asi vati vane kushushikana nekubva panzvimbo iyi nekuti vave nenguva vachitengesera ipapo uyewo havana chokwadi chekuti kwavanonzi vaende kwacho vachange vachiwana vanhu vanovatenga vakawanda here sevavaichiwana paGodini. Munyori mukuru weBulawayo Upcoming Traders Association, VaDumisani Ncube, vatsigira kuti vanotengesera paGodini vanoda kuwedzerwa nguva yekubva panzvimbo iyi nekuti vakanonoka kuudzwa kuti vanofanirwa kubva. Vati sezvo kutengesa kuri iko kunopa raramo kuvanhu ava, kubviswa kwavo hakufanirwe kuti kuitwe zvechimbi-chimbi. Studio7 haina kukwanisa kunzwa kubva kumutauriri wekanzuru, Amai Nesisa Mpofu, kana kubva kuna meya, VaMartin Moyo, sezvo vange vachinzi vari mumusangano. Asi kanzuru yakazivisa gore rakapera nezvekuvakwa kweGodini Mall uye kuti vanotengesa vari panzvimbo iyi vaizofanirwa kubva. Kana yapera kuvakwa EGodini Mall inonzi ichavewo nenzvimbo itsva yevanorarama nekutengesa zvinhu zvakasiyana-siyana. Nzvimbo yeEGodini Mall inotarisira kuvakwa nemari inosvika mamiriyoni makumi matanhatu emadhora. No media source currently available 	https://www.voashona.com/a/zimbabwe-bulawayo-vendors-ponder-their-future/4268169.html
sports	Mamiriro enhabvu yeZim	  Kubva nyika ino yawana kuzvitonga zvizere mugore ra1980, vatambi vazhinji venhabvu vakawana mukana wekunotambira kunyika dziri kuEurope nekumwe kwakasiyana kana zvichienzaniswa neapo Zimbabwe yaive isati yawana rusununguko.   Pari zvino vatambi vanodarika 23 vari kutambira nhabvu yavo kuzvikwata zvakasiyana zvekuEurope kunyika dzinoti England, France, Spain, Slovakia, Germany, Czech Republic, Croatia, Norway neTurkey. Asi Zimbabwe isati yawana kuzvitonga kuzere, Freddy Mukwesha — uyo aitambira Dynamos — ndiye akaita wekutanga kuenda kuEurope apo akanotambira chikwata cheSporting Braga chekuPortugal. Nerimwe divi, Zimbabwe ichiwana kuzvitonga zvizere, Bruce “Jungleman” Grobbelaar ndiye akaita wekutanga kutambira kuEurope apo aitambira chikwata cheCrewe Alexandra mumwaka wa1979-1980 nechikwereti kubva kuVancouver Whitecaps yekuCanada.   Grobbelaar akazoita mukurumbira gore raitevera apo akatengwa neLiverpool akatambira chikwata ichi kusvika muna1994.     Akahwina mikombe yakawanda inosanganisira UEFA Champions League, FA Cup (3), League Cup (3), FA Charity Shield (4) neFootball League Super league (1).    Moses “Razorman” Chunga akazoita wechipiri kubva muZimbabwe kuenda kuEurope mugore ra1987 apo akatengwa nechikwata chekuBelgium cheEendracht Aalast achibva kuDynamos FC.    Chunga pavatambi vese kubva muZimbabwe ndiye ane nhorowondo yekuita mutambi wekutanga akatambira nhabvu muPremier Soccer League achibva ananga kuEurope asina kumbobvira aenda kune zvimwe zvikwata.    Bambo, sezita rake remadunhurirwa, akambopotsa atengwa neNottingham Forest yekuEngland asi mukana uyu wakazoramba kubuda zvichinzi akatadza kuterera apo aienda kunozama raki rake. Akabva ndokuenda  Eendracht Aalast uko akanogadzira zita rake zvekuti nanhasi achiri kupihwa ruremekedzo rukuru ikoko.   Vatambi vemuZimbabwe vari kutambira kuEurope parizvino vanosanganisira Marvelous Nakamba uyo ari kuAston Villa kuEngland. Nakamba akwanisa kutambira zvikwata zvinoti Vitesse yekuNetherlands, Club Brugge nekuBelgium uye neNancy yekuFrance.     KuEngland ndiko kune vamwe vatambi vanosanganisira Tendayi Darikwa uyo anotambira Nottingham Forest. Darikwa akazvarirwa kunyika iyi akakurira ikoko.   Koti kaputeni wemaWarriors, Knowledge Musona iye zvino ari kutambira chikwata cheEupene chekuBelgium nechikwereti kubva kuAnderlecht. Musona akwanisa kutambira zvikwata zvizhinji zvemuEurope izvo zvakambomuona achitambira kuGermany kuzvikwata zve1899 Hoffenheim neAugsburg achizoenda kuBelgium uko akatambira KV Oostende, Anderlecht, Lokeren neEupene yaari kutambira.   KuFrance kune vatambi vaviri Marshall Munetsi uyo ari kuReims muFrench Ligue naTino Kadewere anotambira Le Havre uko ari kuzunza mambure zvisina mukare akamboona.   Mwaka unotevera Kadewere achange achitambira Olympique Lyon iyo yakabhadhara mari zhinji kutenga mutambi uyu ndokumudzosera kuLe Havre nechikwereti kusvika mwaka wegore rino wapera.   KuTurkey kuna Teenage Hadebe uyo ari mumwaka wake wekutanga achitambira Yeni Malatyaspor uko akaenda achibva Kaizer Chiefs yekuSouth Africa.     Kozoti kuCzech Republic, Costa Nhamoinesu ari mumwaka wake wechinomwe kuchikwata cheSpart Praha uko akaenda achibva Zaglebie Lubin yekuPoland.    Zvakadai, vamwe vatambi vemuno vakatambira kuEurope kare ndiWillard Mashinkila Khumalo, Madinda Ndlovu naTito Paketh.    Vatatu ava vaitambira Highlanders vese vakaenda kuGermany mugore ra1989 kuchikwata cheEmsdetten 05 ndokuita vekutanga kubva muno kunotambira nhabvu yavo kunyika iyi.   Mugore ra1991, Peter Ndlovu akabva aita wechitatu apo akatengwa neCoventry City yekuEngland achibva kuHighlanders achiri nemakore 18 ekuberekwa.    Nsukuzonke, sezita raNdlovu remadunhurirwa, akazotambira zvikwata zvakawanda zvekuEngland zvinosanganisira Birmingham City, Huddersfield Town neSheffield United uye aizivikanwa achizunza mambure.    Gore rimwechetewo iri, Agent ‘Ajira’ Sawu akabva kuZimbabwe Saints akaenda kuCypus kunotambira APOP Kinyras Peyias kunyangwe hake asina kunyanyogara.     Ajira akazonyanyoita mukurumbira paakaenda kuSwitzerland uko akanotambira zvikwata zvinoti SC Kriens, FC Lucerne, Young Boys, FC Basel neFC Wil achizobva achienda kuChina.   Gore raitevera 1992, aimbove mutambi weZimbabwe Saints, Henry Bull Mckop akateverawo kuGermany achienda kuchikwata cheBonner SC.   Achibva kuGermany, akananga kuEngland achinotambira Bristol City akazoenda kuShelbourne kuIreland uye akatambira kuAustria zvekare.    Aimbove murairidzi wemaWarriors neFC Platinum, Norman Mapeza mugore ra1993 ndipo paakatanga kuenda kuEurope nekuenda kuPoland uko akanotambira chikwata cheSokol Pniew.     Muchina wemajuzi akazonyanya kuita mukurumbira kutanga gore raitevera apo akatengwa nechikwata cheGalatasaray chekuTurkey ndokuita mutambi wemuno wekutanga kutambira kunyika iyi.     Mapeza akazotambira zvikwata zvakawanda zvekunyika iyi kusvika gore ra2003 apo paakazodzoka kumusha achisvika achitambira CAPS United.	https://www.kwayedza.co.zw/mamiriro-enhabvu-yezim/
sports	Zim yotamba nePakistan	  Chikwata chenyika checricket chemaChevrons chakatanga gadziriro dzekusangana nePakistan izvo zvichaona zvikwata zviviri izvi zvichitamba mitambo miviri yeTest match series nemitatu yeTwenty20 International Series (T20I).   Mukushi wemashoko kuZimbabwe Cricket (ZC) — Darlington Majonga — anoti maChevrons achatamba nePakistan musi wa17 Kubvumbi na21 Kubvumbi mutambo weT20I.   Zvikwata izvi zvichazotatsurana zvekare musi wa23 na25 Kubvumbi.   Kana mitambo yeT20I yapera, zvikwata zviviri izvi zvichabandana mumitambo yetest match series apo mutambo wekutanga uriko musi wa29 Kubvumbi uchizopera musi wa3 Chivabvu kozoti wechipiri uchatanga musi wa7 Chivabvu uchipera musi wa11 Chivabvu.   “Pakistan iri kutarisirwa munyika musi wa17 Kubvumbi apo ichauya kuzosangana neZimbabwe mumitambo miviri yetest match nemitatu yeTwenty20 International games,” anodaro Majonga. Mitambo yezvikwata zviviri izvi yose ichatambirwa paHarare Sports Club munhandare isina vatsigiri senzira yekurwisa kupararira kwechirwere cheCovid-19.   Majonga anoti mitemo yemunyika muno neWorld Health Organization (WHO) yekudzivirira Covid-19 ichitevedzwa pamitambo iyi.   “Mitambo iyi ichitambirwa pasi pechirongwa chebio-secure bubble zvinoreva kuti vatambi, varairidzi nevose vari kuona nezvemitambo iyi vachagara kure neveruzhinji uye hapana vatsigiri vachatenderwa kusvika pedyo navo.   “Apo mitambo inenge ichitambwa, vatambi vose vachange vachivhenekwa kuti havana here kubatira denda reCovid-19, koti mazuva ose nhandare dzichafafaidzwa kuitira kuuraya hutachiona,” anodaro Majonga.   Mutambo wemaChevrons nePakistan uyu unotevera mumwe wechikwata chenyika ichi neAfghanistan uyo wakatambirwa kuUnited Arab Emirates nguva yadarika.	https://www.kwayedza.co.zw/zim-yotamba-nepakistan/
sports	Chess yotambwa padandemutande	SANGANO reZimbabwe Chess Federation (ZCF) rinoti riri pakati pekuronga kuti mutambo uyu uitwe kuburikidza nedandemutande munyika muno zvichitevera kunyuka kepiri kwechirwere cheCovid-19.   Mutauriri weZCF, Thabo Elisha, anoti vane hurongwa hwekuti chess itambwe kuburikidza nedandemutande kumapurovhinzi akasiyana enyika sezvo pari zvino vanhu vasiri kutenderwa kuungana nechinangwa chekudzivirira kupararira kwedenda reCovid-19.   Elisha anoti vakadzidza kubva kumutambo weInternational Chess Federation Online Olympiad, uyo wakaitwa gore rapera, izvo zvakaona vatambi vemuno vachikwikwidza mumutambo uyu padandemutambe.   Anoti chess haina basa nekuti vanhu vaungane izvo zvagara zvisiri kutodiwa pasi pemitemo yekurwisa kupararira kwechirwere cheCovid-19.   “Chess mutambo wakasiyana nemimwe mitambo nekuti haina basa nekuti vanhu vaungana here kana kuti kwete uye vanhu havambofe vakagumhana, vanenge vachingokwikwidza pabhodhi remutambo uyu. “Saka zvinogona kurongeka kuti mitambo yacho itambwe padandemutande vatambi vari kudzimba dzavo.   “Mwedzi yadarika, tine vatambi vedu vakakwikwidza mumutambo weInternational Chess Federation Online Olympiad saka isu ndiro gwara ratiri kuda kufamba narowo,” anodaro Elisha.   Apo vachiri kuronga kudzosa mutambo uyu, Elisha anoti mumasvondo maviri anotevera ndipo vachange vave negwara chairo ravachafamba naro.   “Iye zvino tiri pakati pekuronga kuti tozvifambisa sei sezvo izvi tiri kutotangawo kuzviunza muno,” anodaro Elisha.	https://www.kwayedza.co.zw/chess-yotambwa-padandemutande/
sports	Tiri pa’tight’: Dynamos	  CHIKWATA cheDynamos chinoti kunyangwe zviite sei hachife chakabuda muligi reCastle Premiership zvisinei nekuti parizvino chiri panguva yakaoma apo chiri kuswedera pedyo nekuburitswa kuti chiende kunokwikwidza kuDivision One.   Mwaka wegore rino hausi kufamba zvakanaka kuchikwata ichi icho chinozivikanwa sechikuru munyika yese panyaya dzenhabvu sezvo chiine mikombe yakawanda yachakahwina yeligi nemimwe.   Asi matambiro ari kuita DeMbare mwaka uno haasi kugutsa zvaita kuti chive chimwe chezvikwata zvave kurwira kuti chisaburitswe muCastle Premiership.   Maneja weDynamos – Richard Chihoro – anotsidza kuti kunyangwe zviite sei DeMbare kana kuti Glamour Boys haife yakaburitswa muCastle Premiership uye ichatosunga dzisimbe mumitambo yayo yasara kuti ipone.   “Izvozvo manje ndizvo zvisingambofe zvakaitika. Kukutaurirai pachokwadi, Dynamos hapana kwainoenda, chinodiwa chete kuti tigadzirise pari kukanganisika chete.   “Tinofanirwa kungotaura nevakomana kuti vagadzirise pari kukanganisika chete tigosimukira. Rangarirai kuti ichi chikwata ndicho chakapedza chiri pechipiri mwaka wadarika nevatambi vachinacho, asi pane vashoma vakaita saChristian Epoupa vakazobva uye vamwe ndivo vari kutamba saka zvinogadzirika. Hatibude ipapo ndinoramba,” anodaro Chihoro.   Dynamos yasarirwa nemitambo misere kuti mwaka wa2018 upere uye pamitambo yose iyi iri kufanirwa kuhwina mina kuti isaburitswe muligi iri.    Mumitambo iyi, ichasangana nezvikwata zvinoti CAPS UNITED, Bulawayo Chiefs, FC Platinum, Black Rhinos, Herentals, Triangle United, Mutare City neNichrut.   Achibvuzwa kuti nhabvu yemuno ingazonakidze here kana Dynamos isisimo muPSL, Chihoro anoti,  “Hatingafunge nezvazvo nekuti hapana kwatiri kuenda, tiri kudzoka, gore rino range risiri redu chete.”   Kwayedza yakaitawo hurukuro nemukushi wemashoko weZifa, Xolisani Gwesela, ichida kunzwa kuti kana Dynamos ikaburitswa muCastle Premiership zvinokanganisa nhabvu yemuno here, iye ndokuti, “Hatisi n’anga kuno kuZifa, hatisi anagodobori, hatizive zvichaitika. Saka ngatitange taona kuti mwaka uchapera sei, tozotangira ipapo. Kana chikwata chichikwikwidza muPSL zvinorakidza kuti chikuru saka zvese zvinofanirwa kurwa kuti zvirambe zvirimo, kana chinenge chakurirwa munochiona nekuburitswa,” anodaro Gwesela.   Mutungamiri wevatsigiri veDynamos, Benjamin Munzira, anoti iye zvino yave nguva yekuti munhu wese anozviti anoda chikwata ichi achitsigire kuti morari yevatambi isimukire vagorwa semvumba varambe vari muPSL.    Anoti pakagara chikwata chavo pakashata chaizvo uye hachifanirwe kuve chiri ipapo.   “Iyi haisiriyo DeMbare yatinoziva, payave pakaoma, patambo chaipo inofanirwa kushanda nesimba kuti isimuke. Handizvo zvatinoitarisira kuti ive ichiita, saka zvinotoda kuti tibatane tose tinoti tinoda chikwata ichi chisimuke kubva pachiri.   “Vatambi vacho vari kuda kusimudzirwa saka zvinotoda isu vatsigiri tibatane tiwane zvatinovaitira kuvafadza kuti vasadzikire, shuwa iyi handiyo DeMbare yatinoziva,” anodaro Munzira.    Shasha pakutsigira nhabvu Chris ‘Romario’ Musekiwa anoti haatombode kufunga nezvekuburitswa kweDynamos muCastle Premiership achiti vamwe varairidzi vakamboirairidza kare vakaita saSunday Chidzambwa, Kalisto Pasuwa uye Moses Chunga ngavauye vabatsire Lloyd Mutasa mumitambo yasara kuti chikwata chake chisaburitswe muPSL.   Anoti pave kudiwa mushandirapamwe nekuti pachimire hapana kunaka uye hapasipo panotarisirwa kuti chinge chiri.   “Shasha dzakambotambira chikwata ichi uye vamwe vakambochirairidza vakaita saMhofu Chidzambwa naPasuwa ngavabatsire Mutasa nekuti basa iri harichade ari ega, zvave kutoda kubatsirana kuti basa rifambe mitambo yese yasara ihwiniwe chikwata chigare muPSL machakakodzera,” anodaro Romario.	https://www.kwayedza.co.zw/tiri-patight-dynamos/
sports	Zim yateya South Africa	  CHIKWATA cheZimbabwe Cricket A chiri mushishi kuita gadziriro dzekusangana necheSouth Africa A mumitambo mina yeOne Day International nemiviri yeTest Match iyo ichatambirwa kuHarare Sports Club.   Mitambo iyi ichatambwa nemusi wa29 na31 Chivabvu uye 2 na4 Chikumi kozoti yeTest Match ichatanga musi wa7 Chikumi ichizopera musi wa10 Chikumi.   Mutambo wechipiri weTest Match uchatanga musi wa13 Chikumi uchizopera 16 Chikumi uye uchitambirwa kuTakashinga Sports Club.   Muchinyorwa chakabva kuZimbabwe Cricket, ZC Director of Cricket, Hamilton Masakadza, anoti mitambo yose iyi ichatambwa isina vatsigiri sezvo nyika ichiri pakati pekurwisa kupararira kwechirwere cheCovid-19.   Anoti ane mufaro mukuru kuti chikwata ichi chave kudzoka kuzotamba mutambo uyu sezvo zvichibatsira vatambi vazhinji kusimukira.   “Kukosha kweZimbabwe A hakufanirwe kutarisirwa pasi saka tinofara kuti vakomana vadzoka uye vave kutamba mutambo uyu.   “Kutamba cricket padanho iri kuchabatsira vatambi vedu kuwana mikana yakasiyana. “Tinotenda zvikuru kuSouth Africa iyo yakabvuma kutumira chikwata chavo kunosangana nesu, isuwo tiri kutarisira mutambo wezvikwata zviviri izvi,” anodaro.   Chikwata cheZimbabwe A chakapedzisira kutamba cricket mugore ra2017 apo chakaenda kunosangana neUnited Arab Emirates kunyika iyi.	https://www.kwayedza.co.zw/zim-yateya-south-africa/
sports	Herentals yorongera FC Platinum	   MURAIRIDZI weHerentals FC, Kumbirai Mutiwekuziva, anoti chikwata chake chakagadzirira kusangana neFC Platinum svondo rinouya apo vachaumburudzana mumutambo weCastle Premiership neChibuku Super Cup semi-final.   FC Platinum neHerentals zvichabandana svondo rino nemusi weMugovera kunhandare yeMandava Stadium kuZvishavane mumutambo wePSL.   Mutiwekuziva anoti svondo rino vachashandisa mutambo wavo wekutanga neFC Platinum kuongorora matambiro echikwata ichi apo vakatarisana nemutambo mukuru weChibuku Super Cup svondo rinotevera uyo anoti ndiwo wavari kukoshesa.   “Isu mutambo wakanyanya kutikoshera pane miviri yatakatarisana nayo neFC Platinum ndeweChibuku Super Cup nekuti tinoda kupinda mufainari tigohwina mukombe uyu.   Hatisati tambopinda mufainari yemutambo uyu saka ticharwa semvumba kuti tihwine.   “Saka svondo rino, tichashandisa mutambo wedu kuongorora FC Platinum matambiro ainenge ichiita uye patinenge takanganisa tinozopagadzirisa svondo rinotevera,” anodaro Mutiwekuziva.   Mumutambo wekutanga wePSL wakatambwa nezvikwata zviviri izvi mwaka uno, Herentals yakakunda FC Platinum 1-0 kuNational Sports Stadium.   Mutiwekuziva anoti vanoziva kuti Platinum vanogona kuikunda sei saka havasi kutya kusangana nayo.   “Platinum mumutambo wePSL takairadzika muNational Sports Stadium panguva apo yaipisa ichitamba nhabvu inonwisa mvura saka hatinyanye kuitya nekuti tinoziva kuti toikunda sei,” anodaro.   Kuchiti murairidzi weFC Platinum, Norman Mapeza anoti mitambo yakatarisana nechikwata chake yakakosha zvikuru asi panguva ino ari kunyanya kufunga nezvemutambo weMugovera.    Norman Mapeza   “Isu mutambo watinowanzokufunga ndeuyo watinenge takatarisana nawo svondo iroro, asi tiri kushanda zvedu nesimba kuti tigokunda mumitambo miviri yatakatarisana nayo neHerentals.   “Herentals mwaka uno iri kutamba nhabvu inonwisa mvura uye kusvika kwayaita kusemi-final yeChibuku Super Cup kunorakidza kuti vari kuziva zvavanoita, saka tinotofanirwa kushanda nesimba kuti tikunde mumitambo yedu miviri yatichasangana navo,” anodaro Mapeza.   Zvakadaro, mune mimwe mitambo yePSL iriko svondo rino, kuBulawayo kuchange kuine mitambo yeBulawayo derby miviri apo wekutanga uchaona Bulawayo Chiefs ichisangana neBulawayo City musi weMugovera kuLuveve kuchiti musi weSvondo Chicken Inn ichitatsurana neHighlanders kuBarboufields.   Dynamos ichange iri pamusha paNational Sports Stadium apo ichasangana neWhaWha nemusi weSvondo kuchiti CAPS United iri kunanga kuVengere kwaRusape kunosangana neCranborne Bullets.	https://www.kwayedza.co.zw/herentals-yorongera-fc-platinum/
business	Mapurisa muSouth Africa, Anopinda muMafekitari Achisunga Vashandi veKunze	Mapurisa akabatana nevashandi vebazi rezvekupinda nekubuda munyika pamwe nevebazi rezvevashandi apinda mumamwe mafekitari ari munzvimbo yeIndustria muJohannesburg achisunga vashandi vanobva kune dzimwe nyika vari muSouth Africa vasina magwaro anovabvumidza kugara nekushanda munyika iyi. Dandemutande reTwitter rehurumende yeSouth Africa razivisa nezvedanho iri kuburikidza nemavhidhiyo nemifananidzo zvanga zvichiratidza zvaswera zvichitora matanho. Dandemutande iri rinotiwo vemakambani vawanikwa vaine mhosva yekutyora mutemo wezvevashandi nemabasa pamwe nekushanda zvakanaka mumakambani, uye vanga vachibva vasungwawo vachibhadhariswa mafaindi. Sangano reAfrican Diaspora Forum rinonzi raswerawo riri mushishi kuedza kubatsira vasungwa ava, avo vanonzi vaendeswa kukamba yeLindela. Pataenda pamhepo sangano iri ranga richiti pane zvizvarwa zveZimbabwe zvinosvika zana nemakumi mashanu zvasungwa muzviitiko izvi. Bazi rezvemukati menyika muSouth Africa razivisa kuti vasungwa vose ava vachadzoserwa kunyika dzavo. Hamusi muSouth Africa chete muri kusangana zvizvarwa zvezimbabwe nematambudziko ekudzoserwa kumusha, sezvo izvi zvichinzi zviri kuitikawo muBotswana. Gweta rinorwira kodzero dzevanhu, uye vachishanda nesangano reHuman Rights Watch kuchamhembe kweAfrica, VaDewa Mavhinga, vanoti zviri kuitwa nemapazi ehurumende yeSouth Africa izvi ndizvo zvaiitwa nehurumende yevachena munguva yehutongi hwehudzvanyiriri. VaMavhinga vanoti chikuru chiri kukonzera kuti vabvakure vashande vasina magwaro kunonoka kwebazi rezvemukati menyika kuwanisa vanhu vanenge vanyorera kuti vabatsirwe, uye nehuwori. Vanoti chiri kukanganwikwa nehurumende yeSouth Africa ndechekuti guta rakaita seJohannesburg rakavakwa nevabvakure vaishanda mumigodhi munguva yechirongwa cheWitwatersrand Native Labour Association (WNLA), icho chinonyanyozivikanwa seWenela. VaMavhinga vanoti panofanirwa kugarwa pasi nenyika dzemugungano reSADC kuitira kuti dzitsvage nzira dzinobatsira vanhu, kwete kutevera miganho yavanoti yakadzikwa nevachena. No media source currently available  	https://www.voashona.com/a/zimbabwe-diaspora-south-africa-police-raids-dewa-mavhinga/5183440.html
health	Madzimai Obatwa Chibharo neKubirwa Zvowedzerwa Nekushomeka kweMabhazi eZUPCO	Sangano rePassengers Association of Zimbabwe rinoti danho rehurumende rekubvisa makombi mumigwagwa nechinangwa chekuda kuvamanikidza kuti vaite mushandirapamwe nekambani yehurumende yeZUPCO rave kuisa hupenyu hwevanhu vakawanda munjodzi. Izvi zvinotevera kukwira kwehuwandu hwemadzimai ari kubatwa chibharo uye kubirwa zvakanyanya kwevanhu nevanhu vane motokari dzinozivikanwa nekuti mishikashika. Vachinyora padandemutande ravo reTwitter, mapurisa anoti vanhu havafanire kukwira motokari dzemushikashika idzi uye havafanire kutakura mari yakawanda. Mutauriri wemapurisa Assistant Commissioner Paul Nyathi mumashoko kuvatori vanhu vanotiwo muHarare ndimo manyanya nyaya dzekubatwa chibharo kwemadzimai uye kubirwa kwevanhu. Motokari dziri kushandiswa nematsotsi aya dzinosanganisira maHonda Fit nemaToyota Wish, vanhu vari kubirwa mari nenharembozha. Vanhu vakawanda vaudza Studio 7 kuti mabhazi eZUPCO mashoma nekudaro vanozogumisira vakwira chero motokari. Mutungamiri wePassengers Association of Zimbabwe VaTafadzwa Goliati vaudza Studio 7 kuti mabhazi mashoma zvosiya vanhu vokwira motokari dzematsotsi. No media source currently available  	https://www.voashona.com/a/madzimai-obatwa-chibharo-nekubirwa-nekushomeka-kwemabhazi-ezupco/6011769.html
health	Zvizvarwa zveZimbabwe Zviri muSouth Africa Zvotaura nezveCoronavirus	Mutungamiriri wenyika yeSouth Africa VaCyril Ramaphosa nemusi weSvondo vakatora matanho akaomarara mukuyedza kurwisa pamwe nekudzivirira kupararira kwechirwere checoronavirus chatekeshera pasi rose Vanhu makumi matanhatu nevana vabatwa nechirwere ichi munyika iyi. VaRamaphosa vakazivisa kuti South Africa kutanga nemusi weChitatu inenge yave kuvhara mimwe miganhu yayo uyo kurambidza kushanyira kana kutambira vanhu vari kubva kunyika dzabatwa nechirwere ichi dzinosanganisira Italy, Iran, South Korea, Iran, Spain, Germany, US, Britain ne China. Zvikoro zviri kuvharwawo musi uyu uye vanhu vari kurambidzwa kuungana kusanganisirawo kumiswa kwemitambo. MuSouth Africa mune zvizvarwa zveZimbabwe zvakawanda zviri kubatwa mumambure ezviri kuitwa kudzivirira chirwere ichi. VaOffice Jaka, avo vanobva kuKwekwe, vanoti vane chivimbo chekuti South Africa ichakwanisa kupedza dambudziko iri kunyange hazvo riri basa guru. Asi va Jaka vanoti varikunyanyo shungurudzika zvikuru, nevana vavo vaviri varikuita zvidzidzo zveElectrical Engineering kuChina. VaEmmanuel Mboti vanotiwo kunyangwe hazvo zvaitwa naVaRamaphosa zvakanaka, vichakanganisa hupfumi hwenyika yavo. Vaenderera mberi vachiti kumiswa kwemitambo kuchakanganisa kurarama kwevakawanda. Chimwewo chizvarwa cheZimbabwe chechidiki, chinogara muSouth Africa, VaMunyaradzi Mukanyiwa, vanoti vanowirirana nemashoko ataurwa naVaMbote. No media source currently available   	https://www.voashona.com/a/zvizvarwa-zvezimbabwe-zviri-musouth-africa-zvotaura-nezvecoronavirus-/5331060.html
health	Zimbabwe Yokandwa Pakati peNyika Dziri Kutyora Kodzero dzeVanhu Munguva yeCovid-19	Rimwe sangano rekuEurope raisa Zimbabwe pakati penyika dzisiri kukoshesa hutongi hwejekerere munguva yeCovid 19 izvo zviri kutsinhirwawo nevanorwira kodzero dzevanhu munyika. Sangano rekuSweden reInternational Institute for Democracy and Electoral Assistance, kana kuti International IDEA, rinoti Zimbabwe ndeimwe yenyika dzisiri kukoshesa hutongi hwejekerere munguva ino yedenda redzihwamupengo reCovid 19. Dzimwe nyika dzaiswa muchikwata ichi nesangano iri dzinosanganisira Algeria, Bangladesh, Cambodia, China, Cuba, Egypt pamwe neSaudi Arabia, Sachigaro wesangano reMedia Institute of Southern Africa muZimbabwe pamwe nekuchamhembe kweAfrica, VaGolden Maunganidze, vati kusungwa kwakaitwa vatori venhau vakawanda munyika vachinzi vatyora mitemo inobata nyaya dzekudzivirira kupararira kwechirwere chedzihwamupengo kana kuti Covid 19 Containment Regulations kunoratidza chokwadi chekuti hutongi hwejekerere hausi kukosheswa munyika. Vanorwira kodzero dzevanhu vakaita saVaPride Mkono vanoti kusaitwa kwesarudzo dzechipiri dzekutsiva makanzura nenhengo dzeparamende dzakabviswa pazvigaro zvavo kana avo vakafa kwakaitawo kuti zvido zveveruzhinji zvisazadzikiswe ukuwo hurumende ichiti kuita sarudzo idzi kwaizowedzera mukana wekuti vanhu vatapurirane chirwere cheCovid 19 icho chiri kuuraya vanhu vakawanda pasi rose kusanganisira muZimbabwe. Mutevedzeri wemutauriri weMDC Alliance, VaOstallos Siziba, vaudza Studio 7 vari kuMatabeleland South uku kwavari kufamba naVaNelson Chamisa vachionana sevatsigiri vavo kuti vanowirirana negwaro iri sezvo VaChamisa vanga vasiri kubvumidzwa kuita misangano nevatsigiri vavo munguva yeCovid 19 asi mutungamiri wenyika uye vari mutungamiri weZanu PF, VaEmmerson Mnangagwa, vachingoita madiro aJojina kuita misangano nenhengo dzebato ravo. VaSizba vatiwo mhirizhonga ine chekuita nezvematongerwo enyika iri kuitika munyika pari kuitwa misangano naVaChamisa pamwe nekusungwa kwakaitwa nhengo dzebato ravo nguva yapfuura kunoratidza kuti zvinhu hazvina kumira zvakanaka munyika. Hatina kukwanisa kutaura negurukota rinoona nezvekuburitswa kwemashoko, Amai Monica Mutsvangwa, kuti tinzwe pamire hurumende pamusoro pegwaro re International IDEA iri sezvo vanga vasiri kudaira nharembozha yavo. Munyori mubazi ravo, VaNick Mangwana, vanga vasati vapindurawo mibvunzo yatavatumira pataenda pamhepo. Asi VaMangwana vakamboudza Studio 7 munguva pfupi yadarika panyaya yekusungwa kwenhengo dzebato rinopikisa kuti mutemo hautarise kuti munhu abuda mumba maani vachiti anenge afungidzirwa kuti apara mhosva anonomira nenyaya dzake mumatare ochenurwanematare aya kana kubatwa nemhosva. Pavakapinda panyanga vachitora mhiko muna Mbudzi 2017, VaMnangagwa vakati hurumende yavo ichaita zvose zvainokwanisa zvinosanganisira kukoshesa kodzero dzevanhu kuitira kuti munyika muve nehutongi hwejekere. No media source currently available 	https://www.voashona.com/a/zimbabwe-among-worst-countries-known-for-rights-violations-during-the-pandemic/6325027.html
health	Chirwere cheKorera Chonetsa muHarare	Hurumende inoti chirwere chekorera chauraya vanhu makumi maviri nemumwe, uye vanhu vanodarika zviuru zvitatu nemakumi matanhatu vabatwa nechirwere ichi kusvika pari zvino. Vachitaura nevatori venhau mushure mekusangana kwemapazi akasiyana-siyana ehurumende, gurukota rezveutano, VaObadiah Moyo, vati zvinosuwisa kuti nyika iri kurasikirwa nehupenyu hwevanhu nekuda kwezvirwere zvinorapika zvakaita sekorera. VaMoyo vati hurumende iri kutora matanho akasiyana siyana senzira yekupedza chirwere ichi, icho chanetsa mumisha inogara veruzhinji muHarare yakaita seGlen View, Budiriro neGlen Norah. VaMoyo vati kunyange hazvo kune dzimwe nzvimbo dzakaitawo seBuhera neMasvingo kwabatwa vanhu nekorera,tsvakiridzo dzavakaita dzinoratidza kuti vanhu ava vakabva muBudiriro neGlenview muHarare. VaMoyo vati hurumende iri kuendesa mvura yakachena kunzvimbo dzine dambudziko, kudzidzisa veruzhinji hutsanana pamwe nekubvisa vatengesi vemumigwagwakuGlenview nekuBudiriro. VaMoyo vati mapurisa eZimbabwe Republic Police ndovachange vachibvisa vatengesi mumigwagwa vachiti mapurisa ekanzuru akatadza kuita izvi. VaMoyo vabvumawo kuti hutachiona hwekorera huriko hauchaurayiki nemishonga yekutanga first line antibiotic drugs. Vatiwo mishonga inodiwa kurapa chirwere ichi inodhura. Kunyange hazvo kune dzimwe nzvimbo kuri kurapwa chirwere ichi kuri kunzi hakuna mishonga yakakwana, VaMoyo vati pari zvino vanayo mishonga. Hurumende neChipiri yakatara korera sedambudziko guru rawira nyika. Zvichitevera danho rakatorwa nehurumende, mapurisa abva azivisawo kuti hapana misangano kana ma rally achaitwa muguta reHarare zvichitevera dambudziko rekorera. Zimbabwe inogara ichinetseka kurwisa dambudziko rezvirwere zvekorera neTyphoid nekuda kwemvura isina kuchena inoshandiswa nevagari pamwe nekuputika kwemvura dzetsvina kunyanya kumisha inogara veruzhinji. Pamusangano uyu, kanzuru yatiwo haina zvikwanisiro zvakakwana zvekuti igadzire nechimbichimbi kunenge kwaputika mvura dzetsvina idzi. Sangano reZimbabwe Doctor’s for Human Rights rinoti hurumende inofanirwa kuisa musoro pamwe chete kuitira kuti igadzirisa dambudziko rezvirwere zvemudumbu zvinoputika gore negore. Munyori musangano iri, VaEvans Masitara, vakurudzirawo veruzhinji kuti vakurumidze kuenda kuchipatara kana vakafungidzira kuti vane chirwere ichi huye kuti vanhu vabike zvekudya zvakanaka. Mugore ra2008 vanhu vanodarika zviuru zvina vakafa nechirwere chekorera. Nyanzvi munyaya dzehutano dzinoti chirwere chekorera hachifanirwe kunge chichinetsa mukore uno sezvo chichikwanisa kudzivirirwa kuburikidza nekuita hutsanana pamwe nekunwa mvura yakachena. No media source currently available 	https://www.voashona.com/a/cholera-claims-lives-in-harare/4569050.html
politics	Mutungamiri weBotswana, VaMokgweetsi Masisi, Voshanyira Zimbabwe	Mutungamiri weBotswana, VaMokgweetsi Masisi, vasvika munyika umo vari kutarisirwa kupinda mumisangano neChina wekuchanyorerana zvibvumirano nemumwe wavo, VaEmmerson Mnangagwa. Makurokata enyika mbiri idzi anowona nezvekudyidzana kwenyika vaita misangano yavo neChitatu vachigadzirira musangano mukuru wevatungamiri wenyika mbiri idzi uchaitwa neChina. Mashoko aburitswa anoti VaMnangagwa naVaMasisi vachanyorerana chibvumirano chekukweretesa mari makambani emuZimbabwe sezvo zvinhu zvisina kumira zvakanaka muZimbabwe. Asi mashoko ari kubva kuBotswana anoti hapana mari ichapihwa Zimbabwe sezvo zvakambenge zvawirirana pakutanga, zvashanduka. Munyori mubazi rezvekudyidzana nedzimwe nyika, VaGaeimelwe Goitsemang, vaudza nhepfenyuro ye Yarona FM kuti chibvumirano chakanga chaitwa neZimbabwe nenyika yavo chekuti Botswana ikweretese Zimbabwe mamiriyoni mazana mashanu emadhora ekuAmerica, hachisipo. Mari iyi yaifanirwa kushandiswa mukuvandudza kucherwa kwemangoda kuitira kuti nyika iwane mari kubva mumangoda ayo ari muminda yekwaMarange. Studio7 haina kukwanisa kubata munyori mubazi rezvekuburitswa kwemashoko, VaNick Mangwana kuti tinzwe divi rehurumende panyaya iyi. Mukuru wesangano reLabour and Economic Development Research Institute of Zimbabwe, VaGodfrey Kanyenze, vanoti misangano yakadai yakakosha mukugadzirisa hukama hweZimbabwe neBotswana. VaKanyenze vanoti zvichabuda mumusangano pakati pevatungamiri vaviri ava zvinokwanisa kujekesa hudzamu hwekudyidzana nekugarisana kweZimbabwe neBotswana sezvo vatungamiri venyika mbiri idzi vachiri vatsva vose. No media source currently available 	https://www.voashona.com/a/zimbabwe-botswana-africa/4806627.html
business	Vasungwa Vodzidziswa Kurima Fodya kuBanket	Vasungwa nevakange vari muhusungwa vanosvika gumi nevatanhatu vepajeri rekuBanket, Mashonaland West vakaita zvidzidzo zvekurima fodya vakapiwa zvitupa. Mumwe wevakapiwa chitupa chekurima fodya pamhemberero yakaitwa svondo rino ndiVaMathias Mushambe vanogara kuMutorashanga. VaMushangwe avo vakagara mujeri kwemakore matanhatu mushure mekuwanikwa vaine mhosva yekutsika munhu nemotokari vanoti zvidzidzo zvekurima fodya zvakavayamura sezvo vave murimi wefodya anemukurumbira. VaMushangwe vanoti vave kutopinza vamwe vanhu basa mumunda wavo wefodya. Mumwe musungwa akapiwa chitupa chekurima fodya ndiVaWebster Tafadzwa Mubayiwa vekuDomboshava avo vakaburitswa mujeri mushure mekuregererwa nemutungamiri wenyika VaRobert Mugabe mwedzi wapera vanoti varikutarisira kupiwa chidimbu chemunda kuti vagoratidza hunyanzvi hwavo hwekurima fodya. VaMubayiwa vanoti vanofara nekuburitswa mujeri vasati vapedza makore avakakatarirwa pamwe nekudzidziswa kurima fodya izvo vanoti zvichavayamura mukurarama. VaMushambe vanoti parizvino vave kutodzidzisawo vamwe vari munharaunda mavagere kurima fodya. Mutevedzeri wemukuru weZimbabwe Prison and Correctional Services (ZPCS) VaMoses Chihobvu vanoti kuti musungwa akwanise kupinda muchirongwa chekudzidziswa kurima fodya anofanirwa kunge aine chido nekudzidzira kurima fodya. VaChihobvu vanoti vanodzidzisa vasungwa vanenge vasarirwa negore rimwe chete kuti vabude muhusungwa. VaChihobvu vanoti dai hurumende yakwanisa kupa vasungwa ava mabasa kana vabuda sezvo vaveneruzivo. Asi mukuru mubazi rePublic Service Commission Amai Muchada vanoti izvi hazvikwanisike sezvo hurumende yakamira kupinza vanhu mabasa. Vasungwa vakapihwa zvitupa zvekurima fodya kubva zvatanga chirongwa ichi muna 2008 vanosvika zana namakumi manomwe nevapfumbamwe.	https://www.voashona.com/a/zimbabwe-kurima/3395633.html
health	Hurumende, Vana Chiremba Vanotadza Zvakare Kuwirirana	Vanachiremba vari kuramwa mabasa vasangano nevamiriri vehurumende kuti vaedze kugadzirisa dambudziko rekuramwa mabasa iro rave nemazuvagumi nemashanu. Sachigaro wesangano rinomirira vanachiremba, reZimbabwe Hospital Doctors’ Association, Dr. Edgar Munatsi vanoti musangano uyu, semimwe misangano yanga ichiitwa mumasvondo adarika ose aya, hauna chawaburitsa zvakare. Vanoti hurumende yazivisa kuti haikwanise kuvabhadhara mari yavari kuda pavanoshanda usiku, kana kuti on-call allowances, sezvo isina mari, asi inokwanisa kuvapa iri pasi pane yavari kuda, danho ravanoti varamba kutambira Dr. Munatsi vamboshevedzwawo nevakuru vemapurisa, avo vanoti vanga vachida kunzwisisa nezvekuramwa mabasa kwavanachiremba navanamukoti uku. Dr. Munatsi vanoti musangano wavo nevakuru vemapurisa uyu wafamba zvakanaka, uye panga pasina kutyisidzirana. No media source currently available Zvichakadaro, sangano revagari vekuChitungwiza, reChitungwiza Residents' Trust, rinoti richatora matanho ekuenda kumatare edzimhosva kana hurumende pamwechete neHealth Services Board vakasagadzirisa matambudziko ari muzvipatara nekukasika. Mukuru wesangano iri, VaMarvelous Kumalo vanoti kusagadziriswa kwematambudziko aya kutyora kodzero dzevanhu mukuwaniswa kwavo hutano, sezviri mubumbiro remitemo. No media source currently available  	https://www.voashona.com/a/zimbabwe-politics-health-doctors-chitungwiza/3746825.html
politics	Vakadzingwa kuKitsiyatota Vochema naAmai Mugabe Vachiti Vakavarasisa	Kusamira zvakanaka kwezvinhu muBindura kuvanhu vakadzingwa panzvimbo yeKitsiyatota paikorokozwa goridhe inyaya yainge iri mudariro neChishanu paBindura Univeristy pamusangano werunyararo we Internation Africa Peace and Security Education Conference wakarongwa ne Bradford University nesangano reFriedrich Ebert Stiftung. Vanhu vanodarika zviuru zvitatu vaichera goridhe vakadzingwa nemapurisa panzvimbo yeKitsiyatota mwedzi wapera. Vamwe vakataura pamusangano wepaBindura uyu vakayambira kuti zvinhu zvinogona kusagadzikana zvakanaka muguta reBindura sezvo vamwe vanhu vakadzingwa nemapurisa vakasiiwa pamhene. Mashoko aya anotsinhirwawo nesangano reZimbabwe Informal Sectors Organization, ZISO, iro rinoti riri kushushikana kuti vanhu vakasara vasina chouviri. Mudzimai wemutungamiri wenyika, Amai Grace Mugabe, negurukota idzva rezvezviwanikwa, Amai Oppah Muchinguru Kashiri, vakambovimisa vanhu ava mukupera kwegore rapera kuti hurumende ichavapa matsamba ekushanda zviri pamutemo pasi pechirongwa chekuendesa hupfumi kuvatema. Vanhu ava vaudzawo Studio 7 kuti vainge vabhadhara mari inosvika madhora mazana maviri pamunhu kuti vaite mishandira pamwe asi vanenge vakasungirira mari pagumbo rengwe. ZISO inoti kuungana muBindura kwaita vanhu ava nepamusana pekushaya mari yebhazi yekudzokera kwavakabva, kuchapa kuti vamwe vanhu vatange kuita zvekuba nemamwe mabasa asiri pamutemo. Goridhe raicherwa pamugodhi uyu rinonzi raitengeswa kuvanhu vanobva kuChina nekuFidelity Printers. Hatina kukwanisa kubata gurukota rezvemabhizimisi madiki neepakati, Amai Stembiso Nyoni, sezvo nharembozha yavo yange isingadairwe. Mumwe mudzidzisi paBindura University, VaObediah Dodo, avo vakaita ongororo paKitsiyatota vanoti vezvematongerwo enyika vari kushandisa vechidiki munguva yekutsvaga rutsigiro vozovasiya pamhene kana sarudzo dzapera. No media source currently available  	https://www.voashona.com/a/zimbabwe-economy/2852228.html
sports	Young Igwe osimudzira maboozer	ZVIKWATA zvitanhatu zvenhabvu yemaboozer zvichasangana svondo rino nemusi weMugovera paPrince Edward School, muHarare apo zvichatatsurana pamutambo wePeter Moyo at 29 Tournament.   Mutambo uyu uri kurongwa nemuimbi wemusambo weSungura – Peter ‘Dhewa’ Moyo – uyo anove nerudo nenhabvu zvikuru sezvo akambotambira zvikwata zvakadai seLancashire Steel Juniors nevatambi vanosanganisira Dennis Dauda.   Mutambo uyu uchange uri wekupemberera kusvitsa makore 29 okuberekwa kwaYoung Igwe sezita remadunhurirwa raMoyo pamwe nekusimudzira nhabvu yemaboozer.   “Nhabvu yechiboozer vazhinji vanoiona seyezvidhakwa chete, asi yakakosha zvikuru sezvo ichitibatsira kuvaka nekuchengetedza miviri yedu.   “Kana vanhu vakura, kazhinji nguva yekuvaka muviri tinenge tisina saka ndiri kuda kusimudzira mitambo yemaboozer iyi iite mukurumbira itambwe nezvikwata zvakawanda.   “Hongu, ndinoziva kuti zvikwata zvakawanda zviriko zvinotamba nhabvu yemaboozer zvichikwikwidza asi ini ndiri kuda kuisimudzira iite mukurumbira,” anodaro.   Moyo achatambawo mumutambo uyu sezvo chikwata chake chaanotambira cheLimpopo FC chichange chiri chimwe chezvichakwikwidza.   “Ini ndiri kutambawo musi wacho sezvo chikwata changu Limpopo FC chiri kuzokwikwidzawo. Ndichange ndichirakidzawo tarenda rangu,” anodaro Moyo.   Zvikwata zvichahwina pamutambo uyu zvichawaniswa mibairo yakasiyana-siyana inosanganisira mikombe nemenduru.	https://www.kwayedza.co.zw/young-igwe-osimudzira-maboozer/
sports	NDINI CHIBABA: KAMAMBO	  MUTuNGAMIRIRI wesangano rinoona nezvenhabvu reZimbabwe Football Association (Zifa) — Felton Kamambo — anoti ndiye “Chibaba” chenhabvu yemuno uye Philip Chiyangwa anotonga kuCosafa kwake uko anotungamirawo.   Achitaura svondo radarika muHarare apo Zifa yaizivisa nyika kuti chizvarwa chekuCroatia, Zdravko Logarusic, ndiye ave murairidzi mutsva wemaWarriors, Kamambo anoti bhodhi rake ndiro rinotonga zvenhabvu yemuno.   “Tisu tiri panyanga, tisu zvibaba zvenhabvu zvemuno uye Philip Chiyangwa ndiye chibaba chekuCosafa, ipapo panzwisisei. Saka muno zvese zvine chekuita nenhabvu zvinotodarika nepatiri isu uye tisu tinopasisa kuti zviite,” anodaro Kamambo.   Kubva Kamambo akapinda panyanga mugore ra2018 apo akunda Chiyangwa pasarudzo dzemutungamiri weZifa, pagara pachingotenderera mashoko ekuti vaviri ava vakarimirana muganhu. Vamwewo ndivo vaiti Chiyangwa aikonzera nyonga-nyonga yaiitika mubhodhi raKamambo nguva yadarika izvo zvakazoona Zifa ichimutemera zvirango pamwechete naOmega Sibanda uyo aive mutevedzeri wake kuti vasava nechekuita nezvenhabvu yemuno.   Zifa yakasvika padanho rekutombonyorera kuCosafa kuti Chiyangwa abviswe pachigaro chekutungamirira sangano iri.   Kamambo anoti bhodhi rake harichadi kupedza nguva richinetsana nevanhu pamusoro penyaya dzekutungana kwembudzi.   Anoti iye zvino yasvika nguva yekubatanidza vanhu vese kuburikidza nenhabvu nekudaro Zifa yakabviswa zvirango zvavainge vatemera Chiyangwa naSibanda.   “Takagara pasi sebhodhi uye takazviona zvakakodzera kuti tiregerere Chiyangwa naSibanda.   “Tabvisa zvirango zvese zvatainge takavatemera, saka tichienda mberi chikuru kuti nhabvu yedu ibudirire pane kuswera tichinetsana zvisina                            basa.   “Toda kuti bhora redu rinakidze ndizvo chete zvatinoda kwete zvimwe zvese,” anodaro Kamambo.   Zvakadaro, Logarusic — uyo akamborairidza Sudan — akapihwa basa guru rekutungamira maWarriors mumitambo inosanganisira Africa Cup of Nations 2021 ne2022 World Cup.	https://www.kwayedza.co.zw/ndini-chibaba-kamambo/
health	Hurumende Inoti Yatenga Nhomba yeCovid-19 Mamiriyoni Makumi Maviri Asi Vari Kuda Kubayiwa Vashoma	Bazi rezvehutano rinoti richiri nechivimbo chekuti vanhu mamiriyoni gumi vange vabayiwa nhomba yeCovid-19 munyika mukupera kwemwedzi unouya kuti intyatsoshande zvakanaka kudzivirira kupararira kwechirwere cheCovid-19. Bepanhau reHerald rinoti gurukota rezvemari Muzvinafundo Mthuli Ncube vanoti Zimbabwe yakwanisa kuwana nhomba dzinosvika mamiriyoni makumi maviri zvichitreva kuti inokwanisa kubayiwa vanhu vanosvika mamiriyoni gumi vari kudiwa nehurumende. Mukuru anoona nezvekudzivirira kwechirwere cheCovid-19 munyika, Dr Agnes Mahomva vanoti havasati vadududza pachinangwa chavo chekuti vabaye vanhu mamiriyoni gumi nhomba mukupera kwemwedzi unouya. Kunyangwe hazvo huwandu hwevari kufa nekubatwa nechirwere ichi munyika huri kudzika, nyanzvi munyaya dzezvehutano dzinoti chirwere ichi chinogona kudzoka zvine mutsindo kechina kana vanhu vasina kubayiwa nhomba. Mukuru wesangano reCommunity Working Group on Health VaItai Rusike vanoti vari kushushikana nehuwandu hwevanhu vari kubayiwa nhomba parizvino. Dr Enoch Mayida vakambotungamira chipatara cheChitungwiza vari munyori mukuru weZimbabwe Medical Association mudunhu remashonaland vanoti zvakakosha kuti vanhu vabayiwe nhomba sezvo chirwere ichi chichiramba chichishanduka. MuAfrica, Zimbabwe iri pachidanho chegumi panyayaya yekubaya nhomba yeCovid-19. Pamusoro pane Sychelles ichiteverwa neMauritius neMorroco. Botswana ndiyo iri pamberi kuchamhembe kweAfrica iri pachidanho chechipfumbamwe, South Africa iri pachidanho chegumi nerimwe. Pasi rose vanhu vanodarika mabhiriyoni manomwe nezviuru mamamiriyoni mazana mana kana kuti 7, 4 billion vabayiwa nhomba yeCovid-19. America ndiyo ine vanhu vakawandisa vabayiwanhomba yeCovid-19 vanosvika mamiriyoni mazana mana nemakumi mana kana kuti 440 million. Nyanzvi munyaya dzezvehutano dzinoti kuti chirwere chisapararire zvakanyanya muAfrica vanhu zvikamu makumi matanhatu kubva muzana vanofanira kubayiwa nhomba, Africa ine vanhu bhiriyoni imwe chete nemamiriyoni zviuru mazana matatu kana kuti 1,3 billion. Asi vanhu vabayiwa nhomba Africa parizvino vadarika zvishoma zvikamu makumi matanhatu kubva muzana chete kana kuti 6, 06% zvinoreva kuti zvinhu hazvina kumira zvakanaka. Vanhu vafa muAfrica vanosvika zviuru mazana maviri nemakumi maviri nemazana mapfumbamwe nemakumi mashanu nemasere kana kuti 220, 958. Sangano rinoona nezvehutano pasi rose reWorld Health Organization rinoti chirwere ichi chatodzoka zvine mutsindo kana kuti fiurth wave kuEurope zvikuru kunyika dzakaita seGermany, Britain, Russia neFrance. Nyanzvi munyaya dzezvehutano munyika idzi dzinoti vasina kubayiwa nhomba ndivo vapa kuti chirwere ichi chitange kuita mutema rege wembada. Sezvo nyaya dzekushanyirana dzatanga, pane mukana wekuti chirwere ichi chinogona kupararira zvakanyanya muAfrica mune vanhu vashoma vabayiwa nhomba yeCovid-19.	https://www.voashona.com/a/hurumende-inoti-yatenga-nhomba-yecovid-19-mamiriyoni-makumi-maviri-asi-vari-kuda-kubahyiwa-vashoma/6313344.html
health	Vakawanda Vopesana Pakupa Vana Vasati Vabvazera Maparitsi eKuronga Mhuri	Vanhu vakawanda vari kupesana panyaya yekuti vana vasati vabvazera mapiritsi ekuronga mhuri pamwe nemishonga yekudzivirira zvirwere zvepabonde. Masarira, vanoti sangano ravo rakaendesa nyunyuto dzaro kuparamende senzira yekutsvaga nzira dzekuchengetedza hutano hwevechidiki ava. Amai Debra Mwase vanoshanda nesangano re Katswe Sisterhood vanoti nyaya iyi inofanira kuongororwa zvakadzama nokuti vana vari kuita zvepabonde vachiri vadiki zvokuti panofanirwa kuwanikwa nzira yokuvadzivirira kunjodzi yezvirwere zvepaponde zvinotapuriranwa. Nyanzvi yezvehutano, Dr Chido Dziva – Chikwari, vanoti panofanirwa kuwanikwa nzira dzokubatsira vechidiki ava. Mufundisi Mazvarirashe Mabugu vanotenderana nevabereki vari kupikisa danho rekuda kuisa mutemo unobvumidza vana ava kutora mapiritsi okuronga mhuri vachiti ndiko kuparara kuchaita rudzi rwamangwana. Nyazvi yehutano, Dr Josephat Chiripanyanga, vanoti havakurudzire vana vasati vasvitsa makore gumi nemasere kuti vaite zvepabonde nokuti zvinowedzera mukana wokusangana nezvirwere zvakasiyana zvikuru gomarara repamuromo wechibereko. Dr Chiripanyanga vanoti vana ngavarairwe kuti vagare vari mugwara rakarurama zvinozoita kuti varambe vachiendera mberi nechikoro sezvo pfungwa dzavo dzinenge dzakangoteya pakubudirira mudzidzo dzavo. Mutevedzeri wemukuru anoona nazvezvirwere zvisingatapuriranwe mubazi rehutano Dr Justice Mudavanhu vanoti gomarara repamuromo wechibereko ndiro rakanyanyisa kuwanda muvarapwi. Asi vanoti rinokwanisa kurapwa zvokutopera kana madzimai akakurumidza kuenda kunoongororwa kuzvipatara nemakiriniki. Ongororo yakaitwa nesangano reWorld Health Organisation rinoti vana vari pakati pemakore gumi nemashanu nemakore makuni maviri nemana munyika vari kutapurirwa zvirwere zvepabonde zvinenge gomarara repamuromo wechibereko iro rinozobatwa kazhinji risingachakwanisike kurapika nokuti rinenge rapararira kunhengo dzakakosha dzinoita kuti munhu ararame. No media source currently available   	https://www.voashona.com/a/vakawanda-vopesana-pakupa-vana-vasati-vabvazera-maparitsi-ekuronga-mhuri/5708506.html
business	Hurumende Yotadza Kubhadhara Mabhonasi a2016	Makurukota ehurumende anosanganisira rezvevashandi, Amai Prisca Mupfumira, nere zvehutano, Dr David Parirenyatwa, pamwe nagavhuna weReserve Bank of Zimbabwe VaJohn Mangudya, vasangana nemasangano evashandi vehurumende kuti vazeye nyaya yemabhonasi egore rapera.. Asi vapinda mumusangano uyu vati zvabuda pachena kuti hurumende haina mari yacho. Mukuru wesangano reZIMTA, VaSifiso Ndlovu, vaudza Studio 7 kuti pane zvinhu zvitatu zvaunzwa nehurumende zvikarambwa nevashandi. Chekutanga hurumende yange yati inoda kupa vashandi mastands semuripo. Chechipiri hurumende yati inoda kupa vashandi ma bonds anopihwa vemabhizimisi asi pasina kujeka kuti zvinofamba sei. Chekupedzisira vazoti vanokwanisa kupa vashandi zvikamu zvishanu kubva muzana asi ichibhadharwa kwenguva yakareba. Gurukota rezvemari, VaPatrick Chinamasa, vakambozivisa kuti mari iyi hapana. Asi mutungamiri wenyika, VaRobert Mugabe, vakati vanoda kuti mari iyi itsvagwe. Nenyaya yekusawirirana uku, rimwe sangano revarairidzi reRural Teachers Union of Zimbabwe rati rave kuronga kuratidzira. Hatina kukwanisa kubata vachinamasa kuti tinzwe divi ravo. Asi sachigaro wesangano revashandi, reAPEX Council, Amai Cecilia Alexander vati mumwe musangano uchaitwa musi wa 20 Kukadzi asi havasi kufara nezviri kurongwa nehurumende. No media source currently available  	https://www.voashona.com/a/zimbabwe-matongerwo-enyika/3691719.html
sports	MaWarriors 9 vane Covid-19	SANGANO reZimbabwe Football Association (Zifa) razivisa kuti rambomisa gadziriro dzechikwata chenhabvu chenyika chemaWarriors dzekuenda kumakwikwi eAfrican Nations Championship (CHAN) zvichitevera kubatwa kwakaita vatambi vacho vapfumbamwe nechirwere cheCovid-19.   Muchinyorwa chakatumirwa neZifa, competitions manager ari zvekare mukushi wemashoko wesangano iri – Xolisani Gwesela – anoti vatambi vose vemaWarriors vainge vakasarudzwa kupinda muchikwata chaZdravko Logarusic nemusi weMuvhuro vakaongororwa pavakadzoka kubva kuzororo reKirisimasi zvikaonekwa kuti vapfumbamwe vavo vane chirwere ichi.   “Tichitevedzera mitemo, vatambi vose nevaraidzi vacho vakavhenekwa nemusi weMuvhuro (28 Zvita) vachibva kuzororo reKirisimasi ndokuonekwa kuti vapfumbamwe vavo vane Covid-19,” anodaro. Gwesela anoenderera mberi achiti vose vaonekwa kuti vane denda iri vaziviswa uye vave kutevedzera mitemo yeWorld Health Organisation (WHO) vachimbogara kwavo voga.   Kunyangwe zvazvo vatambi vane chirwere ichi vasina kudomwa nemazita, Gwesela anoti chikwata chemaWarriors chicharamba chiri mukembi asi chisingaite gadziriro.   Mitambo yeCHAN, iyo iri kutambirwa kuCameroon, ichatanga musi wa16 Ndira 2021 uye maWarriors ari muboka reGroup A rine zvikwata zvinoti Burkina Faso, Cameroon neMalawi.   Zvichakadai, kuMalawi, chikwata cheNyasa Bullets icho chinorairidzwa naKalisto Pasuwa kusvika pari zvino vatambi vacho 11 vabatwa vaine Covid-19.	https://www.kwayedza.co.zw/mawarriors-9-vane-covid-19/
health	Vashandi veKanzuru yeChitungwiza Vovhiringwa neChirwere cheCovid-19	Kanzuru yeChitungwoza inoti vashandi vayo vanomwe vakabatwa neCovid-19, uye vamwe makumi maviri nemumwe vari pavo vega mushure mekusangana nevanhu vane chirwere ichi. Vakafanobata chigaro chemunyori wekanzuru yeChitungwiza, Doctor Tonderai Kasu, vanoti izvi zvawedzera kuderera kwehuwandu hwevashandi veboka ravo rezvehutano zvekuti kanzuru yavo yamanikidzwa kuvhara kiriniki yayo yeSaint Mary’s. Dr Kasu vanoti mushandi mumwechete akatofa neCovid-19 mushure mekunge awanikwa aine chirwere ichi. Vashandi vekanzuru yeChitungwiza vaigara vachichemachema kuti havana zvekuzvidzivirira kubva kuchirwewre ichi zvakakwana, asi Doctor Kasu vanoti kanzuru yavo yanga ichiedza napose painogona napo kuti zvikwanisiro izvi zviwanikwe. Doctor Kasu vanoti kunyange hazvo vavhara kiriniki yeSaint Mary’s, ichange ichingobatsira varwere vanenge vachida kubatsirwa zvechimbichimbi chete, asi vamwe vose vanofanirwa kuenda kune dzimwe nzvimbo dzinenge dzakavhurwa vonobatsirwa ikoko. No media source currently available 	https://www.voashona.com/a/zimbabwe-covid-19-hits-chitungwiza-health-workers-hard/5738741.html
sports	Highlanders Yopemberera Kusvitsa Makore Makumi Mapfumbamwe	Pamusoro pezvo kuchave nemabiko ekupembera kusvitsa makore makumi mapfumbamwe kwechikwata cheHighlanders uko mukuru wacho, VaNadumiso Gumede, vakavimbisa mumimhanzi pamwe nenhabvu zvepamusoro soro muBarbourfields Stadium neMugovera. Vatsigiri venhabvu vatarisana nemabiko anofadza mukupera kwesvondo. Kubva kumitambo yemuAfrica kusvika kumakwikwi eZimbabwe National Army Charity Challenge, kuchave nemachikichori enhabvu ayo anga achingotaurwa nezvawo svondo rese. Pamusoro pezvo kuchave nemabiko ekupembera kusvitsa makore makumi mapfumbamwe kwechikwata cheHighlanders uko mukuru wacho, VaNadumiso Gumede, vakavimbisa mumimhanzi pamwe nenhabvu zvepamusoro soro muBarbourfields Stadium neMugovera. No media source currently available Asi mutambo uri pamuromo pevazhinji ndeuyo uri kuSouth Africa apo chikwata cheChicken Inn chiri kutarisira kudimbura muswe chikwata chemaBrazilains icho chiri kuparadza zvimwe zvikwata. Mutambi ane mukurmbira muZimbabwe, asi achitambira Memelodi Sundowns, Khama Billiart, achenge ari mumutambo uyu kunyange hazvo asina kupinda mune wekutanga nekukuvara. Chicken Inn yakakuanda 1-0 mumutambo iwoyu asi muteveri wenhabvu, VaLesvison Ndudzi, vanoti ikozvino maGamecocks anofanira kungwarira Billiart Vachitarisa matambiro akaita maGamecocks mumutambo wekutanga, muongorori wezvemitambo ane mukurumbira, VaAndrew Rwodzi, vanoti havasi kunyanyotyira Chicken Inn. Vatsigiri vechikwata cheHighlanders vanogara muSouth Africa vanosvika zviuru zviviri vavimbisa kuti vachange vari munhandare vachikuzirira Chicken Inn. Chimwe chikwata chemuZimbabwe cheHarare City chiri kuMadagascar uko chiri kusangana neAS Adema kwete muCaf Champions League, asi muCaf Confederation Cup. Harare City iri kutingamira 3-2 kubva mumutambo wekutanga zvekuti murairidzi wechikwata ichi, Taurai Mangwiro, anoti haasi kuona vachinetseka kukunda mumutambo wechipiri uyu. Mutambo wekugumisira uchange uri muRufaro Stadium umo Dynamos iri kusangana neZPC Kariba mumutambo wekota fainari yeZimbabwe National Army Charity Challenge. Kunyange hazvo mune manyukunyuku muchikwata ichi, chikwata ichi change chichingotamba mumutambo wehushamwari zvekuti uyu ndiwo mutambo ucharatudza kusimba kwacho. Mutambo uyu wauya mumusha macho musina kumira zvakanaka mushure mekunge murairdzi wacho, Jorge Silva wekuBrazil, nezuro akarova mutori wemifananidzo yepaterevhizheni yeZimbabwe Braodcasting Corporation. Svondo rapera, Silva zvekare akakandirana makobvu nematete nemurairdzi wevabati vepagedhe wechikwata ichi, Gif Muzadzi, izvo zvave kuitisa mibvunzo mumabatiro ebasa rake. Asi vatsigiri venhabvu vari kutarisira kuti chikwata cheChicken Inn pamwe necheHarare City zvichavasiya vachipemberera pachapera mitambo yavo.	https://www.voashona.com/a/zimbabwe-sports-highlanders/3209668.html
sports	MaSoccer star aripi?. . . vamwe votambura, vamwe zviri kufaya	KUPERA kwemwaka wega-wega wenhabvu makore ese kunopihwa mubairo weSoccer Star of the Year kumutambi anenge atamba zvinonwisa mvura kudarika vamwe vose.   Vatambi vakagashidzwa mubairo uyu vanosanganisira George Shaya, Shacy Tauro, Moses Chunga, Peter Ndlovu, Wilfried Mugeyi naAgent Sawu uye vamwe vachingobva kuhwina mubairo uyu vakabva vawana mukana wekuenda kunotambira kunze kwenyika.   Asi makore adarika, vamwe vatambi vakahwina mubairo uyu vakakundikana kusvika kure mumutambo uyu. Mubvunzo unouya pakadai ndewekuti saka vanosarudza mutambi anozogachidzwa mubairo uyu vanovhotera mutambi chaiye here kana kuti kungosarudza wavanenge vachida?   Ongororo kubva mugore ra2010, inotaridza kuti vatambi vanoti Charles Sibanda (2010), Washington Arubi (2011), Denver Mukamba (2012), Tawanda Muparati (2013), Dennis Dauda (2014), Danny Phiri (2015), Hardlife Zvirekwi (2016) naRodwell Chingetere (2017) vakahwina mubairo uyu.   Pavatambi ava, vatatu chete vanoti Arubi, Mukamba naPhiri ndivo vakakwanisa kutengwa nezvikwata zvekuSouth Africa, asi Mukamba akadzoka mushure mekanguva kadiki. Charles Sibanda (2010)	https://www.kwayedza.co.zw/masoccer-star-aripi-vamwe-votambura-vamwe-zviri-kufaya/
business	Vanyori Vakawanda Vanoti Zvinyorwa Zvavo Zviri Kushandiswa Pasina Muripo	Chirongwa cheZimbabwe International Book Fair chiri kuitika muHarare hurumende ichikurudzirwa kuti ipedze dambudziko rekubiwa kwepfungwa dzevanyori mumabhuku, kupedza huori munyaya dzekutengesa mabhuku zvisiri pamutemo kuitira kuti mabhuku abhadhare vose vane chekuita nekunyorwa, kudhindwa pamwe nekutengeswa kwemabhuku. Vanyori, vanodhinda, vanotengesa mabhuku pamwe nevadzidzisi vari kuwirirana kuti hurumende haina kupedza dambudziko rekudhindiswa nekutengeswa kwemabhuku zvisiri pamutemo. Munyori ane mukurumbira, Musayemura Zimunya, anoti huori hwakanyanyisa munyika zvekuti mapurisa nevezvematongerwo enyika vanodhindisa mabhuku zvisiri pamutemo. Zimunya anoti vanhu vanoonekwa vachitengesa mabhuku zvisiri pamutemo vanenge vatumwa nevakuru vekumapurisa nekumapazi ehurumende. Izvi zvinotsigirwa nemukuru weZimbabwe International Book Fair, ZIBF, VaBlazio Tafireyi, vanoti tsvakiridzo yavakaita inoratidza kuti mapurisa nevezvematongerwo enyika ndivo vevamwe vari kuita basa rekudhindisa mabhuku zvisiri pamutemo. Zimunya anoti zvikoro ndizvo zviri pamberi mukutyora mutemo wekudhindisa mabhuku zvisiri pamutemo. VaTafireyi vanoti kunyange vakaendesa vanhu vakawanda kumatare edzimhosva nemari inosvika zviuru makumi manomwe nezvishanu hapana chakabuda kumatare sezvo vachinzi vabhadhare mari yefaindi inosvika madhora makumi maviri. Vachivhura musika wemabhuku neChitatu, gurukota rezvedzidzo yepasi, VaLazarus Dokora, vati vemuzvikoro vanofanirwa kushanda vasingatyore mutemo wemabhuku. Vanotengesa mabhuku vanoti mabhuku avo haasi kutengwa sezvo vakawanda vave kutenga mabhuku pamikoto. Mukuru weInnov8, VaPeace Muwani, avo vanotengesa mabhuku, vanoti rimwe dambudziko ravari kusangana naro nderekuti vanodhinda mabhuku vave kutengesa vega mabhuku senzira yekuita mari yakawanda. Musika wemabhuku wavhurwa kuruzhinji rwevanhu nhasi uye uchange wakavhurwa kusvika neMugovera. Mangwana rinenge riri zuva rekuratidzira mabhuku kuvanhu uye kusangana kwevaverengi vemabhuku nevanyori . Gore rino musika wemabhuku uri kuitwa pasi pedingindira rinoti: Making the Book Pay. No media source currently available 	https://www.voashona.com/a/zimbabwe-book-fairs-begins-amid-cries-over-book-piracy/3969776.html
business	Hurombo Hwopa Kuti Vashandi Vafambe neTsoka kuChinhoyi	Vashandi vakawanda vave kufamba netsoka kuenda kumabasa pamwe nekudzokera kumba Vachiti mari yavanotambira ishoma vamwe vachiti vave nemwedzi yakawanda vasati vatambira mari kwavanosevenza. Vashandi vakawanda vataura neStudio 7 vanoti zvinhu zvavekuvaomera zvekuti vave kuona kukwira motokari vachienda kumabasa kugarika. Mumwe mushandi anosevenzera kambani yeNational Social Security Authority (NSSA) VaGift Muchemeyi vanoti vanoona zviri nani kufamba netsoka kuenda kubasa mari yacho vozotenga sadza remashereni mashanu . Motokari dzinotakura vanhu kubva kumarukisheni kuenda kumabasa dzakadzikisa mari yekufambisa kusvika pamasendi makumi maviri nemashanu. VaMuchemeyi vanoti zviri nani kufamba mutunhu wemakiromita gumi pazuva ivo vachizokwanisa kudya sadza remutengo wakaderera. Mumwe mushandi anoda kudanwa nezita rekuti Shinga Mushandi anoti avekufamba kuenda kubasa nekuda kwekushomeka kwemari yaanotambira. Mushandi anoti zviri nani kuti mhuri yake irarame nepashoma paanowana iye achifamba zvake kuenda kubasa. Mushandi anoti kufamba kuenda kubasa ndiyo yatovetsika yake kwemakore maviri apera. Mumwe mushandi wekanzuru yeChinhoyi VaCrispen Chitakatira vanoti vave nemwedzi mishanu vasati vatambira uye vanoti kukwira motokari kuenda kubasa zvave kutotorwa sechinhu chinoitwa nevashandi vanotambira mari yakawanda. Mumwe mutyairi wemotokari dzinotakura vanhu kuenda kumabasa VaLameck Mushipe vanoti vavekuwana mari shoma pazuva zvichienzaniswa neyavaimbowana nguva yakare. VaMushipe vanoti izvi zviri kukonzerwa nevanhu vavekufamba netsoka kuenda mukati meguta. VaMushipe vanoti nguva yakare vaikwanisa kuwana madhora makumi maviri kusvika pamadhora makumi matatu emadhora pazuva asi mazuva ano vanototenda kana vakawana madhora gumi pazuva. Asi vanoona nezvehutano chiremba Maynard Kuchwa vanoti kunyange vanhu vachitsutsumwa kufamba netsoka kuenda kumabasa vanoti zvakavanakira hutano hwavo sezvo kufamba kunoita kuti muviri ugwinye. Zvichakadaro vanhu vakawanda muChinhoyi havana kuteerera kurudziro yanga iriko nemusi weChitatu yekusaenda kumabasa. Makambani, zvitoro nemabhangi zvanga zvakavhura. No media source currently available  	https://www.voashona.com/a/zimbabwe-matongerwo-enyika/3416779.html
business	Kanzuru dzeChitungwiza neHarare Dzoenderera Mberi Dzichiputsa Zvivakwa Zvisiri paMutemo	Makanzuru eHarare neChitungwiza nhasi aenderera mberi nekupwanyira vanhu midziyo yavo achiti zvivakwa izvi zviri kunze kwemutemo. Panguva yanga ichiitika izvi, dare repamusoro reHigh Court ranga richinzwa chikumbiro chekuti kupwanywa kwezvivakwa izvi kumiswe. Kanzuru yeHarare ichishanda pamwechete nemapurisa nhasi yapwanya zvivakwa zvevanotengesera mumigwagwa pamwe nedzimwe nzvimbo dzinotengeserwa motokari kuMbudzi round-about ukuwo kanzuru yeChitungwiza ichipwanyawo zvimwe zvivakwa zvakadai mudhorobha iri. Mutungamiri wesangano revanotengesera mumigwagwa reVendors Initiative for Social and Economic Transformation, VaSamuel Wadzai, vati sangano ravo rarwadziwa zvikuru nedanho ratorwa nekanzuru yeHarare. Mutauriri wekanzuru yeHarare, VaMichael Chideme, vaudza Studio7 kuti kanzuru yavo haisi kuzoramba yakapeta maoko vanhu vachiita madiro aJojina muguta ravo. Vanoona nezvekufambiswa kwemabasa musangano reChitungwiza Residents Trust, Muzvare Alive Kuveya, vati kanzuru yemudhorobha ravo yakabvira nezuro kupwanyira vanhu midziyo yavo. Muzvare Kuveya vatiwo chiri kuvarwadza ndechekuti vamwe vari kupwayirwa zvivakwa zvavo ivo vachibhadhara mitero kukanzuru vachiti pari zvino havachazive chekubata sevagari. Meya wedhorobha reChitungwiza, VaLovemore Maiko, vati zviri kuitwa izvi hazvisi kuitwa nekanzuru iri yoga vachiti chirongwa ichi chirongwa chiri kuitwa nemapazi ehurumende akawanda. VaWadzai vakurudzira hurumende kuti itange yatarisa raramo yevanhu pakatariswa kusamira zvakanaka kwehupfumi hwenyika kwete kuti imhanyire kutorera veruzhinji chingwa chiri pamuromo. Panguva yanga ichipwanya zvivakwa zviri muHarare neChitungwiza, dare repamusoro iro ranga richifanira kunzwa chikumbiro cheChitrest chekuti kupwanywa kuri kuitwa zvivakwa izvi kumbomiswa rati richazonzwa chikumbiro ichi nemusi weChina. VaTafadzwa Muguti, vanove Provincial Development Coordinator wedunhu reHarare vakaburitsa mashoko nezuro vachiti chirongwa chekupwanya zvivakwa zviri kushanda zviri kunzwe kwemutemo chichaitwa muHarare, Chitungwiza neRuwa senzira yekuchenesa dunhu reHarare. Zvichakdai, rimwe sangano rinomirira vagari vemuHarare, reCombined Harare Residents Association, raburitsa mashoko richikurudzira hurumende kuti isiye makanzuru aite zvisungo zvawo ega kwete kuaudza zvekuita. Pakamboitwa chirongwa chakadai muna 2005 icho chaidaidzwa kuti Operation Murambatsvina, nhume yeUnited Nations, Amai Anna Kajumulo Tibaijuka, vakati chirongwa ichi chakasiya vanhu vanodarika zviuru mazana manomwe (700 000) vasina pekugara uye zvekudya. No media source currently available 	https://www.voashona.com/a/chitungwiza-and-harare-counils-continue-with-demolitions-of-illegal-strauctures/5921164.html
politics	Vanhu Vanoda Kusvika Mamiriyoni Zana Vange Vatovhota Musarudzo dzemuAmerica Vakawanda neKutya Covid-19	Vanhu vanodarika mamiriyoni makumi mapfumbamwe nematanhatu kana kuti 96 million vakatovhota kare musarudzo dzemuAmerica sezvo matunhu akawanda achibvumidza kuti vanhu vavhote vachiita zvekutumira vhoti yavo kana kuti mail in ballot kuitira kurwisa kupararira kwechirwere cheCovid-19 uye kune vamwe vakaita semauto vanenge vari kunze kenyika. Vamwe vanokwanisawo kukurumidza kunovhota zuva rakatarwa risati rasvika. Musi wa 3 Mbudzi kana kwapera makore mana ndiwo zuva rekuvhota riri pamutemo. Mumwe wevakatovhota kare musarudzo idzi chimwe chizvarwa cheZimbabwe chiri muMaryland VaTaka Kapikinyu vanoti mushure mekuvhota vakaziviswa kuti vhoti yavo yainge yatambirwa yangomirirwa kuitwa. No media source currently available Vari kwikwidzana gore rino mutungamiri wenyika VaDonald Trump vebato remaRepublicans uye VaJoe Biden vebato remaDemocrats. Kunze kwekuti ndiyani achange otungamira nyika yeAmerica, pane dzimwe sarudzo dzakakosha zvikuru mumatongerwo enyika dzinova dzedare reSenate. Parizvino bato remaRepublicans ndiro rine nhengo dzakawanda dzinosvika makumi mashanu nematatu kana kuti 53. MaDemocrats ane nhengo makumi mana nenomwe kana kuti 47. Rwendo rwuno matunhu makumi matatu nemashanu ndiwo ari kuita sarudzo dzesenate sezvo dzisingaitwe panguva imwechete. Asi kana mapato maviri aya akakwanisa ose kuwana zvigaro makumi mashanu kana kuti 50-50 zvinoreva kuti mutevedzeri wemutungamiri wenyika ndiye anenge aine vhoti yakakosha nekudaro ndokusaka paine makwikwi akasimba pakati paVaTrump naVaBiden. Rimwe dunhu rakakosha musarudzo idzi ndereNorth Carolina. Chimwe chizvarwa cheZimbabwe chiri mudunhu iri VaEsau Mavindidze vanova zvekare mutungamiri werimwe sangano rinomirira zvizvarwa zveZimbabwe zviri muAmerica, reZimbabwe Diaspora Network North America vanoti kunyangwe dunhu ravo rakarerekera kumaDemocrats rwendo rwuno, zviri kuratidza kuti pane makwikwi akasimba pakati paVaBiden naVaTrump. No media source currently available  	https://www.voashona.com/a/vanhu-vanoda-kusvika-mamiriyoni-zana-vange-vatovhota-musarudzo-dzemuamerica-vakawanda-nekutya-covid-19/5646898.html
business	Vagari vekuBikita Votambira neMufaro Kupindira kweZACC muKuferefeta Huwori muKanzuru Yavo	Vamwe vagari vekuBikita mudunhu reMasvingo vanoti vari kutambira nemufaro mashoko ekuti komisheni inorwisana nehuwori yeZimbabwe Anti-Corruption Commission, (ZACC), yakatanga kuferefeta nyaya dzehuwori hungadai hwakaitika mukanzuru yavo. Vagari ava vanoti nyaya idzi dzinosanganisira kutengwa kwezvikakarara zvemotokari dzevakuru vakuru apo vagari vasiri kuwana zvakakwana. Vamwe vagari vataura neStudio 7 vanoti vari kufara kuti eZACC yakatopinda mudunhu ravo kuti itarisise nezvehuori uhu honotsoropodzwa nevagari avo vari kuchema-chemawo nekusafambiswa zvakanaka kwemabasa mukanzuru iyi. Mutauriri wesangano revagari reBikita Residents and Rate Payers Association kana kuti Birra, VaMark Mutengani ,vanoti vanotenda nekuuya kweZACC vachiti inofanira kubudisa pachena huori huri kuitwa mukanzuru iyi. ZACC ino uya apo sangano reBIRRA rakanyora gwaro renyunyuto kwairi pamwe nekudare reParamende mwedzi mitatu yapfuura. Mugwaro iri, vagari vainyuyuta kuti kanzuru yakatengera vakakuru vayo zvikakarara zvemotakari dzema GD 6 nhanhatu dzichiita mari inosvika zviuru makumi mana emadhora ekuAmerica, kana kuti US$40 000 pamotokari imwechete. Kanzuru inonzi yakatengazve chikarara chemotokari yerudzi rweLand Cruiser yemunyori wekanzuru, VaPeter Chibi, yaiita zviuru zana nemakumi mana zvemadhora ekuAmerica, kana kuti US$140 000. Motokari dzese idzi dzinonzi dzakaita zviuru mazana matatu nemakumi masere zvemadhora ekuAmerica $380 000. Mumwe mugari wemuBikita, VaStruggle Nyahunda, vati vanotarisira kuti ZACC ichaita basa rayo nemazvo. Mutauriri weZACC, Commissioner Thandiwe Mlobane, vatenda kuti vakatotanga kuferefeta kanzuru yeBikita asi vati vange vasingakwanisi kutipa zvizere sezvo vange vari parufu. Munyori wekanzuru yeBikita, VaChibi, vatenda kuti ZACC yakauya kubasa kwavo vachiferefeta nyaya iyi vachiti asi ivo hapana huwori hwavakaita sezvo zvose zvakaitwa pamutemo. Vanoongorora nezvekutongwa kwematunhu vakazvimirira muMasvingo, VaArchibold Madida, vanoti ZACC inofanira kupinda mumakanzuru akawanda mudunhu reMasvingo sezvo muine huwori hwakanyanya. Kunze kweZACC, kanzuru yeBikita iri kuferefetwawo negurukota rezvekutongwa kwematunhu, VaJuly Moyo, avo vakati zvakaitwa izvi hazvisi pamutemo. Vachitaura nebepanhau reMasvingo Mirror, VaMoyo vakati bazi ravo rakatotanga kuferefetawo nyaya iyi vakavimbisa kuti anenge abatwa nemhosva anosangana nemutongo wake zviri pamutemo. Kanzuru iyi iri kupomwerwawo huwori hwekucheresa zvibhorani zvina nemari inosvika madhora ekuAmerica zviuru makumi matatu nezvitanhatu, kana kuti US$36,000.00. Kanzuru iyi yakacheresa chibhorani chimwe nemari inotangira pazviuru zvitanhatu kusvika pazviuru zvipfumbamwe zvemadhora ekuAmerica US$6 000.00 ne US$9,000.00 apo kucheresa chibhorani chimwe chete chakadzika mamita makumi mana kuchiwanzoita chiuru chimwe chete nemazana maviri emadhora ekuAmarica, kana kuti US$1, 200.00. No media source currently available  	https://www.voashona.com/a/6820823.html
politics	MDC Alliance Yoronga Kusarudza Mutevedzeri waMeya weChitungwiza	Bato reMDC Alliance rinoti richaenderera mberi nekusarudza mutevedzeri wameya weChitungwiza richiti kudomwa kwemutevedzeri wameya kwakaitwa negurukota rematunhu, VaJuly Moyo, hakusi pamutemo. VaMoyo vakadoma nhengo yeZanu PF, VaKiven Mutimbanyoka, semutevedzeri wameya kutanga kwesvondo rino uye meya veChitungwiza, VaLovemore Maiko, vakatozivisa makanzura ese edhorobha iri nezvedanho iri. Asi munyori anoona nezvematunhu muMDC Alliance, VaSesil Zvidzai, vaudza Studio 7 kuti zvakaitwa naVaMoyo zviri kunze kwemutemo vachiti makanzura ndiwo achagara pasi achisarudza mutevedzeri wameya. Asi VaMoyo vakati kanzuru yeChitungwiza yainge yatadza kusarudza mutevedzeri wameya mukati menguva inotarisirwa kuita izvi ndosaka vakadoma VaMutimbanyoka vachishandisa mitemo yenyika inovapa simba rekuita izvi. Mukuru weChitungwiza Residents Trusts, Muzvare Alice Dian Kuvheya, vaudza Studio 7 kuti vakashamiswa nzvikuru nemaitiro aVaMoyo. Asi mukuru wesangano reHarare Metropolitan Residents Forum, VaMarvelous Khumalo, vaudza Studio 7kutikanzuru yeChitungwiza yakatadza kuita basa rayo vachiti ingadai yakasarudza mutevedzeri wameya gore rapfuura zvichitevera kudzingwa kwevaive mutevedzeri wameya nemamwe makanzuru. Kunyange hazvo mutevedzeri wameya akadzingwa basa musi wa4 Mbudzi gore rapfuura, munyori weChitungwiza akazivisa kuti chinzvimbo ichi chakange chisisina munhu musi wa18 Nyamavhuvhu nekudaro kanzuru ine mazuva makumi matatu kubva musi uyu kuti isarudze munhu anotora chnzvimbo izvi. Hatina kukwanisa kutaura naVaMoyo kuti tinzwe divi ravo panyaya iyi. Pari zvino kanzuru yeChitungiwza ine makanzura makumi maviri, gumi nematanhatu eMDC Alliance nemana eZanu PF. No media source currently available 	https://www.voashona.com/a/the-zimbabwe-opposition-to-go-ahead-with-selection-of-deputy-mayor-of-the-dormitory-town-of-chitungwiza/6018854.html
business	Chingwa Chotarisirwa Kushomeka Zvakanyanya Mushure Mekunge Hurumende Yadzikisa Mutengo	Mutungamiri weBakers Association of Zimbabwe, rimwe sangano revanobika chigwa VaWellington Peyama vanoti danho rehurumende rekuti chingwa chidzikiswe kubva pamadhora maviri nemakumi matatu nemashanu kuenda padhora nemakumi masere rinoshanda chete kana bhanga reRBZ richikwanisa kuvapa mari yekuAmerica kuti varitenge pamukoto zvopa kuti vatatarike. Kudzikiswa kwechingwa nehurumende kuri kutarisirwa kutokonzera kushaikwa kwacho kunzvimbo dzakawanda sezvo vanobika chingwa vatodzikisa huwandu hwacho nekushaikwa kwedhora rekuAmerica. Gurukota rezvemaindustry VaNqobizitha Ndlovu vanoti hurumende ichabatsira vanobika chingwa nemari yekunze. No media source currently available 	https://www.voashona.com/a/chingwa-chotarisirwa-kushomeka-zvakanyanya-mushure-mekunge-hurumende-yadzikisa-mutengo-wechingwa/4781246.html
business	Vashandi veHurumende Voramba Kufanotambira Zana reMadhora, Voronga Kuramwa Mabasa	Mamwe masangano evashandi vehurumende atobuda pachena kare kuti nhengo dzawo hadzisi kuzotambira zana remadhora rinonzi nehurumende ichapa kuvashandi vayo nemusi weChishanu svondo rino kuti vawane chekufanoshandisa pavanenge vakamirira mihoro yavo yaChikumi, iyo ichauya mwedzi. Mutungamiri wesangano reProfessional Educators Union of Zimbabwe, VaWilson Makanyaire vanoti sangano ravo rimwe remasangano ane nhengo dzaramba kutambira mari iyi, vachiti ichi chituko chaicho kuvarairidzi. “Nhasi musangano wataita kuMarondera wekunzwa pfungwa dzevarairidzi unoratidza kuti havasi kuzotambira mari iyi. Varairidzi vari kuti kana hurumende ichida kutipa mari ngaitipe mihoro yedu yese yakakwana mwedzi uno,” VaMakanyaire vanodaro. Vanoti sangano ravo rasunga kuti varairidzi vapinde mukuramwa mabasa kana vasina kutambira mihoro yavo panosvika musi wa 1 Chikunguru. “Zvatiri kukumbira kuvarairidzi ndezvekuti zvisineyi kuti uri wesangano ripi, ngatibataneyi maoko tipinde mukuratidzira, tipinde mukuramwa mabasa nekuti ndiwo mutauro unoteererwa nemushandirwi,” vanodaro VaMakanyaire. No media source currently available Iri danho ratsigirwa nerimwe sangano revarairidzi, reProgressive Teachers’ Union of Zimbabwe, PTUZ, iro rinoti nhengo dzaro dzarambawo kutambira hurongwa hwehurumende uhwu. Mutungamiri wesangano iri VaTakavafira Zhou vanoti zana remadhora iri imari isina zvainovabatsira sezvo ichiperera kumabhanga. “Varairidzi vane zvikwereti kumabhanga saka mari iyi inobva yangobatwa ikoko isati yasvika kwavari. Kana vakaitambira mari yacho vachienda kumabasa, ko mhuri dzavo dzinosara dzichidyeyi?” VaZhou vanobvunza. VaZhou vanoti nhengo dzavo hadzisi kuzoenda kumabasa kubva musi wa 1 mwedzi unouya kusvika dzapiwa mihoro yadzo yakakwana. Vanoti vari kukurudzira vashandi vose vehurumende kuti vaende kumusangano wevashandi uchaitwa muHarare neMugovera, apo pachapiwa mukana vose vanoda kutaura zvavanofunga. No media source currently available Sangano reRural Teachers’ Union of Zimbabwe rakaudzawo Studio 7 kare kuti harisi kuzotambira zana remadhora iri, sezvo zvichiratidza pachena kuti hurumende haina hany’a nevashandi vayo. Munyori mukuru weRural Teachers’ Union of Zimbabwe, VasRobson Chere vakati nhengo dzavo dzichatora matanho ekuramwa mabasa kana dzisina kupiwa mihoro yadzo yaChikumi muna Chikumi, kwete muna Chikunguru sezviri kurongwa nehurumende. Ukuwo sangano reZimbabwe Teachers Association, Zimta rakaudzawo bepanhau reHerald kuti kunyange richiri kunzwa pfungwa dzenhengo dzaro pamusoro penyaya iyi, varairidzi vari kudya magaka mambishi sezvo vari kuramba kutambira mari isina kwainovasvitsa. 	https://www.voashona.com/a/zimbabwe-politics-civil-servants-salaries-ptuz-peuz/3397200.html
sports	Gweta raDiego Maradona Rinoti Harisi Kufara neMafiro Aakaita	Gweta reshasha yenhabvu yakashaya neChitatu Diego Maradona, VaMatias Morla mumashoko kuvatori venhau neChina vakati panofanira kuongororwa mafiro ake nekuti zvakatora maminetsi makumi matatu kuti ambulance iuye kuzomubatsira mushure mekurwara nemoyo. Gweta iri rinoti Maradona aifanira kuve aine vachengeti panguva dzose sezvo ainge achangobva kuvhiyiwa muhuropi munonzi mainge muine ropa rainge ragwamba asi anonzi ainge asina aimutarisa kwemaawa gumi nemaviri. Argentina nemusi weChina yakatara mazuva matatu ekuchema Maradona uye ari kuchemerwa kumuzinda wemutungamiri wenyika uko kune zviuru nezviuru zvevanhu zviri kuonekana nemutumbi wake. Maradona akatungamira Argentina mukusimudza mukombe weWorld Cup muna 1986 uye vamwe vanoti panyaya dzenhabvu hapana aisvika paari.	https://www.voashona.com/a/gweta-radiego-maradona-rinoti-harisi-kufara-nemafiro-aakaita/5677819.html
politics	America neIran Dzopesana paNyaya yeZimbabwe paZuva Rekupemberera Kuzvitonga Kuzere	Hurumende yeAmerica yakatumira mashoko ekukorokotedza mhuri yeZimbabwe kwete kuvatungamiri wenyika Vaemmerson Mnangangwa pazuva rekupemberera kuwana kuzvitonga kuzere. Mumashoko kuvatori venhau, gurukota rinoona nezvekudyidzana nedzimwe nyika muAmerica VaAntony Blinken vakakurudzira hurumende yeZimbabwe kuti iremekedze kodzero dzevanhu dziri mubumbiro remitemo renyika. Vanotiwo zvakakosha kuti muZimbabwe muitwe nhaurirano kuti muve nekubatana sezvakarwirwa nyika. Hurumende yeZimbabwe inoti hayo America inofanira kubvisa zvirango zvakatemerwa vamwe vatungamiri venyika vachipomerwa mhosva yekutonga nedemo. Asi mumashoko avo pazuva rekuwana kuzvitonga kuzere kwezimbabwe, mutungamiri wenyika yeIran VaHassan Rouhani vakakorokotedza VaMnangagwa vachishorawo nyaya yezvirango zvakatemerwa Zimbabwe. vakati zvirango izvo zvinofanira kubviswa. Iran yakatemerwawo zvirango neAmerica ichipomerwa mhosva yekuda kugadzira chombo chenuclear.	https://www.voashona.com/a/america-neiran-dzopesana-panyaya-yezimbabwe-pazuva-rekupemberera-kuzvitonga-kuzere/5857749.html
politics	Mumwe Mudzimai Oparura Bato Idzva reZveMatongerwo eNyika	Mumwe muzvinabhizimusi wekuHwange, Amai Elisabeth Valerio, nhasi vaparura bato ravo rezvematongerwo enyika muHarare vachikurudzira nyika dzekunze kuti dzione kuti sarudzo dzegore rinouya dzaitwa zviri pachena. Vachitaura pavaparura bato ravo nhasi ravari kudaidza kuti United Zimbabwe Alliance, Amai Valerio, avo vane kambani inoita nezvemhuka kuHwange, vati hwaro hwesarudzo hunofanira kuvandudzwa sarudzo dzegore rinouya dzisati dzaitwa kuitira kuti sarudzo idzi dzigoitwa mune zvakanaka. Vatiwo nyika dzekunze dzinofanira kupindira munyaya dzesarudzo idzi kuitira kuti sarudzo dzigoitwa zviri pachena vachiti vane tarisiro yekukunda musarudzo dzegore rinouya. Vaendererera mberi vachitiwo bato ravo riri kushanda zvakasimba munzvimbo ina dzariri kukwikwidza musarudzo dzema by-election kutsvaga nhengo dzeparamende vachiti vari kutarisira kukunda munzvimbo idzi. Bato iri riri kukwikwidza munzvimbo dzinoti Kuwadzana East, Harare East, Mbizo pamwe neKwekwe Central. VaValerio, avo vanoti aka ndekekutanga kupinda munezvematongerwo enyika, vavimbisa kuti vana vese vedzidzo yepasi kana kuti parimary vachange vachidzidza mahara kana bato ravo rikakunda musarudzo degore rinouya. Vati donzvo rebato ravo nderekuvaka nyika yavanoti yawondongwa nehurumende yeZanu PF vakati havasi kuzomirira kutanga vapinda muhutongi kuti vaite izvi. Vati panopera gore rino vachange vavhura makambani makumi matatu zvichaita kuti veruzhinji, zvikurusei vechidiki nemadzimai, vawane mabasa. Amai Valerio vati kana bato ravo rikapinda panyanga richaita kuti zvizvarwa zveZimbabwe zviri kutizira kune dzimwe nyika kunotsvaga mafuro manyoro zvidzoke sezvo vachiti munyika muchange mave nehuchi nemukaka vagadzirisa hupfumi hwenyika. Amai Zvanyadza Mutsigwa vanogara mumusha weDzivarasekwa muno muHarare vati vafara nemashoko aturwa naAmai Valerio pakuparura kwavaita bato ravo reUnited Zimbabwe Alliance kana kuti UZA. Nyanzvi munyaya dzezvemtongerwo, VaRashweat Mukundu, vati hapana chakaipa kuti mapato ezvematongerwo enyika awande munyika vachiti ndizvo zvinoratidza kuti nyika yakasununguka. Asi VaMukundu vati kunyukanyuka kunoita mapato ezvematongerwo enyika kana patarisanwa nesarudzo zvinopa mukana wekuti mapato anopikisa apatsanure mavhoti. Zimbabwe yakatarisana nesarudzo dzemutungamiri wenyika, paramende pamwe nemakanzuru gore rinouya uye Amai Valerio, avo vati vachatora vanhu vese vachishanda navo zvisinei nekuti vanga vari kumapato api, vati pachaitwa sarudzo idzi vachange vaita gadziriro dzakakwana vachiti bato ravo richakwikwidza zvigaro zvose. 	https://www.voashona.com/a/6488220.html
health	VanaChiremba Vari Kuramwa Mabasa Vanotadza Kuwirirana neHurumende	Hurumende ichimiririrwa nemapazi ezvehutano nemari neMuvhuro yakaita hurukuro navanachiremba vari kuramwa mabasa asi zvinonzi hapana kuwirirana zvapa kuti vanachiremba vati vacharamba vachiramwa mabasa. Mubati wehomwe musangano ravanachiremba reZimbabwe Hospital Doctors Association Dr Prince Butau vanoti kuramwa mabasa kuri kuenderera mberi sezvo pasina kuwirirana nehurumende pakugadzirisa zvichemo zvavo zvinosanganisa kushomeka kwemishonga, zvikwanisiro uye kusawedzerwa kwemari dzavanotambira. Hurumende, kuburikidza neboka reHealth Services Board, yavimbisa kuti mishonga ichawanikwa muzvipatara paine tarisiro yekuti zvicharerutsa dambudziko. Musangano uyu unonzi waudzwawo kuti hurumende iri kuwedzera mari inoita mamiriyoni gumi emadhora yekuti pakwanise kupinzwa vamwe vashandi vezvehutano mumapoka ane dambudziko rekushomeka kwevane hunyanzvi kutanga musi wa 01 Ndira 2019. Hurumende inonzi yakawanisawo mari inosvika mamiriyoni matanhatu emadhora, iyo inonzi yakanga yasara pamari yehomwe yeHealth Workers Vehicle Loan Scheme, yekuti vashandi vezvehutano vakwereteswe mari yekutenga dzimotokari vasingazobhadhariswa mitero yekupinza motokari idzi munyika kubva musi wa 01 Ndira 2019 zvakare. Zvinonziwo hurumende yakaisa hurongwa hwekuti vanachiremba nevamwe vashandi vakamisirwa mihoro yavo yemuna Zvita 2018 vakwanise kuwaniswa mihoro yemuna Ndira 2019 kana vakanyorera kumapoka avanoshandira. No media source currently available  	https://www.voashona.com/a/zimbabwe-health-sector-doctors-strike-buta/4723409.html
politics	Vagari vemuMasvingo Vopomera Mauto neMapurisa Mhosva yeKutyora Kodzero dzeVanhu	Vamiriri vemapato anopikisa vari kupomera mapurisa nemauto mhosva yekutyora kodzero dzevanhu. Mashoko aya akabuda pamusangano wakakokerwa neNational Transitional Justice Working Group, musi weChishanu paMasvingo Civic Center. Vemasangano akazvimirira vakati mapazi ehurumende ari kutadza basa raanofanira kuita rekuchengetedza runyararo nenyaya yekuti vari kutsigira nekushandiswa nemusangano weZanu PF. Vanokokera mabasa musangano reNational Transitional Justice Working Group VaDzikamai Bere vanoti chinangwa chavo ndechekuunza kupodzwa kwemaronda munyika uye kugadzirira kudzokazve National Peace and Reconciliation Commission iyo yakambomiswa nehurumende ichida kukwenenzverwa. Mutauriri we MDCT muMasvingo VaSimon Mupindu ndemumwe wevanhu vakashoropodza mapazi ehurumende. “Mapazi edu senyika ari kurasika zvakanyanya nenyaya yekuti vanofamba nebato rinotonga pane kuti vaite basa vakazvimirira. Havachagoni kuchengetedza runyararo kuvanhu vavanofanira kuchengetedza saka vari kukanganisa bumbiro remutemo.” Mapazi akanyanya kushorwa anoti, mapurisa, masoja, vasori pamwe chete ne madzishe ayo ari kupomerwa mhosva nyekutyora bumbiro remutemo. Muzvare Hilda Sibanda, mutungamiriri weRenewal Democrats of Zimbabwe vanoti mapurisa eZRP ari pamberi pakukonzera mhirizhonga. “Isu semusangano tinoona sekuti ndiwo anotonyanyokuwedzera mhirizhonga semufananidzo we mapurisa kuNorton aitorova vanhu vari kudivi rerimwe bato iro riri kutonga.” VaJefreson Chitando veZimbabwe People First vakashoropodza mauto vachiti vari kushungurudza vanhu. “Tinoona kuti bumbiro renyika riri kubvorongwa ne masoja ayo ari kufamba achishungurudza vanhu uye varikufamba vachimanikidza vanhu kuti vavhotere musangano we Zanu PF saka isu toona sekuti ndizvo zvakashata.” Vanoongorora zvematongerwe enyika Dr Takavafira Zhou avo vanotungamirawo sangano rePTUZ vakataurawo pamusangano uyu vakati mamwe mapazi ehurumende ari kukundikana ndee matare edzimhosva pamwe nemadzishe. “Vematare kana vaita basa ravo vapa kutonga kwavo vanoshoropodzwa saka vamwe vakutotsigira bato apowo madzishe kumaruzevha vanogova chikafu vachinyima avo vekumapato anopikisa saka izvi zvinoda kudzivirirwa kuti mapazi akadai akurudzire runyararo munyika.” Asi vaimirira Zanu PF pamusangano uyu, VaDaniel Shumba vanova nhengo yeparamende ye Masvingo Urban, vakaramba kuti musangano we Zanu PF unoshandisa mapazi ehurumende kunkonzera mhirizhonga. “Toda kugadzira kuti dai ruzhinji rwevanhu munyika rwaziva chokwadi pane kungoita ruzha pasina ruzivo, mapazi aya anofanira kutsigirwa nehurumende kana yadaro inokanganiswa nevekunze kwenyika vanoda kubvisa hurumende pachigaro chekutonga.” Asi vemasangano akazvimiririra vanoti vatungamiriri ve mauto, mapurisa pamwe nemadzishe vanogara vachitaura kuti vanotsigira mutungamiriri we Zanu PF VaRobert Mugabe nokudaro izvi zvinoita kuti vazotumwa kuita zvakaipa kuvatsigiri vemapato anopikisa. Vakatizve mhirizhonga iri kuitika munyika ichikonzerwa nemapurisa nemauto inoratidza kuti sarudzo dzekusarudza mutungamiriri wenyika muna 2018 dzinogona kuona mhirizhonga yakawanda nekudeuka kweropa. Hatina kukwanisa kubata mutauriri wemapurisa Senior Assistant Commissioner Charity Charamba kanawo vatauriri vemauto.  	https://www.voashona.com/a/zimbabwe-matongerwo-enyika/3565747.html
politics	Mutungamiri weNyika, VaMnangagwa, Votarisirwa Kutura Mashoko avo kuMhuri yeZimbabwe	Mutungamiri wenyika, VaEmmerson Mnangagwa vari kutarisirwa kutura mashoko avo kumhuri yeZimbabwe kana kuti State of The Nation Address, SONA, neChipiri masikati mudare reparamende. Asi bato guru rinopikisa reMDC inotungamirirwa naVaNelson Chamisa rinoti nhengo dzaro dzeparamende dzichatora matanho ekuratidzira panguva iyo VaMnangagwa vachange vachitaura sezvo bato iri risinga vacherechedze semutungamiri wenyika. Mutauriri webato reMDC, VaDaniel Molokele vanoti bato ravo richiri kutsvaga nzira dzekuratidzira nadzo, sezvakamboita munguva dzapfuura apo mutungamiri wenyika vaitaura kuparamende, dzinosanganisira kubuda mudare. Asi nhengo yeZanu PF, vari mumiriri weBulilima West muparamende, VaDingimuzi Phuti, vaudza Studio 7 kuti kana nhengo dzeMDC dzakabuda muparamende VaMnangagwa vachitaura ndidzo dzinenge dzarasikirwa zvikuru. VaPhuti vati mutungamiri wenyika vari kutarisirwawo kuzivisa nyika pamusoro pematanho ari kutorwa nehurumende yavo ekugadzirisa nyaya dzezveupfumi hwenyika. No media source currently available  	https://www.voashona.com/a/zimbabwestate-of-the-nation-address-president-mnangagwa/5104635.html
politics	VaTsvangirai Vokurudzira Vatsigiri Kunyoresa Kuitira Kuti Vazovhotere MDC-T Zvine Mutsindo Muna 2018	Mutungamiri MDC, VaMorgan Tsvangirai, vanoti vatsigiri vebato ravo vanofanirwa kuziva kuti zviuya zviri pemberi vobvisa Zanu PF kuburikidza nekuvhotera MDC-T zvine mutsindo musarudzo dza 2018. VaTsvangirai vakaudza vatsigiri vavo kuMakoni West nezuro kuti vanosungirwa kuramba vakabatana vachizonovhota vakawanda kuitira kudzivirira kubiridzirwa kunoitwa neZanu PF munguva yesarudzo. No media source currently available VaTsvangirai vakati vatsigiri vavo vanofanirwa kunyoresa kunovhota nguva dzose. Vakatiwo kana bato ravo richiita misangano, vatsigiri vanofanirwa kuenda kumisangano iyi nevana vavo vasvitsa makore ekuti vanenge vave kukodzera kuzovhota. VaTsvangirai vakati zvakavakoshera sebato kuti varwire kodzero dzevanhu vose munyika kuitira kupedza matambudziko akatarisana neveruzhinji anosanganisira kushayikwa kwemabasa, chikafu uye hurwere. Mutungamiriri weMDC akatiwo vaya vanoti vanhu vasina kurwira rusununguko rweZimbabwe havafanirwe kutonga nyika, vari kudivi rakashata renhoroondo yenyika. VaTsvangirai vakati hurumende yeZanu PF yakundikana kuwanira vanhu mabasa mamiriyoni maviri sekuvimbisa kwayakaita panguva yesarudzo asi avinoshamisa kuti yakwanisa kupedza kwemabasa kuvanhu mamiriyoni maviri kuburikidza nekuvhara kuri kuita makambani. VaTsvangirai vakati nzara iri muvanhu iri kuburitsa kutadza kutonga kwehurumende yeZanu PF, iyo vanoti haina mazano ekupedza nzara yakatarisana neruzhinji munyika. VaTsvangirai vakati rwendobato ravo richakwikwidza musarudzo dzemuna 2018, asi panguva imwe cheteyo vachiramba vakaomesa musoro kuti kutange kwave nekuvandudzwa kwemitemo ine chekuita nesarudzo.	https://www.voashona.com/a/tsvangirai-mdc-rusape-mugabe/2880462.html
health	Madzimai Odzidziswa Kubatsira Madzimai Akazvitakura	Mukuedza kuderedza kufa kwemadzimai akazvitakura pamwe nekuchengetedza hutano hwevagari vekumaruwa, mamwe masangano akazvimirira ave kudzidzisa madzimai kuchengetedzwa kwehutano kuitira kuti vazodzidzisawo vavakagarisana navo kumaruwa. Mumwe wemadzimai akadzidziswa basa iri kuitira kuti azobatsirawo mamwe madzimai, ndiAmai Rena Round, avo vanogara mubhuku rekwaMambondiani kuDora mudunhu reManicaland. Amai Round, avo vanopinda chechi yemapostori isingabvumidzi nhengo dzayo kuenda kuzvipatara, vanoti chirongwa ichi chiri kubatsira zvikuru nharaunda yavo sezvo pari zvino vamwe vanhu vaisaziva mikova yezvipatara vave kukoshesa kuenda kuzvipatara. Amai Round vanotiwo kunyange hazvo makore mashoma apfuura vaive nedambudzo remadzimai akawanda aifa vakazvitakura, vanoti dambudzo iri rave kugadzirisika sezvo vari kudzidzisana kukosha kwekunyoresa kana mudzimai abata pamuviri, uye kuita izvi nguva ichipo. Madzimai aya ari kubatsirwa nemari inobva ku IM Swedish Development Partner. Sangano reDiocese of Mutare Community Care Programme rinoti rakakwanisa kudzidzisa madzimai makumi mapfumbamwe nemashanu, ayo anoshanda mumawadhi maviri, Ward 11 neWard 35. Madzimai aya ndiwo anodzidzisa vagari vemunzvimbo iyi inonzi ine vanhu vanosvika makumi maviri ezviuru vazhinji vacho vari mapostori. VaPeter Mashonganyika vanoshanda ne Diocese of Mutare Community Care Program, uye mumwe wevanodzidzisa madzimai aya zvehutano. VaMashonganyika vanoti vari kufadzwa zvikuru nechirongwa ichi sezvo ndufu dzaderera munzvimbo yavanoshandira iyi. KuChipinge, chirongwa chekudzidzisa madzimai aya chiri kuitwa nesangano rakazvimiririra rinonzi Community Organisation for Poverty Alleviation in Zimbabwe. Sangano iri rakadzidzisawo vagari vekuChipinge Ward 17 ne Ward 18 vanosvika makumi masere nevatatu Mumwe wevari kudzidzisa madzimai kuChipinge, Amai Sarah Mafondora, vanoti kuburikidza nedzidzo yaveko, vanhu vakawanda vava kuziva nzira dzekuchengetedza hutano. VaWitmore Masengu vanoshnada neIM Swedish Development Partner. VaMasengu vanoti tsvagiridzo yavakaita kudunhu reManicaland muna 2014 yakaratidza kuti kwange kuine vakadzi vakawanda vaifa vakazvitakura, uye zvirwere zvepabonde kumadzimai aya zvaive zvakawanda. VaMasengu vanotiwo vanhurume vazhinji kunzvimbo iyi vaive vasina hany’a nehutano hwemadzimai avo kunyanya vakazvitakura izvo zvakapa sangano ravo kuti ribatsire nemari yekuti vagari venzvimbo idzi vawaniswe dzidziso yezveutano. No media source currently available  	https://www.voashona.com/a/zimbabwe-lead-mothers-project-in-manicaland/3741848.html
sports	Hatina kutenga Mahachi: Chicken Inn	  MURAIRIDZI weChicken Inn — Joey “Mafero” Antipas — okurudzira Kudakwashe Mahachi kuti agadzirise nyaya dzake idzo dzakamumomotera uye ndokuti chikwata chake hachisi kutarisira kumutenga sezviri kutenderera pamadandemudande eSocial Media.   Mahachi akamiswa kutamba nhabvu nechikwata chake cheSupersport United chekuSouth Africa nekuda kwenyaya yaari kupomerwa yekunzi akapisa mwanakomana wake nemvura izvo zvakaona achikuvara kusvika pakudamburwa gumbo.   Nyaya iyi iri kumatare edzimhosva pamwe nedzimwe dzichiri kuferefetwa nemapurisa.   Mafero anoti Mahachi mutambi wepamusoro wekuti zvikwata zvakawanda zvinogona kumutenga, asi panguva ino anofanirwa kumbogadzirisa nyaya dziri kukanganisa hupenyu hwake.   “Isu hatisi kutarisira kutenga Kuda Mahachi sezviri kutaurwa nevanhu. Tinoyemura kuti mutambi ane tarenda guru zvekuti zvikwata zvakawanda zvinogona kumutenga. Asi, panguva ino ini ndinomukurudzira kuti ngaambogadzirise nyaya dzehupenyu hwake.   “Nyaya dzaakatarisana nadzo ihuru chaizvo saka ngaaise pfungwa dzake ikoko. Isu seChicken Inn hatisi kuda kumutenga,” anodaro Mafero.   Zvakadai, kubva patanga mitambo yePremier Soccer League mwaka uno, chikwata chaMafero ndicho chiri kutungamira apo mwaka wa2022 wave muchikamu chechipiri.    Joey Antipas   Mafero anoti chikwata chake chiri kutamba nhabvu inonwisa mvura nekuda kwekuti chakasimba zvikuru izvo zvachiona chichitungamira palogo kwenguva refu.   Asi anoti zvakakosha kuti vatambi vake var[1]ambe vachitamba nhabvu yepamusoro uye vakazvininipisa sezvo rwendo rwePSL ruchiri rurefu.   “Tine chikwata chakasimba chiri kutamba zvinonwisa mvura saka zvakakosha kuti tirambe tichitamba nhabvu yepamusoro tiwane mukana wekuhwina mukombe wePSL. Ndinoziva kuti pachiri negomo guru rekukwira ratakatarisana naro asi tinofanirwa kuramba tichishanda nesimba uye takaz vininipis a pamitambo inenge ichiuya,” anodaro Mafero.   Nemusi weMugovera svondo rino, Chicken Inn ichange iri pamusha panhandare yeLuveve apo ichasangana neFC Platinum mumutambo unotarisirwa kunge uchi[1]nakidza kukunda ngoma kurira.   Mumutambo wekutanga wezvikwata zviviri izvi, uyo wakatambirwa kuMandava, FC Platinum yakahwina 2-1. Svondo radarika, zvikwata zviviri izvi zvaive kwaMutare uko kwakaona Chicken Inn ichizvambura Cranborne Bullets 4-1 kuchiti FC Platinum yakakunda Tenax 2-0.   Mutambowazvo wesvondo rino uchange uchibuda paZTN Prime.   Mune mimwe mitambo iriko svondo rino, Harare City ichange iri pamusha apo ichasangana neCAPS United nemusi weMugovera, kuchiti DeMbare ichange iri pamusha zvakare ichatatsurana neTriangle United musi weSvondo rino.   KuBaobab Stadium kuchaona Ngezi Platinum ichisangana neHighlanders nemusi weSvondo unove mumwe yemitambo ichabuda pa ZTN Prime.	https://www.kwayedza.co.zw/hatina-kutenga-mahachi-chicken-inn/
sports	Joshua ndomurikita: Tyson Fury	anoti ane idi rekuti anokwanisa kukunda Anthony Joshua uyo ane bhande reWorld Heavyweight.   Nhaurwa dzehupenyu hwake uye nedzimwe dzakasiyana dzakaona Fury achimbomira kukwikwidza mutsiva kubva mugore ra2015 apo paakakunda Wladimir Klitschko ndokumutorera mabhande eWBA, IBF neWBO ayo ave naJoshua ose.   Fury achatanga kukwikwidza muna Chikumi uye shasha iyi haisati yambokundwa mutsiva.   Anotarisirwa kukwikwidza kuManchester Arena nemutambi asati ave kuzivikanwa uye kana apedza naye anogona kuzorwa naJoshua.   Paakabvunzwa kuti anofunga kuti anokunda Joshua here, Fury akaudza ITV Good Morning Britain kuti, “Hongu ndinozviziva, dai ndisingazvizive ndisina kumbogara pano ndichitaura zvatiri kutaura izvi. Ndingadai ndiri kuSpain uko ndichinwa hangu Sangria kana zvimwe.   “Hongu, ndozviziva kuti ndozviita nekuti ndinofunga kuti tarenda retsiva ndinaro, ndinofamba nenzira chaiyo uye ndinokwanisa kumisidzana nemutambi akaita saye zvakanaka. Ane simba zvake uye haarwisike naye zviri nyore asi haazosvike pandiri, ini ndave kumberi zvangu.   “Ndinodada hangu naye nezvaaita mumutambo uyu, uye mucherechedzo wakanaka zvikuru kune vamwe vatambi vari kusimukira. Asi ngaachangetedze mabhande ese nekuti ndiri kumuvinga kuzomubvutira manje-manje. Munhu wese mutsiva anoziva shasha chaiyo.” – SportsMail Boxing	https://www.kwayedza.co.zw/joshua-ndomurikita-tyson-fury/
politics	Zanu PF Inoita Sarudzo dzeKutsvaga Hutungamiri hweMatunhu	Sarudzo dzebato reZanu PF dzekutsvaga vatungamiriri vematunhu dzaitwa nhasi mumatunhu ose emunyika, uye zvizhinji zvabuda musarudzo idzi zvihaziviswa mangwana. Munzvimbo dzakawanda muHarare dzinosanganisira Mbare neHopley vanhu vatanga kuvhota mangwanani sezvange zvakarongwa. Asi kune dzimwe nzvimbo dzakaita seMufakose vanhu vatanga kuvhota panguva dzekuma3 masikati zvekuti kusvika pari zvino vachiri kuverenga zvabuda musarudzo. Amai Lisa Makoni, vanove sachigaro wemadzimai muMaurice Nyagumbo district kuHarare South Constituency, vaudza Studio7 kuti sarudzo dzafamba zvakanaka munzvimbo mavo. Vachitaura mushure mekuvhota paStodart Hall kuMbare, mutevedzeri weWomen’s League muMbare 1 District, Ambuya Garise, vati sarudzo dzekutsvaga hutungamiriri hutsva hwedunhu ravo dzafamba zvakanaka kunyange hazvo pange paine vakawanda vari kuda zvigaro. Vamwewo ambuya vaudza Studio 7 kuti vanofara kuti sarudzo dzabuda zvakanaka uye vati vachagara paStodart Hall kudzamara zvabuda musarudzo zvaziviswa. Murongi wemisangano muZanu PF, VaMike Bimha, vati zvichemo zvavange vanzwa kusvika pari zvino ndezvekuti kune dzimwe nzvimbo vanhu vanooka kutanga kuvhota. Vati vange vakamirira kunzwa zvizere kubva kumatunhu ese munyika. VaBimha vatiwo vanotarisira kuti kuverengwa kwemavhoti kunopera mangwana. Kunyange hazvo sarudzo idzi dzichinzi dzafamba zvakanaka, vamwe vakabuda musarudzo idzi vati vaityityidzirwa. VaaLazarus Dokora vekuMashonaland Centra vanoti vakabuda musarudzo idzi sezvo zvinhu zvanga zvisina kumira zvakanaka. Nhasi, VaAbia Mujere vazivisa kuti havachapinda musarudzo, asi havana kupa zvikonzero zvakati tsvikiti. KuMashonaland East, VaOzias Bvute, vakarambidzwa kukukwidza zvisina tsarukano kunyange hazvo zita ravo raimbenge ratambirwa nePolitiburo. VaBimha vaudza Studio 7 kuti vanenge vatyityidzirwa vanofanira kumhan’ara kubato kuti vanenge vaita izvi vatorerwe matanho. Mune makwikwi anotyisa muZanu PF zvekuti pamatunhu ese munyika, VaLarry Mavhima, ndivo vega vakashaya anovakwikwidza pachinzvimbo chasachigaro wedunhu reMidlands. MuHarare mune vanhu vashanu vari kuda chigaro ichi vanoti, VaChris Chuchu, VaGoodwills Masimirembwa,VaGodwin Gomwe, VaJason Pasade naVaBoniface Karoro. No media source currently available 	https://www.voashona.com/a/zimbabwe-ruling-party-goes-for-provincial-elections/6372894.html
sports	Murairidzi mutsva wemaWarriors nhasi: ZIFA	  MUTUNGAMIRI wesangano reZimbabwe Football Association (ZIFA) – Felton Kamambo – anoti murairidzi mutsva wechikwata chenyika chemaWarriors ari kugadzwa nhasi kuti ambofanobata chigaro chakasiiwa naZdravko ‘Loga’ Logarusic mushure mekunge vapedza kuita hurukuro naye.   Zvichitevera kudzinga kwavakaita basa Loga nemusi weSvondo, Kamambo audza Kwayedza kuti vari mushishi kuita hurukuro nevarairidzi vachitsvaga anombofanobata basa iri kwekanguva kadiki.   “Tiri pakati pekuita hurukuro iye zvino nevarairidzi vakasiyana apo tiri kutsvaga wekufanopa basa iri. Asi nhasi tichazivisa kuti ndiani murairidzi mutsva wemaWarriors.   “Handisati ndave kukwanisa kutaura zita rake iye zvino kuti ndiyani sezvo tichiri pakati pekutaurirana, saka kana tawirirana tozozivisa nyika yose.   “Murairidzi uyu toda kuti zvizivikanwe kuti achange akafanobata chigaro ichi, apo isu tichitsvaga watichazopa basa iri kuti agotsive Loga,” anodaro Kamambo.   Loga akadzingwa basa musi weSvondo wadarika mushure mekunge atadza basa. Akarairidza maWarriors mitambo 14 ndokukundwa misere, akaita mangange mishanu ndokungohwina mumwe chete.	https://www.kwayedza.co.zw/murairidzi-mutsva-wemawarriors-nhasi-zifa/
business	Botswana Yovandudza Mapirwo eZvizvarwa Zvekune Dzimwe Nyika Magwaro	Mukutanga kwemwedzi waGunyana, mutungamiri weBotswana, VaMokgweetsi Masisi, vakazivisa kuti hurumende yavo ichavandudza kupihwa kwemagwaro ekugara nekushanda kuzvizvarwa zvekune dzimwe nyika. Zvizvarwa zveZimbabwe zvizhinji zvange zvave pedyo nekutakura mikwende yazvo zvakananga kumusha sezvo Botswana yakambenge yadzika mitemo inoomesera vekune dzimwe nyika. VaMisheck Chivhembe, avo vane makore makumi matatu nemaviri, vanoti mamiriro ezvinhu muBotswana ava nani kupinda makore apfuura. Mashoko aVaChivhembe atsinhirwa nachimwewo chizvarwa cheZimbabwe, VaMorris Nyamandwe, avo vanoshanda mabasa emaoko muGaborone. Chimwe chizvarwa cheZimbabwe, VaNkululeko Dube, vanoti havazive kuti vangatenda sei VaMasisi nedanho ravakatora. VaDube vanoti kusapihwa magwaro nehurumende kwakanga kwoita kuti vafunge kuenda kuSouth Africa uko zvizvarwa zvinobva kune dzimwe nyika zvinooneswa ndondo nevanhu venyika iyi. Apo Botswana yaitungamirwa naVaSeretse Khama Ian Khama, zvakanga zvisiri nyore kuti magwaro ekushanda nekugara munyika iyi abude. Machinjiro ezvinhu aya afadza mumwe muzvinabhizimisi mudhorobha reFrancistown, VaPatrick Matenge, vanoti zvakaitwa neBotswana zvinhu zvakanakira mabhizimisi emunyika iyi. Kunyange hazvo kusina humbowo hwakati tsvikiti hwezvizvarwa zveZimbabwe zvinogara muBotswana, huwandu hwazvo hunofungidzirwa kuti hunodarika vanhu vemunyika iyi. No media source currently available  	https://www.voashona.com/a/botswana-yovandudza-mapirwo-ezvizvarwa-zvekune-dzimwe-nyika-magwaro/4636385.html
sports	Muzvikoro mitambo yaondongwa	  SANGANO reNational Association of School Heads (NASH) rinoti vana vanotamba mitambo yakasiyana muzvikoro vakanganiswa zvikuru kusimukira kwezvipo zvavo kubvira pakanyuka chirwere cheCovid-19 kekutanga munyika muno gore rapera sezvo mitambo iyi isiri kuitwa.   Mutungamiri weNASH – Arthur Maphosa – anoti mitambo yemuzvikoro inorongwa nesangano ravo kwemakore akawanda inobatsira kusimudzira vana munyaya dzemitambo izvo zviri kuona vamwe vachinokwikwidza kunze kwenyika kumitambo yakaita seConfederation of Schools Sports Association of Sourthen Africa (COSSASA).   Maphosa anoti kuvepo kweCovid-19 kwaita kuti vechidiki varasikirwe nemitambo iyi. “Zvinorwadza kuti remangwana revana vedu muzvikoro riri kutokanganiswa, makore maviri aya hatina mitambo yatambwa muzvikoro, vana vazhinji vatorasikirwa ipapo.   “Tiri kuchema nguva dzose kuti dai denda iri rachipera uye dai tapihwa mikana yekuti tironge mitambo yevana nekuti tinofanira kuvarongera remangwana ravo nekuti vakaregererwa rinoenda mudondo,” anodaro Maphosa.   Makore ose, NASH inoronga mitambo mikuru inosanganisira Copa Coca Cola yenhabvu kuchiti Stella Netball under 17.   Mitambo miviri iyi inozivikanwa ichibika shasha dzakawanda dzakaita mukurumbira pasi rose mumutambo wenhabvu nenetball.   Vatambi venhabvu vane mukurumbira vakaita saPeter Ndlovu, Knowledge Musona naKhama Billiat vakadarika nemumutambo weCopa Coca Cola.   Kozoti kunetball, vatambi vechikwata chenyika cheGems vanosanganisira Sharon Bwanali naFelistas Kwangwa vakapfuura nemuchirongwa cheStella Under 17 netball tournament.   “Chikwata chenyika chemaGems chiye chakaenda kuLiverpool kuWorld Cup mugore ra2019, vasikana vazhinji vaive muchikwata ichi vakapfura nemumaoko edu. Zvakare tinofara tichiona kuti vave kutorarama nemutambo uyu uye vachitambira zvikwata zvikuru zvenetball, zvimwe chetezvo kunhabvu. Saka mitambo iyi yakakosha, tikagarisa isingatambwe vana vakawanda vanorasikirwa nemikana mizhinji,” anodaro Maphosa.	https://www.kwayedza.co.zw/muzvikoro-mitambo-yaondongwa/
politics	Hurumende Yoendeswazve kuDare Kuti Iripe Zvaiputswa neMapurisa kuMazowe Vachinzi Vaitumwa naAmai Mugabe	Gurukota rinoona nezvekudzivirirwa kwemukati menyika VaObert Mpofu, mukuru wemapurisa VaGodwin Matanga nemamwe mapurisa ekuMazowe vari kutarisirwa kubhadharazve imwe mari yakawanda semuripo kuvamwe vagari vepurazi reArnold Farm iro raizivikanwawo nekuti Manzou mushure mekunge vagari ava vaputsirwa midziyo yavo nemapurisa ayo aiti aitumwa nevaive mudzimai wemutungamiri wenyika Amai Grace Mugabe. Svondo rapera dare rekuBindura rakati vamwe vagari vakaendesa nyaya yavo kudare iri vapihwe mari inosvika zviuru zvitatu zvemadhora semuripo. Vagari ava vakatora purazi iri panguva yehondo yeminda muna 2000 asi mumakore apfuura vange vonetsana naAmai Mugabe vaiti vanodawo purazi iri kuti vachengete mhuka. Munyori mukuru wesangano rinomirira vagari ava reArnold Farm Residents Association VaInnocent Dube vaudza Studio 7 kuti havasi kuzorega kuenda kumatare kusvika varipwa zvose zvavakaparadzirwa. Asi vati kuti vawane mari kubva kuhurumende vachatotenda maruva vadya chakata nekuti hurumende inombotsika madziro pakubhadhara zvikwereti. No media source currently available Mutauriri wesangano reZimbabwe Lawyers for Human Rights riri kubatsira vagari ava nemagweta VaKumbirai Mafunda vati vari kufara zvikuru nemitongo iri kubva kumatare. No media source currently available 	https://www.voashona.com/a/zimbabwe-matongerwo-enyika/4282176.html
sports	Monalisa okunga tsiva	  SHASHA yetsiva yechidzimai — Monalisa “Queen Monalisa” Sibanda — inoti yadzoka mugym umo iri kuita gadziriro dzekurwira kuchengetedza bhande rayo reWomen International Boxing Association (WIBA) World Inter-continental light-weight iro yakahwina mugore ra2019.   Monalisa akahwapura bhande iri mushure mekukunda Joice Awino wekuKenya uye aifanirwa kunge akarwira kurichengetedza kare asi izvi hazvina kukwanisika zvichitevera kumiswa kwakamboitwa mitambo pasi rose senzira yekurwisa kupararira kwechirwere cheCovid-19.   Muhurukuro svondo rino, Monalisa anoti Covid-19 yakakanganisa hurongwa hwake hwa2020 hwekurwira kuchengetedza bhande rake.   “Ndadzoka manje, ndiri mushishi kugadzirira kuti ndigorwira bhande rangu, zvange zvakaoma kungogara mutambo wandinodisisa tisiri kuwana mukana wekuutamba.   “Asi kudzoka kwemitambo nekupihwa kwatakaita mikana yekuti tigokwikwidza zvave nechiedza kwatiri isu vari mune zvemitambo. Dai pasina iyo Covid-19 ndakatorwa kare asi zvose zvange zvakangomiswa nekuda kwedenda iri,” anodaro.   Shasha iyi iye zvino yave kufanirwa kuzorwira kuchengetedza bhande rake musi wa10 Chikunguru asi pari zvino hapasati pazivikanwa kuti achatatsurana nemutambi upi.   Anoti hutungamiriri hwetsiva huri mushishi kumutsvagira mutambi wekuzosangana naye saka ari kugara akagadzirira kuzorwira kuchengetedza bhande rake.   “Iye zvino pachiri kutsvagwa mutambi wandichazosangana naye, hapasati pazivikanwa kuti ndicharwa nani nekuti mazuvaano nekuda kweCovid-19 panotombotanga paongororwa kuti mutambi ari kubva kunyika ipi sezvo dzimwe nyika dziri muboka redzinoonekwa sedzinopisa nekuda kweCovid-19.   “Zvakafanana nekuti ini chaiye mutambo uyu ndinoda kuutambira muno asi zvikakona ndinenge ndakutonzi ndiende kunorwira kuTanzania uko kwange kusina lockdown kana kumiswa mitambo nekuda kweCovid-19,” anodaro Monalisa.   Anoti anotenda zvikuru vakotsveri vake nevamwe vatsigiri vakamira naye panguva iyo mitambo yakange isiri kutambwa nekuda kwechirwere cheCovid-19.   “Ndine hama dzakawanda dzakanditsigira zvinhu zvakaoma, vashoma vanonzwisisa isu vatambi vetsiva vechidzimai. Saka ndinopa kutenda kune avo vange vachimira neni,” anodaro Monalisa.	https://www.kwayedza.co.zw/monalisa-okunga-tsiva/
health	Mapurisa neMasoja Orambidza Vanhu Kufamba Famba Munyika	Mapurisa nemasoja ange achirambidza vanhu vakawanda kupinda mumadhorobha akawanda munyika uye vamwe vanhu vange vapinda mumadhorobha aya vange vachiudzwa kunzi vadzokere kudzimba dzavo. Nhasi mapurisa nemasoja ange akadzika maroadblock pamigwagwa yose inopinda mumaguta achipa chete mvumo vanhu vanobvumirwa nehurumende kushanda munguva ino yeNational Lockdown. Vanga vasina mvumo vanga vachiudzwa kuti vadzokere kudzaimba dzavo, uye varemekedze mutemo we curfew wakatarwa nemutungamiri wenyika, VaEmmerson Mnangagwa nemusi weChipiri. Izvi ndizvo zvaitikawo mumaguta nemadhorobha akasiyana-siyana munyika kusanganisira Chinhoyi, Gweru, Kadoma, Mutare neMasvingo. Mutori wenhau ane mukurumbira, Tapfuma Machakaire, vati shoko rekuti curfew rinounza ndangariro dzakaipa sezvo mudunhu reMatebeleland makamboitwa curfew munguva yeGukurahundi, iyo yakasiya vanhu vanosvika zviuru makumi maviri vauraiwa nemauto eFifth Brigade mumatunhu eMatabeleland nedzimwe nzvimbo mudunhu reMidlands. Asi nhengo yeCentral Committeee yeZanu PF, VaJospeh Tshuma, vati havawone chakapia pakuve necurfew. Vati vanhu vanofanirwa kudzidza kudzidza kubva kunyika dzakaita seItaly, Spain, Brazil neAmerica uko zviuru nezviuru zvevanhu zviri kufanechirwere cheCovid-19. Vakafanobata chigaro chemutungamiri weZimbabwe Human Rights NGO Forum, VaMusa Kika, vati mapurisa nevechiuto havafanirwe kutyora kodzero dzevanhu panguva yakadai. VaKika vatiwo hurumende inofanirwa kusiya tsika yekutonga nyika nekuisa zviga izvo vati zvinotyora bumbiro remutemo yenyika. Kurambidzwa kupinda mumaguta kuri kuitwa vanhu kunonzi kuri kuvhiringa vanhu vanorarama nekutengesa mumigwagwa. Mumwe anotengesera muBulawayo angozvidoma nezita rekuti Mushapo ati vanhu vanozvishandira vange vachirambudzwa kupinda muguta. MuBulawayo Studio 7 yaona vamwe vanorarama nekuchinja mari mumigwagwa pamwe nevanotengesa pamusika wemunaFifth Street vachiita hwekatsi nagonzo nemapurisa ayo ange ari pamabhasikoro, nemamwe ange ari pamabhiza achitenderera achiudza vanhu ava kuti vadzokere kumba. Amai Medeline Mari avo vanoraramawo nekutengesa vati mutemo we curfew uchaita kuti veruzhinji vafe nenzara. Mumwe murwiri wekodzero dzevanhu, Muzvare Nozipho Moyo, vati hurumende ine tsika yekungodzika mitemo pasina kunyatsofungisisa nezvainobatsira. Hatina kukwanisa kunzwa divi remapurisa kana vechiuto panyaya iyi.Studio7 hainawo kukwanisa kubata munyori mubazi rezvekuburitswa kwemashoko, VaNick Mangwana, sezvo vanga vasiri kubatika panharembozha yavo. Asi VaMnangagwa vakazivisa neChipiri kuti mauto nemapurisa achange ari mumigwagwa achiona kuti mitemo yeNational Lockdown yatevedzerwa nemunhu wese sezvo nyika iri kuedza kudzivirira kupararira kwechirwere cheCovid-19, icho chabata vanhu vanodarika zviuru zviviri nemakumi matatu nevana, uye chauraya vanhu makumi maviri nevatanhatu muZimbabwe. VaMnangagwa havana kuzivisa kuti curfew iyi ichapera riini? Hurumende yakavharisa zvikoro zvose zvepamusoro soro kudzamara zvinhu zvanaka munyika munyaya dzeCovid-19. No media source currently available 	https://www.voashona.com/a/zimbabwe-police-and-army-tell-people-to-stay-at-home/5515004.html
health	National Aids Council Yobatsira Vagari vemuBulawayo Pachena	Vamwe vanhu vanogara kunze kweguta reBulawayo nemusi weChina vakaongororwa ropa, chirwere cheshuga, maziso nezvimwe pachena pasi pechirongwa cheNational Aids Council. Chirongwa ichi chakaitwa kunzvimbo yeRobert Sinyoka Primary School kunze kweguta reBulawayo pasi pechirongwa cheNational AIDS Council chekukurudzira veruzhinji kuti vaongororwe ropa ravo. Mukuru weLuveve District Aids Awareness Committee Amai Priscilla Mac-Isaac vakaudza Studio 7 kuti chirongwa ichi chaitwa neNAC ichishanda nemamwe masangano akasiyana-siyana, uye chakanangana nevanhu vanoonekwa vari panjodzi yekutapurirwa hutachiwana hweHIV. Vamwe vevanhu vakauya kuchirongwa ichi vakakwanisa kuongororwa ropa ravo pamwe nezvimwe vakati vakafara nechirongwa ichi sezvo chakaunzwa kwavari. Mumwe wevanhu vakabatsirwa ndemumwe wevechidiki anonzi Thomas Nyoni uyo ati anoziva kuti zvakakosha kuti munhu azive kuti ropa rake rine hutachiwana hweHIV here kana kuti kwete. Asi ati vanhu vakawanda vemunharaunda yenzvimbo yeRobert Sinyoka vanotadza kuita izvi nekuti vanoshaya mari yekuenda kuzvipatara zviri pedyo. Izvi zvakatsigirwawo nemumwe musikana uyo angoda kudeedzwa nezita rekuti Patience. Muzvare Margaret Mucheki avo vati vakabatwa nechirwere chemaziso chinonzi glaucoma vati vafarawo kuti vakwanisa kutariswa maziso avo pachena. Amai Mac-Isaac vati veNAC vave kugara vachiita zvirongwa zvekuenda muvanhu senzira yekukurudzira veruzhinji kuti vazive pavamire mairirano nehutachiwana hweHIV/ Aids. Pachirongwa ichi painge paine mamwe masanganowo akasiyana-siyana anosanganisira veZimbabwe National Family Planning Council avo vange vachidzidziswawo nezvekuronga mhuri kuchishandiswa nzira dzekudzivirira kubata pamuviri dzakasiyana-siyana. Mamwe masangano akadai seJustice for Children Trust neChildline vange varipowo vachidzisa vanhu pamusoro pekodzero dzevana uye nezvekudzivirira kushungurudzwa kwevana. No media source currently available 	https://www.voashona.com/a/zimbabwe-matongerwo-enyika/3943290.html
health	Zvimwe Zvizvarwa zveZimbabwe Zviri Kunze Zvotevedzerawo Kurudziro yeKudzivirira Covid-19 muMabasa	Nyika dzakawanda pasi rose, idzo dzakambenge dzambovhara senzira yekudzivirira kupararira kwechirwere cheCovid-19, dzakatanga kubvumidza kuvhurwa zvishoma zvishoma kwemakambani akasiyanasiyana paine kurudziro yekuti vashandi nevashandirwi vatevedzere mitemo yakatarwa inodzivirira kupararira kwechirwere ichi. Matanho aya akaonawo vana veZimbabwe vari munyika dzakasiyanasiyana vachidzokerawo kumabasa kwavo vachiedzawo chose kuti vatevere mitemo yehutano hwakanaka mumabasa mavanoshanda, inosanganisira kupfeka nhumbi dzinodzivirira kutapuriranwa kwechirwere, kugeza maoko nesipo uye kusiya mikaha pakati pavo. Chimwe chizvarwa cheZimbabwe chakaitawo rombo rakanaka rekudzokera kubasa ndaVaPhainos Chikunda, avo vari kuPort Elizabeth, kuSouth Africa. VaChikunda vanoti kubva pavakadzokera kubasa, sevashandi vari kutora matanho anokurudzirwa neWorld Health Organisation ekuona kuti vazviidzivirira kubva kuchirwere cheCovid-19, kungave kubasa kana kumba. Vanoti pavanosvika pabasa mangwanani oga oga vanovhenekwa kuona kuti havasi kupisa miviri here, vogeza maoko nesipo uye kuzora maoko avo mushonga unouraya hutachiwana. Vanotiwo mushandi wese anenge akavhara muromo nemhino, vachivhenekwa zvakare vave pabasa. Vamwe vari kunze vari kuunganidzawo mari nezvekudya zvekubatsira zvimwe zvizvarwa zveZimbabwe zviri kutambura munguva ino yeCovid-19 zvisati zvakwanisa kudzokera kumabasa. Izvi zvinonzi zviri kuitikawo muSouth Africa umo vanhu vakabatana kubatsira vari kushaya. VaChikunda vanotiwo munyika iyi mune zvizvarwa zveZimbabwe zvakawanda chose zvisati zvadzokera kumabasa, izvo zviri kuita kuti vakawanda vanonge svosve nemuromo. Asi vanoti zvimwe zvizvarwa zveZimbabwe pamwe nevemakereke nevemamwe masangano anobatsira vari kuedza kuunganidza rubatsiro pamwe nezvekudya zvekubatsira vari kutambura ava, vamwe vachitobatsirwa kubhadhara mari dzepekugara. Chinonzi chiri kunyanya kunetsa ndechekuti hurumende yeSouth Africa haisi kubatsira vasiri zvizvarwa zvenyika iyi. No media source currently available  	https://www.voashona.com/a/zimbabwe-diaspora-health-covid-19-phainos-chikunda/5466247.html
politics	Amai Mugabe Vokurudzira Murume Wavo Kudzinga Amai Mujuru	Mudzimai wemutungamiri wenyika, Amai Grace Mugabe, vakurudzira murume wavo uye vari mutungamiri wenyika, Va Robert Mugabe, kuti vadzinge basa mutevedzeri wavo, Amai Joice Mujuru, avo vavari kupomera mhosva yekuronga zvekubvisa Va Mugabe pachigaro vachishandisa chisimba. Vachitaura pamusangano wavaita neMuvhuro nevadzidzi vemuzvikori zvepamusoro soro pamwe nevatsigiri ve Zanu PF, Amai Mugabe vakurudzira VaMugabe kuti vadzinge basa Amai Mujuru avo vavave nenguva vachiti vanofanira kusiya basa. Zvichitevera mashoko akabuda mubepanhau re Sunday Mail neSvondo ekuti Amai Mujuru vaironga zvekuuraya VaMugabe, Amai Mugabe vati vane humbowo hwevhidhiyo inoburitsa pachena kuti Amai Mujuru vairongawo kuvauraya ivo pachezvavo. Vati Amai Mujuru vari kupihwa mari nehurumende dzekunze yavari kushandisa muhurongwa hwekuda kubvisa hurumende zvisiri pamutemo Vaenderera mberi vachiti nekuda kweizvi, Amai Mujuru vanofanirwa kusungwa vachipomerwa mhosva yekuda kupidigura hurumende. Vatiwo kubva zvavakagadzwa semutevedzeri wemutungamiri wenyika, hapana chavakaita chinoratidza kuti vaimirira zvido zvemadzimai munyika. Vatiwo vachashanda zvakasimba kuti makurukota ese ehurumende pamwe nevatevedzeri vaVa Mugabe vachasarudzwa pakongiresi ye Zanu PF vanogona kuvadzingisa zvakare kana vasiri kuita zvinhu nemazvo. Tabata Amai Mujuru kuti tinzwe divi ravo panyaya iyi, asi vakati vari mumusangano vachatifonera kana vapedza zvavari kuita. Asi mashoko avakaburitsa nezuro anoti havana chavanoziva nezvenyaya dziri kutaurwa mazuvano naAmai Mugabe pamwe nevamwe vari muZanu PF avo vari kuvapomera mhosva yehuori, kusagona basa pamwe nekutengesa kune venyika dzekunze. Vanoti vakatosvitsa nyaya iyi kumagweta avo kuti atore matanho pamusana pekusvibiswa kuri kuitwa zita ravo. Zvichakadai, mutungamiri wesangano re Zimbabwe Congress of Students iro rinobuda pachena kuti rinotsigira Zanu PF, Va Leopold Chakanyuka, vaudza vanhu vanga vari pamusangano uyu kuti gurukota rezvedzidzo yepamusoro, Amai Olivia Muchena, pamwe negurukota rinoona nezvevechidiki, Va Francis Nhema, vanofanira kusiya mabasa avo nhasi chaiye vachipomera vaviri ava mhosva yekusakoshesa zvido pamwe nezvirongwa zvevechidiki pamwe nevadziddzi. Zvichakadai, Amai Mugabe vati vanhu vese vari kutsigira Amai Mujuru vachatorerwa matanho akaomarara mu Zanu PF. No media source currently available 	https://www.voashona.com/a/grace-mugabe-mujuru/2523681.html
politics	Mutongo weDare Unomanikidza Hurumende Kudzika Mutemo Unotara Mashandiro eMakurukota neVatevedzeri veMutungamiri weNyika Wotambirwa neMufaro	Dare repamusoro reHigh Court neChitatu rakapa mutongo wekuti gurukota rezvemitemo VaZiyambi Ziyambi pamwe negweta guru rehurumende, VaPrince Machaya, vange vabuda nemutemo unotara mitemo inofanirwa kuteverwa nevatevedzeri vemutungamiri wenyika, makurukota pamwe nevatevedzeri vemakurukota mukuita mabasa avo kana vari muhofisi, kana kuti Code of Conduct. Vachipa mutongo wavo, mutongi weHigh Court Justice David Mangota vakapa vaviri ava mazuva makumi mana nemashanu (45) ekuti vange vabuda nebhiri iri uye ringe raendeswa kudare remakurukota. Mutongo uyu unotevera matanho ekuenda kumatare edzimhosva akatorwa nemumwe mudzidzi wezvemitemo wepachikoro chepamusorosoro cheZimbabwe Ezekiel Guti University, ZEGU, Nyasha Chirima, uyo aida kuti dare rimanikidze VaZiyambi pamwe naVaMachaya kuti vabude nebhiri iri sezvinokurudzirwa nechikamu 106 (3) chebumbiro remitemo yenyika. Vaive mutevedzeri wemutungamiri wenyika, VaKembo Mohadi, vakamanikidzwa kusiya basa mushure mekunge nyaya dzavo dzehupombwe dzaburitswa mumadandemutande. Svondo rapera mutungamiri wenyika VaEmmerson Mnangagwa vakadzinga basa vaive mutevedzeri wegurukota rezvekurima, VaDouglas Karoro, mushure mekunge vapomerwa nyaya dzehuwori. Hatina kukwanisa kubata VaZiyambi Ziyambi sezvo vanga vasingadairi nharembozha yavo. Takundikanawo kubata VaMachaya kuti tinzwewo divi ravo panyaya iyi. Asi gweta rinorwira kodzero dzevanhu vachishanda nesangano reAll Hands on Justice, VaKennedy Masiye, vanoti mutongo uyu mutongo wakanaka kwazvo uye wanga watononokesa. VaMasiye vanoti havaoni zvavo pachizotorwa matanho ekuti pange pave nemutemo uyu nekukasika, kunyange hazvo uri mutongo uri kuendesa zvinhu mugwara rakanaka. No media source currently available 	https://www.voashona.com/a/6609629.html
politics	Hama neShamwari dzaVaItai Dzamara Dzoratidzira	Munin’ina waVaItai Dzamara, mutori wenhau anorwira kodzero dzevanhu akapambwa gore rapera, VaPatson Dzamara neshamwari dzavo kusanganisa VaKumbirai Mafunda vanova sachigaro wesangano reMISA-Zimbabwe vachishandawo nesangano reZimbabwe Lawyers for Human Rights vakaratidzira murunyararo neChitatu muAfrica Unity Square muHarare. VaPatson Dzamara vakasvika makore makumi matatu ekuberekwa nemusi weChitatu asi vakabva vatora mukana uyu kuti varatidzire. VaPatson Dzamara vakanyora paFacebook peji yavo kuti vaipemberera zuva ravo rekuberekwa asi vasina mufaro mumoyo. “Nhasi ndasvitsa makore makumi matatu uye ndinoda kutenda Mwari nechipo chehupenyu. Apo ndinenge ndichipemberera zuva rekuzvarwa kwangu, mufaro wangu uri kukundwa nekudzimbikana kwekutsakatika kwakaita Itai Dzamara. Asi ndine chivimbo chekuti Mwari vachandipa mukana wekusangana nemukoma wangu pasi pano. Ndinovimbisa kuita zvose zvandinogona kuzadzikisa zvido zvemusiki, zvenyika yangu uye zvepasi rino kubatsira vamwe. Ndokunzwisisa kwangu kuda nyika yako nehutungamiri.” VaDzamara vakapambwa muna Kurume kuGlen View apo vaigerwa. Mapurisa akanzi nedare repamusoro atsvage VaDzamara asi kusvika parizvino vanoti hapana humbowo hwekuti aripi. Asi magweta nehama dzavo vanoti mapurisa haasi kutsvaga VaDzamara nemwoyo wose. VaDzamara nevamwe vavo vairatidzira muAfrica Unity Square vachikurudzira mutungamiri wenyika VaRobert Mugabe kuti vaende pamudyandigere nekuti vainge vakundikana basa.	https://www.voashona.com/a/zimbabwe-matongerwo-enyika/3273528.html
politics	Mutungamiri weEquatorial Guinea, VaNguema, Votarisirwa Kusangana naVaMugabe	Mutungamiri wenyika yeEquatorial Guinea VaTheodoro Obiang Nguema Mbasogo vakasangana nemutungamiri wenyika VaEmmerson Mnangagwa pavakazeya nyaya dzekusimbaradza kudyidyana pakati peZimbabwe nehurumende yekuMalabo. Vachitaura nevatori venhau paState House nezuro manheru mushure memusangano wavakaita nemutungamiri weEquatorial Guinea, VaTheodoro Obiang Nguema Mbasogo, mutungamiri wenyika VaEmmerson Mnangagwa vakati hapana zvitsva zvavakazeya naVaMbasogo munhaurirano dzavakaita kunze kwekungosimbaradza hukama hwagara huripo pakati peZimbabwe neEquatorial Guinea vasati vatora matomhu kubva kune vaimbova mutungamiri wenyika VaRobert Mugabe. VaMbasogo vakaudzawo vatori venhau kuti kudyidzana pakati peZimbabwe nehurumende yavo kucharamba kuchienderera mberi zvisinei nekuti Zimbabwe yave nemutungamiri mutsva. VaMbasogo, avo vaitaura vachiturikirwa, vakati hurumende yavo iri kutsigira zvirongwa zviri kuitwa naVaMnangagwa zvakanangana nebudiriro yenyika. Vachiturikirwa, VaNguema vakati parwendo rwuno vakanga vasina zvitsva zvavakauya kuzotaura asi kungosimbaradza kudyidzana kwagara kwagara kuripo kuitira kuti vasimudzire nyika dzavo dzose dziri mbiri. Zvichakadai, VaMbasogo vakatarisirwa kuita musangano naVaMugabe, avo vavaidyidzana navo zvikuru vasati vatorerwa masimba ehutongi naVaMnangagwa zvakakonzera kuti pasave nekuwirana pakati paVaMugabe naVaMnangagwa. Musangano uyu wakatarisirwa kuitirwa kumba kwaVaMugabe kuBlue Roof kuBorrowdale mangwanani ano. Zvichakadai, vane ruzivo nezviri kuitika mukushanya kwemutungamiri weEquatorial Guinea vanoti VaMbasogo vatumwa nemashoko kuna VaMugabe abva kuna VaMnangagwa ane chekuita nekuti VaMugabe naVaMnangagwa vayanane pakubvutirana kwavakaita masimba. Asi imwe nyanzvi munyaya dzezvematongerwo enyika, VaMalvern Mkudu, avo vanoshanda vakazvimirira, vanoti havaone VaMbasogo vachikwanisa kuita mutongi gava pakati pevaviri ava. VaMugabe naVaMbasogo vane hushamwari hunobvira kure uye VaMbasogo vakambobatsirwa naVaMugabe masoja emuno paakabata ndege yaiva nevanhu vainge vakatakura zvombo zvekunopidigurisa hurumende yaVaNguema kuMalabo. Izvi zvatsinhirwawo neimwe nyanzvi munyaya dzezvematongerwo enyika uye vachishanda nesangano reRevolutionary Research Institute of Zimbabwe, VaTjenesani Ntungagwa. Vapedza kusangana naVaMugabe, VaMbasogo vakatarisirwa kusangana zvakare naVaMnangagwa vasati vaoneka kudzokera kunyika kwavo nhasi wakare. Kupinda munyika kwakaita VaMbasogo nezuro kwakananganawo nekusvitsa chidimbu chepakati chegore kubva pakagadzwa VaMnangagwa semutungamiri wenyika munaMbudzi gore rapera. No media source currently available 	https://www.voashona.com/a/zimbabwe-equatorial-guinea-nguema-visit/4409333.html
politics	Vanhu Vanodarika Zviuru Makumi Maviri neZvishanu Vonyoresa kuVhota	Sachigaro wesangano reZimbabwe Electoral Commission, ZEC, Amai Rita Makarau, vanoti huwandu hwevanhu vanyoreswa kuvhota kumatunhu akasiyana siyana kubva zvakaparurwa chirongwa chekunyoresa vavhoti muna Gunyana hwapfuura zviuru makumi maviri nezvishanu. Vatiwo sangano ravo rave mubishi kuunza munyika mimwe michina yose inodiwa kuti vaumbe gwaro idzva revavhoti iri. NeChipiri svondo rinouya, ZEC inenge yopinda mumatunhu akawanda vachinyoresa vavhoti uye nhasi vaparura hurongwa hwekuzivisa vanhu nezvinenge zvoitwa svondo rinouya. Amai Makarau vanoti mukati memavhiki maviri vanenge vave nemuchina wekuvheneka minyoro yemimwe kana kuti mafinger prints kuona kuti hapana munhu anoresa kaviri. 	https://www.voashona.com/a/zimbabwe-matongerwo-enyika/4056597.html
politics	Hurumende Yoramba Kuti VaNgarivhume Vabuditswe Mujeri reChikurubi Umo Vonyimwa Chikafu	Mutongi wedare ramejastiriti muHarare VaTrynos Utahwashe vave kutarisirwa nemusi weChishanu kuti vape mutongo wavo wekuti mutungamiri webato rinopikisa retransform Zimbabwe VaJacob Ngarivhume vapihwe mukana wekubvisa mari yechibatiso here kana kuti kwete. Nyaya yaVaNgarivhume yange iri mudare zvekare nhasi gweta ravo VaMoses Nkomo vachikumbira kuti vaburitswe mujeri reChikurubi Maximum Prison sezvo kuratidzira kwavanonzi vaironga musi wa 31 Chikunguru kwakadarika pasina kana mhirizhonga. Dare iri nerepamuso akambormba kupa VaNgarivhume mukana wekubvisa mari yechibatiso asi VaNkomo vakumbira kuti vabviswe madhora zviuru zvishanu semari yechibatiso pamwe nekuti vagare kumba kwavo kuWaterfalls kwavakasungirwa uye kuti vaende kunozviratidza kamwechete pasvondo kumapurisa. Asi muchuchusi wehurumende VaMichael Reza vapikisa kupiwa mukana wekubhadhara mari yechibatiso uku vachiti kunyangwe hazvo musi wa31 Chikunguru wakapfuura pane boka rakaumbwa rinonzi July 31 Movement ravanoti rinogona kuda kuramba richikurudzira kuti mutungamiriri wenyika VaEmmerson Mnangagwa vabviswe pachigaro. VaNkomo vaudza vatori venhau kuti mutongo uchapihwa svondo rino. Vatiwo zvisinei nemutongo wakapiwa nedare svondo rapera wekuti VaNgarivhume vawaniswe zvekudya pamwe nekushanyirwa vari kujeri reChikurubi, izvi hazvisi kuitwa vachiti vekujeri vakati vaNgarivhume ngavaite zvekudya zvekutenga pamadandemutande izvo vati zvinoda mari yakawanda. Rimwe gweta rinorwira kodzero dzevanhu VaMarufu Mandevere vati hazvina kunaka kuti vemajere vasatevedzere zvinenge zvataurwa nedare vachiti kuzvidza dare. VaNgarivhume vakasungwa mwedzi wapera pamwe nemutori wenhau VaHopewell Chin’ono vachipomerwa mhosva yekukurudzira veruzhinji kuratidzira. Asi vaviri ava vanoti kuratidzira ikodzero iri mubumbiro remitemo.	https://www.voashona.com/a/hurumende-yoramba-kuti-vangarivhume-vabuditswe-mujeri-rechikurubi/5546932.html
business	Vashandi veChitungwiza Vakamiswa Mabasa Vasina Kupiwa Mihoro Yavo Voronga Kukwira kuMatare	Vashandi vekanzuru yeChitungwiza vanodarika mazana maviri nemakumi matatu vakamiswa basa svondo rapera vaungana pamahofisi ekanzuru iyi vachida kuti vapiwe mari dzemihoro dzavanoti vakanga vasina kupiwa kwemwedzi inonzi ingada kusvika kumakumi matatu. Mutungamiri wesangano rinomirira vashandi veChitungwiza, Reverend Ephraim Katsina vanoti kanzuru yakapotsa pakutanga yamisa vashandi ava mabasa isati yavabhadhara mari dzavo dzayakanga isati yavapa. Reverend Katsina vanoti vaedza kuita musangano nemunyori mukuru wekanzuru yeChitungwiza VaGeorge Makunde asi hapana chinobatika chabuda mumusangano uyu. Vanoti vachasangana zvakare neChipiri, kukundikana kuwirirana votora matanho ekuenda kumatare edzimhosva, uye kusanganawo negurukota rezvekutongwa kwematunhu, vaSaviour Kasukuwere. “Tinoda kunzwa kubva kuna minisita kuti vakatendera here kuti kanzuru imise vashandi ava mabasa,” vanodaro Reverend Katsina Nemusi weChina svondo rapera kanzuru yakamisa vashandi ava mabasa ichi shandisa mutongo weSupreme Court wakabuda muna Chikunguru, kunyange hazvo mutungamiri wenyika VaRobert Mugabe vakanga vasaina bhiri rekuvandudza mutemo wezvevashandi kuti uve mutemo. Studio 7 yakundikana kubata VaMakunde kanawo meya weChitungwiza VaPhilip Mutoti kuti tinzwe divi rekanzuru panyaya iyi. No media source currently available 	https://www.voashona.com/a/zimbabwe-politics-chitungwiza-council-workers/2939555.html
health	Varume neVakadzi Vokurudzirwa Kupota Vachivheneka Mazamu Kudzivirira Gomarara	Hurumende nhasi yakurudzira vatori venhau kuti vaongororwe gomarara pazammu ichiti izvi zvino batsirawo kuti vanyore nezvenyaya dzemagomarara zvine hudzamu. Bazi rinoona nezvekubuditswa kwemashoko rabatana nemakambani anoita zvehutano akaita sePremier Service Medical Aid Society PSMAS pamwe ne MedPoint mukudzidzisa pamwe nekuongorora chirwere chegomarara kuvatori venhau · Gurukota rinoona nezvekubudiswa kwemashoko Amai Monica Mutsvangwa vati hurumende inokoshesa zvikuru hutano hwakanaka munyika. Vachitaurawo mushure mekuongororwa gomarara remazamu, mutevedzeri wavo, VaKindness Paradza vakurudzirawo vanhurume kuti vaongororwe gomarara iri sezvo risingangobate madzimai. Mumwe wevaongororwa ndiBridget Madzimure anoshanda kuZimbabwe Broadcasting Cooperation (ZBC) uyo ati afara zvakanyanya nekuwana mukana wekuongororwa pachena. Nyanzvi munezvikuongorora zvirwere zvemagomarara VaLyman Khumbula zvakakosha kuti vanhu vaongororwe vachiti vazhinji vari kuzobatwa gomarara radzika midzi. Gomarara rezamu ndiro rinonzi rinoteverera gomarara remuromo wechibereko mukuraya madzimai. Mwedzi waGumiguru ndiwo unocherechedzwa chirwere chegomarara remazamu gore negore. No media source currently available 	https://www.voashona.com/a/6806816.html
health	Kusagadzirisa Zvipatara Ndiko Kunonzi Kwakapa Kuti VaMugabe neVamwe Vatungamiri veAfrica Vafire Kunze	"Vaimbova mutungamiri wenyika muchakabvu Robert Mugabe vakashaya kuSingapore vachirapwa chirwere chegomarara muna 2018 vari kurangarirwa zvakasiyana nevana veZimbabwe nevekunze. VaMugabe vakaita sevamwe vatungamiri vemuAfrica vanoenda kunorapwa nekufira kunze kwenyika dzavo vanosanganisira vaive mutungamiri wenyika yeZambia, VaMichael Sata vakafira kuLondon, vaive mutungamiri wenyika iyi zvekare VaLevy Mwanawasa vakashaikira kuFrance, mutungamiri wehurumende yeEthiopia VaMeles Zenawi vakashaikira kuBelgium, VaOmar Bongo vekuGabon vakashaikira kuSpain nevamwe. Nyanzvi munyaya dzezvematongerwo enyika vachidzidzisa paFriends University kuKansas Dr Moses Rumano vaudza Studio 7 kuti veruzhinji vanorangarira VaMugabe zvakasiyana siyana sezvo kune rimwe divi vane mabasa avakabata akasimudzira nyika senyaya yedzidzo nenyaya yekupa ivhu kuvatema kunyengwe hazvo chirongwa ichi chisina kunyatso itwa zvakanaka. Kune rimwe divi vanorangarirwa semutongi aitonga nedemo uye asina kugadzirisa zvinhu zvakadayi sezvipatara nehupfumi hwenyika zvakazokonzera kuti vasarapwe munyika nevana vavakapa dzidziso yepamusoro, ""Zvinosiririsa kuti VaMugabe vakazoshaikira kuSingapore, dai vakange vakagadzirisa zvipatara panguva yehutongi hwavo vakarapirwa munyika vachipepwa nevana vevhu avo vakapa dzidzo yakanaka asi ikazoparadzwa nehuwori nehutongi husiri wejeketrere,"" Dr Rumano vaudza Studio 7. No media source currently available Vamwe vemhuri yavo vaudza Studio 7 kuti Amai Grace Mugabe nevana vavo vari kuSingapore kwakashaikira VaMugabe parizvino vachivarangarira.   "	https://www.voashona.com/a/zimbabwe-africa-mugabe-legacy/5574196.html
politics	Makobvu neMatete Okandiranwa Muparamende neNyaya yaVaDzamara	Muparamende makandiranwa makobvu nematete nhengo dzeparamende dzichibvunza gurukota rezvemitemo, VaEmmerson Mnangagwa, pamire hurumende panyaya yekupambwa kwemurwiri wekodzero dzevanhu, VaItai Dzamara. VaMnangagwa, avo vanova zvakare mutevedzeri wekutanga wemutungamiri wenyika, vati vari kushushukanawo nekushaikwa kwaVaDzamara. VaMnangagwa vati mutemo uchashandiswa zvakadzama pakuranga vakapamba VaDzamara. Mutauriri vemapurisa, Amai Charity Charamba, vanoti vari kuferefeta nyaya iyi. Pamboita runyerekupe rwekuti VaDzamara vange vari mumaoko emapurisa kuHarare Central Police Station. Asi gweta raVaDzamara, VaCharles Kwaramba, vati mapurisa avaudza kuti vachiri mubishi kutsvaga VaDzamara. VaDzamara vakapambwa neMuvhuro muGlen View nevanhu vaive mumotokari yemhando yeIsuzu. No media source currently available 	https://www.voashona.com/a/zimbabwe-politics/2676456.html
health	Vana Chiremba Voronga Kuramwa Mabasa Zvekare	Sangano ravanachiremba reZimbabwe Hospital Doctors Association ranyora tsamba kuhurumende richiizivisa kuti vanachiremba vari kuzombomira kuenda kubasa sezvo mari dzavo dzisisakwane. Vanachiremba vanoti mitengo yezvinhu zvose yawedzerwa asi mari yavo yemihoro isina kuwedzerwa. Vanachiremba ava vanoti hurumende haisi kuratidza kuzvipira munhaurirano dzemari dzavanotambiriswa. Hatina kukwanisa kubata gurukota rezvehutano, Doctor Obadiah Moyo, sezvo vange vasiri kudaira nharembozha yavo. Mutungamiri wesangano ravanachiremba iri, Doctor Peter Magombeyi, vanoti basa vanoda asi zvinhu zvakaita manyama amire nerongo zvekuti havachakwanisi kuenda kubasa nekuomerwa nezvinhu. No media source currently available  	https://www.voashona.com/a/vanachiremba-voronga-kuramwa-mabasa-zvekare/5042254.html
politics	Mapato Anopikisa Okurudzira Vanhu Kugara Kumba neMugovera	Mapato mana makuru anopikisa akurudzira neChishanu veruzhinji munyika kuti vacherechedze zuva rakawana nyika kuzvitonga neMugovera vari kudzimba dzavo achiti haazi kuzopinda mumhemberero dzakarongwa nehurmende yeZanu PF sezvo bato iri richishandisa mukana uyu kunyomba vamwe. No media source currently available Mapato aya anoti MDC inotungamirirwa naVaMorgan Tsvangirai, Mavambo Kusile Dawn, ZAPU neNational Consitutional Assembly anoti zvinosuwisa kuti vammwe vakarwira hondo yerusununguko vave kushungurudza vamwe vavo vechitema. Vachiverenga mashoko emapato ayo pachiitiko chapindwa naVaTsvangirai nemukuru weMKD VaSimba Makoni, munyori kukuru muMDC-T, VaDouglas Mwonzora, vati hapana chekupemberera sesvo vanhu vari kuyaura nenhamo nenzara. Vatiwo mapato avo azvipira kushanda pamwe chete kuti asunungure vanhu kubva kuhutongi hweZanu PF. Vakurudzira vanhu kuti vacherechedza zuva iri mudzvimba dzavo sezvo pasina chikonzero chekuenda kumhemberero dzinorongwa neZanu PF mumatunhu akasisyana siyana munyika. VaTsvangirai vati vaimbosienda kumhemberero idzi apo vaive muhurumende yemubatanidzwa asi vakazowona kuti hazvibatsiri sezvo vainyombwa pamhemberero idzi. Mutauririri weNCA, VaMaddock Chivasa,vati kutambura kuri kuita zvizvarwa zveZimbabwe zvichenda kunze kwenyika uko zviri kushungurudzwa sezviri kuitika kuSouth Africa pari zvino kunoratidza pachena kuti hurumende haina hanya nezvido zveveruzhinji. Asi bato ReZanu PF rinoti zvinhu zviri kufamba zvakanaka munyika uye richaita mhemberero kunhandare yeNational Sports Stadium muHarare apo mutungamiriri wenyika, VaRobert Mugabe, vanotarisirwa kutaura. Munyori anoona nezvekufambiswa kwemabasa mubato iri, VaIgnatius Chombo, vanoti mhemberero idzi dzichaitwa pasi pedingindira rinosimbaradza kubatana, runyararo pamwe nekuzvida seznyika. Makurukota ematunhu anotarisirwawo kutaura mashoka aVaMugabe mumatunhu ese munyika.	https://www.voashona.com/a/zimbabwe-zanu-mdc-tsvangirai-makoni-mwonzora-chifera/2724150.html
business	Chizvarwa cheZimbabwe Choshura Mare neKurima Bindu muSouth Africa	Chimwe chizvarwa cheZimbabwe chiri muSouth Africa chiri kushura mare nekurima miriwo yendudzi dzakasiyanasiyana, izvo zvave kuchipa raramo yachakanga chisingatarisire muhupenyu hwacho mushure mekumboomerwa nezvinhu munyika iyi. VaLeonie Kuchakanya, avo vane makore makumi matatu ekuberekwa, vanoti vakafunga kutamba nevhu mushure mekunge vaona kuti zviroto zvemafuro manyoro vari muSouth Africa zvakanga zvisiri kubereka michero. VaKuchakanya, avo vanobva kuMasvingo asi vakakurira mumusha weOld Highfield muHarare, vanoti pavakapinda munyika iyi vaive netarisiro yepamusoro sevakawanda vanobva kuZimbabwe, asi izvi handizvo zvakaitika, izvo zvakazoita kuti vashande mabasa akawanda asi hazvina kugadzirisa matambudziko avo. Vaona kuti zvinhu zviri kuramba kubatana, vanoti vakazofunga kuedza mamwe mabhindauko izvo zvakazoita kuti muna 2016 vatsvage nzvimbo yekurima muPretoria, uko vakawana gombo ravakatotanga kugobora voga. Mushure memakore mashanu, VaKuchakanya vanoti vave kudya cheziya ravo sezvo vave mumwe wevarimi vepamusoro vari kuwanisa vanhu muriwo wendudzi dzinosanganisira makabheji, tsunga, hanyanisi, matomati nezvimwe zvakawanda. Vanoti vanhu vanotenga zvirimwa zvavo vanobva muPretoria nenzvimbo dzakapoteredza, kusanganisirawo neguta reJohannesburg, uko vakawanda vanobva vachinohodha zvekuzotengesawo mberi. Asi VaKuchakanya vanoti hausi mutserendende nguva dzose mubasa ravo sezvo vari kusangana nedambudziko guru rembavha dziri kuvashanyira dzichifunga kuti vari kuchengeta mari mumba. Vanotiwo munguva ino yechirimo vanosangana nedambudziko remvura, izvo zvinoita kuti vade kuisa bhohoro kana mukana wacho wawanikwa. Vanokurudzirawo zvizvarwa zveZimbabwe zviri kunze kwenyika kuti zvishande nesimba kunyange munguva yekuomerwa, pane kuti zvitsvage ruramo kuburikidza nekuita mabasa erima. No media source currently available 	https://www.voashona.com/a/zimbabwe-diaspora-vegetable-farmer-leonie-kuchakanya-pretoria/5594628.html
politics	Chin'ono Oramba Ari Mutirongo Kusvika Musi wa 7 Nyamavhuvhu	Mutori wenhau ane mukurumbira, Hopewell Chin’ono, anyimwa mukana wekubhadhara mari yechibatiso kuitira kuti atongwe achibva kumba kwake. Chin’ono, uyo ari kupomerwa mhosva yekukurudzira vanhu kuti varatidzire zvine mhirizhonga musi wa31 Chikunguru, anzi adzoke kudare musi wa7 Nyamavhuvhu. Vachipa mutongo wavo pachikumbiro chaChin’ono, mutongi wedare, VaNgoni Nduna, vati kana Chin’ono akapihwa mukana wekubhara mari yechibatiso anogona kuramba achikurudzira vanhu kuti varatidzire nechisimba achishandisa dandemutande rake reTwitter. Vati veruzhinji havazovimbinematare kana akamuburitsa kuti atongwe achibva kumba nekuti izvi zvinogona kuisa hupenyu hweveruzhinji munjodzi sezvo zuva rekuratidzira racho risati rasvika. Vati padandemutande rake reTwitter, Chin’ono akanyora kuti sarudzo pamwe nematare hazviunze shanduko munyika uye akaisa mashoko pa Twitter yake ekukurudzira kuti veruzhinji varatidzire nechisimba. Gweta guru raChin’ono, Amai Beatrice Mtetwa, vanga vaudza dare kuti Chin’ono munhu ane kodzero yekupihwa wekubhadhara mari yechibatiso, asi VaNduna varamba kuzvitambira vakapa mutongo wanga wakurudzirwa nevachuchisi vwhurumende. Rimwe remagweta aChin’ono, VaDoug Coltart, vanyora paTwitter yavo kuti vachapikisa mudare repamusoro mutongo wapihwa Chin’ono wekunyimwa mukana wekubvisa mari yechibatiso Chin’ono ari kuramba nyaya yaari kupomerwa achiti iye chake akangoburitsa mashoko ari kutaurwa nevarongi vekuratidzira kwemusi wa31 Chikunguru, veTransform Zimbabwe. Chin’ono akasungwa pamwe chete nemutungamiri weTransform Zimbabwe, VaJacob Ngarivhume. VaNgarivhume, avo vari kupomerwa mhosva imwe chete naChin’ono, vakanyimwawo mukana wekubhadhara mari yechibatiso nemusi weChina uye nyaya yavo ichaenderera mberi musi wa14 Nyamavhuvhu. Mune imwewo nyaya, meya veHarare, VaHebert Gomba, avo vari kupomerwa mhosva yekushandisa hosifi yavo zvisiri pamutemo apo vanonzi vakanyora tsamba vachiti vamwe vanhu vapihwe masitendi, vanyimwawo mukana wekubhadhara mari yechibatiso kuitirakuti nyaya yavo itongwe vachibva kumba. Mutongi wedare, Amai Bianca Makwande, vati vanobvumirana nevachuchusi kuti kana vakabatwa nemhosva, VaGomba vanogona kukandwa mujeri kwenguva yakareba. Rimwe remagweta aVaGomba, VaHarrision Nkomo, vati chimwe chikonzero chaita kuti VaGomba vanyimwe mukana wekubvisa mari yechibatiso inyaya yekuti vanzi vanogona kukanganisa vafakazi. VaNkomo vati vave kuenda kudare repamusoro kunotsvaga mutongo wekuti VaGomba vapihwe mukana wekubhadhara mari yechibatiso. Bato raVaGomba reMDC Alliance raratidza kusafara nemabatirwo akaitwa VaGomba pavakasungwa. Mutauriri weMDC Alliance, Advocate Fadzai Mahere, vati havasi kufara zvachose nemasungirwo akaitwa VaGomba. Vatiwo havakwanisi kutaura zvakawanda sezvo nyaya ichiri mumatare. VaGomba vakasungwa nemusi weMuvhuro vakazounzwa kudare neChina. No media source currently available 	https://www.voashona.com/a/zimbabwe-journalist-chinono-denied-bail-and-will-appear-in-court-on-7-august/5516549.html
business	Hurumende Yotora Matanho Kuitira Kuti Mari Iri Kunze Zvisiri paMutemo Idzoke	Bhanga guru renyika razivisa neChitata kuti pane matanho ari kutorwa kudzora mari dzakabudiswa kunze kwenyika zvisiri pamutemo, uye imwe yemari yacho yakatodzoka munyika. No media source currently available Asi dzimwe nyanzvi munyaya dzehupfumi dzinoti dzinotyira kuti hurumende ichatadza kudzora mari yese yakabuda munyika zviri kunze kwemutemo sezvo mari iyi yakaburitswa nevanhu vane chekuita nezvematongerwo enyika. Vachitaura muHarare mushure mekubuda kwenyaya yekuti pane zvizvarwa zvemuZimbabwe zvaichengeta mamiriyoni mazana maviri nemakumi manomwe emadhora mubanga reHSBC kuSwitzerland, iro riri kunzi raishanda richityora mitemo yekufambiswa kwemari zvakanaka pasi rose, mukuru weReserve Bank of Zimbabwe, Doctor John Mangudya, vati hurumende iri kutora matanho ekuona kuti mari dzakaburitswa zviri kunze kwemitemo yadzorwa munyika. VaMangudya vati patori nehurongwa hwekudzora mari idzi, uye dzimwe dzemari dzakaburitswa zviri kunze kwemutemo, dzatova munyika. VaMangudya vazivisa kuti mamiriyoni zana emadhora ange iri kunze kwenyika zviri kunze kwemutemo yakatodza zvichitevera zvisungo zvebhanga ravo zvekuregerera nekupa mukana kune avo vari kuchengeta mari kunze zvisiri pamutemo kuti vaidzore. Vati mamiririyoni makumi matanhatu nemasere emari iyi akatodzoka uye bhanga ravo riri kuramba richitaura nevanhu nemakambani anochengeta mari zviri kunze kwemutemo kuti adzore mari iyi. Asi varamba kutaura zvakawanda pamusoro penyaya yeHSBC vachiti pari zvino vachiri kuongorora kwakabva mari yevanhu vanonzi vaichengeta mari kubhanga iri. Pasi pemutemo zvizvarwa zvemuno zvinoshanda kunze kwenyika zvinobvumidzwa kuchengeta mari kunze kwenyika. Asi mutemo haubvumidze kuti vanoshandira munyika kana vemabhizimisi emuZimbabwe vachengetedze mari kunze kwenyika vasina kupihwa mvumo neRBZ. Imwe nyanzvi munyaya dzehupfumi uye vakamboshanda kubazi rezvemari, VaMasimba Manyanya, vati mari iyi ichanentsa kudzoka kwayo. Vati izvi zvaiitwa nevakuru vakuru muhurumende nemunyaya dzezvematongerwo enyika uye hapana anokwanisa kuti vadzore mari idzi. Vatiwo panofanira kudzikwa mitemo inopa masimba kubhanga guru renyika kuitira kuti rinongorore mapindiro nemabudiro emari munyika. Vamwe vanoongorora nyaya dzehufpumi uye vachishanda vakazvimirira, VaJames Johwa, vaudza Studio7 kuti zvinotoda kuti veRBZ kuti vasunge dzisimbe kuti mari iyi idzoke kumusha. Asi VaMangudya vati vane mari dzichiri kunze vanosanganisira vaye vasina kuunza mari mushure mekutengesa zvinhu kunze kwenyika, vakatanga kuchengeta mari kunze kwenyika vasina mvumo yeRBZ pamwe nevaya vaiita bhizimisi munyika asi vachinochengeta mari yavo kunze kwenyika. VaMangudya vati pave nezvizvarwa zvakawanda zvemuZimbabwe zvinogara kunze kwenyika uye zvizhinji zvavo zvave kutumira mari kumusha. Vati mari inotomirwa nezvizvarwa zviri kunze kwenyika yakakwira kusvika pa$840 million gore rapfuura, kubva pa$790 million muna 2013.	https://www.voashona.com/a/zimbabwe-hsbc-mangudya-masimba-shona-chifera/2639056.html
business	Mari Inonzi neCCZ Inodiwa neMhuri paMwedzi Inonzi Inotambirwa neVashandi Vashoma Kwazvo	Sangano reConsumer Council of Zimbabwe rinoti kusvika musi wa 09 Chikumi, unove mwedzi uno, mhuri ine vanhu vatanhatu yaida madhora emunyika zviuru makumi mana nemazana matanhatu ane makumi masere nemaviri, kana kuti RTGS$40 682.84, kuti ikwanise kurarama. Asi mutungamiri werimwe sangano revashandi reZimbabwe Congress of Trade Unions, ZCTU, VaPeter Mutasa, vanoti mari iyoyo iri kutaurwa neConsumer Council of Zimbabwe yatove pasi kwazvo pachitariswa kukwira kwemitengo yezvinhu. VaMutasa vanoti iyo mari yacho yaidiwa nemhuri kuti irarame hakuna mushandi ari kuitambira sezvo vashandi vari kupiwa mihoro iri pasi kwazvo isina chaichatenga. Izvi zvatsinhirwawo nemunyori mukuru werimwe sangano revashandi, reZimbabwe Federation of Trade Unions, ZFTU, VaKennias Shamuyarira, avo vanoti mhuri ine vanhu vatanhatu yave kutoda mari inoita madhora zviuru zvishanu pamwedzi kuti ikwanise kurara nekuda kwekukwira kuri kuita mitengo yezviinhu. Mukuru werimwe sangano rinomirira vanorarama nekutengesa, reVendors Initiative for Social and Economic Transformation, VaSamuel Wadzayi, vanotiwo dambudziko rekushaya mari inokwanira mhuri ratonyanya munyika nekuda kwekuti vazhinji vave kuzvishandira. Nyanzvi mune zvehupfumi vachishanda nesangano reLabour and Economic Development Research Institute of Zimbabwe, Doctor Prosper Chitambara, vanoti mari yakataurwa neConsumer Council of Zimbabwe inoratidza kuti mutengo wekurarama muZimbabwe uri kuramba uchikwira, zvikuru mushure mekudzikwa kwemutemo weStatutory Instrument 127. Doctor Chitambara vanotiwo mihoro iri kutambirwa nevashandi vakawanda mumapoka mazhinji iri kure kwazvo pachitariswa mari inonzi inodiwa nemhuri yevanhu vatanhatu iyi. Vanoti semuenzaniso, vashandi vemuboka rezvekurima vari kutambira madhora zviuru zvitatu nemazana matanhatu ane makumi mapfumbamwe nematanhatu kana kuti RTGS$3 696.00 pamwedzi, kuchitiwo vari muboka remachira vachitambira madhora zviuru gumi nezitatu pamwedzi, (RTGS$13 000.00), vari mukuvaka vachinziwo vari kutambira madhora zviuru zvisere, kana kuti RTGS$8 000.00. Doctor Chitambara vanoti mari iyi ishoma zvikuru pane inonzi neConsumer Council of Zimbabwe inodiwa kuti mhuri ine vanhu vatanhatu vararame iyi. Saka dambudziko iri ringagadziriswa sei? VaShamuyarira vanoti chasara chinofanirwa kuitwa nevana veZimbabwe kubatana kwevashandi pamwe nevarimi voenda kuhurumende, kwete nnechinangwa chekuibvisa pachigaro, asi kuti vagare pasi vataurirane vese voisa misoro pamwechete. Studio7 yakundikana kubata gurukota rezvevashandi nemabasa, Muzvinafundo Paul Mavima, kuti tinzwewo kuti vanoti kudii namararamiro anonzi ari kuita vashandi aya sezvo vanga vasiiri kudaira nharembozha yavo, uye vanga vasati vapindura mubvunzo wedu pataenda pamhepo. Nhaurirano dzemihoro pakati pevashandi nevashandirwi kusanganisirawo vashandi vehurumende, dzinonziwo nevashandi hadzisi kuburitsa chimuko sezvo dzisina kwadziri kuenda. Nekuda kwaizvozvo, nyanzvi munyaya dzehupfumi dzinoti vashandi vacharamba vachinoga svosve nemuromo. No media source currently available 	https://www.voashona.com/a/zimbabwe-consumer-council-of-zimbabwe-consumer-basket-zctu-zftu/5946947.html
sports	MaUnder-19 oenda kuWorld Cup	  ZIMBABWE Cricket (ZC) yakadoma chikwata chemadzimai cheUnder-19 chichanokwikwidza kumutambo weInternational Cricket Council (ICC) Under-19 Women’s T20 World Cup kuSouth Africa.   Mutambo weICC Under-19 Women’s World Cup uchatanga nemusi wa14 Ndira uye uchizopera nemusi wa29 Ndira.   Zimbabwe yakaiswa muboka reGroup B rine zvimwe zvikwata zvinoti England, Pakistan neRwanda.   Muchinyorwa, ZC inoti chikwata chakasarudzwa naTrevor Phiri kuenda kumutambo uyu chichatungamirirwa naKelis Ndlovu uyo anove kaputeni.   Ndlovu mumwe wevatambi vecricket vechidzimai vari kusimukira munyika uye nguva pfupi yadarika, akambonomirira Zimbabwe achitambira chikwata chevakuru.   Izvi zvakamuona achitamba mumutambo weICC Women’s T20 World Cup Qualier 2022 kuUnited Arab Emirates munaGunyana gore radarika.   Kumutambo weUnder-19 World Cup, kuchange kuine zvikwata 16 izvo zvakaiswa mumapoka mana ezvikwata zvina.   Muboka rega-rega, muchabuda zvikwata zviviri zvichazonokwikwidza kuSuper Six League zvichirwira kupinda mufainari yemutambo uyu.   Zimbabwe mumutambo wekutanga ichasangana neEngland nemusi wa15 Ndira, yozosangana neRwanda nemusi wa17 Ndira uye mutambo wekupedzisira wemuboka iri ichatatsurana nePakistan nemusi wa19 Ndira.   Chikwata cheZimbabwe chichaenda kuWorld Cup kuSouth Africa chine vatambi vanotevera: Kelis Ndhlovu (kaputeni), Kelly Ndiraya, Kay Ndiraya, Adel Zimunhu, Natasha Mutomba, Vimbai Mutungwindu, Danielle Meikle, Tawananyasha Marumani, Michelle Mavunga, Olinda Chare, Kudzai Chigora, Betty Mangachena, Chipo Moyo, Faith Ndhlalambi naRukudzo Mwakayeni.	https://www.kwayedza.co.zw/maunder-19-oenda-kuworld-cup/
health	Mutemo weBritain Unorambidza Vanobva kuZimbabwe Unonzi Unobata Vashanyi Chete.	Gweta vari chizvarwa cheZimbabwe uye vari nhengo yeZanu PF kuBritain, Doctor Simba Mavaza, vanoti danho rakatorwa nehurumende yeBritain rekumborambidza vanhu vanobva kuZimbabwe nedzimwe nyika dzekuchamhembe kweAfrica rakangonangana nevanhu vanenge vachida kushanyira nyika iyi, kwete vanenge vaine magwaro ekugara pamwe nekushanda muBritain. Doctor Mavaza vanoti zvizvarwa zveZimbabwe zvagara zviine mabasa azvo kana kudzidza muBritain, uye zvine magwaro ekuzvarwa enyika mbiri idzi zvakabatwa nemutemo uyu zviri kunze kweBritain zvinokwanisa kudzokera zvisina dambudziko kana zvichingokwanisa kuzadzisa zvinodiwa nemiutemo wekudzivirira kuparadzirwa kweCovid-19. Muzinda weBritain muZimbabwe wakazivisa kutanga kwesvondo rino kuti hurumende yawo yakadzika mutemo unomborambidza vashanyi vanobva kuZimbabwe pamwe nedzimwe nyika dziri kuchamhembe kweAfrica kupinda muBritain, senzira yekudzivirira kupararira kwechirwere cheCovid-19, icho chabata zvakasimba dunhu reSADC, kusanganisirawo neZimbabwe. Doctor Mavaza vanoti zvizvarwa zveZimbabwe zvakawanda zvichiri kunze kweBritain zviri kuda kunzwisisa nekujekeserwa pamusoro pemutemo uyu. Asi vanoti danho ratorwa neBritain iri rakanaka chose sezvo rcihidzivirira kupararira kwedenda ranetsa pasi rose iri. No media source currently available 	https://www.voashona.com/a/zimbabwe-diaspora-united-kingdom-bans-travellers-from-zimbabwe-dr-simba-mavaza/5735736.html
politics	Kudomwa kweMagamba eNyika Kokonzera Mutauro	Munyika mune makakatanwa akasimba panyaya yekuti muimbi ane mukurumbira, Comrade Chinx, igamba here kana kuti kwete. Bato reZanu-PF rakati igamba rehondo kana kuti liberation war hero nekudaro haakwanise kuvigwa pamarinda eHeroes Acre nuHarare. Asi vemhuri uye vesangano revakarwa hondo reZimbabwe National Liberation War Veterans Association vanoti Chinx aive gamba. Kunyange hazvo mhuri yaChinx yainge yakumbira kuti Politburo yeZanu PF izeye nyaya iyi zvakare, mutauriri webato reZanu-PF, VaSimon Khaya Moyo, vati hapana kudududza pachisungo chakaitwa. Izvi zvasiya vanhu vakawanda vaine mibvunzo pamusoro pezvinoreva gamba renyika chairo, uye kuti ndiyani anofanira kunge achisarudza magamba aya sezvo kuvigwa kwemagamba aya kuchishandiswa mari yehurumende inobhadharwa mitero nevanhu kwete mari yeZanu-PF. Nhengo yeZanu-PF ichimirira Chikanga-Dangamvura mudare reparamende VaEsau Mupfumi, vaudza Studio 7 kuti havaone chakaipa pakusarudzwa, kwemagamba nebato ravo. Asi mutauriri webato reMDC-T, VaObert Gutu, vanoti masarudzirwo ari kuitwa magamba haana kunaka. No media source currently available   	https://www.voashona.com/a/zimbabwe-heroes-debate-rages-on/3911820.html
politics	VaMugabe Vanoita VaJonathan Moyo Gurukota reDzidzo yePamusoro	Mutungamiri wenyika, VaRobert Mugabe, neMuvhuro vakavandudza zvishoma dare ravo remakurukota vachibvisa VaJonathan Moyo kubazi rezvekuburitswa kwemashoko, vachivaita gurukota rinoona nezvedzidzo yepamusoro. Vanga vari gurukota redzidzo yepamusoro, Amai Oppah Muchinguri Kashiri, vava gurukota rezvemvura nezviwanikwa. Vatora basa ranga richiitwa naVaSaviour Kasukuwere, avo vava gurukota idzva rezvematunhu, vachitora basa ranga richiitwa naVaIgnatius Chombo. VaChombo vava gurukota rezvemukati menyika, vachitora basa ranga richiitwa naVaKembo Mohadi, avo vatora basa raiitwa nevakadzingwa mubato, VaDidymus Mutasa, avo vanga vari gurukota rezvevasori. Brigadier General Ambrose Mutinhiri vave kutora chigaro chaVa Joel Biggie Matiza chekuva gurukota rezvedunhu reMashonaland East. VaMatiza havana rimwe basa idzva ravapihwa. Amai Nyasha Chikwinya ndivo vava gurukota rezvemadzimai. Gurukota rezvevashandi, Amai Priscah Mupfumira, ndivo vari kufanobata chigaro chegurukota rezvekuburitswa kwemashoko zvichitevera kubviswa kwaVaMoyo. Amai Mupfumira vanoti vachabata chigaro ichi kusvika VaMugabe vatoresa gurukota idzva mhiko. No media source currently available Vanoona nezvekuburitswa kwemashoko muMDC, VaObert Gutu, vanoti zvaiitwa naVaMugabe kungopedzera hoko padehwe retsindi sezvo dare ravo remakurukota risina njere dzekunyukura nyika mumadhaka mairi. Mukuru wesangano reZimbabwe Democracy Institute, VaPedzisayi Ruhanya, vanotiwo VaMoyo kwavaenda kuchavapa mukana wekuvandudza zvinhu munyaya dzedzidzo, vachitiwo hapana zvavanotarisira zvitsva kuhurongwa hwaitwa naVaMugabe. VaRuhanya vanoti munhu anofanirwa kuvandudzwa ndivo VaMugabe pachavo, kwete zvavari kuita pamakurukota avo.. No media source currently available 	https://www.voashona.com/a/zimbababwe-politics/2851055.html
health	Hurumende Yozengurira Kudzinga Vashandi Vayo Vasati Vabayiwa Nhomba yeCovid-19 seZvayanga Yavimbisa	Vashandi vakawanda vehurumende vasati vabaiwa nhomba yekudzivirira Covid-19 neMuvhuro vakaenda kubasa zvisinei nemutemo wechimbi chimbi wehurumende wekuti vange vasati vabayiwa nhomba kusvika musi wa 15 Gumiguru vamire kuenda kubasa vachinziwo havasi kuzotambiriswa mari dzemihoro Gurukota rinoona nezvevashandi Muzvinafundo Paul Mavima vanoti hurumende haisi kuzodududza padanho iri kunyangwe ichitambira zvichemo zvevamwe vashandi vasati vabayiwa. Vati vanogara kunzvimbo dzisati dzasvika nhomba vanofanira kunge vabayiwa musi wa 31 Zvita usati wadarika. Vayambira vari kutsika madziro kuti vachadzingwa basa. Asi mutauriri wesangano rinomirira vashandi vehurumende reZimbabwe Conferderation of Public Sector Trade Union, VaGibson Mushangu vati hurumende haifanire kuita zano ndega panyaya iyi vachiti havasi kuziviswa kuti zvii zviri kuitwa kuvashandi. VaMushangu vati kunyange hazvo zvakakosha kuti vashandi vabaiwe nhomba kuti vazvidzivirira kubva kuCovid-19, hurumende inofanirawo kukoshesa kuwedzera vashandi mari dzemihoro. Mutungamiriri we Amalgamated Rural Teachers Union of Zimbabwe VaObert Masaraure, vaudza Studio 7 vati kunyangwe hazvo vari kukurudzira nhengo dzavo kuti dzibayiwe nhomba, parizvino vari kukurudzira nhengo dzisina kubayiwa kuti dziende kumabasa vachitiwo hurumende haisi kutarisa zvichemo zvavo. Mutungamiriri weProgressive Teachers Union of Zimbabwe, Doctor Takavafira Zhou, vaudza Studio 7 kuti pane dzimwe nhengo dzesangano ravo dzisina kuenda asi vakadzikurudzira kuti dziende kubasa mangwana. VaZhou vati pane zvikonzero zvakawanda zviri kuita kuti varairidzi vasabaiwe nhomba. VaZhou vati sekuziva kwavo, varairidzi vanodarika zviuru makumi matatu chete ndivo vega vabaiwa nhomba mbiri uye varairidzi vanodarika zviuru zana havasati vatambo baiwa nhomba yekutanga. Mutauriri mubazi redzidzo yepasi, VaTaungana Ndoro, vati bazi rehutano ndiro rinoziva kuti varairidzi vangana vakabaiwa nhomba asi vakati zvikamu makumi mapfumbabwe kubva muzana zvevarairidzi vese munyika zviri kuenda kubasa. Sangano guru revashandi reZCTU rakaenda kumatare richiti kumanikidza vashandi kubayiwa nhomba kutyora bumbiro remutemo asi nyaya iyi yakanzi haisi nechimbi chinbi nematare. Hurumende yakaburitsa mutemo wekuti vanhu vabayiwe kuburikidza negwaro rayo kana kuti Government Gazette. 	https://www.voashona.com/a/hurumende-yozengurira-kudzinga-vashandi-vayo-vasati-vabayiwa-nhomba-yecovid-19-sezvayanga-yavimbisa/6275428.html
business	Vadhomeni Vanoti Hurumende Haisi Kukoshesa Mabasa Avo	Sangano rinomirira vanoshanda mubazi rezvekurima, re Zimbabwe Agricultural Professionals and Technical Association (ZAPTA), rinoti vashandi vebazi iri, zvikuru sei vadhomeni, vanofanirwa kupiwa mari yerubatsiro, kana kuti ‘risk allowance’, panguva ino yekurwisana necoronavirus sezvo basa ravo richivamanikidza kusangana nekushanda nevanhu vakasiyana siyana. Munyori mukuru weZAPTA, VaZivaishe Zhou, vaudza Studio 7 kuti sezvo hurumende yakapa varairidzi mari yekubatsirikana panguva iyi, haifanirwi kusarudza vashandi vainobatsira, naizvozvo hurumende inofanirwa kuziva kuti vadhomeni vanodavo rubatsiro rwakadai. VaZhou vati sangano ravo harisikufara nemabatirwo arikuitwa nyaya yezvimidhudhudhu zvinofanirwa kushandiswa nevadhomeni, vachiti vadhomeni vazhinji vari kushaya mari yokuenda kumahofisi eCMED kunotora zvimidhudhudhu izvi. VaZhou vati pane zvizhinji zvinofanirwa kugadziriswa mubazi iri, vachiti vanokurudzira hurumende kuti itarisise nekugadzirisa zvirikuitika mubazi iri kuti vashandi vaite basa ravo zvakanaka. Tatadza kubata mukuru anoona nezvevashandi mubazi iri, VaGibson Chijarira, sezvo mharembozha yavo yange isingadavirwi. Tichienda pamhepo, gurukota rezvekubudiswa kwemashoko, Amai Monica Mutsvangwa, vange vasati vapindura mibvunzo yatavatumira. No media source currently available 	https://www.voashona.com/a/zimbabwe-agriculture-employees-want-better-recognition-from-government/5674287.html
business	VaGumbo Vopomerwa Dzimwe Mhosva neZaac	Gurukota muhofisi yemutungamiri wenyika, Va Joram Gumbo, vanonzi havana kumiswa pamberi pedare redzimhosva sezvange zvakatarisirwa zvichitevera kusungwa kwavakaitwa neMuvhuro neZimbabwe Anti Corruption Commission, Zaac. Asi VaGumbo vambosvika havo kumatare edzimhosva kwechinguva, ndokubva vadzoserwa zvakare kumahofisi eZaac. Studio7 haina kukwanisa kunzwa kugweta raVaGumbo, VaSelby Hwacha, kuti nyaya iyi iri kufamba seyi sezvo vanga vasiri kudaira nharembozha yavo. Asi vane ruzivo nezviri kuitika muZaac vaudza Studio7 kuti VaGumbo vari kupomerwa dzimwe mhosva pamusoro pemhosva dzavakasungirwa neMuvhuro. Vatiwo ichokwadi kuti VaGumbo havana kumiswa pamberi pematare edzimhosva sezvo pamuka dzimwe mhosva dzavari kupomerwa. VaGumbo vakasungwa neZaac vachipomerwa mhosva yekuita zvehuori panguva iyo vaive gurukota rezvekufambiswa kwezvinhu munyika. VaGumbo vanonzi vakaita zvehuori apo vakashandisa imba yehanzvadzi yavo, Mavis Gumbo, kuti ishandiswe semahofisi ekambani yeZimbabwe Airways, iyo vanonzi vakaita kuti iumbwe muna 2012 apo vaive gurukota rezvekutakurwa kwezvinhu. VaGumbo vanonziwo vakanyorera bhanga guru renyika musi wa 10 Nyamavhuvhu 2017 vachiriudza kuti rikweretese kambani yeZimbabwe Airways mari inoita miriyoni imwe chete yemadhora ekuAmerica. Musi wa 21 Nyamavhuvhu 2017, VaGumbo vanonzi vakazivisa kuti mari yakanga yabva kubhanga guru renyika ishandiswe mukubhadhara rendi yemba yaMuzvare Gumbo, uye imwe yacho kuti ishandiswe mukuvakiridza imba iyi. Hurumende inoti zvakare musi wa 12 Gunyana 2017, kambani yeZimbabwe Airways yakaisa mari inoita miriyoni imwe chete yemadhora ekuAmerica mubhanga rekambani yeMaclaten Holdings, inova kambani yemwanasikana waMuzvare Mavis Moyo, Clara Rachel Mudzami. Hurumende inoti zvakaitwa naVaGumbo zvaive kunze kwemutemo, uye zvisingatarisirwe kuitwa nemunhu mukuru muhurumende.	https://www.voashona.com/a/zimbabwe-minister-gumbo-facing-more-charges-of-corruption/5153605.html
business	VaBiti Vanoti Kudzika Mutemo weKutara Mitengo Kunoratidza Kuti Njuga dzeHupfumi Dzoremera VaMthuli Ncube	Mutevedzeri wemutungamiri webato rinopikisa reMDC Alliance, VaTendai Biti, avo vakambove gurukota rezvemari, vanoti mutemo wechimbi chimbi wakadzikwa nehurumende wekutara mitengo yezvinhu munongedzo wekuti Zimbabwe yatadza kugadzirisa nyaya dzezvehupfumi. Mashoko aya anopesana nezviri kutaurwa negurukota rezvehupfumi, Muzvinafundo Mthuli Ncube, avo vakaudza vanoita zvekushanyirwa kwenyika svondo rapera kuti hupfumi hwagadzikana uye mutemo uyu unobatsira kuzvisimbaradza. Svondo rapera hurumende yakadzika mutemo wechimbi chimbi kana kuti Presidential Powers (Temporary Measures) (Financial Laws Amendment) Regulations 127 of 2021 unosungira vemabhizimisi vose kuti vatengese zvinhu nemutengo wedhora rekuAmerica wepamusika weReserve Bank of Zimbabwe, RBZ, Foreign Currency Auction kwete pamukoto. Asi mumashoko kuvatori venhau masangano anomirira vemabhizimisi akaita seZimbabwe National Chamber of Commerce, Confederation of Zimbabwe Industries neEmployers Confederation of Zimbabwe anoti mutemo uyu uri kuomesera vemabhizimisi vakawanda sezvo vasiri kukwanisa kuwana mari pamusika weRBZ uyu. VaBiti vanoti vanowiriranawo neveZimbabwe Lawyers for Human Rights vakakwira kudare repamusoro nemusi weChina vachipikisa mutemo mutsva uyu vachiri unotyora bumbiro remutemo. No media source currently available Ko masimba ekuti mutungamiri wenyika adzike mitemo zvechimbi chimbi pasina kuenda kudare reparamende unoshanda sei chaizvo? Gweta VaTinomudaishe Chinyoka avo vanombomirira mutungamiri wenyika, VaEmmerson Mnangagwa, uye vakasarudzwawo nemusi weChina kuva sachigaro webhodhi rePetrotrade rinoona nezvemafuta ekufambisa dzimotokari vanoti hapana chakaipa pamutemo uyu sezvo uchishandiswawo nenyika dzakawanda dzakaita seAmerica sezvo kuenda kudare reparamende kuchigona kutora nguva. No media source currently available  .	https://www.voashona.com/a/vabiti-vanoti-kudzika-mutemo-wekutara-mitengo-kunoratidza-kuti-njuga-dzehupfumi-dzoremera-vamthuli-ncube/5915226.html
business	Mbatya Tsaru Dzorambidzwa Kupinda Munyika	Gurukota rezvemari, VaPatrick Chinamassa, vaparura hurongwa hwavo hwekuongorora mashandiro ari kuita hupfumi kana kuti mid term fiscal policy review. No media source currently available Mukuparura chirongwa ichi, VaChinamasa vanoti vatora matanho akawanda akanangana nekusimudzira maindasitiri nekuwezdera mari yehurumende. Vchitura muparamende hurongwa hwepakati pegore hwemafambisirwo emari, VaChimanasa vati kunyange hazvo paine mitero yakakura pashangu nembatya tsaru, zvinhu zvange zviri kuramba zvichipinzwa munyika uye zvava kukanganisa maindasitiri emuno. Vati kutanga mwedzi unouya, zvinhu izvi zvinenge zvisisabvumidzwe kupinda munyika, uye zvikabatwa zvichatorwa nekuparadzwa. Vatiwo zvinhu zvakaita semafuta nesipo hazvichabvumidzwe kupinda munyika, sezvo nyika iri kuzvigadzira. Vati mbatya zhinji idzi dzinounza zvirwere munyika. VaChinamasa vawedzera mitero yemotokari tsaru dzinotengwa kunze kwenyika kana kuti surtax charge kubva pazvikamu makumi maviri kubva muzana kusvika pazvikamu makumi matatu nezvishanu kubva muzana. Mari iyi inobhadharwa pamusoro peimwe yeduty inove zvikamu makumi mana kubva muzana VaChinamasa vatiwo hurumende iri ichasandura mutemo kuti machechi anoita mabasa ekutsvaga mari kana kuti profit abhadhare mutero kana kuti tax. Asi vati mari yechegumi nezvipo haisi kuzobhadhariswa mutero. VaChinamasa vatiwo hurumende iri kushishakana nenyaya yekuti mari zhinji yairi kuwana iri kuenda mukubhadhara vashandi nekudaro dare remakurukota rakatora danho rekuti mari inoenda kuvashandi inofanira kuderedzwa kubva pazvikamu makumi masere nezvitatu kubva muzana kusvika pazvikamu makumi mana kubva muzana. Vanoti izvi zvinoita kuti kurumende iwane mari yekushandisa mumabasa ebudiriro. Vaenderera mberi vachiti mutongo wakapihwa nedare repamusoro reSupreme Court unopa vashandirwi samba rekudzinga vashandi mushure mekuvapa chiziviso chemwedzi mutatu chete wakauya panguva iyo hurumende yange iri kuronga kuvandudza mitemo yevashandi kuti inakire vashandi nevashandirwi. Vati kuvandudzwa kwemutemo wevashandi kunofanira kuitwa pachitarisirwa kuti unofanira kupa mukana wekuti makambani akawanise kushanda zvakanaka vachiti pari zvino makambani akawanda ane zvikwereti zvemari yevashandi izvo zvinoatadzisa kuita basa nemazvo. Vapa semuenzaniso kambani yeZiscosteel iyo vati kunyange yakavhara makore akati kuti apfuura, mari dzevashandi dziri kuramba dzichiwedzera. Vatiwo hupfumi hwenyika hausi kuita zvakanaka uye izvi zviri kukonzerwa nekuti mabasa ekurima haasi kufamba zvakanaka uyewo maindasitiri haasikuita zvakanaka sezvo zvichidhura kuita bhizimisi munyika nekuda kwekudhura kwemari, nekudhura kwezvinhu zvakaita semagetsi nemvura. VaChinamasa vatiwo nekuda kwekusashanda zvakanaka kwehupfumi, hurumende yave kutarisira kuwana $3.6 billion gore rino kubva pane $3.9 billion yavange vachitarisira. VaChinamasa vati hurumende pamwe nevanhu vanofanira kuchinja maitiro avo kuitira kuti hupfumi hwenyika hubudirire. Mukuru wesangano rinomirira vemabhizimisi reZimbabwe National Chamber of Commerce, VaDavison Norupiri, vanoti matanho atorwa naVaChinamasa ekuchengetedza maindasitiri emuno akanaka chose uye vanoatsgira. Vatiwo zvakakosha kuti hurumende ideredze mari inoenda kuvashandi vachiti izvi zvinoipa mukana wekuita zvirongwa zvebudiriro. Mukuru weConferderation of Zimbabwe Industries, VaBusisa Moyo, vatiwo vanotsigirawo matanho atorwa naVaChinamasa. Gavhuna webhanga guru renyika, VaJohn Mangudya, pamwe nemutungamiri weMDC, VaMorgan Tsvangirai, vanga vari muparamende vachinzwa VaChinamasa vachitaura	https://www.voashona.com/a/zimbabwe-chinamasa-chifera-tsvangirai-shona/2887056.html
business	Hurumende Yotatarika Kutenga Mafuta eKufambisa Motokari	Zvinhu munyika zvaita manyama amire nerongo sezvo makambani anotenga mafuta edzimotokari ari kuti ari kutadza kuwana mari kubva kubhanga guru renyika rereserve bank of Zimbabwe. Munyori mukuru mubazi rezvemhando dzemoto VaPatson Mbiriri vanoti hurumende iri kuita chipatapa kuyedza kugadzirisa dambudziko iri kuti munyika musaite dambudziko rekushomeka kwemafuta ekufambisa dzimotokari. Izvi kumwana weZimbabwe inenge yave nhamo yechikwepa kuti uku chakarumwa uku chinotsva. Parizvino vanhu vari kuswera vakamira mumitsetse kutsvaga mari kumabhanga. Asi nhengo yeZanu-PF inomirira Dangamvura-Chikanga mudare reparamende uye vaine mabhazi VaEsau Mupfumi vanoti vanhu vekuManicaland vanenge vange vogara havo vachienda kunotenga mafuta kuMozambique uko mutengo wacho wakaderera. VaMupfumi vati havo zvinonetsa kuziva kuti mafuta aya haakanganise here dzimotokari. Vatiwo vane chivimbo chekuti hurumende ichagadzirisa dambudziko iri risati rakomba. Mutungamiri weconfederation of Zimbabwe industries VaBusisa Moyo vanoti dambudziko iri rikasagadziriswa zvichaomera vemabhizmisi. Vatiwo pane makambani akawanda achatatarika sezvo achishandisawo mafuta aya. Vakawanda vari kushamisikawo kuti sei zimbabwe iri kutatarika nekushaya mafuta edzimotokari iyo iine kambani yemafuta enzimbe yeGreen Fuel? Vaimbova gurukota rezvemhando dzemoto VaElton Mangoma vave kutungamira bato reRDZ vanoti nyaya yehuori ndiyo yakanganisa chirongwa ichi. Ko chii chingaitwe nehurumende kuti dambudziko iri ripere? VaMangoma vanoti hurumende yaVaMugabe yaremerwa nemutoro wekutungamira nyika. Nyaya yekushomeka kwemafuta iyi hachisi chinhu chitsva muZimbabwe. Kubva muna 2000 pachine kambani yehurumende yenoczim zvinhu zvainetsa zvichikonzerwa kunnyaya nenyaya yehuori nekushomeka kwemari yekunze. Nyanzvi munyaya dzezvehupfumi dziri kuyambira kuti dambudziko iri rikasagadzirwa nechimbichimbi hupfumi hwenyika hunogwadama.	https://www.voashona.com/a/zimbabwe-matongerwo-enyika/3546436.html
business	Vagari Voita Maonero Akasiyana Pane Zviri Kuitika muBulawayo	Vagari vemuBulawayo vari kuita maonero akasiyana siyana panyaya yezviri kuitika mukanzuru yeguta reBulawayo, vamwe vachiti zviri kukonzerwa nehuwori, vamwe vachiti zviri kukonzerwa nerusarura rudzi. Mutauro unotyisa wakasimudza musoro zvichitevera danho rakatorwa nemutevedzeri wameya weguta iri, VaTinashe Kambarami, rekumisa basa munyori weguta, VaChristopher Dube, masvondo mashoma apfuura vachivapomera mhosva dzakati kuti. Izvi zvakapa kuti vamwe vatsigira vaVaDube, vabude pachena vachishora VaKambarami, vamwe vachiti sezvo VaKambarami vari muShona, vaifanirwa kubva mukanzuru yeguta, vachiti verudzi rweNdebele chete ndivo vanofanira kupinda mukanzuru iyi. Izvi zvakaita kuti zvinhu zvishate vanhu vakawanda vachisimudzira nyaya yerusarura rudzi, asi vamwe vachiti dambudziko reguta raikonzerwa nehuori huri mukanzuru. Meya weguta, VaSolomon Mguni, vakazopindira vachimisa kumiswa basa kwaVaDube, asi vakati nyaya iri kupomerwa VaDube inofanirwa kuferefetwa nemazvo. Mutungamiri wesangano reHabakkuk Trust, iro rinoshanda mukuvaka runyararo muvanhu, VaDumisani Nkomo, vanoti vanobvumirana nemaonero ekuti nyaya yerusarurarudzi yakasimudzwa nemakakatanwa aya, ine chekuita nekusagadziriswa zvizere kwenyaya yeGukurahundi, uyewo kusarira kumashure kunonzi kwakaita matunhu eMatabeleland. Mudzidzisi wezvekuvakwa kwerunyararo nebudiriro, VaDonwell Dube, vachitaura semuongorori akazvimirira, vanoti panoda kunyatsoitwa tsvakurudzo yakakwana yekuti makakatanwa ari kuitika aya, ari kunyatsokonzerwa nei, vachitiwo nhoroondo yekuve nezvichemo zvisingagadziriswi nehurumende, zvinhu zvinogona kuve zvimwe zvezvikonzero. Munguva pfupi yapfuura, boka remadzimai eMDC emudunhu reBulawayo, rakashora kwarakati kukurudzirwa kwekupesana kwevanhu pachishandiswa marudzi kuri kuitwa muguta iri. Mukuru weAffirmative Action Group muBulawayo, VaReginald Shoko, vanoti sangano ravo rave nenguva richitaura nezvehuwori hwavanoti hwave nenguva huchiitika. Asi VaShoko vanoti vanoshora zvikuru nyaya yekupatsanurwa kwemarudzi. Mufundisi, uye vari mukuru wechikwata chinonzi Save Bulawayo Campaign, icho chakaita musangano nezuro waikurudzira kuti makanzura eBulawayo abviswe, kugadzwe komishini, VaAnglistone Sibanda, vanoti havakurudziri nyaya yerusarurarudzi. Mukuru weBulawayo Progressive Residents Association, VaAmbrose Sibindi, vanotiwo zviri kuitika mukanzuru yeBulawayo hazvinei nerusarurarudzi, asi kuti huwori uri pachena. VaSibindi vanoti zvakakosha kuti makanzuru asati asarudzwa, vave vanhu vanoziikanwa hunhu hwavo munzvimbo dzavanogara. VaSibindi vanotiwo zvakakosha kuti vagari vasarudze zvine huchenjeri makanzura avo kuitira kudzivirira huwori, kana kutadza kuita basa nemazvo. Vanhu vane chitsama vakataura pamusangano wanezuro vakaratidzawo kusafara nekutadza kuita basa nemazvo kuri kuitwa nekanzuru iyi, izvo vakati zviri kukonzerwa nehuwori. Mumwe mugari akangozvidoma nezita rekuti Amai Moyo vakati vanoda kuti pave nekomishini vachiti pave nenguva yakareba makanzura eguta reBulawayo achinongedzwa munyaya dzehuwori. Vakambove mutevedzeri wameya weBulawayo, VaGift Banda, vakambomiswa basa vachinenedzerwa huwori, asi vakazochenurwa nedare reHigh Court. Vaimbove murwiri wehondo yerusununguko pasi peboka reZIPRA, VaLinganiso Nyathi, vanoti nyaya yehuwori haifanirwi kuve inopinza zverusarurarudzi mukati. Vachinyora paTwitter, mumwe wevatevedzeri veMDC, VaWelshman Ncube, vayambira vagari vemuBulawayo kuti vasaite pfungwa yekuda kuve nekomisheni muguta, vachiti izvi zvinogona kudzorera kumashure budiriro yeguta. Svondo rapera, hurumende yakatumira komisheni yevanhu vashanu kuti iite ongororo yezviri kuitika mukanzuru yeBulawayo. Komisheni iyi yakapedza basa rayo nezuro uye zvakabuda zvinotarisirwa kuturwa munguva pfupi inotevera. Nyanzvi munyaya dzematongerwo emaguta dzinoti kuuyiswa kwekomisheni kuti ifambise mabasa eguta reBulawayo, zvakafanana nekuisa kanzuru iyi mumaoko eZanu PF sezvakamboitika munguva yevaimbove mutungamiri wenyika, VaRobert Mugabe, avo vakadoma makomisheni ekuti aiite basa mumaknzuru aive pasi peMDC mushure mekunze makanzuru aya apomerwa nyaya dzehuori. No media source currently available 	https://www.voashona.com/a/residents-differ-on-goings-on-at-bulawayo-council/5012274.html
politics	Nyanzvi dzezveMatongerwo eNyika Dzopesana paMaonero Adzo Pane Zviri Kukonzera Mhirizhonga muNyika	Imwe nyanzvi mune zvematongerwo enyika inoti kusamira kwezvinhu zvakanaka munyika kuri kuitika iye zvino kuri kukonzerwa nekunonoka kwehurumende kugadzirisa zvinhu, izvo zvave kuita kuti vana veZimbabwe vanyunyute. Izvi zvinotevera mhirizhonga yaitika muHarare yakonzerwa nevemakombi vanga vachinyunyuta nekuwanda kwemapurisa mumigwagwa, vanonzi vanenge vachida chioko muhomwe. Kutaridzira nemhirizhonga izvi zvinouya mazuva mashoma nyika yasangana nekumwe kuratidzira kukuru kwakaitika kuBeitbridge neChishanu chapfuura, vanhu vachinyunyuta nemutemo unorambidza vanhu kupinza zvinhu munyika. VaCharles Mutasa, avo vanoshanda vakazvimirira vanoti hurumende yakarara nezamu mumukanwa payakaregerera zvinhu zvichienda kumawere munyaya dzekuwondomoka kweupfumi, izvo zvoita kuti imukirwe nevana vayo. “Hurumende yedu yakaregerera zvinhu nekuti kana wakaona kuti kunetsa kwemari mumabhanga, hakuna kungotanga, asi kuti zvinhu zvakaitika munguva hombe,” VaMutasa vanodaro. Asi imwe nyanzvi mune zvematongerwo enyika uye vari sachigaro weZanu PF kuUnited Kingdom, VaNick Mangwana vanoti hurumende iri kuziva nezvematambudziko ose aya, uye iri kuita zvose zvainogona kuti igadzirise zvinhu. “Hurumende iri kuziva matambudziko ose aya, uye iri kuita zvose zvainogona kugadzirisa zvinhu. Chainokumbira chete ndechekuti vanhu vaipe nguva yekugadzirisa zvinhu,” VaMangwana vanoti zvinhu zvichanaka kubva muna Gunyana, vachiti kuuraya midziyo kuri kuitwa nevanhu vari kuratidzira hakuna zvakunobatsira. No media source currently available 	https://www.voashona.com/a/zimbabwe-politics-riots-zrp-harare/3403788.html
business	IMF Inoti Haisi Kuzokweretesa Zimbabwe Imwe Mari Kudzamara Yabhadhara Zvimwe Zvikwereti	Bhanga guru rinokweretesa mari nyika dzepasi rino reInternational Monetary Fund kana kuti IMF rinoti harisi kuzokweretesa Zimbabwe mari sezvo iine zvikwereti zvakawanda kunze zvairi kukundikana kubhadhara. Zimbabwe ine chikwereti chinosvika mabhiriyoni gumi emadhora ekuAmerica chairi kutadza kubhadhara kuWorld Bank, African Development Bank, European Investment Bank neParis Club. IMF yakatura mashoko aya kuvatori venhau nemusi weChipiri mushure mekupedza mwedzi ichiongorora mamiriro akaita zvinhu munyika munyaya dzezvehupfumi. Izvi zvakaitwa kuburikidza nemadandemutande nenyaya yechirwere cheCovid-19. IMF inoti kuti Zimbabwe, yave nemakore makumi isina kukwereteswa mari nebhanga iri ikwereteswe mari, inofanira kubhadhara zvikwereti kana kutenderana nevayakakwereta kuti yobhadhara sei chikwereti ichi. IMF. Kunyangwe hazvo Zimbabwe yakakanganiswa zvakanyanya nechirwere cheCovid-19 sedzimwe nyika. IMF inoti inotarisira kuti hupfumi huchakwira nezvikamu zvitanhatu kubva muzana gore rino. Nyanzvi munyaya dzezvehupfumi, VaVictor Bhoroma, vaudza Studio 7 kuti zvakakosha kuti Zimbabwe igadzirise zvimwe zviri kukurudzirwa neIMF kuitira kuti isimudzire hupfumi hwenyika. No media source currently available 	https://www.voashona.com/a/imf-inoti-haisi-kuzokweretesa-zimbabwe-imwe-mari-kusvika-yabhadhara-zvimwe-zvikwereti/6316651.html
business	VaMangudya Votarisirwa Kuburitsa Hurongwa hweMari	Gavhuna veReserve Bank of Zimbabwe, VaJohn Panonetsa Mangudya, vachaburitsa gwaro remashandiro avanotarisira kuita nyaya dzemari munyika, kana kuti Monetary Policy Statement. Dzimwe nyanzvi munyaya dzehupfumi dzinoti gwaro raVaMangudya rinofanirwa kuratidza gwara rekutevera mari yeZimbabwe isati yadzoswa kuti itsive yekunze kwenyika. Nyanzvi idzi dzinoti nguva yekudzora dhora reZimbabwe haisati yasvika. Imwe yenyanzvi mune zvehupfumi nezvemari uye vachishanda nePercycon Global Fund Managers, VaPersistance Gwanyanya, vanoti nguva yekuita dhora remuZimbabwe haisati yasvika. VaGwanyanya vanoti Zimbabwe inofanira kushandisa mari yekunze pari zvino uye hurumende inofanirwa kusapindira mubasa re Reserve Bank of Zimbabwe sezvo zvematongerwo enyika zvisingagone kutungamira mashandiro anoita mabhanga. No media source currently available Zvichakadaro, imwe nyanzvi munyaya dzehupfumi, VaRejoice Ngwenya, vanoti havasi kufara nemashandiro ari kuitwa nemabhanga emunyika, vachiti mabhanga haasi kupihwa mukana wekuita mabasa awo akasununguka. No media source currently available 	https://www.voashona.com/a/zimbabwe-reserve-bank-of-zimbabwe-governor-john-mangudya-to-present-monetary-policy-document-rejoice-ngwenya-persistance-gwanyanya/4794680.html
health	Vagari vekuMabvuku-Tafara Vochenesa Misha neKutsvaira Marara	Nekuona dambudziko remarara aita makomo nemakomo, kanzuru yeguta reHarare isiri kukwanisa kuatakura, vagari vekuMabvuku neTafara vari kutarisirwa kuchenesa musha wavo neChitatu kuburikidza nekutsvaira pamwe nekuchengetedza marara. Mumwe wevari kutungamira hurongwa uhwu, uye vari kanzura weWard 21, VaBarnabas Ndira, vanoti vachabatana nekambani inogadzira simende yeLafarge Cement Zimbabwe Limited, iyo yaizivakanwa kare seCirlce Cement, pamwe nekanzuru yeguta reHarare. VaNdira vanoti vagari vachapa simba ravo, kambani yeLafarge Cement Zimbabwe Limited yopawo zvekushandisa zvakaita sembatya dzinodzivirira tsvina pamwe nemabhini ekuisira marara, kanzuru ichizobatsirawo nemotokari dzekutakurisa marara aya. Kanzuru yeHarare iri kutatarika kuti ikwanise kutakura marara munzvimbo dzakawanda, izvo zvave kupa kuti vagari vaite hurongwa hwekuchenesa nzvimbo dzavo voga. Studio 7 haina kukwanisa kubata vekambani yeLafarge Cement Zimbabwe Limited kanawo kanzuru kuti tinzwewo kubva kwavari. Asi Kanzura Ndira vanoti aka hakasi kekutanga kuti vabatane nevamwe mukushambidza musha wavo. “Mwedzi yapera iyi taibatana nevakaita sevedzichechi pamwe nemasangano evagari anoti reCombined Harare Residents Association neHarare Residents Trust. Mwedzi wapera tabatana neAnglican Church, saka aka hakasi kekutanga uye kupedzisira,” vanodaro VaNdira, vanova munin'ina wamuchakabvu Tonderai Ndira, avo vakapondwa munguva yemhirizhonga yezvematongerwo enyika muna 2008. No media source currently available 	https://www.voashona.com/a/zimbabwe-politics-harare-mabvuku-residents-clean-up/2777813.html
sports	‘Take Money’ onosimbisa mbabvu kuSA	SHASHA yetsiva yeWorld Boxing Council Super Bantamweight – Kudakwashe Memory “Take Money” Chiwandire – ari kusimuka akananga kuSouth Africa nemusi weMuvhuro uko achanogara masvondo maviri achiita gadziriro dzemutambo wake naZulina Munoz wekuMexico uyo ari kuda bhande rake.   Vatambi vaviri ava vacharwira bhande iri reWBC nemusi wa27 mwedzi uno kuHarare International Conference Centre.   Maneja waChiwandire ari zvakare murairidzi wake, Clyde Musonda anoti mwedzi uno wakakosha zvikuru kuna Chiwandire pamwe nemhuri yose yeZimbabwe sezvo achiti achanyora nhoroondo nekukunda Munoz.   “Tiri kuenda kuSouth Africa kwemasvondo maviri uko tichanosimbaradza gadziriro dzedu dzekusangana naMunoz. Mwedzi watapinda uno waNyamavhuvhu mukuru kwatiri nekuti tiri kuda chaizvo kuti bhande iri rirambe riri muno uye tiri kuvimbisa kuti richaramba riri muno.   “KuSouth Africa tiri kunosimbaradza gadziriro dzedu sezvo pasara mavhiki mashoma kuti mutambo wedu naMunoz uchisvika. Saka tichanotamba mitambo yehushamwari yakawanda (sparring) nevatambi vekuSouth Africa iyo ichabatsira Take Money mugadziriro dzake,” anodaro Musonda.   Take Money akakwisa kuhwina mutambo uyu apo achasangana naMunoz, anobva apihwa mukana wekurwira bhande reWBC Super Bantamweight Gold iro rina Yamileth Mercado wekuMexico zvekare. Akahwinha bhande reWBC Super Bantamweight Interim mwedzi yadarika zvichitevera kukunda kwaakaita Catherine Phiri wekuZambia.   Kuhwina kwaakaita bhande iri kwave kumuzarurira mikana muupenyu hwake.	https://www.kwayedza.co.zw/take-money-onosimbisa-mbabvu-kusa/
health	Chirongwa cheNhomba yeCovid-19 Chakapinda muZuva Retatu Panguva Iyo EU Ichiti Ichawanisa Zimbabwe Imwe Nhomba	Bazi rezvehutano rakazivisa neChitatu kuti kusvika nenguva dzeina dzemasikati, vashandi vari pamberi mukurwisana nedenda reCovid-19 vanosvika zviuru zviviri nemazana manomwe nevana, kana kuti 2 074, vakanga vabaiwa nhomba yekudzivirira kupararira kwechirwere cheCovid-19 nyika yose. Izvi zvakaitika apo chirongwa chekubaya nyika yose chakapinda muzuva retatu. Bazi iri rakazivisawo kuti vanhu vasere vakafa kana kuti 8, uye vamwe makumi mashanu kana kuti 50, vakawanikwa vaine chirwere ichi pavanhu chiuru nemazana masere nevana, kana kuti 1 804, vakavhenekwa. Vanhu zana nemakumi mashanu nevana, kana kuti 154, vakanga vari muchipatara pakupera kwezuva musi weChipiri. Huwandu hwevanhu vabatwa neCovid-19 nyika yose hwakasvika pazviuru makumi matatu nezvishanu zvine mazana mapfumbamwe nemakumi matanhtatu, kana kuti 35 960, kuchitiwo vanhu vafa kubva patanga chirwere ichi nyika yose vakasvika pachiuru nemazana mana ane makumi mashanu nevatanhatu, kana kuti 1 456. Zvichakadaro, sangano reEuropean Union rinoti Zimbabwe munguva pfupi inotevera iri kutarisirwa kuwana nhomba inodarika miriyoni imwe chete kana kuti 1, 152 million, pasi pechirongwa che Coalition for Epidemic Preparedness Innovations, kana kuti COVAX. Izvi zvakabuda padandemutande reTwitter reEU. Chirongwa cheCOVAX chinotungamirwa nesangano reWorld Health Organization richibatsirwa nemasangano akasiyanasiyana, kunyanya reEuropean Union, uye chakanangana nekubatsira nyika dzichiri kubudirira. Pari zvino Zimbabwe yakapihwa nhomba zviuru mazana maviri, kana kuti 200 000, kubva kuChina, iyo yakatanga kubayiwa muHarare svondo rapera uye mamwe matunhu kutanga neMuvhuro. China yakazivisa neChitatu kuti ichapa Zimbabwe imwe nhomba zviuru mazana maviri. Zimbabwe inoti yakatenga imwe nhomba zviuru mazana matanhatu kubva kuChina inosvika mukupera kwemwedzi uno. Asi vakuru mubazi rezvehutano vasina kuda kudomwa nemazita vanoti vanhu vari kuuya kuzobayiwa vachiri vashoma. Nyanzvi munyaya dzezvehutano, Dr. Brighton Chireka vanoti vanotenda bazi rezvehutano nedanho rayakatora rekuti vashandi vezvehutano vave pakati pevanhu vakatanga kubaiwa nhomba munyika yose. No media source currently available 	https://www.voashona.com/a/zimbabwe-covid-19-vaccination-update-dr-brighton-chireka/5792063.html
health	Muzvare Linda Masarira Voendeswa kuChipatara	Murwiri wekodzero dzevanhu Amai Linda Masarira avo vakapedza mazuva makumi masere vari kujere reChikurubi mushure mekusungwa vachiratidzira zvisiri pamutemo vakaendeswa kuchipatara muHarare husiku hweChipiri mushure mekunge vatanga kurwara. Kumbogara mujeri uu kunonzi nevamwe ndiko kwopa kuti Muzavre Masarira varware. Shamwari yaMuzvare Masarira, VaOstallos Siziba avo vakambovharirwawo kuChikurubi vanoti vakakatyamadzwa nehurwere uhu sezvo vainge vaswera navo vachinzwa zvakanaka muswere wose. VaSiziba vaudzawo Studio 7 kuti Muzvare Masarira vachiri kuongororwa navanachiremba asi vanoti parizvino zvinoratidza kuti chipfuva chavo hachina kumira zvakanaka. VaNqobizitha Mlambo vanoti Muzvare Masarira vanogona kunge vakatapurirwa chirwere vari mujeri reChikurubi iro risina kumira zvakanaka. Vanorwira kodzero dzevanhu vanogaroshoropodza majeri emunyika vachiti haana hutsanana pamwe nezvekudya zvakanaka. Muna 2011 dzimwe nhengo dzeparamende dzakashanyira majeri mashanu emuno dzikabuditsa gwaro rairatidza kuti kumajeri hakuna mvura yakachena, zvekushandisa zvakakwana pamwechete nezvekudya zvinovaka muviri. Vasati vapinda muchipatara Muxvare Masarira vakaudza Studio 7 kuti dambudziko rimwe guru riri kuChikurubi nderezvekudya sezvo vanhu vachidya zvisina kukodzera. No media source currently available  	https://www.voashona.com/a/zimbabwe-matongerwo-enyika/3538383.html
health	VaChiwenga Havasati Vaita Musangano naVanachiremba neVakoti Vari Kuramwa Mabasa	Mutevedzeri wemutungamiri wenyika varizve gurukota rezvehutano, VaConstantino Chiwenga, pamwe nemunyori mukuru mubazi rezvehutano, VaJasper Chimedza, havasati vaita musangano nevashandi vemuzvipatara kusanganisira vakoti navanachiremba avo vave nemwedzi miviri vachiramwa mabasa. Vari kuramwa mabasa vanoti vari kuda kuwedzerrwa mari uye kuti vawaniswe zvikwanisiro muzvipatara. Asi vachitaura nezvekudomwa kwaVaChiwenga nemusi weChipiri svondo rapera, munyori mukuru mudare remakurukota, Doctor Misheck Sibanda, vakati mutungamiri wenyika, VaEmmerson Mnangangwa, vaida kuti VaChiwenga vatange basa nechimbi chimbire kugadzirisa zviri kunetsa mubazi rezvehutano munguva iyo nyika yatarisana nedambudziko reCovid-19. Hatina kukwanisa kubata VaChiwenga kuti tinzwe divi ravo sezvo nharembozha yavo yange isiri kudairwa. Asi tabata munyori mukuru wesangano ravanachiremba reSenior Hospital Doctors Association Doctor, Aaron Musara, avo vanoti hakuna musangano wati waitwa. No media source currently available Mashoko aya atsinhirwawo nemutungamiri wesangano revakoti reZimbabwe Nurses Association VaEnoch Dongo vati hakuna chavati vanzwa kuvakuru mubazi rezvehutano nezvekugadzirisa zvichemo zvavo. No media source currently available 	https://www.voashona.com/a/vachiwenga-havasati-vaita-musangano-navanachiremba-nevakoti-vari-kuramwa-mabasa/5540398.html
business	ZIBAWU Inoti Standard Bank Haina Chido cheKusimudzira Nyika	Sangano rinomirira vashandi vemumabhanga, re Zimbabwe Banks and Allied Workers Union, rinoti Standard Bank iri kuvhara mabhanga ayo mumaguta madiki akaita se Hwange, Chiredzi, Chinhoyi nemamwe, nekuti bhanga iri haridi kubatsira Zimbabwe kuti ibudirire. Mashoko aya anotevera mashoko ebhanga iri ekuti riri kuvhara mabhanga aro mumaguta madiki nekuti zvinhu hazvina kumira zvakanaka munyaya dzehupfumi. Munyori mukuru weZimbabwe Banks and Allied Workers Union, VaPeter Mutasa, vanoti vashandi vavo vakawanda vari kurasikirwa nemabasa nepamusoro pemaitiro ebhanga iri. Studio7 haina kukwanisa kunzwa divi reStandard Bank. No media source currently available 	https://www.voashona.com/a/zimbabwe-standard-bank-closings-zibawu-mutasa/4066084.html
sports	Caps United Inosimudza Mukombe weCastle Premier Soccer League	Chikwata cheCaps United ndicho chasimudza mukombe weCastle Premier Soccer League mushure mekurova chikwata cheChapungu 1-0 kuAscot Stadium kuGweru. Chikwata cheFC Platinum icho change chichifema chiri mugotsi meCaps United hachina kuwana mukombe kunyangwe hacho charova Tsolotsho 3-0. Aka ndekechishanu munhoroondo yemakwikwi aya Caps United ichisimudza mukombe wePSL. Caps yakambozviita muuna 1979, 1996, 2004, 2005. Makororokoto kuCaps United kubva kuStudio 7	https://www.voashona.com/a/mitambo/3612561.html
sports	Chikwata chakasimba: Mapeza	  MURAIRIDZI wemaWarriors — Norman Mapeza — anoti chikwata chake chiri kufanirwa kurwa semvumba musi weMugovera apo chiri kusangana neGhana mumutambo wemuGroup G wekurwira kuenda kumakwikwi eQatar 2022 World Cup gore rinotevera.   MaWarriors anotofanirwa kuhwina mutambo uyu kuti arambe ane mukana wekubudirira kuenda kuQatar sezvo kusvika pari zvino angokwanisa kuwana chibodzwa chimwechete kubva mumitambo miviri yaatamba.   Mumutambo wavo wekutanga, Warriors akaita mangange 0-0 neSouth Africa ndokuzokundwa wechipiri neEthopia unove mutambo uyo wakazoona sangano rinotungamira nhabvu reZifa richidzinga basa Zdravko “Loga” Logarusic aive murairidzi wechikwata ichi.   Zvichitevera kugadzwa kwakaitwa Mapeza kuti atsive Loga, Mapeza anoti chiremerera chikuru chaakapihwa kurairidza nyika yake nekudaro zvakakosha kuti varwe vamire. Achitaura nemusi weChipiri vasati vasimuka vakananga kuGhana, Mapeza akati zvakakosha kuti vagowana zvibodzwa zvizere kuAccra.   “Munhabvu, nguva dzose tinotambira kuhwina saka tiri kufanira kubata basa sebasa kuGhana nekuti nyika iri kutarisira zvikuru kubva kwatiri.   “Mutambo uyu wakatikoshera saka tichazama nepatinokwanisa kuunza zvibodzwa zvose nekuti tinoziva kuti hapana asingade kuhwina. Isu tinototamba mitambo yedu tichida kuhwina,” anodaro Mapeza.   Apo maWarriors ari kusangana neGhana kuAccra, achange ane vatambi vanotambira kuEngland vanoti Marvelous Nakamba weAston Villa, Jordan Zemura weAFC Bournemouth naTendayi Darikwa weWigan Athletic avo vakambokundikana kuuya kuzotamba mitambo yeSouth Africa neEthopia nekuda kwekuti Zimbabwe yakaiswa muboka rered list renyika dzinonzi dzine vanhu vakawanda vane chirwere cheCovid-19.   Vatambi ava vachangokwanisa kutamba mutambo wekuGhana chete asi havazokwanise kuzouya kuzotamba wemuno uyo uchasangana maWarriors neThe Black Stars svondo rinotevera musi weChipiri.   “Zvinofadza kuti kuGhana tichange tine chikwata chakasimba, tiine vatambi vedu vose saka tinofanira kubata basa sebasa. Mitambo yadarika, tange tichitamba takashota tisina vamwe vatambi vedu, apa tichange tinavo kuGhana uko tinofanirwa kubva nezvibodzwa.   “Mumutambo wekunoku ndiwo vatambi vekuEngland vasiri kutenderwa kuuya, asi zvakangonakawo nekuti iyo Ghana ine vayo vatambi vanotambira kuEngland vachatadzawo kuuya kuno,” anodaro Mapeza.   Apo maWarriors achatatsurana nemaBlack Stars, achange achishuvira kuti mutambo weSouth Africa neEthopia ugopera ari mangange kuitira kuti mukana wavo wekuenda kuQatar urambe uripo.	https://www.kwayedza.co.zw/chikwata-chakasimba-mapeza/
health	Musangano weInternational AIDS Conference Wotanga muSouth Africa	Musangano wemazuva mashanu weInternational Aids Conference wakatanga muDurban South Africane musi weMuvhuro uye uchapera nemusi weChishanu. Musangano uyu uri kuzeya nyaya dzekudzivirira kupararira kwechirwere cheHIV/AIDS uye kuti potsvagwa sei mari yekuita izvi. Mutevedzeri wemutungamiri wenyika yeSouth Africa VaCyril Ramaphosa ndivo vavhura musangano uyu zviri pamutemo. VaRamaphosa vakurudzira nyika dzepasi rino nemasangano akazvipira kuti vabatane mukurwisa denda iri. Vamwe vanyarikani vari pamusangani uyu vanosanganisa munyori mukuru weUnited Nation VaBan Ki Moon, vatungamiri venyika dzemuAfrica, muimbi Elton John uye Nevanzi wamambo kana kuti Prince Harry vekuBritain. Musangano uyu wakarongwa nesangano reInternational Aids Society uye unounza pamwe chete nyanzvi dzinosvika zviuru gumi nenomwe kubva kunyika dzose dzepasi rino. Nyanzvi idzi dzinenge dzichiisa misoro pamwe chete kuti dzibatsirane kurwisa denda iri iro rauraya vanhu vanodarika mamiriyoni makumi matatu mumakore makumi matatu nemashanu. Vari kutungamira Zimbabwe kumusangano uyu igurukota rinoona nezvehutano Dr David Parirenyatwa avo vanoti Zimbabwe iri kuda kuvhara maburi ose angaite kuti vanhu vatsva vatapurirwe chirwere cheHIV. Zvimwe zvizvarwa zveZimbabwe zviri kumusangano uyu zvinosanganisirawo VaDaniel Molokele vanova mukuru wesangano reAIDS Accountability International avo vanoti Zimbabwe ichabatsirikana nekuve pamusangano uyu. Mashoko aya atsinhirwawo nasachigaro wesangano reZimbabwe Network for Positive Women Amai Martha Tolana vati kunze kwekunzwa zviri kuitwa nevamwe, nyika ichagovawo zvairi kuita. Sangano reUnited Nations rinoti rinoda kupedza mukondombera panosvika gore ra2030 uye panguva imwe cheteyo richiwanirawo vanhu mushonga. Asi UN inoti pachine mutambo sezvo paine vanhu vanodarika mamiriyoni makumi matatu vari kurarama nehutachiona pasi rose, vakawanda vari muAfrica. Vanhu vakawanda vanonziwo vari kutapurirwa chirwere ichi zvikuru kuNorth Africa, Middle East nekuRussia. KuRussia kunonzi nyaya iri kupa kuti chirwere chipararire kuramba kutambira nyaya dzechingochani. Asi vakawanda vanoita zvechingochani ava vanonzi vari kubatwa nechirwere ichi zvakanyanya. VaMolokele vanoti Zimbabwe inarowo dambudziko rekusada kupinza ngochani muzvirongwa zvayo. Imwe nyaya iri kupa kuti kurwisa chirwere ichi kunetse inyaya yekuti nyika dzemuAfrica nevanobatsira vave kusunga homwe. Muna Kubvumbi 2001 nyika dzemuAfrica dzakatenderana kuAbuja, Nigeria kuti mumabhajeti adzo dziise mari inosvika zvikamu gumi nezvishanu kubva muzana kunyaya dzezvehutano. Asi zvinonzi nyika imwe chete chete ndiyo yakwanisa kuzadzikisa zvido zveAbuja Declaration. VaMolokela vanoti izvi zvapa kuti kurwisa denda iri kunetse. Amai Martha Tolana vanotendawo kuti kushaya mari kuri kupa kupa kuti zvinhu zvikone n’anga murapwa achida. Kutapuriranwa kwechirwere muZimbabwe kwakadzika kubva pazvikamu gumi kubva muzana kusvika pazvikamu gumi nezvishanu kubva muzana. Asi zvinhu hazvina kumira zvakanaka sezvo Zimbabwe isina mari yakakwana yekubatsira vanorarama nehutachiona hweHIV/AIDS. Zimbabwe iri pachidanho chechishanu panyika dziri pamusoro soro muAfrica pachitariswa nyaya dzekupararira kwemukondombera. Vanhu vanosvika miriyoni imwe chete nezviuru mazana mana vari kurarama nehutachiona muZimbabwe. No media source currently available 	https://www.voashona.com/a/zimbabwe-matongerwo-enyika/3423386.html
business	Vatyairi veMagonyeti vekuZimbabwe Votambura Vari kuRwanda Mushure meKutadza Kubhadharwa Mari Dzavo kweMwedzi Inodarika Miviri	Vamwe vatyairi vemagonyeti makumi mana vanobva kuZimbabwe vanoti vari kunonga svosve nemuromo vari kuRwanda nepamuganhu weTanzania neZambia mushure mekupererwa namari vari pamabasa uye kambani yakavapa basa isiri kuda kuvapa mihoro yavo. Vatyairi ava vanoti vakaenda kuRwanda mushure mekunge vawana basa rekutakura zvinhu kubva ku Mt. Hampden muHarare vachienda nazvo kuKigali, guta guru reRwanda. Vanoti vakapinzwa basa nekambani yeSimba Logistics yekuTanzania ichishanda pamwechete neimwe kambani yemuZimbabwe inonzi Ceva Logistics.uko rekuti vatakure michina kubva pakavakirwa paramende itsva yeZimbabwe. Pamotokari dzakapiwa basa idzi panonzi paive nesere dzekuTanzania asi vatyairi ava vanofunga kuti vamwe vavo vekuTanzania ava vanogona kunge vakatopiwa mari dzavo kare. Vamwe vatyairi vataura neStudio 7 vanoti zvibvumirano zvavakanga vanyorerana nekambani yeSimba Logistics chaguma kushanda musi wa 17 Gumiguru uye vazhinji vavo vakangopiwa zvikamu makumi manomwe kubva muzana zvemari yezvibvumirano zvavo, vachinzi zvikamu makumi matatu kubva muzana zvakasara vaizopiwa wasvitsa zvinhu zvavakatakura. Asi mari yavakapihwa yakatopera sezvo vave nemwedzi yakawanda vabva kumba uye vachizvitengera chikafu pamwe nemvura yekushandisa zuva nezuva. .Vamwe vachiri pamuganhu weTanzani neZambia vanoti vari kusangana nedambudziko rekutadza kuwana mvumo yekuti vapfuurire mberi nerwendo rwavo kunyange hazvo vachiti kambani yakavapa basa yakanga yakavavimbisa kuti havaizosangana nedambudziko. Vatyairi ava vanoti havasi kukwanisa kushandisa mazita avo sezvo vari kutyira kuzodzingwa mabasa pamwe nekunyimwa mari dzavo dzasara pabasa ravari kuita. Studio 7 haina kukwanisa kunzwa kubva kuma kambani maviri aya sezvo ange asinga kudaira nhare dzawo. Hatinawo kukwanisa kubata muzinda weZimbabwe muRwanda kuti tinzwewo kana uine matanho auro kutora ekuedza kubatsira vatyairi ava. No media source currently available No media source currently available 	https://www.voashona.com/a/6831736.html
health	Makambani Opindawo Muhurongwa hweKutenga Nhomba yeCovid-19	Vemabhizinesi vaparura chirongwa chekubaya vanhu nhomba vachishanda pamwe chete nehurumende nechinangwa chekudzivirira kupararira kwechirwere cheCovid-19. Vemabhizinesi vaparura chirongwa chinonzi Business Preparedness, Prevention and Response to Covid -19 kana kuti BPPRI kuti vabatsirane nehurumende kudzikisa huwandu hwevanobatwa neCovid-19 kuburikidzanekutenga nhomba nezvimwe zvekushandisa muzvipatara kurwisa chirwere cheCovid-19. Vachitaura pakuparurwa kwechirongwa ichi nhasi muHarare, sachigaro weBPPRI, Amai Getrude Mashonganyika, vati vemabhizimusi vanoda kuti dambudziko reCovid-19 ripere kuitira kuti mabhizinesi avo abudirire izvo zvakavasunda kuti vatengewo nhomba dzeCovid-19 kuitira kuti nyika ikurumidze kuva nehuwandu hunotarisirwa hwevanhu vabayiwa nhomba munyika yose, kana kuti herd immunity. Kambani yeCIMAS ndiyo ichange ichitungamirira vemabhizimusi muchirongwa chekutengwa kwenhomba idzi. Vachitaura pachiitiko ichi, sachigaro weCimas, Amai Emma Fundira, vatiwo chinangwa chavo ndechekuti vanhu vakawanda vazvidzivirire kuchirwere chinouraya ichi. Mutevedzeri wegurukota rezveutano, Dr John Mangwiro, vatiwo vafadzwa zvikuru nekubatana kwemabhizimusi nehurumende mukurwisa chirwere cheCovid-19 VaMangwiro vatiwo vari kutarisira kuti makambani aya achapawo veruzhinji, kunyanya kunzvimbo dzakasarira shure, ruzivo pamusoro pezvakanakira kubaiwa kwenhomba. VaMangwiro vatiwo hurumende yakasarudza kushandisa nhomba yeSinopharm neSinovac nedzimwewo nekuti ndidzo dzinogona kuchengetedzeka zvakanaka munyika. CIMAS inoti vemabhizimusi vakaisa madhora ekuAmerica miriyoni imwe chete kutsigira chirongwa chekutengwa kwenhomba. Nezuro, vanhu zviuru gumi nezvinomwe nemazana matatu nemakumi mana nevashanu, 17 345, vakabayiwa nhomba yekutanga nezuro wakare, izvo zvakasvitsa huwandu hwevanhu vabayiwa nhomba yekutanga pazviuru mazana matatu nemakumi masere nezvisere nemakumi maviri nemumwe chete, 388 21. Vanhu zvuru zvitanhatu nemazana manomwe nemakumi maviri nevapfumbamwe, 6 729, vakabayiwa nhomba yepiri nezuro wakare, izvo zvakasvitsa huwandu hwevanhu vabayiwa nhomba yepiri pazviuru makumi matanhatu nezvipfumbamwe nemazana mapfumbamwe nemakumi mapfumbamwe nevaviri, 69 992. Zimbabwe iri kushandisa mishonga yeSinovac neSinopharm kubaya vanhu, kunyange hazvo World Health Organization ichiti haisati yapa mishonga iyi chitambi chekuti ishandiswe kuruzhinji rwevanhu. Zimbabwe inoti ine hurongwa hwekubaya vanhu vanosvika mamiriyoni gumi. No media source currently available 	https://www.voashona.com/a/zimbabwe-firms-embark-on-buying-covid-19-vaccines-for-employees-and-family/5871690.html
politics	Dare Rinoudza Muzvare Mamombe, Muzvare Chimbiri naMuzvare Marova Kuti Vaise Mapasipoti Avo Mumaoko eDare	Dare ramejasitiriti ratura mutongo wekuti mumiriri weHarare West muparamende, Muzvare Joanna Mamombe, nevamwe vavo vaviri, vasvitse magwaro avo ekufambisa kudare. Vatatu ava, avo vanoti vakatochwa vari muhusungwa, vari kupomerwa mhosva yekutyora mitemo yakadzikwa nemutungamiri wenyika yeCovid-19 Regulations. Vachitura mutongo wavo pachikumbiro chakasvitswa nehurumende chekuti zvakaturwa nedare pachikumbiro chevatatu ava zvivandudzwe, mutongi wedare, Amai Vongai Muchuchuti Guriro, vati Muzvare Mamombe nevamwe vavo vanoti Muzvare Cecilia Chimbiri naMuzvare Netsai Murova, vasvitse mapasipoti avo panokwana nguva dza 4 neChitatu masikati. Vanziwo vadzoke kudare musi wa13 Nyamavhuvhu apo pakatarisirwa kuenderera mberi kwenyaya yavari kupomerwa. Vatatu ava vakange vabhadhariswa mari yechibatiso uye kuti vazvipire kumapurisa kamwe chete mukati memasvondo maviri, asi vachuchisi vehurumende vakadzoka kudare kuti izvi zvivandudzwe vachiti vakawana runyerekupe rwekuti vatatu ava vanga vachida kutiza munyika. Amai Guriro vati zvakakosha kuti vatatu ava vamirire kutongwa kwavo nokudaro vati vaona zvakakodzera kuti vabvume chikumbiro chehurumende. Gweta revatatu ava, VaJeremiah Bhamu, vati vachakwidza nyaya iyi kudare repamusoro kuitira kuti vadzoserwe mapasipoti avo vachiti hapana mhosva yavanganzi vangatize kutongwa kwayo. Zvichakadai, baba vaMuzvare Marova, VaRunesu George Marova, vati vari kushungurudzika zvikuru nekushungurudzwa kuri kuitwa mwana wavo pamwe chete nevamwe vaakasungwa ainavo. Baba vaMuzvare Chimbiri, VaHenry Chimbiri, vati vari kushushikana zvikuru nemapurisa ari kuramba achishanyira mwana wavo nevamwe vari kuchipatara kwavari kunyange hazvo vatatu ava vakapihwa mukana wekubhadhara mari yechibatiso nematare pamhosva yavari kupomerwa. Hatina kukwanisa kutaura nemutauriri wemapurisa, VaPaul Nyathi, kuti tinzwe divi remapurisa sezvo vanga vasiri kudaira nharembozha yavo. Muzvare Mamombe nevamwe vavo vanoti vakasungwa mwedzi wapera pa roadblock mushure mekuratidzira kunonzi kwakaitwa nevechidiki veMDC Alliance mumusha weWarren Park. Kunyange hazvo bepanhau reHerald nemamwe masangano enhau akaburitsa kuti vatatu ava vaive mumaoko emapurisa, mapurisa akazobuda achiramba mashoko aya mushure mekunge vatatu ava vazowanikwa kuBindura vachiti vakatochwa vari mumaoko ehurumende. Parizvino, vatatu ava vari kugara muchipatara vachirapwa zvichitevera kutochwa kwavanoti vakaitwa uku. Asi hurumende kuburikidza negurukota rinoona nezvinoitika mukati menyika, VaKazembe Kazembe, inoti ichiri kuferefeta nyaya iyi. No media source currently available 	https://www.voashona.com/a/harare-court-order-mdc-trio-to-surrender-passports/5455554.html
politics	Madzimai ekuHwande Oratidzira muHarare Achinyunyuta kuHurumende	Madzimai evashandi vekuHwange Colliery vari kuronga kuratidzira neChina muHarare vachinyunyuta nekusapindira kwehurumende mukugadzirisa matambudziko akatarisana nevashandi vepakambani inoshandira varume vavo. Madzimai ekuHwange ave nemazuva anodarika zana achiratidzira senzira yekutsutsuma kusabhadharwa kwevarume vavo kwemakore mashanu apfuura. Kuratidzira uku kuchange kuchitsigirwa nesangano reZimbabwe Coalition on Debt and Development. Muzvare Janet Zhou, avo vanoshanda nesangano reZimbabwe Coalition on Debt and Development, vati vacharatidzira serutsigiro kumadzimai ekuHwange, uye kuti hurumende ione kuti pane dambudziko rinoda kugadzirwa. Imwe nhengo yekomiti yeparamende inoona nezvezvicherwa, Amai Fanny Chirisa, vatiwo zvinosuwisa kuti hurumende haisi kubuda pachena panyaya yekusabhadharwa kwevashandi vepakambani iyi, kunyange hazvo hurumende ine zvikamu zvakawanda zvehupfumi mukambani iyi. Sachigaro wekomiti inoona nezvemadzimai, Amai Priscilla Misihairambwi Mushonga, vanotiwo semadzimai ari mudare reparamende vanofanirwa kunyara nekuregerera madzimai aya achiratidzira kwenguva ndefu vasina kupindira munyaya iyi. Kambani yeHwange Colliery inonzi ine mari dzeveshandi dzinopfuura mamiriyoni makumi manomwe emadhora. Vachibvunzwa mudare reparamende nezvemadzimai ari kuratidzira aya kuHwange Colliery, gurukota rezvevashandi, Amai Petronella Kagonye, vati madzimai aya ari kushandiswa nevanhu vari mune zvematongerwo enyika. Amai Kagonye vati sehurumende vakagadzirisa nyaya dzezvevashandi. No media source currently available 	https://www.voashona.com/a/zimbabwe-women-to-march-thursday-protesting-delays-in-their-hausbands-salaries/4386877.html
sports	Vakawanda muAfrica Votarisira kuMorocco paMutambo neFrance Nhasi	Vatsigiri vemutambo wenhabvu muZimbabwe vane chivimbo kuti Morocco inorova France manheru ano nekupinda mufainari ye2022 World Cup. Nhasi kune makuwerere pakati pechikwata cheMorocco icho chiri kushura mare kuWorld Cup nechikwata chakapedzisira kutora mukombe uyu cheFrance. Veruzhinji munyika kusanganisira muongorori wemutambo wenhabvu VaLawrence Hwekwete vane chivimbo kuti Morocco inokunda France mumutambo uyu. Chikwata chinokuda apa chiri kusangana neArgentina iyo yakarova Croatia 3-0 nezvibodzwa zvakanwiswa naLionel Messi nezviviri naJulian Alvarez. Mukunwisa nezuro, Messi ave nezvibodzwa zvakaenzana mumakwikwi aya naKylian Mbappe wekuFrance. Vaviri ava vanwisa zvibodzwa zvishanu. Argentina yakapedzisira kusimudza mukombe uyu muna 1986 ichitingamirwa namushakavu Diego Maradona kuMexico. Mbappe ari kupinda munhandare manheru ano mumutambo wakatarisirwa zvikuru nevakawanda neMorocco. Mutambo uyu uri kutambirwa munhandare yeAl Bayt Stadium. Kunze kwaMbappe, maAtlas Lions anofanira kungwarirawo Olivier Giroud uyo ari kurovawo mambure. Asi Morocco iri kurumbidzwa nenyanzvi nekuti yakasunga kumashure neutare zviri kupa kuti nyika dzakawanda dzikundikane kuinwisa. Murairidzi weMoroccco, Walid Regragui ari kurumbidzwa nevakawanda nemarongero ake etsoro yemutambo zvapa kuti ave murairidzi wekutanga kutungamira nyika yemuAfrica kusvika kumazemi-finals eWorld Cup. Morocco iri kutarisira kuna Hakim Ziyech, Achraf Hakimi nevamwe. Muongorori wemutambo wenhabvu VaFarai Kambamura vanoti varikuonawo Morocco ichibudirira mumutambo uyu. Vanoita zvematongerwo enyika VaNixon Nyikadzino avo vanozivikanwa nezita rekuti Cde Mao vanoti Morocco ndizvo. Chikwata chinokundwa nhasi pakati peFrance neMorocco hachisi kubva chadzokera kumusha asi chichatamba neCroatia nemusi weMugovera kuona kuti ndeipi nyika inopedza makundano aya iri pachidanho chechitatu. Fainari yeWorld Cup 2022 iriko musi wesvondo, 18 Zvita. No media source currently available 	https://www.voashona.com/a/6876372.html
business	VaDzvokora Vokurudzira Vana veZimbabwe Vari Kunze Kuti Vabatsire Mukugadzirisa Zvinhu Kumusha	Mumwe wevari kushanda mukugadzirisa ramangwana rinotarisirwa ndaVaTawanda Dzvokora, avo vanozviti Chief Svosve. Zvizvarwa zveZimbabwe zviri kunze kwenyika zvakawanda zvinoramba zviine shuviro yekuti zvinhu kumusha zvichanaka nerimwe zuva. Asi pahuwandu hwazvo, zvimwe ndizvo zviri kubatawo nepazvinogona napo mukuedza kuti hutongi hwejechetere huri kutarisirwa nevakawanda huitike nekukasika. Mumwe wevari kushanda mukugadzirisa ramangwana rinotarisirwa iri ndaVaTawanda Dzvokora, avo vanozviti Chief Svosve. Vanoti hapana chinombonakidza pakugara kunze kwenyika. “Ini ndiri munhu wekumusha, saka ndinoramba ndichitarisira kuti zvinhu zvichanaka chete, asi kwete nekuti vanhu vari kumusha chete ndivo vanofanirwa kushanda asi kuti kana nesuwo tiri mu diaspora,” vanodaro VaDzvokora. VaDzvokora, avo vaimbove murairidzi vakambodzidzisawo munyika yeBotswana vasati vasunga twavo nemhuri yavo vakananga kuUnited States of America kudunhu reNorth Dakota uko kwavakasvikopinda munyaya dzemhando dzemoto vachisiya zvekubata choko. “Ndagara mu diaspora kwe 15 years, 10 ndiri kuBotswana then five ndiri muno umu, asi pfungwa dzinenge dzingori kumusha nekuti muno tiri musango. Saka kare vakuru vaiti kunonzi kutetereka.” VaDzvokora, avo vane makore makumi mana nemashanu ekuberekwa, ndivo zvakare mukuru anoona nezvekufambiswa kwemashoko mubato rinopikisa hurumende reZimbabwe First iro rinotungamirwa naVaMaxwell Zeb Shumba. Ndivo zvakare munyori anoona nezvekuburitswa kwemashoko mumubatanidzwa wemapato anopikisa weNational Electoral Reform Agenda, kana kuti NERA, vachimirira bato ravo reZim First, uyo uri kurwira kuti munyika muitwe sarudzo dzakachena. Vanoti vana veZimbabwe vari kunze kwenyika vanofanirwa kuitawo pavo mukuwedzera kuti zvinhu zvikasike. Kumusha vanoti vari kubatsirawo nekutumira mbatya, chikafu nezvimwe zvakadaro kuburikidza nechechi yavo yeZimbabwe Methodist Church. “Gore rega rega tinotumira munhu kumusha anonogovera zvinhu zvatinenge taunganidza pamwe nekutenga,” VaDzvokora vanodaro. Vanoti vari kutenga dzimba kumusha senzira yekuunganidza nayo hupfumi uye pari zvino vari kuvaka imba yekuti vari parwendo vanogona kurara kana kuti lodge kuChinhoyi. No media source currently available 	https://www.voashona.com/a/zimbabwe-politics-diaspora-dzvokora/3326220.html
politics	Munyori Mukuru weUnited Nations Oshora Kuputika kweChinofungidzirwa Kuti Chombo muZimbabwe	Munyori mukuru weUnited Nations VaAntonio Guterres vanoti vari kushushikana zvikuru nekuputika kwakaita chinofungidzirwa kuti chombo kana girinendi kuWhite City Sports Stadium kuBulawayo nemusi weMugovera rakapotsa rauraya mutungamiri wenyika VaEmmerson Mnangagwa, vatevedzeri vavo vaviri VaConstantino Chiwenga naVaKembo Mohadi avo vanonzi vakakuvara. VaGuterres vakurudzira kuti vane chekuita nekuputika uku vanofanira kusungwa voendeswa kumatare uye vakati vari kushuvira kuti vakakuvara vapore nekukurumidza. Vanhu vanosvika makumi mana nemapfumbamwe vakakuvara. Mapurisa ari kuenderera mberi achiferefeta nyaya iyi uye hapana ati asungwa. Mutauriri wemapurisa Senior Assistant Commissioner Charity Charamba vati kana paine vane humbowo vanofanira kufonera matikitivha eCID Bulawayo panumber dzinoti 0292-71568, Bulawayo Central Police – 0292-72515 or CID headquarters – 0242-709134, kana National Complaints desk on 0242-703631, or WhatsApp number 0712800197 kana kumapurisa ari pedyo navo. Zvichakadaro, sangano remubatanidzwa wemakerereke yeZimbabwe Council of Churches (ZCC) vakumbira vemakereke kuti vabatane mukunamata uye kutsanya kuti munyika muitwe sarudzo murunyararo. Mizinda yekunze yakaita seEgypt, America, Britain neRussia yashorawo zvikuru zvakaitika muZimbabwe. VeSADC ne African Union vashorawo chiitiko ichi. Nyanzvi munyaya dzezvematongerwo enyika VaMaxwell Saungweme vanoti munyori mukuru weUnited Nations aifanira kubuda pachena kuti aya mabasa evanopfurikidza mwero. No media source currently available  	https://www.voashona.com/a/munyori-mukuru-weunited-nations-oshora-kuputika-kwechombo-muzimbabwe/4453169.html
business	Mutungamiri weTogo Anovhura ZITF Vanorwira Kodzero Vachinyunyuta	Mutungamiri we Togo, VaFaure Gnassingbe, vavhura Zimbabwe International Trade Fair, ZITF, zviri pamutemo muBulawayo vachikurudzira vanhu vemuZimbabwe kuti varambe vakashinga kunyange hazvo vakatemerwa zvirango nenyika dzekunze. Mutungamiri we Togo, VaFaure Gnassingbe, vavhura Zimbabwe International Trade Fair, ZITF, zviri pamutemo muBulawayo vachikurudzira vanhu vemuZimbabwe kuti varambe vakashinga kunyange hazvo vakatemerwa zvirango nenyika dzekunze. Vati nyika yavo yeTogo yakambotemerwawo zvirango pane imwe nguva. VaGnassingbe vange vachifamba nemutungamiri wenyika, VaRobert Mugabe. Nyika dzinosvika gumi nepfumbamwe dzange dzichiratidzira kumusika mukuru uyu, uye dzinosanganisira, Russia, Botswana, Cyprus, China, Ethiopia ne Germany. Mutungamiri weTogo akurudzirawo Zimbabwe nenyika dzemuAfrica kuti dzikoshese kukwenenzvera zvigadzirwa zvadzinotengesa kuti dzikwanisewo kubudirira. VaGnassingbe vapawo mibayiro kumakambani anonzi akagona kushongeza zvinhu anosanganisira yaVaMugabe yeAlpha Omega Dairy, Delta Corporation, bazi rezvekurima, redzidzo, nemamwe. Asi havasi vanhu vose vari kufara munyika nekuuya kwaVaGnassinbe avo vanonzi nevanopikisa munyika mavo vanotonga nedemo. Mutungamiri weTogo uyu akasiirwa chigaro nababa vake Va Gnassingbé Eyadéma avo vakatora simba vachishandisa mauto muna 1967. Vakatonga nyika iyi kusvika vafa muna 2005. Mauto akabva agadza VaFaure Gnassingbe pachigaro nechisimba kunyange hazvo mutauriri wedare reparamende uyo aive kunze kwenyika, aifanirwa kumbobata matomu pamutemo. Nyika dzekumavirira dzakazomanikidza VaGnassingbe kuita sarudzo asi vanhu vanodarika mazana mana vakafa mukurwisana musarudzo dzinonzi nevanopikisa dzakabirirwa. Mutungamiri weTogo uyu akarambawo nyaya yekuti atonge matemu maviri sezvaidiwa nevamwe munyika iyi. Asi munyori mubazi rezvekudyidzana nedzimwe nyika, VaJoey Bimha, vanoti Zimbabwe senyika yaona zvakakodzera kuti mutungamiri weTogo avhure zviri pamutemo chirongwa cheZITF. No media source currently available  Asi nyanzvi munyaya dzekudyidzana nedzimwe nyika uye vaimboshanda kumuzinda weZimbabwe kuEthiopia, VaClifford Mashiri, vanoti muitiro waVaMugabe hauna kusiyana naVa Gnassingbe, izvo zvakapa kuti vavakoke. No media source currently available 	https://www.voashona.com/a/zimbabwe-to-zitf/3308952.html
health	Madhokotera neVakoti Voshanda Hana Dzichirova Vachityira Kubatwa neCovid-19	Huwandu hwevanhu vari kufa pamwe nekubatwa nechirwere che Covid-19 hwava kupa kuti vashandi vanobatsira vanhu vanenge vachirwara nedenda iri, vapindwe nekutya, vachityira kuti vanogona kupinzwawo munjodzi nechirwere ichi, icho chava kuita chamurambamhuru munyika. Vashandi vezvehutano vanoti vave kusangana nevanhu vane chirwere ichi nguva dzose pavanenhge varipabasa sezvo huwandu hwevanhu vanenge vachibatwa nechirwere ichi huru kuramba huchikwira Mumwe mushandi wezvehutano, uye vari munyori wezvehutano muMD Alliance, Dr Henry Madzorera, vati vari kusiririswa zvikuru nehuwandu hweavo vari kufa nechirwere cheCovid-19. VaMadzorera vati vashandi vezvehutano vanotoda kubatsirwa mukugadzikana kwepfungwa nekuti zvavari kuona vari pabasa zvinotyisa. VaMadzorera, avo vakambove gurukota rezvehutano muhurumende yemubatanidzwa, vatiwo apo vashandi vezvehutano vanenge vodzokera kumba, vanenge vakutyirawo kutapurira mhuri dzavo kana vachinge vabatwa nedenda iri asi risati rabuda pachena. Asi VaMadzorera vati sevashandi vezvehutano varikutorawo matanho ekuderedza njodzi iyi sezvo riri basa ravo rekubetsera vanenge vachirwara Mumwe mukoti anoshanda muguta reHarare, VaSimbarashe James Tafirenyika, avo vanotungamira Zimbabwe Urban and Rural Council Nurse Worker’s Union, vati zvinhu zvinotyisa zvakanyanya kuenda kubasa. Asi vati kubaiwa kwavakaitwa nhomba kwakadzikamisa hana yavo. VaTafirenyika vatiwo zvakakosha kuti vashandi vezvehutano vapiwe zvekushandisa zvakakwana kuitira kuti vasabatwe neCovid-19 apo vanenge vachibetsera veruzhinji. VaTafirenyika vatiwo zvakakosha kuti vashandi vezvehutano vese vapiwe zvekufambisa kuitira kuti vasasangane neveruzhinji. Mumwe mugari wemuHarare, VaGodknows Homwe, vati vashandi vezvehutano vanofanirwa kuwedzerwa mari dzemihoro sezvo vari kubata basa rakakosha huye rinotyisa. Bazi rezvehutano rakazivisa nezuro kuti vanhu makumi matanhatu nevaviri vakafa nechirwere cheCovid-19, izvo zvakasvitsa huwandu hwevanhu vafa nechirwere ichi pazviuru zviviri nemazana masere nevapfumbamwe 2809. Vanhu vabatwa nechirwere ichi munyika yose vave zviuru makumi mapfumbamwe nechimwe nezana nemakumi maviri,91,120 , zvichitevera kubatwa kwevanhu zviuru zviviri nemazana manomwe nevashanu 2705 nezuro wakare. Kusvika nezuro, hurumende inoti vanhu vabaiwa nhomba yekutanga vakange vave miriyoni imwechete nezviuru mazana maviri makumi mapfumbamwe nezviviri nemazana matanhatu nemakumi mana nevaviri, 1 292, 642 Vanhu vabaiwa nhomba yepiri vave zviuru mazana matanhatu nemakumi mashanu nezvitanhatunemazana maserenemakumi matatu, 656 830. Huwandu uhwu hunogona kukwira apo hurumende ichazivisa zvabuda muongororo dzanhasi. Hurumende inoti ine hurongwa hwekubaya vanhu mamiriyoni gumi kana kuti zvikamu makumi matanhutu kubva muzana kuitira kuti chirwere ichi chisarambe chichipararira munyika. No media source currently available  	https://www.voashona.com/a/zimbabwe-doctors-and-nurses-worried-about-being-infected-with-coronavirus/5975584.html
health	Vanhu Voshaya Chikafu paRujeko Isolation Center kuMasvingo	Hurumende iri kukandirana nyoka mhenyu nekanzuru yeMasvingo panyaya yekuti ndiyani anofanirwa kupa chikafu varwere veCOVID-19 vakachengetwa paRujeko Isolation Center. Hama dzevanhu vari kugara paRujeko Isolation Center dzinoti varwere vari panzvimbo iyi havasi kuwana chikafu nguva dzose, zvokuti zvinhu zvatonyanya kuipa svondo rino. Nzvimbo iyi inotakura vanhu gumi, uye yakapihwa hurumende nekanzuru yeMasvingo pasi pehirongwa chehurumende chekuchengeta vanhu vanenge varwarisa nechirwere cheCovid-19. Mumwe mugari ane hama yake pachipatara apa ada kuzivikanwa nekunzi Baba Gari, nekutyira kuti hama yavo inozopinzwa panguva yakaoma, vati\nvarwere vari kuchema chema kuti vave nemazuva vasingapuhwi chikafu, uye hama dzevarwere ava dzisingabvumidzwi kuigira hama dzavo chikafu Mukuru webazi rezvehutano muMasvingo, Dr Amedus Shamu, vati ivo\nhavasi kuziva kuti sei chikafu chiri kushaikwa nekuti chinofanaira\nkubva kukanzuru sezvo iri iyo yakapa hurumende nzvimbo iyi.\n\nAsi meya weguta reMasvingo, VaCollen Maboke, vati harisi basa rekanzuru yavo kupa varwere chikafu sezvo varwere ava vari mumaoko ehurumende. VaMaboke vati kubva pavakapa nzvimbo iyi kuhurumende, hurumende ndiyo yanga ichipa varwere ava chikafu chichibva kuchipatara chikuru cheMasvingo General Hospital.\n\nHama dzevarwere ava dzinoti hurumende inofanirwa kugara pasi nekanzuru dambudziko iri rogadziriswa sezvo varwere ava vachida chikafu chinovalka muviri panguva iyo vanenge vari kurwara. Mumwe mugari wemuMasvingo ane hama iri paRujeko Isolation Center, uyo asina kuda kudomwa nezita rake, ati dambudziko iri rinofanirwa kugadziriswa nekukasika nekuti hupenyu hwevarwere huri kuiswa panguva yakaoma. Kushaikwa kwechikafu uku kuri kuitika panguva iyo vanhu mazana maviri nevanomwe vakatwa nechirwere cheCovid-19 nezuro mudunhu reMasvingo chete. Hurumende inoti vanhu makumi masere nemumwe chete, 81 vakafa munyika ne chirwere che Covid-19, uye vanhu zviuru zviviri nemakumi masere nevapfumbamwe, 2 089 vakabatwa nechirwere ichi nezuro wakare. Vanhu vafa nechirwere ichi vava zviuru zvitatu nemazana mana nemakumi maviri nemumwe chete, 3,421, uye vvabatwa nechirwere ichi munyika yose vava zviuru zana nezvishanu nemazana matanhatu nemakumi mashanu nevatanhatu, 105,656. Vanhu zviuru makumi matatu nechimwe nemazana matatu nemakumi\nmanomwe nemumwe chete, 31,371 vakabaiwa nhomba yekutanga nezuro, izvo zvakasvitsa huwandu hwevanhu vabaiwa nhomba yekutanga pamirioni imwe chete nezviuru mazana mashanu nemakumi mapfumbamwe nezvitatu nemazana matanhatu nemakumi mashanu nevatanhatu, 1,593,656. Vakabaiwa nhomba yepiri nezuro vaive zviuru gumi nezvinomwe nemazana maviri ane makumi mana nevanomwe, 17,247 izvo zvakasvitsa vabaiya nhomba iyi pazviuru mazana manomwe nemakumi matatu ane mazana matatu nemakumi manomwe nevasere, 730,378. Hurumende inoti inoda kubaya vanhu mamiriyoni gumi munyika mese kana\nkuti zvikamu makumi matanhatu kubva muzana senzira yekurwisa denda\nreCovid-19. No media source currently available  	https://www.voashona.com/a/zimbabwe-covid-19-patients-go-for-days-without-food-at-rujeko-isolation-center/5985218.html
health	Vanhu Votyira Hutano Hwavo Sezvo Kanzuru yeHarare Yoronga Kuvhara Mvura	Kanzuru yeHarare inoti ichatanga chirongwa chekumbomira kupa vagari mvura mamwe mazuva sezvo yave shoma mumadhamu. Dzimwe nzvimbo dzinonzi dzichatora mazuva mashanu dzisingawane mvura izvo zvoita kuti vagari uye vana chiremba vatyire kuti zvirwere zvinogona kupararira. Dambudziko iri riri kuwanikwa nemakanzuru eBulawayo neChitungwiza. Vanhu vakawanda vataura neStudio 7 vati nyaya yekushaya mvura kwemamwe mazuva imviro mviro yekutanga kwekupararira kwezvirwere zvakaita setyphoid. Vagari vemumusha wevazhinji weWarren Park vanoti vagara vachinetseka kuwana mvura uye vave kutokatyamadzwa kuti danho idzva rokuvhara mvura rinorevei. Muzvare Shandurai Zireva anoti madzimai nevanasikana ndivo vanoiswa parumananzombe zvakanyanya nekushomeka kwemvura. VaDonald Mavhudzi mumwe mugari wemuHarare vatiwo kanzura inofanirwa kutsvaka nzira dzekuzadzikisa kodzero yekuwanisa vanhu mvura yakachena iri mubumbiro remutemo. Amai Cecelia Mhondiwa vachema chemawo vakati sevanhukadzi kushaikwa kwemvura kuri kuvakonzeresa hurombo sezvo nguva zhinji vanenge votsvaka mvura pachinzvimbo chekubata mabasa emaoko. Vati kanzura inofanirwa kutsvaka nzira dzekuwanisa vanhu mvura. Hapana kuwiriran kuti chii chichaitwa mazuva anenge achishaikwa mvura. Vagari vanoti kanzuru inofanira kuunza motokari dzinotakura mvura kumisha yevanhu. Asi mutauriri weHarare City Council VaMichael Chideme vanoti vanhu vanofanira kuchereredza mvura. Vanotungamira sangano reCombined Harare Residents Association VaMfundo Mlilo vanoti hurumende nekanzuru vanofanira kutenda kuti mutoro wekuwanira vanhu mvura wavaremera kuti vape masangano ekunze mukana wekubatsira. Kumisha mizhinji inogara vanhu muHarare, zvibhorani zvishoma zviriko zvakaiswa nemasangano akazvimiririra asi nekuda kwekuwandirwa nekushandiswa zvakanyanya, zvibhorani izvi zvinofa nguva zhinji uye hakuna anogadzira. Muna 2009 vanhu vanodarika zviuru zvishanu vakashaya nekuda kwechirwere cheCholera. Vana vakawanda vanombofa nezvirwere zvemanyoka. Vana chiremba vakawanda vari kuchema chema kuti kuzvipatara zvakawanda hakuna mishonga nekudaro pakaita zvirwere zvinogona kupararira nekukurumidza. No media source currently available  	https://www.voashona.com/a/zimbabwe-matongerwo-enyika/3555040.html
business	Varairidzi Vopika kuti Vachaenderera Mberi neKuramwa Mabasa Panovhurwa Zvikoro	Sangano re Progressive Teachers Union of Zimbabwe rinoti hurongwa hwekuratidzira nekuramwa mabasa kwevadzidzisi huri kuenderera mberi neChipiri panovhurwa zvikoro, sezvavakazivisa, kunze kwekunge hurumende yauya nezvibvumirano zvinotambirika pamusoro pezvinyunyuto zvevarairidzi. Zvinyunyuto izvi zvinonzi zvinosanganisira kuda kuti vawedzerwe mari, kubvumidzwa kuti vaende pazororo, kubviswa kwezvematongerwo enyika muzvikoro, uye kudzorerwa kwemari dzinopiwa varairidzi kana vachiita mamwe mabasa ari pamusoro pekudzidzisa kwavanoita. Hurumende yakatozivisa kuti ichatora matanho ekudzinga mabasa vose varairidzi vachapinda mukuramwa mabasa kuri kukurudzirwa uku. Asi mutungamiriri wesangano iri, Doctor Takavafira Zhou, vanoti havabvumi kuvhundutsirwa nekutyisidzirwa sezvo bumbiro remitemo richivabvumidza kuita izvi. Hurumende yakazivisa kuti ichaita musangano neMuvhuro nevamiriri vesangano rinomirira vashandi vehurumende reApex Council, wekuzeya nezvezvichemo zvevashandi vehurumende. Asi mamwe masangano evarairidzi, anosanganisira PTUZ neZIMTA, anoti akabuda muApex Council akaumba sangano reFederation Of Zimbabwe Educators’ Unions (FOZEU), kuitira kuti vazvimirire mukurwira zvichemo zvavo sevarairidzi. Doctor Zhou vanotiwo nguva yareba vadzidzisi vachitambura uye vachiedza kusvitsa zvichemo zvavo kuhurumende asi pasina chinobuda. No media source currently available 	https://www.voashona.com/a/zimbabwe-education-teachers-strike-ptuz/4382501.html
politics	VaChiwenga Vanoviga Magamba Matatu paHeroes Acre	Vakafananobata chigaro chemutungamiri wenyika, VaConstantine Chiwenga, varadzika magamba matatu ehondo yerusununguko vachiudza nyika kuti chirwere cheCovid-19 chave nehukasha hwakanyanya. Chirwere ichi chakauraya vaive gurukota rezvekudyidzana nedzimwe nyika, VaSibusiso Moyo, vaive kurugukota rezvekutakurwa kwezvinhu, VaJoe Biggie Matiza, pamwe nevaive mukuru wemajeri, VaParadzai Zimondi, avo vavigwa semagamba ehondo. Vachiviga vatatu ava paHeroes Acre, VaChiwenga vati aka ndekekutanga izvi zvichiitika uye zvakonzerwa nedenda reCovid-19. Vati zvinosuwisa kuti vaviga mamwe magamba nhasi mushure mekuradzika mamwe magamba maviri nguva pfupi yapfuura anoti, VaMorton Malianga, pamwe nevaive gurukota redunhu reManicaland, Amai Ellen Gwardzimba, avo vakshaya mushure mekubatwawo neCovid-19. VaChiwenga vati Covid-19 yavadzidzisa kuti munhu wese anofa sezvo iri kuuraya varombo nevapfumi. Vati zvava kuda kuti vanhu vose vabatane mukurwisa denda iri kuti Zimbabwe ikunde chirwere ichi. VaChiwenga vati magamba matatu aya kashanda zvakasimba kuti veruzhinji vave neraramo yakanaka kubva muna 1980 kusvika pakushaya kwavo. Vatsanangura VaMoyo semunhu aidadisa kushanda naye vakati kunyange vakabuda muchiuto, vakaramba vachiita basa guru rekugadzirisa hukama hweZimbabwe nedzimwe nyika. Vatiwo VaZimondi vakavandudza nekusimudzira majeri munyika. VaChiwenga vatiwo VaMatiza vange vari kuita basa guru rekugadzirisa migwagwa nenhandare munyika. VaMoyo vakashaya musi wa21 Ndira, VaMatiza naVaZimondi vakashaya musi wa22 Ndira. Kunyange hazvo mitemo weWorld Health Organisation uchiti vanofan neCovid-vanofanira kuvigwa mukati memazuva matatu, vatatu ava vachengetwa mazuva aya adarika. Mukuru weCommunity Working Group on Health, VaItai Rusike, vatii mutemo unofanira kutevedzwa zvisinei kuti munhu igamba here kana kuti kwete. Vatiwo hurumende inofanira kutenga mishonga yenhomba yeCovid-19 pajekerere. Vati hurumende inofanira kuzivisa veruzhinji kuti mishonga ichashandiswa ichange ichibva kumakambani api uye kutsanangurira vanhu kuti hurongwa hwekubaya vanhu nhomba iyi huchange hwakamira sei. Zvichakadai, vatori venhau vese vaenda kuHeroes Acre vaongororwa paHeroes Acre pakare kuti vane hutachiwana hweCovid-19 here kana kuti kwete. No media source currently available 	https://www.voashona.com/a/zibabwe-vice-president-chiwenga-speaks-at-the-burial-of-three-liberation-heroes-in-harare/5754055.html
sports	Godobori rosimudzira karate	   CHIREMBA wechivanhu wemuguta reHarare, Sekuru Tasvu, avo kumusha vanobva kuMukumbura, kuMt Darwin, vosimudzira vechidiki mumutambo wekarate.   “Ini ndichikura kumusha kwangu kuMukumbura ndaifarira zvetsiva kana kuti mhanda nekudaro ndauya kuno kuHarare, ndinopinda mumitambo iyi yekarate netsiva ndichinzwa matambudziko akatarisana nevechidiki ava.   “Ndava kusvitsa makore maviri ndichibatsira vatambi vekarate. Izvozvi ndine vakomana vatatu vaiva vashaya mari yekukwira ndege kuenda kuJapan, ndakavatengera matikiti ekuenda nekudzoka uye kuvabatsira nemari yekudya nepekunogara,” vanodaro Sekuru Tasvu.   Vanoti vanofara nekuda kwechikwata chevakomana ava sezvo mumwe wavo akanouya nemenduru.   “Munguva pfupi yadarika, ndakaendesa chimwe chikwata cheKarate kunyika yeSouth Africa, ndikavabatsira nemari yekukwira mabhazi nepekunorara nekudya kusvikira vadzoka,” vanodaro Sekuru Tasvu.   Sensei Malvern Chomusora (37), uyo ane Black Belt Second Dun mumutambo wekarate weKyokshin, mumwe wevatambi vakabatsirwa kuenda kuJapan naSekuru Tasvu uko anoti kwaikwikwidzwa nenyanzvi dzakabva kunyika makumi maviri neimwe dzepasi rino.   “Takasarudzwa kuno kuti tinomirira mutambo wekarate kuJapan pamutambo unoitwa gore rogaroga. Musi wa9 Mbudzi wasvika pataifanirwa kunge tichienda, mari yakashaika kusvikira Sekuru Tasvu vakazopindira ndokutenga matikiti endege uye ndokubatsira nezvimwe zvaidiwa ikoko.   Tine mumwe chete akazotadza kukwira ndege nekuda kwemitemo ine chekuita nekudzivirira chirwere cheCovid-19, asi zvose zvainge zvabhadharwa,” anodaro Sensei Chomusora.    Sekuru Tasvu   Anoti vakakwikwidza mumutambo weHeavy Weight Category ndokutora nhamba yechitatu apo vakapihwa menduru yebhuronzi.   “Ndinonyanya kutenda Sekuru Tasvu nekutambanudza kwavo ruoko uyewo tine vamwe vakadai seBoss CAG Buses naVaMangena vakabatsirawo murwendo urwu.   “Tinotarisira kuti mweya wakadai ucharamba uchipinda mune vakawanda kuti vasimudzire mutambo wedu wekarate nemimwe yakasiyana muno,” anodaro Sensei Chomusora.	https://www.kwayedza.co.zw/godobori-rosimudzira-karate/
health	Vamwe Vanhu Vashanu Vofa neChirwere cheCovid-19 muNyika	Bazi rezvehutano rinoti huwandu hwevanhu vafa nekuda kwechirwere cheCovid-19 munyika hwakwira kusvika pagumi nevasere kana kuti 18 mushure mekunge vamwe vanhu vashanu vashaya. Vanhu vatatu vakafa vari munharaunda dzakasiyana siyana vamwe vaviri vakafa vari munzvimbo dzinochengeterwa vanenge vabatwa nechirwere ichi. Vanhu vaabatwa nechirwere ichi kusvika parizvino vanosvika mazana mapfumbamwe nemakumi masere nevashanu kana kuti 985. Izvi zvinotevera kubatwa kwevamwe vanhu vatatu nechirwere ichi nezuro. Pavanhu ava, vaviri vakabva kuSouth Africa uye mumwe akachitapurirwa munyika. Harare ndiyo ine vanhu vakawandisa vabatwa nechirwere ichi vanosvika mazana maviri nemakumi masere nemasere kana kuti 288 ichiteverwa neBulawayo ine vanhu zana nemakumi masere nevatatu 183, Mashonaland Central ndiyo ine vanhu vashoma vabatwa nechirwere ichi vanova gumi nemumwe. Vanhu vapora kubva kuchirwere ichi vanosvika mazana matatu nemakumi maviri kana kuti 320. Vanhu vavhenekwa chirwere ichi munyika vadarika zviuru makumi masere nezvisere kana kuti 88 000. Kunyangwe hazvo huwandu hwevanhu vari kubatwa nekufa kwechirwere checoronavirus huri kuramba huchiwedzera, vashandi vemuzvipatara kusanganisira vakoti navanachiremba vave nemazuva makumi maviri nematanhatu vachiramwa mabasa nekuda kwekushomeka kwemari dzavari kutambiriswa. Hatina kukwanisa kubata vakafanobata chigaro chegurukota rezvehutano VaAmon Murwira sezvo vange vasiri kudaira nharembozha yavo. Asi gurukota rezvemari Muzvinafundo Mthuli Ncube vakaudza dare resenate kuti hurumende yakazvipira kuita hurukuro nevashandi vayo vari kuramwa kuita mabasa. Mutungamiri weZimbabwe Nurses Association VaEnoch Dongo vanoti vari kusangana Muvhuro uno neveHealth Services Board vanoona nezvemari dzinotamburiswa vashandi vemuzvipatara. No media source currently available  	https://www.voashona.com/a/vamwe-vanhu-vashanu-vofa-nechirwere-checovid-19/5499859.html
business	Mapurisa Onetsana neVanotengesera Mumigwagwa yeGuta reHarare	Vanotengesa mumigwagwa varwisana nemapurisa ekanzuru neZimbabwe Republic Police ayo ange achida kuvabvisa mumigwagwa nechisimba uye pakuvara mapurisa nevanotengesa vane chitsama mukurwisana uku. Vanotengesera mumigwagwa varwisawo mapurisa vachiatema nematombo. Mapurisa ekanzuru neZimbabwe Republic Police ange achitenderera neguta achisunga nekutora zvinhu zvevanotengesa mumigwagwa kubva mangwanani izvo zvazotsamwisa vazhinji vatanga kurwisa mapurisa panguva dzekuma12 masikati. Zvitoro zvakawanda nemabhanga mumigwagwa yakaita saFirst, Jason Moyo, George Silundika naAngwa avhara apo mapurisa ange ave kurwisana nevanotengesa mumigwagwa. Veruzhinji vakurira mapurisa ayo apinda mumarori awo akatiza ndokuzodzoka chinguvana ave nezvombo zvehutsi hunokachidza pamwe nemotokari dzine mvura inovava. Muparurisa anodzivirira nyonganyonga azokokwawo kuzopedza mvongamupopoto yange yave muguta. Meya veHarare, VaHebert Gomba, vaudza vatori venhau kuti kanzuru haisi kurwisana nevanotengesa mumigwagwa uye iri kutaurirana navo kuti vaende kunzvimbo dzakatarwa kuti vatengesere. Asi vati mapurisa eZimbabwe Republic Police vari kuona kuti vanotengesa mumigwagwa vaenda kunzvimbo dzavanofanira kutengesera. Vati mangwana chaiwo vachaita musangano nevanhu ava kuti vazeye nyaya iyi. Munyori mutsva weguta reHarare, VaHosia Chisango, avo vawana basa iri nhasi vatiwo vanhu vari kutengesera panzvimbo dzisingaite uye kubvira pavakatanga chirongwa chekubvisa vanhu mumigwagwa, guta rachena. Vati chirongwa ichi chicharamba chichienderera mberi kudzamara dambudziko rekorera rapera muguta. Vaviri ava vatiwo zvichitevera kubuda kwekorera muguta pamwe nezvakaitwa nehurumende kuti yave State of Emergency, zvimwe zviri kuitwa muguta zviri kuitwa nehurumende uye vati ivo havazive kuti zvinhu zviri kutorerwa vanhu zviri kuendeswa kupi. Mukuru werimwe remasangano anomirira vanotengesa mumigwagwa reVendor Initiative for Socio-Economic Transformation, VaSamuel Wadzayi, vaudza Studio 7 kuti pane nhengo dzesangano ravo nhatu dzakuvara munyonga nyonga yanhasi. VaWadzayi vatiwo vashamisika zvikuru nekuita kwemapurisa sezvo paine musangano wavachaita mangwana nekanzuru nevese vane chekuita nenyaya iyi. VaWadzayi vaudza Studio 7 kuti vakaudza hurumende kuti nyaya yekubvisa vanhu mumigwagwa nechimbi chimbi haiite uye kuti zvakakosha kuti vanhu vagare pasi voita nhaurirano nechinangwa chekuti munhu wese akwanisa kuita basa rake akasununguka. Hurumende yakamisa mabasa ekutengesera mumigwagwa mumadhorobha ese munyika senzira yekudzivirira chirwere chekokera icho chinokonzerwa netsvina. No media source currently available 	https://www.voashona.com/a/harare-vendors-play-hide-and-seek-with-riot-police/4580319.html
health	Chirwere cheCovid-19 Chovhiringa Zvakanyanya Vadzidzi Vakawanda Munyika	Huwandu hwevadzidzi vari kuramba vachibatwa nechirwere cheCovid-19 horamba huchikwira kuMasvingo nemamwe matunhu. Izvi zvinotevera kubudiswa kwemashoko evana vakabatwa nedenda iri\nnezuro mudunhu Masvingo ayo anoti vana makumi matanhatu nevashanu\nvakabatwa neCovid-19 nezuro muzvikoro zvitanhatu. Bazi revehutano rinoti mwana mumwe chete akabatwa paMashoko High nevana makumi maviri paChinorumba High kuBikita, vana vatanhatu vakabatwa nechirwere ichi paGutu High, vana makumi maviri nemumwe vakabatwa paMushayavanu High uye paDeure High pakabatwa vana gumi nevatanhatu. Mumwe mubereki, Amai Joyce Mhungu, vati vave kutyira hupenyu hwevana vavo uye kukanganisika kwedzidzo muvana nenyaya yedenda iri. Mumwe mubereki, Amai Entrance Takaedza, vati huremende yakamhanyira kuvhura zvikoro isina kugadzirira kudzivirirwa kwedenda iri zvakanaka muzvikoro.\n\nMutungamiri wesangano revadzidzisi reProgressive Teachers Union of Zimbabwe, VaTakavafira Zhou, vati dambudziko iri ratekeshera muzvikoro zvose zviri munyika. Asi mutauriri webazi redzidzo yepasi, VaTaungana Ndoro, vati hurumende\nyakange yakagadzirira asi kuti vadzidzi nevadzidzisi vakauya vane chirwere ichi muzvikoro. Mutauriri weProvincial Covid-19 Task Force muMasvingo, VaRodgers\nIrimayi, vati panodiwa zvirongwa zvekudzidzisa vana mirawo\nyekudzivirira denda iri muzvikoro kuti ridzikire.\n\nVamwe vabereki vanoti vava kutyira kuti vana vakawanda vachatadza kugadzirira kunyora bvunzo dzavo, kana kutotadza kunyora bvunzo idzi nepamusana pekurwara nedenda reCovid-19. Hurumende yakazivisa nezuro kuti vanhu vapfumbamwe vakashaya nedenda reCovid-19 nezuro munyika yose, uye vanhu mazana maviri nemakumi masere nevashanu 285 vakabatwa nechirwere cheCOVID-19 nezuro wakare. Vanhu vafa nechirwere ichi munyika yose vava zviuru zvina nemazana mashanu nemakumi matanhatu, uye vabatwa nechirwere ichi vava zviuru zana nemakumi maviri nezvinomwe nemazana matatu ane makumi matanhatu nevasere, 127, 368. Vanhu vabayiwa nhomba yekutanga munyika vave mamirioni maviri\nnezviuru mazana mapufumbamwe nezvisere nemazana mashanu ane gumi nevana, 2 908 514. Vabayiwa nhomba yepiri munyika vave mamiriyoni maviri nechiuru chimwe chete nemazana mapfumbamwe ane makumi masere nevanomwe, 2,001\n987. Huwandu uhu hunogona kukwira nhasi manheru apo hurumende ichazivisa zvayawana muongororo dzaitwa nhasi. Hurumende inoti iri kuda kubaya nhomba vanhu mamiriyoni gumi munyika kana kuti zvikamu makumi matanhatu kubva muzana senzira yekurwisa denda reCovid-19	https://www.voashona.com/a/zimbabwe-students-affected-by-covid-19/6233104.html
politics	South Africa neAmerica Dzoronga Kudzika Mitemo Inochengetedza Mabasa eZvizvarwa Zvadzo	Bato reANC muSouth Africa rinonzi riri kuronga kuti padzikwe mutemo unoderedza huwandu hwevanhu vekunze vanenge vachishanda munyika iyi. Vachitaura nevatori venhau nemusi weMuvhuro, munyori mukuru webato reANC, VaGwede Mantashe, vanonzi vakati bato ravo rakabuda nechisungo chekuti zvizvarwa zvemuSouth Africa hazvingarambi zvichitorerwa mabasa nevekunze. Bato iri rinonzi richazeya zvakare nyaya yekutorwa kwemabasa nevekunze iyi kumusangano waro mukuru uchaitwa muna Zvita gore rino, uko kunotarisirwa kuti hurongwa hwekuti pave nemutemo wakadai hunogona pasiswa zvisina dambudziko. Kana mutemo uyu ukabudirira, zvizvarwa zveZimbabwe zvakawanda zvinonzi zvinogona kurasikirwa nemabasa, zvikuru mumakambani anoita zvekuvaka, zvekubika zvekudya pamwe nemumapurazi. Asi vanoona nezvekufambiswa kwemabasa musangano reZimbabwe Exiles Forum, Muzvare Diana Zimbudzana, vanoti havazivi kuti chiri kukurudzirwa neANC chitsva chii, sezvo pagara paine mutemo nechekare wekuti makambani anosungirwa kupinza vekunze vangani mabasa. Zvichakadaro, mutungamiri weAmerica, VaDonald Trump, vazivisa nezvebhiri remutemo uri kuronga kudzikwa, uyo uchaderedza huwandu hwevanhu vanopinda vachizogara munyika iyi zviri pamutemo. Mukutanga kwegore rino maseneta maviri anoti VaTom Cotton naVaDavid Pardue vakaparura mutemo unogona kudimura huwandu hwevanhu vanopinda vachigara kubva pamiriyoni imwe chete kuenda pamazana mashanu ezviuru pagore roga-roga. Bhiri iri, iro risati rapinda mudare reseneti, riri kukurudzirawo kuderedzwa kwemhuri dzemunhu anopinda muAmerica semushandi, kumisa chirongwa chekuhwinhisa vanhu mavhiza ekunogara muAmerica che diversity visa lottery, uyewo kuomesa nzira dzekuwana nadzo mvumo yekushanda kuburikidza ne “green card”. No media source currently available 	https://www.voashona.com/a/zimbabwe-politics-south-africa-america-immigration-zimbudzana/3969233.html
sports	Argentina yaMessi yatiza neWorld Cup	  ARGENTINA ndiyo shasha dzepasi rese zvichitevera kukunda kwayaita France 4-2 kumapena mumutambo we2022 FIFA World Cup uyo watambwa manheru ano kunyika yeQatar.   Mutambo uyu, uyo wange uchinakidza kukunda ngoma kurira, wange wapera uri mangange 3-3.   Uyu ndiwo wangu uri mutambo wekupedzisira waLionel Messi achitambira nyika yake sezvo akati panopera mutambo wefainari ari kubva asendeka shangu dzake dzekutambira Argentina.   Mumutambo wanhasi, Messi anwisa kaviri kuchiti Kylian Mbappe weFrance akanda katatu achidzosa chikwata chake mumutambo uyu.   Mbappe ndiye abva ahwina golden boot kuWorld Cup sezvo anwisa kasere kumitambo iyi.   France, iyo yange iine vatambi vayo vazhinji vane madzinza ekuAfrica, ndiyo yange iine mukombe uyu mushure mekuutora muna2018.	https://www.kwayedza.co.zw/argentina-yamessi-yatiza-neworld-cup/
business	Hurumende neVashandi Vayo Votadza Kuwirirana paNyaya yeMihoro	Musangano pakati pevamiriri vehurumende nevamiriri vevashandi vehurumende weNational Joint Negotiating Council, uyo wanga wakatarisirwa nevakawanda kuti uchaburitsa chimuko, unonzi hauna chawaburitsa mushure mekunge vashandi varamba mari yanga yaiswa patafura nehurumende. Zvinonzi hurumende yanga yati inokwanisa kuwedzera vashandi vayo mihoro nemadhora makumi mapfumbamwe nemanomwe pamunhu iri mari yemaRTGS, iyo inonzi yarambwa nevamiriri vevashandi ava. Hurumende inonzi yati inokwanisa kuwedzera mari idzi nemari inoita zana nemakumi masere emamiroyoni emari yeRTGS semari ichawedzerwa kubva muna Chikunguru kusvika panopera gore muna Zvita. Izvi zvinosiya mushandi mumwe chete achiwedzerwa nemaRTGS makumi mapfumbamwe nemanomwe pamwedzi wega wega. Vashandi vari munhaurirano idzi vanga vachimirira nemasangano avo vanosvika zviuru mazana matatu nezvipfumbamwe, kunynage hazvo mamwe masangano akaita seProgressive Teachers Union of Zimbabwe asina kupinda mumusangano uyu. Gurukota rezvemari Muzvinafundo Mthuli Ncube, neMuvhuro vakazivisa nyika kuti hurumende yaizozivisa neChipiri nezvemari yairi kuda kuwedzera nayo vashandi vayo, avo vari kuchema kuti vave kukwangwaya nenhamo. Pari zvino mushandi wepasi muhurumende anonzi ari kutambira mari inosvika madhora mazana mana nemakumi matatu yemaRTGS pamwedzi. Vashandi vari kuchema kuti mari yavo haichatenge chinhu sezvo zvinhu zviri kuramba zvichikwira panguva iyo mihoro yavo isina kwairi kuenda. Sachigaro vesangano rinomirira vashandi vehurumende reApex Council, Amai Cecilia Alexander, vanoti vashandi vapinda mumusangano uyu vachitarisira kuti hurumende ichapa mushandi wepasi mari inoita RTGS$4750.00 pamwedzi. Amai Alexander vanoti vashandi vehurumende vakatovazivisa kare kuti kana pasina chabuda kubva mumusangano uyu, vanofanirwa kuenderera mberi nehurongwa hwavakange vanahwo muna Kurume hwekukanda mapadza pasi. Vanoti sevashandi, vari kutarisira kuti hurumende ichadzoka kwavari svondo rino risati rapera, uye ivo vachasanganawo seApex Council nemusi weChitatu kuti vapire nhengo dzavo zvabuda mumusangano uyu pamwe nekuti varonge gwara rekutora kuenda mberi. No media source currently available  	https://www.voashona.com/a/zimbabwe-civil-servants-negotiations-njnc-deadlock-alexander/4992730.html
sports	‘80% yevatambi veZim vanonwa Bronco’	  MURAIRIDZI weBulawayo City, Philani ‘Beefy’ Ncube, otaura mashoko anokatyamadza zvikuru ekuti chikamu che80 percent chevatambi venhabvu vanotora zvinodhaka zvisingatenderwi mumuviri, kunyanya Broncleer.   Ncube akataura izvi pamutambo wakaona chikwata chake chichisangana neHighlanders apo vakahwina 1-0, achiti  mumwe mutambi wemuchikwata ichi aive akadhakwa, ndokuti, “Ndinoziva kuti ichokwadi anotora zvinodhaka”.   “Regai ndikuudzei, 80 percent yevatambi vemuZimbabwe vanotora zvinodhaka. Handichataure mazita, asi patakatamba neHighlanders, pange pane mutambi mumwe chete wemuchikwata chavo ange akatodhakwa. Aingovata. Saka ndinotoziva kuti anotora zvinodhaka. Ipapo wonzwa vamwe vachiti murairidzi ngaadzingwe basa,” anodaro Ncube uyo anotaura zvaanoda akasununguka uye achizivikanwa kuti haatsengi mazwi ake.   Anoti dambudziko guru nderekuti vamwe vatsigiri ndivo vane mhosva yekutengesa zvinodhaka izvi zvisingatenderwi mumuviri kuvatambi.   Anoti kutorwa kwezvinodhaka kwakazonyanya kuwedzerwa nekuuya kwakaita denda reCovid-19.   “Dambudziko guru nderekuti vamwe vatsigiri ndivo vanotengesera vakomana zvinodhaka izvi. Asi ndivo vanhu vanezenge vave kuti Mandla Mpofu, Joey Antipas kana Beefy ngaaende,” anodaro Ncube.   Anoti matambiro ave kuita chikwata chake mwaka uno, izvo zvaona Amakhosi ichitora zvibodzwa zvina mumitambo miviri yadarika, inyaya yekugadzirisa kutorwa kwezvinodhaka.   “Chandakaudza vakomana ndechekuti vanofanirwa kuzvisunda vega. Ndakavaudza kuti vasiyane nezvinodhaka votanga kuvimba nezvavanoita. Vechidiki ava vari kuzvikanganisa nekutora zvinodhaka. Zvinosiririsa nekuti mangwana varairidzi tisu tozopomerwa mhosva.   “Asi chokwadi vari kutungamira vatambi ava vanofanirwa kugara navo pasi vokurukura nhau dzine chekuita nekutorwa kwezvinodhaka,” anodaro.   Ncube anoenderera mberi achiti, “Mwaka usati watanga, PSL inofanirwa kuunza vanamazvikokota vodzidzisa vakomana kuti kune hupenyu mberi Covid-19 yapera. Iyi inyaya isina kumbobatwa-batwa kusvika nanhasi chaiye.   “Vakomana vange vachitora zvinodhaka senzira yehupenyu hwavo. Nyaya yekutora zvinodhaka iyi ichavakanganisa mwedzi mina inotevera. PSL neFootballers Union of Zimbabwe vanofanirwa kutora matanho nyaya yacho isati yaenderera mberi. Ndokuzivisa kuti vakomana ava vanogona kupasa kuvhenekwa Covid-19 kwete kutariswa zvinodhaka. Chimwe chinorwadza ndechekuti kana kuvatambi vechidiki zvatozara.”   Nyanzvi yezveutano kuZimbabwe Olympic Committee arizve chiremba wemaWarriors, Nick Munyonga, anoti hurongwa huripo hwekurwisa kutorwa kwezvinodhaka, asi kushaikwa kwemari ndiro dambudziko.   “Muchaona kuti senyika tinoita ongororo yekuvheneka vatambi kakawanda kuburikidza nerutsigiro runobva kugurukota rezvemitambo uye neWorld Anti-doping pamitambo yakasiyana kana zvikwata zvichigadzirira kunokwikwidza.   “Takanyorera kuPSL tikavapa mabhajeti kuti pagoitwa zvirongwa zvekuvheneka vatambi. Tinoitisa zvidzidzo munyika yese. Zvirongwa zviripo hazvo asi kwete zvepamusoro nekuda kwenhau yemari.   “Kuvheneka munhu mumwe chete panodiwa US$500, kusanganisira mari yekufambisa. Saka imari yakawanda, asi tinoziva kuti gurukota redu riri kuedza kugadzira bhajeti kuburikidza neZOC,” anodaro Mushonga uyo anove zvekare sachigaro weAfrica Zone V1 Region Anti-doping.	https://www.kwayedza.co.zw/80-yevatambi-vezim-vanonwa-bronco/
sports	World Cup: Makochi 7 varova pasi	  VARAIRIDZI venhabvu vanomwe venyika dzakabuda mumakwikwi eFIFA Qatar 2022 World Cup vakatosiya basa zvichitevera kukundwa kwakaitwa zvikwata zvavo.   Apo mitambo yeWorld Cup yegore rino yasvika pamasemi-final iyo ichaona zvikwata zvinoti Argentina ichisangana neCroatia uye France ichitamba neMorocco, varairidzi vanomwe vaive kumutambo uyu vakatosiya basa nezvikonzero zvakasiyana zvichitevera kuburitswa kwakaita zvikwata zvavo kuQatar.   Murairidzi weMexico – Gerardo “Tata” Martino – ndiye akaita wekutanga “kurova pasi” pakaburitswa chikwata chake icho chakatadza kubuda muboka racho muGroup C umo maive nezvikwata zvinoti Argentina, Poland neSaudi Arabia.   Argentina bedzi ndiyo yasara muGroup C.   Martino akateverwa naRoberto Martinez uyo airairidza Belgium akasiyawo basa kuchikwata chemaRed Devils apo chakatadza kubuda muboka racho reGroup F umo maive nezvikwata zvinoti Morocco, Croatia neCanada.   Morocco neCroatia dzichirimo kubva muGroup F.    Roberto Martinez   Belgium ichienda kumutambo weWorld Cup, chikwata ichi pasi rose chaive chakagara pachidanho chechipiri panyika dzinotamba nhabvu, asi kuWorld Cup yakangokwanisa kuhwina mutambo mumwe, ikakundwa mumwe 2-0 neMorocco ndokuzoita mangange 0-0 neCroatia izvo zvakaona ichidzokera kumusha. Pakapera mutambo weCroatia, Martinez akazivisa kuti haasi kuzoenderera mberi ari murairidzi wenyika iyi.   Aive murairidzi weGhana – Otto Addo – akaita murairidzi wechitatu kusiya basa rake zvichitevera kutadza kubudirira kwakaita maBlack Stars kubuda muboka ravo muGroup H.    Otto Addo   Ado akataura kuti ari kusiya basa iri kuti adzokere kuGermany kunoshanda basa rake iro ange achiita kuchikwata cheBorussia Dortmund sa“talent coach”.   Ado akataura achiti aive ane chitsidzo chekuti World Cup painopera aizosiya basa rekurairidza Ghana kunyangwe ikasimudza mukombe uyu.   Zvichitevera kuburitswa kwakaita Korea Republic muRound of 16 neBrazil mumutambo uyo yakakundwa 4-1, murairidzi weKorea Republic, Paulo Bento akabva akandawo mapfumo pasi.    Paulo Bento   Paulo Bento achisiya basa, Luis Enrique akabva amutevera uyo akadzingwa neSpain zvichitevera kukundwa kwakaita La Roja neMorocco.   La Roja yakaburitswa nemaAtlas Lions mumapena sezvo mutambo wezvikwata zviviri wainge wapera uri mangange 0-0.   Enrique akabva atsiviwa naLuis de la Fuente uyo ange achirairidza chikwata cheSpain Under-21.    Luis Enique   Enrique achingodzingwa, akabva ateverwa naTite weBrazil uyo akasiya basa maawa maviri chikwata chake chaburitswa muquarter-final yemutambo weWorld Cup neCroatia.   Chikwata chemaSamba Boys chaitarisirwa zvakawanda kuQatar sezvo change chizere nevatambi vane mukurumbira, asi chakadzorerwa kumusha neCroatia izvo zvakatuma Tite kusiya basa.    Tite   Murairidzi wechinomwe kusiya basa ndiLouis van Gaal uyo ange achiraidza Netherlands.    Louis van Gaal   Van Gaal akasiya mushure mekunge chikwata chake chaburitswa muquarter-final neArgentina uye akabva atotsiviwa naRonald Koeman uyo akamborairidza chikwata ichi kare.	https://www.kwayedza.co.zw/world-cup-makochi-7-varova-pasi/
health	Vanhu Vatatu Vofa, Vana veChikoro Makumi Matatu neVana (34) Vachibatwa neChirwere Ichi	Bazi rezvehutano rinoti nezuro vanhu vatatu vakafa nechirwere cheCovid-19 nezuro zvasiya vafa nacho kubva zvachatanga kupararira gore rapera vave zviuru zvina nemazana matanhatu nemakumi mapfumbamwe nemumwe kana kuti 4, 691. Vanhu makumi matanhatu vakabatwa nechirwere ichi uye pavanhu ava pane vane vechikoro makumi matatu nevana vakabatwa nechirwere ichi. Pavana ava makumi maviri vari kuMatabelaland South, gumi nevana vari kuMasvingo. Vanhu vabayiwa nhomba yekutanga yeCovid 19 vave mamiriyoni matatu nezviuru mazana mana nemasere ane mazana matanhatu negumi kana kuti 3 408 610. Vanhu vabayiwa nhomba kaviri sezvinokurudzirwa vave mamiriyoni maviri nezviuru mazana matanhatu nemakumi matanhatu nemapfumbamwe zvine mazana manomwe nemakumi mana nemapfumbamwe kana kuti 2 669 749. Hurumende inoti ine hurongwa hwekubaya vanhu mamiriyoni gumi nhomba kana kuti zvikamu makumi matanhatu kubva muzana kuti inyatsoshanda,	https://www.voashona.com/a/vanhu-vatatu-vofa-vana-vechikoro-makumi-matatu-nevana-(34)-vachibatwa-nechirwere-ichi/6308776.html
business	Varairidzi Vanombomisa Kuramwa Mabasa Mushure meMusangano neHurumende	Varairidzi vanga vachiramwa mabasa vachida kuti hurumende igadzirise zvichemo zvavo zvemihoro nemari nekubatsirikana, vanoti vambomisa kuramwa mabasa uku mushure mekuvimbiswa nehurumende kuti iri kugadzirisa zvichemo zvavo nekukasika. Izvi zvinotevera musangano wechimbichimbi waitwa nevamiriri vevaraidzi vemasangano ose evarairidzi negurukota rezvedzidzo yepasi Muzvinafundo Paul Mavhima masikati. Nhengo yerimwe remasangano apinda mumusangano uyu, reProgressive Teachers Union of Zimbabwe, VaAbiot Moyo, avo vanomirira varairidzi vakaremara, vanoti masangano ose awirirana kuti vambopa hurumende mukana wekugadzirisa zvinhu, ivo vachimbomisawo kuramwa mabasa uku. VaMoyo vanoti vari kutarisira kusangana zvakare nevamiriri vehurumende pakati pesvondo rino. Vanotiwo hurumende yavavimbisa kuti vose vakanga vari pakuramwa mabasa havasi kuzotorerwa matanho sezvakanga zvamboziviswa neboka reCivil Service Commission, iyo yakanga yazivisa kuti vose vakaramwa mabasa vaizobatirwa mari dzemazuva avasina kushanda. Studio 7 haina kukwanisa kubata Muzvinafundo Mavhima kuti tinzwe divi rehurumende panyaya iyi. No media source currently available 	https://www.voashona.com/a/zimbabwe-teachers-economy-strike-abiot-moyo/4780519.html
health	Guta reHarare Rotarisira Mibhedha Inodarika Mazana Matanhatu Ichashndiswa neVarwere veCovid-19	Hurumende inoti kutanga svondo rinouya dunhu reHarare richange rave nemibhedha mitsva inodarika mazana matanhatu muzvipatara zveveruzhinji, uye mibhedha makumi mana nemiviri ichange iri mibhedha yevaye vanorwara zvakanyanya kana kuti vanenge vaiswa muchikamu cheIntensive Care Unit, (ICU). Izvi zvaziviswa nemutevedzeri wegurukota rezvehutano, Dr John Mangwiro, mushure mekushanyira zvimwe zvipatara zvichange zvichirapa varwere veCovid-19, zvakaita seParirenyatwa, Wilkins neBeatrice Infectious Diseases Hospital. VaMangwiro, avo vange vaine gurukota redunhu reHarare, VaOliver Chidhau, vati vari kufara chose negadziriro iri kuitwa pachipatara cheParirenyatwa icho chichange chave chipatara chikuru chinorapa Covid-19 munyika yose. VaMangwiiro vati pane zvinhu zvishomanana zvakatengwa kuSouth Africa zviri kusvika mukupera kwesvondo uye svondo rinouya, chipatara ichi chinenge chave kutambira varwere veCovid 19. Parirenyatwa ichange iine mibhedha mazana mana nemakumi mashanu uye makumi maviri nemisere inenge iri yeICU. Wilkins, iyo iri kurapa varwere veCovid 19, ine mibhedha makumi matanhatu nemumwe chete, mishanu iri yeICU. Kana ichinge yapera kugadzirwa, Beatrice ichange yave nemibhedha makumi masere, gumi iri yeICU. Dr Mangwiro vati chinofadza ndechekuti kuParirenyatwa neWilkims michina inobatsira varwere kufema kana kumaVentilators, atoveko. PaParirenyatwa vashandi vange vari mushishi rekugadzira mipanda kuchikamu cheCovid-19 uye zvinhu zvizhinji zvatove muWard. Vakuru vepachipatara ichi vati pane zvavakamirira kubva kuSouth Africa zvekuisa mumaTheatres nemaLabaoratories zvekuti svondo rinouuya chipatara ichi chinenge chave kurapa pamwe nekuvheneka hutachiwana hweCoronavirus, Mukuru anoona nezvehutano mukanzuru yeHarare, Dr Proper Chonzi, vaudza Studio7 kuti kunyange hazvo chipatara chavo cheWilkins chave kukwanisa kurapa varwere veCovid -19, vachiri kuda zvekushandisa zvakawanda. Pavanhu vese makumi matatu nevanomwe vakakabatwa neCovid 19, makumi mashanu vakarapwa paWilkins, uye pavana vakafa, vaviri vakafira pachipatara ichi. Pari zvino paWilkins pane murwere mumwe weCovid 19 ari pachipatara ichi. Gurukota redunhu reHarare , VaOliver Chidhau, vati vangafara chose kana pakava nemibhedha inodarika chiuru yakamirira varwere beCovid -19 chete mudunhu ravo rese. Kunyange hazvo zvipatara zviri kuhadzirwa kuti zvikwanise kurapa Covid-19, Dr Mangwiro vati kana chirwere ichi chikaparira zvakanyanya, vachashandisa nhandare dzenhabvu nemimwe mitambo, nezvivakwa zvakaita semachechi kurapira varwere veCovid-19. Zimbabwe, senyika dzakawanda pasi rose, yakavharwa senzira yekudzivirira kupararira kwehutachiona hwe corona virus, uhwo hunokonzera chirwere che Covid-19. Kusvika pari zvino, chirwere ichi, icho chakatanga kuChina gore rapera, chabata vanhu vanodarika mamiriyoni mana nemazana mana ezviuru, uye chauraya vanhu vanodarika zviuru mazana maviri nemakumi mapfumbamwe nezvisere pasi rose. No media source currently available 	https://www.voashona.com/a/harare-hospitals-expected-to-recieve-new-600-plus-beds-for-covid-19-patients/5419962.html
politics	Vaimbove Varwiri veRusununguko Vokumbira Veruzhinji Ruregerero	Vamwe vevaimbove varwiri vehondo yerusununguko vakumbira ruregerero kuruzhinji rwavanhu vavakatyorera kodzero dzavo muzimbabwe, vachiti kubva nhasi zvichienda mberi, havasi kuzobvuma kushandiswa nevezvematongerwo enyika, sezvavakaitwa nebato reZanu PF. Mashoko aya abuda apo vaimbove varwiri vehondo ava vanga vachiparura boka idzva rinokurudzira runyararo munyika rinonzi War Veterans Peace Initiative Vachitaura nevatori venhau muHarare nhasi, vaimbove varwiri vehondo ava, avo vari pasi pesangano reZimbabwe National War Veterans Association, ZNLWVA, vanoti munyika hamuna runyararo izvo zvinotadzisa budiriro mukati menyika. Munyori mukuru muboka idzva reWar Veterans Peace Intiative, VaZvakanyorwa Wilbert Sadomba, vati zvinosuwisa kuti makore makumi matatu nemanomwe nyika yawana kuzvitonga, muZimbabwe machine mweya wehondo nemhirizhonga, uye vamwe vavo vachiri kushandiswa kuita zvemhirizhonga. VaSadomba vati izvi ndozvapa kuti vapinde muhurongwa hwekuvaka hwaro hwerusununguko VaSadomba, avo vari muchikwata chinotsigira VaChris Mutsvangwa, sachigaro weZNLWVA, vati apo nyika yakatarisana nesarudzo dza2018, zvizvarwa zveZimbabwe zvofanirwa kubatana mukurwisa mhirizhonga kuitira kuti munyika muitwe sarudzo dzakachena uye murunyararo. VaSadomba vatiwo zvinosuwisa kuti munyika machine vanhu vasingadi runyararo, vane zvavanowana nemhirizhonga Vachipa muenzaniso waSaul wemubhaibheri, sachigaro weboka rerunyararo iri, VaWilfred Marimo, vati sevarwi verusununguko vanokumbira kuregererwa neruzhinji pane zvavanopomerwa uye zvakaitwa nevamwe vavo vaimbunyikidza veruzhinji. VaMarimo vati vanotarisira kushanda nemasangano akasiyana siyana mukuparidza shoko rerusununguko. Imwe nyanzvi munyaya dzematongerwo enyika, VaTinashe Muzamhindo, vanoti zviri kuirwa nevaimbove varwiri verusununguko zvinoratidza kuti vava kuonawo zvavaitadza uye danho ravatora rekukumbira ruregerero rinoita kuti vabatane nevamwe mukurwira kodzero dzemunhu wese. Sangano reZimbabwe National War Veterans Association rine zvikwata zviri kurwira masimba, chimwe chikwata chichitungamirwa naVaPatrick Nyaruwata, chimwe naVaMutsvangwa. Makatanwa aya panyaya yehutungamiri ari mumatare edzimhosva, kunyange hazvo paine mutongo wekuti chikwata chaVaMutsvangwa ndicho chinocherechedzwa nemutemo. No media source currently available  	https://www.voashona.com/a/zimbabwe-war-veterans-ask-for-forgiveness/4046806.html
sports	Zim shasha yeIKF Africa Champions	   CHIKWATA cheZimbabwe Korfball chakasimudza mureza wenyika kuZambia uko chakahwina mukombe weInternational Korfball Federation (IKF) Africa Champions ndokuwana tikiti rekunokwikwidza kuWorld Cup iyo ichatambirwa kuChinese Taipei gore rinotevera.   Achitaura vachangodzoka kubva kuZambia, mutungamiri weZimbabwe Korfball Association arizve mutungamiri weIKF Africa – Tarirai Chadebah – anoti chikwata chavo chine mufaro mukuru nekukunda kwachakaita.   Kuhwina kwavakaita kuZambia kunoreva kuti Zimbabwe pari zvino ndiyo iri pamusoro muAfrica yese mumutambo wekorfball. Africa ichange ichamirirwa neZimbabwe neMorocco iyo yakahwina mutambo werimwe boka reNorthern Region.   “Senyika, tiri kufara kuti takakunda kuZambia ndokuhwina tikiti rekuenda kuWorld Cup ichatambwa gore rinotevera kuChinese Taipei.   “Kuhwina tikiti iri pamwe chete neMorocco kunoreva kuti senyika tiri kufamba mugwara chairo uye tiri kuziva zvatiri kuita. Saka tinofanirwa kuramba tichishanda nesimba kuti tirambe tichisimukira mumutambo uyu,” anodaro Chadebah.   Anoti chikwata chavo hachisi kumbozvipa nguva yekuzorora nekuti vanoda kubva vatotanga gadziriro dzeWorld Cup izvozvi.   “Tinoziva kuti patinoenda kuWorld Cup tinotarisirwa pasi asi isu tinoda kunorwa semvumba kumutambo uyu tigovarakidza kuti tiri shashawo.   “Saka hatina nguva yekuzorora, takangobva kuZambia ndokusvika takutotanga kuronga rwendo rwedu rwekuenda kuChinese Taipei kumutambo uyu,” anodaro Chadebah.	https://www.kwayedza.co.zw/zim-shasha-yeikf-africa-champions/
business	ARTUZ Inopedza Kongiresi Yayo Ichiti Kushandira Mahara Kwete	Kongiresi yeAmalgamated Rural Teachers’ Union of Zimbabwe, ARTUZ, yapetwa muGweru sangano iri richibuda nezvisungo zvakasiyana siyana kusanganisira kusadzokere kubasa kwevarairidzi panovhurwa zvikoro svondo rinouya. Musangano uyu wasarudza vatungamiri vatsva vana kuti vave vamwe vevatungamiri vatanhatu vanoumba National Executive Council yesangano iri. VaObert Masaraure vanoramba vari mutungamiri wesangano iri, ukuwo VaRobson Chere, vari munyori mukuru mushure mekunge vaviri ava vasarudzwa pasina avakwikwidza. Aitwa mutevedzeri waVaMasaraure, ndiMuzvare Gaudencia Mandiopera; ukuwo vasarudzwa kuva mutevedzeri waVaChere, ndiVaMunyaradzi Masiyiwa. Asarudzwa kuvamutauriri weArtuz ndiVaNation Mudzitirwa, ukuwo Muzvare Brenda Musavengana vaitwa mubati wehomwe. Mutungamiri weZimbabwe Congress of Trade Unions, ZCTU, VaPeter Mutasa, avo vange vari munyarikani pamusangano uyu, vakorokotedza ARTUZ nekukwanisa kuita kongiresi yayo zvisinei nekuoma kwakaita zvimhu. Vatiwo zvakakosha kuti vashandi vose munyika vabatane kuti vakwanise kubuda mumatambudziko avari. VaMasaraure vabvuma kuti kubatana kwakakosha vakati sangano ravo richaramba richiedza kushanda nemamwe masangamo kuti kubatana uku kuvepo. VaChere vaudza Studio7 kuti chimwe chezvisungo zvabuda ndechekuti varairidzi havazi kuzodzokera kuzvikoro pazvinivhurwa asi vati izvi hazvirevi kuti vari kuramwa mabasa. Vamwe varairidzi vange vari pamusangano uyu vaudza Studio7 kuti vanotsigira zvizere zvisungo zvabuda izvi. Muzvare Mary Mupatsi, avo vanodzidzisa kuSilobela, vati varairidzi vekumaruwa vari kurarama hupenyu hwakaoma. Sangano reARTUZ rakavambwa mugore ra2014, uye kongiresi inotevera ichaitwa mushure memakore mashanu. No media source currently available  	https://www.voashona.com/a/artuz-wraps-up-its-2-day-congress-with-resolutions-of-not-going-back-to-work/5239046.html
health	Kubayiwa Nhomba yeCovaxin Konetsa Vanhu Vakawanda muZimbabwe	Vanhu vakawanda vakabayiwa nhomba yekutanga yeCovaxin vanoti vari kumiswa kwenguva yakareba kuti vabayiwe nhomba yepiri. Izvi zvinonzi zviri kukonzerwa nekuti kabhodhoro kamwe chete kenhomba iyi, kanofanirwa kushandiswa kubaya vanhu gumi kana kachinge kavhurwa. Izvi zvabuda mutsvagiridzo yaitwa neStudio7 mushure mekunge yanzwa kuti pave nedambudziko guru rekuti vanhu vabayiwe nhomba yepiri yeCovaxin. Izvi zviri kuitika munzvimbo zhinji munyika yose. Mumwe wevanhu vakamirira kubayiwa nhomba yepiri yeCovaxin, Amai Simbiso Sinyoro,vati vaifanirwa kubayiwa nhomba iyi musi wa30 Chikumi, asi izvi hazvisati zvaitika. Amai Sinyoro vati kunyange hazvo vakawana kune nhomba iyi kuchipatara kuMbare vakaudzwa kunzi vanofanirwa kumirira kuti vanhu vatange vasvika gumi kuti vabayiwe nhomba iyi. Mumwe mukoti anobaya nhomba ataura neStudio 7 asina kuda kubuda pamhepo atiwo nhomba yavanayo yeCovaxin haigoni kuvhurwa kana pasina vanhu vakakwana vekubaya nhomba iyi. Mukoti uyu ati vanonyora mazita evanhu vozovazivisa kuti vauye kuzobayiwa musi wakati kana vanhu ava vakwana gumiAtsanangurawo kuti vanonyora vanhu mazita vozovazivisa kana vakwana gumi. Nyanzvi munyaya dzehutano uye vachimiririra Chinhoyi mudare reNational Assembly, VaPeter Mataruse, vaudza Studio 7 kuti kumboshaikwa kwemishonga uku kunogona kuzokanganisa mashandiro akanaka enhomba. VaMataruse vatiwo zvekudzosera vanhu vambouya kuzobaiwa vasina kuwana nhomba zvinokonzerawo kuti vamwe vaore moyo vobva varega zvachose kubayiwa nhomba iyi. Imwe nyanzvi yezvehutano uye vakambove gurukota rezvehutano muhurumende yemubatanidzwa, Dr Henry Madzorera, vati pan homba dzakadai, zvipatara zvinofanirwa kuzivisa veruzhinji mazuva ekuenda kunobayiwa nhomba kuitira kuti vagare vakagadzirira. Mutauriri webazi rezvehutano, VaDonald Mujiri, vaudza Studio 7 kuti bazi ravo ranga risati rawana zvinyunyuto zvekuti vari kuda nhomba yeCovaxin vari kumiswa kwenguva yakareba vasati vabayiwa nhomba iyi. Zimbabwe yakatanga kutambira nhomba dzeCovaxin zviuru makumi matatu nezvishanu, 35 000, kubva kuIndia muna Chivabvu, uye yakava nyika yemuAfria kutanga kushandisa nhomba iyi. Zimbabwe ine mhando ina dzenhomba yeCovid-19 dzinoti Sinovax, Sinopharm, Sputnik V neCovaxin. Hurumende inoti vanhu vabayiwa nhomba yekutanga kusvika nezuro vakanga vava zviuru mazana manomwe nemakumi mapfumbamwe nezvivatu nemakumi manomwe nevanomwe 793,077, uye vabayiwa nhomba yepiri vava zviuru mazana mashanu nemakumi matanhatu nezvisere nezana nemakumi matatu nevatatu, 568,133. Hurumende inoti ine hurongwa hwekubaya vanhu nhomba yeCovid-19 vanosvika mamiriyoni gumi, kana kuti zvikamu makumi matanhatu kubva muzana zvevanhu vari munyika. Hurumende yakazivisawo nezuro kuti vanhu gumi nevapfumbamwe vakafa nechirwere cheCovid-19 nezuro, uye vanhu mazana masere nevapfumbamwe, 809, vakabatwa nechirwere ichi nezuro wakare. Vanhu vafa nechirwere ichi munyika yose vava chiuru nemazana masere nemakumi manomwe nevasere (1878) . Vanhu vabatwa neCovid -19 munyika yose vava zviuru makumi mashanu nezvina nemazana mana ane nemakumi manomwe nevana, 54, 474. Huwandu uhu hunotarisirwa kukwira nhasi manheru apo hurumende ichizivisa zvayawana nhasi. No media source currently available 	https://www.voashona.com/a/zimbabwean-wait-longer-than-expected-to-get-second-jab-of-covaxin/5954139.html
health	"Vakawanda Voteerera Kurudziro yeHurumende yeKufamba Vakapfeka ""maMask"""	Vanhu vakawanda vateerera kurudziro yemutungamiri wenyika VaEmmerson Mnangagwa yekuti vapfeke zvidziviriro ka kuti mamask asi vamwe vachishora hurumende nekutadza kuvapa zvinhu izvi pachena sezvinoitwa nemapato ezvematongerwo enyika munguva yesarudzo zvekupa vanhu nhumbi. Amai Sithembile Kawocha avo vanga vakavhara muromo nemhuno yavo nedhuku ravo rakasakara vanoti kupfeka mask chinhu chakanaka mukudzivirira kupararira kwehutachiona hwecoronavirus asi vanoti hurumende ingadai yakapa vanhu vose mamask aya pachena. Amai Kawocha avo vanoita basa rekutenga nekutengesa vanoti havana mari yekutenga chidziviriro chinokurudzirwa navanachiremba sezvo vasiri kuenda kubasa. Izvi zvinotsigirwa nemumwe mugari wemuChinhoyi Amai Tafadzwa Karonga. VaMunesu Munesu vanoti zvidziviriro zvinokurudzirwa zviri kudhura nekudaro vakagadzira chavo vega. VaMunesu vanoti vanhu havafanirwe kupfekera mapurisa asi kuchengetedza hutano hwavo. Kurudziro yekuti vanhu vapfeke mamask yakabva yaita kuti mitengo yacho ikwire zvakanyanya. Ongororo yaitwa neStudio 7 inoratidza kuti mamask ari kutengeswa nemari inobva padhora rimwechete kusvika pamadhora mashanu ekuAmerica. VaJeremiah Maruza vanoti chimwe chiri kunetsa ndechekuti mamaski haasi kuwanikwa uye paanowanikwa anenge achidhurira vakawanda. Vamwe vanhu vanoti mari dzemafaindi kune munhu anowanikwa asina kupfeka mask iyo inobva pamadhora mazana mashanu kusvika pamadhora zvuru makumi matatu nezvitanhatu-ZWL$36 000-kana kugara mujeri kwegore kana kuti faindi nekugara mujeri yakawandisa. Mutori wenhau webepa reMirrior VaDennis Kagonye vanoti kupfeka masiki kwakanaka zvikuru asi vanoti mutongo wekusapfeka masiki wakanyanya. Gweta reMISA Zimbabwe Muzvare Nompilo Simanje vanoti mutemo uyu hauna kunyatsojeka uye unogona kuisa vanhu munjodzi. Vanotiwo Zimbabwe inokoshesa zvemitemo inoomesera vanhu kwete kushanda navo kuti vagadzirise matambudziko avanenge vatarisana nawo. Vaimbove gurukota rezvehutano muhurumende yemubatanidzwa Dr Henry Madzorera vanoti mutongo wakatarwa nehurumende wakanyanya vachiti hurumende inenge yave kuda kutsvaka mari sezvo dzemitero dzave shoma panguva ino yekuti vanhu vari kunzi vagare mudzimba. Dr Madzorera vanoti mamask anonyanya kushanda kana munhu wese akaapfeka . Ongororo yaitwa neStudio 7 inoratidzawo kuti mapurisa anga asinei nevanhu vanga vasina kupfeka mamasiki mumaguta. Vamwe vezvitoro zvikuru zvakaita seOK, TM, Gain neMetro Peech vanga vasinga bvumire vanhu vanga vasina mamask kupinda muzvitoro zvavo asi change chichishamisa ndechekuti vatengi vange vachizobvisa mamask kana vave mukati vachitenga. Vashandi vemuzvitoro vange vakabvisawo mamask avo. Hurumende yakawedzera mazuva ekuti vanhu vagare mudzimba nemasvondo maviri kusvika musi wa17 Chivabvu ichibva yaisa mitemo inosanganisira kupfekwa kwemamask nemunhu wese anenge achifamba paruzhinji. No media source currently available  	https://www.voashona.com/a/vakawanda-voteerera-kurudziro-yehurumende-yekufamba-vakapfeka-mamask-/5404821.html
politics	Vanhu Vakawanda Vanoti muZimbabwe Hamuna Runyararo	Nyika dzepasi rose dzacherechedza zuva rerunyararo pasi rose, kana kuti International Day of Peace. Asi vakawanda vanoti hapana runyararo muZimbabwe nekuda kwezvehupfumi nezvematongerwo enyika zvisina kumira zvakanaka. Vakawanda vanoti munyika hamuna runyararo nekuda kwezvinhu zvakawanda zvinosanganisira kufa kwevanhu vakawanda nechirwere chekorera, kushaya mari kumabhangi, kutadza kutenga zvekudya nekuda kwemitengo yakakwira, pamwe nekumbunyikidzwa kwekodzero dzevanhu kwakaitwa musarudzo yemutungamiri wenyika. VaClifford Jabangwe vanoti hapana runyararo munyika panguva ino apo mapurisa ari kuswera achitandanisa vanhu vanotengesa zvinhu zvavo mumigwagwa. VaJabangwe vanoti vanhu vakawanda vari kushungurudzwa mupfungwa. Gweta rinorwira kodzero dzevanhu, VaPassmore Nyakureba, vanoti runyararo zvinoreva kugadzikana kwezvinhu mupfungwa nemanzwiro evanhu kana vachirarama munyika. VaNyakureba vanoti vanhu vakawanda hapana chavanopemberera zuva rerunyararo ivo vachirara mumitsetse yemabhangi vachitsvaka mari, vechidiki vasina mabasa uye kuzvipatara vanhu vachifa nekushaya mishonga. Vamwe vagarii vanoti kuurayiwa kwevanhu nemasoja vachiratidzira muHarare mwedzi wapera mucherechedzo wekuti munyika hamuna runyararo. Asi mumwe mugari wemuChinhoyi, VaLangton Mubaiwa, vanoti munyika mune runyararo. VaMubaiwa vanoti zviri kuita mapurisa zvekubvisa vanotengesera mumigwagwa idanho rekuisa runyararo munyika. Chiyero chenyika dzine runyararo cheGlobal Peace Index 2018 chinoratidza kuti nyika dzemuAfrica dzakawanda hadzina runyararo rwakakwana sezvinotarisirwa. Global Peace Index 2018 inoratidza kuti Iceland nedzimwe nyika dzakaita seNew Zealand, Austria, Portugal neDenmark ndidzo dziri pamusoro kuve nerunyararo pasi rose. Syria ndiyo inonzi ine mhirizhonga yakawanda pasi rose pamwe nenyika dzakaita seAfghanistan, South Sudan, Iraq pamwe neSomalia. Zuva reInternational Day of Peace rinocherechedzwa musi waGunyana 21 gore rega rega, uye gore rino ndereche makumi manomwe kubva pakatarwa zuva iri kuti richerechedzwe nenyika dzose zdiri muUnited Nations. No media source currently available 	https://www.voashona.com/a/world-commemorates-international-day-of-peace/4581809.html
health	Vanachiremba Vanoti Mamasiki Ashandiswa Asabatwabatwa Kunze Kwekuarasa	Zvichitevera kutaurwa pachena kwekuti vamwe vanhu vari kunhonga zvinoshandiswa kuvhara mhuno nemiromo, mamasiki, (face masks) anoshandiswa nevanhu mukudzivirira chirwere che coronavirus, bazi rehurumende rinoona nezvehutano rakurudzira vanhu paTwitter paro kuti vanhu vachekecheke mamasiki avashandisa vasati vaarasa kuitira kuti vamwe vanhu vasaanhonga vachiawacha kuti vazoatengesa zvekare. Izvi zvinotevera mashoko ekuti vamwe vanhu varikufamba vachinhonga mamasiki akasviba awa, vachiawacha vachizoatengesera kuvanhu zvekare. PaTweeter pavo, bazi rehurumende rinoona nezvehutano rinokurudzira vanhu kuti vatore mamasiki avo avashandisa vachiachekacheka vasati vamarasa kudzivirira kuti vamwe vanhu vasazoanonga vachiatengesa zvekare. Asi vamwe vanachiremba vanoti bazi rehurumende rezvehutano ririkukurudzira vanhu kuita zvinovapinza munjodzi dzehutano, vachiti mamasiki ashandiswa anenge ave tsvina isingafanirwi kubatwa asi inofanirwa kuraswa isina kubatwa nemaoko kunyange nemuridzi wayo. Dr Simbiso Ranga, vanoshanda mudunhu reNorth Carolina, muAmerica, vanoti kana ‘face mask” yashandiswa, haifanirwi kubwatwa kunze nemuridziwayo asi achiibata zvakanaka uye akachenjera paanoirasa nekuti ndiyo yakabata nekutakura hutachiona hwese hwange huchida kupinda mumuviri wake. Dr Ranga vati kana iri masiki yako unogona kuibata zvakanaka, pakuiwacha nepakuiwomesa kuti ugoishandisa zvekare, iwe muridzi wayo. No media source currently available  	https://www.voashona.com/a/zimbabwe-ministry-of-health-criticised-for-urging-people-to-handle-cut-up-used-face-masks/5411243.html
health	Veruzhinji Vokurudzirwa Kubayiwa Nhomba yeCovid-19	Nyanzvi munyaya dzehutano dzinoti zvakakosha kuti vanhu vakawanda vabaiwe nhomba yeCovid-19 kuitira kuderedza huwandu hwevanhu vari kufa nechirwere ichi. Nyanzvi munyaya dzehutano uye vari mutungamiri wesangano reMedical and Dental Private Practitioners of Zimbabwe Association, Dr Johannes Marisa, vaudza Studio7 kuti kana vanhu vakawanda munyika vakabaiwa nhomba yeCovid -19, zvinoderedza njodzi yedenda iri iro ranetsa pasi rose. Vaimbove gurukota rezvehutano muhurumende yemubatanidzwa, uye vari munyori wezvehutano muMDC Alliance, Dr Henry Madzorera, vatiwo vanhu vakabaiwa vakawanda zvinoderedza kufamba kwechirwere ichi. VaMadzorera vatiwo zvakakosha kuti hurumnde izivisewo veruzhinji mashandiro ari kuita nhomba munyika vachiti izvi zvikazivikanwa neveruzhinji zvinobatsirawo mukuwedzera huwandu hwevanhu vanoenda kunobaiwa nhomba idzi. Hatina kukwanisa kunzwa kubva kubazi rezvehutano sezvo takundikana kubata mutevedzeri wegurukota rezvehutano , Doctor John Mangwiro, pamwe nemutauriri webazi iri, VaDonald Mujiri. Asi hurumende inoti ine hurongwa hwekubaya nhomba yeCovid-19 vanhu vanosvika mamiriyoni gumi, kana kuti zvikamu makumi matanhatu kubva muzana senzira yekumisa kupararira kwechirwere ichi. Hurumende yakazivisa nezuro kuti Covid-19 yakauraya vanhu makumi maviri nevatanhatu nezuro, uye vanhu mazana manomwe nemakumi mashanu nevana vakabatwa nechirwere ichi nezuro wakare Vanhu vabatwa nechirwere ichi munyika vava zviuru zana negumi nezvipfumbamwe nemazana mashanunevasere(119 508), uye vafa nechirwere ichi vava zviuru zvinanemakumi manomwe nevatatu, (4 073). Vanhu vabaiwa nhomba yekutanga munyika yese vave pamamiriyoni mavirinezvuru gumi nezvitatu nemazana matatu nemakumi mana(2 013340). Vabaiwa nhomba yepiri vave miriyoni nezvuru zana nemakumi manomwe nezvipfumbamwe nemazana matanhatu nemakumi masere nevanomwe(1 179 687). No media source currently available 	https://www.voashona.com/a/zimbabweans-urged-to-be-vaccinated/6002783.html
politics	Hurumende yeBritain Inoburitsa Gwaro Rinonan'anidza Mamiriro eZvinhu muZimbabwe	Hurumende yeBritain neMuvhuro yaburitsa gwaro rinoratidza kwainoti kusagadzikana kwezvinhu muZimbabwe munyaya dzezvematongerwo enyika, kodzero dzevanhu, zveupfumi, mabhizimusi nehuwori. Nyika iyi yayambira kuti nekuda kwezvikonzero izvi, kuita bhizimusi muZimbabwe kune matambudziko nezvimhingamipinyi zvakawanda. Mune zvematongerwo enyika, gwaro reBritain iri rinoti kubva nyika yawana kuzvitonga muna 1980, Zimbabwe ingori pasi pehutongi hweZanu PF uye nyika iri kutarisira kuita dzimwe sarudzo muna 2023. Munyaya yezvehupfumi, Britain inoti Zimbabwe iri kuramba ichisangana nematambudziko anosanganisirawo kushaikwa kwerubatsiro rwunopiwa vanhu vanotambura. Gwaro iri rinotiwo kunyange hazvo goho rakanaka pamwe nekumuka kwehupfumi hwenyika mushure meCovid-19 zvichigona kumborerutsa matambudziko aya, hurongwa hwemuono uri kure weremangwana mune zvemabhizimusi ndihwo hunodiwa. Gwaro reBritain iri rinotiwo Zimbabwe ine nhoroondo yekutyorwa kwekodzero dzevanhu, izvo zvakaita kuti vamwe vakuru vemauto vana vaiswe pazvirango musi wa 01 Kukadzi zvichitevera kuurayiwa nemauto kwevanhu vairatidzira muna 2018. Zvimwe zviri kusimudzwa mugwaro iri inyaya yechioko muhomwe nehuwori uhwo Britain inoti hwatekeshera zvakazoita kuti itemere muzvinabhizimusi VaKudakwashe Tagwirei zvirango. Gwaro iri rinotarisawo kusagadzikana kwezvemabhizimusi munyika nekuda kwezvikonzero zvakasiyanasiyana. Studio7 haina kukwanisa kubata gurukota rezvekudyidzana nedzimwe nyika, VaFrederick Shava, avo vari kumusangano weSADC kuMalawi. Asi vanoongorora zvematongerwo enyika pamwe nezvehupfumi vachishanda vakazvimirira, VaCharles Mutasa, vanoti hapana zvitsva zviri mugwaro reBritain iri, sezvo mapoka akawanda anoongorora zvematongerwo enyika agara achisimudza nyaya idzi. Asi VaMutasa vanoti nyaya dzose idzi dzinofanirwa kugadziriswa kuitira kuti zvinhu zvikane muZimbabwe, vachiti hurumende inofanirwa kuteerera zvinyunyuto zvevanhu zvinosanganisira nyaya yekusaitwa kwesarudzo yema by-election, kugadzirisa nyaya yehuwori, uye kusiyana netsika yekushungurudza vanoonekwa sevanopesana nehurumende pamaonero. No media source currently available 	https://www.voashona.com/a/zimbabwe-british-government-releases-critical-assessment-of-zimbabwe/6005741.html
health	Huwandu hweMadzimai Akazvitakura Ari Kuonekwa neNyanzvi Hwokwira	Madzimai akazvitakura muZimbabwe anonzi ave kukoshesa kuenda kune vezveutano kunoongororwa nhumbu dzavo inonzi pachirungu Antenatal Care visits zvichienzaniswa nemakore akare. Mumwe chiremba, Doctor Fortune Nyamande, vanoti zvakakosha zvikuru kuti madzimai akazvitakura vave vachinoonekwa nguva nenguva kuitira kuti kana pane zvinonetsa zvigadziriswe. VaNyamande vatiwo madzimai akazvitakura ari kunoongororwa sezvinotarisirwa asiwo vakati pachine mamwe madzimai anononoka kunyoresa pamuviri kana vasinganoongororwi. Izvi zvatsigirwa naDr Nicholas Wazadza avo vatiwo zvakakosha kuti madzimai akazvitakura apote achinoongororwa vachiti izvi zvinodzikisa hupenyu hwemadzidzimai nevana hunorasika. Mumwe mukuru musangano rinoshanda nemadzimai munyaya dzehutano oasi rose, reUnited Nations Population Fund, Amai Abigail Musemberi, vati madzimai mazhinji ava kukwanisa kunoonekwa kana vabata pamuviri. Amai Musemburi vati zvimwe zvezvipingaidzo zviri kutadzisa kuenda kwemadzimai akazvitakura kunoongororwa inyaya yemufambo unenge uripo. Madzimai aitarisirwa kunovhenekwa pamuviri kana kusvika vabatsirwa asi sangano reWorld Health Organisation rakakwidza kuti madzimai achive achishanyira zvipatara kasere pavanenge vakazvitakura. Amai Musemburi vanoti vachiri kuongorora kuti madzimai ari kuzvigona here ikana kuti kwete zvekuonekwa kasere apo anenge aine pamuviri. No media source currently available 	https://www.voashona.com/a/zimbabwe-more-expecting-mothers-now-attend-ante-natal-clinics-more-than-before/4148664.html
politics	Nhengo dzeMDC T Dzopikisa kuMatare Kudomwa kweVatevedzeri veMutungamiri weBato naVaTsvangirai	Nhengo mbiri dzebato reMDC T, dzinoti VaPatson Murimoga naVaGeorge Rice dzaendesa mutungamiri webato iri VaMorgan Tsvangirai pamwe nebato reMDC T kumatare edzimhosva dzichipikisa kudoma kwavakaita VaElias Mudzuri pamwe naVaNelson Chamisa sevatevedzeri vemutungamiri webato iri. Mumagwaro asvitswa kudare repamusoro reHigh Court muHarare nhasi nemagweta eMugiya and Macharaga Law chambers, ayo ari mumaoko eStudio 7, vaviri ava vari kuti ivo mutungamiri webato haana masimba ekudoma vatevedzeri vake sezvo masimba aya ari muvanhu. VaMurimoga naVaRice vanotiwo mubumbiro remitemo yeMDC T hamuna chikamu ichocho chinopa VaTsvangirai masimba akadaro, asi kuti vatevedzeri vanofanirwa kudomwa nevanhu. Gweta riri kumirira varume vaviri ava, VaZivanai Macharaga vanoti vatosvitsa mapepa ekudare aya kunaVatsvangirai pamwe nebato reMDC T, uye vose vari mumapepa ekudare aya vane mazuva gumi ekuti vapikise nyaya iyi. Vamwe vakwirirwa kudare ndaVaChamisa naVaMudzuri, pamwechete naSachigaro weMDC T. VaTsvangirai svondo rapera vakadoma VaMudzuri naVaChamisa sevamwe vatevedzeri vavo pamusoro paMuzvare Thokozani Khupe, avo vagara vari ivo mutevedzeri webato nechakare. VaTsvangirai vakaudzawo vatori venhau kuti bumbiro ravo remitemo rinovapa masimba ekuita izvi. Gweta raVaTsvangirai, VaInnocent Chagonda vaudza Studio 7 kuti vanga vasati vawana mukana wekuvhura nekuverenga mapepa aya, vakati tivabate nemusi weChshanu. No media source currently available 	https://www.voashona.com/a/zimbabwe-politics-mdc-t-tsvangirai-high-court/3428881.html
sports	‘GEMS TAVE KUMBERI’	uyo ange ari kuLIVERPOOL, England naAbel Ndooka ari muHarare SHASHA yemutambo wenetball inotambira chikwata cheZimbabwe chemaGems — Adelaide Thandeka Muskwe — uyo aive kuLiverpool uko aimirira nyika kumakwishu eVitality Netball World Cup, anoti ave kumberi kwehanzvadzi yake, Admiral, uyo anotambira nhabvu maWarriors.   MaGems akanyora nhoroondo yekuve chikwata chekutanga chenetball chakanokwikwidza kuWorld Cup uye ndokutamba zvinonwisa mvura apo akakunda zvimwe zvikwata zvinosanganisira Sri Lanka, Barbados neNorthern Ireland.   Adelaide naAdmiral mapatya uye vose vakaberekerwa muno ndokuzoenda kunogara kuEngland uko kwavakakurira.   Mukukura kwavo, Adelaide aitamba netball kozoti Admiral ari mutambi wenhabvu. Admiral iye zvino anotambira Leicester City inove chimwe chezvikwata zvikuru zvenhabvu muEngland.   Muchinda uyu haana kuenda kumakwishu eAfrica Cup of Nations kuEgypt asi akambotamba mumakwikwi eCosafa Castle Cup kuSouth Africa nguva yadarika.   Adelaide anotambirawo chikwata cheSeven Stars kuEngland uye anoti ari kunzwa manyuku-nyuku nekuwaniswa kwaakaita mukana wekumirira nyika kumutambo weVitality World Cup.   Adelaide anoti anogara achitsigira hanzvadzi yake kumitambo yake yenhabvu uye akafara zvikuru kuona Admiral achiuyawo kuzomutsigira apo maGems aikweshana neNew Zealand.   Admiral pamwe nevabereki vavo vaive muchaunga nemusi weMuvhuro svondo rapera pamberi vachitsigira Adelaide pamwe nemaGems apo aitamba neNew Zealand mumutambo uyo akakundwa 36-79.   “Hanzvadzi yangu ndiyo ine mukurumbira asi ndinonzwa mufaro chaizvo kumuona achiuya kuzonditsigira mumitambo yangu.   “Ini kubva kare ndogara ndiri kunhandare dzakasiyana ndichimuona achitamba nhabvu saka tinotsigirana tese mitambo yedu uye vabereki vedu havashaikwe kumitambo yedu, saka ndinonzwa kufara ndichiona kuti rutsigiro tinarwo. Isu maGems tave kumberi nekuti takakwanisa kukwikwidza kumakwishu eVitality Netball World Cup,” anodaro Adelaide.   Zvakadai, chikwata chemaGems chakapedza makwishu aya chiri pechisere zvichitevera kukundwa kwachakazoitwa mitambo yacho miviri yekupedzisira apo wekutanga chakakundwa 43-59 neMalawi kozoti 58-47 neUganda.	https://www.kwayedza.co.zw/gems-tave-kumberi/
sports	‘Fifa yativhiringa’	   MUBATI wepagedhi wemaWarriors neMichigan Stars yekuUnited States of America – Tatenda ‘Marshall’ Mkuruva – ari kutsutsumwa kuti zvirango zvakatemerwa Zimbabwe neFifa zvadzosera kumashure zvakanyanya kusimukira kwevatambi vechidiki.   Achinyora papeji rake reFacebook, Mkuruva anoti vatambi venhabvu vechidiki vakawanda vane chido chekusimudzira matarenda avo kuburikidza nekuwaniswa mikana yekunotambira kunze kwenyika kumaligi akaita sekuEurope nekuAmerica asi izvi hazvisi kukwanisika pari zvino nekuda kwezvirango zvakatemerwa Zimbabwe neFifa.   Mkuruva anoti yave nguva yekuti hutungamiri hwenhabvu nevese vane chekuita nenyaya iyi vagare pasi vataurirane kuti mamiriro ezvinhu aya agadziriswe.   “Vatambi venhabvu vari kurasikirwa nenguva nemikana yekuti vaonekwe pasi rese kuti vafambire mberi mumutambo uyu.   “Senyika, tinosvika kure sei munyaya dzenhabvu kana remangwana revechidiki riri kukanganisika nezvinhu zvinogona kugadzirisika nyore?” anodaro Mkuruva.   Zimbabwe pari zvino haisi kukwanisa kukwikwidza mumitambo yenhabvu nedzimwe nyika nekuda kwezvirango zvayakatemerwa neFifa pamwe neCAF.   Izvi zvinotevera kudzingwa basa kwakaitwa mutungamiriri weZifa, Felton Kamambo, pamwe chete nebhodhi raaitungamira neSports and Recreation Commission (SRC) vachipomerwa mhosva yekusaita basa ravo nemazvo.   Kamambo akabva atsiviwa naGift Banda uyo aive mutevedzeri wake asi ainge ambomiswa basa zvakare naKamambo.   Muhurukuro neKwayedza nguva pfupi yadarika, Banda anoti bhodhi ravo rine chivimbo chikuru chekuti zvirango zvakatemerwa Zimbabwe neFifa pamwe chete neCAF zvichabviswa.   Anoti pari zvino vari pakati pekuita hurukuro nemasangano maviri aya vachionesana gwara rekufamba naro.   Banda anotiwo zvirango izvi zviri kuvapa mukana wekugadzirisa zvinhu zvakawanda zvainge zvakakanganisika munhabvu yemuno, kusanganisira nhandare idzo dzinofanirwa kuvandudzwa kuti dzisvike padanho rinotenderwa kuti dzigotambirwa mitambo mikuru.   “Hakuna nyika inopihwa zvirango zvoramba zviripo, zvinotobva chete.   Saka isu neFifa neCAF tiri kuita hurukuro uye ticharamba tichiita hurukuro tichionesana navo patinenge tasvika panyaya iri kunetsa munhabvu yedu yemuno.   “Zvirango izvi zvatipawo mukana wekuti tigadzirise zvange zvakakanganisika zvakawanda munhabvu yedu,” anodaro Banda.	https://www.kwayedza.co.zw/fifa-yativhiringa/
health	Vana Chiremba Vanoti Havasi Kuzoita Basa Kusvika Zvinonetsa Zvagadziriswa	Vana chiremba vanoti zvinhu hazvina kumira zvakanaka muzvipatara huye havasi kuzodzokera kumabasa kusvika hurumende yagadzirisa zvichemo zvavo. Vana chiremba vaudza vatori venhau kuti zvinovasuwisa zvakanyanya kuti vasvitsa mazuva gumi nemaviri vasiri kuenda kubasa uku hurumende isiri kumboedza kugadzirisa zvichemo zvavo. Mutungamiriri weZimbabwe Hospital Doctor’s Association, Dr Elias Muzoremba, vati vanoshungurudzika zvikuru vachishanda muzvipatara zvisina zvikwanisiro zvakakwana. Vatiwo muzvipatara zvehurumende hamuna mishonga izvo zvinoita kuti kunyange vakaona varwere, havana zvavanokwanisa kuvabetsera nazvo. VaMuzoremba vatiwo vanachiremba vazhinji havasi pamabasa kunyange hazvo gurukota rezveutano, VaObadiah Moyo, vakaudza makurukota ehurumede neChipiri kuti vana chiremba vashoma ndovari kuramwa mabasa. Munyori musangano reZimbabwe Hospital Doctor’s Asssociation, VaMthabisi Anele Bhebhe, vati zvinosuwisa kuti matambudziko avari kuchema nawo vanogarotaura nezvawo gore negore asi hurumende haisi kuagadzirisa. VaBhebhe vati vana chiremba vekumatunhu vabatanawo nana chiremba vanga vari pakuramwa mabasa. VaBhebhe vatiwo hurumende inofanirwa kugadzirisa dambudziko rekushaikwa kwezvekushandisa muzvipatara pamwe nekuona kuti vanachiremba vararamawo hupenyu hwakanaka. Vana chirembawo vari kuti mari dzemihoro dzavari kuwana hadzikwani uye vanoda kuti hurumende ivabhadharewo nemari yekuAmerica. Gurukota rezveutano, VaObadiah Moyo, vakaudza vatori venhau nezuro mushure medare remakurukota ehurumende kuti havasi kuzobhadhara vana chiremba nemari yekunze. VaMoyo vakatiwo vakaita hurukuro nana chiremba uye vakati vazhinji vari kumabasa izvo zvarambwa nanachiremba. No media source currently available 	https://www.voashona.com/a/zimbabwe-doctors-say-will-not-return-to-work-until-demands-are-met-elias-muzoremba-zimbabwe-hospital-doctors-association/4698023.html
health	Nyanzvi Dzokurudzira Vanhu Kuti Vagare Mudzimba Asi Vakawanda Vachiti Havana Chekudya	Apo vanhu vari kukurudzirwa kuti vatange kugara mumba kutanga mangwana senzira yekudzivirira kupararira kwechirwere cheCovid-19, nyanzvi munyaya dzezvehutano dziri kuyambira kuti vangwarire kutapurirwa chirwere sezvo parizvino vanhu vari kuvhenekwa vachiri vashoma. Mumiriri wesangano reWorld Health Organization muZimbabwe Dr Alex Gasasira vati vatambira kurudziro yekuti vanhu vambogara mumba nekuti zvinopa kuti vannhu vasatapurirane chirwere. Munyori mukuru wesangano ravanachiremba reSenior Hospital Doctors Association, Doctor Aaron Musara vati huwandu hwevanhu varikubatwa nechirwere ichi hunoratidza pachena kuti zvinhu hazvisisina kumira zvakanaka. VaMusara vakurudzira veruzhinji kuti vatevedzere kurudziro dzavanachiremba kuti chirwere ichi chisapararire. Vanhu vanhu vasaende pane magungano, vapfeke mamask zvakanaka vakavhara mhuno nemuromo uyewo kugeza maoko nguva dzose. Sachigaro wekomiti yeparamende inoona nezvehutano, Dr Ruth Labode, vatiwo danho rakatorwa nehurumende reLockdown rakakosha zvikuru vachiti kusamira zvakanaka kwehupfumi munyika kunopa kuti ruzhinji rufambe zvakanyanya izvo zvinowedzera kupararira kwechirwere ichi. Amai Labode vati kunyangwe hazvo Lockdown ichikanganisa mararamiro evanhu, kudzivirira kurambopararira kwechirwere kwakakosha vachitiwo kuvhurwa kwemuganhu pakati peSouth Africa neZimbabwe kunogona kuriko kwakonzera kukwira kwehuwandu hwevari kubatwa nechirwere cheCovid-19 Vaimbove gurukota rezvehutano, Doctor Henry Madzorera, vaudzawo Studio 7 kuti zviri pachena kuti hurumende yamomoterwa. VaMadzorera vati hurumende haina mari yekuongorora zvakanyanya vakati chakakosha panguva ino kuti munhu wega wega azvigarire kumba kuchengetedza hutano. Asi Muzvare Joylene Nyachuru mumwe mugari weku Glenview vati kuisa nyika mulockdown vanhu vasina chouviri hakuna zvakunobatsira. VaChristopher Gohori mumwezve mugari wemuHarare vatiwo pasina kugadzirisa dambudziko rekushaikwa kwemvura muHarare, vanhu kunyanya kumisha inogara vazhinji vacharamba vachiungana pazvibhorani sezvo vasingakwanisi kugara vasina mvura. Bazi rezvehutano rakazivisa kuti nekuda kwekukwira kuri kuita chirwere cheCovid-19 No media source currently available , vanhu vanenge vokurudzirwa kugara mumba kana kuti Lockdown kutanga mangwana. Bazi rezvehutano rakazivisawo kuti kubva neChipiri, mamwe makambani anenge asingachashandi uyewo rakatorambidza magungano kusara kwevanenge vachienda kurufu asi vasingadarike makumi matatu. Vanhu vanenge vasisabvumidzwe kuenda kune mamwe maguta.  	https://www.voashona.com/a/nyanzvi-dzokurudzira-vanhu-kuti-vagare-mudzimba-asi-vakawanda-vachiti-havana-chekudya/5724130.html
politics	Vanhu Vashoma Vanonyoresa Kuvhota Mukati meMazuva Maviri	Komisheni inotungamira sarudzo, yeZimbabwe Electoral Commission, ZEC, yazivisa kuti vanhu vadarika zvishoma zviuru gumi nezvina vakakwanisa kunyoresa kuvhota mukati memazuva maviri anoti 10 Ndira na 11 Ndira 2018. ZEC inoti kusvika pakupera kwezuva nemusi weChina vanhu vakanga vanyoresa vose kubva pakatanga chirongwa muna Gumiguru gore rapera vakanga vasvika pa 4 893 793, kubva pa 4 879 482 vakanga vanyoresa pakapetwa chirongwa ichi muna Zvita wegore rapera. Sachigaro veZimbwabwe Election Support Network, ZESN, VaAndrew Makoni, vanoti huwandu hwevanhu vanyoresa kuvhota mumazuva maviri aya hunoita sekunge hushoma, asi panofanirwa kutariswawo kuti chirongwa ichi ndechekupa mukana kune vaya vakakundikana kunyoresa muchoringwa chekutanga nezvikonzero zvakasiyana siyana. Asi VaMakoni vanoti ZEC inofanirwa kugadzirisa matambudziko anonzi achiri kusangana nevamwe, zvikuru vaya vainzi vane vabereki vekunze kwenyika, akaita semagwaro ekuberekwa, vachiti vekumahofisi ekwamabharani mukuru vanofanirwa kunge vachiwanikwawo pedyo nenzvimbo dziri kunyoreserwa kuvhota idzi. Chimwe chavati chiri kutadzisa kufamba zvakanaka kwechirongwa ichi inyaya yekuti nzvimbo dzekunyoresa kuvhota dziri kunzi nevamwe dzave kure, izvo zviri kuodza mwoyo yevamwe vakawanda. Vamwe vari kunyunyuta kuti zvinhu zvichakangovaomera kubva pazvirongwa zvegore rapera vanhu vakaremara, avo vanoti vachiri kungosangana nematambudziko avaisangana nawo. Imwe nhengo yesangano reNational Council of Disabled Persons of Zimbabwe, Amai Farai Cherera, vanoti vakaremara vakawanda vari kukundikana kunyoresa sezvo nzvimbo dziri kunyoreserwa zhinji dzacho dzisina zvikwanisiro zvinoita kuti vakwanise kupinda kunonyoresa. Vanoti zvimwe zviri kuvatadzisa kunyoresa kushaikwa kwevanoturikira kana vanotaura nemutauro wemaoko pane vasingakwanise kutaura, uyewo zvinyorwa zvevasingaoni. No media source currently available 	https://www.voashona.com/a/zimbabwe-politics-bvr-zec-zesn-makoni/4205049.html
business	NSSA Yobatsira Vakuvari, Asi Vari paMudyandigere Votsamwiswa neMari Dzavari Kupihwa	Apo vanhu vari kutambira mari yemudyandigere vari kuramba vachichema-chema kuti mari yacho ishoma, gurukota rezvekugara zvakanaka kwevanhu, Amai Prisca Mupfumira, vanoti hurumende iri mushishi kugadzirisa nyaya iyi. Vachipindura mibvunzo kubva kuvatapi venhau pamusoro pekuti mari inotambirwa nevanhu vari pamudyandigere ichawedzerwa riinhi, Amai Mupfumira vati bazi reNSSA riri mushishi kugadzirisa nyaya iyi. Amai Mupfumira, avo vange vari munyarikani pachiitiko cheOpen Day yeNSSA Workers’ Compensation Rehabilitation Centre, vatiwo hurumende ine hurongwa hwekuti vanhu vanozvishandira pachavo vega vagokwanisa kuvewo vachibhadhara mari kuNSSA kuti vagozokwanisawo kuwana mari yemudyandigere kana vakwegura. Pari zvino vanhu vari pamudyandigere vanotambira madhora makumi mana pamwedzi uye hurumende yaive yati ichawedzera mari iyi kuti isave iri pasi pezana remadhora kubva muna Kurume wegore rino, asi izvi hazvina kuitika. Amai Mupfumira vati kubvira muna Kubvumbi wegore rino NSSA yakatanga hurongwa hwekubatsira nemari pakuviga nhengo dzeNSSA dzinenge dzafa. NSSA Rehabilitation Centre inzvimbo inorapa vanhu vanenge vakuvara vari pamabasa uye nzvimbo iyi ine mimwe michina yechizvino-zvino isingawanikwe kune zvimwe zvipatara. Mukuru weNSSA, Muzvare Liz Chitiga, vabvuma kuti vanhu vakawanda havazive nezvenzvimbo iyi, asi vati kambani yavo ine hurongwa hwekuti veruzhinji vakwanise kurapiwa panzvimbo. Mumwe wevanhu vakarapwa paNSSA Rehabilitation Centre ndiVaZuze Nzerere avo vakakuvara vari mumugodhi mavaishanda. VaNzerere, avo vasisakwanise kufamba vega, vati vakarapwa vakadzidziswawo mabasa ekusona uye vanofara kuti kambani yavaishandira yakavadzorera pabasa. Panguva imwe chete NSSA Rehabilitation Centre inokwanisa kuve nevanhu makumi manomwe vanenge vachirapwa vachigarapo. Nzvimbo iyi, iyo iri pedyo nechipatara chikuru cheMpilo yakavhurwa mugore ra1971. No media source currently available 	https://www.voashona.com/a/zimbabwe-nssa-rehabilitation/3862230.html
sports	‘HAKUNA MAWARRIORS AKADARO’	  CHIKWATA chenhabvu chenyika chemaWarriors chakaenda kumakwishu eAfrica Cup of Nations (Afcon) egore rino ndicho chakatamba zvinonyadzisa kudarika zvimwe zvikwata zvose zvakamboenda kumutambo uyu makore adarika sezvo chakanwisa chibodzwa chimwechete pamitambo yacho mitatu yachakatamba.   Zvikuru zvaitarisirwa kubva kuchikwata ichi asi chakangodzoka ari maoko chete murwendo rwekuEgypt uko kwainge kuzere nemakakatanwa pakati pevatambi vemaWarriors – avo vairairidzwa naSunday ‘Mhofu’ Chidzmbwa – nehutungamiri weZimbabwe Football Association (Zifa) pamusoro penyaya yemari nezvimwe zvakasiyana.   Vatambi vemaWarriors pavaive kuEgypt vakamboranwa kutamba mitambo yavo vachiti vaida kubhadharwa mari yavo.   Kumakwishu aya — ayo ari kuenderera mberi kuEgypt —  maWarrrios akangonwisa kamwechete chinova chibodzwa chakanwiswa naKhama Billiat pamutambo wavo wechipiri uyo vakaita mangange 1-1 neUganda.   Mimwe mitambo miviri, maWarriors akakundwa 1-0 neEgypt kozoti 4-0 neDemocratic Republic of Congo.   Muongororo yakaitwa neKwayedza svondo rino, zvakaonekwa kuti pazvikwata zvina zvakaenda kumakwishu eAfcon zvichimirira Zimbabwe mumakore anoti 2006, 2004, 2017 ne2019 chegore rino ndicho chakatamba zvinonyadzisa.   Mugore ra2004 – iro raive rekutanga maWarriors achibudirira kuenda kumakwishu eAfcon ayo akaitirwa kuTunisia — chikwata chenyika ichi chairairidzwa naChidzambwa uye chaive muboka reGroup C nezvikwata zvinoti Egypt, Cameroon neAlgeria.   MaWarriors akakwanisa kuhwina mutambo mumwechete apo akakunda Algeria 2-1 uye akazokundwa mimwe miviri apo akarohwa 2-1 neEgypt kozoti 5-3 neCameroon.   Kumakwishu aya, maWarriors akakwanisa kunwisa katanhatu iwo ndokunwiswa nezvimwe zvikwata kanokwana kasere.   Afcon yaitevera ya2006 yakaitirwa kuEgypt, maWarriors aitungamirwa naCharles Muhlauri uye aive muboka raive nezvikwata zvinoti Nigeria, Senegal neGhana.   Kumakwishu aya, maWarriors akakwanisa kuhwina mutambo mumwechete apo akakunda Ghana 2-1 asi ndokukundwa mimwe miviri – 2-0 neSenegal kozoti 2-0 zvakare neNigeria.   Mugore ra2006 iri, chikwata chaMuhlauri chakakwanisa kunwisa kaviri mumitambo mitatu yachakatamba uye icho chikanwiswa kashanu nezvimwe zvikwata zvaive muboka rimwechete nacho.   MaWarriors akazombomira kukwikwidza kumakwishu aya ndokuzodzokera mugore ra2017 kuGabon apo airairidzwa naKalisto Pasuwa.   Chikwata chaPasuwa chaitungamirirwa naWillard Katsande ari kaputeni uye chaive muboka reGroup B rezvikwata zvaiti Senegal, Tunisia neAlgeria.   MaWarriors panguva iyi haana kumbohwinha mutambo mumwechete zvawo sezvo akaita mangange  2-2 neAlgeria mumutambo wawo wekutanga ndokuzokundwa mimwe miviri yaitevera, 2-0 neSenegal uye 4-2 neTunisia.  Gore iri, chikwata ichi chakakwanisa kunwisa kana icho ndokunwiswa kasere nezvimwe zvikwata zvaive muboka iri.   Chikwata cha2017 chaive nevamwe vatambi vanosanganisira Knowledge Musona, Billiat, Danny ‘Deco’ Phiri, Nyasha Mushekwi, Teenage Hadebe, Kudakwashe Mahachi, Evans Rusike, Lawrence Mhlanga naMarvelous Nakamba avo vanove vaive zvakare muchikwata chegore rino.   Vatsigiri venhabvu vakaita hurukuro neKwayedza svondo rino vari kudya magaka mambishi vachiti matambiro akaitwa nemaWarriors kuAfcon rwendo rwuno anonzwisa hasha.    Sunday ‘Mhofu’ Chidzambwa   Munyori mukuru wesangano reFriends of the Warriors — Zivanai Muwashu — anoti vatambi ava vakarakidza kuti havana nyika pamwoyo asi chavanongoda imari chete.   “Hatisi kufara nezvatakaona kuCairo, shuwa ndizvo zvavakaendera here ikoko kunonyadzisa nyika yese? Dai vange vasingade zvemaWarriros vasina kumbobvira vaenda vakagara kumusha, paitsvagwa vamwe vaienda.   “Shuwa kutishoresa zvakadaro, Khama Billiat mukatarisa aitamba ega nhabvu kumakwishu aya, vamwe vatinoti ndivo kaputeni wedu kupotsa ega gedhe, aiwa zvinonyadzisa izvi,” anodaro Muwashu.   Mutsigiri wenhabvu ane mukurumbira Chris ‘Romario’ Musekiwa anoti hazvina kunaka chose kuti vatambi vasvike pakuramba kutamba nhabvu nekuda kwemari.   Anoti mune ramangwana Zifa inofanirwa kugadzirisa nhau idzi kuti zvakaitika kuEgypt zvisadzokorodzwe.   “Hazvina kunaka zvakaitika kuti Zifa inozotanga kutsvaga mari nguva yapera yekupa kune vatambi vemaWarriors. Mari ngaitsvagwe nguva iripo kuti vatambi vasazorambe kutamba izvo zvakazoitika, iye zvino zvakazokanganisa murairidzi basa rake. Vanhu iye zvino vave kuti ngaadzingwe basa asi havachatarise zvimwe zvikonzero zviitika kumakwishu aya. Asi Zifa ndiyo inoziva kuti ichiri kumuda here kana kuti vomudzinga.   “Zvakaitika zvakatodarika saka ngatichitange kugadzirira mitambo inotevera tione kuti togadzirisa papi pakanganisika. Vakomana kutamba vakatamba zvavo asi kumberi uko hapana zvavaiita.   “DRC takaidherera ndiko saka takazozvamburwa, Elvis Chipezese (mubati wepagedhi wemaWarriors) hapana hake zvaaikwanisa kuita nekuti chikwata cheDRC chaiuya kunge nyuchi. Tinopa sando kuna Billiat akatamba zvinofadza mumitambo yose,” anodaro.	https://www.kwayedza.co.zw/hakuna-mawarriors-akadaro/
sports	ZVICHANGOITIKA . . . Cristiano adzingwa neMan United	  CHIKWATA cheManchester United chazivisa kuti vasiyana naCristiano Ronaldo mushure mekunge vabvumirana.   Pachinyorwa chabva kuManchester United, yazivisa kuti mutambi uyu abva.   “Cristiano ave kubva kuManchester United izvezvi mushure mekunge tabvumirana naye.   “Tinoda kumutenda nebasa raakaita kaviri kaatambira chikwata chino,” yadaro Manchester United.   Kudzingwa kwaRonaldo kunotevera kushuropodza kwaakaita chikwata ichi svondo radarika pamwe chete nemurairidzi wacho Erik ten Haag uyo waakati haamuremekedze.   “Handina ruremekedzo nemurairidzi wangu nekuti iye haandiremekedzewo. Ukasandiremekedza neniwo handikuremekedze.   “Manchester United iri kusarira kumashure zvikuru, pandakabva pekutanga ndikadzoka hapana chamboshanduka, zvinhu zvingori zvimwe chete.   “Pane vanhu vari muchikwata vasiri kundida kuno, hazvina kutanga nhasi kubva gore radarika chairo,” akadaro Ronaldo.	https://www.kwayedza.co.zw/zvichangoitika-cristiano-adzingwa-neman-united/
politics	Zanu-PF Yotanga Musangano wePagore kuGoromonzi	Musangano wepagore weZanu-PF uri kutanga mangwana uchipera musi wesvondo pasi pedingindira rakanangana nekugadzirisa nyaya dzezvehupfumi panosvika gore ra2030 kana kuti ‘Mod­ernise, Mech­a­nise and Grow the Econ­omy To­wards Vi­sion 2030’. Vanhu vanosvika zviuru zvinomwe vari kutarisirwa pamusangano uyu. Asi kunyangwe hazvo sarudzo dziriko muna 2023, matunhu akawanda ebato iri atotanga kuti achatsvagira mutungamiri wenyika uye vari mutungamiri webato iri VaEmmerson Mnangagwa kuti vakwikwidze zvakare musarudzo idzi. Munyori anoona nezvevechidiki muZanu-PF VaPupurai Togarepi vanoti hapana chakaipa kuti vaite chisungo chekuti vati VaMnangagwa ndivo vavanoda kuti varambe vari panyanga nekuti bato ravo nderechimurenga rinotungamirwa nemunhu mumwe chete panguva imwe chete. No media source currently available Asi mutungamiri wevechidiki muMDC Youth League VaObey Sithole vanoti zviri kuitwa neZanu-PF hazvina nematuro ose sezvo vachiri vati VaMnangagwa havana chavari kuita chine musoro kusimudzira nyika. No media source currently available 	https://www.voashona.com/a/zanu-pf-yotanga-musangano-wepagore-kugoromonzi/5199049.html
business	Vashandi Munyika Vocherechedza Zuva Ravo reVashandi Vakaomerwa	Sangano revashandi reZimbabwe Congress of Trade Union, ZCTU, rinoti gore rino vashandi vari kucherechedza zuva ravo revashandi mangwana zvinhu zvakavaomera kudarika mamwe makore ose aya. Munyori mukuru weZCTU, VaJaphet Moyo vanoti gore rino vashandi vakaomerwa zvakanyanya nekuda kwekukwira kwemitengo yezvinhu asi mihoro yavo isina kwairi kuenda. Vanotiwo chimwe chakanyanya kuomesera vashandi kuvharwa kwemakambani pamwe nekushaikwa kwemabasa kune vanga vasiri kushanda. ZCTU inoti ichacherechedza zuva revashandi iri munzvimbo makumi maviri neimwe munyika yose, asi gungano guru richange riri kunhandare yeDizvarasekwa muHarare. Dingindira resangano iri gore rino, iro rinoti “We are at a Crossroads! Unite, Fight Neoliberalism and Austerity,” riri kukurudzira vashandi kuti vabatane, varwise kuraswa kwetsika dzavo pamwe nekudzikwa kwemitemo inovaomesera, zvikuru mune zveupfumi. No media source currently available Asi munyori werimwe sangano revashandi, reZimbabwe Industrial Revolution Worker's Federation, VaPascoe Ekemu Chakanetsa, vanoti nekuda kwekuoma kwezvinhu, sangano ravo raona zvakakodzera kuti vashandi vasaungana zvavo gore rino. VaChakanetsa vanoti sangano ravo rine huron gwa hwekusangana nehurumende mushure mezuva revashandi, kana zvabudirira vozozivisa vashandi zvinenge zvabuda mumusangano uyu. No media source currently available 	https://www.voashona.com/a/zimbabwe-politics-zctu-workers-day/4897586.html
health	VanaChiremba Vanorwira Kodzero dzeVanhu Voramba Kuti Typhoid Iri Kudzikira muNyika	Sangano ranachiremba vanorwira kodzero dzevanhu, reZimbabwe Association of Doctors for Human Rights rinoti kunyange hazvo hurumende ichiti chirwere chemanyoka cheTyphoid chadzikira, humbowo hunoratidza kuti chirwere ichi chakateshera muguta reHarare nenzvimbo zhinji munyika. Vachitaura mushure mekuenda kuchipatara cheBeatrice Infecttious Hospital muHarare uko kuri kurapwa vanhu vanfungidzirwa kuti vanetyphoid, gurukota rinoona nezvehutano Dr David Parirenyatwa vakati kanzuru yeHarare pamwe nebazi ravo vakamisa kupararira kwechirwere ichi. Vakati pavanhu makumi mashanu vanofungidzirwa kuti vane typhoid kuchipatara ichi vazhinji vacho vaibva kuMbare uko kwashaya mwana ane makore gumi nematatu nechirwere ichi musi weKimusi. Asi munyori mukuru weZimbabwe Association of Doctors for Human Rights Dr Evans Masitara vati pane vanhu vakawanda zvikuru vari kubatwa neTyphoid muHarare nedzimwe nzvimbo munyika. VaMasitara vati vanhu vakawanda vari kuenda kuzvipatara zvakazvimirira uye vane humbowo hwekuti nyaya yetyphoid haizi kutaurwa nemazvo nebazi rezvehutano. Vanotiwo zvinosuwisa kuti vanhu vari kurwara nechirwere chinokwanisa kudzivirirwa uyewo vati vese vari kubata nezvirwere zvemanyoka vanofanira kuendesa kanzuru yeHarare nedzimwe dziri munzvimbo dzavanogara kumatare kuti varapwe pachena vachiti makunzuru ndiwo anebasa rekuona kuti vanhu vawana mvura yakachena uyewo kuti marara atakurwa. Asi mutauririri we kanzuru yeHarare, VaMichael Chideme vanoti kanzuru yavo iri kurapa vanhu vese vane zvirwere zvemayoka pachena. Humbowo kubva kubazi rezvehutano hunoratidzawo kuti mwedzi uno chete pane vanhu vanodarika zviuru gumi vakabatwa nezvirwere zvemanyoka munyika yese uye pane vanhu vana vakatofa nekuda kwezvirwere izvi munyika yese. Zvirwere izvi zvakwanda kuMashonaland Central neManicaland kozotiwo Mashonaland West, Harare neBulawayo. No media source currently available  	https://www.voashona.com/a/zimbabwe-hutano/3655766.html
health	Vanamukoti Vanoramba Mari Yanga Yauya neHurumende Vachiti Ishoma, Vanovimbisa Kuramba Vari paMabasa	Bazi rezvehutano rakazivisa nemusi weChina kuti huwandu hwevanhu vakanga vabatwa nechirwere cheCovid-19 hwakanga kwasvika pazviuru zvinomwe nemazana mana nemakumi mashanu ane vatatu, kana kuti 7 453. Asi huwandu hwevanhu vanga vafa kusvika pazuva iri hwakaramba huri pamazana maviri nemakumi maviri nevaviri kana kuti 222, sezvo pakanga pasina akafa. Vanhu vakanga vapona kubva kuchirwere ichi munyika yose vakanga vasvika pazviuru zvishanu nemazana matanhatu ane makumi matatu nevashanu, kana kuti 5 635. Vanhu makumi mapfumbamwe nevatatu vakapora kuchirwere ichi izvo zvakasiya huwandu hwevanhu vakanga vachine chirwere ichi hwaderera kuenda pachiuru nemazana mashanu nemakumi mapfumbamwe nevatanhatu, kana kuti 1 596. Vanhu mazana mapfumbamwe nemakumi matanhatu nevapfumbamwe, kana kuti 969 ndivo vakavhenekwa kana vaine chirwere ichi, vanhu makumi maviri nevana vakawanikwa vainacho. Johns Hopkins University Hospital yemuAmerica, iyo iri kutevera kupararira kwechirwere ichi pasi rose, inoti vanhu vanodarika mamiriyoni makumi maviri nemasere, kana kuti 28 million vabatwa nechirwere ichi pasi rose, icho chasiya vamwe vanodarika zviuru mazana mapfumbamwe nezvishanu, kana kuti 905 000 vafa pasi rose. MuAmerica vanhu vanodarika mamiriyoni matanhatu nemazana matatu ezviuru, kana kuti 6.300 million vabatwa neCovid-19, vamwe vanodarika zviuru zana nemakumi mapfumbamwe nechimwe kana, kuti 191 000 vafa. Zvichakadaro, vanamukoti, avo vakadzokera kubasa kutanga kwesvondo rino mushure mekuramwa mabasa kwenguva ingada kusvika kumwedzi mitatu, vanonzi varamba kutambira zvanga zvaiswa patafura nehurumende mukuedza kwayo kugadzirisa nyaya yemihoro yavo. Hurumende inonzi yanga ichida kuvapa zvikamu makumi mana kubva muzana zvemihoro yavo, asi vashandi vanonzi varamba kutambira mari iyi vachiti haigadzirise matambudziko avo Vashandi vanonzi vazivisawo hurumende kuti vari kudawo kuti vapiwe imwe yemari yemihoro yavo iri mumadhora ekuAmerica. Studio 7 haina kukwanisa kunzwa divi rehurumende panyaya iyi. Asi mutungamiri wesangano ravanamukoti reZimbabwe Nurses Association, VaEnock Dongo, vanoti kuramba kutambira kwaita vanamukoti mari iyi hakurevi kuti vave kudzokera zvakare mukuramwa mabasa. VaDongo vanoti vanamukoti vakadzokera kumabasa mushure mechikumbiro chakaitwa negurukota rezvehutano idzva uye vari mutewedzeri wemutungamiri wenyika, VaConstantino Chiwenga, avo vakati vari kugadzirisa zvichemo zvevashandi vemuzvipatara. VaDongo vanoti vamiriri vehurumende munhaurirano vakavavimbisa kuti zvipatara zvichawaniswa zvekudzivirira kupararira kwechirwere cheCovid-19, uye vanoti vari kukurudzira nhengo dzavo kuti dziende kumabasa, asi dzisazvipinza munjodzi kuburikidza nekushanda zvisina mhatya dzinodzivirira kutapurira chirwere, kana kuti PPEs. No media source currently available 	https://www.voashona.com/a/zimbabwe-covid-19-update-nurses-reject-government-offer-enock-dongo-zina/5580117.html
health	Murume Akambotiza kuWilkins Anowanikwa Asina Coronavirus	Chizvarwa chekuThailand chekumbokatiza muchipatara cheWilkins muHarare neSvondo kwachaifanirwa kuongororwa kana chiine coronavirus chinonzi chazoongororwa neChipiri chawanikwa chisina hutachiwana uhwu. Mukuru anoona nezvehutano mukanzuru yeguta reHarare, Doctor Prosper Chonzi, zvabuda muongororo yaitwa iyi zvinoratidza kuti murume uyu haana chirwere ichi, izvo zvaita kuti abva aregwa achienda kumba kwake. Murume uyu anonzi adzoka ega kuchipatara ichi mushure mekutsvagwa nemapurisa achishaikwa. Murume uyu anonzi akabva kuThailand mazuva makumi maviri adarika akaitwa ongororo ye coronavirus pakupinda kwaakaita munyika, izvo zvakaratidza kuti muviri wake waidziya zvakanyanya. Izvi zvinonzi zvakazoita kuti aendeswe kuWilkins Hospital, uko akazongotsakatika. Hapana ati awanikwa aine chirwere ichi muZimbabwe kunyange hazvo paine vanhu vanoVanhu vana muSouth Africa vanonzi vakawanikwa vaine hutachiwana hwecoronavirus neMuvhuro, izvo zvasvitsa huwandu hwevanhu vave nechirwere ichi pavanomwe munyika iyi. Vakambove gurukota rezvehutano uye vari ivo munyori anoona nezvehutano muMDC inotungamirirwa naVaNelson Chamisa, Doctor Henry Madzorera, vanoti panofanirwa kutorwa matanho akasimba ekuchengetedza vanenge vafungidzirwa kuti vangave nehutachiwana hwechirwere ichi, vachiti zvakaitika paWilkins Hospital hazvifanirwe kodzokororwa nekuti zvinoisa ruzhinji rwevanhu munjodzi. Doctor Madzorera vanoti bazi rezvehutano rinofanirwawo kushambadza zvakasimba nezvechirwere ichi, uyewo kuisa nhare mumatunhu ose emunyika ekuti vanhu vanokwanisa kufona chero nguva vachitaura pamusoro pechirwere ichi. Vari kukurudzirawo kuti pave navanautsanana vanofamba vachiongorora vanhu kuti vane hutachiwana here kana kuti kwete, pane kumirira kuti munhu anofungidzira kuti ane chirwere ichi aende iye kuchipatara. No media source currently available 	https://www.voashona.com/a/zimbabwe-coronavirus-thailand-citizen-wilkins-hospital-doctor-henry-madzorera/5323147.html
politics	Vaive Varwiri veHondo yeRusununguko Vapfumbamwe Vange Vari Muhusungwa Voregererwa	Gweta riri kumirira vaimbove varwiri vehondo yerusununguko vapfumbamwe vange vari muhusungwa, VaPaidamoyo Saurombe, vanoti vsungwa ava vazoregedzwa vahienda kudzimba dzavo nhasi mambakwedza kunyangwe hazvo vange vambonzi vachamiswa pamberi pedare. VaSaurombe vanoti zvinhu zvinokatyamadza kuti vaive varwiri verusununguko vanobatwa nekuseri kweruoko zvakadayi panguva ino yeCovid-19. VaSaurombe vaudza Studio7 kuti zvakanga zvichiitwa nevanhu ava zvakange zviri pamutemo sezvo vakange vachida kunyatsonzwa zvizere pamusoro pemari dzavanopihwa idzo vanoti dzishoma.    Studio7 haina kukwanisa kunzwa divi remapurisa panyaya iyi. No media source currently available   	https://www.voashona.com/a/zimbabwe-excombatants-africa-covid-19/6018725.html
business	Quantam Global Reseach Inoti Mitemo yeZiimbabwe Yokanganisa Hurongwa hweKukwezva veMabhizimisi veKunze	Ongororo yakaitwa nesangano reQuantam Global Research Lab iro rinoongorora mamiriro akaita zvinhu munyika dzemuAfrica panyaya yekukwezva vekunze vanoda kuzotanga mabhizimisi munyika iri kuratidza kuti Zimbabwe ichiri kutatarika kuti ikwanise kukwezva vekunze ava. Muzvinafundo Mthuli Ncube chizvarwa cheZimbabwe ndivo chipangamazano sangano reQuantum Global Research Lab iri. Izvi zvakabuda muongororo inonzi Africa Investment Index 2018. Nyika dzinonzi dziri kuita zvinounza budiro dzinosanganisa Morocco, Egypt, Algeria, Botswana neCote d’ivore, South Africa, Ethiopia, Zambia, Kenya neSenegal. Zimbabwe iri pachidanho chechimakumi mana nemashanu panyika makumi mashanu neina dzemuAfrica dziri kutatarika kukwezva vekunze. Dzimwe nyika dzisiri kuita zviri nani dzakafanana neZimbabwe dzinosanganisa Central African Republic, Liberia, Somalia, Eritrea, Equatorial Guinea, Gambia, Sierra Leone, Guinea uye Sao Tome and Principe. Ongororo iyi yakaburitswa kumucheto wemusangano wevakuru wemabhizimisi wakaendwa masvondo apfuura nemutungamiri wenyika VaEmmerson Mnangagwa. Global Quantum yakambobatsirawo VaMnangagwa kusangana nevamwe vakuru vemabhizimisi kubva kuSwitzerland kumucheto wemusangano wekuDavos muna Ndira. Vanoongorora nyaya dzezvehupfumi, VaMasimba Kuchera vanoti Zimbabwe inofanira kuvandudza mitemo yayo kuti ikwezve vekunze. No media source currently available  	https://www.voashona.com/a/zimbabwe-matongerwo-enyika/4327313.html
politics	EU Yoshushikana neHurutungamiri hweNyika yeZimbabwe	Mumiriri wenyika dzemuEurope muZimbabwe,VaPhillipe Van Damme vanoti nyaya dzehuwori dziri kubuda mumapenhau munyika pamwe nekutadza kuita shanduko munyaya dzehupfumi sezvakabvumiranwa kumusangano wakaitwa kuLima, Peru gore rapera zviri kupa chimiro chakaipa kunyika pamwe nekutadzisa vekunze kuzotanga mabhizimizi muZimbabwe. Vachitaura pachirongwa chekucherechedza makore maviri vatanga basa muZimbabwe change chakarongwa neve263 Chat muHarare nemusi weChishanu, VaVan Damme vanoti mwedzi mishomanana yapfuura yaona mapepanhau achiburitsa nyaya dzehuwori mumapazi akawanda ehurumende asi pasina vanhu vari kusungwa kana kutora matanho ekuongorora nyaya idzi. Makukurukota ehurumende anoti VaJonathan Moyo vedzidzo yepamusoro nemutevedzeri wavo VaGodfrey Gandawa vanonzi vakashandisa mari inodarika mazana mana ezviuru zvemadhora zvisina mwero uye kunyange hazvo komisheni inoona nezvehuwori yakada kuvasunga yakarambidzwa kuita izvi nemutevedzeri wemutungamiriri wenyika,VaPhelekezela Mphoko. VaMphoko vakaburitsawo muhusungwa kuAvondale muHarare vakuru vakuru vekambani yeZimbabwe National Road Authority vanosanganisira VaDavison Norupiri avo vaipomrewa mhosva yekuba mazana matanhutu ezvuru zvemadhora. Gurukota rezvemando dzemoto, VaSamuel Undenge varikupomerwawo nyaya dzehuwori vachinzi vakamanikidza kambani yeZESA kupa basa kuna muzvinabhizimisi Wicknell Chivhayo zvechikiribidi. VaVan Damme vatiwo pasi pechibvumirano cheLima hurumende yainge yavimbisa kubhadhara zvikwereti zvayo kuInternational Monetary Fund nekuWorld Bank mwedzi wapfuura usati waperi asi izvi hazvisati zvaitika. Vatiwo hurumende yakavimbisa kugadzirisa nyaya dzehuwori asi huwori huri kutowedzera. Vati zvese izvi zvinoita kuti vekunze vasauye munyika kuzotanga mabhizimisi pamwe nekusimudzira hupfumi. Vati nyika dzeEU dzicharamba dzichibatsira Zimbabwe munyaya dzenzara, hutano nemabasa ebudiriro asi vakati rutsigiro rwakawanda ruchauya chete kana hurumende yagadzirisa zvayakatidza, kutevedza mutemo pamwe nekuremekedza kodzero dzevanhu. Svondo rino vemabhizimisi vemuno vaichemachemawo pamusangano weNational Economic Consultative Forum kuti hurumende inongotaura chete nezvekuti iri kutora matanho ekugadzirisa hupfumi asi pasina zvairi kuita. VaMisheck Gondo vesangano reNational Assocition of Youth Organisations vati maonero aVaVan Damme akafanana nemaonero avo uye zviri pachena kuti hurumende yeZimbabwe iri kutadza kuita zvayakavimbisa. Mumwewo wechidiki, Thembinkosi Rushwaya uyo akasungwa nguva pfupi yapfuura mushure mekuratizira paUniversity of Zimbabwe pamberi pemutungamiriri wenyika,VaRobert Mugabe audza Studio 7 kuti pachinzvimbo chekugadzirisa zvinhu hurumende iri kuwedzera kuparadza hupfumi pamwe nekushungurudza veruzhinji. Kunyange hazvo EU yakabvisa zvirango zvehupfumi kuZimbabwe, vakawanda vapinda mumusangano uyu vanoti kutyorwa kwekodzerp dzevanhu kuri kotowezedzera zvichitevera danho rakatorwe neEU. VaVan Damme vati mukati megore rapfuura sangano iri pamwe nenyiak dzeEU vashandisa mari inodarika zana remamiriyoni emadhora munyaya dzechikafu nehutano. Vanotiwo mukati menguva imwe cheteyo, nyika idzi dzashandisa mari inodarika mamiriyoni makumi mashanu emadhora mumabasa ekuwanisa vanhu mvura yakachena pamwe nemamwe mabasa ebudiriro. VaVan Damme vanoti pane mukana mukuru wekuwedzera rubatsiro munyaya dzehupfumi, budiriro nezvimwe kana hurumende yeZimbabwe ikatevedza chitsidzo chayo cheLima pamwe nekutevedza mutemo, kuvandudza mitemo yavo yemabhizimisi pamwe nekurmekedza kodzero dzenhu. Hatina kukwanisa kubata gurukota rinoona nezvekuburitswa kwemashoko VaChris Mushowe kuti tinzwe divi rehurumende. No media source currently available   	https://www.voashona.com/a/zimbabwe-matongerwo-enyika/3551128.html
health	Madhokotera neVakoti Votanga Kuramwa Mabasa neKushaya Zvekuzvidzivirira kuCoronavirus	Vanachiremba navana mukoti munyika vatanga kuramwa mabasa kunyangwe nyika yatarisana nechirwere chouraya vanhu vakawanda pasi rose cheCoronavirus. Vanachiremba navanamukoti ava vanoti hurumende iri kukundikana kuvapa zvekushandisa kuti vazvidzivire kutapurirwa zvirwere zvakaita seCoronavirus. Mutsamba kubazi rezvehutano, iri mumaoko eStudio 7, vanamukoti kuburikidza nesangano reZimbabwe Nurses Association vati vakasuma bazi rezvehutano mazuva maviri apfuura kut vanoda zvekuzvidzivirira kubva kuchirwere cheCoronavirus, mvura muzvipatara uye mari yekushanda kwavachaita nguva yakareba vachirapa vane chirwere cheCoronavirus. Mutsamba kubazi rezvehutano nevakuru vezvipatara zvehurumende munyika, mutungamiri wesangano rinomirira vanachiremba reZimbabwe Hospital Doctors Association, Dr Tawanda Zvakada, vatiwo nhengo dzavo hadzichakwanise kuramba dzichishanda kutanga nhasi sezvo dzisina zvekuzvidzivirira. Vati vakaita musangano nehurumende neMuvhuro nezvenyaya iyi asi kusvika pari zvino hapana chabuda. Hatina kukwanisa kubata gurukota rezvehutano, Dr Obadiah Moyo, kana munyori mubazi ravo, Dr Agnes Mahomva, sezvo vose vange vasiri kudaira nharembozha dzavo. Kusvika pari zvino hurumende inoti vanhu vatatu vabatwa nechirwere cheCoronavirus munyika uye mumwe chete, mutori wenhau, Zororo Makamba, akashaya vakavigwa neChipiri. Mutungamiri weZimbabwe Nurses Association, VaEnock Dongo, vatenda kuti vanoda zvikwanisiro muzvipatara nechimbi chimbi uye vakanda mapadza pasi.. No media source currently available 	https://www.voashona.com/a/vanachiremba-navanamukoti-votanga-kuramwa-mabasa-nekushaya-zvekuzvidzivirira-kucoronavirus/5345330.html
politics	MDC-T Yoshora Mashoko aVaMudarikwa veZanu PF	Bato rinopikisa reMDC inotungamirwa naVaMorgan Tsvangirai rinoti riri kushushikana zvikuru nemashoko anonzi akataurwa nemumiriri weUzumba muparamende, VaSimbaneuta Mudarikwa vebato reZanu PF, ekuti dunhu ravo harina nzvimbo yemapato anopikisa. Mutauriri weMDC-T, VaObert Gutu, vanoti mashoko aVaMudarikwa aya anokonzeresa mhirizhonga sezvo dunhu ravo reUzumba, kusanganisira Mashonaland East yose, ragara richizivikanwa nenyaya dzemhirizhonga. No media source currently available Vachitaura pamabiko ekupemberera kuparurwa kwehurongwa hwemadiridziro kuMudzi, VaMudarikwa vanonzi vakati bato ravo richawana mavhoti zviuru makumi masere mudunhu mavo, vakawedzera vachiti mapato anopikisa achangowana mavhoti ari pasi pemapepa ekuvhotesa akakanganiswa kana kuti ma spoilt ballot papers. Asi VaMudarikwa varamba mashoko avari kupomerwa ekukurudzira mhirizhonga, vachiti bato reMDC-T ndiro rinotori pamberi panyaya dzemhirizhonga. Vanotiwo pahuwandu hwemavhoti achawanikwa neZanu PF, vari kureva kuti vanhu mudunhu ravo vari kuberekana vachiwanda. No media source currently available 	https://www.voashona.com/a/zimbabwe-opposition-blasts-mudarikwa-speech/3873026.html
politics	Senator Hlalo Vanodzingwa muMDC-T	Bato reMDC-T rinoti radzinga seneta Matson Hlalo mushure mekunetsana kunotyisa kunonzi kuri kuitika mubato iri mudunhu reBulawayo. Mutevedzeri wemutauriri webato iri kuBulawayo VaFelix Magalela Mafa Sibanda vaudza Studio 7 kuti National Executive Council yebato iri yakadzinga VaHlalo nenyaya yehunhubu. VaSibanda vanoti VaHlalo vakapihwa tsamba yekudzingwa mubato nemusi weChina. VaSibanda vanoti VaHlao vakapihwa mukana wekuuya kuzozvichenura kudare reNational Couuncil asi vakaramba. VaHlalo vanzi vachadzingwawo kuva nhengo yedare resenate. No media source currently available Sezvo Studio 7 ichitema isina divi rainorerekera yabatawo VaHlalo avo vati mutevedzeri wemutungamiri webato iri Muzvare thokozane Khupe ndivo vari kutungamira mabasa ekuvadzinga mubato. Vati havasi kuzotambira kudzingwa uku vachiti hakusi kutevera bumbiro remutemo webato. No media source currently available 	https://www.voashona.com/a/zimbabwe-matongerwo-enyika-mdc/3188950.html
politics	MDC Inoti Kuratidzira Kwayo Kuri Kuenderera Mberi neMusi weChishanu	MDC inotungamirwa naVaNelson Chamisa inoti iri kuenderera mberi nehurongwa hwayo hwekuratidzira nemusi weChishanu, kunyange hazvo isati yanzwa kubva kumapurisa. MDC yakazivisa mapurisa svondo rapera kuti ichapinda mukuratidzira uku sezvinodiwa nemitemo yenyika. Asi bato iri rinoti kusapindura kwemapurisa hakusi kuzotadzisa hurongwa hwekuratidzira uhu, sezvo bumbiro remitemo yenyika ichiripa kodzero yekuratidzira. MDC inoti iri kuratidzira sezvo isiri kufara nehutongi hwemutungamiri weZanu PF, VaEmmerson Mnangagwa, avo bato iri rinoti haricherechedzi kusarudzwa kwavakaitwa gore rapera. Sangano rinoona nezvesarudzo munyika, reZimbabwe Electoral Commission, rakazivisa gore rapera kuti VaMnangagwa ndivo vakanga vakunda musarudzo yemutungamiri wenyika. Asi MDC yakapikisa izvi mudare reConstitutional Court, iro rakapa mutongo waitambira zvakanga zvaziviswa musarudzo dzegore rapera nasachigaro weZimbabwe Electoral Commission, Amai Priscilla Chigumba. Asi MDC inoti VaMnangagwa vari kutadza kugadzirisa zviri kunetsa munyika, izvo zviri kupa kuti nyika ishaye magetsi, mafuta edzimotokari, uye kukwira kwemitengo yezvinhu mazuva ose. Murongi wemisangano muMDC, VaAmos Chibaya, vanoti kuratidzira kwavo kuchaitwa murunyararo sezvo vagara vari bato rinoremekedza mitemo yenyika. VaChibaya vanoti zvisineyi kuti havasati vawana mhinduro kubva kumapurisa, kuratidzira kwavo kuri kuenderera mberi nemusi weChishanu. Asi mutevedzeri wegurukota rezvekuburitswa kwemashoko, VaEnergy Mutodi, vanoti MDC inogara yakati ichaita ratidziro murunyararo asi ichizopedzisira yaita mhirizhonga. VaMutodi vanotiwo sebato reZanu PF riri kutonga, vari kuzviziva kuti MDC iri kuratidzira kuitira kuti VaMnangagwa vabviswe pachigaro. “Vakuru vari kuti vachange vari mberi mekuratidzira uku ndinovayambira kuti vasazoyeuka bako vanaiwa,” vadaro VaMutodi. Asi VaChibaya vanoti vari kuzviziva kuti Zanu PF iri kugadzira zvipfeko zveMDC zvichapihwa vanhu kuti vazovhiringa kuratidzira kwakarongwa nebato ravo. Senzira yekuti izvi zvisaitike, VaChibaya vanoti vachange vaine nhengo dzebato ravo dzichachengetedza runyararo, uye pakaita nhubu dzinoda kukonzera mhirizhonga, vachadzibata vachidziisa mumaoko emapurisa. Muna Ndira, sangano reZimbabwe Congress of Trade Unions rakadaidzira kuti vanhu vagare mudzimba dzavo kwemazuva matatu. Asi vanhu vakapinda mumigwagwa iyi vachiratidzira. Kuratidzira uku kwakapedzisira kwaita mhirizhonga iyo yakaona vanhu vanosvika makumi maviri vachifa mushure mekupfurwa nemabara epfuti. Sangano ravanachiremba vanorwira kodzero dzevanhu, reZimbabwe Association of Doctors for Human Rights, rinoti pamhirizhonga yakaitika muna Ndira, pane vanhu makumi matanhatu nevasere vakarapwa maronda akakonzerwa nemabara epfuti, uye vanhu vanodarika zana vaive nemaronda airatidza kuti akakonzerwa nesimbi nezvimwe zvombo zvinocheka. Vanorwira kodzero dzevanhu vanoti mumazuva matatu akadaidzirwa neZCTU kuti vanhu vagare mudzimba dzavo, vakaona mapurisa achishandisa zvombo zvehutsi hunokachidza pavanhu vairatidzira vasina zvombo, uye vakaonawo masoja aive nepfuti dzemhando yeAK-47. No media source currently available 	https://www.voashona.com/a/zimbabwe-opposition-protests-going-ahead-as-scheduled/5037158.html
politics	VaMnangagwa Vodzokera kuMusha neMugovera	Mutungamiriri wenyika, VaEmerson Mnangagwa, vapedza rwendo rwavo rwemazuva mashanu ku China vachiita misangano mumatunhu madiki ari ku Hangzhou uko kwaitirwa musangano we Zimbabwe- China Business Forum. Mutungamiriri wenyika, VaEmerson Mnangagwa, vapedza rwendo rwavo rwemazuva mashanu ku China vachiita misangano mumatunhu madiki ari ku Hangzhou uko kwaitirwa musangano we Zimbabwe- China Business Forum. Uyu musangano waitwa nevemabhizinesi nemakurukota ehurumende yeku China navana muzvinabhizinesi nemakurukota ehurumende vekuZimbabwe. VaMnangagwa, avo vari kutarisirwa kudzoka kusvika kumusha neMugovera, vanonzi vakanyorerana zvibvumirano zvinomwe nehurumende pamwe nemakambani ekuChina. Asi dzimwe nyanzvi dzinoti zvibvumirano izvi hazvina zvazvinoreva kana pasina chinobuda mazviri. Muongorori wezvebudiriro, uye vachidzidzisa pa Africa University, Doctor Iris Shiripinda vanoti kunyorana zvibvumirano chinhu chisinganetsi nekuti kuwirirana zvamunoda kuitirirana asi kuzochizadzisa rimwe basa rinoda kuti vanhu vacherechedze zvese zvavanenge vawirirana kuitirana sezviri muchisungo chavo Doctor Shiripinda vanoti ruzhinji rwenyika harwufaniri kungopemberera kutaurwa kwe zvibvumirano, asi kuti vaone kuti nekufamba kwenguva zvazogonekwa kuzadziswa ndezvipi. Vanoti rwendo rwaVaMnangagwa nderwekunovhima saka mhemberero inoda kuzouya kana vazoona zvabuda murwendo urwu. Vatiwo zvinoda kuti vatungamiriri venyika vatarise zvinogona kuitika kwete kutaura zvisingagoneki kune ve kuChina ava kuti zvibvumirano izvi zvisazoperere ku hope chete. No media source currently available 	https://www.voashona.com/a/kupenderwa-kwerwendo-rwavamnangagwa-rwemazuva-mashanu-kuchina-/4335996.html
business	VeMabhizimisi Voramba Kudzikisa Mitengo Sezviri Kudiwa neHurumende	Kunyangwe hazvo hurumende yakapa kurudziro yekuti mitengo yezvinhu zvakawanda zvinodyiwa nevanhu idzikiswe kusvika payaive musi wa25 kurume, izvi zvinenge zviri kukona n’anga murapwa achida. Mitengo yezvinhu haisi kudzika. Hatina kukwanisa kubata vamwe vakuru veConfederation of Zimbabwe Industries kana Zimabwe National Chamber of Commerce tinzwe divi ravo. Asi gurukota rezvemaindustry Doctor Sekai Nzenza vaudza Studio 7 kuti vari kushushikana nekukwira kwemitengo yezvinhu vakati pamisangano yavakaita nevamwe vemabhizimisi vakatenderana kuti mitengo yezvinhu idzikiswe. Vatenda havo kuti vemabhizimisi varik kuti vari kuremerwawo nezvinhu kunyanya mari yekunze yekutenga zvinhu. No media source currently available Imwe nyanzvi munyaya dzezvehupfumi muzvinafundo Gift Mugano vanodzidzisa paNelson Mandela Metropolitan University vanoti zvekuda kutara mitengo yezvinhu hazvishande uye zvichatopa kuti zvinhu zvishaikwe muzvitoro. No media source currently available 	https://www.voashona.com/a/vemabhizimisi-voramba-kudzikisa-mitengo-sezviri-kudiwa-nehurumende/5392890.html
business	Masangano Akazvimirira Ogunun'una neMitero Yobhadhariswa Mumamwe Matunhu	Mamwe masangano anoshanda akazvimiriri kana kuti maNGO’s anoti haasi kufara nemari yavari kubhadhariswa nemakanzuru kuti vashande munzvimbo dziri pasi pemakanzuru. Imwe yemakanzuru mudunhu reMashonaland West, yeMakonde yakazivisa nezuro kuti masangano ose anoda kushanda munzvimbo mavo vanofanirwa kubhadhara madhora zana ekuAmerica uye vagara vachishanda vanofanirwa kubhadhara madhora makumi mashanu pamusoro pekuwana gwaro rinovabvumira kushanda kana kuti Memorandum Of Understanding-MOU. Vanoshanda mukanzuru yeMakonde mubazi rinodyidzana nemasangano akazvimirira Amai Geytta Moyo vanobvuma kuti vose vanoda kushandira munzvimbo iri pasi pekanzuru yavo inosanganisa Chinhoyi, Mhangura neMakonde vanofanirwa kubhadhara mari iyi vasati vatanga kuita mabasa avanenge vakabvumirana navo. Sachigaro weZimRights mudunhu reMashonaland West VaAdrian Zarimba vanoti havasi kufara nedanho ratorwa nekanzuru yeMakonde vachiti hazvisi pamutemo. Makanzuru ekunemamwe mutunhu makuru akaita seMidlands anonzi ari kubhadharisawo mari dzekushanda munzvimbo asi dzinenge dzichingodaidzwa nemazita akasiyana. Nhengo yerimwe sangano rinoona nezvekuchengetedzwa kwezviwanikwa zvemunzvimbo asina kuda kuzivikanwa nezita anoti zviri kuita makanzuru hazvisi pamutemo. Izvi zvinotsigirwa nemukuru weZimbabwe Human Rights NGO Forum, VaMusa Kika avo vanoti chekutanga ndechekuti kunyange maMOU ari kudiwa nemakanzuru haasi pamutemo uye mari dziri kutaurwa hazvisi pamutemo zvakare. VaKika vanoti mari dziri kudiwa nemakanzuru inzira yekutsvaka mari zvisiri pamutemo. Izvi zvatsinhirwa nemukuru weCentre for Natural Resource Governance VaFarai Maguwu vanoti mamwe makanzuru ari kubhadharisa masangano akazvimirira nechinangwa chekuda kuti varegere kushanda. Asi mamwe makanzuru akaita seBindura anoti vanongoda wirirano yeMOU chete kuti sangano rishande munzvimbo yavo. Gurukota redunhu reMidlands VaLarry Mavima vakamboudza Studio 7 kuti munyika mune masangano akazvimirira oga akawandisa vachiti ngavaende kuUkraine kune vanhu vanoda ruyamure sezvo kuine hondo. Kunyange mubatanidzwa wemasangano anoshanda akazvimiririra weNational Association of Non Governmental Organisation-NANGO- richiti pane masangano anosvika chiuru chimwechete akanyoresa nesangano ravo, VaMavhima vakati masangano akazvimiririra ega zviuru makumi matatu nezvitanhatu kana kuti 36 000 arikushanda munyika yose. No media source currently available 	https://www.voashona.com/a/6565569.html
health	Masangano Akawanda Oshora Hurumende neKudzinga VanaMukoti Mabasa	Kunyange hazvo hurumende yakazivisa neChipiri kuti yakanga yadzinga basa vanamukoti vose vari pakuramwa mabasa, sangano rinomirira vanamukoti, re Zimbabwe Nurses Association rakakurudzira nhengo dzaro kuti dzisavhundutsirwe, uye kuti hapana chati chashanduka. Sangano iri rakaburitsa gwaro nezuro richizivisa nhengo dzaro kuti rakaona mashoko akabva kumutevedzeri wemutungamiri wenyika, VaConstantino Chiwenga, ekuti vadzingwa mabasa, asi richiti nhengo dzaro dzakapinzwa basa neHealth Services Board pasi pezvibvumirano zvavakanyorerana nevashandi. Zimbabwe Nurses Association inotiwo nhengo dzayo hadzisati dzatambira matsamba ekumiswa mabasa kwadzo, uye mari inonzi navachiwenga yakaiswa parutivi kuti vagobhadharwa inoita mamiriyoni gumi nemanomwe emadhora, imari yemisaridzirwa yavaifanirwa kunge vanamukoti vakabhadharwa muna 2010. Sangano iri rinoti rakasununguka kuenderera mberi nenhaurirano, uye razivisa Health Services Board kuti risazadzise zviri mutsamba yavachiwenga iyi nenguva dza 4:00pm masikati anhasi musi wa 19 Kubvumbi 2018, richiti kukundikana kwazvo vanamukoti vanozoenda kudare repamusoro kuti nyaya yekuchengetedza kodzero dzavo inzwikwe nechimbichimbi. Gurukota rezvehutano, Dr David Parirenyatwa vakaudzawo nhepfenyuro yeZBC nezuro manheru kuti vanamukoti vakadzingwa mabasa ava vakasununguka kunyorera zvakare vachitsvaga mabasa. Asi mutauriri wesangano ravanachiremba vanorwira kodzero dzevanhu, Dr Fortune Nyamande, vanoti havaoni hurumende ichienderera mberi nedanho rekudzinga vanamukoti vanodarika zviuru gumi nezvinomwe iyo isina dzimwe nzira dzekuzadzisa nadzo basa ravo. Dr Nyamande vanoti hurumende inofanirwa kunzwisisa zvichemo zvavanamukoti nekukasika kuitira kuti nyika ienderere mberi. No media source currently available Zvichakadaro, mamwe masangano akaita sezimbabwe congress of trade unions, Zimbabwe Yadzoka/Mayibuye IZimbabwe, Progressive Teachers Union of Zimbabwe kana kuti PTUZ, Federation of Zimbabwe Educators Unions kana kuti FOZEU ari kushorawo zvikuru danho rehurumende rekudzinga vanamukoti basa. ZCTU inoti iri kuronga kuratidzira kwakasimba yakabatana nemamwe masangano. Doctor Takavafira Zhou vePTUZ vanoti hunhu hwakaitwa nehurumende hautarisirwe zvachose munyika ine rusununguko. Doctor Victor Chimhutu ve Zimbabwe Yadzoka /Mayibuye IZimbabwe vatiwo sangano ravo rinotsigirana navana mukoti mukuramwa kwavo mabasa uye vachamira navo pamwechete nemasangano achamira mukurwisana nemaitiro ehurumende aya. No media source currently available   	https://www.voashona.com/a/masangano-akawanda-ohora-hurumende-nekudzinga-vanamukoti-mabasa/4355585.html
sports	‘NHABVU HAIDI MAKAKATANWA’	  AIMBOVE mubati wepagedhi weDynamos FC nechikwata chenyika chemaWarriors — Gift ‘Umbro’ Muzadzi — anoti kuti nhabvu yemuno isimukire ibve mumadhaka mairi pari zvino, vanhu vanofanirwa kushanda pamwe chete kwete kuita “zvekudhonzerana”.   Kubvira makore adarika, nhabvu yemuno haina kumbosimuka sezvaitarisirwa nevazhinji nekuda kwezvikonzero zvinosanganisira kusabatana kuripo mumasangano anotungamira pamwe chete nevatsigiri vemutambo uyu.   Izvi ndizvo Umbro anoti zviri kukonzera kuti nhabvu yemuno isaririre kumashure. Anoti munhu wese ane chekuita nenhabvu anofanirwa kupihwa mukana wekushanda mumutambo uyu uye pfungwa dzake dzokosheswa.   “Chakuvadza nhabvu yedu inhau yekudhonzerana kuri kuitika chete, hakuna chimwe chinhu.   “Ngatibatanei tishande pamwe chete nekuti chinhu chinofanira kuhwina pakupera kwezuva inhabvu yedu. Hazvina basa kuti uyu mutsigiri wenhabvu here, uyu ane mari here kana kuti kwete, asi tikakoshesana tese sezvatiri tinokunda chete uye nhabvu yedu inosimukira.   “Kana tiri kurwisana hapana zvatinenge tichiita nekuti mhedzisiro tese tichangochema sezvatiri kuita iye zvino. Nhabvu yedu yakamira izvo zviri kukanganisa vechidiki,” anodaro.   Umbro anoenderera mberi achiti: “Tikatarisa iye zvino patave nhabvu yedu tiri kusarira kumashure zvakanyanya izvo zvakazokonzerwa nezvirango zvatakatemerwa neFIFA neCAF, zvave kuita kuti nyika dzatainge tasiya panyaya yebudiriro panhabvu dzave kutotibata uye dzimwe dzatotidarika.   “Saka ngatibatane tishande kuti zvirango izvi zvibve nekuti ndezvimwe zvauraya nhabvu yedu. Vana vedu vaomerwa havachazive kuti remangwana ravo richazovei munhabvu.”    Gift ‘Umbro’ Muzadzi   Mwedzi watiri uno ndeweWorld Cup iyo iri kutambirwa kunyika yeQatar uye Africa iri kumirirwa nenyika shanu kumutambo uyu dzinoti Ghana, Cameroon, Senegal, Tunisia neMorroco.   Umbro anoti nyika shanu idzi dziri kutamba nhabvu inonwisa mvura kumutambo uyu uye ari kudzitsigira.   Asi anoti shuviro yake rimwe remazuva kuzoona maWarriors achinokwikwidza kumutambo uyu.   “Ini sechizvarwa chese chemuno chinofarira nhabvu, ndinoda kuonawo nyika yangu ichienda kuWorld Cup, nyika dzese dzinotoda kuenda kumutambo uyu.   “Ukaona wakwanisa kuenda kunotamba kuWorld Cup unenge watamba nhabvu yepamusoro. Saka ngatirongekei muno tigokwanisawo kuenda kumakwishu aya,” anodaro.   Mwaka wenhabvu wemuno uchangodarika, Umbro ange achishanda kuchikwata cheDynamos FC ari mumwe wevatevedzeri vaTonderayi Ndiraya.   Anoti vatsigiri venhabvu havachanyatsouya kuzotsigira zvikwata zvavo sezvavaiita kare uye zviri kukonzerwawo nekudhura kuri kuita kupinda munhandare.   “Nhabvu kuti inakidze, inofanirwa kunge ine vatsigiri, asi manje mazuva ano nhandare hadzichanyatsozare sezvaiitika kare. Nhau yandiri kuona hombe ndeyekuti kupinda munhandare kuri kudhuriswa zvakanyanya saka vatsigiri vari kutadza kuwana mari yacho.   “Saka zviri nani kunzi mari yekupindisa munhandare iendeswe paUS$1 chairo zvekuti kana nhandare ikazara nevanhu 50 000, imari yakawanda inoenda kuzvikwata zvemuno pane kunzi bhora ronzi US$3 kana US$5 mopinda vanhu vashoma munhandare.   “Nhabvu mazuva ano yave bhizimisi, ende zvakakosha kugona kuziva bhizimisi racho muite mari,” anodaro.   Umbro anobva kuMalawi asi akazvarirwa muZimbabwe ndokukurira muno. Kana vari muno, ndivanaHungwe asi kuMalawi ndivanaMbewe.   Kumusha kwavo muno kwakabva baba vake ndekwaLandas, kwaChihota.   Zita rekuti Umbro akaripihwa neshamwari dzake dzaakakura nadzo dzinoti Norman Mapeza, Lloyd Chitembwe naAlois Bunjira panguva iyo vese vaitambira Darryn T.   Anoti panguva iyo vaitambira chikwata cheUnder 14 cheDarryn T, akasonerwa juzi naambuya vake avo aigara navo.   Juzi iri ndiro raaiuya achitambisa nhabvu saka rimwe zuva akazosonerera zita rekuti Umbro pajuzi iri izvo zvakanakidza shamwari dzake ndokubva vamupa zita remadunhurirwa iri.   “Tichikura kuDarryn T, ndaiita gadziriro dzangu ndakapfeka juzi randakasonerwa naambuya vangu. Saka chikwata chevakuru chaive nemayunifomu eUmbro aibva kuUK, rimwe zuva ndakauya ndakasonera zita rekuti Umbro pajuzi rangu iri shamwari dzangu dzikanakidzwa nazvo ndokutanga kundishevedza kuti Umbro. Kubva ipapo, zita rakabva ratongogara kusvika nhasi.   “Umbro iyoyo yaive yakanaka uye iniwo ndaiida chaizvo,” anodaro Umbro.	https://www.kwayedza.co.zw/nhabvu-haidi-makakatanwa/
health	Vanhu Vanodarika Mamiriyoni Matanhatu (6M) Vafa neCovid-19 Pasi Rose	Johns Hopkins University yemuAmerica iyo iri kuongorora kupararira kwechirwere cheCovid-19 pasi rose inoti vanhu vanodarika mamiriyoni matanhatu kana kuti 6 million vafa nechirwere cheCovid-19 kubva zvachatanga kupararira pasi rose muna 2019. MuAmerica chete vanhu vanodarika zviuru mazana mapfumbamwe zvine makumi matanhatu nechimwe kana kuti 961 000 vafa nechirwere ichi. Vanhu vasina kubayiwa nhomba vakawanda ndivo vari kunzi vari kufa zvakanyanya. Zvichakadaro, bazi rezvehutano rinoti nezuro vanhu mazana mashanu nemumwe vakabatwa nechirwere cheCovid-19 kusanganisira vana vechikoro zana nemakumi matatu nevatanhatu. Vanhu makumi manomwe vanonzi vari kurwara neCovid-19 vari muzvipatara zvakasiyana siyana munyika. Bazi rezvehutano rinoti nezuro hakuna munhu akafa nechirwere cheCcovid-19 zvasiya vafa nacho kubva zvachatanga kupararira munyika muna 2020 vachiri zviuru zvishanu nemazana matatu nemakumi mapfumbamwe nevapfumbamwe kana kuti 5 399.	https://www.voashona.com/a/6475822.html
business	Vanotengesa Mumigwagwa Vochema Chema neKushungurudzwa neMapurisa	Apo nyika ichiri mukucherechedza mazuva gumi nematanhatu ekudzivirira mhirizhonga inechekuita nekuti uri munhukadzi kana munhurume, vamwe vanorarama nekutengesa mumigwagwa kunyanya madzimai vari kuchema chema nekwavanoti kushungurudzwa vachidzingirirwa nemapurisa Vachitaura neStudio 7, mumwe ANOTENGESA Mumugwagwa Amai Anna Moyowashe vati zvinotuma madzimai kutengesera mumigwagwa kusamira zvakanaka kwehupfumi. Vati vakawana chouviri kukutenegesa zinhu kwavanoita zvinogona kuderedza dambudziko remhirizhonga mudzimba. Vaenderera mberi vachiti chinopa kuti vatengesere pese pese inyaya yekutsvaka pavanokwanisa kuwana vatengi. Izvi zvatsigirwawo naAmai Otilia Chikandira avo vati mhirizhonga iri kunyanyokonzerwa nehurombo nekuti mhuri dzinenge dzisina chekubata.Vatiwo shuviro yavo ndeyekuti vatengese vakasununguka. Mumwewo munhurume anotengesera mumugwagwa, VaAngirayi Moyowatidhii vatiwo kudzingirirwa nemapurisa kunopa kuti vaende kumba vari maoko chete zvinokwanisa kuwedzera dambudziko remhirizhonga mudzimba. Mutauriri wekanzuru yeHarare VaInnocent Ruwende vaudza Studio 7 kuti kunyangwe zvazvo vanotengesa mumugwagwa varikuchema chema nekugaroita hwakiti negonzo nemapurisa kusanganisira ekanzuru vati vatengesi vanofanirwa kutevedzera mitemo yekanzuru. Mutauriri wemapurisa Senior Assistant Commissioner Paul Nyathi vatiwo basa ravo nderekuona kuti vanhu vatevedzera mitemo. Vamwe vanotengesa mumigwagwa vanokuvara mushure mekurowa nemapurisa kana kuti vachitiza uye vamwe vanotsikwa nekuurayiwa nemotokari dzemushika shika dzinenge dzichitandaniswa nemapurisa. Mazuva gumi nematanhatu ekudzivirira mhirizhonga inechekuita nekuti uri munhukadzi kana munhurume anotanga kucherechedzwa musi wa 25 Mbudzi kusvika musi was 10 Zvita. No media source currently available 	https://www.voashona.com/a/6865095.html
sports	Haye osendeka tsiva	(37) ari kutarisirwa kusendeka magirovhosi ake etsiva izvo zvichamuona achizorora kubva mumutambo uyo waatamba kwemakore anodarika 16. Izvi zvinotevera mashoko ange achibva kuruzhinji ekuti shasha iyi ngaichisiya tsiva.Haye akataura padandemutande reTwitter svondo rino kuti ramagwana rake acharizivisa nekuchimbidza uye SportsMail iri kuziva kuti akaronga kuti achisiya mutambo uyu zvichitevera kukundwa kwaakaitwa kaviri kakatevedzana naTony Bellew.   Vazhinji vanoti shasha iyi yaifanirwa kuve yakasiya tsiva paakakundwa naBellew pekutanga gore radarika, apo paakakuvara gumbo rake, uye kuzorikitwa kwaakaitwa zvakare mwedzi uno ndiko kwave kumutuma kuti achisiya mutambo uyu izvo zvakarakidza kuti haasisiriye mutambi waaive kare apo akahwina bhande reWBA heavyweight mugore ra2009.   Mabhande aakahwina mumakore masere ekutanga mumutambo uyu acharangarirwa zvikuru mumakore anotevera sezvo Haye akave mumwe wevatambi vetsiva vepamusoro kwemakore akawanda. Asi anoteverwa nenyaya dzakawanda dzinosvibisa zita rake kubva pakunyepera kutyoka chigumwe zvichitevera kukundwa kwaakaitwa naWladimir Klitschko uye kurwa naDereck Chisora pamberi pevatori venhau (press conference) zvichitevera kukundwa kwakaitwa Chisora naVitali Klitschko mugore ra2019. – SportsMail boxing	https://www.kwayedza.co.zw/haye-osendeka-tsiva/
business	Vashandi veHurumende Vanongosva Hurumende Kuti Vatange Zvakare Nhaurirano dzeNJNC	"Vashandi vehurumende vari pasi pesangano reZimbabwe Confederation of Public Service Trade Unions, iro raimbonzi APEX Council, vakanyorera kuhurumende vachikurudzira kuti nhaurirano dzemihoro, dzeNational Joint Negotiating Council, NJNC, dzimutsiridzwe. Mutevedzeri wemunyori wesangano iri, VaGibson Mushangu, vanoti chikonzero chikuru chaita kuti vanyorere kuhurumende vachiiyeuchidza nezvenhaurirano dzemihoro idzi inyaya yekuti mitengo yezvinhu zvinodiwa nemunhu zuva nezuva iri kungokwira, asi mihoro yevashandi vehurumende isina kwairi kuenda. ""Takanyorera hurumende tsamba musi wa 02 mwedzi uno tichivarangaridza kuti tarirai tava mugore idzva rava nemasandukiro aro ekurarama. saka tinotarisirawo kuti tinge tichisangana tichiita hurukuro nekutika isu nyaya yedu yemihoro ndeyekungoti nguva nenguva tagara pasi tichikurukura."" VaMushangu vanoti zvavari kuda sevashandi vehurumende hazvirambe zvichichinja, uye hazvisi zvinhu zvakawanda, kunze kwekungoti hurumende idzose mihoro yavo pamari dzavaitambira muna 2018, dzinove madhora mazana mashanu nemakumi maviri emari yekuAmerica pamwedzi. Studio 7 haina kukwanisa kunzwa divi rehurumende panyaya iyi. No media source currently available "	https://www.voashona.com/a/zimbabwe-civil-servants-approach-government-over-resumption-of-njnc-talks/5771245.html
sports	Joyce orongera Fury	muboka reheavyweight, Joe Joyce, anoti anoda kurwa naTyson Fury munaKukadzi kana shasha yeWBC ikatadza kuwirirana naDillian White uyo waanofanirwa kusangana naye.   Joyce mumwe wevatambi vetsiva vari kusimukira zvikuru izvo zvamuona asati ambokundwa muboka iri uye akakunda Danile Dubois gore radarika naCarlos Takam gore rino.   Ishamwari yaFury uye vanombotamba mitambo yehushamwari vachigadzirira mitambo yavo yakasiyana.   Asi anoti izvozvo hazvimutadzise kuti vasangane vachirwira mabhande akasiyana. Joyce anoti akazvipira kuti mitambo yavo vari vaviri irongwe.   WBC yakaramba kutaura kuti Whyte ndiye anofanirwa kurwa naFury sezvo vachiri vakamirira kunzwa kudare reBoxing Board of Control. Whyte ndiye ange akamirira kurwira bhande iri kwenguva ndefu, kwemazuva anodarika 1,000 ariye mutambi anotaurwa nebhodhi rinotungamirira tsiva kuti arirwire. Saka akasvika pakukwidza nyaya iyi kumusoro kuti apihwe mukana wake. Asi kana akakundikana, Joyce akagadzirira kuti vasangane.   Anobvuma hake kuti anoremekedza Fury asi ndokumukurudzira kuti amurangarirewo. Akanyora padandemutande paTwitter kuti, ‘Ndine ruremekedzo rukuru kunaTyson Fury seshamwari yangu uye semutambi wetsiva. Asi, ndakasununguka kusvika munaKukadzi. Ngatizviite!”.   ‘The Juggernaut’, sezita rake remadunhurirwa uyo anonzi ndiye ari pamusoro pevamawe vatambi vese neWBO uye ari pechipiri kuWBC, ari kuda chaizvo kuramba achizvirakidza kuti ishasha mumutambo uyu waari kusimukira.   Svondo radarika akanyora paTwitter kuti, “Mukana wangu uchauya! Ingori nyaya yenguva chete, asi ichasvika.” – SportsMail.	https://www.kwayedza.co.zw/joyce-orongera-fury/
sports	Loga marara: Grobbelaar	  SHASHA yakambonetsa munhabvu ichitambira maWarriors nezvikwata zvinosanganisira Highlanders neLiverpool — Bruce “Jungleman” Grobbelaar — inoti Zdravko “Loga” Logarusic, uyo ari kutungamirira chikwata chenyika, murairidzi nhando pane vose vakamborairidza maWarriors.   Achitaura pachirongwa chaAlois Bunjira cheZim Soccernet, icho anoita hurukuro neshasha dzaakambotamba nadzo nhabvu, Jungleman anoti anoda chaizvo kudzoka kuzoshanda nemaWarriors sezvo pari zvino ari kutambisirwa nguva yawo naLoga.   Kusvika pari zvino, Loga arairidza maWarriors mumitambo 14 apo akangokwanisa kuhwina mumwechete, ndokuita mangange mimwe mishanu uye ndokukundwa misere. Nemusi weChipiri chino, maWarriors akakundwa 2-1 neEthiopia mumutambo wekurwira kuenda ku2022 World Cup.   Jungleman anoti matambiro ari kuita maWarriors anoratidza kuti Loga hapana zvaanoziva. “Ndinoda chaizvo kudzoka kuzoshanda nemaWarriors izvozvi, asi pane mumwe munhu aripo ari kuita basa iri. Asi mumaziso angu, muchinda uyu hapana zviri kuzivikanwa, arairidza mitambo inopfuura 12 akahwina mumwechete akaita mangange mishanu uye mimwe yese kurohwa chete, zvoratidza kuti ndiye murairidzi nhando pane vose vakambotungamira chikwata chenyika yedu.   “Nhoroondo yemitambo yaarairidza inotaura zvakawanda,” anodaro Jungleman.   Anoti chikwata chemaWarriors chiripo pari zvino chizere netarenda rinonwisa mvura zvekuti vanogona kusvika padanho rechikwata chakamboita mukurumbira che“The Dream Team” icho chaakatambirawo nevamwe vatambi vanosanganisira Peter Ndlovu apo vairairidzwa naReinhard Fabisch.   “Chikwata chatinacho iye zvino chine tarenda rinodadisa rinonwisa mvura uye vanogona kusvika padanho ratakasvika isu seDream Team. Vanofanirwa kungobikwa chete vorakidzwa gwara chairo rekufamba naro.   “Tine vatambi vakawanda vari kutambira kunyika dzeEurope, saka murairidzi wedu anofanirwa kuvabata vose ovakurudzira kuti vauye kuzotambira maWarriors uye ovazivisa zvakanakira kutambira nyika yavo.   “Ini ndikapihwa basa iri nhasi, chekutanga kubata vatambi vose ndovakurudzira kuti huyai kumusha mutambire nyika yenyu,” anodaro Jungleman.   Jungleman anoti matambiro ari kuita maWarriors anoratidza kuti Loga hapana zvaanoziva.	https://www.kwayedza.co.zw/loga-marara-grobbelaar/
health	Huwandu hweVana Vanotapurirwa HIV paKuzvarwa Hwoderera	Hurumende inoti madzimai zviuru makumi manomwe ndivo chete vakabatwa vaine hutachiwana hweHIV/AIDS gore rino. Mutevedzeri wemukuru anoona nezvekutapuriranwa kweHIV kubva kuna amai kuenda kuvana, kana kuti Prevention of Mother To Child Transmission, PMTCT, Dr Nyikadzino Mahachi, vanoti pamadzimai aya, vana vanosvika zvikamu zvipfumbamwe kubva muzana ndivo vakatapurirwa chirwere cheHIV naamai vavo. Hurumende inoti uyu munongedzo wekuti zvirongwa zvawo zvekudzivirira kutapurirwa kwechirwere ichi kuvana huri kushanda. Chirongwa ichi chakaparurwa muna 2001 nehurumende ichishanda nemasangano akazvimirira. Vaimbova gurukota rezvehutano muhurumende yemubatanidzwa, Dr Henry Madzorera veMDC-T, vanoti zviri kuitwa nehurumende zvinofadza uye chinangwa ndechekuti pasave kana nemwana mumwe anotapurirwa hutachiona naamai vake. No media source currently available    	https://www.voashona.com/a/zimbabwe-health/2532565.html
politics	Mapurisa Ozara Mudhorobha reChitungwiza Kudzivirira Vanhu Kuratidzira	Mapurisa anodzivirira nyonga-nyonga nemusi weChishanu akapinda Chitungwiza uye ange ari panzvimbo zhinji dzemabhizimisi mudhorobha iri zvisinei nekuti mapato anopikisa pasi pesangano reNational Electoral Reform Agenda kana kuti NERA ange amisa kuratidzira kwaange akaronga mudhorbha iri.Mapuerisa Papinda Studio 7 mudhorobha iri panguva dzekuma9 mangwanani, mapurisa anodzvirira nyonga nyonga ange atozara mumusha weChitungwiza uye motokari dzinodira mvura inovava kana kuti maWater Canons dzange dzakamira mumisha mizhinji yakaita sekwaChigovanyika pamwe nekuSt Marys. Mune mimwe misha yakaita seZengeza, kwaSeke pamwe nepaMakoni mapurisa ange aine tsvimbo nezvombo zvehondo ange achitenderera izvi zvavhundutsa vakawanda. Mukuru weChitungwiza Residents Trust, VaMarvelous Khumalo vaudza Studio 7 kuti kupinda kwemapurisa anodzivirira nyonga nyonga mumusha weChitungiwza kwatadzisa vanhu vakawanda kuenda kubasa kuHarare sezvo vanhu vaange vachifunga kuti muHarare mange makazarawo mapurisa. VaKhumalo vanotiwo kana vanozviitira mabasa emaoko vakanganiswawo nhasi. Mutauriri weMDC inotungamirirwa naVaMorgan Tsvangirai muChitungwiza VaBernard Mazhindu vaudza Studio 7 kuti vashamisika kuti mapurisa auuya muChitungwiza akawanda zvinotyisa zvisinei nekuti NERA yange yamisa kuratidzira kwange kwakarongwa nhasi. VaMazhindu vanoti vanhu vemuZimbabwe vari kushushikana zvikuru kuti mapurisa ave kurambidza vanhu kuratidzira kutsutsumwa kwavo. Mumwe mugari wemuChitungwiza, VaCollin Kunaka vanoti vashamisika nekuita kwemapurisa uye vanoti vatadza kuita zvavange vachida kuita vakatya mapurisa. VeNERA vanoti vambomisa kuratidzira vachiti vari kuda kutsvaga nzira dzekuti kuratidzira kwavo kungaite mutsindo sei. Vanotiwo nhengo dzavo dzakawanda dziri kusungwa uye mari yechibatiso iri kudiwa nematare yakawandisisa. Sachigaro wekomiti yeNERA inoona nezvemutemo VaDouglas Mwonzora vaudza Studio 7 kupinda kwemapurisa muChitungwiza kunoratidza kuoma moyo kwemapurisa. Vatiwo vafara chose kuti mapurisa nhasi ashandisa mari yawo kuenda kuChitungiwza kunyange hazvo pasina zvange zvichiitika ikoko. Zvichakadai muHarare mapurisa ange akawanda mumigwagwa semazuva ose kunyange hazvo pasina kuratidzira kwaitika. Kubvira pakatanga veNERA kuratidzira mapurisa ave kugara ari mumumigwagwa zuva nezuva sezvo ari kufungidzira kuti vanhu vanogona kuratidzira nguva ipi zvayo. VeNERA vanoti vacharamba vachiratidzira kudzamara hurumende yavandudza mitemo yesarudzo kuti nyika iite sarudzo dzakachena. No media source currently available  	https://www.voashona.com/a/zimbabwe-matongerwo-enyika/3522362.html
politics	Mumimiriri weNkulumane VaThamsanqa Mahlangu Vanoshaya	Vaimbova mutevedzeri wegurukota rinooona nezvevechidiki uye vari mumiriri weNkulumane muparamende vari nhengo yeMDC T, VaThamsanqa Mahlangu vakashaya neMuvhuro. Mutauriri weMDCT, VaObert Gutu vakazivisa kushaya kwaVaMahlangu avo vati vanga vachirwara nechirwere chegomarara. Mashoko abuditswa naVaGutu anoti VaMahlangu vakashayika mambakwedza uye vati bato ravo rarasikirwa zvikuru nemumwe wevanhu vakavamba musangano weMDC muna 1999. Vanoona nezvekurongwa kwemabasa muMDC-T VaAbednico Bhebhe vati bato ravo rarasikirwa negamba. Mashoko aVaBhebhe atsinhirwawo nevamwe vaimbova nhengo yeparamende VaFelix Magalela-Mafa. Vanoona nezvekurongwa kwemisangano mudunhu reHarare muMDCT, VaRhino Mashaya vati kushayika kwaita VaMahlangu kwavarwadza zvikuru vachiti chanyanyovarwadza ndechekuti VaMahlangu vange vasati vapedza rwendo rwavo rwekuti munyika muve nehutongi hwejekerere. Muzvare Yvonne Musarurwa avo vakashanda naVaMahlangu muboka revechidiki muMDC reYouth Assembly, vati gwanza rasiiwa naVaMahlangu richanetsa kuvhara. Imwe nhengo yeMDC yakapinda muparamende mushure mekudomwa nebato iri pasi peProportional Representation, Muzvare Susan Mutsunga vati vachasuwa basa ranga richibatwa naVaMahlangu muparamende pamwe nemubato ravo. VaMahlangu avo vakaberekwa musi wa27 Kubvumbi muna 1971 vakamboita mutungamiri weboka revechidiki mu MDC-T kwemakore mashanu zvichitevera kusarudzwa kwavakaitwa pakongiresi yebato iri kuBulawayo muna 2011. Vakazodomwa nemutungamiri weMDCT, VaMorgan Tsvangirai kuti vave mutevetedzeri wegurukota rinowona nezvevechidiki muhurumende yamubatanidzwa. Vakazotsiviwa pachinzvimbo ichi naVaTongai Matutu. Vasiya mudzimai Brenda Zaranyika nevanakomana vaviri vanoti Munyaradzi naZibusiso. Vanhu vakaungana panhamba 15053 Nkulumane 12 muBulawayo uye hurongwa hwekuradzikwa kwavo hwanga husati hwaziviswa. No media source currently available 	https://www.voashona.com/a/zimbabwe-politics-mahlangu-mdct/2992397.html
sports	Egpyt Yotatsurana neSenegal Mufainari yeAfcon	Makwikwi eAfrica Nations Cup 2021 ari kutarisirwa nhasi kusvika kwamvura yacheka makumbo nemutambo wefainari pakati peEgypt neSenegal. Mutambo uye wakamirirwa nevakawanda sezvo paine vatambi vane mukurumbira vanoti Mo Salah anotambira Egypt neLiverpool uye Sadio Mane anotambira Senegal neLiverpool zvekareuye Edouard Mendy mubati wepagedhi weSenegal neChelsea ari kushura mare pasi rose nekuva mangoyi wemhando yepamusoro. Egypt yasimudza mukombe uyu kanomwe, Senegal haisati yambouhwina. Vanoongorora nyaya dzezvemitambo VaBrian Musekiwa vemuMaryland America vanoti vanoona sekuti Senegal yavanoti ine vatambi vakawanda vepamusoro ichakunda Ehypt 2-1. Nezuro Cameroon yakakunda Burkina Faso 5-3 mumapenalties mushure mekuita mangange 3-3 pakurwira chidanho chechitatu kumakwikwi aya. No media source currently available 	https://www.voashona.com/a/egpyt-yotatsurana-nesenegal-mufainari-yeafcon/6429808.html
health	Dzidziso yeNhomba yeCovid-19 Yokurudzirwa Kupihwa Veruzhinji	Mukuru wesangano riri kudzidzisa veruzhinji nezvechirwere cheCovid-19 rePerch Media, VaCollen Magobeya, vanoti vapedza kubayiwa nhomba dzavo mbiri vachiti semunhu anoshanda neveruzhinji zvinovabatsira kuti vasatapurirwa kana kutapurira vamwe chirwere. VaMagobeya vanoti havo dzidziso ichiri kudiwa kuitira kuti veruzhinji vanzwisise nezvenhomba iyi kuitira kuti chirwere ichi chisadzoke zvakare zvine hukasha. Zimbabwe ine hurongwa hwekubaya nhomba yeCovid-19 vanhu vanosvika mamiriyoni gumi. Asi vanhu vabayiwa nhomba iyi kusvika pari zvino vachiri vashoma zvichienzaniswa nevanotarisirwa kunge vabayiwa. Mukuzeya nyaya iyi, tabata VaMagobeya. No media source currently available     	https://www.voashona.com/a/zimbabwe-experts-urge-govt-to-disperse-more-information-on-vaccines/5843753.html
politics	Nyanzvi Dzinoti Danho reEU reKudyidzana Zvakare neZimbabwe Rakakosha	Mushure memakore anodarika gumi pasina kudyidzana pakati peZimbabwe nesangano reEuropean Union, EU, misuwo yakazozarurwa nemusi weMuvhuro svondo rino apo sangano iri rakapa Zimbabwe mari inosvika $267 million. Sangano re EU rakanga rakatemera Zimbabwe zvirango mushure mekunge hurumende yatanga kubvuta mapurazi kubva kuvachena pamwe nekubiridzirwa kwesarudzo dzakaitwa muna 2002. Mari yakabviswa nesangano iri inonzi ichabatsira munyaya dzehutano, budiriro mune zvekurima pamwe nehutongo hwakanaka. Munguva yehurumende yemubatanidzwa hurumende yakaumba chikwata chevanhu vatatu vaiti VaPatirck Chinamasa veZanu PF, VaElton Mangoma vaimirira MDC T, naAmai Priscillah Misihairambwi, veMDC inotungamirwa naVaWelshman Ncube, icho chakapihwa basa rekukurudzira EU nedzimwe nyika kuti dzibvise zvirango zvakatemerwa nyika. Sangano iri rakazobvisa vanhu nemakambani vaive pazvirango asi zvakasarira pamutungamiri wenyika, VaRobert Mugabe, nemudzimai wavo, Amai Grace Mugabe, nekambani yeZimbabwe Defence Industries. Vanoongorora zvematongerwo enyika uye vari nhengo yeZanu PF, VaGadzira Chirumhanzu, vanoti European Union yakaona zvakakosha kuti itange zvakare kudyidzana neZimbabwe sezvo pasina zvayakaburitsa kubva muzvirango zvayo. Asi mukuru wesangano revechidiki reYouth in Democracy Initiative of Zimbabwe, VaSydney Chisi, vanoti EU yakanga yaona kutambura kuri kuramba kuchiita vana veZimbabwe pasi pehutongo hweZanu PF, izvo zvakaita kuti sangano iri ribvise zvirango uye kutanga kupa rubatsiro. Chikwata chevemabhizimusi vekunyika dzekumawirira dzinosanganisira Britain neFrance chakanga chiri munyika mazuva mashoma apfuura chichiitawo hurukuro dzekutsvaga kumutsiridza hukama nehurumende yaVaMugabe. No media source currently available  	https://www.voashona.com/a/zimbabwe-/2650815.html
sports	Ticharonga Cosafa patsva: Destombes	SANGANO reCouncil of Southern Africa Football Association (Cosafa) – iro rinoronga Cosafa Cup – rinoti mitambo yegore rino ichadzoserwa kumashure nekuda kwechirwere cheCovid-19 icho chakakonzera kuti nhabvu imbomira kutambwa kunyika dzakawanda dzepasi rose.   Mitambo yeCosafa Cup yegore rino yange ichifanirwa kutambwa munaChikumi kuDurban, kuSouth Africa.   Asi muhurukuro neKwayedza svondo rino, munyori mukuru weCosafa, Sue Destombes anoti mazuva achatambwa mutambo uyu gore rino achatariswa patsva sezvo pari zvino vanhu vasati vava kutenderwa  kufamba kuenda kune dzimwe nyika nekuda kwecoronavirus.   “Sekuziva kwemunhu wose, chirwere cheCovid-19 chavhiringidza zvakawanda pasi rose. Saka nekuda kwaizvozvo, mazuva achatambwa Cosafa Cup 2020 achasandurwa.   “Cosafa Cup inotambwa panguva iyo mitambo yePSL inenge yapera, saka nekudaro tichamirira kuti mitambo iyi igopera uye hatizive kuti lockdown iyi ichapera rinhi zvekare kuti miganho yenyika inovhurwa rinhi kuti vanhu vagofamba kuenda kune dzimwe nyika,” anodaro Destombes.   Zimbabwe imwe yenyika dzichange dzichitarisirwa kuenda kunokwikwidza kuCosafa Cup uko iine nhoroondo yekuva nyika yakahwina mukombe uyu kakawanda kudarika dzimwe nyika.   Kutaura kuno chikwata ichi chakwanisa kuhwina mukombe uyu katanhatu uye chakapedzisira kuusimudza mugore ra2018.   Gorerakadarika mukombe uyu wakahwinwa neZambia.	https://www.kwayedza.co.zw/ticharonga-cosafa-patsva-destombes/
politics	Boka rePlatform of Concerned Citizens, PCC, Roronga Musangano weKuzeya Mamiriro eZVinhu Munyika	"Vatungamiri vemapato ose ezvematongerwo enyika vari kutarisirwa kusangana nemusi weChina muHarare kumusangano wekuzeya matambudziko ari munyika pamwe nekutsvaga nzira dzingashandiswa kuti paumbwe hurumende ichafanobata matomu, kana kuti National Transitional Authority. Vamwe vari kutarisirwa kupinda musangano uri kukokerwa nePlatform of Concerned Citizens (PCC) uyu vamiriri vemasangano akazvimirira, vadzidzi, vechidiki pamwe nemadzimai. Mumwe wevari kuronga musangano uyu, Doctor Ibbo Mandaza vanoti chinangwa chemusangano wavo ndechekunzwa pfungwa dzevanhu pamusoro mamiriro akaita zvinhu munyika. ""Musangano wacho tadaidzira kuti tione kuti maZimbabweans senyika vanoti chiinenyaya ye crisis yatatarisana nayo senyika yeZimbabwe. Ndo main purpose yedu yemusangano wemusi weChina,"" Doctor Mandaza vanodaro. Vanoti nyaya yekuti ndiani achatora masimba kana VaMugabe vachinge vasiya chigaro iri kunetsa, saka boka ravo riri kuda kudzivirira mhere nekuurayana kuburikidza nekuumbwa kwe National Transitional Authority. ""Inenge iri nguva yekuti makore maviri or 18 months,vanhu vagara pasi vaine National Transitional Authority yevanhu vasiri ma politicians asi vanhu vakanangana nekuti nyika ipore."" Vanoti kusvika pari zvino vatungamiri vemapato ezvematongerwo enyika vazivisa kuti vachange vari pamusangano uyu vanosanganisira VaTendai Biti vePeople’s Democtratic Party, VaDumiso Dumiso Dabengwa vebato reZapu pamwe naVaSimba Makoni veMavambo/Kusile/Dawn. Asi Doctor Mandaza vanoti havasati vanzwa kubva kumapato anoti MDC T yaVaMorgan Tsvangirai, Zimbabwe People First yaAmai Joice Mujuru, pamwe neZanu PF inotungamirirwa naVaRobert Mugabe. Asi mutauriri weMDC-T VaObert Gutu vaudza Studio 7 kuti bato ravo harisi kukwanisa kuve pamusangano uyu sezvo pari zvino riri kumbonangana nekurwisa kuti mitemo ine chekuita nesarudzo ivandudzwe riri pasi pemubatanidzwa weNERA. Ukuwo mutauriri weZimbabwe People First, VaJealousy Mawarire vatiwo mutungamiri webato ravo Amai Mujuru havakwanisi kunge vari pamusangano uyu nemusi weChina sezvo vachisimuka kuenda kuSouth Africa zuva iroro kumusangano wavari kuronga kuita neMugovera. Hatina kukwanisa kunzwa kudivi reZanu PF kana VaMugabe vachabudirira kunge varipo pamusangano uyu. No media source currently available  "	https://www.voashona.com/a/zimbabwe-politics-pcc-nta-mandaza/3505473.html
politics	Nhumwa yeUN, VaClement Voule, Vanoita Musangano naVaMudenda	Nhumwa yeUnited Nations munyaya dzekodzero dzevanhu, VaClement Voule, yasangana nemutauri weNational Assembly pamwe nemasachigaro emakomiti ose eparamende vakazeya nyaya dzakasiyana siyana dzinosanganisira kuvandudzwa kwemitemo yesarudzo, kodzero dzevanhu, pamwe nezvematongerwo enyika. Kunyange hazvo VaVoule varamba kutaura nevatori venhau mushure memusangano uyu, mutauriri weparamende, VaJacob Mudenda, vati vaudza VaVoule nechikwata chavo kuti hurumende inoita zvinhu zvayo zvese pachena ndosaka vakakokwa kuzozvionera pamhuno sefodya. VaMudenda vati vazeya zviri kuitwa neparamende mukushandura mitemo inoona nezvesarudzo nehupfumi. VaMudenda vati VaVoule nechikwata chavo vange vachidawo kuziva zviri kuitwa neparamende mukuona kuti zvakataurwa neMotlanthe Commission pamwe nemasangano nenyika dzakauya kuzoongorora sarudzo zvatevedzwa here. Asi VaMudenda vati hapana zvataurwa panyaya dzekupambwa kuri kuitwa vanhu munyika. VaVoule avo vari munyika kwemazuva gumi, vachasangana nemakurukota ehurumende, pamwe nemasangano anoshanda akazvimirira akawanda munzvimbo zvinji munyika. Sachigaro wesangano reChurches and Civic Society Forum, Reverend Anglistone Sibanda, vaudza Studio7 kuti kushanya kwaVaVoule kwakakosha chose sezvo kuchaburitsa pachena zvese zviri kuitika munyika. Vati vanovimba kuti masangano ese achawana mukana wekutaura naVaVoule. Asi vamwe vakaita semukuru wesangano reZimbabwe Democracy Institute, Doctor Pedzisayi Ruhanya, vaudza Studio 7 kuti hapana zvizhinji zvavanotarisira kubva parwendo rwaVaVoule. VaRuhanya vati pane dzimwe nhumwa dzeUN dzakamboshana munyika panguva yeMurambatsvina asi hapana chakashanduka. VaVoule vari munyika mushure mekukokwa nehurumende kuti vazoongorora kuti zvinhu zvakamiraa sei munyika panyaya dzekodzero dzevanhu pamwe nezvimwe. Vange vakamirira bazi rezvemutemo pamusangano wanhasi vati VaVoule ndivo chete panyanzvi nhanhatu dzinoona zvakasiyana siyana muUN dzakakokwa nehurumende kuti dzione kuti zvinhu zvakamira sei munyika. VaVoule nechikwata chavo vari munyika panguva iyo vanachiremba navanamukoti vari kuramwa mabasa vachiratidza kusafara nekupambwa kwakaitwa vakafanobata chigaro chemutungamiri weZimbabwe Hospital Doctors Association, Dr. Peter Magombeyi. Vashandi vemuzvipatara ava vari kuti vachadzokera kubasa kana Dr. Magombeyi vawanikwa vari vapenyu. Hurumende inoti iri kushushikana nekupambwa kwakaitwa Dr. Magombeyi, panguva iyo nhumwa dzeUN dziri muZimbabwe. Gurukota rezvekudyidzana nedzimwe nyika, VaSibusiso Moyo, vakaudza vatori venhau kuti kupambwa kwaDr. Magombeyi kunogona kunge kwakaitwa nevamwe vanhu vasiri muhurumende, vaine chinangwa chekusvibisa chimiro chehurumende yaVaEmmerson Mnangagwa. Asi mukuru weHuman Rights Watch kuchamhembe kweAfrica, VaDewa Mavhinga, vanoti ibasa rehurumende kuona kuti yaferefeta zvakadzama, kuitira kuti vakapamba Dr. Magombeyi vaniswe pamberi pematare edzimhosva vachitongwa nenyaya dzekutyora mitemo yenyika, pamwe nekodzero dzevanhu. No media source currently available 	https://www.voashona.com/a/un-envoy-meet-speaker-of-parliament-mudenda/5090479.html
sports	‘Tambai bhora vakomana’	  CHIKWATA chenhabvu chenyika chemaWarriors chiri kupinda muhondo nhasi na3pm masikati apo chichasangana necheSenegal mumutambo wacho wekutanga weTotal Energy Africa Cup of Nations 2021.   Zvikwata zviviri izvi zviri muboka rimwe chete reGroup B umo mune zvimwe zvinoti Malawi neGuinea.   Mutungamiri weFriends of the Warriors – Edward Chimedza – anoti mutambo watsvuka ropa.   “Sevatsigiri venhabvu, tiri kufara zvikuru mutambo watange takamirira wasvika. Tinoti kumaWarriors basa ngaribatwe, musavhundutsirwe nemazita evatambi veSenegal. Isu titoriwo shasha uye kuti tive kumutambo uyu tinotorakidza kuti tiri nyanzviwo.   “Gore rino, kekutanga tinoda kuona chikwata chedu chichibudirira kubuda muboka racho chichifambira mberi mumutambo uyu.   “Asi tiri ipapo, tiri kukurudzira vatsigiri kuti ngaticherechedze mutemo, ngatisaungane asi tione mutambo uyu tiri kudzimba dzedu,” anodaro Chimedza.   Kuchiti mutsigiri mukuru wenhabvu ane mukurumbira – Adomsi Mukwasi – anoti maWarriors anotofanirwa kutokunya dzisimbe mumutambo uyu.   “Isu tiri kuti hatinei nemazita evatambi vari muchikwata cheSenegal, basa ngaribatwe maWarriors. Go Warriors Go, tinemi muhondo, Senegal ngairadzikwe pasi,” anodaro Mukwasi.   Chris ‘Romario’ Musekiwa, uyo akasimuka nezuro akananga kuCameroon kunotsigira maWarriors kumutambo uyu, anoti chikwata ichi chinoda rutsigiro rwakasimba.   “Vakomana vedu tinavo, ishuviro yedu kuti vabate basa sebasa. Gore rino, tinotarisira kuti ngavabude muboka ravo timbosvika kure kumutambo uyu,” anodaro Musekiwa.   Mutambo uyu uchange uri wechina maWarriors achisangana neSenegal uye pamitambo mitatu yadarika, chikwata chenyika ichi chakakundwa yose.   Kumutambo weAFCON, maWarriors akasangana neSenegal kaviri, ndokukundwa 2-0 mumitambo yose.   Zvakadaro, sangano reCAF rakazivisa kuti Senegal ichange isina vatambi vayo vane chitsama vanosanganisira Edourd Mendy weChelsea, Kalidou Koulibaly weNapoli naNampalys Mendy weLeicester City sezvo vakabatwa nedenda reCovid-19.	https://www.kwayedza.co.zw/tambai-bhora-vakomana-2/
health	Vagari vemuHarare Vopinda muKupera kweSvondo Vasina Mvura	Vagari veguta reHarare nematunhu akapoteredza vari kukurudzirwa nekanzuru yavo kuti vachereredze mvura yakawanda sezvo vachapinda mukupera kwesvondo vasina mvura sezvo kanzuru iri kuvandudza michina inochenesa mvura paMorton Jaffray Water Works. Mutauriri wekanzuru yeHarare, VaMichael Chideme vanoti misha yakawanda muHarare, Ruwa neNorton ichange isina mvura kubva nenguva dza 8 manheru anhasi kusvika nenguva dza 8 dzemangwanani emusi weMuvhuro, asi musha weKuwadzana Extension uchange usina mvura kusvika musi wa 7 mwedzi unouya. VaChideme vanoti hapana chikuru chakanyanya kusiyana nedzimwe nguva dzagara kanzuru yavo ichi vhara mvura pavanenge vachi gadzira michina kana kuvandudza michina yavo pamwe nepombi dzemvura. Asi vanoti rwendo rwuno musiyano uripo ndewekuti chete pombi dzakawanda dziri muvhu dzave kuputika, chinove chiratidzo chekuti mvura yave kufamba mupombi idzi yawanda kuburikidza nekugadzirwa kwemichina inopomba mvura iyi. “Vagari tiri kuvakurudzira kuti vachengetedze mvura parutivi yekushandisa pamazuva maviri atinenge takavhara mvura. KuKuwadzana Extension tichaendesa ma bowser,” VaChideme vanodaro. No media source currently available 	https://www.voashona.com/a/zimbabwe-politics-health-water-morton-jaffray/3440172.html
politics	VaMnangagwa Vanorumbidza Muchakabvu Mandela kuMusangano weNelson Mandela Peace Summit	Mutungamiriri wenyika, Va Emerson Mnangagwa, vapinda neMuvhuro mumusangano we Nelson Mandela Peace Summit uyo waitirwa mu New York kumucheto kwemisangano yeUnited Nations Annual General Assembly, UNGA, iri kuitwa muguta iri svondo rino. Vachitaura pamusangano uyu, Va Mnangagwa varumbidza mabasa akaitwa naVaMandela mumazuva avo vachiti pasi rose harikanganwi zvakasiya zvaitwa naVaMandela panyika vachiri vapenyu. Va Mnangagwa vati vanhu havafaniri kungotaura mabasa aVaMandela vasingazadzisi nekuita zvido zvavo. VaMnangagwa vati VaMandela, avo vakava mutungamiri weSouth Africa wechitema wekutanga, munhu akagara mujeri kwemakore akawanda achirwira rusununguko rwemunhu wese wemuSouth Africa. Vamwe vanga vari pamusangano uyu vanosanganisira mutungamiri weSouth Africa, Va Cyrl Rhamaphosa, shirikadzi yaVaMandela, Amai Graca Machel. VaMnangagwa vakasanaganawo nemusi weSvondo nezvizvarwa zve Zimbabwe zvinogara mu America ne kuCanada umo vakataura nezvehurongwa hwehurumende yavo uye kukumbira vana veZimbabwe vari kunze kwenyika kuti vadzoke kumusha kuzobatsira mukusimudzira nyika vazoisawo ruoko mubudiriro nematongerwo enyika ye Zimbabwe. VaMnangagwa vari kutarisirwawo kutaura pamberi pemusangano mukuru uchaitwa nemusi weChitatu. Uyu musangano wekutanga waVaMnangagwa vachitaura semutungamiri wenyika. Kwemakore anodarika makumi matatu nemanomwe, vaive mutungamiri wenyika, VaRobert Mugabe, ndivo vaitaura pamusangano wepagore weUNGA. Nguva zhinji VaMugabe vaitora mukana uyu kunyomba America neBritain nemadzisahwira adzo vachiti nyika idzi dzaipindira mumatongerwo enyika muZimbabwe dziine chinangwa chekuvabvisa pachigaro. Asi VaMugabe vakazobviswa pachigaro nemauto avo, achitungamirwa nemunhu wavakagadza pachigaro chemukuro wemauto ose, VaConstantino Chiwenga, avo vakazoitwa mumwe wevatevedzeri vaVaMnangagwa. No media source currently available   	https://www.voashona.com/a/united-nations-yocherechedza-va-nelson-mandela-/4585263.html
health	Vagari Vaswera Vachizvifambira Zvavo muKwekwe Yakavharwa neMugovera	Vagari vemuKwekwe vari kutambira nenzira dzakasiyana siyana kuvharwa kwakaitwa guta ravo zvichitevera kuwanikwa kwechirwere cheCovid-19 chemhando yekuIndia muguta iri. Vagari vemuKwekwe vari kutambira nenzira dzakasiyana siyana kuvharwa kwakaitwa guta ravo zvichitevera kuwanikwa kwechirwere cheCovid-19 chemhando yekuIndia muguta iri.\n\nKunyange hazvo hurumende yakatara kuti lockdown iyi itange nezuro manheru, zvitoro nemamwe mabhizimisi zvange zvakavhurwa uye veruzhinji vange vachiita mabasa avo semazuva ose kusanganisira kutengesa pamisika nekuchinja mari mumigwagwa, vamwewo vari mumitsetse pamabhangi.\n\nHurumende yakazivisa nezuro kuti muguta iri muchave nelockdown\nkwemasvondo maviri kutanga nezuro manheru zvichitevera kuwanikwa kweimwe mhando yechirwere cheCovid iyo yakauraya mumwe muzvinabhizmisi mudhorobha reRedcliff svondo rapera mushure mekunge ashanya kuIndia.\n\nVamwe vagari vemuKwekwe vataura neStuio 7 vati vanotyira kuti kungove\nnelockdown munzvimbo iyi chete hakuna zvakunonyanyobatsira vamwewo\nvachiti vanoona danho iri richibatsira.\n\nMumwe mugari, Parti Ngozo, anove mutapi wenhau anoshanda akazvimirira ati maonero ake ndeekuti dai nyika yose yaiswa mulockdown sezvo mhando yechirwere cheCovid yekuIndia iyi ichiratidza kuti ine hukasha hwakasimba.\n\nMumwe mugari wemuguta iri, Muzvare Nyarai Ndawana, avo vanove mukuru wesangano reZichea mudunhu reMidlands, vati veruzhinji vanonzwisisa chose kukosha kwekudzivirira chirwere cheCovid-19 asi vati nekuda kwekutambura vakawanda vanozotadza kutevedzera zvimwe zvezvinodiwa vachitsvaga zvinoraramisa mhuri dzavo.\n\nMeya weguta reKwekwe, Amai Angeline Kasipo, avo vanovewo\nmuzvinabhizimisi vane nzvimbo inoitirwa michato nezvimwe, vati\nkunyange hazvo lockdown ichigona kuvhiringidza mararamiro evanhu, vane chokwadi chekuti veruzhinji vanonzwisisa kukosha kwedanho rekuve\nnelockdown.\n\nMumwe muzvinabhizimisi wemuKwekwe, VaFreddy Kapuya, avo vanove mumiriri weMhondoro Ngezi mudare paramende vari mubato reZanu PF, vati vanotambirawo danho rekuve nelockdown vachiti kukoshesa hutano hweveruzhinji ndicho chinhu chikuru.\n\nVakambove gurukota rezvehutano muhurumende yemubatanidzwa, uye vahigarawo muKwekwe, Dr Henry Madzorera, vati danho rekuti muKwekwe muve nelockdown rakanaka.  Asi Dr Madzorera vati danho iri rinofanirwa kutsigirwa nemamwe matanho akasimba anosanganisira kusimudzira ongororo yeveruzhinji kuti vane chirwere cheCovid-19 here kana kuti kwete. Muchizivisa chavo nezuro, gurukota rezvehutano, VaConstantino Chiwenga, vakatiwo mabhawa ose haasi kubvumidzwa kuvhura munguva yelockdown, uye michato nekunamata vanhu vakaungana, zvava kurambidzwawo kwemasvondo maviri.  VaChiwenga vakatiwo vanenge vafirwa vanofanirwa kunge vaine munhu abva kubazi rezvehutano, uye vanhu vanoungana parufu havafanirwe kudarika makumi matatu. Vanhu vanopfuura nemuguta reKwekwe vari kukurudzirwa zvikuru kusamira muguta iri kwenguva yakareba. VaChiwenga vakatiwo hurumende ichaenderera mberi nedzidziso yechirwere cheCovid-19, kucheneswa kwezvitoro nenzvimbo dzose dzinopindwa neveruzhinji.\n\nDzimwe nyanzvi mune zvehutano dziri kukurudzirawo kuti hurumende isimudzire kubaiwa kweveruzhinji nhomba senzira yekubatsira kudzivirira kupararira kwechirwere cheCovid-19. Nezuro vanhu zviuru zvipfumbamwe nemazana matatu nemakumi matanhatu nevapfumbamwe, 9 369, vakabayiwa nhomba yekutanga, izvo zvakasvitsa huwandu hwevanhu vabayiwa nhomba yekutanga pazviuru mazana matanhatu nemakumi maviri nezvina nemazana matanhatu nemakumi matanhatu nevashanu, 624 665.\n\nHurumende ine hurongwa hwekubaya vanhu mamiriyoni gumi, avo vanove zvikamu makumi matanhatu kubva muzana zvevanhu vari munyika senzira yekurwisa kupararira kwechirwere ichi, icho chauraya vanhu munyika yose vanosvika chiuru nemazana mashanu nemakumi masere nevatanhatu, 1 586, uye kubata vanhu vanodarika zviuru makumi matatu nezvisere nemazana matanhatu nemakumi matanhatu nevana, 38 664. Pasi rose, vanhu vanodarika mamiriyoni zana nemakumi matanhatu nematanhatu, 166 million, vabatwa nechirwere ichi, uye vanhu vanodarika mamiriyoni matatu nemazana mana nemakumi matanhatu ezviuru, 3, 460 000 vafa nechirwere ichi pasi rose. No media source currently available 	https://www.voashona.com/a/kwekwe-residents-continue-their-business-as-usual-despite-being-in-lockdown/5900590.html
business	Vechidiki Vanofadzwa neZviratidzwa zveMabasa muHarare	Vamiriri vedzimwe nyika, masangano ekunze akaita seEuropean Union neInternational Monetary Fund pamwe nevakuru vakuru muhurumende neChishanu vabatana nevechidiki pazviratidzwa apo nyika dzino darika makumi maviri dzange dzichi ratidza nekutsanangura mikana yedzidzo nemabhizimisi inowanikwa nevechidiki munyika idzi. Pazviratidzwa izvi paitwawo nhaurirano pamusoro pezvingaitwe nehurumende, pamwe nemasangano ekunze pakuvanduza kana kuwedzera mikana yevechidiki munyaya dzemabhizimisi pamwe nekuti vawane mabasa. Vamwe vataura panhaurirano idzi vanosanganisira vamiriri veEuropean Union, International Monetary Fund, Britain neweDemocratic Republic of Congo muZimbabwe nevamwe avo vati zvakakosha kuti hurumende ipe mukana kune vechidiki muzvirongwa zvayo sezvo remangwana riri mavari. Nyanzvi munyaya dzezvhupfumi, VaAshok Chakara vati pari zvino remangwana revechidiki harina kumira zvakanaka sezvo vasina mabasa uye hurumende isiri kuvapinza muzvirongwa zvayo. Mumwe wechidiki wemuHarare Denford Ngadziore ati anowirirana nemashoko aVaChakara. Blesssing Makovera uyo anodzidza pane chimwe chikoro chemuHarare anoti adzidza zvakawanda pazviratidzwa izvi. Shamwari yaBlessing, Hilary atiwo ave neruzivo rwekuti anoita sei kana achida kunodzidza kunze kwenyika. Mumwe wevakaronga zviratidzwa izvi, VaMisheck Gondo,vati zviratidzwa izvi, izvo vati zvinonzi space, zvichange zvave kuitwa gore rega rega uye chinangwa chazvo kupa mikana kune vechidiki munyaya dzedzidzo nemabhizimisi. Nyika dzakawanda kubva kumativi mana kusanganisira America, Britain, Japan, France neIndonesia dzange dziri pazviratidzwa izvi. Nekuda kwekusamira zvakanaka kwenyaya dzezvehupfumi, vechidiki vakawanda vari kunonga svosve nemuromo muZimbabwe. No media source currently available 	https://www.voashona.com/a/zimbabwe-politics/2969671.html
health	Vasingaone Vopomera Kanzuru yeHarare Mhosva yeKutyora Kodzero Dzavo	"Vamwe vagari vemuHarare vasingaone vapa chikumbiro kukanzuru yeguta iri chekuti vawane mashoko pamusoro pezvirongwa zvainoita. Mushamarari uye vasinaone VaLiberty Mkhululi Lupahla vanoti vasingaone havasi kuwana mashoko pamusoro pemisangano yekanzuru nezviziviso nekuti zvinyorwa zvacho zvakagadzirirwa vanoona chete, ""Ngatizivei kuti vanhu vasingaone vagari vemumaguta semunhu wese muZimbabwe."" Vanoenderera mberi vachiti, ""Saka zvinhu zvakakodzera kuti pese panoumbwa hurongwa hwakakosha zvizivikanwe nemunhu wese."" VaLupahla vanoti vasingaone vane kodzero yekuva mukati mehurongwa hweguta sezvakangoitawo vamwe, ""Asi muchaona kuti ma budgets acho anenge akanyorwa ne print kwete braille kana kutaurwawo zvazvo nenzira inonzwikwa neveruzhinji."" Vatizve, ""Zvinonetsa nekuti vakaremara vanenge vachida kunzwawo hurongwa hweguta ravo sevanhu vanobhadhara mitero yakasiyana siyana. Saka kana ma budgets achiitwa ivo vasingazive zvinoti netsei nekuti vanoitwa sevana vadiki"" VaAbraham Mateta igweta uye vasingaone vanoti dambudziko rekubatwa nekuseri kweruoko rinopera chete kana vakaremara vane hunyanzvi vakapinzwa mabasa mukanzuru. ""Kana pane vanomiririra kodzero dzevakaremara mukanzuru vanezenge vachiona kuti vanhu vasingaone vanodawo runyoro rwe braille pamwe nekugadzira zvimwe zvishambadzo nemashoko zvinozobatsira vasingaone."" VaMateta vanoti kanzuru iri kutyora mutemo wenyika pamwe nekodzero dzakatenderanwa nenyika dzepasi rose kana kuti Convention on the Rights of Persons with Disabilities pakushayisa vasingaone mukana wekuti vawane mashoko. ""Vemakanzuru vanofanira kuziva kuti bumbiro remitemo yenyika rinotaura kuti muhurongwa hwebudiriro zvishuwo zvevakaremara zvinofanira kunge riri rimwe dingindira rinofanira kutarisiswa."" Muzvinafundo Tafara Marazi vepa University of Zimbabwe vanotungamirira sangano revasingaone reVisually-Impaired Persons Support vanotiwo vasingaone vane hunyanzvi hwekugadzira mutauro we braille vanofanira kuwaniswa mukana mukanzuru, ""Vamwe vedu vane hunyanzvi vari kutopemha mudzinzira."" Vaenderera mberi vachiti, ""Dai zvaiita vanhu vakadaro vawaniswa mukana wekugadzira braille toraramawo hupenyu hunoraramwa nevamwe hwekuwana mashoko."" Meya veguta reHarare vaJacob Mafume vatambira mashoko evasingaone vakati kanzuru ichatora matanho nekukurumidza ekuzvigadzirisa, ""Ichokwadi kuti zvinyorwa zvedu hazvibude muzvinyorwa zvebraille."" Vawedzera vachiti, "" Zvimwe zvinhu zvinenge zvichida kuti munhu uzviwerengere. Tichaedza nepese patinogona kuti tizvigadzirise.: . "	https://www.voashona.com/a/vasingaone-vopomera-kanzuru-yeharare-mhosva-yekutyora-kodzero-dzavo/5697555.html
sports	Gadziriro dze2024 Paris Olympics dzatanga	   SANGANO reZimbabwe Olympic Committee (ZOC) ratanga gadziriro dzemitambo ye2024 Paris Summer Olympics izvo zvakaona richagadza Ringisai Kudzanai Hillario Mapondera kuve Chef De Mission (CdM) wechikwata cheTeam Zimbabwe.   MaSummer Olympics aya achaitwa kuFrance kubva munaChikunguru achizopera munaNyamavhuvhu muna2024 uye Zimbabwe inotarisirwa kutumira shasha dzemitambo yakasiyana kunokwikwidza kumitambo iyi.   Muchinyorwa, ZOC yakazivisa nezvekugadzwa kwaMapondera zvichitevera tsvakurudzo yaikaitwa pavanhu vakawanda vaida basa iri.   Mapondera ane basa guru rekutungamira chikwata cheTeam Zimbabwe kuenda kumitambo iyi uye achaona pamusoro pezvose zvinodiwa nevatambi nevaraidzi.   “Basa raCdM rinotanga ari kumaOlympics uye nepanopera mitambo yemaOlympics iyi.   “Izvi zviri mugwara rechirongwa cheZOC cheAthletes Development and Support Overall Goal chekuona kuti chikwata cheZimbabwe chatsigirwa chaizvo uye vatambi vagadzirira nemazvo kuti vagonokwikwidza zvakanaka kumitambo mikuru yepasi rese kusvika mugore ra2025,” inodaro ZOC.   Kumitambo ye2024 Paris Olympics, Zimbabwe inotarisirwa kutumira vatambi vakawanda zvichitevera vatambi vashoma avo vakanomirira nyika kumitambo yekupedzisira ye2020 Summer Olympics.   Mitambo iyi yakazoitwa gore radarika sezvo yakange yamiswa nekuda kwedenda reCovid-19 iro rakaona mitambo ichimiswa pasi rose muna2019.   Kumitambo ya2020, Zimbabwe yainge ine vatambi vashanu vaiti Ngoni Makusha wemujaho wekumhanya, Scott Vincent anotamba gorofu, Donata Katai anotuhwina, Peter Weltzar anotuhwina zvekare naPeter Purcell-Gilpin werowing.	https://www.kwayedza.co.zw/gadziriro-dze2024-paris-olympics-dzatanga/
politics	Kurwisana Pakati peMauto eUkraine neRussia Kunonzwikwa muGuta Guru reUkraine reKyiv	Kuputika kwemabhambu pamwe nekurira kwepfuti kunonzi kwanga kuchinzwikwa neMugovera muguta guru reUkraine, reKyiv, apo mauto eRussia nemauto eUkraine akanga achirwira kuti guta guru iri rive pasi pavo. Vakuru veguta reKyiv vanonzi vadzika mutemo unorambidza kufambafamba kwevanhu kubva nenguva dza 5 manheru kusvika nenguva dza 8 mangwanani ezuva rinotevera. Vakuru muhurumende yeUkraine vari kukurudzira zvizvarwa zvenyika iyi kuti zvibatsire kudzivirira guta reKyiv kubva kumauto eRussia. Kamba yemauto iri muguta guru iri yarwiswa asi mauto eUkraine anoti kurwiswa uku kwadzivirirwa. Chimwe chivakwa chemuturikidzwa chiri muguta guru iri charwiswawo mambakwedza. Gurukota rinoona nezvekudyidzana nedzimwe nyika muUkraine rati chivakwa ichi charohwa nechombo cheRussia. Mumwe mushandi anonunura vanhu munjodzi audza sangano renhau Associated Press kuti vanhu vatanhatu vakuvadzwa mukurwiswa nechombo chemuchadenga uku. Mifananidzo yepamavhidhiyo inoratidza kuti chivakwa ichi chaparadzwa zvakanyanya , zvikuru mumipanda yepamusoro. Mutungamiri weUkraine, VaVolodymyr Zelenskyy vakanga vayambira kuti kurwiswa kweKyiv kwaizowedzerwa neMugovera, vakati guta guru iri raida kudzivirirwa vachiti havangarasikirwi naro. VaZelenskyy vanyorawo padandemutande reTwitter kuti vataura nemutungamiri weFrance VaEmmanuel Macron, vachiti zvombo nezvikwanisiro kubva kune vavanodyidzana navo zviri munzira kuenda kuUkraine. Ukuwo, gurukota rezvekudyidana nedzimwe nyika muRussia rati mauto eRussia atora guta riri kuchamhembe kwakadziva kumabvazuva kweUkraine reMelitopol. Vakuru vakuru muAmerica pamwe nenyika dzekumawirira vanoti hurongwa hwemauto eRussia hwekufora achipinda muKyiv nemamwe maguta senzira yekudimura nekuparadza hurumende yeUkraine hunenge hwadzikira mutsindo. MuKyiv, VaZelenskyy vasarudza kukurudzira nyika yavo, vachiramba runyerekupe rwekuti vatiza guta iri vachisimbisa kuti ivo nevamwe vakuru vehurumende vachirimo vose vachidzivirira rusununguko rwavo nenyika yavo.	https://www.voashona.com/a/6460703.html
business	VaBhasikiti Voruma Nzeve VaMugabe Zviri Kuitwa naAmai Mahofa kuNuanetsi Ranch	Vaimbova gurukota rinoona nezvedunhu reMasvingo, VaKudakwashe Bhasikiti, vanoti vanyora tsamba kumutungamiri wenyika, VaRobert Mugabe, vachinyuyuta kuti vakatora chigaro chavo, Amai Shuvai Mahofa, vari kushanda nemumwe muzvinabhizimisi, VaBilly Rautenbach, kuti vabvise vanhu kuNuanetsi Ranch kuitira kuti VaRautenbach vatange bhizimisi rekugadzira mafuta enzimbe panzvimbo iyi. No media source currently available Amai Mahofa vakaudza Studio7 svondo rapera kuti mhuri zviuru makumi maviri dzichabviswa kuNuanetsi Ranch dzichiendeswa kumapurazi manomwe akatsvagwa nehurumende. Asi nzvimbo yakagariswa vanhu patsva iyi yagara iine mutauro nekuti kambani yeDevelopment Trust of Zimbabwe yakavambwa nevaive mutevedzeri wemutungamiri wenyika, mushakabvu Joshua Nkomo, avo vakatenga purazi iri. VaRautenbach vanonzi vakanyorerana pasi chibvumnirano chekushanda nekambani iyi mukuumba kambani ye Zimbabwe Bio Energy. Asi pange pachikandiranwa makobvu nematete pakati pekambani iyi nehurumende. Hatina kukwanisa kubata VaRautenbach sezvo munhu adaira nharembozha yavo ati vachazofona. Asi havana kuita izvi pataenda kumhepo. Amai Mahofa vati vange vari mumusangano. Asi mukuru we Development Trust of Zimbabwe, VaCharles Madonko, vanoti hurumende haineyi neminda iri pasi pekambani yavo, sezvo minda iyi yakatengwa kare. No media source currently available 	https://www.voashona.com/a/zimbabwe-zanu-mahofa-bhasikiti-mugabe-rautenbach/2733471.html
business	Vekumaruaa Vazhinji Vorarama neZvikwereti Sezzvo Hupfumi hweNyika Hwaenda kuMawere	"Sangano re Zimbabwe Vulnerability Assessment Committee (ZIMVAC) muongororo yaro yakanzi 2016 Rural Livelihoods Assessment Surveys rinoti huwandu hwevanhu vari mumaruwa huri kutambura nezvikwereti nekuda kwekusamira zvakanaka kwezvinhu hwakwira zvakanyanya kusvika pazvikamu makumi masere kubva muzana. Izvi zvinonzi zviri kukonzerwa nekushaya chikafu. Ongororo iyi inoti vazhinji vari mumaruva vari kutengesa midziyo nezvipfuyo zvavo senzira yekutsvaga raramo. Nzvimbo dziri kunyanya kutarisana nedambudziko iri dzinosanganisira Matabeleland South ne North, Masvingo, ne Manicaland. Zvikwereti zvakawanda zvinonzi zvange zviri zvekubhadhara mari dzezvikoro nechikafu. Gurukota rinooona nezvemagariro evanhu Amai Prisca Mupfumira vakaudza bepanhau re Herald kuti vari kushanda nematunhu akasiyana siyana kuti vawedzere huwandu hwevari kuwana chikafu kubva kuhurumende. Vamwe Amai vekwaChivi Gogo Matizorofa vanoti ichokwadi kuti vakawanda mumaruwa vari kurarama nezvikwereti. ""Ichokwadi zvinhu zvaooma kuno kwaChivi tinotokwereta zvekudya kuzvitoro mwedzi woga woga zvinosvika pa$40 tozopota tichidzosera asi zviri kuramba zvichiwedzera kuoma,"" Gogo Matizorofa vaudza Studio 7. Gogo Matizorofa vanoti vane vazukuru gumi nepiri nevana vavo vari pamusha sezvo varikushaya mabasa sezvo hupfumi hwenyika hwuri kuramba uchienda kumawere zvinoreva kuti ivo ndivo vanofanirwa kupa mhuri yese zvekudya. Vaenderera mberi vachiti kusanaya kwemvura mudunhu iri nekutsva kwakaita zvirimwa ndiko kuri kuwedzera dambudziko rekukwereta mumaruwa. No media source currently available   "	https://www.voashona.com/a/zimbabwe-africa-/3565704.html
politics	Dzimwe Nyanzvi Dzinoti Hapana Chichabuda Mukushanya kuZimbabwe kweNhumwa yeUnited Nations	Vanoongorora zvematongerwo enyika vanoti vari kukatyamadzwa zvikuru kuona kuti gwaro rabudiswa nehurumende pamusoro pevanhu vachasangana nenhumwa yeUnited Nations, Amai Alena Douhan, hapana mapato anopikisa kana masangano akazvimirira. Amai Alena Douhan vari muZimbabwe mavari kutarisirwa kuongorora nyaya dzezvirango zvakatemerwa mutungamiri wenyika, VaEmmerson Mnangagwa, nevamwe vakuru mubato reZanu-PF, pamwe chete nemabhizimisi avanodyidzana navo. Amai Douhan vachitarisirwawo kuongorora nyaya yekutyorwa kwekodzero dzevanhu munyika. Gwaro rakabudiswa nehurumende rinoratidza kuti Amai Douhan vachangosangana nemakurukota ehurumende, vakuru veReserve Bank of Zimbabwe, Zimbabwe Human Rights Commission naJustice Luke Malaba. Nyanzvi mune zvematongerwo enyika, vachidzidzisa zvematongerwo enyika paWellesley College, kuMassachusetts, Muzvinafundo Chipo Dendere, vanoti havaoni kuti rwendo rwaAmai Douhan pane zvaruchabudisa sezvo United Nations pachayo isina simba rekubvisa zvirango izvi, vachiti zvirango izvi zvakatemerwa neAmerica, pamwe nemadzisahwira ayo, anosanganisa Britain nedzimwe nyika muEuropean Union. Vanoti chingabatsira vakatemerwa zvirango ndechekuti vataure nenyika dzakatemera zvirango izvi, vachiti panoenda VaMnangagwa kuBritain apa, vanogona kutaura nehurumende yeko, vachiratidza chido chekugadzirisa zvinhu pakati penyika mbiri idzi. Muzvinafundo Dendere vanoti Amai Douhan vanozikanwa zvikuru pamusoro peongororo dzavanoita munyika dzinotyora kodzero dzevanhu, dzakaita seVenezuela, vachiti izvi zvinogona kukonzera kuti vakatemerwa zvirango muZimbabwe vasawana mukana wekumbotererwa nenyika dzakatemera zvirango izvi. No media source currently available 	https://www.voashona.com/a/zimbabwe-political-observers-say-nothing-to-expect-from-un-envoy-visit/6277257.html
politics	VaMnangagwa Vanosangana neVechidiki veBato Ravo reZanu-PF	Mutungamiri weZanu PF VaEmmerson Mnangagwa neChitatu vakasangana nevatungamiri vevechidiki vebato ravo muHarare vakati boka revechidiki iri harisi kunyatsoonekwa mashandiro aro panyaya dzekukwezva vechidiki kuti vave nechekuita mune mamiriro ezveupfumi hwenyika. VaMnangagwa, avo vapinda musangano veNational Assembly yevechidiki ava, vatiwo vechidiki ava ndivo vanofanirwa kudzivirira pamwe nekusimudzira gwara remusangano weZanu PF. Vatiwo vakatambira chikumbiro chevechidiki chekuti bazi roga roga rive neboka rinoona nezvezvido zvevechidiki, vachiti vachagara pasi kuti vazeye nezvechikumbiro ichi. Munyori anoona nezvevechidiki kuZanu PF, VaPupurai Togarepi vanoti musangano uyu wanga wakakoshera vechidiki zvakanyanya sezvo uchivapa mukana wekusangana nemutungamiri wenyika. VaTogarepi vanotiwo zvabuda mumusangano uyu zvichatakurwa nevechidiki vodzokera nazvo kumatunhu kwavo uko vachanozvishandisa mukusimudzira musangano wavo pamwe nenyika. No media source currently available 	https://www.voashona.com/a/vamnangagwa-vanosangana-nevechidiki-vebato-ravo-rezanu-pf/4636879.html
business	Nyanzvi dzeHupfumi Dzozeya Kurudziro yeRBZ Yekuti Mari yeMunyika Ishandiswe Zvakanyanya	Dzimwe nyanzvi mune zvehupfumi dzinoti kurudziro yagavhuna vebhanga guru renyika reReserve Bank of Zimbabwe, Doctor John Mangudya, yekuti vanhu vashandise mari yemunyika zvakanyanya ipfungwa yakanaka chose, asi izvi zvinoshanda chete kana mari yemunyika iyi iine huremu hunounza chivimbo muvanhu. Vachitaura kumusangano wavakaita nevemabhizimusi svondo rapera, VaMangudya vakati kushandiswa kwemari yekunze munyika kwakaonekwa muna 2008 kuti hakukudze hupfumi hwenyika kunze kwekungodzikamisa chete mitengo yezvinhu. Vanoshanda nesangano reLabour and Economic Development Research Institute of Zimbabwe, Doctor Prosper Chitambara, vanoti vanhu vemunyika vanofanirwa kuve nechivimbo nemari yemunyika kuitira kuti itambirike. Izvi zvinotsigirwa neimwe nyanzvi mune zvehupfumi vachishanda vakazvimirira, VaMasimba Kuchera, avo vanoti chivimbo nemari yemunyika chinofanirwa kutangira kuhurumende, iyo vanoti iri kutara mitengo yezvinhu kusanganisira mari dzinoripirwa pama Toll gate nemari yekunze. Vaimbotungamira sangano revashandi reZimbabwe Congress of Trade Unions, VaPeter Mutasa vanotiwo mari yemunyika inofanirwa kuzvishambadza yoga, kwete kuti iite zvekushambadzwa naVaNgudya sevanoshambadza mbatya dzekupfeka kana zvekudya. VaMutasa vanotiwo nyaya hombe yaita kuti mari yemunyika ipere simba inyaya yehuwori, zvikuru kumusika wemari yekunze, uko vanoti vamwe vari kutenga mari yekunze nemutengo wepasi vozoitengesa pamusika mutema nemari iri pamusoro. Asi pane chakaipa here kuti nyika ishandise mari yekunze? Doctor Chitambara vanoti kushandiswa kwemari yekunze hakuna kuipa sezvo kuchibatsira kuti hurumende isarambi ichidhinda mari sezvo isingazokwanisi kudhinda mari yekunze iyi. Asi vanoti mari yemunyika inokwanisa kutambirika chete kana nyaya yekukwira kwemitengo yezvinhu kana kuti inflation, yadzikamiswa. Imwe nyanzvi mune zvemabhizimusi, vari nhengo yeZanu PF, VaGilbert Muponda, vanotsinhira pfungwa yekuti vanhu vaite chivimbo nemari yemunyika. VaMuponda vanoti izvi zvinogadziriswa chete kuburikidza nekuti nyika itengese zvigadzirwa zvayo kunze uyewo ichideredza zvainotengawo kunze. VaMangudya vakati nyaya ye inflation vachaigadzirisa kuburikidza nesimbisa kushandiswa kwemari yemunyika, pamwechete nekukasika kuwanisa vanenge vahwinha pamusika wemari yekunze mari dzavo mukati memasvondo maviri senzira yekuti mari yekunze iwande mumabhizimusi. Asi nyanzvi dzezvehupfumi idzi dzinoti kunze kwekunge hurumende yatora matanho amasimba kurwisana nehuwori, hupfumi hwenyika hunogadzirisika chete kuburikidza nekudzorwa kwemari yekunze kuti ishande munyika, kana kuti dollarization. No media source currently available 	https://www.voashona.com/a/zimbabwe-economic-cr-rbz-governor-mangudya-calls-for-increased-use-of-local-currency/6422106.html
health	Vanhu Vatatu Vanofa neCOVID-19 paNguva Iyo Huwandu hweVari Kuwanikwa Vaine Denda Hwakwira	Bazi rezvehutano razivisa neChipiri mangwanani kuti vanhu vatatu vakafa neMuvhuro neCovid-19, uye huwandu hwevanhu vakawanikwa vaine denda iri Muvhuro wakare hwakakwira zvakanyanya kusvika pazviuru zviviri nemazana mashanu ane makumi mashanu nevashanu, kana kuti 2 555. Izvi zvakasiya vanhu vafa neCovid-19 vave pazviuru zvina nemazana manomwe nemakumi matatu, kana kuti 4 713, kuchitiwo vanhu vabatwa neCovid-19 kubva patanga chirwere ichi munyika vakasvika pazviuru zana nemakumi mana nechimwe namazana matanhatu nemumwe kana kuti 141 601. Vanhu mamiriyoni matatu nezviuru mazana masere nemakumi masere nezvitatu zvine mazana maviri nemakumi mashanu nevashanu, kana kuti 3,882 255 vakanga vabaiwa nhomba yekudzivirira COVID-19 pakupera kwezuva neMuvhuro. Vamwe mamiriyoni maviri nezviuru mazana masere nemakumi mapfumbamwe nezviviri zvine mazana matatu nemakumi matanhatu nevatanhatu, kana kuti 2,892 366, vakanga vabaiwawo nhomba yepiri sezvinokurudzirwa. Huwandu hwevanhu vakabatwa neCovid-19 uhwu huri kukwira kubva pamazana mashanu nemakumi maviri nevatatu, kana kuti 523, vakawanikwa vaine denda iri nemusi weSvondo, kuchitiwo neMugovera vanhu chiuru nemakumi masere nevaviri, kana kuti 1 082, vakawanikwawo vaine Covid-19. Hurumende yakazivisa svondo rapera kuti hutachiwana hweOmicron hwakanga hwawanikwa munyika pavanhu makumi mashanu vakavhenekwa kuMasvingo. Mukuru wesangano rinorwira hutano hwakanaka munharaunda, reCommunity Working Group on Health, VaItai Rusike, vanoti havasi kushamisika nekukwira kuri kuita huwandu hwevanhu vari kubatwa neCovid-19 mazuvano sezvo paine kuvarairwa kweveruzhinji kwakanyanya. VaRusike vanoti nekupinda munyika kwehutachiwana hweOmicron, veruzhinji vanofanirwa kuramba vachitevedzera nzira dzekudzivirira nadzo kupararira kweCovid-19, dzakaita sekugeza maoko, kupfeka mamasiki, kugara madaranganwa pamwe nekusaenda munzvimbo dzakawanda vanhu. No media source currently available 	https://www.voashona.com/a/zimbabwe-covid-19-omicron-4th-wave-positive-cases-rise/6342620.html
business	Vagari kuChivi Voparura Zvirongwa Zvinosimudzira Dunhu Ravo	Nechinangwa chekuendesa mberi chirongwa che Zimbabwe Agenda for Sustainable Socio-Economic Transformation, Zim-Asset mumaruwa mavagere, vagari vedunhu reChivi kuMasvingo vari kuparurawo neMugovera hurongwa hwavo hwakanangana nekusimudzira dunhu ravo. No media source currently available Sachigaro weChivi Rural District Council, uye vari kanzura we Ward 31, VaKiller Zivhu, vanoti vanenge vakaungana pamusha pavo apo vanenge vachiparura zvirongwa zvakawanda. Vati zvirongwa izvi zvinosanganisira chibage chakarimwa chichabatsira vane nzara, mombe dzichapiwa kumadzishe kuti vagozorimira nherera nechirikadzi, pamwewo nehove dzavari kupfuya. VaZivhu vanoti vachatorawo mukana uyu kukurudzira vagari vemunharaunda yavo vari mumaguta kuti vavake kumamisha kwavanobva.	https://www.voashona.com/a/zimbabwe-chivi-zivhu-shona-zimasset-masvingo/2936463.html
health	Vanachiremba Voenderera Mberi Vachiramwa Mabasa	Kusaenda kubasa kwavanachiremba munyika kwapinda muzuva retatu kunyange hazvo hurumende iri kuti iri kupa vashandi mari yekubatsirikana yavakawirirana inosvika zvikamu makumi matanhatu kubva muzana yemari yavo yemuhoro inonzi inosvika mazana matanhatu emadhora emaRTGS. Vanoona nezvekuburitswa kwemashoko mubazi rezvehutano, VaDonald Mujiri, vanoti hurumende iri kuyedza napose painogona napo kugadzirisa nyaya yemihoro. No media source currently available Asi vakafanobata chigaro chemutungamiri wesangano reZimbabwe Hospital Doctors Association, Dr Peter Magombeyi, vati kusaenda kwavo kubasa kuri kuenderera mberi. No media source currently available Vanachiremba vanoti vari kuda mari inosvika zviuru gumi nezvisere pamwedzi kana kuti inenge ichifambirana nedhora rekuAmerica pakutengeswa kwaro kumabhanga. Vamwe vanamukoti vari pabasa vataura neStudio7 asi varamba kutaura mazita avo sezvo vasingatenderwe kutaura nevatori venhau vati zvinhu hazvina kumira zvakanaka muzvipatara zvehurumende uye varwere vakawanda vasiri kunyanya kurwara vari kudzoserwa kumba. Vati vanachiremba vakuru varipo vave kuremerwa nebasa zvekuti mumazuva mashoma vanenge votoda kubatsirwa nevechiuto. 	https://www.voashona.com/a/vanachiremba-voenderera-mberi-vachiramwa-mabasa/5071784.html
health	Nyanzvi Dzoshushikana Zvichitevera Kufa kweVanhu Vane Covid-19 Zvisingazivikanwe Kuti Vane Chirwere Ichi	Nyanzvi mune zvehutano dzinoti hadzikurudzire kuti vanhu vazivikanwe kuti vanga vaine chirwere cheCOVID-19 mushure mekunge munhu afa sezviri kuitika munyika. Nyanzvi idzi dzinoti izvi zvinodziviririka chete kana hurumende ikaongorora vanhu vakawanda kusanganisira vese vanenge varwara. Magwaro anobudiswa nebazi rezvehutano pamusoro pechirwere cheCOVID-19 anoratidza kuti kune vanhu vanozozivikanwa kuti vanga vaine hutachiona hwechirwere ichi ivo vanhu vacho vatoshaya. Vaimbove gurukota rezvehutano panguva yehurumende yemubatanidzwa, Dr. Henry Madzorera, vati kufa kwevanhu vasati vazivikanwa kuti vari kunetsekana neyi zvinhu zvinoisa vashandi vezvehutano panjodzi. Mutungamiri wesangano rinomiririra vakoti, reZimbabwe Nurses Association, VaEnock Dongo, vaudza Studio7 kuti sesangano vanogarokurudzira hurumende kuti iise zvikwanisiro muzvipatara zvayo zvinoita kuti vezvehutano vaongorore munhu wese zvake anotsvaka rubatsiro munyaya yezvehutano zvisinei nekuti anoratidza kuti ane chirwere cheCOVID-19 here kana kwete. VaDongo vanoti sevashandi vezvehutano vanonetsekanawo nevanhu vanozobatwa chirwere ichi ivo vatoshaya. VaDongo vanoti kusavapo kwezvinoshandiswa kuti vana mukoti vazvidzivirire kuri kuisa nhengo dzavo dzakawanda panjodzi. Vatiwo sangano ravo riri kushushikana kuti vakoti vari kubatwa nehutachiona vari pabasa vari kuwanda. Nyanzvi idzi dzinotiwo kuongorora vanhu vakawanda kuti vane chirwere here kana kuti kwete ndiyo chete yekuti hurumende idzivirire kufa kwevanhu vakawanda pamwe nekupararira kwehutachiona hweCoronavirusm uhwo hunokonzera chirwere cheCovid-19. Asi mutevedzeri wegurukota rezvehutano, VaJohn Mangwiro, vaudza Studio7 kuti vanhu ava vanenge vaongororwa vachiri vapenyu asi vanofa vasati vaziva zvinenge zvabuda muongororo dzinenge dzaitwa. VaMangwiro vati izvi zvinoitika sezvo nyika isina michina inobudisa ongororo idzi chiripocho. Vachibvunzwa kuti izvi hazviisi here hutano hwevashandi vehutano panjodzi, VaMangwiro vati vashandi ava vari kutora varwere vese vanouya kuzvipatara sevanhu vane COVID-19 kusvika zvinenge zvabuda muongororo zvazivikanwa nekudaro vanenge vakapfeka zvekudzivirira. Kunyange hazvo hurumende ichiti vashandi vanenge vakapfeka zvekuzvidzivirira, vashandi vezvehutano, kusanganisira VaDongo, vanoti izvi hazvisi izvo zviri kuitika muzvipatara zvehurumende sezvo zvikwanisiro zvinodiwa izvi zviri zvishoma zvakanyanya. VaDongo vanoti kushaikwa kwezvikwanisiro imwe yenyaya dziri kupa kuti vashandi vezvehutano varambe kuenda kubasa. Sangano ravana chiremba vakuru reZimbabwe Senior Hospital Doctors Association rakazivisa hurumende svondo rino kuti inofanirwa kugadzirisa zviri kunetsa muzvipatara, kutadza kwayo vanenge voramwa mabasa. No media source currently available 	https://www.voashona.com/a/zimbabwe-medical-experts-worried-by-deaths-of-unsuspected-covid-19-patients/5507358.html
sports	World Cup Russia fixtures	Chikumi Russia vs Saudi Arabia (Group A) – Moscow (Luzhniki) – 4pm – ITV   Chishanu 15 Chikumi Egypt vs Uruguay (Group A) – Ekaterinburg – 1pm – BBC Morocco vs Iran (Group B) – St Petersburg – 4pm – ITV Portugal vs Spain (Group B) – Sochi – 7pm – BBC   Mugovera 16 Chikumi France vs Australia (Group C) – Kazan – 11am – BBC Argentina vs Iceland (Group D) – Moscow (Spartak) – 2pm – ITV Peru vs Denmark (Group C) – Saransk – 5pm – BBC Croatia vs Nigeria (Group D) – Kaliningrad – 8pm – ITV   Svondo 17 Chikumi Costa Rica vs Serbia (Group E) – Samara – 1pm – ITV Germany vs Mexico (Group F) – Moscow (Luzhniki) – 4pm – BBC Brazil vs Switzerland (Group E) – Rostov-on-Don – 7pm – ITV   Muvhuro 18 Chikumi Sweden vs South Korea (Group F) – Nizhny Novgorod – 1pm – ITV Belgium vs Panama (Group G) – Sochi – 4pm – BBC Tunisia vs England (Group G) – Volgograd – 7pm – BBC   Chipiri 19 Chikumi Colombia vs Japan (Group H) – Saransk – 1pm – BBC Poland vs Senegal (Group H) – Moscow (Spartak) – 4pm – ITV Russia vs Egypt (Group A) – St Petersburg – 7pm – BBC   Chitatu 20 Chikumi Portugal vs Morocco (Group B) – Moscow (Luzhniki) – 1pm – BBC Uruguay vs Saudi Arabia (Group A) – Rostov-on-Don – 4pm – BBC Iran vs Spain (Group B) – Kazan – 7pm – ITV   China 21 Chikumi Denmark vs Australia (Group C) – Samara – 1pm – ITV France vs Peru (Group C) – Ekaterinburg – 4pm – ITV Argentina vs Croatia (Group D) – Nizhny Novgorod – 7pm – BBC   Chishanu 22 Chikumi Brazil vs Costa Rica (Group E) – St Petersburg – 1pm – ITV Nigeria vs Iceland (Group D) – Volgograd – 4pm – BBC Serbia vs Switzerland (Group E) – Kaliningrad – 7pm – BBC   Mugovera 23 Chikumi Belgium vs Tunisia (Group G) – Moscow (Spartak) – 1pm – BBC South Korea vs Mexico (Group F) – Rostov-on-Don – 4pm – ITV Germany v Sweden (Group F) – Sochi – 7pm – ITV   Svondo 24 Chikumi England vs Panama (Group G) – Nizhny Novgorod – 1pm – BBC Japan vs Senegal (Group H) – Ekaterinburg – 4pm – BBC Poland vs Colombia (Group H) – Kazan – 7pm – ITV   Muvhuro 25 Chikumi Uruguay vs Russia (Group A) – Samara – 3pm – ITV Saudi Arabia vs Egypt (Group A) – Volgograd – 3pm – ITV Spain vs Morocco (Group B) – Kaliningrad – 7pm- BBC Iran vs Portugal (Group B) – Saransk – 7pm – BBC   Chipiri 26 Chikumi Denmark vs France (Group C) – Moscow (Luzhniki) – 3pm – ITV Australia vs Peru (Group C) – Sochi – 3pm – ITV Nigeria vs Argentina (Group D) – St Petersburg – 7pm – BBC Iceland vs Croatia (Group D) – Rostov-on-Don – 7pm – BBC   Chitatu 27 Chikumi South Korea vs Germany (Group F) – Kazan – 3pm – BBC Mexico vs Sweden (Group F) – Ekaterinburg – 3pm – BBC Serbia vs Brazil (Group E) – Moscow (Spartak) – 7pm – ITV Switzerland vs Costa Rica (Group E) – Nizhny Novgorod – 7pm – ITV   China 28 Chikumi Japan vs Poland (Group H) – Volgograd – 3pm – BBC Senegal vs Colombia (Group H) – Samara – 3pm – BBC England vs Belgium (Group G) – Kaliningrad – 7pm – ITV Panama vs Tunisia (Group G) – Saransk – 7pm – ITV	https://www.kwayedza.co.zw/world-cup-russia-fixtures/
politics	Vatsigiri veZanu PF Vofadzwa neKugadzwa kwaVaMnangagwa	Vamwe vatsigiri vebato reZanu-PF vanogara kuTynawald North, musha uri pedyo neMt. Hampden muHarare vanoti vari kufara zvikuru nekutoreswa mhiko kwakaitwa mutungamiri wenyika VaEmmerson Mnangagwa neSvondo kuti vatungamire nyika kwemakore mashanu anotevera. Muhurukuro yakaitwa nevagari vemunzvimbo iyi neStudio 7, vakawanda vakaratidza kufara kukuru nenyaya yekugadzwa zviri pamutemo kwaVaMnangagwa. Amai Grace Mukonori mutsigiri webato iri vakaita zvokusvetuka vachitamba nemufaro vachipembedza chiitiko ichi. Vanoti vane chokwadi chokuti vechidiki vave kuzowana mabasa kubudikidza nehutungamiri hwaVaMnangagwa. Amai Mukonori vakaendera mberi vachiti vanhu ngavagamuchire zviripo nekuti Vatungamiri vanobva kuna Mwari. Amai Auxillia Mudhonga vanobva kuChirumhanzu vanoti vakawanda vainge vari kunhandare yeNational Sports Stadium vakaratidza kufara zvikuru naVaMnangagwa . Baba Abel Mukonor, murwiri wehondo yerusununguko vanotiwo i kugadzwa kwakaitwa VaMnangagwa kwakapedza gakava raivapo mushure mokunge mutungamiri weMDC Alliance vakwira kumatare vachiti sarudzo dzakabirirwa zvemhando yepamusoro. Vamwe vanhu vainge vachiimba vachiridza mumhanzi mudzimba dzavo kufarira chiitiko. Asi kune vamwewo vange vachiratidza kusuwa kwakanyanyisa sezvo vachitsigira VaChamisa avo vakakwikwidza vakamirira MDC Alliance. No media source currently available  	https://www.voashona.com/a/zimbabwe-politics-mnangagwa-inauguration-zanu-pf-reaction/4545522.html
business	VaMnangagwa Vowedzera Dr Mangudya Mamwe Makore Mashanu Vari Gavhuna weRBZ	Mukuru wedare remakurukota Doctor Misheck Sibanda vanoti mutungamiri wenyika VaEmmerson Mnangagwa vawedzera nemakore mashanu temu yagavhuna weReserve Bank of Zimbabwe Doctor John Mangudya. Mumashoko kuvatori venhau VaSibanda vati izvi zvakatanga musi wa 1 Chivabvu mwedzi uno. Izvi zvaitwa pasi pemutemo weReserve Bank Act. VaMangudya vakatora chigaro ichi kubva kuna VaGideon Gono muna 2014. VaMangudya vakamboshanda kuRBZ kwemakore gumi senyanzvi munyaya dzezvehupfumi kusvika muna 1996 vasati vaenda kunoshanda kubhanga reAfrican Export-Import Bank kana kuti Afrexim.	https://www.voashona.com/a/vamnangagwa-vowedzera-dr-mangudya-mamwe-makore-mashanu-vari-pabasa-kurbz/4903192.html
business	Musangano weKuzeya Matambudziko eNyika weZimbabwe National Agreement Platfrom Unoitwa muHarare	Musangano wekuzeya matambudziko akatarisana nenyika wanga uchiunganidza mapato ezvematongerwo enyika anopikisa, vedzisvondo, vashandi pamwe nevadzidzi wanga uchifanirwa kuitwa muHarare mangwanani eChishanu wakazononoka zvikuru mushure mekunge mapurisa ambourambidza achiti haana vanhu vakakwana vanokwanisa kuchengetedza runyararo. Musangano uyu wanga wakarongwa pasi pegungano reZimbabwe National Agreement Platform uchitungamirwa naBishop Ancelimo Magaya. Bishop Magaya vanoti vazoenda kumatare edzimhosva kuti vakwanise kupiwa gwaro rinovapa mvumo yekuita musangano uyu vasingambunyikidzw nemapurisa, inove kodzero yavo pasi pebumbiro remitemo idzva, iro rinopa munhu wese kodzero yekutaura zvaanoda kana kuungana. Mapato apinda musangano uyu, anosanganisira reMDC inotungamirirwa naVaMorgan Tsvangirai, pamwe nechikwata chePeople First icho chinonzi chinotungamirwa naAmai Joice Mujuru, iro svondo rapera vakabatana nevamwe vose ava mukusaina gwaro reNational Electoral Reform Agreement. Asi chikwata chePeople First hachina kuzopinda musangano uyu nezvikonzero zvisati zvazivikanwa. Gwaro iri rinomanikidza hurumende kuti itange yavandudza mitemo ine chekuita nesarudzo, sarudzo dza 2018 dzisati dzaitwa. Bishop Magaya vanoti mapurisa akavapawo chimwe chikonzero chekuti vakanga vasina kuzivisa huwandu hwevanhu vachapinda musangano uyu. Vanoti vanhu vazopinda musangano uyu vanogona kudarika chiuru, sezvo vamwe vanga vatoparara panguva yavazopiwa gwaro rekumatare edzimhosva. No media source currently available 	https://www.voashona.com/a/zimbabwe-politics-nera-police/3109301.html
business	Zimbabwe Inoiswa Munyika Dzine Huori	Sangano re Transparency International raburitsa gwaro raro rinoburitsa nyika dziri pamusoro munyaya dzehuori. Nyanzvi dzinoti Transparency International inoshandisa chikero chinobva pa zero kusvika pa 100, nyika inenge iine zero ichionekwa senyika ine huori hwakanyanyisa, iyo inenge iine 100 score, ichinzi inyika yakachena. Ongororo yakaitwa inoisa Zimbabwe pa 22 score, uye iri panhamba 157 kubva panyika zana nemakumi masere. Vanoona nezvekufambiswa kwemabasa murimwe sangano rinorwisana nehuwori re Anti-Corruption Trust of Southern Africa, VaMunyaradzi Alois Chaumba, vanoti chiri kunetsa muZimbabwe ndechekuti hurumende haina kuzvipira kurwisana nehuwori hwayakatarisa nayo. No media source currently available 	https://www.voashona.com/a/zimbabwe-ranked-157-out-of-180-countries/4269104.html
sports	‘Ndinoda kutambira maGems’	  MUTAMBI wenetball ari kusimukira wepachikoro cheMpopoma High School, kuBulawayo anoti shuviro yake kuzotambira chikwata chenyika chemaGems mune neramangwana.   Zvichitevera kudadisa kwakaita chikwata chemaGems kumakwishu eVitality World Cup ayo akaitirwa kuLiverpool, kuEngland nguva pfupi yadarika, mutambo uyu wave kuteverwa nevanhu vakawanda avo vanosanganisira Nicole Ayanda Muzanenhamo (17).   Nguva pfupi yadarika, Muzanenhamo akavhoterwa kuve Player of the Tournament kumakwikwi eStella Netball Tournament ayo akaitirwa kuGweru.     Mutambo uyu wakazohwinwa nePamushana High School iyo yakakunda Chibi mufainari.   Muhurukuro neKwayedza, Muzanenhamo anoti maGems akapa shungu kuvatambi venetball vari kusimukira.   “MaGems akatifadza nyika yose uye isu sevasikana vechidiki vari kusimukira mumutambo uyu zvinotituma kuti tishande nesimba sezvo tichiona kuti mberi uko kune chiedza chakanaka.   “Ini remangwana rangu ndinoda kuzotambira maGems uye ndizvo ndiri kutoshanda ndakatarisa nekuti zvinouya nemikana yakawanda yakasiyana,” anodaro Muzanenhamo.   Kasikana aka kanoti kanoyemura zvikuru mutambi wemaGems – Felistus Kwanga – uyo akakurira kuBulawayo uye aive muchikwata chemaGems chakaenda kuLiverpool.   “Ndinotevera chaizvo Felistus Kwanga, ndinomutora sasisi vangu saka ndinoda kusvika paasvika mumutambo uyu.   “Kwanga akapfuura nemumitambo yakasiyana kusanganisira Stella Tea U17 Tournament, iniwo ndikaitambawo saka ndiri kuona kuti ndiri kufamba mugwara chairo,” anodaro Muzanenhamo.   Parizvino Muzanenhamo ari kutambira zvikwata zvakasiyana zvenetball kuBulawayo.	https://www.kwayedza.co.zw/ndinoda-kutambira-magems/
politics	VaChamisa Vovimbisa Huchi neMukaka Kana Vakasarudzwa seMutungamiri weNyika	Mutungamiri we MDC Alliance, VaNelson Chamisa, vavimbisa vanhu veku Hwedza kuMashonaland East kuti kana vakasarudzwa semutungamiri wenyika, vachasimudzira dunhu reHwedza kuitira kuti vagari vemudunhu iri vasatambudzike sezvavari kuita pari zvino. Vachitaura kuvanhu vakawanda vaungana kumaruwa ekuHwedza, VaChamisa vatora mukana uyu kutenda mutungamiri wenyika, Va Emmerson Mnangagwa, pamwe nemutevedzeri wavo, Va Constantino Chiwenga, nebasa guru ravakaita mukurwira rusununguko rwenyika. Asi VaChamisa vaudza vaviri ava kuti vachisiira matomu kune vechidiki vanokwanisa kugadzirisa hupfumi hwenyika. VaChamisa vaudzawo vagari vekuHwedza kuti hurumende yavo ichagadzirisa nyaya dzemari kuitira kuti munyika musashandiswe ma bond notes. VaChamisa, avo vanogara vakataura nyaya yemigwagwa vachiti ichagadzirwa kuita kunge spaghetti, vatiwo vachasimbaradza nyaya dzekurima kumaruwa kuitira kuti vanhu vave nehupenyu hwakanaka. Vati hurumende yavo ichawanisa varimi vese matarakita kuitira kuti vasashandise mombe pakurima. VaChamisa, avo vari pamakakatanwa nemutungamiri9 weimwe MDC-T, Muzvare Thokozani Khupe, panyaya yekuti ndiyani chaiye mutungamiri weMDC-T zvichitevera kushaya kwevaimbove mutungamiri weMDC, Va Morgan Tsvangirai muna Kukadzi gore rino, vatora mukana wemusangano wekuHwedza uyu kuudza madzimai kuti hurumende yavo ichasimudzira hupenyu hwevanhukadzi sezvo vari musimboti wenyika. VaChamisa vapedza kutaura vachivimbisa vanhu vekuHwedza kuti hurumende yavo ichagadzirisa zvipatara nemakiriniki kuitira kuti vanhu varapwe nyore. Dunhu reMashonaland East rinoziivakanwa zvikuru nekuvhotera Zanu PF munguva dzesarudzo. Musarudzo yemutungamiri yakaitwa muna 2013, VaRobert Mugabe veZanu PF vakawana mavhoti 320,719, ukuwo VaMorgan Tsvangirai veMDC vakawana mavhoti 90,165. Nyanzvi munyaya dzematongerwo enyika dzinoti MDC Alliance inofanirwa kushanda zvakasimba kuti ikunde VaMnangagwa veZanu PF musarudzo yemutungamiri wenyika. No media source currently available 	https://www.voashona.com/a/mdc-alliance-leader-ptromises-rural-hwedza-suppoorters-milk-and-cheese-when-elected-president/4420802.html
business	Vanhu Vakawanda Vorega Kunotora Mari Dzavo dzeMudyandigere	Komisheni inoona nezvekufambiswa kwemari dzemudyandigere kana kuti Insurance and Pension Commission-IPEC, inoti kune mari inosvika mamiriyoni makumi maviri nemanomwe isati yatorwa nevanhu vakaenda pamudyandigere. Vachitaura nhasi muChinhoyi pamusangano waitwa nekomisheni iyi nevanochengeta mari inobhadharwa nevashandi yemudyandigere mukuru anoona nezvekudyidzana mukomisheni VaLlyod Gumbo vanoti vari kushushikana nekusatorwa kwemari yakawanda zvakadaro. VaGumbo vanoti mari iyi inofanirwa kubhadharwa kuvanhu vanosvika zviuru mazana mashanu. VaGumbo vakurudzira vose vakambobhadhara mari yemudyandigere asi vasina kuzoitora kuti vaende kwavaibhadhara mari kana kukambani dzavaishandira vanobvunza nekuti mari iyi hapana munhu anogona kuitora kunze kwemuridzi wayo chete. Mumwe mushandi apinda mumusangano wanhasi VaPrince Mpala vanoti mari dzemudyandigere dziri kupihwa vanhu ishoma zvichienzaniswa nemari yavanenge vabhadhara uye vanopihwa mari isisina huremu. VaMpala vanoti mari dzemudyandigere dzakabhadharwa iri mari yekuAmerica dzinofanirwa kubhadharwa dzichishaswa reti (rate) inenge ichishandiswa nguva iyoyo yeInterbank rate Gurukota rezvevashandi Amai Sekai Nzenza vakatenda kuti mari dziri kutambirwa nevashandi dzishoma uye vakati vanoda kuita hurukuro negurukota rezvemari muzvinmafundo Mthuli Ncube kuti mari idzi dziwedzerwe. Mumwe mukuru weKomisheni iyi VaJosphat Kakwere vanoti vashandi vanofanirwa kutaurira mhuri dzavo kuti vari kubhadhara mari yemudyandigere kwete kuvanza sezvinoita vakawanda. VaGumbo vanoti mari iyi ikagara makore mashanu iri muPension Fund isati yatorwa inozoendeswa muGuardian Fund uko inogara kwemakore makumi matatu yakamirira kutorwa nemuridzi wayo.	https://www.voashona.com/a/vanhu-vakawanda-vorega-kunotora-mari-dzavo-dzemudyandigere/4953160.html
health	Hurumende yoKurudzirwa Kurapa Zvirwere zveGomarara Pachena	Veruzhinji vari kuchema-chema kuti dai hurumende yaita kuti chirwere chegomarara chirapwe pasina muripo, uye kuti kuzvipatara zvese kusanganisira zvekumaruwa kuiswe michina inoongorora magomarara akasiyana-siyana. Apo nyika iri pakati pekuchema vaive mutungamiriri webato reMovement for Democratic Change, VaMorgan Tsvangirai, avo vakafawo nechirwere chegomarara, veruzhinji vanoti hurumende ikasakoshesa chirwere ichi sezvakaitwa chirwere cheHIV/ AIDS, vanhu vakawanda vacharasikirwa nehupenyu. Amai Thandaza Mhlanga vaudza Studio 7 kuti shuviro yavo ndeyekuti hurumende ione kuti zvipatara nemakirinika zvarapa chirwere chegomarara pachena sezvo chopedza vanhu vakawanda. Izvi zvatsigirwawo naMuzvare Fortune Moyo avo vawedzerawo vakati pamusoro pekurapwa pachena hurumende inofanirwa kuita dzidziso dzakasimba zvakanyanya kuti veruzhinji vazive nezvechirwere chegomarara. Muzvare Moyo vati zvinosuwisa kuti nguva zhinji vanhu vanobatwa chirwere ichi chakomba. Muzvare Petronella Furusa vakurudzirawo kuti hurumende itsvage mari yakangonangana nekurwisa chirwere chegomarara. Vati kuchengetedza hutano hweveruzhinji hurumende inofanirwa kutora matanho yowona kuti kuzvipatara zvese kusanganisira kumamisha zvawaniswa michina nemishonga inoongorora gomarara kuti veruzhinji vapote vachitariswa. Munguva shoma yapfuura, sachigaro wekomiti inoona nezveutano mudare reparamende, Amai Ruth Labode vakaudza Studio 7 kuti zvakakosha kuti hurumende iite dzidziso nezvechirwere chegomarara sezvakaitwa kuneHIV/AIDS. Amai Labode vakati zvakakosha kuti veruzhinji vazive kuti chirwere chegomarara chikakurumidza kubatwa chinorapika. Cancer Registry inoti huwandu hwevanhu vari kubatwa negomarara huri kuramba huchikwira. Chirwere chegomarara ichi chinoda mari yakawanda kuti munhu arapwe, uye veruzhinji vanoti havaikwanisi kuwana mari dzinodiwa idzi. No media source currently available 	https://www.voashona.com/a/zimbabwe-health-cancer-chemotherapy/4261182.html
health	Zvizvarwa zveZimbabwe Zvobatsira Mushure Mekufa kweZvimwe Mazana Maviri muBotswana Gore Rapera	Mushure mekufa kwezvizvarwa zveZimbabwe zvinodarika mazana maviri nezvirwere zvakasiyana siyana kubva kuBotswana, zvizvarwa zveZimbabwe zviri munyika iyi zviri musangano reAll Zimbos in Botswana zvakaumba komiti yekukurudzirana kuti kana munhu arwara atsvage rubatsiro nekukasika kubva kune vamwe kana kukurumidza kuenda kuchipatara pane kuzoenda kuchipatara chirwere chakomba. Gore rapera, muzinda weZimbabwe muBotswana unoti wakagadzira mapepa ekudzosera kumusha mitumbi zana nemakumi manomwe nemitatu kana kuti 173 yezvizvarwa zveZimbabwe zvainge zvafa uye mimwe makumi matanhatu nemitanhatu yezvainge zvafa nechirwere cheCovid-19. Ndufu idzi dzakapa kuti nhengo dzesangano reAll Zimbos in Botswana dziise musoro pamwe chete kuti dzibatsirane kuti vanhu vabude pachena nehurwere hwavo kuti vatsvagirwe rubatsiro. Vakavamba uye vanotungamira sangano reAll Zimbos in Botswana amai Portia Muzondo vanotivakarasikirwa nenhengo dzesangano ravo makumi matnhatu gore rapera. Mukuru wekomiti itsva yekubatsirana pahurwere vachishanda sechipangamazano mune rimwe sangano rakazvimirira muBotswana, Muzvare Bithea Mthetwa vanoti ruzhinji rwezvizvarwa zveZimbabwe rwuri kunonoka kuenda kuzvipatara. Muzvare Mthetwa vanoti vachashandisa madandemutande kukurudzirana kunorapwa. Muzvare Hazvinei Makwanise vanova nhengo yesangano iri vanoti mwana asingacheme anofira mumbereko Vaenderera mberi vachiti vanhu vakafanira kugara vachizvivhenekesa zvirwere zvakafanana nechemukondombera, chegomarara, blood pressure necheshuga sezvo zvichikwanisa kurapwa zvisati zvakomba. Chipangamazano munezvematongerwo enyika nehupfumi pamuzinda weZimbabwe muBotswana, VaFrancis Chimina vatiwo vakagadzirira kubatsirawo zvizvarwa zvenyika zvinenge zvawirwa nematambudziko. Nekuda kwekuoma kwehupenyu munyika uye kudawo mafuro manyoro, zvizvarwa zveZimbabwe zvakaendawo kunogara kuBotswana nedzimwe nyika dzakapoteredza asi dzimwe nguva zvinhu zvinoomera vamwe vanozoguma vofa nekushaya anobatsira zviri kupa kuti vamwe vaumbe masangano ekubatsirana sezvo kutsva kwendebvu varume vanodzimurana.	https://www.voashona.com/a/6514869.html
sports	Tanganda Half Marathon yoitwa	  KUCHANGE kusingadanwe anonzwa svondo rino kwaMutare uko shangwaiti dzekumhanya, kusanganisira dzinotarisirwa kubva kunyika dzekunze dzakadai seSpain, dzichakwikwidza mumujaho weAnnual Tanganda Half Marathon.   Shasha dzemarathon dzinodarika 700 dziri kutarisirwa kukwikwidza mumujaho wegore rino uye dzinosanganisira Misheck Sithole – uyo akahwina mujaho wevarume naRudo Mhonderwa akahwina kuvanhukdzi gore radarika.   Operations manager wekambani yeTanganda Tea, iyo iri kukotsvera mujaho uyu – Farai Garayi – anoti vari kutarisira dzimwe shasha dzekumhanya dzichabva kunze kwenyika.   “Gore rega rega tiri kugara tichitambira nhare kubva kunze kwenyika dzeshasha dzinomhanya marathon dzinoda kuuya kuzokwikwidza mumujaho uyu. Izvi zviri kurakidza kuti mujaho uyu uri kukura uye unofarirwa zvikuru.   “Saka isu sekambani tinovimbisa kuti makore anotevera ticharamba tichingoronga mujaho uyu,” anodaro Garayi.   Anoti gore rino kuri kuuya shangwiti dzemarathon dziri kubva kuSpain kuzokwikwidza mumujaho uyu.   “Kutaura kwandiri kuita kuno uku pane vanomhanya vekuSpain vakatonyoresa kuti vari kuuya kuzokwikwidza mumujaho uyu, zvinorakidza kuti wave mukuru uye unoteverwa pasi rose,” anodaro.   Shasha yemujaho wewiricheya Edmund Makutya – uyo anove kaputeni weTeam Zimbabwe – anoti mujaho weTanganda Half Marathon wakakosha chaizvo sezvo uchivabatsira mukuita gadziriro dzavo apo vanozoenda kunokwikwidza kunze kwenyika.   “Mujaho uyu wakatinakira isu nekuti tinogara tichienda kunokwikwidza kunze kwenyika saka tinoushandisa kuita gadziriro dzedu ndosaka tichiukoshesa uye tichienda gore negore kunokwikwidza,” anodaro Makutya.   Mujaho uyu wakareba makiromita 21 uye unomhanywa muMvuma road uchizoperera paMutare Sports Club.	https://www.kwayedza.co.zw/tanganda-half-marathon-yoitwa-2/
business	Mari Itsva Yotarisirwa Munyika Mukati meMasvondo Maviri	Bhanga guru renyika, reReserve Bank of Zimbabwe, RBZ, razivisa kuti richadhinda mari itsva ichange ichishandiswa mumabhanga serimwe rematanho ariri kutora mukugadzirisa nyaya yekushomeka kwemari munyika pamwe nekugadzirisa zvinhu mumabhanga nemisika yemari munyika. Gavhuna webhanga iri, zvakare vari sachigaro vekomiti yebhanga iri inoona nezvekufambiswa kwemari, yeMonetary Policy Committee, Dr John Mangudya, vati mari iyi inosanganisira madhora maviri emakoini nemadhora mashanu ebepa ichange yave mumabhanga mukati memasvondo maviri ari kutevera. Vachitaura mumushure memusangano wekutanga weMonetary Policy Committee, VaMangudya vati komiti yavo haisi kufara kuti mumaabhanga hamuna mari inokwanira munhu wese ndosaka vatora danho rekuunza mari itsva. VaMangudya vatiwo vari kuwedzera mari pamusika wemari yekunze kana kuti Interbank Rate vachiti matanho aya achederedza mitengo yezvinhu. VaMangudya vatiwo pane mari yakawanda isina zvairi kushandiswa yakangogara mumabhanga uye komiti yavo yatora danho rekuti mari iyi ishandiswe pakurima pamwe nekugadzirisa zvinhu kuti hupfumi hwenyika husimukire. Vaenderera mberi vachiti pamari yose iri mumabhanga munyika, mabhirioni gumi nemapfumbwamwe emadhora, makambani makumi mashanu chete ndiwo ane zvikamu makumi mashanu kubva muzana zvemari iyi. Munguva pfupi yapfuura, RBZ yakavhara maAccounts emakambani akaita se Sakunda, Croco neAccess Finance achinzi aishandisa mari zvisina tsarukanao uye afaingudzirwa kuti ndiwo aiita zvekutenga nekutengesa mari pamusika mutema. Sachigaro vesangano rinomirira mabhanga munyika, reBankers Association of Zimbabwe, VaWebster Rusere, vati semaonero avo, Monetary Policy Committee yabuda nematanho akanaka chose. Vanoongorora nyaya dzehupfumi vakazvimirira, VaMasimba Kuchera, vaudza Studio 7 kuti danho rekuwedzera mari mumabhanga rakanaka chose asi sezvo vanhu vange vatambura nekutengeserwa mari nemakoronyera. Vaenderera mberi vachiti zvakakosha kuti bhanga guru renyika ritorewo matanho anoshaisa makoronyera anotengesa mari mukana wekuramba achiomesera vanhu. Asi dzimwe nyanzvi munyaya dzehupfumi dzinoti nyika inofranirwa kungwarira kuti munyika musawanzwe, akana kudhinda mari inodarika hupfumi hwenyika, sezvo izvi zvichikonzera kuparara zvakanyanya kwesimba remari munyika. No media source currently available 	https://www.voashona.com/a/zimbabwe-new-currency-expected-in-two-weeks/5144185.html
health	Huwandu hweVari Kubatwa neCovid-19 Vagara Vari Munyika Hwoshusha Nyanzvi dzeZvehutano	Kukwira kwehuwandu hwevanhu vasina nhoroondo yekubuda munyika vave kuwanikwa vaine chirwere cheCovid-19 kunonzi nedzimwe nyanzvi mune zvehutano chinhu chinofanirwa kuvhundutsa hurumende pamwe neveruzhinji kuti patorwe matanho nekukasika. Izvi zvinotevera mashoko ebazi rezvehutano akabuda nemusi weChina ekuti huwandu hwevanhu vabatwa neCovid-19 munyika hwakanga hwakwira kusvika pachiuru nemazana matatu nemakumi matanhatu nevaviri, kana kuti 1 362 pakupera kwezuva. Bazi iri rinoti huwandu uhwu hwakakwira zvichitevera kuwanikwa kwevamwe mazana maviri nemakumi manomwe nevatatu kana kuti 273, vaine chirwere ichi, mazana maviri nemakumi matanhatu kana kuti 260, vari vanhu vagara vanga vari munyika, gumi nevatatu kana kuti 13, vari vanhu vakadzoka munyika kubva kunze. Huwandu hwevanhu vafa munyika hwakakwira kusvika pamakumi maviri nevatatu kana kuti 23, uye vapora vave mazana mana nemakumi maviri nevashanu, kana kuti 425. Vanhu vakaongororwa kana vaine chirwere ichi nemusi weChina vaisvika chiuru nemazana mashanu nemakumi mashanu nemumwe kana kuti 1 551. Dunhu rinonzi rine vanhu vakawandisa vari kuwanikwa vaine chirwere ichi idunhu reBulawayo, iro rine vanhu vanosvika mazana mana negumi nevapfumbamwe, 419, richiteverwa neHarare ine vanhu mazana matatu nemakumi masere nevapfumbamwe, kana kuti 389. Pave nekutyirwa kuti sezvo guta reBulawayo riine vanhu vakawanda vari kubatwa vaine chirwere ichi, rinogona kunge risina kugadzirira zvakakwana kuchengeta vanhu vari kuwanikwa vaine Covid-19 ava. Asi zvipatara zviviri zvakagadzurudzwa mazuva apera aya kuti zvitambire varwere veCovid-19 zvinoti Thorngrove ne Ekusileni, zvinonzi zvatanga kushanda. Johns Hopkins University yemuAmerica, iyo iri kutevera kukwira kwehuwandu hwevanhu vari kubatwa nechirwere ichi pasi rose, inoti vanhu vanodarika mamiriyoni gumi nematatu nezviuru mazana masere kana kuti 13.8 million vabatwa pasi rose, vafa vachidarika mazana mashanu nemakumi manomwe ezviuru kana kuti 590 000. MuAmerica chete, vanhu vanodarika mamiriyoni matatu nezviuru mazana mashanu kana kuti 3.5 million vabatwa nacho uye vafa vadarika zviuru zana nemakumi matatu nezvisere kana kuti 138 000. South Africa, iyo inove ine vanhu vakawandisa muAfrica vane Covid-19, uye iri muvakidzani weZimbabwe, yave nevanhu vanodarika zviuru mazana matatu nemakumi maviri nezvina kana kuti 324 000 vakawanikwa vaine chirwere ichi. Vanhu vafa muSouth Africa vasvika pazviuru zvina nemazana matanhatu nemakumi matanhatu nevapfumbamwe kana kuti 4 669. Vazhinji vevanhu vari kuwanikwa vaine covid-19 vachibva kunze kwenyika vari kubva kuSouth Africa. Doctor Gilson Mandigo, avo vari muHarare, vanoti havasi vose vari kubva kunyika iyi vari kupinda nepamiganho iri pamutemo, sezvo kuine vamwe vari kusvetuka muganhu vachipinda munyika vasina kuvhenekwa. Vanoti izvi ndezvimwe zvezvinhu zviri kuwedzera dambudziko iri munyika sezvo hurumende isingazokwanisa kuziva kuti apinda munyika zviri kunze kwemutemo ndeupi. Doctor Mandigo vanoti hurumende inofanirwa kusimbisa mutemo wekusafambafamba, zvikuru kurambida vanhu vanobva mumatunhu ane dambudziko guru rechirwere ichi kuti vasashanyira dzimwe nzvimbo. Hurumende iri kukurudzirwawo kuti iwedzere kuvhenekwa kwevanhu vagara vari munyika, zvikuru vari kumaruwa, uko kunoshanyirwa nevakawanda vanobva mumadhorobha nemaguta ane vanhu vari kubatwa vaine chirwere che covid-19. Vanotiwo veruzhinji vanofanirwa kuita bandiko ravo kuburikidza nekupfeka zvekuvhara miromo nemhino kana kuti ma mask, kugeza maoko avo nesipo pamwe nekukoshesa nyaya yesiya mikaha pakati pavo uye kusangoungana. Doctor Mandigo vari kukurudzirawo hurumende kuti kana yodzamisa mutemo wekurambidza kufambafamba kwevanhu iisewo mukana wekuti veruzhinji vakwanise kuwana chekudya, vachiti panogona kuzoguma pave nedambudziko rekufa kwevanhu nenzara, kwete necovid-19. Asi vanoti mitengo yezvekuvhara miromo nemhino iri pamusoro zvakanyanya muzvitoro zviri kutengesa, vakati dai pawanikwa zvinokwanisa kuwachwa kana zvashandiswa kuitira kuti veruzhinji vasarasikirwa nemari yakawanda.  No media source currently available 	https://www.voashona.com/a/zimbabwe-covid-19-local-transmissions-rise-doctor-gilson-mandigo/5506912.html
politics	VaMnangagwa Vorangarira Magamba Vachiti Hurumende Yavo Haisi Kutyora Kodzero dzeVanhu	Mutungamiri wenyika VaEmmerson Mnangagwa vatungamira nyika mukurangarira zuva remagamba vachiramba kuti hurumende yavo iri kutyora kodzero dzevanhu. Asi vanopikisa vanoti munyika maberekera ingwe zvapa kuti vanhu vanodarika makumi matatu vatize misha yavo. Mhemberero idzi ndedzechimakumi mana kubva nyika zvayawana kuzvitonga kuzere. Vachitaura kuState House pazuva rekurangarira magamba enyika, VaMnangagwa vati pane vanhu vari kuda kusvibisa nyika vachishanda nehurumende dzekunze. Zimbabwe inocherechedza zuva remagamba muvhiki rechipiri raNyamavhuvhu gore roga roga vanhu vachienda kunoungana kumarinda eHeroes Acre kunoradzikwa magamba muHarare uye kunovigwa magamba ematunhu mumativi mana enyika. Asi rwendo rwuno kwangoenda VaMnangagwa nevamwe vatungamiri kunoisa maruva sezvo pari kutyirwa kupararira kwchirwere checoronavirus kana vanhu vakaungana. VaMnangagwa vati vari kucherechedza magamba ose kubva kuChimurenga chekutanga kusvika chechipiri vachivimbisa kuvaka chimwe chiumbwa chaGeneral Mtshane Khumalo vaitungamira mauto aMambo Lobenguka muna 1893. Vanoti ichi chiremekedzo sechakapiwa Mbuya Nehanda vane chiubwa chiri kuvakwa muHarare. Vati Magamba ose aya ainge akazvipira zvikuru. Asi mutevedzeri wemutauriri webato reMDC Alliance inotungamirwa naVaNelson Chamisa, VaClifford Hlatswayo vanoti hapana chekupemberera kana vanhu zvikuru nhengo dzebato ravo dzichisungwa nekutyorerwa kodzero dzavo sezvaiitwa pahutongi hwaIan Smith munguva yeRhosedia. Mukuru wesangano rePlatform for Youth Development VaClaris Madhuku vanoti zuva remagamba rakasiyana nemamwe makore sezvo riri kupembererwa vaive mutungamiri wenyika VaRobert Mugabe vashaya asi hama dzavo dzichiti vasaradzikwe paHeroes Acre. Nyanzvi munyaya dzezvematongerwo enyika vachishanda neZimbabwe Democracy Institute Doctor Pedzisayi Ruhanya vanoti zuva remagamba rakakosha asi rinokanganiswa nevanotyora kodzero dzevanhu. Asi vanoona nezvekuburitswa kwemashoko muZanu-PF VaTafadzwa Mugwadi vanoti nzvimbo inovigwa magamba icharamba ichikosheswa zvisinei kuti magamba akaita saVaMugabe akaramba kuvigwa ikoko. Vatiwo kunyange munhu akapihwa ruremekedzo rwegamba anokwanisa kuvigwa kwaanoda kana kunodiwa nemhuri yake sezvakaitwa Oliver Mtukudzi uye Muzvinafundo Phineas Makhurane. No media source currently available 	https://www.voashona.com/a/vamnangagwa-vorangarira-magamba-vachiti-hurumende-yavo-haisi-kutyora-kodzero-dzevanhu/5537793.html
business	Varairidzi Vanoti Vanoda Kutambiriswa Madhora ekuAmerica	Varairidzi vakawanda vanoti mari yavapihwa nhasi nehurumende yekuti vayamurike ishoma zvikuru vachiti chavari kuda imari yavaitambira iri yemadhora ekuAmerica. Mumwe mudzidzisi wekwaChiendambuya kwaRusape, VaFambayi Fambayi, vati mari iyi ishoma zvikuru sezvo pasina zvainokwanisa kutenga.\n\nSachigaro werimwe sangano revadzidzisi vekumaruwa reAmalgamated Rural Teachers of Zimbabwe, VaObert Masaraure, vati kunyange mari iyi ikabatanidzwa nemari dzemihoro yavo haidarike madhora zviuru zvishanu zvinodiwa kuti mhuri yevanhu vashanu vararame pamwedzi.\n\nMunyori mukuru weProgressive Teachers Union of Zimbabwe, VaRaymond Majongwe, vati wochiri kunetsa ndechekuti mari iyi haina kubuda munhaurirano uye ishoma zvekuti hairaramise vadzidzisi vari\nkukwangwaya nenhamo. Mukuru weZimbabwe Teachers Association, VaSifiso Ndlovu, vati mari yawedzerwa yakafanana nemutero wembwa. Vati vadzidzisi vanofanirwa kuwedzerwa mari kuti idarike madhora zviuru gumi nezvishanu kuti vararame sevanhu.\n\nHurumende inoti yafanopa vadzidzisi mari iyi kuti vafanobatsirikana apo vanenge vachiita nhaurirano munyaya dzemari yemihoro. Mune imwewo nyaya, vadzidzi vakawanda vapfekedzwa nguwani dzedzidzo vari kumba kana kuti virtual nekuda kwekutyirwa kuti vakaungana pachikoro cheChinhoyi University of Technology sezvavanogaroita makore ese, vano paradzira chirwere cheCovid-19. Mumwe aswera akapfeka nhumbi dzedzidzo nhasi ari kumba ndiMuzvare Vimbainashe Chitauro avo vati vaishuwira kupemberera zuva ranhasi vari kuchikoro nevamwe. Muzvare Chitauro vati vatadza kuona zvanga zvichiitwa kuchikoro sezvo vanga vasina mabhanduru ekuvhura madandemutande.  Asi mumwe wevakanzi vange vari pachikoro nhasi nekuti vakaita zvidzidzo zvepamusoro, VaIgnatius Sakala, vati mufaro wavo mushoma sezvo vamwe vavakadzidza navo vatadza kunge vari pachikoro. Mutungamiri wenyika, VaEmmerson Mnangagwa, vapfekedza vadzidzi vakapedza zvidzidzo zvavo vanosvika zviuru zviviri nemazana maviri nemakumi mapfumbamwe nevaviri, asi vazvinji vavo vanga vari kudzimba dzavo vachiona zvanga nzvichiitika padandemutande. No media source currently available 	https://www.voashona.com/a/zimbabwe-teachers-demand-salaries-in-american-dollars/5606830.html
health	Chizvarwa cheZimbabwe Chopona Nepasaka reShumba kuSouth Africa Mushure Mekutemwa neDemo	Chimwe chizvarwa cheZimbabwe VaImmanuel Zinja vanoti vanotenda Mwari kuti vachiri vapenyu mushure mekuda kupondwa kwavakaitwa kunzvimbo yeBredasdorp kuWestern Cape mavhiki apfura nezvizvarwa zvemuSouth Africa zvainge zvapihwa mvumo yekuratidzira murunyararo nemapurisa asi zvikazotanga mhirizhonga. VaZinja vaudza Studio 7 kuti vakapona nepaburi retsono mushure mekutemwa nedemo mumusoro nemhomho yevairatidzira ichiti zvizvarwa zveZimbabwe zvidzokere kumusha kwazvo sezvo zvainge zvotorera zvizvarwa zveSouth Africa mabasa. VaZinja vanoti vakaenda kuSouth Africa mugore ra 2014 umo vange vachiita basa rekutema huni vakazotora mudzimai wavo kuti auye kuzogara vano. Vanoti mudzimai wavo uyu akazvitakura parizvino. Vaenderera mberi vachiti vamwe vana vavo vari kuZimbabwe uye vari kutsvaga rubatsiro rwekuti vadzokere kumusha sezvo basa rakapera uye vave kurwara.	https://www.voashona.com/a/6525036.html
business	Vashandi , Vashandirwi Vopesana paBhiri Richavandudza Mutemo weMabasa neVashandi	Gweta riri kumirira vashandi veZuva Petroleum vakadzingwa basa, Muzvinafundo Lovemore Madhuku, vanoti vanotambira nemaoko maviri bhiri rehurumende iro riri kuda kuvandudza mutemo wevashandi nemabasa. Bhiri iri riri kutarisirwa kununura vashandi vanodarika makumi maviri ezviuru avo vanonzi varasikirwa nemabasa kusvika pari nhasi zvichitevera mutongo wakapiwa nedare reSupreme Court mwedzi wapera. Bhiri iri riri kutarisirwa kupinda mudare reparamende nemusi we Chipiri, rozonzwikwazve mudare reseneti nemusi weChina. Mutungamiri wenyika, VaRobert Mugabe, vanozotarisirwa kuisa runyoro rwavo pabhiri iri chero nguva kubva nemusi weChishanu kuti uve mutemo. Kana rave mutemo, bhiri iri rinotarisirwa kubatsira vashandi vakadzingwa mabasa vakaenda vasina chekupukutisa dikita, kuti vakwanise kupiwa mihoro yemasvondo maviri pamagore roga-roga ravakagara pabasa. Muzvinafundo Madhuku, avo vanotungamirawo bato reNational Constitutional Assembly, NCA, vanoti chakangoipa chete pabhiri iri ndechekuti riri kuda kuti vashandi vakamiswa mabasa vapiwe mari shoma kana pachitariswa zvavakaitira makambani akavamisa mabasa aya. “Mutemo wakanaka chose,” Muzvinafundo Madhuku vanodaro. “Ndizvo zvatagara tichifunga kuti mutemo wedu unofanirwa kuita.” No media source currently available Asi mukuru wesangano revashandirwi reEmployers Confederation of Zimbabwe, EMCOZ, VaJohn Mufukare, vanoti bhiri iri ramhanyiswa zvakanyanya pasina kutarisiswawo huipi hwaro, izvo zvichaita kuti vanoda kusima mari dzavo munyika vasauye. “Handizvo zvakataurwa nemutungamiri wenyika VaMugabe pazuva rekucherechedza magamba,” vanodaro VaMufukare. “Tinofunga kuti pane zvizhinji zvaifanirwa kutanga zvatariswa kuitira kukwezva vanoda kupinda munyika.” No media source currently available  	https://www.voashona.com/a/zimbabwe-politics-labour-amendment-bill-workers-emcoz-madhuku/2921124.html
business	VaPatrick Chinamasa Vanoti Hapana Kudzokera Kumashure paNyaya yeMabond Notes	"Gurukota rinoona nezvehupfumi VaPatrick Chinamasa vanoti hapana kudzokera kumashure pachirongwa chekuparura mari yemabond notes mwedzi uno. VaChinamasa vataura mashoko aya kumucheto wemisangano yepagore ye International Monetary Fund ne World Bank muWashington DC, muAmerica. Vanoti chirongwa chekuparura mabond notes chiri kuenderera mberi kupera kwemwedzi uno. ""Chirongwa chema bond notes chiri kuenderera mberi munyika uye chichabatsira kuti avo vanoita zvekutengese zvirimwa nezvimwewo kunze kwenyika kuti vawanewo mibairo yemabasa avanenge vachiita pakuunza mari yekunze munyika,"" VaChinamasa vaudza Studio 7. VaChinamasa nagavhuna weRBZ VaJohn Mangudya ndivo vari kutungamira chikwata cheZimbabwe. VaChinamasa naVaMangudya neChipiri vakapinda mumusangano wemakurokota ezvemari emuAfrica wakaitwa nesangano re Macroeconomic And Financial Management Institute Of Eastern And Southern Africa (MEMFMI) apo vakaudza Studio 7 kuti varikushushikana nekuratidzira kurikuitwa nezvizvarwa zveZimbabwe zviri muAmerica sezvo zviri kukanganisa mimwe misangano yavo. ""Zviri kundishungurudza ndezve kuti unowona zvizvarwa zveZimbabwe zvichiratidzira kunzvimbo dzatinoenda kunoshava rubatsiro izvo zviri kuti katyamadza kuti seyi vana vedu vari ivo varikuda kuti nyika isawane rubatsiro,"" VaChinamasa vaudza Studio 7. VaChinamasa vanoti hurumende iri kuyedza zvese zvainokwanisa kuti pasawane mushandi wehurumende anowanikwa achishaya muhoro wake pane nguva. No media source currently available  "	https://www.voashona.com/a/zimbabwe-world-bank-patrick-chinamasa-africa/3538150.html
health	Danho reHurumende reKumira Kubaya Nhomba yeCovid-19 Yetatau Parizvino Rotambirwa neImwe Nyanzvi	Vaimbova mukuru wechipatara cheChitungwiza Dr Enoch Mayida vanoti vanowirira nedanho rehurumende rekuti pari zvino imbosimbaradza hurongwa hwekubaya vanhu nhomba dzeCovid-19 mbiri pasati pabayiwa nhomba nhatu sezvave kuitwa kune dzimwe nyika dzakaita seAmerica. Nyika dzakabudirira dziri kubaya nhomba yetatu kune vakwegura nevanoshanda muzvipata sezvo zviri kunzi zvinobatsira masoja emuviri. Dr Mayida vaudza Studio 7 kuti vanotenderabna nezvakataurwa panhepfenyuro ino nemukuru anoona nezvekudzivirirwa kwechirwere cheCovid-19 Dr Agnes Mahomva kuti vakoshese kubaya vanhu nhomba kaviri parizvino. No media source currently available Bazi rezvehutano rinotiwo vanhu mamiriyoni matatu nezviuru mazana maviri negumi nevana zvine mazana mana nemakumi manomwe nemanomwe kana kuti 3 214, 477 vabayiwa nhomba yekudzivirira Covid-19 kekutanga. Vabayiwa nhomba kaviri sezviri kukurudzirwea vave mamiriyoni maviri nezviuru mazana mana nemakumi manomwe nemaviri zvine mazana masere nemakumi mashanu nemapfumbamwe kana kuti 2, 472, 859. Hurumende inoti ine hurongwa hwekubaya vanhu mamiriyoni gumi nhomba kana kuti zvikamu makumi matanhatu kubva muzana kuti inyatsoshande sezvinotarisirwa. Bazi rezvehutano rinotiwo vanhu vaviri vakafa neMugovera nechirwere cheCovid-19 zvasiya vafa nechirwere ichi kubva zvachatanga kupararira gore rapera vave zviuru zvina nemazana matanhatu nemakumi mashanu nevanomwe kana kuti 4, 657. Vanhu makumi mana nevasere vakabatwa nechirwere ichi zvasiya vabatwa nacho vave zviuru zana nemakumi matatu nemaviri zvine mazana matatu nemakumi matatu nematatu kana kuti 132,333.	https://www.voashona.com/a/danho-rehurumende-rekumira-kubaya-nhomba-yecovid-19-yetatau-parizvino-rotambirwa-neimwe-nyanzvi/6274232.html
business	Kurudziro yaVaChombo Yekudzinga Vanotengesa Mumigwagwa Yotsviriridza	Vanhu vakawanda vanoti kutengeswa kwezvinhu mumigwagwa zvisina kurongeka dziko kuri kukonzera dambudziko remarara muguta reHarare nemamwe maguta. Vanhu ava vanotiwo izvi zviri kukonzerawo zvirwere sezvo marara ari kungorasirwa pose pose. Mashoko everuzhinji aya anotevera mashoko anonzi akataurwa negurukota rezvekutongwa kwematunhu, VaIgatius Chombo, ekuti vanhu vari kutengesera mumigwagwa vanofanirwa kubviswa nekukasika. Asi veruzhinji vanoti hurumende yaVaChombo ndiyo honzeri sezvo iri kukundikana kuwanisa vanhu mabasa uye yakaregerera vanhu ava vachiita pamadiro kubva kare. Vachitaura mukupera kwesvondo pamusangano wepagore wemameya pamwe nemasachigaro emakanzuru wechimakumi manomwe nenhatu (73rd Urban Councils Association of Zimbabwe), wakaitirwa kuBulawayo, VaChombo vanonzi vakati panofanirwa kutorwa matanho nechimbichimbi ekuti vanotengesera mumigwagwa vange vachibviswa sezvo vari kukanganisa nyaya dzehutano uye nzvimbo dzinogara vanhu. Studio7 yakundikana kubata VaChombo panyaya iyi. Asi meya weguta reHarare, VaBernard Manyenyeni, avo vakapindawo musangano uyu, vabvuma kuti ichokwadi kuti VaChombo vakataura mashoko aya. VaManyenyeni vanoti dzimwe nguva mabatirwo anoitwa zvitengeswa zvinosanganisira zvekudya, anotyora mitemo yekutengeswa kwezvekudya. Vanoti dzimwe nguva vanotengesa zvinhu ava vanotiza mapurisa vachipedzisira voviga zvinhu zvavo zvinosanganisira zvekudya munzvimbo dzisina kukodzera dzakaita semumigero inorasa mvura. No media source currently available No media source currently available 	https://www.voashona.com/a/zimbabwe-politics-vendors-chombo/2625052.html
health	Vanhu Gumi Vanoshaya Vamwe Vachiparadzirwa Misha neMafashamu eMvura	Mhuri dzakawanda kuMashonaland Central, Mashonaland West, Manicaland, Midlands neMatabeleland North dzasara dzisina misha mushure mekunge yakukurwa nemafashamu emvura anotyisa asati amboonekwa mumatunhu aya kwenguva yakareba. Vanhu gumi vanonzi varasikirwa nehupenyu kusvika parizvino. Zvipfuyo, minda, mabhiriji nemigwagwa zviri kuparadzwawo nemafashamu emzvura aya. Civil Protection Unit iyo yakazivisa kuti inoda mari inosvika mamiriyoni matatu ekubatsira vanhu vanenge vawirwa nematambudziko akadai iri mubishi kuyedza kubatira vanhu ava ichibatsirana nemamwe mapazi ehurumende akaita sevemauto emuchadenga nevamwe. Mukuru weCivil Protection Unit VaMadzudzo Pawadyira vati vari kukwanisa kununura vanhu vange vavhiringidzwa nemvura iyi asi vakati titaure negurukota rezvematunhu VaIgnatious Chombo. Nyaya dzekubatsira vanhu vanenge vapinda mumatambudziko akadai dziri kubazi raVaChombo. Asi Vachombo vaudza Studio 7 kuti vari pazororo asi vakatiwo titaure nevakafanobata matomu mubazi ravo VaJoseph Made avo vange vasingadaire nharembozha yavo. Mumiriri weMakonde mudare reparamende VaKindness Paradza vanove nhengo yeZanu-PF vatenda kuti zvinhu hazvina kumira zvakanaka mudunhu ravo uye misha yakawanda yaparadzwa nemafashamu emvura aya. No media source currently available   	https://www.voashona.com/a/zimbabwe-economy/2586649.html
politics	Dare Rinoti Nyaya yeKuri Kudhindwa Magwaro eKuvhotesa Inzwikwe Chimbichimbi	Dare repamusoro ratura mutongo wekuti nyaya yekutengwa kwebepa rinogadziriswa gwaro rekuvhotera pamwe ne ink ichashandiswa pakuvhota musarudzo dzemwedzi unouya inzwikwe nechimbichimbi. Mutongi wedare repamusoro, VaPisirayi Kwenda, vatura mutongo uyu panyaya yakakwidzwa kudare nemutungamiri wePeople’s Democratic Party, PDP, VaTendai Biti, pamwe nemutauuriri webato iri, VaJacob Mafume, vachiti inzwikwe musi wa 30 mwedzi uno usati wadarika. VaBiti naVaMafume vakaenda kudare repamusoro vachida kuti komisheni inoona nezvesarudzo yeZimbabwe Electoral Commission, kana kuti ZEC, iise pajekerere nyaya yekutengwa kwebepa richagadziriswa mapepa ekuvhotesa pamwe ne ink ichanyikwa zvigunwe nevanhu vanenge vavhota musarudzo dzemwedzi unouya. Gweta raVaBiti naVaMafume panyaya iyi, VaJeremiah Bhamu, vaudza dare kuti nyaya iyi inofanira kunzwikwa nechimbichimbi sezvo mutungamiri wenyika, VaEmmerson Mnangagwa, vakatotara zuva resarudzo uye vachakwikwidza musarudzo idzi vachitarisirwa kusvitsa mazita avo kudare rinotambira mazita evachada kukwikwidza musarudzo idzi re nomination court neChina. Mumapepa ari pamberi pedare, VaBiti naVaMafume vanoti kutengwa kwebepa richagadziriswa mapepa ekuvhotesa kunofanira kuitwa zviri pachena kuitira makambani ose anokwanisa kutengesera ZEC bepa iri awane mukana wakaenzana uye zvinhu zvichiitwa zviri pachena kwete zvakaitwa neZEC kuti yakangofuma yave kutaura kuti bepa iri richabva kune imwe kambani iri kuSouth Africa yaisiri kubudira veruzhinji pamwe nevemapato ezvematongerwo enyika pachena. Gweta reZEC, VaTawanda Kanengoni, vabvuma kuti nyaya iya inzwikwe nechimbichimbi pasina kupikisana naVaBamu. Zvichakadai, mapato mazhinji ari kuda kukwikwidza musarudzo dzegore rino aswera achimhanya-mhanya kuti aendesa mapepa awo ku nomination court iyo ichagara mangwana mumatunhu ose emunyika mangwana. No media source currently available Zvichakadai, matare awanawo vaimbova gurukota rezvematunhu, VaSaviour Kasukuwere, vasina mhosva pamhosva yavanga vachipomerwa yekubuda munyika zvisiri pamutemo. Mutongi wedare ramejasitiriti, Amai Josephine Sande, vatura mutongo wekuti vaimbova gurukota rezvematunhu, VaSaviour Kasukuwere, avo vanga vachipomerwa mhosva yekubuda munyika zvisiri pamutemo, havana mhosva yavakapara. Mutongi wedare ati makasha embumburu dzakashandiswa dzakawanikwa kumba kwaVaKasukuwere pamwe nekuboorwa kwemadziro pamwe nekupwanyika kwakaitwa mahwindo emba yavo kwakakonzerwa nekuridzwa kwakaitwa pfuti munguva yeOperation Restore Legacy zvakazoita kuti vaimbova mutungamiri wenyika, VaRobert Mugabe, vasiye basa, zvinoratidza kuti hupenyu hwaVaKasukuwere hwakange hwave panjodzi. Mutongi wedare aenderera mberi achiti nehupfumi huna VaKasukuwere uye semunhu anofamba nepasipoti yevanhu vanoremekedzwa, kana kuti diplomatic passport, hazvaikodzera kuti VaKasukuwere vangobuda munyika zviri kunze kwemutemo pasina chikonzero chakati tsvikiti. VaKasukuwere vati vafara zvikuru nemutongo waturwa nedare. VaKasukuwere ndevamwe vemakurukota ehurumende akatiza munyika pakaitwa chirongwa che Operation Restore Legacy nemasoja achitungamirwa nemukuru wawo panguva iyi, VaConstantino Chiwenga, avo vakazoitwa mutevedzeri wemutungamiri wenyika mushure mekunge VaMugabe vapidigurwa. VaKasukuwere vakazodzoka munyika mwedzi wapera mushure mekupedza mwedzi mitanhatu vari kunze kwenyika kwavakaenda muhupoteri. No media source currently available 	https://www.voashona.com/a/zimbabwe-high-court-rules-lower-court-to-hear-voting-paper-issue-before-monthend-tendai-biti--jacob-mafume-jeremiah-bhamu/4437355.html
politics	VaMugabe Voita Musangano weChimbichimbi neMutungamiri weMalaysia	Mutungamiri wenyika VaRobert Mugabe nemusi weChishanu vakasangana nemutungamiri wehurumende yeMalaysia VaNajib Razak kumusangano wavakangoenda zvechimbi chimbi. Izvi zviri kunzi nevamwe vakuru vehurumende zvakonzerwa nekusamira zvakanaka kwehupfumi zvapa kuti vaende kunosunza. VaMugabe vakasimuka munyika neChina vachiperekedzwa nemudzimai wavo Amai Grace Mugabe, gurukota rezvekutakurwa kwezvinhu VaJoram Gumbo nevamwe vakuru muhurumende yavo. VaMugabe vakapedzisira kuenda kuMalaysia pachine mutungamiri wehurumende wenyika iyi wavaidyidzana naye VaMahathir Mohamad. Mazuva ano VaMugabe vanowanzoenda kuMalaysia vachienda kunorapwa. Vatungamiri vekuMalaysia vatenda kuti VaMugabe vari munyika iyi asi havana zvizhinji zvavataura mezverwendo urwu. Nyanzvi munyaya dzezvematongerwo enyika VaJoy Mabenge vanoti zviri pachena kuti VaMugabe vave kutsvaga uta nemugate sezvo hupfumi hwaenda kumawere. Zimbabwe yaimbenge iine hushamwari hwebhande nebhurugwa neChina asi mazuva ano panenge paita zinyeke nyeke. No media source currently available 	https://www.voashona.com/a/zimbabwe-matongerwo-enyika/3541616.html
sports	Murairidzi weMorocco Walid Regragui Opinda Munhoroondo yeWorld Cup	Murairidzi wechikwata cheMorocco, Walid Regragui nezuro akapinda munhoroondo yekuva murairidzi wekutanga kubva muAfrica akakwanisa kusvika kumakotafainari emutambo weWorld Cup. Izvi zvakatevera kurova kwakaita Morocco nyika yeSpain 3-0 mumapenereti mushure mekunge nyika idzi dzaita mangange 0-0 kumakwikwi eFIFA World Cup kuQatar. Murairidzi kubva muAfrica akatanga kusvika muchikamu chechipiri kana kuti Round of 16 ndiStephen Keshi wekuNigeria muna 2014. Asi varairidzi vekunze vakapinda mumakotafainari vanoti Valeri Nepomniach wekuRussia airairidza Cameroon muna 1990. Chikwata cheCameroon ichi chainge chine vatambi vakaita saFrancois Oman-Biyik Roger Miller naCyrille Makanaky. Muna 2002, Bruno Metsu wekuFrance akaita zvimwe chete nechikwata cheSenegal chainge chine vatambi vakaita seEl hadji Diouf. Ainge apedzisira kusvika mumakotafainari nenyika yemuAfrica ndi Milovan Rajevac akatungamira Ghana muna 2010. Ghana ndiyo yaive nemukana mukuru wekupinda mumasemifainari asi yakaburitswa mushure mekunge Luis Suareze weUruguay abata bhora rainge rave kugohwa mutambo wave kusvika kwamvura yacheka makumbo nemaoko. Ghana yakabva yatadza kunwisa penereti ichibva yazodyiwa mumapenereti akatevera. Mumakwikwi aya, nyika dzose dzemuAfrica dzakakwikwidza dzainge dziine varairidzi kubva kunyika dzemuAfrica.	https://www.voashona.com/a/6865287.html
politics	VaMnangagwa Vanofanira Kutenda Mauto Akavaisa Panyanga	Nyanzvi munyaya dzezvematongerwo enyika dzinoti kunyange hazvo VaEmmerson Mnangangwa vaikodzera kuva mutungamiri webato ravo reZanu PF pamwe nehurumende nekuda kwehukuru hwavo, mukana uyu wakanga wapedzwa kutanga kwemwedzi uno apo vakadzingwa zvese muhurumende nemubato. Nyanzvi idzi dzinoti VaMnangagwa vanofanira kutenda mauto nekuvadzora pamwe nekuvagadza pachigaro chekutungamiri nyika. Pakadzingwa VaMnangagwa, vamwe vakaona sekuti VaMnangagwa vakange vaparara munyaya dzematongerwe enyika. Zvichitevera kudzingwa muhurumende, VaMnangagwa vakambonopotera kuSouth Africa asi vakanyora tsamba vachiti vaizodzoka munyika mukati menguva pfupi kuzotonga, Vanoongorora zvematongerwo enyika zvakare vachidzidzisa pachikoro cheSokusi University, VaTinashe Muzamindo, vanoti izvi zvinoratidza kuti pange pagara paine hurongwa hwekuti VaMnangagwa vatore chigaro chemutungamiri wenyika. Vati kuita kwemauto kunoratidza kuti vanga vakaronga nechakare uye change chasara inguva chete. Vanoongorora zvematongerwo enyika vakazvimirira, VaVivid Gwede, vaudza Studio 7 kuti hazvina kuvashamisa kuti mauto akatsigira VaMnangagwa pakurwisana kwaitika mubato reZanu PF. Vati chikwata cheG40 change chisina vanhu vakaenda kuhondo vanga vari pamusoro, nekudaro mauto akaita zvaakataura kare kuti haazotsigira munhu asina kuenda kuhondo kuti atonge Zimbabwe. VaGwede vanoti mauto haana kufara nekudzingwa kwaVaMnangagwa uye zvange zvave pachena kuti Amai Grace Mugabe, kana mumwe wavo muchikwata cheG40, ndiye atozotungamira nyika sezvo VaMugabe vakwegura. Vati izvi ndizvo zvakazoita kuti mauto atange Operation Restore Legacy apo akasunga nhengo dzechikwata cheG40 pamwe nekubvisa VaMugabe pachigaro. Ukuwo bato rakabva radzora VaMnangagwa ndokuvadoma semutungamiri waro pamwe nemutungamiri wenyika. Asi VaGwede naVaMuzamindo vanoti kunyange hazvo veruzhinji vari kufara nekuenda kwaVaMugabe, vanofanira kuziva kuti mauto anogona kutadza kutambiraa zvinenge zvabuda musarudzo kana pakakunda munhu asina kurwa muhondo sekutaura kwawo. VaGwede vanoti zvakakosha kuti vatungamiri venyika vabviswe nesarudzo. Muna 2008, bato reMDC inotungamirwa naVaMorgan Tsvangirai rakakunda musarudzo dzeparamende nemutungamiriri wenyika asi mauto akaramba kuti VaMugabe vabve pachigaro izvo zvakazoita kuti paumbwe hurumende yemubatanidzwa. Vakawanda vanoti vanotyira kuti mauto achapindira zvakare musarudzo kana VaMnangagwa nebato ravo vakakundwa gore rinouya. No media source currently available 	https://www.voashona.com/a/zimbabwe-emerson-mnangagwa-owes-gratitude-to-the-army-for-being-president/4142104.html
health	Chizvarwa cheZimbabwe Chiri kuAmerica Chotaura Pamusoro peKugara Kwacho kuZimbabwe Munguva yeCovid-19	"Vakuru vakati gonzo mhini gara mumhango chemudzimu chikuwaniremo. Izvi ndizvo zvakaitwa nechimwe chizvarwa cheZimbabwe, VaTinashe Tsokodayi, mushure mekunge vashanya kumusha panguva imwechete denda reCovid-19 rakapindawo munyika. VaTsokodayi, avo vanogara muVirginia muAmerica, vanoti pavakaenda kumusha muna Kukadzi wegore rino, havana kumbobvira vafunga kuti vaizogara kwemwedzi minomwe. Asi nekuda kwekuti nyika yakazovharwa muna Kurume wakare nekuda kwechirwere cheCovid-19 mushure mekunge hurumende yakadzika mutemo unorambidza kufambafamba kwevanhu senzira yekudzivirira kupararira kwechirwere cheCovid-19, VaTsokodayi vakazongozvipira kugarako kusvika zvinhu zvanaka. VaTsokodayi vanoti vanoona sekunge hurumende yeZimbabwe yakaita zvose zvaikodzera kuti iite kudzivirira kupararira kwechirwere ichi, izvo vanoti zvinogona kunge zvakaita kuti huwandu hwevanhu vabatwa pamwe nekufa nechirwere ichi huderere. Vanoti vaifanirwa kudzoka kuAmerica musi wa20 Kurume asi vakaona zvakakosha kuti varambe vari muZimbabwe senzira yekuzvidzivirira ivo pamwe nehama dzavo dziri kuAmerica, sezvo vaityira kuti vaizogona kubatira chirwere ichi murwendo rwavo, uyewo kuti vambotanga vanzwisisa nezvechirwere ichi. ""Ndakaona kuti izvoni ndakafamba nguva yeCovid kwandaisvika ikoko I was a potential risk yekuti ndi spuredhe as I had a feeling yekuti Covid yakawanda yanga ichibatwa nevanhu in transit mundege imomo, saka ndakangoita decision yekuti ndimbomira ku traveller,"" VaTsokodayi vanodaro. Vanoti vakazokwanisa kubuda munyika kutanga kwaGumiguru, mushure mekunge hurumende yavhura zvakare nhandare dzendege dzose dzemunyika. Semutemo uri munyika dzose, vakasungirwa kutanga vawana gwaro rinoratidza kuti vakavhenekwa Covid-19 vakawanikwa vasina chirwere mukati memaawa makumi manomwe nemaviri kuti vakwanise kukwira ndege. VaTsokodayi vanoti havana kusangana nedambudziko pakupinda muAmerica, asi vakatara kuti vachange vachigara kwavo vega kwemazuva gumi nemana, kunyange hazvo dunhu ravo risina mutemo iwowo. No media source currently available "	https://www.voashona.com/a/zimbabwe-coronavirus-lockdown-tinashe-tsokodayi/5621102.html
sports	Simba, Chegutu Pirates zvakaumburudzana	Ndooka   SACHIGARO weZifa Northern Region Division One, Martin Kweza, oshora zvikuru mhirizhonga yakaitika kunhandare yeWadzanai kuShamva svondo radarika izvo zvakaona vatambi veSimba Bhora FC neChegutu Pirates vachirwa mumutambo weAxis Solutions Super 8 Tournament.   Zvimbokoma izvi zvakaitika mushure mekunge Simba Bhora yatungamira mumutambo uyu watambwa maminitsi masere izvo zvakazoona Constantine Tinapi weSimba Bhora naLewis Milanzi weChegutu Pirates vese vachipihwa makadhi matsvuku (red card) kuti vabude mumutambo uyu mushure mekunge varwisana.   Mutambo uyu wakazohwinwa neSimba Bhora 4-0. Achitaura pamusoro pechiitiko ichi, Kweza anoti nhabvu haizi hondo nekudaro vatambi vanofanirwa kutamba zvakanaka uye vachigamuchira zvinenge zvabuda mumutambo kwete kurwisana.   “Hatitarisire kuona vatambi vachirwa munhandare sezvatakaona zvichiitika izvi. Nhabvu haisi hondo, tinoda hunhu hwakanaka nguva dzose,” anodaro Kweza.   Anoti vachagara pasi vozeya nyaya iyi uye vatambi vose vakarwa vachavatemera zvirango zvekubhadhara faindi yemari inotangira paUS$$100 kusvika paUS$200.   “Nyaya iyi tichanyatsoizeya zvakasimba uye vanenge vabatwa nemhosva tichavabadharisa faindi yemari inobvira paUS$100 kusvika US$200,” anodaro Kweza.   Zvakadai, mune mumwe mutambo weAxis Solutions Super 8 Tournament wakatambwa svondo radarika, Herentals Under-20 yakakunda Black Mambas 4-3 kumapena zvichitevera kupera kwawakaita uri mangange 1-1.   NeMugovera svondo rino, chinenge chakachaya kuBaobab Stadium uko Golden Eagles ichabandana neNgezi U19 muquarter-final yeAxis Solutions Super Cup kuchiti musi weSvondo kuTrojan Mine kuBindura kunenge kusingadanwe anonzwa apo Commando Bullets ichasangana neTrojan Stars.	https://www.kwayedza.co.zw/simba-chegutu-pirates-zvakaumburudzana/
politics	Mutungamiri weAmerica, VaJoe Biden, Vove Pakati peVatungamiri veDzimwe Nyika Vari KuBritain paKuvigwa kwaMambokadzi Elizabeth Vepiri	Mutungamiri wenyika yeAmerica VaJoe Biden nemudzimai wavo Amai Jill Biden vari muLondon kurufu rwaMambokadzi Elizabeth Vepiri, avo vari kutarisirwa kuradzikwa nhasi kuKing George VI Memorial Chapel. VaBiden, avo vakasvika kuBritain neMugovera, nezuro vanyorawo mashoko avo enyaradzo mubhuku rekuchema Mambokadzi. VaBiden ndemumwe wevatungamiri venyika dzakawanda vachange vari parufu rwaMambokadzi Elizabeth Vepiri pamwe nemadzimabo anobvawo kunyika dzakasiyanasiyana. Mutungamiri wenyika VaEmmerson Mnangagwa vari kumirirwa kurufu urwu negurukota rezvekudyidzana nedzimwe nyika, VaFrederick Shava, sezvo ivo VaMnangagwa vari kutarisirwa kunge vachienda kuNew York svondo rino kumusangano weUnited Nations Genreal Assembly, UNGA. Chizvarwa cheZimbabwe chiri muBritain, Doctor Simba Mavaza, vanoti kuvepo kwaVaBiden kurufu rwaMambokadzi Elizabeth Vepiri pamwe nekuradzikwa kwavo zvinoratidza kukosha kwehukama hwaivepo pakati paMambokadzi neAmerica, uye kudyidza kweBritain neAmerica. No media source currently available 	https://www.voashona.com/a/6753091.html
politics	Nziyo Dzoshandiswa Kukwezva Vechidiki Kuti Vanyorese Kuvhota Muna 2023	Rimwe sangano rinoshanda rakazvimirira kuChitungwiza rinoti rabatana nevamwe vaimbi mukutsikisa nziyo dzinokurudzira vechidiki kuti vanyorese kuvhota musarudzo dzichaitwa muna 2023. Sangano reChitungwiza Community Development Network rinoti rakaona zvakakodzera kuti vechidiki vanyorese kuvhota musarudzo dzemuna 2023 richiti vechidiki ndivo vachiri kutarisira zvakawanda muhupenyu saka vanofanira kusarudza kuti ramangwana ravo richange rakamira sei kuburikidza nekuvhotera hutungamiriri hwavanoda musarudzo idzi. Vanoona nezvekufambiswa kwemabasa musangano iri, VaAdmire Mutize, vanoti vakaona kuti vechidiki vazhinji vanotevera zvikuru mimhanzi yemusambo weZimDancehall vakaona zvakakodzera kuti vashandise musambo uyu kuvakurudzira kuti vanyorese mazita avo kuti vagokwanisa kuvhota musarudzo dziri kuuya. VaMutize vanoti pari zvino vakatoburitsa dambarefu rine nziyo gumi dziri kukurudzira vechidiki kuti vabude nehuwandu hwavo vanonyoresa sevavhoti. VaMutize vanotiwo chimwe chakaita kuti vashandise mimhanzi inyaya yekuti vanhu vazhinji havadi kubuda pachena kuti vanoita zvematongerwo enyika saka nokudaro vanoti mimhanzi inosvitsa shoko ravo muchinyararire kuvanhu vakawanda. Vamwe vaimbi vari muchirongwa ichi vanosanganisira Nomatter Mandaza uyo anozivikanwa mumusambo weZimDancehall nezita rekuti “Lady Sky”. Lady Sky anoti vaimbi vechisikana vari kusanganawo nematambudziko ekushungurudzwa nevechidiki vanoshandisa zvinodhaka panguva yavanenge vachitsikisa mimhanzi yavo yekukurudzira vechidiki kuti vavhote. Mumwe muimbi, Jairos Makoni, uyo anoshanda zvakare semutsikisi wemimhanzi anoti denda reCovid 19 riri kuvatadzisa sevaimbi kuimba pajekerere vachikurudzira vechidiki kuti vanyorese kuvhota. Kunyange hazvo vaimbi ava vari kuitawo pavanogona napo kukurudzira vechidiki kuti vanyorese kuvhota, munyori mupurovhinzi yeHarare muboka revechidiki muMDC Alliance, VaDenford Ngadziore, vanoti Zimbabwe Electoral Commission yakavhara nzvimbo dzakawanda dzinonyoreswa kuvhota. VaNgadziore vanoti vachatora matanho akakura kwazvo kuti ZEC inyorese vanhu sevavhoti. Mukuru anoona nezvesarudzo muZEC, VaUtoile Silaigwana, vati tivatumire mibvunzo asi vanga vasati vapindura pataenda pamhepo. ZEC yakamboburitsa mashoko ichiti iri kushushikana zvikuru kuti vanhu vazhinji havasi kuenda kumahofisi avo kunonyoresa sevavhoti. MDC Alliance inoti iri kukurudzira veruzhinji kuti vanyorese kuvhota ichiti iri kutarisira vanhu mamiriyoni matanhatu kuti vavhotere bato rayo ukuwo Zanu PF iri kutendererawo nenyika yose ichikurudzira vanhu kunyoresa kuvhota, ichiti iri kutarisirawo kuti ivhoterwe nevanhu mamiriyoni mashanu musarudzo dzemuna 2023. No media source currently available 	https://www.voashona.com/a/zimbabwe-youths-being-urged-to-vote-by-use-of-music/6233087.html
health	Vanofamba neMabhazi neMakombi Votyira Kutapurirwa Coronavirus	Veruzhinji vanofamba nemabhazi pamwe nemakombi anotakura veruzhinji vanoti kumanikidzana kwavanenge vakaita mumabhazi kuri kuvapinza panjodzi yekubatira chirwere cheCoronavirus icho chakatekeshera munyika dzakawanda pasi rose. Kunyange hazvo chirwere ichi chichinzi hachisati chapinda muZimbabwe, hurumende inoti iri kuita gadzirio yakasimba kuitira kuti veruzhinji vasatapurirane chirwere ichi kana chikazopinda munyika. Pamusika weMbare panga paine vanhu vashoma nhasi vanga vachikwira mabhazi anoenda nzendo refu pamwe nemaZupco anoenda mumisha inogara veruzhinji muno mudhorobha reHarare. Vamwe vevanga vachikwira mabhazi eZupco, Amai Sinikiwe Nyamadzawo, vati kumanikidzana kwavanenge vakaita mumabhazi, vamwe vakamira mumabhazi umu vasina pekugara kuri kuvaisa panjodzi yekubata chirwere che Coronavirius sezvo vanhu vanenge vachingofemerana vasina zvekuvharisa miromo kana mhino dzavo, kana kuti ma mask. Amai Nyamadzawo vati chimwewo chinonetsa ndechekuti pazviteshi zvinokwirirwa maZupco nemakombi hapana kushambidzika sezvo pasina zvekugezesa uye mumabhazi nemumakombi aya hamuna mishonga yekupfapfaidza zvinoita kuti vasazobatira zvirwere. Mumwewo anga achikwira mabhazi anoenda kuSouth Africa paRoadport, Amai Acqueline Augustine, avo vati vanogara kuKuwadzana, vati mabhazi anoenda nzendo refu arinani pakuzara zvavanoti zvonoderedza mikana yekutapurirana zvizverwe zvakaita seche Coronavirus. Asi mumwe mutyairi wemabhazi anoenda kuSouth Africa, VaTonderai Kusekwa, vaudza Studio 7 kuti vanhu vari kuramba vachienda kuSouth Africa misi nenguva sezvo vanhu vazhinji vari kuedza kutsvaga zvingararamisa mhuri dzavo mhiri kwaLimpopo. VaKusekwa vati huwandu hwevanhu vavari kutakura kuenda kuSouth Africa nemabhazi hwadzikira kubva pakapinda chirwere che Coronavirus muSouth Africa vachiti vanokurudzira vose vavanenge vakatakura kuti vageze maoko pavanopinda mumabhazi avo pamwe nepavanosvika pamiganhu yenyika. Munyori mukuru musangano reUnited Commuter Operators of Zimbabwe, VaSimbarashe Ngarande, vaudza Studio7 kuti vari kushanda zvakasimba kuti vatsvage nzira dzekuti vanofamba nemotokari dzinotakura veruzhinji vashandise mari yebepa kana ma coins pakufamba senzira yekuderedza mukana wekuti vasatapurirane zvirwere zvakaita seche Covid-19. Munyori anowona nezvekutakurwa kwezvimhu mubato reMDC uye vari nhengo yeparamende inomirira Kwekwe Central, VaSettlement Chikwinya, vakurudzira hurumende kuti ipe dzidziso yezvehutano kuvatyairi vemabhazi nekuvapa zvinovadzivirira mukutapuriranwa kwehutachiwana hweCoronavirus. VaChikwinya vati hurumende inofanira kutora matanho akasimba kuti vose vanopinda nepamiganhu yenyika vavhenekwa vose. Munyori mukuru mubato rinopikisa reAfrican Development Party, VaBryn Negomo Murape, vakurudzirawo kuti mabhazi anotakura veruzhinji ange achipfapfaidzwa nguva dzose nemishonga uye vemabhazi vange vaine zvikwanisiro zvekuti vanokwira mabhazi vange vachishandisa munyaya dzehutsanana. Hatina kukwanisa kutaura negurukota rinoona nezvekutakurwa kwezvinhu, VaJoel Biggie Matiza, kuti tinzwe kuti matanho ari kutorwa nebazi ravo ndeapi kuitira kuti veruzhinji vanofamba nemabhazi nemakombi vasabatwe nezvirwere zvakaita secheCoronavirus kana chichinge chazopinda munyika. Asi gurukota rezvehutano, VaObediah Moyo, vati hurumende iri kuedza nepose painogona napo kupa vanhu dzidziso yekuzvidzivirira kuchirwere che Coronavirus uye iri kusimbaradzawo nyaya dzekuvhenekwa kwevanhu vanopinda munyika vachishandisa nhandare dzendege pamwe nemiganhu yenyika. Zvichakadai, mashoko aburitswa nemutauriri wekambani yendege ye South African Airways, VaTlali Tlali, anoti kambani iyi yakanzura kufamba kwendege dzayo kuenda kune dzimwe pasi rose kusanganisira Zimbabwe kubva mangwana kusvika mukupera kwaChivabvu uye kambani iyi yati ndege dzayo dzichange dzichibhururuka muSouth Africa chete zvichitevera matanho akatorwa nehurumende yeSouth Africa ekuedza kurwisana nechirwere cheCoronavirus. Hatina kukwanisa kutaura nemutauriri weCivil Aviation Authority of Zimbabwe, Amai Anna Hungwe, kuti tizive kuti pane dzimwe ndenge dzakanzura kumhara muZimbabwe here sezvo vanga vasiri kudaira nharembozha yavo pamwe nekupindura mibvunzo yatavatumira. Asi mashoko atiri kutambira anoti ndege yeEmirates yakagumisira kupinda muZimbabwe nezuro, ukuwo Rwanda Air inonzi yatanga nhasi kusapinda muZimbabwe nepamusana pekutyira chirwere cheCoronavirus. No media source currently available   	https://www.voashona.com/a/zimbabwe-commuters-scared-of-contracting-covid-19/5338487.html
health	ZCTU Yozeya Mhinduro dzeVashandirwi Vari Kutsigira Kumakidzwa kweVashandi Kubayiwa Nhomba yeCovid-19	Munyori mukuru wesangano reZCTU, VaJaphet Moyo ,vanoti ivo nemagweta avo vatanga kuzeya mhinduro dzemapazi nemakambani ehurumende apindura panyaya yavakakwidza kumatare yekuti vashandi vasamanikidzwa kubayiwa nhomba yeCovid-19 sezvo kuita izvi kuchityora bumbiro remitemo yenyika. No media source currently available Vakaendeswa kumatare ava vanonzi vakati vashandi vasina kubayiwea nhomba vamire kuuuya kubasa. Vakaendeswa kumatare vanosanganisira gurukota rezvevashandi, VaPaul Mavima; gweta guru rehurumende, VaPrince Machaya; makambani anoti ZIMNAT Insurance, Zimbabwe National Road Administration (ZINARA), TelOne, Windmill, SEEDCO Zimbabwe nechikoro cheManicaland State University. Mukupindura zvakaturwa neZCTU kumatare, VaMachaya vati havazivi kuti sei ivo negurukota rezvevashandi vakapinzwa munyaya iyi nekuti handivo vanoudza vashandi kana makambani zvekuita panyaya dzakadai. VaMavima vaudza Studio7 kuti vakamboyedza kuti vataurirane neZCTU asi zvakaramba asi vachiti zvakakosha kuti vashandi vabayiwe nhomba. No media source currently available Kambani yeTelOne inoti nyaya iyi haifanire kunzwikwa nechimbi chimbi ichiti ZCTU yakatora mavhiki matatu kuiendesa kumatare zvinoratidza kuti hayaifunga kuti yakakosha zvekunzwikwa nechimbi chimbi.	https://www.voashona.com/a/zctu-yozeya-mhinduro-dzevari-kumanikidza-vashandi-kubayiwa-nhomba-yecovid-19-vayakakwidzwa-kumatare/6015533.html
politics	Vanopikisa Voshora Dare reMakurukota raVaMnangagwa Rizere Varume Chete	Mapato anopikisa anoti haasi kutambira nemufaro dare remakurukota rakadomwa nemusi weChina nemutungamiri wenyika, VaEmmerson Mnangagwa. Makurukota aya ari kutarisirwa kutoreswa mhiko neMuvhuro. VaMnangagwa vakadoma dare remakurukota makumi maviri nevaviri, uye riine vanhukadzi vatatu chete vari mudare iri. VaMnangagwa vakadomawo makurukota ematunhu gumi zvichireva kuti makurukota pasi pehurumende yavo anenge ari makumi matatu nevaviri, kunyange hazvo makurukota anomirira matunhu asingapinde mudare remakurukota. Vakadzi vatatu vari mudare remakurukota ndiAmai Sithembiso Nyoni, gurukota rezvemadzimai nevechidiki; Amai Oppah Muchinguri Kashiri, gurukota rezvemamiririro ekunze uye Amai Priscah Mupfumira, gurukota rezvekushanyirwa kwenyika. Vanhukadzi vatatu vakaitwa makurukota ematunhu vanoti Amai Angeline Masuku (Bulawayo); Amai Rutendo Chikukwa (Harare), uye Amai Monica Mutsvangwa (Manicaland). Mapato anopikisa anoti VaMngangwa vaifanira kunge vakaremekedza zviri mubumbiro remitemo yenyika zvinovasungira kuti vaone kuti zvinzvimbo zvevanhukadzi zvawedzerwa muhurumende. Mutungamiri wechimwe ckwata chePeople's Democratic Party, PDP, Amai Lucia Matibenga, vanoti vakagara vazviona kare kuti VaMnangagwa munhu weZanu PF nokudaro havatarisiri kuona kushanduko inobva kumunhu weZanu PF. Chimwe chikwata che PDP chinotungamirwa naVaTendai Biti. Amai Matibenga vanoti vanhukadzi vacharemekedzwa zvido zvavo kana veruzhinji vakabvisa Zanu PF musarudzo dzegore rinouya. No media source currently available 	https://www.voashona.com/a/zimbabwe-opposition-blame-mnangagwa-maledominated-cabinet/4147481.html
politics	Mubatanidzwa weMDC Alliance Unoita Musangano Wekutanga muHarare	Mubatanidzwa wemapato anopikisa weMDC Alliance, waita musangano wawo wekutanga mumusha weEpworth muHarare, uyo unonzi wapindwa nemazana evatsigiri vemapato ari mumubatanidzwa uyu. Mumwe wevatungamiri vemapato ari mumubatanidzwa, VaJacob Ngarivhume vanoti vatora mukana uyu kutsanangurira vatsigiri vavo vapinda mumusangano uyu pamusoro pehurongwa hwemubatanidzwa wakatarisana nesarudzo dzegore rino. Vangarivhume vanoti nyaya huru yavaudza vatsigiri vavo ndeyekuvandudzwa kunofanirwa kuitwa mitemo ine chekuita nesarudzo idzo sarudzo dzisati dzaitwa. VaNgarivhume vanoti zvavanyunyuta nazvo nedezvekusachinja maitiro kweZanu PF muzvinhu zvakaita sekuwaniswa kwemapato ose mikana yakaenzana panhepfenyuro dzehurumende. “Saka tati isusu zvimwe zvezvinhu zvatichagara tichipusha, kana kuti tichirwa kuti tiite hondo yekuti zvinhu izvozvo zvirongeke, zvigadzirisike,” vanodaro VaNgarivhume. Musangano uyu unonzi wapindwa nevatungamiri vemapato ari muMDC Alliance ose kunze kwemutungamiri weMDC, VaMorgan Tsvangirai, avo vanonzi vanga vakamirirwa nevatevedzeri vavo VaElias Mudzuri naVaNelson Chamisa. Mutungamiri werimwe bato reMDC, VaWelshman Ncube vanonzi havanawo kukwanisa kunge vari pamusangano uyu, asi vachinzi vanga vakamirirwawo nemutevedzeri wavo, VaEdwin Mushoriwa. VaTsvangirai ndivo vachamirira mubatanidzwa weMDC Alliance musarudzo dzemutungamiri wenyika. No media source currently available 	https://www.voashona.com/a/zimbabwe-mdc-alliance-rally-ngarivhume/4217524.html
politics	VaBiden Vozivisa Nyika Yavo Nezve Kuurayiwa kweMutungamiri weAl Quaida	Mutungamiri wenyika yeAmerica VaJoe Biden nezuro vakati America yainge yauraya mutungamiri wechikwata chinopfurikidza mwero cheAl Qaida, Ayman al Zawahri. Al Zawhri akaberekerwa kuEgypyt. Chikwata cheAl Qaida ndicho chakapamba ndege ndokuparadza zvivakwa muNew York, Pentagon nePennsylvania musi wa 11 Gunyana 2001 kukafa vanhu zviuru zviviri nemazana mapfumbamwe nemakumi manomwe nevanomwe. VaBiden vakati mushure mekutsvaga Al Zawhri kwemakore akawanda, vasori vemuAmerica vakazoziva kuti ainge ave kugara muKabul, Afghanistan nevamwe vepedyo vemhuri yake. VaBiden vanoti Al Zawahri akaurayiwa ari oga kunyangwe mumba maainge ari mainge muine vamwe vanhu. Chizvarwa cheZimbabwe chinogara muNew York muzvare Savanna Madamombe, vanoti chiitiko ichi chichabatsira kupodza maronda evanhu vazhinji vakarasikirwa nehama neshamwari muguta iri mugore ra 2011. No media source currently available 	https://www.voashona.com/a/6684184.html
health	Hurumende Yokurudzirwa Kuzivisa Nyika Huwandu hweVanhu Vari Kuwanikwa Vaine Omicron Variant	Nyanzvi munyaya dzehutano dzinoti dziri kushushikana nekusabuda pachena kwehurumende pahuwandu hwevanhu vari kubatwa vaine mhando itsva yeCovid-19, yeOmicron Variant. Kushushikana uku kunotevera kuzivisa kwayakaita hurumende svondo rapera kuti vanhu makumi mashanu vaive vabatwa nemando yeOmicron munyika asi haina kuzoramba ichizivisa nezvehuwandu uhu izvo zviri kuita kuti vamwe vati pane zviri kuvanzwa pamusoro penyaya iyi. Nyanzvi munyaya dzehutano uye vari chiremba anoshandira mudunhu reNorth Carolina muAmerica, Dr Simbiso Ranga, vanoti zvakakosha kuti hurumende iite tsvakurudzo nekuzivisa huwandu hwevanhu vari kubatwa nemhando yeOmicron vachiti izvi zvinobatsira zvikuru pakurwisa chirwere cheCovid-19. Dr Ranga vati kunyange hazvo zvichidhura kuti paitwe ongororo yekuziva kuti mhando yechirwere cheCovid iri kutekeshera munyika ndeipi, vati zvakakosha kuti hurumende iwane mari yekuve nezvikwanisiro zvekuita izvi. Dr Norman Matara, avo vanove munyori mukuru wesangano reZimbabwe Association of Doctors for Human Rights, vatiwo matanho akatorwa nehurumende mushure mekuveko kwemhando yeOmicron ndeechimbi-chimbi uye haana humboo hwescience hunoratidza kuti anobatsira. Vatiwo hurumende inodzoka yozvivhiringidza pachayo nekuramba ichiita zvimwe zvirongwa zvinoonekwa sezvinowedzera kupararira kwechirwere cheCovid-19. Mukuru wezvekudzivirirwa kwechirwere cheCovid-19 munyik, Dr Agnes Mahomva, vaudza Studio 7 kuti hurumende haisi kukwanisa kugara ichipa huwandu hwevanhu vabatwa nemhando yeOmicron munyika. Asi vati vari mushishi kuongorora hutachiwana uhu kubva kumatunhu ose enyika vakati vachazivisa zvinenge zvawanikwa munguva pfupi inotevera. Hurumende yakazivisa nezuro kuti vanhu vaviri vakafa nechirwere cheCovid-19 nezuro, uye vamwe vanhu zviuru zvina nemazana mapfumbamwe nemakumi mapfumbamwe nevatanhatu vakabatwa nechirwere ichi nezuro wakare. Izvi zvakasiya huwandu hwevanhu vafa nechirwere ichi hwasvika pazviuru zvina nemazana manomwe nemakumi maviri, 4 720, uye vabatwa munyika yose nechirwere ichi vavazviuru zana nemakumi mashanu nemazana matanhatu nemakumi maviri nevasere, 150 628. Vanhu vabayiwa nhomba yepiri vakanga vava mamiriyoni maviri nezviuru mazana mapfumbamwe nemakumi maviri nezvitanhatu nezana nemakumi mana nemumwe chete, 2 926 141, uye vabayiwa nhomba yekutanga vari mamiriyoni matatu nezviuru mazana mapfumbamwe nezvinomwe nemazana masere nemakumi matanhatu, 3 907 860. Huwandu uhu hunogona kukwira nhasi manheru apo hurumende ichazivisa zvayawana nhasi. Hurumende inoti ine hurongwa hwekubaya vanhu mamiriyoni gumi kana kuti zvikamu makumi matanhatu kubva muzana senzira yekudzivirira kupararira kwechirwere ichi. No media source currently available  	https://www.voashona.com/a/zimbabwe-government-urged-to-reveal-omicron-variant-cases-in-the-country/6347687.html
politics	Nyakuda Kusunga VaMnangagwa, VaChiwenga naVaMohadi Omiswa Pamberi Pedare	Mutungamiri webato rinopikisa, reIdeal Party Zimbabwe, VaTinashe Jonasi, vamiswa pamberi pedare nhasi vachipomerwa mhosva yekuzvidza mutungamiri wenyika, VaEmmerson Mnangagwa, pasi pemutemo weCriminal Law Codification Reform Act. Mapurisa anoti VaJonasi vakati VaMnangagwa vakambouraya vanhu vanodarika zviuru makumi matatu nekudaro hapana munhu anofanira kupa huchapupu achivatsigira padzimwe mhosva dzavanenge vachipomerwa. VaJonasi vanonziwo vainge vachironga kusunga VaMnangagwa, nevatevedzeri vavo, General Constantino Chiwenga naVaKembo Mohadi apo vakasungwa pa Jameson Hotel nemusi weMuvhuro. Asi vaJonasi vari kuramba mhosva idzi, vachitiwo pavainzi vakataura mashoko aya yainge iri nguva yesarudzo uye VaMnangagawa vainge vangori mutungamiri webato reZanu-PF chete kwete mutungamiri wenyika. Vanotiwo chikamu chavari kutongwa nacho hachisi pamutemo. Pavamira mberi pedare, VaJonasi vaudzwa nemutongi, Amai Rumbidzai Mugwagwa, kuti havasi kuzoregwa achienda kumba kusvika nyaya yavo yatongwa nedare. Gweta raVaJonasi, Amai Nontokozo Dube, vanoshanda neZimbabwe Lawyers for Human Rights, vati vanenge vari kudare redzimhosva magwana mangwanani vachisvitsa mapepa echikumbiro chekuti VaJonasi vapiwe mukana wekubvisiswa mari yechibatiso. Mutauriri weZimbabwe Lawyers for Human Rights, VaKumbirai Mafunda, vaudza Studio 7 kuti VaJonasi vari kuRemand Prison, muHarare. No media source currently available 	https://www.voashona.com/a/zimbabwe-tinashe-jonasi-to-appear-in-court-again-tomorrow/4827563.html
business	Mabhanga Maviri muZimbabwe Anobviswa paZvirango Zvakatemerwa neAmerica	Hurumende yeAmerica yabvisa mabhanga maviri anoti reAgribank nere International Development Bank of Zimbabwe pazvirango zvakatemerwa makambani nevamwe vari muhurumende yeZanu-PF kusanganisira mutungamiri wenyika, VaRobert Mugabe. Hurumende yeAmerica yabvisa mabhanga maviri anoti reAgribank nere International Development Bank of Zimbabwe pazvirango zvakatemerwa makambani nevamwe vari muhurumende yeZanu-PF kusanganisira mutungamiri wenyika, VaRobert Mugabe. Bazi rinona nezvemari muAmerica re U.S Treasury Department neChina rakati munhu anenge oda kuita bhizimisi nemabhanga maviri aya haachafanire kutanga akumbira rezinesi kuhurumende yeAmerica. America, ichatungamirwa naVaGoerge Walker Bush, yakatemera mamwe makambani nenhengo dzeZanu-PF zvirango muna 2003 ichivapomera mhosva yekutonga nedemo. Zvirango izvi zvinowedzerwa nguva gore rega, uye pakapinda VaBarack Obama mukutonga, vakaramba vachizvichengetedza vachiti zvichabviswa chete kana hurumende yeZanu PF yava kuremekedza kodzero dzevanhu pamwe nemitemo yenyika. Asi Zanu-PF inoti zvirango zvakatemerwa nyika mushure mekunge hurumende yagovera ivhu kuvatema. Hurumende yeAmerica yabvisawo zvimwe zvizvarwa zveZimbabwe zvange zvakatemerwa zvirango kusanganisa nhengo dzeZanu-PF nhatu dzakashaya dzinosanganisa vaive sachigaro webato iri mudunhu reHarare, VaAmos Midzi, vaiva nhengo yePolitburo VaStanley Sakupwanya uye VaSikhanyiso Duke Ndlovu, vaive gurukota rezvekuburitswa kwemashoko. Mudzimai waVaNdlovu amai Rose Jaele Ndlovu uye vamwe vanonzi Amai Nalinee Taveeesin vekuThailand vakabviswawo pavanhu vainge vatemerwa zvirango mushure mekunyora tsamba vachizvichenura. Amai Nalinee vaive gurukota kuThailand vakatemerwa zvirango muna 2008 nekudyidzana kwavo naVaMugabe. Asi vairamba kuti vanodyidzana naVaMugabe vachiti vainge vozorwa mafuta enguruve yavasina kudya vachiti vaingozivawo VaMugabe. Mutauriri weZanu-PF, VaSimon Khaya Moyo, vaudza Studio 7 kuti zvirango izvi hazvisi pamutemo uye zvinofanira kubviswa zvose kwete muzvidimbu. Gweta rinorwira kodzero dzevanhu vachishanda neHuman Rights Watch, VaDewa Mavhinga, vanoti America haifanire kubvisa ziso rayo pahurumende yeZimbabwe zvikuru panyaya dzekodzero dzevanhu.  No media source currently available 	https://www.voashona.com/a/us-sanctions-mugabe-obama/3178653.html
politics	Mutungamiri weMDC Alliance, VaNelson Chamisa, Votarisirwa Kukunda Musarudzo?	Mutungamiri weMDC Alliance, VaNelson Chamisa, vari kukwikwidza musarudzo yemutungamiri wenyika vakamirira mapato manomwe. Sarudzo iyi iri kuonekwa nevakawanda sesarudzo ichanakidza zvikuru. Mukuru weZimbabwe Democracy Institute, Doctor Pedzisayi Ruhanya, vanoti VaChamisa vane nhoroondo yehutungamiriri kubvira vari mudzidzi. VaRuhanya vanoti kuwaniswa kwaVaChamisa zvigaro zvakasiyana siyana mubato reMDC T pamwe nemumubatanidzwa weMDC Alliance kunoratidza kuti vane hutungamiri hwakanaka. VaRuhanya vanoti nyika zhinji dziri kusarudza vatungamiriri vechidiki. VaRuhanya vanoti kana kukaitwa sarudzo dzejekerere, vanoona VaChamisa vachikunda musarudzo yemutungamiriri wenyika. Imwe nyanzvi mune zvematongerwo enyika, Doctor Bekezela Gumbo, vanoti vanoona VaChamisa vari munhu akanaka kusarudzwa semutungamiri nekuti havana rutsugiro rwemauto semutungamiriri weZanu PF, VaEmmerson Mnangagwa. VaGumbo vanoti kusava nerutsigiro rwemauto zvinoita kuti vanhu vave vakasununguka munyika. Asiwo VaGumbo vanoti VaChamisa vari kutadza kuumbiridza bato ravo reMDC sezvo vamwe vanhu vaive vari mubato iri vari kupesana naVaChamisa, vamwe vachipinda musarudzo vakazvimirira mushure mekusawirirana nemaitiro aVaChamisa. Gweta huye vari murwiri wekodzero musangano reHuman Rights Watch kuchamhembe kweAfrica, VaDewa Mavhinga, vanoti VaChamisa vane chaunga chevatsigiri. Asiwo vanoti dai vari chipangamazano chaVaChamisa, vangadai vakavakurudzira kuenda kunosarudzwa kutungamirira bato kukongiresi pamwe nekuti varemekedze kodzero dzevanhu nekuratidza kuti havadi mhirizhonga. Nhengo yeparamende yeMutare Central, VaInnocent Gonese, vanova nhengo yeMDC vanotiwo hutungamiri hwaVaChamisa hwakanaka zvikuru sezvo vachida ramangwana renyika rakanaka. Sangano ravana chipangamazano reAfrobarometer rakaburitsa gwaro mwedzi wapera richiti dai sarudzo dzakaitwa munguva yarakaita tsvakiridzo, VaMnangagwa vangadai vakakunda musarudzo iyi, asi zvisina mutsindo, zvaizoita kuti paitwe imwe sarudzo, kana kuti run off, pakati paVaChamisa naVaMnangagwa. Asi veruzhinji vanoti zviri pachena kuti sarudzo dzikaitwa nemazvo, VaChamisa vanogona kukunda VaMnangagwa. No media source currently available  	https://www.voashona.com/a/zimbabwe-opposition-leader-tipped-to-win/4465441.html
sports	Tinoda kushaina: Mapeza	MURAIRIDZI weFC Platinum Norman Mapeza anoti ane chishuviro chekuti chikwata chake chive chimwe chezvikuru muAfrica nekudaro vacharwa semvumba apo vari kusangana nedzimwe shasha mumutambo weChampions League.Pure Platinum Play, sezita remadunhurirwa reFC Platinum, yakabudirira kupinda mumini-league reChampions League uye yakaiswa muboka rine zvikwata zvinoti Orlando Pirates yekuSouth Africa, Esperance of Tunisia (shasha dzeChampions League) neHoroya yekuGuinea.   Aka kachange kari kekutanga FC Platinum ichikwikwidza mumini-league iyi sezvo kare yaingoburitswa kumaprelimaninary round rekurwira kuenda kumini-league.   Achitaura neKwayedza svondo rino, Mapeza anoti chikwata chake chiri pachiri nekuti chakashanda nesimba uye chinoda kuve chikuru muAfrica.   “Kunzi unzi uri chikwata chihombe unofanirwa kusangana nezvimwe zvihombe, saka ndizvo zvatiri kutarisira kuona zvichiitika.   “Zvinhu zvatange tichishandira kwemakore akawanda tichimbokundikana, asi tavemo, tinofanirwa kungotenda.   “Zvose tichangozvisiya mumaoko aMwari, ndiye anoziva ramangwana redu kuti rakamira sei uye ndiye achatitungamira mumitambo yedu yose,” anodaro Mapeza.   Mumutambo wekutanga weFC Platinum, chikwata ichi chichasangana neOrland Pirates musi wa11 Ndira kuZvishavane mumutambo uyo inofanirwa kuhwina kuitira kuti itange zvine mutsindo kana ichida kubudirira kufambira mberi mumakwishu aya.   Zvakadai, Mapeza anoti mwaka wegore ra2019 shuviro yechikwata chake kuti chipinde muboka rezvimwe zvinoti Dynamos FC neHighlanders kuburikidza nekuhwinha mukombe weCastle Premiership katatu kakatevedzana.   Munhorowondo yenhabvu yemuZimbabwe, zvikwata zviviri chete zvinoti Dynamos FC neHighlanders ndizvo zvakakwanisa kuhwina mukombe weligi makore matatu akatevedzana.   Dynamos yakazviita kaviri kekutanga kubva mugore ra1980 kusvika 1983 uye ikazozviita zvakare kubva 2011 kusvika 2014 apo yairairidzwa naKallisto Pasuwa kozoti Highlanders yakazvikwanisa kubva 1999 kusvika 2002.   “Isu tinotambira nhabvu kuhwina uye ndizvo tichangoita mwaka mutsva unotevera.   “Asi zvose tinongozvisiira mumaoko aMwari ndivo vanoziva uye ndivo vanotungamira. Hatikwanise kuronga zvepano pasi, Mwari ndivo vanotirongera.   “Asi isu chikuru kuti tirwe kuchengetedza mukombe wedu chete,” anodaro Mapeza.	https://www.kwayedza.co.zw/tinoda-kushaina-mapeza/
politics	Bato reCCC Rinoti Mutumbi weNhengo Yaro, Muzvare Moreblessing Ali, Wawanikwa Wakakandwa muTsime kuNyatsime.	Bato reCitizens Coalition for Change rinoti mutumbi wemunhukadzi waburitswa nemapurisa kubva mune rimwe tsime kuNyatsime kuChitungwiza waonekwa kuti ndewenhengo yaro, Muzvare Moreblessing Ali, avo vakatsakatika musi wa 24 Chivabvu unove mwedzi wapera. Izvi zvatsinhirwawo nemutauriri wemapurisa Assistant Commissioer Paul Nyathi, avo vazivisa vatori venhau kuburikidza negwaro ravaburitsa kuti pane mutumbi wakachekwachekwa wawanikwa wakakandwa mutsime papurazi reDenota Farm riri pasi peBeatrice. VaNyathi vati mutumbi uyu watanga kuonekwa naAmai Linnah Mukandi (57), vanove amai vemurume ari kufungidzirwa kuti ndiye akaponda Muzvare Ali, Pius Jamba. Vatiwo mapurisa azivisa mhuri yaMuzvare Ali, uye vari mushishi kuti vanyatsoongorora nekuzivisisa nezvemutumbi uyu. VaNyathi vayambirawo vezvematongerwo enyika kuti vasakanganisa kuferefetwa kwenyaya iyi vachitiwo vari mushishi kutsvaga Jamba. Kanzura vekuChitungwiza vari nhengo yebato reCitizen’s Coalition for Change, VaMusa Makweza, vaudza Studio 7 kuti mutumbi waburitswa mutsime uyu ndewaMuzvare Ali. VaMakweza vati sezvo zvinhu izvi zvaitika kumadeuka kwezuva, vanga vasati vagara pasi sebato kuti varonge matanho ekutora. Mutauriri webato reCCC, Muzvare Fadzayi Mahere vanyorawo padandemutande reTwitter vachiti boka ravo rezvekuchengetedzwa kwebato pamwe nehutungamiri hwavo muChitungwiza vari kushanda pamwe nemapurisa, uye vave kumirira gwaro riri pamutemo rinobva kumapurisa pamusoro pekushaya kwaMuzvare Ali. Kutsakatika kwaMuzvare Ali kunonzi nevamwe kune chekuita nezvematongerwo enyika, asi mapurisa achiti Muzvare Ali vakazvuzvurudzwa nemumwe wavo wavaimbofambidzana naye, Pius Jamba, kubva pane imwe nzvimbo inotandarirwa makare muNyatsime mushure mekunge vanetsana uye hapana akazovaona zvakare. Gweta riri kumirira mhuri yekwaAli panyaya iyi, uye vari mumiriri weSt. Mary’s muparamende, VaJob Sikhala, vatiwo timbopa nguva kune mapurisa vaite basa ravovachitiwo tizovabata pashure. No media source currently available	https://www.voashona.com/a/6613375.html
politics	Hurukuro dzeRunyararo Pakati peRussia neUkraine Dzotarisirwa Kutangazve muTurkey	Nhaurirano dzeRusssia neUkraine dziri kutarisirwa kutanga svondo rino muTurkey apo hondo pakati penyika mbiri idzi yapinda musvondo rechishanu. Mutungamiri wenyika yeUkraine VaVolodomyr Zelenskyy vanoti rusungunuko rwenyika yavo yose rwakakosha munhaurirano idzi vachiramba zviri kutaurwa neRussia kuti itore mamwe matunhu enyika yavo. Mutungamiri wenyika yeTurkey VaRecep Tayyip Erdogan vakatotaura parunhare memutungamiri weRussia VaVladimir Putin vachikurudzira kuti vambokanda zvombo pasi. United Nations inoti vanhu mamiriyoni gumi vamanikidzwa kuenda muhupoterei muUkraine nekuda kwehondo iyi. Gurukota rinoona nezvekudyidzana nedzimwe nyika muAmerica VaAntony Blinken vakadzokorora zvakare kuti nyika yavo haisikuda kupidigura hurumende yeRussia mushre mekunge mutungamiti wenyika VaJoe Biden vati VaPutin havafanire kuramba vari pachigaro zvichitevera kurwisa kwavari kuita Ukraine. Nyanzvi munyaya dzezvehupfumi Muzvinafundo Mashocha vari muAmerica vaudza Studio 7 kuti vanoona Russia ichibvuma kuita nhaurirano dzekupedza hondo sezvo zvirango zvakaomarara zvayakatemerwa zvichigona kukanganisa hupfumi hwavo zvakanyanya. No media source currently available 	https://www.voashona.com/a/6505244.html
business	Baba neMwana Vokonzera Mutauro nekuHwina Makwikwi ekwaTM Supermarkets kuChinhoyi	Kuhwina makwikwi eTM Bonanza promotion kwababa nemwana ane makore mashanu kokonzeresa mutauro muChinhoyi vamwe vachiti vanoshandisa mushonga kuti vahwine. VaClifton Mandla nemwana wavo Clinton ane makore mashanu ndivo vakahwina mibairo mukuru yeTM Bonanza promotion yakaitwa muChinhoyi neMugovera. Clinton akahwina mubairo mukuru wemari inosvika zviuru gumi, baba vake avo vanogaro vachihwina mibairo pachitoro cheTM muChinhoyi vakahwina zviuru zvishanu zvemadhora. Vamwe vagari vemuChinhoyi vanoti VaMandla vanoshandisa mushonga wekuti vahwine kana kuti vanorotswa. Amai Sobangile Kamudyariwa mumwe wevanofunga kuti VaMandla vanoshandisa mushonga kuti vahwine. Amai Kamudyariwa vanoti chimwe chinoshamisa ndechekuti VaMandla vari kuhwina pamakwikwi echitoro chimwechete izvo vanofunga kuti pane chitsotsi chirikuitwa nevashandi veTM. Asi VaMandla vanoti hapana mushonga wavanoshandisa vachiti vanohwina nekuti vanopinda mumakwiwi ose anoitika muzvitoro. VaMandla vanoramba kuti vanohwina makwiwi anoitwa muchitoro cheTM chete vachiti vanohwina makwiwi emunezvimwe zvitoro. VaMandla vakambohwina mamwe madhora zviuru zvishanu mugore ra2016, gore rakapera vakahwina firiji mumakwiwi ekwaTM Bonanza promotion. Vanoti mari yavahwina vachaishandisa kuvaka imba panzvimbo yavakatenga mushure mukuhwina mari yekutanga uye vanoti vacharamba vachipinda mumakwikwi ekwaTM nemunezvimwe zvitoro. Kunyange hazvo mutemo unoona nezvekupinda mumakwikwi usingabvimire kuti vana vane makore ari pasi pegumi nemasere vapinde mumakwikwi, chitoro cheTM chakaiswa panguva yakaomwa sezvo vainge vasina kunyora kuti makwikwi aya ayipindwa nevanhu vane makore mangani. Mukuru anoona nezvekushambadzirwa muzvitoro zvekwaTM Muzvare Paida Moyo vanoti vakaona kukanganisa uku Clinton atohwina vakatya kusamupa mubairo wake sezvo vaizoendeswa kumatare. Muzvare Moyo vanoti zvekuhwinisa mwana mudiki hazvichaitika zvakare. Zvitoro zvakawanda zvave kuita makwiwi ekuwanisa mibairo kuti vanhu vatenge zvinhu zvakawanda nechinangwa chekuhwina mibairo. No media source currently available 	https://www.voashona.com/a/baba-nemwana-vokonzera-mutauro-nekuhwina-makwikwi-ekwatm-supermarkets-kuchinhoyi-/4614402.html
business	ZCTU Inoti Ngapaitwe Hurukuro paNyaya yeMitengo Yoita Chamurambamhuru	Munyori mukuru wesangano revashandi reZCTU VaJaphet Moyo vanoti panofanira kuitwa musangano wechimbi chimbi weTNF kuzeya nyaya yemitengo yezvinhu yoramba yoita chamurambamhuru. Mitengo yezvinhu zvekudya uye michova yakawedzerwa zvakanyanya mumazuva mashoma adarika. Hatina kukwanisa kunzwa divi rehurumende sezvo gurukota rezvevashandi Muzvinafundo Paul Mavima vati vange vachangopinda munyika kubva kuAmerica nekudaro vange vachida kumbotura befu. Mutungamiri weEmployers Confederation of Zimbabwe Doctor Israel Murefu vati vange vakabatikana vakati tigozovafonera. No media source currently available 	https://www.voashona.com/a/zctu-inoti-ngapaitwe-hurukuro-panyaya-yemitengo-yoita-chamurambamhuru/5299639.html
business	Vanotengesa Zvinhu Mumigwagwa Voisa Zvipikiri Munzeve Dzavo	Vatengesi vemumigwagwa vari kushoropodza zvikuru kanzuru yeHarare iyo vanoti yakavaudza kuti ichashandisa mapurisa eZimbabwe Republic Police kuvadzinga mumigwagwa mavanotengesera. Senzira yekudzivirira kupararira kwechirwere cheTyphoid, kanzuru yeHarare neChipiri yakapa vanotengesera zvinhu zvavo mumigwagwa mazuva maviri kuti vamire kuita izvi. Kunyange hazvo mazuva aya apfuura, vatengesi ava havasati vabuda mumigwagwa uye vanoti havasi kuzobuda. Mutevedzeri wemutungamiriri we Sangano re Zimbabwe Chamber of Informal Economy Association, ZCIEA, iro rinomirira vanobata mabasa emaoko, Amai Olivia Songere, vashora zvikuru kanzuru nekuda kushandisa huturu pamusangano wavaita nevatori venhau. Mumwe mutengesi, VaGivus Maririmba, vashoropodzawo kanzuru yeHarare nekupomera vatengesi vemumigwagwa kuti ndivo vari kukonzoresa kuti hutachiona hwetyphoid hwupararire. VaMaririmba vatiwo kutengesa mumigwagwa kuri kukonzerwa nekushaikwa kwemabasa VaMaririmba vashorawo mitemo inoshandiswa nemakanzuru iyo yavati ndeyehudzvanyiriri yaishandiswa nehurumende yavachena. Mukuru wesangano reHarare Residents Trust, VaPrecious Shumba, vanotiwo kupomerana mhosva hakusiko kunopedza dambudziko rezvirwere zvemudumbu. VaShumba vari kukurudzira kanzuru kuti iterese mitero vanotengesa mumigwagwa, mari yainenge yawana, yoshandiswa mukuchenesa nzvimbo dzinotengeserwa. Mutauriri wekanzuru ye Harare, VaMichael Chideme, vanoti kanzuru ichazenge ichibatsirwa nemapurisa kubvisa nechisimba vatengesi vari kurambira mumigwagwa. No media source currently available 	https://www.voashona.com/a/zimbabwe-harare-vendors/3675297.html
politics	Vadzidzisi VekuMaruwa Vanoti vaveKushungurudzwa neVasori VeCIO	"Sangano revadzidzisi vekumaruwa, reAmalgamated Rural Teachers Union of Zimbabwe, kana kuti ARTUZ, rinoti raudza magweta aro kuti vafambise nyaya yekutyisidzirwa kwavari kuitwa nevanofungidzirwa kuti vasori veCIO. Mukuru weARTUZ, VaObert Masaraure, vanoti pane varume vatatu vanozivikanwa varikutyisidzira nhengo dze sangano ravo uye vachitaura pachena kuti vari kuzoparadza sangano iri. “Chekutanga vanoti kuendesa kwatakaita Zanu-PF kumatare edzimhosva kuti iregere kushandisa vana, maticha nezvinhu zvezvikoro."" Vanoenderera mberi vachiti, ""Chepiri vanochema nesu kuti makaendeserei ZEC kumatare edzimhosva uye, chechitatu, vanoti takaenderei kuConstitutional Court nenyaya yevadzidzisi,” VaMasaraure vakaudza Studio 7. Zvichakadaro, ARTUZ yaburitsawo gwaro ichiti inomira pamwe chete nevarairidzi veku Swaziland avo vari kunetsana nehurumende yavo pamusoro pemari yemuhoro. No media source currently available "	https://www.voashona.com/a/zimbabwe-rural-teachers-association-complain-about-harassment-by-state-agents-obert-masaraure/4546432.html
sports	HATITYE EGYPT: ZIM	VATAMBI vechikwata chenhabvu chenyika chemaWarriors vanoti vagadzirira zvikuru mutambo wavo weAfrica Cup of Nations (Afcon) apo vachatatsurana neEgypt nemusi weChishanu chino.   MaWarriors ndiwo achavhurira makwikwi aya apo ari kusangana neEgypt mumutambo wekutanga uyo uchatanga na10pm.   Kwayedza svondo rino yakaita hurukuro nevatambi vemaWarriors vakasiyana avo vanoti vagadzirira mutambo uyu. Knox Mutizwa – uyo anove mutambi wemaWarriors neLamontville Golden Arrows yekuSouth Africa – anoti zvikwata zvese zviri kukwikwidza kuAfcon zvinofanirwa kuvhunduka chikwata chavo.   “Gore rino takatodya nduru, zvikwata zvese zviri kuAfcon ngazvitodedera nekuti isu takatosimbisisa.   “Chikwata chedu chakasimba zvikuru uye tine vatambi vakawanda vane tarenda vari kutambira zvikwata zvekunze kwenyika saka tinotokwanawo pamamonya ipapo,” anodaro Mutizwa.   Kubva maWarriors paakatanga kukwikwidza kuAfcon mugore ra2004, chikwata ichi hachisati chambobuda muboka rachinenge rapinzwa. Asi, Mutizwa anoti zvinhu zviri kushanduka gore rino sezvo shuviro yavo iri yekutamba nhabvu yepamusoro kuti vagosvika kure mumutambo uyu.   “Takwikwidza makore akawanda kuAfcon asi tichingoburitswa mutambo uyu uchangotanga saka gore rino zvinofanirwa kushanduka.   “MaWarriors rwendo runo ndiwo chikwata vazhinji vachange vachitaura nezvacho chete nguva dzose nekuti takagadzirira. Chimwe chinhu zita handiro rinotamba nhabvu saka zvekuti Mohamed Salah hatizvitarise izvo isu Khama Billiat naKnowledge Musona, Tino Kadewere naNyasha Mushekwi vese avo tinavo vatambi vepamusoro,” anodaro.   Gore radarika, Mutizwa akanwisa chibodzwa chakanetsa zvikuru mumutambo weAbsa Premiership wechikwata chake neMaritzburg United uye chibodzwa ichi chakasvika pakuvhoterwa kuve Goal of the Month mumwaka waNyamavhuvhu 2018 iye ndokupihwa mubairo. Anoti kana akawana mukana wekutamba kuAfcon anoda kudzokorodza zvaakaita kuSouth Africa nekunwisa chibodzwa chinohwina mubairo weGoal of the Tournament.   “Mukana ukauya kuAfcon ndinoda kuita zvinorova sezvandakaita kuSouth Africa pamutambo wechikwata changu neMaritzburg United. Ndoda kuuhwina mubairo weGoal of the Tournament, zvandakaita kuSouth Africa.   “Kana zvikaitika ndingafare zvikuru, asi chikuru kwandiri kuhwina sechikwata mikombe mikuru yakaita seAfcon iyo tiri kuenda kunorwira. Hapana chinoramba uye kana kutitadzisa, zvese zvinogona kuitika,” anodaro Mutizwa.   Mashoko ake anotsinhirwa naTendayi Darikwa uyo anotambirawo zvakare Nottingham Forest yekuEngland achiti vagadzirira kubata basa sebasa.   “Afcon inoonekwa pasi rese wena, yakakosha zvikuru uye inoteverwa nekuti vatambi vazhinji vane mukurumbira vanouya kuzokwikwidza kumakwishu aya saka tinofanirwa kunge takagadzirira kuti tibate basa.   “Isu chedu chete tinofanirwa kutamba sechikwata uye hatifanirwe kutarisa zvinoitwa nevamwe vatambi.   “Isu ngatingoita basa redu chete ratakafambira,” anodaro Darikwa.   Thabani Kamusoko – uyo anotambira nhabvu yake kuTanzania – anoti anozviziva kuti maWarriors ari muboka rakaoma zvikuru asi vanofanirwa kushanda nesimba kuti vafambire mberi mumutambo uyu.   “Ndinoziva hangu kuti tiri muboka rakaoma zvikuru asi tikashanda nesimba tinosvika kure uye isu chatiri kuda kusvika kure mumutambo uyu,” anodaro.   MaWarriors ari muboka reGroup A nezvimwe zvikwata zvinoti Egypt, Uganda neDemocratic Republic of Congo.   Zvakadai, Hurumende yakatoumba komiti yekutsigira chikwata chenyika ichi nemari yeWarriors Fund Raising  Committee.   Mutungamiriri wenyika President Mnangagwa vakadoma komiti iyi nechinangwa chekuti iunganidze mari ichashandiswa nemaWarriors mumakwikwi aya.	https://www.kwayedza.co.zw/hatitye-egypt-zim/
business	Hurumende Yobvumidza Kutengwa kweZvinhu Kunze kweNyika	Hurumende yambomisa mutemo unorambidza kupinda munyika kwezvimwe zvinhu uye inoti makambani nevanhuwo zvavo vave kubvumidzwa kutenga zvinhu zvange zvichirambidzwa kupinda munyika zvakaita semafuta ekubikisa nekuzora, floor nezvimwe. Vachitaura pamusangano wavanoita nevatori venhau mushure medare remakurukota svondo rega rega, gurukota rezvekuburitswa kwemashoko, Amai Monica Mutsvangwa, vati hurumende yatora danho iri nechinangwa chekuda kuona kuti vanhu vawana chikafu pamwe nekugara zvakanaka pamwe nekutenga zvinhu nemutengo uri pasi. Amai Mutsvangwa izvi hazvirevi kuti hurumende haichatsigira makambani emunhu uye vati izvi zvicharamba zviripo kudzamara zvinhu zvagadzikana munyika. Zvimwe zvezvinhu zvave kukwanisa kutengwa kubva kunze kwenyika ndezvinoti, bhinzi, fotireza, mabhara, mishonga yekurimisa, mazenge, ice cream, jam, dovi, shuga, mushonga wekuporisha shangu, pamwe nesipo. Vachitaura pachiitiko ichi, gurukota rezvemari, Muzvinafundo Mthuli Ncube, vati chinangwa chavo ndechekuti zvinhu zviwande muzvitoro kuitira kuti mitengo yezvinhu idzike. Vati danho iri rakananganawo nekugadzirisa kusamira zvakanaka mumaindasitiri nemabhizimisi umo mitengo yezvinhu iri kukwira zuva nezuva. Vanongoorora zvematongerwo enyika vakazvimirira, VaMasimba Kuchera, vaudza Studio7 kut danho ratorwa nehurumende richagadzirisa nyaya yemitengo munyika. Asi mutungamiri wesangano rinomirira maindasitiri, reConferderation of Zimbabwe Industries, VaSifelani Jabangwe, vaudza Studio7 kuti kunyange hazvo danho ratorwa nehurumende richikwanisa kuti zvinhiu zviwande munyika, mitengo yezvinhu haisi kuzodzikira. Vatiwo mitengo yezvinhu ichatokwira zvakanyanya sezvo vanhu nemakambani vachatsvaga mari yekunotenga kunze pamusika mutema izvo zvinozoitawo kuti vatengese zvinhu zvavo nemitengo iri pamusoro soro. VaJabangwe vati zviri nani kuti hurumende irambe ichitsigira makambani emuno nemari. Vati hurumende yakaderedza huwandu hwemari yekunze hwainopa kumakambani muna Nyamavhuvhu izvo zvakatanga kukonzera kushomeka pamwe nekukwira kwemitengo yezvinhu. No media source currently available   	https://www.voashona.com/a/zimbabwe-allows-importation-of-basic-commodities/4626108.html
business	Vamwe Varimi Votadziswa Kurima Minda Yavo kuMashonaland West neVari Kuchera Goridhe	Vamwe varimi mudunhu reMashonaland West vanoti vave kutadza kurima minda yavakapihwa nehurumende nekuda kwevanhu vari kuchera goridhe muminda yavo. Varimi ava, avo vakapihwa minda pasi pechirongwa chehurumende chekuwanisa ivhu kuruzhinji rwevanhu vanoti nguva dzakawanda vave kuwana minda yavo yavakucherwa nevanhu vanochera zvicherwa vasina mvumo kana kuti makorokoza, avo vanenge vachitsvaga goridhe. Varimi ava vanoti haasi makorokoza chete ari kuchera minda yavo, kunyange vanochera goridhe zviri pamutemo vanongokaruka vauya nemagwaro anovapa mvumo yekuchera muminda yavo zviri pamutemo. Mumwe mugari wekuMakonde akachererwa mumunda make ndiAmai Mary Nyabadza. Amai Nyabadza vanoti hurumende ingadai isina kupa vanhu minda munzvimbo dzizere zvicherwa nekuti vave kutotadza kurima. Vanoti vanochera zvicherwa ava vanoita zvemhirizhonga kana munhu akada kuvarambidza. Mumwe murimi akachererwa mumunda make, VaReason Dandawa, vanotiwo vanochera goridhe vanoita madiro ajojina uye vanoita zvemhirizhonga. VaDandawa vanoti chikamu chinoti anochera zvicherwa anoonekwa seakakosha kudarika murimi mumaziso emutemo chinofanirwa kuvandudzwa. Mumwe murimi akapindirwawo mumunda make emahekiteya makumi masere kwaZvimba nevanochera goridhe, VaGerald Mashiri, vanoti vakapindirwa nevanhu vatanhatu vari kuchera goridhe vasina kuvapa mvumo. VaMashiri vanoti hurumende inofanirwa kupa murimi mukana wekutanga wekuti achere goridhe riri mumunda make. VaMashiri vanoti vanochera goridhe ava vanosiya vasina kuvhara makomba vachiti bazi rinoona nezvemigodhi pamwe nezvicherwa ndiro riri kuita zvehuwori zvekupa vanochera ava marezinesi pasina gwaro rekuti murimi abvuma here kana kuti kwete. Sachigaro weboka remadzimai anoita zvekuchera zvicherwa, Muzvare Chiedza Chipangura, vanoti gakava remurimi nemucheri rinofanirwa kupedzwa nekukurumidza nemukuru webazi rezvemigodhi nezvhicherwa wedunhu zviri pamutemo. Muzvare Chipangura vanoti zvikatora nguva rinenge rave dambudziko rehuwori. Panyaya yevacheri vari kurambira paminda, Muzvare Chiedza vanoti dambudziko rine vamwe varimi nderekuti vanoda kurambira nzvimbo asi ivo vasingacheri zvicherwa vachida kungorima chete. Mukuru webazi rezvemigodhi nezvicherwa mudunhu reMashonaland West, Amai Sibongubuhle Mpindiwa, vanobvuma kuti pane nyaya dzine chitsama dzekusawirirana kwevarimi nevanochera zvicherwa zvakaita segoridhe, asi vachiti nyaya dzacho dzinongosiyana nenzvimbo. Amai Mpindiwa vanoti rimwe dambudziko rinoita varimi kufunga kuti zvicherwa zvinenge zviri muminda mavo ndezvavo vachiti izvi hazvisi izvo nekuti zvicherwa ndezvehurumende iyo inopa bvumo kune wose anenge akumbira bvumo yekuchera. Amai Mpindiwa vanoti nzvimbo yose munyika inogona kupihwa mvumo yekuti icherwe zvicherwa kusanganisira nzvimbo dzehurumende. Nyanzvi munyaya dzezvicherwa vachishanda vakazvimiririra, VaGeorge Mugani, vanoti mutemo unopa mucheri wezvicherwa mvumo yekuchera zvicherwa kunyange pamunda wemumwe munhu sezvo mvumo yekurima iri pamasendimita makumi matatu kubva pamsoro kudzika pasi chete, zvichireva kuti kubva panogumira masendimita makumi matatu aya zvichidzika, pasi pose hapachisiri pake, asi panenge pave pehurumende. Panyaya yemutemo wemigodhi nezvirimwa VaMugani vanoti mutemo uri kuvandudzwa kuchengetedza murimi sezvo pave nemutemo wekuti mucheri wezvicherwa anofanirwa kupihwa mvumo nemurimi kana aine mahekiteya ari pasi pezana. Ongororo yakaitwa neStudio 7 inoratidza kuti dambudziko iri rakatekeshera mumatunhu madiki ose muMashonaland West anoti Hurungwe, Makonde, Zvimba, Norton, Chegutu, Kadoma pamwe neMhondoro, uye rinowanikwawo mune mamwe matunhu ose emunyika ane zvicherwa zvakaita segoridhe. No media source currently available 	https://www.voashona.com/a/6542216.html
sports	MaPlatinum obandana	  KUCHANGE kusingadanwe anonzwa nemusi weSvondo kunhandare yeMandava Stadium, kuZvishavane uko FC Platinum neNgezi Platinum Stars zvichabandana mumutambo weChibuku Super Cup final.   Rwendo rwekusvika pafainari iyi rwange ruri rurefu sezvo pakatanga mutambo uyu munaChivabvu, wakambomiswa mitambo iri pakati pekutambwa munaChikumi senzira yekudzivirira kupararira kwechirwere cheCovid-19.   Mutambo uyu mukuru sezvo uchiuya netikiti rekuzokwikwidza mumitambo yemuAfrica yaCAF Confederations Cup.   Zvikwata zviviri izvi zvose zvakambohwina mukombe weChibuku Super Cup final kare saka zvichange zvichirwira kuti zvigousimudza kechipiri.   FC Platinum yakahwina mukombe uyu muna2014 apo yakakunda Harare City mufainari 3-1 kumapena mushure mekunge mutambo uyu wapera uri mangange 1-1.   Kuchiti mugore ra2016, Ngezi yakazvambaradza FC Platinum 3-1 ndokuhwina mukombe uyu mumutambo wakatambirwa kuBaobab Stadium.   Zvikwata zviviri izvi zvaive muboka rimwe chete reGroup 4 umo maive nezvimwe zvinoti Triangle United neWhawha FC. Mubati wepagedhi weFC Platinum arizve kaputeni, Petros Mhari, anoti zvinofadza zvikuru kutamba mumutambo mukuru wefainari.   Mhari, uyo aive muchikwata cheFC Platinum chakahwina mukombe uyu mugore ra2014 necha2016 icho chakazvamburwa neNgezi, anoti mitambo yefainari haisi nyore sezvo zvikwata zvese zvinenge zvichida kuhwina.   “Mitambo yefainari yose yakaoma zvikuru nekuti zvikwata zvinopindamo zvinenge zvabva kure uye zvese zvinoda kuhwina. “Asi isu sechikwata kusvika patave kurakidza kuti takabva kure naizvozvo zvinofadza zvikuru uye tichashanda nesimba kuti tigohwina mutambo uyu uyo tinoziva kuti unenge wakaoma.   “Hatifanire kutarisira pasi Ngezi nekuti chikwata chikuru chatinoziva chinogona uye takambosangana nacho kare mufainari chikambotikunda. Saka mutambo uyu uchange wakaomarara zvikuru. Chikuru isu sechikwata chatiri kutarisira kuhwina mutambo wemusi weSvondo, zvimwe zvese tinozotarisa zvichazotevera,” anodaro Mhari.   Kuchitiwo nekune rimwe divi, murairidzi weMadamburo – sezita remadunhurirwa reNgezi Platinum Stars – Rodwell Dhlakama, ari kunyunyuta zvikuru nekufamba kwakanyanya kwakaita chikwata chake apo chakatarisana nemutambo.   Chikwata ichi chakaenda kuBulawayo chichida kunosangana neHighlanders mumutambo usina kuzoenderera mberi nekuda kwevaridzi vepembe vakamboramwa basa, ndokuzouya kuHarare kuzotamba semi-final yemutambo uyu neHighlanders uyo chakahwina.   Vachipedza, vakabva vadzokera kuBulawayo zvakare kumutambo wePremier Soccer League neHighlanders uyo wakapera uri mangange 0-0. Dhlakama anoti mutambo wavo wekupedzisira wakaona vatambi vazhinji vakaita saWellington Taderera, Keith Murera, Ariel Makopa naNelson Chadya vachikuvara izvo zviri kudzosera gadziriro dzavo kumashure.   “Rwendo rwedu kusvika pamutambo uyu rwange ruri rurefu kunyangwe zvazvo tiri kugadzirira hedu. Asi, gadziriro dzedu dzakadzorerwa kumashure nekuda kwekukuvara kwakaita vatambi vedu vazhinji. Tiri kuvatarisa kusvika musi weSvondo kuti vanenge vave papi sezvo vakatikoshera.   “Asi hatitye hedu kupinda mumutambo uyu nekuti nhandare yacho tave kuiziva sezvo tatambira mitambo yedu mizhinji ikoko saka tichanorwa semvumba.   “Mutambo uyu uchange wakakosha nekuti unenge uine vatsigiri sezvo pataitamba mitambo yemuboka redu vatsigiri vange vasingatenderwi kupinda munhandare nekuda kwemitemo ine chekuita nekudzivirira kupararira kwedenda reCovid-19,” anodaro Dhlakama.   Chikwata chichahwina mukombe uyu gore rino chinopihwa mari inosvika US$75 000 uye chinenge chakundwa chichiwana US$50 000.	https://www.kwayedza.co.zw/maplatinum-obandana/
health	Vanhu Vokurudzirwa Kugwinyisa Muviri Kuti Vasarwarisa Vakabatwa neCovid-19	Dzimwe nyanzvi munyaya dzezvehutano dzinoti vanhu vanofanirwa kugara vakagwinyisa miviri yavo nguva dzose kuitira kuti kana vachinge vabatwa nechirwere cheCovid-19, vave nemukana mukuru wekupora kubva kuchirwere ichi. Nyanzvi idzi dzinoti zvakakosha kuti vanhu vagare vachiita zvirongwa zvekugwinyisa miviri yavo nguva dzose kuitira kuti vave nehutano hwakanaka. Kugwinyisa muviri uku kunogona kuitwa nenzira dzakawanda, idzo dzinosanganisira kuita zvemitambo, kumhanya, pamwe nekufamba zvinoitakuti vabude, unova mucherechedzo wekuti huwandu hwemafuta ari mumuviri, hunenge huchideredzwa. Mumwe mudzidzisi wepachikoro chemapusoro soro, Doctor Tendai Charity Nhenga, vanoti pavakarwara nedenda reCovid 19 gore rino, vakapiwa mubhedha kwaMutare uko kwavakaona vanhu vaiva vapihwawo mibhedha vakange vaine miviri yakakurisa zvikuru. Doctor Nhenga vanoti pavakaziva nezvedenda iri gore rakapera, vakatanga kuita zvokufamba vachigwinyisa muviri wavo. Vanoti vane chokwadi kuti kusimbisa kwavaiita nyama dzavo kwakabatsira zvikuru mukupora kwavo. Doctor Nhenga vanoti mudzinza ravo mune vanhu vane mhumhu mukuru, pamwe nehuremu husingawirirane nehurefu hwavo. Vanoti vazhinji vevanhu ava vanorwara nezvirwere zveshuga, High Blood Pressure izvo zvinoita kuti vadhererwe nezvirwere zvakawanda, zvinosanganisira Covid-19. Mukuru weDepartment of Chemical Pathology paUniversity of Zimbabwe School of Medicine, Muzvinafundo Hilda Matarira, vanoti veruzhinji vanofanirwa kugara vachigwinyisa miviri yavo kuburikidza nekuita mitambo kana mabasa anoita kuti vabude dikita. Muzvinafundo Matarira vanoti kubudisa dikita mumuviri kunoita kuti tsinga dzinoendesa mweya kumapapu, dzigare dzakavhurika. Muzvinafundo Matarira vanoti paongorora yavakaita kuEpworth nemuHarare, zvakaonekwa kuti vanhu ava vaisaziva kuti denda reCovid 19 rinokwanisa kuparadzirwawo nevanhu vasina zvinoratidza kuti vane denda iri, asi vainaro, izvo vanoti zviri kuita kuti denda iri ripararire zvakanyanyisa. Sangano reDiabetic Association of Zimbabwe rinoti nepamusana pekuti vanhu vakawanda havaongororwi chirwere cheshuga, ndizvo zviri kukwidzawo matenda emoyo, hupofu, nekugurwa kwemakumbo zvokuti Covid 19 ikabata vanhu vakadai vasiri kutora mishonga, inokwanisa kuvauraya. Ongororo yakaitwawo zvakare nebazi rezvehutano inoratidza kuti munhu mumwe chete kubva muvanhu gumi munyika, ane chirwere cheshuga. Mutevedzeri wemukuru anoona nazvematenda asingatapuriranwe mubazi rehutano, Dr Justice Mudavanhu, vanoti hurumende ine hurongwa hwekupinda munzvimbo dzakasiyana siyana ichichenjedza veruzhinji pamusoro pechirwre cheshuga nokuti zvakaonekwa kuti vanhu vanonyanya kuvhiringwa nedenda reCovid 19, vanhu vane zvirwere zveshuga, High Blood Pressure, uye nguva zhinji, vari vanhu vanenge vasiri pamishonga. Asi Dr Madavanhu vanoti chirongwa ichi chakambomiswa nekuda kwemitemo yakatarwa nebazi rehutano iyo isingabvumidze kuungana kwevanhu munguva ino yekurwisa Covid 19.	https://www.voashona.com/a/vanhu-vokurudzirwa-kugwinyisa-muviri-kuti-vasarwarisa-vakabatwa-necovid-19/5770259.html
sports	Ndinotenda vatsigiri: Holloway	akatenda Conor McGregor nevatsigiri vemutambo weMMA nemashoko esimbaradzo avaimutumira zvichitevera kubuda kwaakaita mumutambo weUFC 226.   Shasha yeFeatherweight iyi ange achifanirwa kurwira kuchengetedza bhande rake svondo rino apo aitarisirwa kurwa naBrian Ortega mumutambo mukuru.   Asi haacharwe nekuda kwehutano hwake sezvo ange achinzwa dzungu, kunyangwe hazvo mutambi uyu asati anyatsoudzwa kuti chii chaizvo chiri kumukanganisa.   McGregor, uyo akakunda Holloway apo vaviri ava vakasangana mugore ra2013, akatumira shasha iyi inozivikanwa se145-pound king mashoko paTwitter.   Chizvarwa chekuIrish ichi chakanyora kuti, “Pfungwa dzangu uye rukudzo ndinorupa kuna145lb champion Max ‘Blessed’ Holloway”.   Zvakarakidza kuti Holloway akatenda zvikuru nerutsigiro rwaakawana izvo zvakazomutuma kutenda vatsigiri vake paInstagram ndokuvatumira mashoko aya.   “Ndizvo zviripo uye ndizvo zvatave kutoita. Rukudzo rukuru kunaOrtega nechikwata chake. Ndinokutendai mese vatinoshanda navo nekukoshesa hutano hwangu.   “Ndiri kukuonai mese. Kune vatsigiri ndinoziva kuti rwendo urwu runorwadza harwo asi ndinoziva kuti chikwata change chiri kushanda nesimba panyaya yacho.   “Chandinokwanisa kutaura inyaya yekuti ndine hurombo hukuru uye ndinovimba kuti ndichadzoka zvakasimba mumutambo uyu manje-manje, handisati ndapera ndicho chokwadi,” anodaro. — SportsMail UFC	https://www.kwayedza.co.zw/ndinotenda-vatsigiri-holloway/
sports	HATITYE SRI LANKA: GEMS	ari kuLIVERPOOL, England naAbel Ndooka ari muHARARE KAPUTENI wechikwata chenyika chenetball chemaGems — Perpetual Siyachitema — anoti vacharwa semvumba uye vanoda kusimudzira mureza weZimbabwe kumakwishu eVitality Netball World Cup ayo ari kuitirwa kuLiverpool, kuEngland.   Achitaura neKwayedza, Siyachitema anoti maGems achatamba nemwoyo wose kuti vagohwina mitambo yavo vagopedza vari pakati pezvikwata zvikuru zviri kumakwishu aya.   MaGems ari muboka reGroup A umo achasangana nezvikwata zvinoti Australia — iyo inove shasha ine mukombe wenetball — Sri Lanka neNorthen Ireland.   Mutambo wekutanga wechikwata chenyika ichi uriko musi weChishanu chino apo chichasangana neSri Lanka kunhandare yeM&S Bank Arena kuLiverpool Court Two.   Mushure mezvo, maGems achazosangana neAustralia musi weMugovera ozopedzisira neNorthen Ireland musi weSvondo.   Siyachitema anoti kubva zvavakasvika kuEngland, vange vachiongorora mitambo yeSri Lanka iyo yavachasangana navo mumutambo wekutanga ndokuona kuti vatambi vayo varefu zvikuru kusiyana navo sezvo vakati pfupikei.   “Takaongorora chikwata cheSri Lanka, chine vatambi varefu zvikuru kudarika isu asi murairidzi wedu akatsvaga nzira dzekuti tinogona kuvakunda sei.   “Zvekureba kwavo hatisi kuzozvitarisa uye hazvireve kuti vachatikunda, isu ticharwa semvumba mumutambo uyu,” anodaro Siyachitema.   Anoenderera mberi achiti, “Isu senyika pasi rese tiri pechi13 pakutamba netball saka kumakwishu eVitality Netball World Cup tiri kuda kurwa zvakasimba totamba sechikwata kuti tirpedze tiri mutop 8.”   Achitaura pamusoro perutsigiro rwavakawana kubva kumakambani akasiyana anosanganisira Simbisa Brands, Econet, National Foods nemamwe, Siyachitema anoti zvakavasimudzira morari yavo uye zvave kuvatuma kuti vashande nesimba kumakwishu aya.   “Tinotenda zvikuru makambani ese akatibatsira kuti rwendo rwedu rureruke kuenda kumakwishu aya, zvaisava nyore kudai vasipo saka tinotenda zvikuru.   “Rutsigiro rwatawana rwaunza mufaro kwatiri isu vanasikana veZimbabwe uye zvave kutituma kuti titambe nesimba kumakwishu aya,” anodaro Siyachitema.   Pazvikwata zvese zvemuAfrica, maGems ari kumakwishu aya nezvimwe zvikwata zvinoti South Africa, Uganda neMalawi.   Mutungamiri weZimbabwe Netball Association, Leticia Chipandu, anoti vasikana vemaGems vacharwa vamire mumitambo yavo.   Kubva kare, zvikwata zvizhinji zvaikwikwidza kumakwishu epasi rose akasiyana hazvina kumbobvira zvauya nemukombe izvo zvakapedzisira kuitwa nechikwata chemaGolden Girls icho chakahwina menduru yegoridhe kumaOlympics mugore ra1980.   Asi, Chipandu anoti rwendo rwuno zviri kuzoshanduka.   “Chandinovimbisa ndechekuti hatisi kungoburitswa mumutambo uyu uchangotanga, izvo kwete bodo.   “Vasikana vachatamba kusvika kumagumo uye ndinokuvimbisai kuti tichaunza mufaro mukuru kunyika yedu kubva kumakwishu aya,” anodaro Chipandu.	https://www.kwayedza.co.zw/hatitye-sri-lanka-gems/
sports	Caps United Inoti Inoda Kutevera Tsoka dzeMamelodi Sundowns	Mumusha weCaps United hamusi kudaidzwa anonzwa nemhemberero. Mhemberero iri kuenderera mberi mumusha weCaps United mushure mekunge chikwata ichi chakatora mukombe weCastle Lager Premier Soccer League kwapera makore gumi nerimwechete vachikundikana. Muridzi weCaps United VaFarai Jere vanoti vatotanga kutsvaga mari yekutamba mumakundano emuAfrica egore rinouya eCaf Champions League. VaJere vanoti chinangwa chavo ndechekuita zvakaitwa neMamelodi Sundowns yekuSouth Africa iyo yakatora mukombe uyu gore rino. Vatsigiri vechikwata ichi havasi kudaidzwa vachinzwa nemufaro mushure mekutora mukombe wakakosha uyu mumwe wavo VaFadzai Muchichwa vachiti nguva yanga yarebesa vasina kumbofara. Caps United yakapedza iine mapoinzi makumi matanhatu nematatu, maviri pamusoro peFC Platinum mushure mekurova Chapungu 1-0 mumutambo wavo wekugumisira kuAscot Stadium nemugovera. Mumwe mutsigiri wechikwata ichi VaMisheck Mwayera vanoti varikufara zvikuru nezvakaitika izvi mushure memakore anodarika gumi vchitatarika Murairidzi wemaGreen Machina Lloyd Chitembwe anoti nguva yakadai inofadza zvikuru zvekuti ari kufara kuve mumwe wemhuri iri kupemberera kubudirira kwavo. Chitembwe ndiye aimbova mutambi wekutanga weCaps United kutora mukombe weLigi achirairidza chikwata ichi. Cricket Chikwata cheZimbabwe chemaChevrons nemusi weSvondo chakadamburwa neSri Lanka nemawiketsi matanhatu mufainari yeTri-Series iyo yaisanganisirawo West Indies Chikwata ichi chakanyadzisa zvikuru zvekuti mutambi wavo aive nemaranzi akawanda, Tarisai Musakanda, akakwanisa kukanda makumi matatu nematanhatu chete. ushure mekushandisa vatambi vavo vese, Zimbabwe yakakwanisa maranzi zana nemakumi matanhatu (160) ayo asina kutorera Sri Lanka nguva kudarika. Vashanyi veSri Lanka ava vakasvitsa maranzi zana nemakumi matanhatu nemana (164) vakasara vachiri nemawiketsi matanhatu mumaoko. Izvi zvirikuratidza kuti murairidzi mutsva wemaChevrons, Heath Streak ane mutoro mukuru mukuedza kuvandudza chikwata chake. Embed\n\n\n\nshare\n\n\n\n\n\n\n\nNyaya Ina Michael Kariati\n\n\nby VOA\n\n\n\n\n\n\n\nEmbed\n\n\n\nshare\n\n\n\n\n\n\n\n\n\n\nThe code has been copied to your clipboard.\n\n\n\n\n\n\n\n\n\n\n\n\nThe URL has been copied to your clipboard\n\n\n\n\n\n\n\nShare on Facebook\n\n \n\n\n\n\nShare on Twitter\n\n \n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nNo media source currently available\n\n\n\n\n\n\n\n\n\n\n\n\n\n\n0:00\n\n0:03:37\n\n\n\n\n\n\n\n\n\n\n\n\n0:00\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nPekupinda Napo Kuti Muone Zvamuri Kuda\n\n\n\n\n\n\n128 kbps | MP3\n\n\n\n\n64 kbps | MP3\n\n\n\n\n\n\n\n\nPop-out player No media source currently available 	https://www.voashona.com/a/zimbabwe-mitambo/3614840.html
health	Vanhu Vokurudzirwa Kusambunyikidza Kodzero dzeVana Vanozvarwa Nesikarudzi Mbiri Dzakasiyana	Nyazvi munyaya dzezvehutano dziri kukurudzira mhuri kuti dzitsvagire vana vanozvarwa vaine sikarudzi mbiri yechirumene neyechidzimai kana kuti intersex kuti vatsvagire vana ava rubatsiro nekukukurumidza kuti vakwanisewo kugara hupenyu sevamwe pasina kutya. Mukuru werime sangano rinomirira kodzero dzevane masikarudzi maviri reIntersex Community Trust of Zimbabwe, Amai Tsitsi Ndambambi vanoti varikushanda nevanhu makumi mana, vanosanganisira vana vacheche avo vakazvarwa vaine nhengo mbiri dzakasiyana. Vanotungamira rimwe sangano rekodzero dzevanhu ava reTransSmart, Amai Gumisai Bonzo vatsinhirawo vachiti vakatanga kushanda nemaIntersex mushure mokunge avo vaimbove Senator wekuBuhera, muchakabvu Rejoyce Timire vakazivisa nezvemhuri dzaiva nevana vakazvarwa vaine sikarudzi mbiri vazhinji vacho vanosarurwa. Amai Bonzo vapa mufananidzo wemwanakomana akatovhiringika pfugwa nokuti akararama hupenyu hwekuvharirwa mumba, uye akambosekwa naana mukoti vaisanzwisisa nezvedambudziko iri izvo zvakatozotadzisa kuti aenderere mberi nekurapwa mamwe matenda aimunetsa kuchipatara chemudunhu reBuhera. Vaenderera mberi vachitiwo dzimwe nyanzvi munyaya dzezvehutano hadzisi kunzwisisawo enzvedambudziko iri. Munyori musangano reZimbabwe Doctors for Human Rights, Dr Norman Matara vati kunyangwe vasati vasangana nemunhu ane dambudziko iri, nyaya iyi inokwanisa kugadziriswa nekuvhiya pobviswa imwe nhengo kazhinji inenge isina kunyatsokura zvakakwana. Sachigaro vekomiti yeparamende inoona nezvehutano, Dr Ruth Labode, vaudza Studio 7 kuti oparesheni iyi inotora nguva yakareba uye inodhura. Doctor Labode vanoti panotangwa paitwa ongororo dzakawandisa oparesheni iyi isati yaitwa vakatiwo vanhu vane sikarudzi mbiri hadzisi ngochani sokufunga kunoitwa a nevamwe vanhu. Ongoro yakaitwa pasi rose nesangano reUnited Nations zvakaonekwa kuti mwana mumwechecte kubva muchiuru chimwechete, anozvarwa aine nhengo mbiri dzesikarudzi dzachirume nechidzimai. 	https://www.voashona.com/a/vanhu-vokurudzirwa-kusambunyikidza-kodzero-dzevana-vanozvarwa-nesikarudzi-mbiri-dzakasiyana/6214560.html
business	Makambani Akawanda Okundikana Kuvhura Gore Rino Mamwe Achivharwa?	Gore rino rinonzi harina kutanga zvakanaka mumakambani akawanda munyika sezvo mamwe akakundikana kuvhura kana kuti akaderedza huwandu hwevashandi kubva pakatanga gore rino ra2015. Munyori mukuru wesangano revashandi vemumabhanga reZimbabwe Banks and Allied Workers Union, VaPeter Mutasa, vanoti mabhanga gore rapera chete akarasikirwa nevashandi chiuru chimwe chete kubva muvashandi zviuru zvitanhatu zvaive zviri pamabasa. VaMutasa vanoti gore rino chete vashandi vanosvika mazana maviri nemakumi mashanu vatorasikirwa nemabasa zvichitevera kuvhara kwebhanga reAllied Bank. Sangano iri rinotiwo kana nhaurirano dzekuedza kuponesa rimwe bhanga dziri kuitwa dzikakundikana mukati memazuva gumi ari kutevera, zvinenge zvoreva kuti vamwe vashandi zana nemakumi matatu vanenge vorasikirwa nemabasa avo zvakare. Nyanzvi mune zveupfumi vachishanda nesangano reLabour and Economic Development Research Institute of Zimbabwe, VaProsper Chitambara, vanotiwo dambudziko rekurasikirwa kwevanhu nemabasa harina kubata mabhanga chete asi kuti rakabata makambani ose ari kutatarika. VaChitambara vanoti dambudziko guru ndere kushaikwa kwemari iri kutenderera munyika, uye kusajeka kwemitemo yezvemabhizimusi. Sangano reZimbabwe Congress of Trade Unions rinotiwo hurongwa hwekuvandudza mitemo yemabasa huri kuda kuitwa nehurumende huchatoita kuti vashandi vakawanda varasikirwe nebasa sezvo huchipa vashandirwi masimba ekupinza kana kuburitsa munhu basa paanodira. No media source currently available 	https://www.voashona.com/a/zimbabwe-politics-economy/2599944.html
business	Ongororo Yakaitwa neHofisi yaAmai Chiri Inoti Makanzuru Ari Kutadza Kuita Mabasa Awo neMazvo	Mukuru wehofisi yaComptroller and Auditor- General, Amai Mildred Chiri, vanoti makanzuru emaguta nemadhorobha akawanda munyika haasi kuita basa nemazvo akaita sekutakura marara nekuwanisa vanhu mvura yakachena. Gwaro rakaburitswa nehofisi iyi rinoratidza kuti makunzuru akawanda munyika ari kuita basa asingatevedze mitemo inobata mashandiro emakanzuru aya. Gwaro iri rinoitwo pamusoro pekusatevedza mitemo, makanzuru aya ari kutadza kuita basa nemazvo. GWaro iri rinoti kanzuru yeChitungwiza iri kungopa vanhu nzvimbo dzekuvakira dzimba nemabhizimisi pasina mvura, migwagwa nezvimwe zvinodiwa kuvepo nzvimbo isati yavakwa. Kanzuru yeMasvingo inonzi inogaya 30 megalitres dzemvura pazuva asi guta iri richida 48 mega litres pazuva. Kanzuru yeMutare inonzi haiendesi kubhanga mari yese yainowana uye kuGweru makanzura anonzi haasati abhadhara masitendi aakapihwa nemutengo uri pasi pasi kunyange hazvo aisungirwa kunge akabhadhara masitendi aya. Zvimwewo zvakawonekwa inyaya yekuti midziyo inenge yatengwa nemakunzuru inotora gore kana kudarika isati yaendeswa kumakanzuru aya. Sachigaro weUrban Councils Association of Zimbabwe, zvakarre vari meya veGweru, VaJosiah Makombe, vaudza Studio 7 kuti vanobvumirana nemaonero aAuditor-General, asi vakati zvimwe zvacho zvakatogadziriswa. Asi VaMakombe vati nyaya yekupa vanhu mvura yakakwana nekutakura marara inonetsa kugadzirisa nekuti havasi kuwana rutsigro rwakakwana kubva kuhurumende. Vati mafuta emotokari dzekutakura marara anotengeswa nemari yekunze asi ivo vachibhadharisa mitero nemari yemunyika. Vatiwo kunyange hazvo vakapihwa mvumo yekuti vagari vanoda vabhadhare mitero nemari yekunze, hakuna vari kuita izvi nekuti simba remari yekunze rakadzikira mumabhanga kana zvichienzaniswa nepamukoto. Vati nekuda kwaizvo vanhu vanochinja mari yavo pamukoto vobhadhara mitero kumakunzuru nemari yema RTGS. Vanoona nezvekufambiswa kwebasa musangano rinomirira vagari vemuMasvingo, Amai Rumbidzao Mugurupira, vaudza Studio 7 kuti gwaro raAG raburitsa pachena zvavanogaro taura kuti hapana chinobatika chiri kuitwa nekanzuru yavo kuratidza kuti vari kubhadhara mitero. Sachigrao veHarare Metropolitan Residents Forum, VaMarvelous Khumalo, vatiwo hurumende inofanira kuvandudza bumbiro remitemo yenyika kuitira kuti makanzuru akwanise kushanda akasanunguka. Vati pari zvino pane kupindira kunoitwa nehurumencde uko kunokanganisa makunzuru aya. Hatina kukwanisa kunzwa divi rehurumende panyaya iyi sezvo gurukota rezvematunhu, VaJuly Moyo, vange vasiri kudaira nhare mbozha yavo. Vachitaura mushure mekutambira mabhajeti emakanzuru aya gore rino vasina kuaderedza, VaMoyo vakati vainge vaita izvi nekuti vaida kuti makanzuru aya awane mari yekuti akwanise kuita mabasa akaita sekuwanisa vanhu mvura yakachena nekutakura marara nguva dzose. VaMoyo vakatiwo vanotarisira kuti makanzuru achashandisa mari dzekuvandudzwa kwematunhu kana kuti Devolution kusimudzira magariro evanhu. Asi VaMakombe vati makanzuru akatomirira mari idzi nemaziso matsvuku kubva kuhurumende, sezvo asati apihwa mari idzi. No media source currently available 	https://www.voashona.com/a/state-auditor-general-report-says-counil-are-failing-todo-work-properly-as-expected/5938766.html
politics	VaChombo Vanosungwa neZimbabwe Anti Corruption Commission	"Vaimbova gurukota rezvemari, VaIgnatius Chombo, vamiswa pamberi pedare zvakare neChina vachipomerwa mhosva yekuita huori pamwe nekutambira chiokomuhomwe. VaChombo vakasungwa neChitatu neZimbabwe Anti Corruption Commission, vachipomerwa mhosva kuita zvehuori apo vaive gurukota rezvematunhu. Muchuchisi wenyaya iyi, VaEdmore Nyazamba, vaudza dare kuti VaChombo vakaita huori pakugariswa kwakaitwa vanhu pane rimwe purazi pasi pechirongwa chehurumende cheOperation Garikai/Hlalani kuhle. Va Nyazamba vati VaChombo vakatambirawo chiokomuhomwe pakutengeswa kweimwe imba kuNorton. Gweta raVaChombo, VaLovemore Madhuku, vatsinhira zvataurwa mudare naVaNyazamba pamhosva dziri kupomerwa VaChombo. ""VaChombo vakasungirwa nyaya ine chekuita nechirongwa che Garikayi pazviri kunzi vakaita zvehuori. Hurumende iri kuti pane zvavakaita zvisiri pamutemo maererano nenzvimbo yakazogariswa vanhu,"" VaMadhuku vadaro. VaMadhuku vakumbirawo dare kuti VaChombo vatongwe vachibva kumba pasi pe mari yechibatiso yavakabvisa pamhosva yekutanga muchikumbiro chavakasvitsa kudare repamusoro. Mutongi wedare, Amai Rumbidzai Mugwagwa, vati VaChombo vadzoke kudare musi wa8 Ndira. VaChombo vakapambwa nemasoja pakapindira masoja munyaya dzezvematongerwo enyika zvakazoita kuti vaimbova mutungamiri wenyika, VaRobert Mugabe, vasiye basa. Vakazomiswa mudare mushure memazuva akati kuti vave kupomerwa mhosva dzekuita huori pamwe nekushandisa masimba avo zvisirizvo. Pari zvino Va Chombo vari kuzvipira kumapurisa katatu pazuva mushure mekusiya magwaro emba yavo pamwe nepasipoti yavo kudare. No media source currently available "	https://www.voashona.com/a/zimbabwe-former-finance-minister-ignatius-chombo-taken-by-anti-corruption-commission-and-charged-in-court-lovemore-madhuku/4163990.html
sports	Chivandire onorwa kuZambia	  SHASHA yetsiva yechidzimai, Kudakwashe “Take Money” Chivandire, osimbaradza gadziriro dzake dzemutambo uyo uchamuona achizosangana naCathrine Phiri wekuZambia apo vacharwira bhande reWorld Boxing Council (WBC) super-bantam weight iro risina munhu pari zvino.   Vatambi vaviri ava vachasangana nemusi wa29 Ndira uye Chivandire ari kuita gadziriro dzake akatarisana nemutambo uyu.   Maneja waChivandire, Clyde Musonda, uyo anovazve murairidzi wake, anoti vave kusimbaradza gadziriro dzaChivandire kutanga musi wa3 Ndira.   “Take Money haana kumbobvira awana zororo, zvekuti paKirisimasi chaipo tange tichishanda naye tichigadzirira mutambo wake watakatarisana nawo. Mazuva anoita kunge achiri kure asi chokwadi ndechekuti hapasisina nguva.   “Mutambo uyu mukuru kuna Chivandire uye tiri kuda kuti ahwine bhande iri aite mutambi wetsiva wekutanga kubata bhande guru seiri kubva muZimbabwe,” anodaro.   Musonda anoti Chivandire ange achiita gadziriro dzake achibva kumba asi kutanga nemusi wa3 Ndira, achange ave kugara ega achisimbaradza gadziriro idzi asingasangane neveruzhinji kusvika azoenda kuZambia kumutambo uyu.   Anoti vari kutora danho iri nechinangwa chekudzivirira kuti mutambi uyu asatapurirwe chirwere cheCovid-19 uyezve nekuti pfungwa dzake dzinge dzichingofunga nezvemutambo wake chete.   “Kutanga svondo rinotevera, Kuda achabva kumba kwake achinogara paachange achiita gadziriro dzake. Hatidi kuti asangane neveruzhinji achifamba paanenge achiuya kuzoita gadziriro dzake. Achazongobva chete musi waanoenda kuZambia, iye zvino tiri kumbomuvharira toshanda naye tichinyatsomubika zvakasimba,” anodaro Musonda.	https://www.kwayedza.co.zw/chivandire-onorwa-kuzambia/
sports	Mutambi Takaidza otarisa mberi	SHASHA yenetball inotambira maGems uye neOlympic Dam yekuAustralia – Joice Takaidza – anoti vatambi vemutambo uyu vemuno vanofanirwa kuzvibata kana vachida kusvika kure.   Takaidza – uyo anove mumwe wevatambi vemaGems vakaita rombo rakanaka rekuwana mukana wekutambira kunze kwenyika pamwechete naAdelaide Thandeka Muskwe uyo anotambira Seven Stars yekuEngland – anoti kuzvibata kwakakosha zvikuru mumutambo uyu.   “Kuzvibata kunodiwa, hapana kwaunoenda kana usina kuzvibata uye zvese zvinotariswa kwese kwaunoenda kunogadzirira mitambo.   “Saka ndinoti kune vamwe vatambi vemaGems rambai muchizvibata muchiziva basa renyu,” anodaro Takaidza.   Shasha iyi ichatanga kutamba netball, yakambotambira zvikwata zvinosanganisira Gathsmine, Renaissance neZDF Queens uye nechikwata chenyika ichi.   Asi akazosiya mutambo uyu paakaenda kunogara kunyika yeAustralia nemurume wake uko akange awana basa. Takaidza anoti aive asingade zvekuramba achitamba netball asi murume wake ndiye akazotaurira vanhu kubasa kwake kuti mudzimai wake inyanzvi chaiyo yemutambo uyu zvakazoita kuti atange kutamba zvakare.   “Pandakaenda kuAustralia, ndakamboda kuhwanda ndisingade kuzivikanwa kuti ndinotamba netball asi murume wangu ndiye akazoudza vanhu kubasa kwake kuti ndaitambira nyika yangu, ndokutanga kudzoka kwandakaita mumutambo uyu. Mwanasikana wangu ane makore 11 okuberekwa anonzi Tatenda akatanga kurakidzawo rudo rwemutambo uyu saka ndakaona kuti ndinofanirwa kuramba ndichitamba uye ndichimudzidzisawo kuti asimukire.   “Zvinonakidza kuti auye achindiona ndichitamba uye iniwo ndoenda kunomuonawo achitamba, kuAustralia anotamba netball nebasketball. Ishasha muchikwata cheAustralia Under-13 chebasketball apa iye ane makore 11 chete ekuberekwa,” anodaro.   Anoenderera mberi achiti, “Shuviro yangu kuti nditambe imwe World Cup uye ndiri kuzozviita mugore ra2023 nekuti ndichiri kuzvinzwa kuti zvichirimo mandiri. Kunze uku kwanaka kutambira nekuti pakaita mutemo mutsva unenge wauya ndimi munotanga kuziviswa kana kudzidziswa nezvazvo saka kunotibatsira kukura sevatambi. Saka ndinoti kune vamwe vemaGems shandai nesimba mugouya kuzotambirawo kunze kwenyika nekuti kunokubatsirai kukura sevatambi.”	https://www.kwayedza.co.zw/mutambi-takaidza-otarisa-mberi/
politics	Vanorwira Kodzero dzeVakapondwa muNguva yeGukurahundi Vosungwa paZuva reKubatana kweZanu PF nePF Zapu	Sangano remagweta reZimbabwe Lawyers for Human Rights rinoto vanhu vatatu vesangano rinorwira kodzero dzevane hama dzakafa kana kukuvadzwa munguva yeGukurahundi reIbhetshu Likazulu vacharara mujeri nhasi. ZLHR yanyora padandemutande rayo reTwitter kuti vatatu ava vasungwa pedyo nechiumbwa chamushakabvu Joshua Nkomo vakanzi vatyora weCrimina; Code vachinzi vainge vachida kuratidzira zvisiri pamutemo. Vange vakatakura chinyorwa chakanzu, “The power of the memory & seeking justice & healing enf Genocide off Gukurahundi” Mapurisa ange afumobata jongwe muromo achirambidza vanhu kuungana pedyo nechiumbwa ichi. VaMbuso Fuzwayo, munyori mukuru wesangano reIbhetshu Likazulu vatenda kuti vanhu vatatu vasungwa pachirongwa chavo chanhasi ichi. Hatina kukwanisa kunzwa kubva kumutauriri wemapurisa Assistant Commissioner Paul Nyathi sezvo nharembozha yavo yange isingabatike. Asi mumwe mukuru wemapurisa ange achitungamira chiwakata chemapurisa chamisa chiitiko ichi uyo angozvidoma nezita rekuti Inspector Dube ati ange asingadi kuti vanhu vaungane nekuti hurongwa hwange huchida kuitwa uhu hwange husina kubvumidzwa nemapurisa. Studio 7 yaona gwaro rinoratidza kuti veIbhetshu Likazulu vakanyorera mapurisa sezvinodiwa pamutemo asi vakarambidzwa kuti vasaite gungano iri. Vanhuwo zvavo nevamwe vange vachida kutorwa mifananidzo pachiumbwa chamushakabvu Nkomo pamwe nevatori venhau vange vachiita basa ravo vanosanganisira veStudio 7, vaudzwa nemapurisa aya kuti vabve panzvimbo iyi zvisinei kuti vange vaine magwaro avo ekuita basa, zvinove zvashorwa nemumwe mutori wenhau Lulu Brenda Harris uyo anoshandira bepanhau repadandemutande reCITE. Mutungamiri wesangano reZINASU VaBenoni Ncube avo vati vange vauya kuzopa rutsigiro rwavo pachiitiko ichi vaudza Studio 7 kuti zvaitwa nemapurisa zvinoratidza kuti hurumende haizi kuzadzikisa zvainoreva panyaya yeGukurahundi. Munyori webato reZAPU mudunhu reBulawayo avo vakarwawo hondo yerusununguko vari pasi pemauto eZIPRA VaVivian Siziba vatiwo zvaitwa nemapurisa zvinoratidza kuti hapana kubatana kwechokwadi munyika. Asi vachitaura munguva pfupi yapfuura mutungamiri wenyika VaEmmerson Mnangagwa vati ivo nehurumende yavo vaive vazvipira kugadzirisa nyaya yeGukurahundi. Nyaya yekurambidza vanhu murunyararo iri kushorwa neAfrican Commission On Human and People’s Rights negungano reUnited Nations. Masangano aya anoti kuratidzira murunyararo ikodzero iri mubumbiro remutemo wenyika uye Zimbabwe yakanyorerana nenyika dzepasi rino zvibvumirano zvekuremekedza kodzero dzevanhu. No media source currently available 	https://www.voashona.com/a/6887861.html
politics	Nyaya yeKutemerwa Zvirango neBritain kweVanodzivirira Nyika Yokonzera Mutauro	Mumavhiki maviri anotevera, sangano reEuropean Union riri kutarisirwa kuti rizeye zvekare nyaya yezvirango zvakatemerwa vamwe vakuru vakuru muhurumende. Mutungamiri weAmerica, VaJoe Biden, vari kutarisirwawo mukutanga kwaKurume kuti vazeyewo zvakare kuti vowedzera here kana kuti kwete zvirango zvakatemerwa vamwe vatungamiri vari kupomerwa mhosva yekutyora kodzero dzevanhu. Asi semunongedzo wekuti zvinhu hazvina kumira zvakanaka, hurumende yeBritain yakatemera zvirango gurukota rezvevasori, VaOwen Ncube, mukuru wevasori, VaIsaac Moyo, vaive mutungamiri wemauto ePresidential Guard uye vave mumiriri weZimbabwe kuTanzania, VaAnselem Sanyatwe, pamwe nemukuru wemapurisa, VaGodwin Matanga. Vana ava vari kupomerwa mhosva yekuva nechekuita nekupfurwa kwevanhu gumi nevanomwe vairatidzira kukwira kwemutengo wemafuta ekufambisa dzimotokari muna 2019. Asi zvirango zvakatemerwa vakuru ava zvinoshanda here uye zvii zvingaitwe kuti zvibviswe? Nyanzvi munyaya dzezvematongerwo enyika, uye vari mukuru wesangano reCentre for Natural Resource Governance, VaFarai Maguwu, vanoti vatungamiri venyika vanofanira kugadzirisa hukama nevanhu vemuZimbabwe kuburikidza nekuremekedza kodzero dzavo. Asi nhengo yeZanu-PF vakambotungamira bato rinopikisa reDARE, VaGilbert Dzikiti, vanoti Britain haina kodzero yekutemera Zimbabwe zvirango nekuti haisi iyo United Nations. No media source currently available  	https://www.voashona.com/a/nyaya-yekutemerwa-zvirango-kwevanodzivirira-nyika-nebritain-yokonzera-mutauro/5765229.html
health	Mutori weNhau, Tawanda Gudhlanga, Ashaya nehirwere cheCovid-19	Vatori venhau munyika voita misodzi pamatama zvakare zvichitevera kushaya kwemumwe wavo, uyo anonzi atorwa nedenda reCovid 19. Pasina kana mazuva akawanda vatori venhau vabva kuradzika mumwe wavo, muzvinambiri munyaya dzekutora nhau, Sandra Nyaira, uyo akamboshandira Studio7 kwemakore gumi nemaviri, mumwe mutori wenhau ange ane mukurumbira munyika, Tawanda Gudhlanga, ashaya zvakare nechirwere che Covid 19 nhasi mangwanani. Kushaya kwaGudhlanga kwaziviswa neshamwari yake, Nigel Nyamutumbu, padandemutande rake eTwitter nhasi mangwanani. Mutungamiri werimwe remasangano anomirira vatori venhau munyika, reZimbabwe Union of Journalists, VaMichael Chideme, vati vatori venhau varwadziwa zvikuru nekushaya kwaGudhlanga misodzi yavo yekuchema Nyaira, isati yambowoma. Munyori musangano reYoung Journalists Association of Zimbabwe, VaLeopold Munhende, vakurudzirawo hurumende kuti isawanze misangano inoita kuti vatori venhau vange varipo vachiti hurumende yave kufanira ushandisa humhizha hwechimanjemanje kuitira kuderedza mikana yekuti vatori venhau vasangane nevari muhurumende senzira yekuderedza mikana yekubatwa nechirwere cheCovid 19. Gurukota rezvekuburitswa kwemashoko, Amai Monica Mutsvangwa, havana kunge vapindura mibvunzo yatavatumira uye mutevedzeri wavo VaKindness Paradza vati titaure nemunyori mubazi ravo VaNick Mangwana avo vanga vasiri kubatika panharembozha yavo. Asi VaMangwana vanyora padandemutande ravo reTwitter vachiti varwadziwa nekufa kwaGudhlanga vakati chiri kunyanyorwadza ndechekuti nyika iri kuramba ichirasikirwa nevatori venhau vane mukurumbira. Zvichakadai, gurukota rezvemari VaMthuli Ncube vaburitsa mashoko ekuti vachatura hurongwa hweMid Term Budget and Economic Review svon do rinouya vachishandisa humhizha hwechimanje-manje nechikonzero chekupararira kwedenda reCovid 19. Mutungamiri weMedia Istitute of Southern Africa muZimbabwe, VaTabani Moyo, avo varatidzawo kushushikana nekufa kwaGudhlanga, vatiwo dai makambani enhau aonawo kuti vatapi venhau vanovashandira vave vashoma munzvimbo dzavanoshandira uye vane zvikwanisiro zvekuzvidzivirira kuchirwere cheCovid 19. Mupepeti webepanhau reThe Observer, VaBarnabas Thondlana vatiwo zvakakosha kuti vatori venhau vabaiwe nhomba dzekudzivirira Covid 19 uye kuti vashandire kudzimba dzavo. Gudhlanga, uyo ange ave nemakore makumi mana nerimwe chete ekuberekwa, ange ave maneja wenhepfenyuro yeYaFM kuZvishavane. Gudhlanga akamboshandira makambani enhau anoti ZBC-TV achitepfenyura chirongwa chinonzi Business Forum, uye akashandirawo nhepfenyuro yeClassic263 pamwe neSport FM. Muna 2017, Gudhlanga akapihwa mubayiro wekuva munhu akakunda vamwe vese munyika pakutepfenyura parhedhiyo mumakundano eNational Arts Merit Awards. Kusvika pari zvino, vatori nenhau vashanu vafa nechirwere ichi kubva zvachakapinda munyika. Vatori venhau ava vanoti Zororo Makamba, uyo akave wekutanga kutorwa nechirwere ichi, aive munyori mukuru weZUJ, Foster Dongozi, mutapi wenhau weZBC, Janet Munyaka, Sandra Nyaira pamwe naGudhlanga. No media source currently available  	https://www.voashona.com/a/zimbabwe-scribe-tawanda-gudhlanga-dies-from-covid-19/5974273.html
health	Nyanzvi yeHutano hwePfungwa Yokurudzira Kutsigirwa kweVarwere vePfungwa neVehukama	Imwe nyanzvi yezvehutano hwepfungwa inoti zvakakosha chose kuti vanhu vane dambudziko rehutano hwepfungwa vapiwe rutsigiro nevanhu vari pedyo navo kuitira kuvabatsira kuti vakwanise kurarama munharaunda dzavagere. Doctor William Guri, avo vanoshanda neboka rezvehutano hwepfungwa kuvana vadiki kuBritain, vanoti basa ravo ndere kupa rutsigiro muzvikoro, kuvana, kuvadzidzisi nekuvabereki, nechinangwa chekuti vana vakwanise kuwana rutsigiro vachiri vadiki kuitira kuti vazokura vakasimba muhutano hwavo hwepfungwa. Doctor Guri vanoti basa rehutano hwepfungwa rinogona kuonekwa nevamwe sebasa risina kukosha, asi ibasa rakaskosha kwazvo rinofanirwa kutsigirwa nedzihurumende pamwe neveruzhinji. Vanoti pane zvakawanda zvinokonzera kuti munhu arware nepfungwa, zvinosanganisira kuomerwa nehupenyu, hurwere hweshuramatongo hweHIV/AIDS, kana kushaya basa chaiko. Doctor Guri vanotiwo ongororo dzavari kusanganawo nadzo dziri kuratidza kuti chirwere chiriko iye zvino ichi che Covid-19, chiri kukonzerawo zvakare kuti vanhu vakanganiswe hutano hwepfungwa kuburikidza nekugara vanhu vakavharirwa mudzimba vasingasangane nevamwe kungava kumabasa, kunzvimbo dzekudyira, kana kumitambo. Vanotiwo murwere weCovid-19 kana akasashanyirwa kuchipatara nehama neshamwari, anogona kukanganisika pfungwa zvakare. No media source currently available 	https://www.voashona.com/a/zimbabwe-diaspora-mental-health-doctor-william-guri/5540503.html
health	Vanhu Vakawanda Vanoti Vanoda Ruzivo Pamusoro peNhomba yeCovid-19	Vagari vemuHarare vakawanda vanoti kunyange hazvo vari kufara kuti kwave nenhomba yokudzivirira chirwere cheCovid 19, vazhinji vavo vanoti havasi kunyatsonzwisisa nezvemushonga uyu. Mumwe mugari wemuguta, VaAlbert Mwaengepi, vanoti kunynage hazvo gurukota rezvehutano, VaConstantino Chiwenga, vakapaiwa chibaiwa nhomba yeSinopharm veruzhinji vachizviona, kutambirika kwenhomba iyi kuchanetsa muvanhu vakawanda munyika. Mutori wenhau, Henry Munjanja,anotiwo haasi kuzobaiwa nhomba iyi nechikonzero chokuti mushonga uyu wakangoerekana wamhara nendege pasina kana chenjedzo yokudzidzisa kana kuzivisa veruzhinji kuti mushonga uyu unoshanda sei. Asi nhengo yesangano reThe Aids and Arts Fondation, VaEmmaunel Gasa, vanoti vari kufara chaizvo nenyaya yenhomba yeCovid 19 yave munyika. Asi VaGasa vanoti zvainge zvakanaka zvikuru dai nhomba iyi yakatanga yaongororwa nenyanzvi dzehutano dzemunyika isati yabaiwa veruzhinji. Mumwe mugari wekuArdbernie, Amai Nakisai Murenje, vanoti vakakurudzirwa nehama neshamwari dziri mhiri kwemakungwa avo vakatobaiwa nhomba dzokudzivirira kutapuriranwa kweCovid 19, asi vanoti kutambirika kwenhomba yeSinopharm munyika kuchanetsa kana hurumende isina kupa veruzhinji mashoko akakwana ezvemashandiro emushonga uyu. Asi mumwe mukuru mubazi rezvehutano, Dr Robert Mudyiradima, vanoti pane hurongwa hwekushambadzira zvakadzama chirongwa chenhomba yeSinopharm kumativi mana enyika. Zimbabwe yakagamuchira neMuvhuro wapfuura nhomba dzinosvika mazana maviri ezviuru dzayakapihwa neChina pachena kuitira kuti ibaye vanhu kuitira kuti vazvidzivirire kuchirwere cheCovid-19. Zimbabwe iri kutarisira kuwana mwedzi unouya imwe nhomba inosvika mazana matanhatu ezviuru iyo yakatenga kukambani yekuChina ye Sinopharm. Hurumende inoti inotarisira kubaya vanhu zvikamu makumi matanhatu kubva muzana senzira yekurwisa kupararira kweCovid-19. No media source currently available 	https://www.voashona.com/a/harareans-want-to-know-more-about-covid-vaccine-from-china/5785290.html
business	Kambani yeEconet Group Yotungamira Mukubatsira Vakawirwa neTsaona yeCyclone Idai	"Kambani yenharembozha, yeEconet Group, inoti yatumirawo michina yechizvinozvino, yema drone, pamwe nezvikopokopo nezvikepe kuti zvibatsire mukutsvagwa kwevanhu vakashaya mutsaona yedutumupengo Cyclone Idai pamwe nevachiri vapenyu kuManicaland. Mukuru anoona nezvekuburitswa kwemashoko muEconet Group, VaFungai Mandiveyi, vanoti kambani yavo yakakwanisawo zvakare kubatsira nemabhokisi ekuvigisa vafi anosvika makumi mashanu, pamusoro pezvimwe zvakawanda zvairi kubatsira nazvo mutsaona yemafashamu iyi, zvinosanganisira mari. ""Ma drone tagara tichiashandisa mubasa redu kuona kuti michina yedu yakamira zvakanaka here kana kuti yave kuda kugadziriswa. Asi takaona kuti tinogona kuashandisawo mukutsvaga vakapona mutsaona iyi. Ma drone ari nani pane zvikopokopo nedzimwe nguva nekuti anogona kupinda pasingakwanisi kupindwa nechikopokopo, uye anogona kubhururuka ari pasi chaizvo."" VaMandiveyi vanoti kambani yavo iri kurwisawo kuti masaisai awanikwe munzvimbo idzi kuburikidza nekugadzira michina yavo yakarohwa nedutumupengo iri. Vanoti vari kubatsirawo nekupa makadhi ekufonesa kana kuti air time kuvanhu vari mumapoka akasiyanasiyana vari kushanda mukubatsira kutsvagwa kwevanhu, kuvhura migwagwa, nemamwe mabasa. Econet ine vanhu vari kubatsira vakawanda, uye yakatovhura muzinda wayo wekusvikira rubatsiro uyo uri maMutare. Vamwe vevari kubatsira ndavanachiremba. Kambani iyi yazivisawo kuti yabatana neAir Zimbabwe mukutakurwa kwerubatsiro kubva kuvanhu vari kuVictoria Falls neBulawayo kuenda kuHarare uko rubatsiro urwu rwunozorongedzwa rwusati rwananga kwaMutare kwarwunozosusukidzwa kuenda kunzvimbo dzine dambudziko. No media source currently available  "	https://www.voashona.com/a/zimbabwe-cyclone-idai-econet-fungai-mandiveyi/4844943.html
sports	Zvikwata zvehandball hutu kuZambia	ZVIKWATA zviviri zvemutambo wehandball mumapoka anoti Under18 ne21 svondo rino zvakaenda kuLusaka, kuZambia uko zviri kutarisirwa kukwikwidza mumitambo yeAfrica Zone 6 International Handball Federation Challenge Trophy.   Zvikwata zviviri izvi zviri kurwira matikiti ekuzoenda kunokwikwidza kumitambo mikuru yevechidiki ichaitirwa kuMacedonia kozoti yevakuru iyo ichaitirwa kuSpain gore rino.   Munyori mukuru wesangano reZimbabwe Handball Association, Edson Chirowodza, anoti zvikwata zvavo zvicharwa sebvumba kuti zvigokwanisa kuenderera mberi mumutambo uyu.   “Uyu mukana mukuru wezvikwata zvedu kuti zvigoenda kunokwikwidza kuEurope zvakamirira Africa, saka takagadzirira nepatinokwanisa napo kuti tigohwina.   “Tinovimba zvikuru kuti svondo rino ticharwa semvumba tigosimudza mukombe nekuti hakuna zvimwe zvatiri kutsvaga kunze kwekuhwina chete,” anodaro Chirowodza.   Mutambo uyu une zvikwata zvisere izvo zvakaiswa mumapoka maviri anoti Group A neB uye chikwata cheZimbabwe chevechidiki cheU19 chakaiswa muboka rine zvimwe zvinosanganisira Madagascar, Lesotho neSeychelles kozoti chevakuru chiri muGroup A zvakare umo mune Madagascar, South Africa neSwaziland.	https://www.kwayedza.co.zw/zvikwata-zvehandball-hutu-kuzambia/
business	Vashandi Vanoti Vari Kubatwa Kwiyo paChirongwa cheGEMS	Zvichitevera kuparurwa kwehomwe yevashandi vehurumende yekuchengeta mari, yeGovernment Employees Mutual Savings Fund (GEMS), iyo yakaumbwa muna Kukadzi gore rapfuura, vamwe vashandi vehurumende vanoti havasi kufara nezvakaitwa nehurumende pamusoro penyaya iyi. Hurumende inoti homwe iyi ichange ichipindwa nevashandi vanoda zvavo uye vashandi ava vachange vachibatirwa zvikamu zviviri nezviga zvishanu kubva muzana, kana kuti 2.5% yemuhoro mwedzi wega wega. Hurumende inoti chinangwa chehomwe iyi ndechekubatsira vashandi vachiri pamabasa neavo vave pamudyandigere. Asi rimwe sangano rinomirira varairidzi, reAmalgamated Rural Teachers Union of Zimbabwe (ARTUZ) rinoti vashandi havana kuudzwa zvakakwana kana kubvunzwa pamusoro pechirongwa ichi. Sangano iri rinotiwo harifari nemabatiro anoitwa mari dzevashandi nehurumende. Mutungamiri weARTUZ, VaObert Masaraure, vanoti chekutanga ndechekuti vashandi vaifanirwa kupihwa mukana wekupa pfungwa dzavo pachirongwa ichi chisati chaumbwa. VaMasarure vanotiwo panotanga chirongwa ichi, mushandi wese anobatirwa mari inoenda kuhomwe iyi. Kana achida kuramba ari nhengo anongozvisiya zvakadaro. Asi kana mushandi asingadi kuva muchirongwa ichi, anomanikidzwa kunyorera kuhomwe iyi achiti haasi kuti kupinda muchiri panguva iyo mari yake inenge ichibatwa nehurumende kudzamara homwe iyi yamubvisa muchirongwa ichi. Tatadza kubata gurukota rinoona nezvevashandi, VaPaul Mavima, uye vanga vasati vapindura mibvunzo yatavatumira pataenda pamhepo, asi taita hurukuro naVaMasaraure. No media source currently available 	https://www.voashona.com/a/zimbabwe-artuz-rejects-govet-gems-programme-obert-masaraure/5764819.html
politics	VaTemba Mliswa Vochengetedzwa neMapurisa kuEsigodini	Mutungamiri wesangano reYouth Advocacy for Reform and Democracy kana kuti YARD VaTemba Mliswa vakachengetedzwa nemapurisa kuEsigodini, kuMatabeleland South mushure memusangano wavange varonga. Zvinonzi VaMliswa vasungwa pamwe chete nevamwe vechidiki vesangano ravo vanosvika makumi maviri apo vange vachiita musangano. Kanzura weZanu-PF munzvimbo iyi, VaPatson Sibanda havana kufara nemusangano uyu zvapa kuti vadaidze mapurisa uye vechidiki veZanu-PF. Mutauriri weYARD VaTinotenda Mhungu vaudza VaSibanda kuti pasi pebumbiro remutemo vane kodzero yekuita misangano murunyararo uye vayedza kuvaratidza bumbiro remutemo iri. Asi vati VaSibanda vati havanei nebumbiro remutemo iri sezvo iyi iri nzvimbo yavanotonga. Kuchegetedzwa kwaVaMliswa uku kunouya zuva rimwe chete mushure mekunge vabatana nezviuru nezviuru zvevatsigiri veMDC-T zvakaratidzira muguta guru reBulawayo nemusi weMugovera zvichiti hazvisi kufara nematongero emutungamiri wenyika VaRobert Mugabe. Pakuratidzira uku, VaMliswa vakakurudzira vanhu kuti vabvunze Zanu-PF kuti mari yemangoda inosvika mabhiriyoni gumi nemashanu yakaendepi. VaMugabe mbune ndivo vakaudza nyika kuti mari iyi yainge yatsakatika. VaMliswa vakati mari iyi ikasawanikwa ichashandiswa musarudzo dza2018 neZanu-PF. Hatina kukwanisa kubata mapurisa ekuEsigodini kanawo mutauriri wemapurisa Senior Assistant Commissioner Charity Charamba sezvo nhare dzavo dzange dzisiri kudairwa.  	https://www.voashona.com/a/zimbabwe-matongerwo-enyika/3350719.html
sports	Hazard asendeka shangu	asendeka shangu dzekutambira nyika yake yeBelgium.   Mutambi uyu (31) akasarudza kusatambira nyika yake apo ichange ichirwira kuenda kumutambo we2024 European Championships uye ne2026 World Cup.   Zvichitevera kuburitswa kwakaita chikwata chake kuWorld Cup kuQatar, Hazard asiya mushure mekutambira nyika yake kwemakore 14 apo ave kutarisira kumutsiridza hupenyu hwake hwenhabvu kuReal Madrid.   “Nhasi ndavhura chimwe chikamu. Ndokutendai nerudo,” Hazard anonyora paInstagram.   “Ndokutendai nerutsigiro rwenyu. Ndinokutendai nenguva yemafaro atakave navo kubva gore ra2008.   “Nhasi ndasarudza kusiya kutambira nyika yangu. Chikwata chitsva chevechidiki chagadzirira. Ndichakusuwai zvikuru.”   Bepanhau rekuBelgium Het Laastest Nieuws rakanyora kuti Hazard akange akurukura nevamwe vaanotamba navo nhabvu kuti anoda kusiya kutambira nyika yake kubva pavakaburitswa kuWorld Cup neCroatia.   Mazuva matanhatu akatevera, Hazard haana kushandura pfungwa dzake sezvo akabva azivisa vanhu 27.2 miriyoni vanomutevera paInstagram.   Matambiro ake muchikwata cheBelgium ange adzikira izvo zvakaona mutambo waakapedzisira kutambira nyika yake kuWorld Cup achipinzwa kwatambwa maminitsi anodarika 87 wave kunopera.   Akatanga kutambira Belgium aine makore 17 okuberekwa mugore ra2008 apo vakatamba neLuxembourg nemusi wa19 Mbudzi, 2008.   Mutambi uyu, uyo aimbove kuChelsea, akakwanisa kutambira nyika yake ka126, ndokunwisa ka33 uye achibatsira vamwe vatambi kunwisa ka36.   Hazard akatungamira Belgium ari kaputeni mumitambo 56. – SportsMail Football	https://www.kwayedza.co.zw/hazard-asendeka-shangu/
business	ZRP Inoti Mari Yayakapihwa muBhajeti naVaNcube Haikwane Kutenga Pfuti, Hutsi Hunokatyidza neZvimwe	Mubhajeti risati ratambirwa nedare reparamende kana kuti budget proposal ravakatura vhiki rapera, gurukota rezvemari Muzvinafundo Mthuli Ncube vakapa mapurisa eZimbabwe Republic Police kana kuti ZRP mari inosvika mabhiriyoni makumi matanhatu emunyika kana kuti 60 billion dollars ekuita mabasa. Asi vakuru vemapurisa vanoti kuti vakwanise kuita zvavanotarisirwa kuita, vanoda mari inosvika mabhiriyoni mazana mashanu nemakumi masere kana kuti 580 billion yemunyika.  Mumwe mutevedzeri wemukuru wemapurisa achiona nezvevashandi, Deputy Commissioner General (Human Resources) VaElliot Ngirandi, vaudza nhengo dzeparamende kuti ZRP mari yavari kunzi vapihwe kana bhajeti rikatambirwa nedare iri ishoma zvikuru pane zvavange vachitarisira.  Semuenzaniso, vatiwo vaida mari inosvika mabhiriyoni mazana mana nemakumi maviri emadhora kana kuti 420 billion pamabasa akasiyana siyana akafanana nekutenga zvombo, motokari nezvimwe zvikwanisiro asi vakapihwa mabhiriyoni gumi nemaviri emadhora emunyika chete kaba kuti 12, 6 billion. VaNgirandi vati vaida mari inosvika makumi mashanu emabhiriyoni kana kuti 50 billion doallrs kuti vakwanise kuendesa mapurisa kunzvimbo dzakasiyana siyana siyana. Vati mapurisa anoenda kubasa asina mari yekubatsirikana kana kuti maallowances vakatiwo mapurisa ari kushandisa mbozhanhare dzavo pachinhambo chekushandisa zviovha zvepabasa. VaNgirandi vatiwo zvinosuwisa kuti vane vanenge vari muhusungwa kuzvitokisi havawani chekafu. Vatiwo kana zvipatara nemakirinika zveeZRP hazvina mishonga uyewo vaida mabhiriyoni matanhatu ekutenga mishonga asi vakapihwa mabhiriyoni maviri chete pabhajeti regore rinouuya. VaNgirandi vakumbira nhengo dzeparamende kubva kukomiti inoona nezvemukati menyika nekomoti yeSeneti inoona nezverunyararo munyika kuti vataure negurukota rezvemari kuti riwedzere mapurisa mari . Asi munyori mubazi rezvekudzivirirwa kwenyika, VaAaron Nhepera, vavimbisa nhengo dzeparamende kuti munyika hamusi kuzoita nyonga nyonga nekuda kwekuti ZRP yakapihwa mari shoma vachiti vakatoudza mutungamiriri wenyika nezvenyaya iyi. Vakumbirawo nhengo dzeparamende kuti dzitaure nebazi rezvemari kuti ripeZRP mvumo yekushandisa mari yefaindi nedzimwe dzainowa vachiti izvi zvinoita kuti mmapurisa awane mari yekushandisa yakakwana.  Zvichakadai mukuru mubazi reCivil Registry, Registrar General, VaHenry Machiri, vaudzawo nhengo dzeparamende kuti bazi ravo harina kuwana mari yaraida mubhajeti vachiti vakapihwa mabhiriyoni gumi reimwe kana kuti 1, 1 billion chete asi ivo vaida zana remabhiriyoni emadhora kana kuti 100 billion dollars.  VaMachiri vati vashandi vebazi ravo vakatoresa vanhu zvitupa mumatunhu ese munyika pasi pechirongwa cheNational Mobile Registration gore rino havasti vabhadhra. Varatidzawo kusafara nenyaya yekuti havana kupihwa mari yekunyoresa vanhu kuvhota zvakare kana Zimbabwe Electoral Commission ichinge yapedzeda kutara miganhu yenzvimbo dzekuvhotera gore rinouya kana kuti Delimitation. VaNhepera vatiwo kunyoreswa kwevanhu kwakashosha uye vakumbira nhengo dzeparamende dzione zvadzingaiite kuti mari yekuita izvi iwanike. Sachigaro wekomiti inoona nezvekudzvirirwa kwenyika, VaAlbert Nguluvhe pamwe nasachigaro wekomiti inoona nezverunyararo, VaDavid Parirenyatwa vaudza VaNhepera nevamwe kuti vataure zvinhu zvakakosha zvavanoda kuti zviwedzera mari vachiti zviri pachena kuti hapana mari yakawanda yekupa kuzvirongwa zvese zvabazi ravo.  Pari zvino mapazi ese ehurumende ari kusangana nemakomiti eparamende achitaura kuti anoda kuwedzerwa mari yakawanda zvakadii paramende isati yapasa bhajeti re4.5 trilllion rakaturwa svondo rapfuura. Mapazi ehurumende ainge achida mari inosvika matrillion masere nemabhiriyoni manomwe kana kuti 8,7 trillion.	https://www.voashona.com/a/6855001.html
business	Sangano Rakazvimirira reCOTRAD Rombomiswa Kushanda neHurumende	Hurumende yambomisa sangano rinorwira kodzero dzevanhu reCommunity Tolerance and Reconciliation Development Trust kuita basa mudunhu reMasvingo ichiti inoda kuongorora kuti inemagwaro ari pamutemo here kuti inge ichishanda munyika. Ve Cotrad vanoti izvi zvine zvematongerwe enyika mukati sezvo sangano ravo ruchita basa rekurwira kodzero dzevanhu uye range richiteverwa kubva muna ndira pakamboita ratidziro yakavharisa nyika. Vachitaura ne Studio 7 VaBrighton Ramusi mushandi weCotrad vati vagamuchira tsamba kubva kuna mudzviti wedunhu reMasvingo VaRay Hove ichivaudza kuti vambomire basa. VaRamusi, avo vakambosungwa nevamwe vashandi vesangano iri muna Ndira vanoti hurumende yagara isingafaire basa ravanoita. Vatiwo zviri kuratidza kuti hurumende iripo haina hutongi hwejekere sezvo ichida kuvhara mikana yekushanda kumasangano anodzidzisa vanhu zvekodzero dzavo. Vanoona nezvekufambiswa kwemabasa musangano iri VaZivanai Muzorodzi vati kumiswa kushanda kwavaitwa kuchakanganisa zvikuru vashandi vavo. VaRamusi vaenderera mberi vachiti nyaya yemagwaro haisiriyo yavari kurambidzirwa sezvo vane gwaro re Notarial Deed of Trust ravakanyoresa kuhurumende muna 2012 rine nhamba dzinoti MA1050/2012. Vanoti uku kumbunyikidzwa kwekodzero dzavo sezvo vachipomerwa mhosva yekupindira mune zvematongerwe enyika uye vachinzi vanotsigira bato guru rinopikisa reMDC inotungamirirwa naVaNelson Chamisa. VaRamusi vati havasi kuzopeta maoko kodzero dzavo dzichi mbunyikidzwa nekudaro vachaendesa hurumende kumatare. VaHove varamba kutipa chikonzero chavamisira Cotrad basa parunhare vachiti vange vakabatikana apowo gurukota reMasvingo, VaEzra Chadzamira vati vange vasati vasumwa nezvenyaya iyi. Vati tizovafonere asi havana kuzobatika panharembozha yavo. Vanoona nezve matongerwe enyika vakazvimirira VaMasimba Gonese, vati hurumende yatotanga kushungurudza masangano ainofunga kuti anovapikisa. Vati uku ndiko kutanga kwekuvharwa kwemasangano akazvimirira sekuzadzikisa mashoko akataurwa nemutungamiriri wenyika VaEmmerson Mnangagwa kuMwenezi. Hurumende inopomera masangano akazvimirira mhosva yekushanda nemapato anopikisa kuda kuipidigure nechisimba. Mugore ra 2013 hurumende yakambovharisa masangano akazvimirira makumi maviri nemapfumbamwe mudunhu reMasvingo. No media source currently available 	https://www.voashona.com/a/sangano-rakazvimirira-recotrad-rombomiswa-kushanda-nehurumende/4829196.html
politics	Zimbabwe Yokurudzirwa Kuremekedza Kodzero dzeVanhu Isati Yatambirwa Kuva Nhengo yeCommonwealth	Chikwata chesangano reCommonwealth icho chiri munyika kuongorora kuti Zimbabwe yodzorwa musangano iri here kana kuti kwete, chiri kusangana nehurumende, mapato anopikisa nemasangano anoshanda akazvimirira. Asi nyanzvi munyaya dzezvematongerwo enyika nekudyidzana nedzimwe nyika dzinoti zvakakosha kuti hurumende iremekedze kodzero dzevanhu pamwe nehutongi hwejekerere kuti kuti itambirwe zvakare muCommonwealth. Chikwata chenyika dziri mugungano reCommonwealth chiri munyika chiri kuenderera mberi nehurukuro nemapato nemasangano akasiyana siyana. Vataura neStudio 7 vakawanda vanoti hapana chakaipa kuti Zimbabwe idzorwere mugungano iri asi inofanira kuremekedza kodzero dzevanhu. VaTabani Mlambo avo vanogara kuChipinge East, ndemumwe ane muonero uyu. Mukururu wesangano reZimbabwe Human Rights NGO Forum iro raita hurukuro nechikwata ichi, Doctor Musa Kika vati vanotsigira kudzokera kweZimbabwe muCommonwelath asi.. Dr Kika vaudza Studio 7 kuti havashamisiki kuti nhengo gumi dzeCitizens Coalition for Change idzo dzange dzave nemwedzi mishanu dzichinyimwa mukana wekubvisa mari yechibatiso panyanya yadziri kupomerwa yekukonzera mhirizhonga kuNyatsime dzapihwa mukana uyu nhasi nekuda kwekuti chikwata cheCommonwealth chiri munyika. Asi gurukota rezvemitemo VaZiyambi Ziyambi vakaudza Studio 7 kuti hurumende haipindire panyaya dzinenge dziri kumatare. Mukuru weMedia Centre, VaErnest Mudzengi vati zvakakosha kuti vatori venhau vashande vakasungunuka Commonwealth isati ambundira Zimbabwe. Pari zvino chikwatai ichi chiri kuita musangano neZanu PF uye chiri kutarisirwa kuita hurukuro nemapato eMDC Alliance inotungamirirwa naVaDouglas Mwonzora neCCC inotungamirirwa naVaNelson Chamisa. Mutauriri weMDC Alliance, VaWitness Dube, vaudza Studio 7 kuti bato ravo rinoda chose kuti Zimbabwe ipinde muCommonwealth nekuti iri kurasikirwa zvikuru. Mutauriri weCCC, Muzvare Fadzayi Mahere vati bato ravo richazivisa veruzhinhi parimire munguva inotevera. Mukuru mubazi reZanu-PF rezvekuburitswa kwemashoko VaTafadzwa Mugwadi vat Nyanzvi munyaya dzezvekudyidzana kwenyika zvakare vachishanda nesangano reZimbabwe Democracy Institute, VaBekezela Gumbo vaudza Studio 7 kuti Zimbabwe ingona kudzorwa muCommonwealth kana pakatariswa nzira dzakashandiswa pakapinda dzimwe nyika dzakaita sana Rwanda. Hatina kukwanisa kutaura nemutungamiriri wechikwata cheCommonwealth Muzvinafundo Luis Franschesci. Asi vachitaura mumusangano wavaakaita negurukota rezvekudyidzana nedzimwe, VaFrederick Shava nezuro vakati vachaedza nepavanogona kubatsira Zimbabwe kudzoka muCommonwealth. VaShava vange vasiri kudaira nharembozha yavo asi Studio 7 ine hurukuro yayakaita nemutauriri wemutungamiri wenyika VaGeorge Charamba nezvenyaya iyi yatichakupai muzvikamu zvinotevera. VaCharamba vanoti donzvo reZimbabwe ndseekudyidzana nenyika dzose. Vaimbove mutungamiriri wenyika, VaRobert Mugabe, vakaburitsa Zimbabwe muCommonwealth mushure mekunge Zimbabwe yambomiswa kuve nhengo yesangano iri ichipomerw mhosva yekutyora kodzero dzevanhu muna 2003. Asi zvichitevera kupidigurwa kwehurumende yaVaMugabe, VaMangagwa vakaisa chikumbiro kusangano iri kuti Zimbabwe idzoke izvo zvazoita kuti Commonwealth itumire chikwata ichi. No media source currently available 	https://www.voashona.com/a/6835440.html
health	Zimbabwe neDzimwe Nyika Dzozvipira Kuderedza Zvinosvibisa Mweya weKufema	Musangano wezvekushanduka kwemamiriro ekunze wechimakumi maviri nenhanhatu kana kuti Cope26 wakapinda muzuva retatu nemusi weChitatu vatungamiri venyika dzakanyanya kutarisana nekuchinja kwemamiriro ekunze dzinoti Nigeria, Madagascar neBarbados vachitaura. Musangano unokokerwa neUnited Nations uyu uri kuitirwa kuGlasgow, Scotland. Asi neChipiri vatungamiri venyika zana vari kumusangano uyu kusanganisira VaEmmerson Mnangagwa, VaJoe Biden vekuAmerica, VaBoris Johnson, Britain vakatsidza kuzvipira kuti nyika dzavo dzidzikisa zvakanyanya zvinosvibisa mweya wekufema zvakaita semethane inobuda pakudhonza mafuta ekufambisa dzimotokari, kutema miti nezvimwe. VaBiden vakavimbisa kudzikisa methane iyi nezvikamu makumi matatu kubva muzana panosvika gore ra2030. Asi vakashora vatungamiri veChina neRussia nekusaenda kumusangano uyu. Nyanzvi mubazi rezvekushanduka kwemamiriro ekunze kana kuti Climate Mitigation Department VaLawrence Mashungu vaudza Studio 7 kuti musangano uyu wakakosha zvikuru sezvo zvinhu zvisina kumiara zvakanaka nekuda kwekushanduka kwemamiriro ekunze. No media source currently available 	https://www.voashona.com/a/zimbabwe-nedzimwe-nyika-dzozvipira-kuderedza-zvinosvibisa-mweya-wekufema/6297816.html
health	Hurumende Inoti Vane Makore Gumi neMatanhatu Vave Kukwanisa Kubayiwa Nhomba yeCovid-19	Bazi rinoona nezvehutano razkaivisa kuti vechidiki vari pakati pemakore gumi nematanhatu negumi nemanomwe vave kukwanisa kuti vatange kubaiwa nhomba yeCovid-19 yemhando yeSinovac. Mugwaro ravo kuvatori venhau bazi rezvehutano rinoti danho iri rakatorwa mushure meongororo dzakaitwa uye nekurudziro kubva kusangano reZimbabwe Medicines Control Authority of Zimbabwe. Hurumende inoti yazivisa matunhu ose, zvikoro zvepamusoro, pamwe nenzvimbo dzinobayirwa nhomba kuti dzichitange kubaya nhomba vana vemazera aya. Vaimbova gurukota rezvehutano Dr Henry Madzorera, vanoti vazhinji havasati vanzwa nezveongororo yakaitwa iyi asi vachiti havo idanho rakanaka chose. Vakurudzirawo hurumende kuti ibudise zvakabuda muongoro iyi kuti vashandi mune zvehutano vaite basa vakasununguka uyevo kuti vezvehutano vakwanise kukurudzira vana ava kuti vabaiwe nhomba. No media source currently available Hatina kukwanisa kubata mutauriri webazi rezvehutano, VaDonald Mujiri sezvo vange vasiri kudaira nharembozha yavo.	https://www.voashona.com/a/hurumende-inoti-vane-makore-gumi-nematanhatu-vave-kukwanisa-kubayiwa-nhomba-yecovid-19/6296248.html
politics	Vakawanda Vopesana Maonero Pane Zviri Kuitika Kuna VaMugabe	Kunyange hazvo mutauriri waVaMugabe, VaGeorge Charamba, pamwe nemutauriri webato ravo reZanu PF, VaSimon Khaya Moyo, vakaramba mashoko aya vachiti ndeemanyepo, pane vamwe munyika vanooona sekuti pane chokwadi mumashoko aya. Apo bato reZanu PF pamwe nehurumende vari kuramba runyerekupe rwekuti mutungamiriri wenyika, VaRobert Mugabe, vari kurwara zvakaipisisa vari kune imwe nyika yekumabvazuva, veruzhinji munyika vane maonera akasiyana vamwe vachiti mashoko aya ndeemanyepo sezvo achigaro taurwa nguva ino gore rega rega apo VaMugabe vanenge vari pazororo. Asi vamwe vanoti anogona kunge ari echokwadi sezvo VaMugabe vave mukweguri. No media source currently available Kunyange hazvo mutauriri waVaMugabe, VaGeorge Charamba, pamwe nemutauriri webato ravo reZanu PF, VaSimon Khaya Moyo, vakaramba mashoko aya vachiti ndeemanyepo, pane vamwe munyika vanooona sekuti pane chokwadi mumashoko aya. VaMilton Phiri, avo vanogara kuRugare muHarare, vanoti kunyange hazvo mashoko aya achigaro taurwa panguva ino gore rega mukati memakore mana apfuura, vanoona sekuti izvi zviri kuitika nekuti ndizvo zviri kutarisira veruzhinji. Vamwewo vakaitasaAmai Betty Machana vanotiwo kunyange hazvo vasingashuvire kuti munhu arware, vanhu vemuZimbabwe vatambura zvekuti vamwe vave kufariria runyerekupe urwu. Amai Melody Garaipasi vekuChitungwiza vanoti kunyanage hazvo iyi iri nyaya inogarotaurwa nezvayo nguva nenguva, inyaya inokonzerwa nekuti hurumende neZanu PF haibudi pachena panyaya yezororo raVaMugabe. Vanotiwo hapana chikonzero chekuti mutungamiriri wenyika aende kuzororo muchihwande vachiti izvi ndizvo zvinokonzera kuti vanhu vataure zvese zvese kunyange zvisiri zvechokwadi. Asi murairidzi wezvekutapwa kwenhau pachikoro cheHarare Polytechnic, VaWellington Gadzikwa, vanoti zvese izvi ndezvemanyepo uye zviri kukonzerwa nevanyori venhau vanoita basa ravo zvisina mwero. Vanoti vatori venhau vanofanira kutanga vabvunzurudza pamwe nekutsvaga chokwadi vasati vanyora nyaya dzavo vachiti zvakaitika izvi zvinoratidza kuti basa harina kuitwa nemazvo. Vanoti izvi zvinoita kuti veruzhinji vasavimbe nezvinobuda mumapenhau anonyora manyepo. VaTyson Mwale vanoti vanobvumirana neVaGadzikwa asi vanoti kuramba nyaya iyi ichingobuda kune zvakunoreva. Vanoongorora zvematongerwo enyika, VaFortune Gwaze, vanoti pari zvino vanotora mashoko aya semanyepo uye vanoti vachatanga kuabvuma kana VaMugabe vakatadza kudzoka kubasa kupera kwemwedzi uno sezvakatarisirwa. VaMugabe vakaenda kuzororo musi wa15 Zvita uye vatevedzeri vavo, VaEmmerson Mnangagwa naVaPhelekhezela Mphoko, vari kuchinjana kubata chinzvimbo chavo. VaGwaze vanot havawoni pane chakaipa pane izvi sezvo mahofisi aVaMugabe akazivisa kuti izvi ndizvo zvichaitika uye pasina zvakawanda zvinoitika kana VaMugabe vasipo. Misangano mikuru yebato reZanu PF pamwe newemakurukota ehurumende weCabinet, haiitwe kana VaMugabe vasipo uye vamwe vanoongorora zvematongerwo enyika, VaOwen Dhliwayo, vanoti izvi zvinoratidza kuti vatevedzeri vaVaMugabe havana simba. Vatiwo izvi zvinoratidzwo kuti VaMugabe ndivo vanoita zvese mubato nemuhurumende, zvokuti kana vasipo hapana chinofamba.	https://www.voashona.com/a/zanu-pf-mugabe-zimbabwe/3147556.html
health	Vakuru Vakuru muBazi rezveHutano Votungamira Kubayiwa Nhomba muBulawayo	Chirongwa chekubaiwa nhomba inodzivirira chirwere cheCovid-19 kwevakoti, vanachiremba nevamwe vanoshanda muzvipatara chakatanga munzvimbo dzakasiyana-siyana munyika kusanganisira muBulawayo nemusi weMuvhuro. Mutevedzeri wemutungamiri wenyika VaConstantino Chiwenga ndivo vakaparura chirongwa ichi nemusi weChina muHarare.\n\nMudunhu vanhu vakabayiwa nhomba pazvipatara zvakaita seUnited Bulawayo Hospitals, kana kuti UBH, Mpilo, Ingutsheni uye neMater Dei.\n\nMukuru weHealth Services Board Dr Paulinus Sikhosana ndivo vakatanga kubaiwa vachiteverwa nevakafanobata chinzvimbo chemukuru weUBH Dr Narcissus Dzvanga pamwe nevakafanobata chinzvimbo chaProvincial Medical Director wedunhu reBulawayo Dr Welcome Mlilo. Gurukota redunhu reBulawayo Amai Judith Ncube vange varipowo pachiitiko ichi semunyarikani.\n\nDr Dzvanga vakaudza Studio 7 kuti chipatara chavo cheUBH chakapiwa nhomba dzinosvika chiuru nemazana manomwe idzo vati dzinokwana kubaya vashandi vose vari pachipatara ichi. Vakakurudzira vashandi vezvehutano pamwe neveruzhinji kuti vabaiwe nhambo iyi.\n\nVaElijah Maouranga avo vanoshanda vachibatsira vakoti paIngutsheni Hospital ndemumwe wevashandi vepachipatara ichi vatanga kubaiwa nhomba iyi. VaMapuranga vaudza Studio 7 kuti vanoona zvakakosha kuti ivo semunhu anoshanda mune zvehutano vabaiwe nhomba iyi, uye vakurudzirawo veruzhinji kuti vasatye kubaiwa.\n\nVakafanobata chinzvimbo chemutauriri weMpilo Hospital Sister Sanelisiwe Nyamandi, vati kunyange havo ivo vange vasati vabaiwa vanotambira kuvepo kwenhomba yeCovid-19 sechinhu chakakosha zvikuru pakudzivirira kupararira kwechirwere ichi.\n\nPane zvikwata zvina zvine vanhu vashanu zviri kubaya vanhu nhomba mudunhu reBulawayo uye zvikwata zviviri zvichange zviri paUBH nepaMpilo kozotiwo zvimwe zviviri zvichange zvichifamba munzvimbo dzakasiyana-siyana kusanganisira makiriniki ekanzuru zvichibaya vanhu. Chikamu chekutanga ichi chinotarisirwa kupera mukati memazuva gumi, uye vanenge vabaiwa vanozobaiwazve mushure memazuva makumi maviri nemasere.\n\nDunhu reBulawayo rakawana nhomba zviuru gumi nezvitatu nemazana maviri uye Dr Mlilo vati tarisiro yavo ndeyekuti pane vashandi vanopfuura zviuru zvitanhatu vachabaiwa nhomba iyi mudunhu iri.\n\nKuparurwa kwechirongwa chekubaya vanhu nhomba munzvimbo dzakasiyana-siyana kunouya mushure mekunge nyika yapihwa pachena nhomba zviuru mazana maviri kubva kunyika yeChina.\n\nMutauriri webazi rezvehutano VaDonald Mujiri vabvuma parunhare kuti chirongwa ichi chatanga munzvimbo dzakasiyana-siyana munyika asi vati vange vasingakwanise kutaura kuti vanhu vangani vabaiwa pazuva ranhasi sezvo vange vastai vave neruzivo urwu. No media source currently available     	https://www.voashona.com/a/vakuru-vakuru-mubazi-rezvehutano-votungamira-kubayiwa-nhomba-mubulawayo/5788064.html
politics	Zimbabwe Yokurudzirwa Kutevedzera Bumbiro reMitemo Zvizere Kana Yoita Sarudzo Dzayo	Nyanzvi munyaya dzemitemo nesarudzo dzinoti Zimbabwe inokwanisa kuita sarudzo dzakachena chete kana ikatevedza bumbiro remitemo yaro uye kana mauto akasapindira munyaya dzesarudzo nedzematongerwo enyika. Vachitaura pamusangano wakarongwa neZimbabwe Democracy Institute kana kuti (ZDI wekuzeya kuti chii chingaitwa kuitira kuti nyika iite sarudzo dzakachena muna 2023, mukuru weSAPES Trust, VaIbbo Mandaza, vati kunze kwekuteedza bumbiro pamwe nekudzorera mauto kumabharaki hapana chimwe chingaitwe kuti nyika iite sarudzo dzisingakipikiswe. Vati kunyange hazvo vamwe vachiti mutemo wesarudzo unofanira kushandurwa chikuru chiri kuita kuti nyika iite sarudzo dzinopikiswa nguva nenguva inyaya yekupindira kwemauto panyaya dzematongerwo enyika pamwe nekufambiswa zvakanaka kwesarudzo. Vati mapato anopikisa pamwe nemasangano anoshanda akazvimirira anofanira kushanda zvakasimba kuona kuti bumbiro remitemo ratevedzwa uye kuti mauto adzokera kumabharaki. VaMandaza vati hapana chikonzero chekuti mapato anopikisa apinde musarudzo kana bumbiro risingatevedzwi uye kana masoja akaramba achipindira munyaya dzematongerwo enyika sezvo bato reZanu PF richingokunda musarudzo idzi. VaMandaza vati bato reZanu PF rinoshandisa mauto uye range riri kuruza sarudzo dzese kubva muna2 000 asi richabatsirwa kuramba iri panyanga nemauto. Izvi zvatsigirwa nemutauriri webato rinopikisa reNational Patriotic Front, VaJelousy Mawarire, avo vati mauto pachawo akabuda pachena apo akabvisa vaive mutungamiriri wenyika, VaRobert Mugabe, muna Mbudzi 2017. Vachitaurawo pamusangano wanhasi, mutevedzeri wasachigaro webato guru rinopikisa munyika, reMDC Alliance, VaJob Sikhala, vabvumirana naMuzvinafundo Mandaza vachiti Zanu PF haigoni kukunda musarudzo kana ikasashandisa mauto. Hatina kukwanisa kunzwa divi remauto kana kubva kugurukota rezvekudzivirirwa kwenyika, Amai Oppah Muchinguri Kashiri, sezvo nharembozha yavo yange isiri kuita. Asi mushandi mukuru anoona nezvekuburitswa kwemashoko muZanu PF, VaTafadzwa Mugwadi, varamba mashoko VaMandaza ekuti bato ravo range richikundikana musarudzo kubva muna 2000 vachiti kunongova kutaura kwevavengi. VaMugwadi vatiwo manyepo kuti mauto anobatsira Zanu PF musarudzo vachiti mauto anopindira chete kana pachinge paita mhirizhonga. VaMandaza vatiwo mapato anopikisa pamwe nemasangano anoshanda akazvimirira anofanira kusunga dzisimbe kuunganidza mari yemaAgents, kuona kuti vanhu vanyoresa kuvhota pamwe nekudzivirira vhoti panguva yesarudzo. Asi VaMawarire vati mapato anopikisa anokwanisa kukunda chero pasina shanduko yaitika. Mumwe mushandi mukuru muZDI, VaBekezela Gumbo, vati musangano wanhasi waburitsa pachena kuti kunyange mutemo wesarudzo ukasandurwa, zvakakoshawo kuti bumbiro ritevedzwe uye kuti mauto asapindire musarudzo. Mutungamiriri wenyika, VaEmmerson Mnangagwa, vakaudza musangano webato ravo wePolitiburo svondo rapfuura kuti Zimbabwe yakatoisa zvese zvinodiwa neSADC kuti paitwe sarudzo dzakachena uye vakati vaye vanochema kuti mutemo wesarudzo unofanira kushandurwa havasi kubuda pachena kuti ndezvipi chaizvo zvavari kuda. Asi izvi zviri kurambwa nevemapato anopikisa pamwe nemasangano anoshanda akazvimirira avo vanoti VaMnangagwa vanoziva zvese zvinodiwa kuti nyika iite sarudzo dzakachena. No media source currently available  	https://www.voashona.com/a/zimbabwe-experts-urge-zimbabwe-to-follow-its-constitution-during-any-elections/6354244.html
health	VaMnangagwa Vanoshanyira Glen View Yanetseka neKorera	Mutungamiri wenyika, VaEmmerson Mnangagwa, vashanyira musha weGlen View uko kwapararira chirwere chekorera panguya iyo hurumende ichiti iri kuda mari inodarika mamiriyoni makumi matanhatu emadhora achashandiswa mukurwisa nechirwere ichi. VaMnangagwa vatambirwa nemufaro mukuru nevatsigiri veZanu PF vanga vaungana pachipatara pamwe nevana vechikoro vanga vachibva kuchikoro pavaenda kunoona vanhu vari kurwara nechirwere chekorera mumusha unogara veruzhinji muGlen View. Vachitaura pazvitoro zveTichagarika zviri mumusha weGlen View mushure mekushanyira chipatara cheGlen View Polyclinic uko kuri kurapwa vanhu vakati kuti vari kurwara nechirwere chekorera, VaMnangagwa vati hurumende yavo ichabatsira kanzuru yeHarare mukutakurwa kwemarara, kugadzirwa kwepombi dzinotakura tsvina pamwe nekuwanisa vagari mvura yakachena kuitira kuti chirwere chekorera chipere muHarare uye chisarambe chichipararira kune dzimwe nzvimbo dziri kunze kweHarare. VaMnangagwa vakurudzirawo kuti veruzhinji vagare vakashambidzika pose pavari kuti vasatapurirane chirwere ichi. Meya weguta reHarare, VaHerbert Gomba, avo vanga varipowo pashanywa naVaMnangagwa, vati sekanzuru vari kuedza pose pavanogona napo kuti chirwere ichi chisarambe chichipararira. VaGomba vati pane zvibhorani zviviri zvavatovhrara zviri muGlen View zvange zvave kukonzera kupararira kwechirwere chekorera. Mugari wekuGlen View, Amai Mascelyn Chibweya, vaudza Studio 7 kuti vari kufara zvikuru kuti kanzuru iri kugadzira pombi idzo dzanga dzave kusanganisa mvura yekunwa pamwe netsvina kana kuti masuweji. Mumwe mugari wemuGlen View, VaJoe Kadzviti, vati zviuru nezviuru zvevanhu zvingadai zvakafa dai pasina kumhanyidzana kuri kuitwa nevemasangano akazvimirira, vemabhizimusi, kanzuru pamwe nehurumende mukurwisana nechirwere ichi icho chapfunya chisero muHarare. Gurukota rezvemari, VaMthuli Ncube, vaparura homwe yavari kukumbira kuti izadzwe nemari neveruzhinji yakanangana nekurrwisa chirwere chekorera. VaNcube vati hurumende iri kuda mari inodarika mamiriyoni makumi matanhati emadhora ichashandiswa mukurwisa chirwere chekorera. Gurukota rezvehutano, VaObediah Moyo, vanoti pane vanhu makumi matatu nevaviri vafa nechirwere chekorera kusvika pari nhasi uye huwandu hwevanhu vari kubatwa nechirwere ichi hwave kudzikira. Chirwere chekorera chakauraya vanhu vanodarika zviuru zvina muna 2008. No media source currently available 	https://www.voashona.com/a/mnangagwa-visits-cholera-striken-glen-view/4578751.html
politics	Zimbabwe Inoti Yakagadzirira Kutaurirana neEthiopia paNyaya Yekudzoserwa kwaMengistu Akatongerwa Rufu neHumhondi	Gurukota rinoona nezvekudyidzana nedzimwe nyika VaFrederick Shava vanoti Zimbabwe yakagadzirira kutaura neEthiopia panyaya yevaive mutungamiri wenyika wenyika iyi Mengistu Haile Mariam uyo akatongerwa rufu nenyaya dzekuponda vanhu. aShava vaudza Studio 7 kuti Zimbabwe yakagadzirira kutaura neEthiopia ikaite zvinotarisirwa munyaya dzekudyidzana kwenyika. Mengistu akapotera muZimbabwe muna 1991 mushure mekutungamira Ethiopia kwemakore gumi nemana. Mauto ake aizivikanwa nekuti Derg akwanikwa aine mhosva dzekuponda vanopikisa pamwe nehama dzavo. Muna 2008, dare remuEthiopia rakatongera Mengistu rufu richimupomera mhosva dzekuponda zviuru nezviuru zvevanhu. Asi Zimbabwe haina kuratidza chido chekuti adzokere kuEthiopia kunyangwe ainge abatwa nemhosva idzi. Gweta rinorwira kodzero dzevanhu VaKennedy Masiye vaudza Studio 7 kuti Zimbabwe iyo isingadi kuisa ruoko rwayo pazvibvumirano zvinorambidza kuitwa kwevanhu kafiramberi uye zvimwe zvekuendesa vanpara mhosva dzehondo kumatare kana kuti kuti International Criminal Court inoratidza kuti haina kuzvipira kuomesera vanoponda vakaita saMengistu.	https://www.voashona.com/a/6576001.html
politics	MDC Alliance Yoshora VaKazembe paNyaya yeKupambwa kweVechidki veBato Iri	Bato reMDC Alliance nemagweta eZimbabwe Lawyers for Human Rights vashora zvikuru gurukota rezvemukati menyika, VaKazembe Kazembe, avo vanoti ongororo yavari kuita inoratidza kuti madzimai echidiki eMDC matatu haana kupambwa nekuti havana kumbosvika paroad block yavanoti vakasungirwa kuWarren Park. VaKazembe vakudza vatori venhau muHarare neChina kuti mumiriri weHarare West mudare reparamende, Muzvare Joanna Mamombe; mutevedzeri wasachigaro wevechidiki, Muzvare Cecilia Marova; pamwe naMuzvare Netsai Marova vanova mutevedzeri wemurongi wemabasa vaifamba famba muHarare panguva dzavaiti vainge vapambwa. No media source currently available Asi mutauriri webato reMDC Alliance, Muzvare Fadzai Mahere, mumashoko avo kuvatori venhau vati VaKazembe vari kuyedza kuhwanda nemunwe. Vati aka hakasi kekutanga izvi zvichiitika nekuti pakapambwa kana Muzvare Jestina Mukuko hurumende yairamba kuti vainge vapambwa uye kusvika pari zvino, hapana ari kuziva kuti VaItai Dzamara vakapambwa makore mashanu apfuura varipi. Vatiwo hapana kana akasungwa pamauto akapomerwa mhosva yekupfuura vanhu mudhorobha reHarare muna 2018 kunyange hazvo pakaitwa ongororo yekuti vakapara mhosva ava vasungwe. 	https://www.voashona.com/a/mdc-alliance-yoshora-vakazembe-panyaya-yekupambwa-kwevechidki-vebato-iri/5449449.html
business	ZCTU Yokurudzira Vashandi Kuti Vasaenda Kumabasa Kutanga Muvhuro	Sangano rinomirira vashandi reZimbabwe Congress of Trade Unions, ZCTU, rinoti riri kukurudzira vashandi pamwe nevanozvibatira mabasa emaoko kuti vasaenda kumabasa kutanga neMuvhuro senzira yekuratidza kunyunyuta kwavo nekuoma kwaita hupenyu. Mutungamiri weZCTU, VaPeter Mutasa, vanoti zvichitevera tsvakurudzo yavakaita kubva kune mapoka akasiyanasiyana, vakaona zvakakodzera kuti vakurudzirire vanhu kuti vasaenda kumabasa kwemazuva matatu. VaMutasa vanoti vashandi vamanikidzwa kutora danho iri zvichitevera kukwidzwa kwemutengo wemafuta ekufambisa nemutungamiri wenyika VaEmmerson Mnangagwa neMugovera usiku. VaMutasa vanoti vashandi vari kutarisana nematambudziko makukutu ekukwira kwemitengo yezvinhu zuva nezuva asi mihoro yavo isiri kukwirawo. Vanoti kuwedzerwa kwemutengo wemafuta ekufambisa kwatonyanyowedzera matambudziko evashandi vemuZimbabwe, vangave vakabairwa zvitupa kana vanozvishandira voga. VaMutasa vanoti vanga vakanga vakokwa nehurumende kuti vasangane nehurumende pamwe nevashandirwi neMuvhuro pasi pegungano reTripartite Negotiating Forum, asi mushure mekukwidzwa kwemafuta ekufambisa sangano ravo harichakwanisa kupinda mumusangano uyu. Vanoti vachazotarisa dzimwe nzira dzekutora panopera mazuva matatu ekusaenda kumabasa.	https://www.voashona.com/a/zimbabwe-evictions-zimrights-okay-machisa/4741576.html
sports	PANE NYAYA: MAFERO . . .uku ndiri kumaWarriors, Chicken Inn	  MURAIRIDZI weChicken Inn nechikwata chenyika chemaWarriors Joey “Mafero” Antipas anoti mabasa maviri aya ari kumupedza simba, asi acharamba achishingirira kuti agobudirira maari ose.   Mafero anoti anoda kutora mukombe weCastle Premiership kechipiri munhorowondo yeGamecocks – sezita remadunhurirwa reChicken Inn.   Muchinda uyu akambofanogadzwa kuve murairidzi wemaWarriors nesangano reZifa apo kondirakiti yake ichapera musi wa31 Zvita.   “Zvinhu zvakaoma kuita mabasa maviri, kurairidza Chicken Inn muligi kozoti maWarriors chikwata chenyika. Zvakaoma asi unofanirwa kushanduka nekuchimbidza paunenge wave kuenda kune rimwe basa.   “Zviri kundipedza simba rakawanda asi ndinoramba ndichishanda nesimba nekuti ndiri kuda chaizvo kubudirira mumabasa maviri ese aya,” anodaro Mafero.   Parizvino Chicken Inn iri pechipiri palog ichitevera CAPS United.   Nerimwewo divi, Mafero mumasvondo anotevera achange achitungamira maWarriors apo achatanga kurwira tikiti rekuenda kumakwishu e2021 Africa Cup of Nations (Afcon) ayo achazoitirwa kuCameroon.   Sezvo kondirakiti yake ichapera musi wa31 Zvita, Mafero anoti haasati aziva kuti acharamba ari panyanga here.   “Parizvino ndichiri kumboshanda, tichagara pasi tozokurukura toona kuti zvichafambiswa sei,” anodaro Mafero	https://www.kwayedza.co.zw/pane-nyaya-mafero-uku-ndiri-kumawarriors-chicken-inn/
politics	ZEC Yotanga Chirongwa Kunyoresa Vanhu Vachavhota Pachishandiswa BVR	Mutungamiri wenyika, VaRobert Mugabe, vatara kuti kutanga svondo rinouya nemusi wa14 Gunyana kusvika musi wa15 Ndira 2018, Zimbabwe Elections Commission, ZEC, inofanira kutanga kuumba gwaro idzva revavhoti kana kuti biometric voters roll. VaMugabe vaita izvi kuburikidza negwaro rezvisiviso zvehurumende kana kuti “government gazette”. Izvi ndizvo zvinofanira kuitwa pasi pemutemo wesarudzo kana kuti Electoral Act, gwaro idzva risati raparurwa. Asi vachitaura neStudio7, sachigaro weZEC, Amai Rita Makarau, vati hazvireve kuti vanobva vatanga kunyoresa vanhu musi wa14 Gunyana sezvo vachiri vakamirira mimwe michina yekunyoresa vanhu. No media source currently available Mukuru wesangano reElection Resource Centre, VaTawanda Chimhini, vati vari kufara nezvaitwa nemutungamiri wenyika sezvo vakagara vayambira ZEC kuti kuda kutanga kunyoresa vanhu pasina kuteverwa mutemo kwaizokonzera mutauro. No media source currently available 	https://www.voashona.com/a/zimbabwe-biometric-voters-roll-starts/4021101.html
sports	Mbappe, Messi vorwira Golden Boot  	  MUTAMBI weFrance – Kylian Mbappe – naLionel Messi weArgentina ndivo vari kutungamira pakurwira mubairo weGolden Boot kumutambo weFIFA 2022 World Cup Qatar sezvo vese vanwisa kashanu.   Mumitambo mishanu yaatambira ‘Les Blues’ kuWorld Cup, Mbappe akwanisa kunwisa kashanu kuchiti Messi anwisa kashanu zvakare mumitambo mitanhatu yaatambira Argentina.   Vaviri ava vari kuteverwa nevatambi vaviri vanoti Olivier Giroud weFrance uyo akwanisa kunwiswa kana pamwe chete naJulian Alvarez weArgentina  anwisawo kana zvakare.   Rwendo rwekurwira mubairo uyu rwasarira pavatambi vana ava sezvo zvikwata zvavo zvichirimo mumakwikwi eWorld Cup kuQatar.    Olivier Giroud   Vamwe vatambi vanomwe vakatobva kumutambo uyu nenyika dzavo vainge vakwanisa kunwisa katatu-katatu.   Vatambi ava ndiBukayo Saka naMarcus Rashford veEngland, Cody Gapko (Netherlands), Richarlison (Brazil), Enner Valencia (Ecuador), Alvaro Morata (Spain) naGoncalo Ramos (Portugal).	https://www.kwayedza.co.zw/mbappe-messi-vorwira-golden-boot/
health	Vanhu Vanodarika Mazana Mapfumbamwe Vokumbira Kuvhenekwa Coronavirus	Zimbabwe neChitatu yakapinda muzuva retatu nyika yakavharwa senzira yekudzivirira kupararira kwechirwere cheCoronavirus, icho chabata vanhu vasere, uye kuuraya munhu mumwe chete. Bazi rezvehutano muZimbabwe rinoti pane vanhu vanosvika mazana mapfumbamwe ne gumi nevashanu vakachaya nhare kwariri vachifungidzira kuti vane chirwere cheCoronavirus kubva musi wa 28 mwedzi wapera. Vanhu vari kukurudzirwa kufona panhamba dzinoti 2-0-1-9 kana vachifungidzira kuti vabata chirwere ichi. Asi pane vakakwanisa kuongororwa vakaonekwa vaine chirwere ichi vanomwe vanonzi vari kunzwa zviri nani. Chirwere ichi, icho chakatanga kuChina gore rapera, chabata vanhu vanodarika mazana masere nemakumi masere ezviuru pasi rose, uye kuuraya vanhu zviuru makumi mana nezvina. Italy ndiyo iri kutungamira pakufirwa nevanhu vanodarika zviuru gumi nezviviri; Spain ichifirwawo nevanhu vanopfuura zviuru zvipfumbamwe, ichiteverwa ne America, iyo yarasikirwa nevanhu vanodarika zviuru zvina, ukuwo China iine vanhu zviuru zvitatu nemazana matatu ane gumi nevaviri vafa nechirwere ichi. Mutungamiri weAmerica, VaDonald Trump, vari kuyambira kuti nyika yavo inogona kurasikirwa nehupenyu hwevanhu vanogona kusvika pamazana maviri nemakumi mana ezviuru. Vanhu vabatwa nechirwere ichi mu America vadarika zviuru zana nemakumi masere nezvishanu. Mukuru wezvehutano mukanzuru yeHarare, Dr Prosper Chonzi, vanoti vanenge vasingakwanise kupora vari kumba vanoendeswa kuWilkins Hospital neBeatrice Infectious Unit muHarare, kanawo kuti Thorngrove kuBulawayo. 	https://www.voashona.com/a/vanhu-vanodarika-mazana-mapfumbamwe-vokumbira-kuvhenekwa-coronavirus-/5355829.html
business	Nyanzvi Dzinoti Huori neMitemo Isina Kujeka Zvodzosera Nyika Kumashure paNyaya yeZvicherwa	Mutungamiri wenyika VaEmmerson Mnangagwa vanoti chido chavo ndechekuti zvicherwa zviunze mari inosvika mabhiriyoni gumi nemaviri panosvika gore ra2023. VaMnangagwa vakataura mashoko aya svondo rapera pakunyoreranwa kwechibvumirano chekuchera lithium pakati pekambani yekuChina ye Zhejing Hayou Cobalt neyekuAustralia inonzi Prospect Resources Limited. Kambani yekuChina yakabhadhara mari inosvika mamiriyoni mazana mana nemakumi maviri nemaviri kana kuti US422 million. Mugodhi weLithium uyu unonzi Arcadia Mine. Ko Zimbabwe yakakomborerwa nezvicherwa zvakaita segoridhe, Lithium, koromo, mangoda, platinum nezvimwe ingakwanise kuona chouviri sei pazviri uye nyanzvi munyaya dzezvehupfumi dzinooona sei chibvumirano chitsva ichi? Nyanzvi munyaya dzezvehupfumi Muzvinafundo Gift Mugano vanoti chibvumirano ichi chakakosha asi vanoda kuita zvechioko muhomwe ndivo vanopa kuti vanhu vasade kupinda munyika kuzotanga mabhizimisi. Mashoko aya atsinhirwa nenyanzvi munyaya dzezvehupfumi Doctor Prosper Chitambara vanoshanda nesangano eeLabour and Economic Development Research Institute avo vatiwo zvinorwadza kuti nyika haina zvakawanda zvairi kuwana mukutengesa zvivanikwa vakati panoda kuumbwa masangano ekuti pasaitwe huori. Vatiwo makambani akawanda anochera zvicherwa ari kunzi ambomira kubhadhara mitero zvopa kuti nyika inyanye kurasikirwa nemari. Vanoona nezvekufambiswa kwemabasa musangano reAnti Corruption Trust of Southern Afica VaAlois Chaumba vanoti zvakakosha kuti pazvibvumirano zvakadai, hurumende inyatsobude pachena kuti zvinofamba sei pazvibvumirano zvakadai kumisa nyaya dzehuori. Imwe nyanzvi munyaya dzezvehupfumi VaVictor Bhoroma vanoti Zimbabwe inofanira kukurudzira vekunze kuti vakwenenzvere zvicherwa zvavo munyika kuti nyika iwane mari yakawanda nekuvamba mabasa. Zimbabwe iri kuyedza kuita chibvumirano chakadai nekamabani yeZimplats kuti ikwenenzvere chiwanikwa ichi munyika kuti nyika iwane chouviri. Asi izvi zvave nemakore akawanda zvichiyedza kuitwa kubva mushakabvu Robert Mugabe vachiri mutungamiri wenyika. Sezvo Zimbabwe iri makara asionane nedzimwe nyika dzakabudirira dzakatemera vatungamiri venyika zvirango, makambani ekuChina akawanda ndivo ave kuchera zviwanikwa munyika zvinosanganisira mangoda kwaMarange nezvimwe. No media source currently available   	https://www.voashona.com/a/nyanzvi-dzinoti-huori-nemitemo-isina-kujeka-zvodzosera-nyika-kumashure-panyaya-yezvicherwa/6373137.html
politics	Britain Inoti Inoshuvira Sarudzo Dzakachena muZimbabwe	Mumiriri weBritain muZimbabwe Amai Catriona Laing vanoti nyika yavo inoshuvira kuti muZimbabwe muve nesarudzo dzakachena dzinotambirwa nevanhu vose vachiti Britain iri kutarisa nemaziso matsvuku kuti hurumende ichawana sei michina yeBiometric Voter Registration. Vati nyika yavo inonzwisisa kuchema-chema kwemapato anopikisa panyaya yekuti michina iyi inofanirwa kuwanikwa nenzira yakajeka.\n\nVachitaura neStudio 7 parutivi pechiitiko chekukumikidzwa zviri pamutemo kwembatya nemimwe midziyo inoshandiswa pakurwisa moto muBulawayo nemusi weMuvhuro Ambassador Laing vati nyika yavo inoshuvira kuti Zimbabwe itevedzere hwaro hwesarudzo hwenyika dzeSADC uyewo kuti iteerere zvakataurwa nevesangano reAfrican Union kuti zvinofanirwa kugadziriswa kuti munyika muve nesarudzo dzakachena.\n\nAmai Laing vati hururmende yeBritain haingakwanise kupindira padanho rakatorwa nehurumende rekuti ndiyo ichatenga michina inoshandiswa pakuita Biometric Voter Registration asi vati muzinda wavo uri kutevera wakatarisa nemaziso matsvuku kuti izvi zvichaitwa nenzira yakajeka. Amai Laing vange vari munyarikani pachiitiko chekukumikidzwa kwembatya nemichina inoshandiswa pakurwisa moto kukanzuru yeguta reBulawayo nevesangano reOperation Florian rinove sangano rekuBritain rinoshanda rakazvimirira rega mukubatsira vanhu vemunyika dzakasiyana-siyana munya dzekurwisa moto.\n\nAmbaasador Laing vatenda vaShephard Ndlovu vanove chizvarwa cheZimbabwe asi vachishanda vari kuBritain avo vakabatsira kuti hukama pakati pekanzuru yeguta reBulawayo nesangano reoperation Florian huvepo. Vati kunyange hazvo hukama pakati pehurumende yeZimbabwe neyeBritain huchimbonetsa rubatsiro rwakapiwa nesangano reOperation Florian hunoratidza kusimba kunoramba kwakaita hukama pakati pevanhu venyika mbiri idzi.\n\n\nKanzuru yeguta reBulawayo yakatanga hukama nesangano reOperation Florian mugore ra2009 uye kubvira muna 2011 kusvika pari zvino, kanzuru iyi yawana motokari gumi dzekurwisa moto uye vashandi vayo vachidzidziswawo nezvekurwisa moto.\n\nVaMartin Moyo meya weguta reBulawayo vati rubatsiro rwavari kuwana kubva kusangano reoperation Florian rwakakosha zvikuru kuchitariswa dambudziko rekushikwa kwemari munyika vachitiwo rubatsiro urwu runoita kuti guta ravo rifambirane nemamwe maguta pasi rose munyaya dzekurwisa moto.\n\nPasi pehukama hwesangano reOpertaion Florian kanzuru yeguta reBulawayo yave kushanda nemamwe makanzuru emamwe madhorobha uye kwemavhiki maviri apfuura, vamwe vashandi vezvemoto vemakanzuru aya vange vachiita zvidzidzo zvakasiyana-siyana zvine chekuita nekudzivirira moto.\n\nVaKhumbulani Ndlovu avo vanove Leading Fire Officer muguta reBulawayo vaudza Studio 7 kuti vari kufara zvikuru nezvidzidzo zvaawana uye vave neshungu dzekushandisa zvavakadzidza kuti vabatsire vagari vemuBulawayo.\n\nRubatsiro rwawanikwa nekanzuru yeguta reBulawayo kusvika pari zvino rwakakosha madhora anopfuura mamiriyoni maviri nezviuru mazana mashanu. No media source currently available 	https://www.voashona.com/a/zimbabwe-matongerwo-enyika/3783932.html
business	Vashandi Votambira Kurudziro Yekuti Vashandirwi Vasangomisa Vashandi Mabasa	Danho rakatorwa nehurumende rekusimbisa nyaya yekuti makambani asangomisa vashandi mabasa pamadiro asina kuratidza kuhurumende kuti azama zvose zvingatarisirwa kuti aite asati atora danho iri, riri kutambirwa nemufaro mukuru nevashandi. Munyori mukuru wesangano revashandi reZimbabwe Federation of Trade Unions, ZFTU, VaKennias Shamuyarira vanoti kunyange hazvo pasina zvitsva zvaiswa nehurumende, zvakakosha zvikuru kuti iratidze rutsigiro rwayo, zvikuru panguva iyo vashandi vari kurasikirwa nemabasa zvakanyanya. Gurukota rezvevashandi Amai Priscah Mupfumira vakati makambani anenge achida kumisa vashandi nekuda kwekuomerwa anofanirwa kutora matanho akaita sekudimura mari dzinotambirwa nevamwe vakuru-vakuru kuti dziende kumihoro yevashandi asati afunga zvekuderedza huwandu hwevashandi. Makambani anonzi anofanirwa kutanga aendesa chikumbiro chekumisa vashandi mabasa ku bhodhi rinoona nezvekumiswa mabasa, riri pasi pebazi rezvevashandi nemabasa, reRetrenchment Board, iro rinozotambira kana kuramba chikumbiro ichi. Asi vaimbowe mutungamiri weConfederation of Zimbabwe Industries, CZI, VaCalisto Jokonya vanotiwo semaziviro avo, makambani mazhinji ari kutevedzera mutemo wekumisa vanhu mabasa uyu. Vanotiwo makambani mazhinji akatedza zvose zvekudimura mari dzemihoro yevashandi vepamusoro asati asvika pakumbomisa vepasi ava mabasa. VaShamuyarira vanoti vari kunyanya kutyora mutemo vachingomisa vanhu mabasa pamadiro ndevaya vari mune zvematongerwo enyika, avo vati vari kushandisa zvinzvimbo zvavo kuita izvi. No media source currently available  	https://www.voashona.com/a/zimbabwe-politics-economy-retrenchments-government/2804793.html
health	Varwere Voomerwa neKushaikwa neKudhura kweMishonga	Vanhu vakawanda munyika vari kuchema chema nekushaikwa uye kudhura kuri kuita mishonga zvopa kuti hupenyu hwevarwere vakawanda huve munjodzi. Zvipatara zvikuru zvehurumende zvinonzi zvasara nemishonga yakakosha isingadarike mazuva gumi. Vanotengesa nekugadzira mishonga vanoti hurumende haisi kuvapa mari yakakwana yekunze yekutenga mishonga kubva kuIndia neSouth Africa kunyanya. Sachigaro wePharmaceutical Manufacturers Association of Zimbabwe ,VaEmmanuel Mujuru, vatenda kuti zvinhu hazvina kumira zvakanaka nenyaya yekushaya mari vachiti vanoda mamiriyoni maviri emadhora asi vari kuwana zvikamu gumi kubva muzana zvemari iyi. Mashoko aya atsinhirwawo naMuzvare Emily Nyathi vanotengesa mishonga muHarare. Amai Nyathi vati nyaya iyi yave nenguva ingatosvika makore maviri isina kugadziriswa. Hurumende inoti iri kuyedza kutsvaga mari yekubatsira mukutenga mushonga uye nemusi weChina yakapa vanotenga mishonga mari inosvika mamiriyoni matatu nezviuru zviviri mushure mekunge yambovapa mari inosvika mamiriyoni matanhatu nezviuru zvisere svondo rapera. Asi chiremba Dr Rutendo Bonde vanoti mari iyi idonwe remvura mugwenga. Mashoko aya atsinhirwawo naAmai Nyathi. Mukuru wechipatara cheMpilo Hospital, Dr Solwayo Ngwenya, vaudza nhepfenyuro yeZBC kuti vasara nemishonga inokwana mazuva gumi chete. Matambudziko aya ndemamwe kuParirenyatwa, Harare Hospital, UBH nezvimwe zvipatara zvehurumende. Mukuru weCommunity Working Group on Health, VaItai Rusike, vatendawo kuti zvinhu hazvina kumira zvakanaka munyaya dzemishonga. Vanotiwo vamwe vanhu vave kutopotera kumaporofita nekun’anga Vakawanda vataura neStudio 7 vati vave kutoita mapiritsi ekudimbura nepakati kuti vakwanise kutombowana chekunwa pazuva. Vamwewo vanoti vave kutopona nekuenda kunyika dzakaita seZambia neSouth Africa kunotsvaga mishonga. Nyanzvi munyaya dzezvehupfumi Muzvinafundo Gift Mugano vanoti hurumende inofanira kumutsiridza makambani anogadzira mushonga kuti varerutse dambudziko iri. Mari zhinji yeZimbabwe inosvika zvikamu makumi mapfumbamwe kubva muzana inobva kumasangano akazvimirira akaita seUnited Nations Children’s Fund, Global Fund neUS Presidents Emmergency Plan for Aids Relief neDepartment for International Development yekuBritain. Pharmaceutical Society of Zimbabwe inogadzira mishonga inoti inoda mari inosvika mamiriyoni makumi mana nemashanu kuti itange kushanda zvakanaka. VePharmaceutical Wholesalers Association vanoti nekuda kwechikwereti chemari inosvika mamiriyoni makumi maviri nemashanu, havachapihwe mishonga kwavaitenga. Vanoti pamwedzi vanoda mari inosvika mamiriyoni masere. No media source currently available  	https://www.voashona.com/a/varwere-voomerwa-nekushaikwa-nekudhura-kwemishonga/4621025.html
business	VaMzembi Vopinda Misangano muWashington DC yeKukwezva Vashanyi	"Gurukota rezve kushanya nekushanyirwa kwenyika, VaWalter Mzembi, vanoti vari pamusangano we US-Africa Business Summit uyo uri kuitirwa muWashington vachiyedza kukwezva vanoita zvemabhizimusi ekushanyira nyika kuti vaende kuZimbabwe. ​VaMzembi vanoti kunyange hazvo huwandu hwevanhu vanoshanyira nyika vachibva kuAmerica hwakawanda kukunda dzimwe nyika, vanoti vanoda kuti hurambe huchikwira. Musangano uyu wakatanga neChipiri uye uchapera neChishanu. VaMzembi vachangobva kukundwa mumakwikwi ekutsvaga munyori mukuru musangano re United Nations World Tourism Organisation akaitwa kuSpain. Asi vanoti izvi hazvisi kuvadzora kumashure sezvo vakadzidza zvikuru kubva kumakwikwi aya. ""Tichange tichizeya nedzimwe nyika dzinosanganisira vana muzvina bhisinesi vemu America pamusoro pekuti vangawedzere seyi huwandu hwevanoshanya munyika,"" VaMzembi vaudza Studio 7. VaMzembi vaenderera mberi vachiti vane zvirongwa zvakawanda zvavari kuda kuti vana muzvinabhisinesi vemuAmerica vaite vakabatana neZimbabwe mukuedza kuvandudza nyaya yekushanya nekushanyirwa. No media source currently available "	https://www.voashona.com/a/zimbabwe-tourism-mzembi-africa/3902290.html
business	Hurumende Yovimbisa Kugadzikana Mune zveMafuta Panguva iyo Magetsi ave Kunetsa muNyika	Gurukota rezvemhando dzemoto, Doctor Joram Gumbo, vanoti zvinhu zvave kuzogadzikana munyaya dzemafuta edzimotokari zvichitevera kuibva kwemari inosvika mamiriyoni makumi mashanu emadhora ekuAmerica yakapiwa makambani anopinza mafuta munyika kana kuti ma 'letters of credit'. Doctor Gumbo vanoti kubva kupera kwesvondo rapera kusvika pari zvino, motokari dzinotakura mafuta dziri mubishi kumhanya nemafuta dzichidira mumagaraji emunyika. Asi vanoti sezvo munyika manga mave negaha nechekare, zvinoda kanguva kakati kuti kuti vakwanise kudzora zvinhu pazvinofanirwa kunge zviri. Ukuwo, vamwe vedzimotokari vaudza Studio 7 kuti zvinhu hazvisati zvave kuratidza shanduko, sezvo mitsetse ichiri kuwanikwa munyika yose. Zvichakadaro, kambani yemagetsi yeZimbabwe Electricity Transmission and Distribution Company yazivisa nezvehurongwa hwekumbodzimwa kwemagetsi pane dzimwe nguva senzira yekuchengetedza magetsi mashoma ari kuwanikwa munyika. Kumbodzimwa kwemagetsi uku kuchaitwa munyika yose panguva dzatarwa nekambani iyi. Kambani yemagetsi iyi inoti yamanikidzwa kutora danho iri nekuda kwekuderera zvakanyanya kwemvura kudhamu rinogaiwa magetsi reKariba, pamwe nekudzikira kwemagetsi ari kugaiwa kugwenya remarasha reHwange Power Station. Kambani iyi yatiwo rimwe dambudziko riri kukonzera kushaikwa kwemagetsi anokwana nderekushomeka kwemagetsi ari kutengwa kubva kunze kwenyika, zvikuru kuMozambique. Magetsi achadzimwa kubva nenguva dzeshanu mangwanani kusvika nenguva dzegumi mangwanani, kuchizotiwo kubva nenguva dzeshanu manheru kusvika nenguva dzegumi usiku. Doctor Gumbo vanoti hurumende iri kugadzirisa dambudziko remagetsi iri kuburikidza nekupa marezinesi kwayakaita kumakambani makumi matatu nemana anoshandisa simba rezuva kuti awanise nyika magetsi, uye kugadziriswa kuri kuitwa magwenya ekuHwange. No media source currently available Asi mukuru werimwe sangano rinomirira vagari vemuHarare, reHarare Residents Trust, VaPrecious Shumba, vanoti vagari havasi kufara nenyaya yekumbodzimwa kwemagetsi iyi sezvo vanenge vakatobhadhara kare magetsi emwedzi wese. VaShumba vanotiwo nyika haisati yave nezvikwanisiro zvekuti magetsi ezuva ave iwo nhungamiri munyaya dzemhando dzemoto, izvo zvichaita kuti ruzhinji rwuomerwe zvakanyanya. No media source currently available  	https://www.voashona.com/a/zimbabwe-energy-supplies-zesa-gumbo/4915214.html
politics	Dare Rinowana Pator Mawarire Vasina Mhosva	Dare rapamusoro reHigh Court ratura mutongo wekuti Mufundisi Evan Mawarire, avo vanga vachipomerwa mhosva yekuda kupidgura hurumende yevaimbova mutungamiri wenyika, VaRobert Mugabe, kubudikidza nekuratidzira kwakaitika gore rapera, havana mhosva. \n\nMutongi wedare repamusoro, Muzvare Priscilla Chigumba, vatura mutongo wekuti VaMawarire havana mhosva yavakapara nokudaro vave munhu akasununguka.\n\nMuzvare Chigumba vati hapana humbowo hwakajeka hwakasvitswa kudare nemagweta ehurumende pamwe nevafakazi panyaya iyi hunoratidza kuti VaMawarire vakakurudzira vanhu kuti vabvise hurumende yaVaMugabe pachigaro vachiti mavhidhiyo ose akaratidzwa dare anoratidza kuti VaMawarire vakurudzira veruzhinji kuratidzira murunyararo vachiti izvi zvinobvumidzwa nebumbiro remitemo yenyika.\n\nMutongi atiwo hapana humbowo hunoratidza kuti vanhu vakaita zvemhirizhonga pakuratidzirwa kwakaitwa kwemazuva maviri gore rapera kwaidaizwa kuti Shutdown Zimbabwe vakanga vakurudzirwa naVaMawarire kuti vaite mhirizhonga iyi.\n\nGweta raVaMawarire, VaHarrison Nkomo, vanoti vafara nemutongo waturwa nedare.\n\nVaMawarire vanoti havafainira kunge vakatombomiswa mudare kubva pekutanga. VaMawarire vakasungwa gore rapera mushure mekuratidzira kwakatambirwa nevanhu vakawanda kusanganisira chikwata che Tajamuka. Zvichakadai, dare repamusoro rakatarisirwawo kutura mutongo nhasi wekuti ma aliens obvumirwa kunyoresa kuvhota here musarudzo dzegore rinouya kana kuti kwete. No media source currently available 	https://www.voashona.com/a/zimbabwe-mawarire-acquitted/4141544.html
sports	ZOC yotaura nezvemaOlympics	  SANGANO reZimbabwe Olympic Committee (ZOC) rinoti parizvino munhu mumwechete anokwikwidza mumutambo weRowing ndiye akwanisa kubudirira kunomirira nyika kumitambo ye2020 Tokyo Summer Olympics iyo ichaitirwa kuJapan munaChikumi.   Mitambo iyi yaifanirwa kuitwa gore radarika asi ndokuzomiswa nekuda kwedenda reCovid-19. Chamangwiza weZOC — Stephen Mudawarima — anoti kuderera kwevatambi vachanomirira nyika kumitambo yemaSummer Olympics yegore rino kwakanyanya uye kuri kukonzerwa nekunyuka kweCovid-19 zvichitevera kumiswa kwakamboitwa mitambo yose.   “Kutaura kuno tangove nemutambo mumwe chete weRowing wabudirira kuenda kumaOlympics achaitwa gore rino.   Sangano reZimbabwe Rowing Association ndiro richazotizivisa kuti ndiani achazoenda kunomirira nyika kuJapan achiita Rowing.   “Covid-19 ndiyo yakakanganisa zvakawanda, ndiyo yaita kuti huwandu hwevatambi vedu vachaenda kumitambo iyi yemaOlympics hunyanye kudzikira kudaro,” anodaro Mudawarima.   Mudawarima anoti pane vatambi vanomhanya mijaho yemarathon nevanotuhwina vari kuenda kunokwikwidza kumitambo yakasiyana kunze kwenyika vachirwira kuenda kumakwikwi ekuJapan aya. Shasha dzemujaho wemarathon dzichanokwikwidza kuRome, kuItaly uko kuri kuitwa mijaho yekurwira kuenda kuTokyo kozoita dzekutuhwina dziri kuSouth Africa uko dziri kuzamawo mhanza yadzo.   “Svondo rino, tiri kutumira shangwiti dzekumhanya dzemarathon kuRome, Italy uko vachanorwirawo tikiti ravo rekuenda kuJapan kozoti kuSouth Africa kutaura kuno kune vari kuzamawo vanotuhwina. “Asi chatinoziva ndechekuti gore rino tichange tine nhengo shoma chaizvo dzichanomirira nyika kumutambo uyu,” anodaro Mudawarima.   KumaOlympics akaitwa muna2016 kuBrazil, Zimbabwe yakatumira vatambi vemitambo yakawanda vanosanganisira maMighty Warriors ayo akabva anyora nhorowondo yekuve chikwata chenhabvu chekutanga kubva munyika muno kunokwikwidza kumitambo iyi.   Panguva iyi — Dr Kirsty Coventry, avo pari zvino vave gurukota revechidiki, mitambo nezvekutandara — vakakwikwidzawo kumitambo iyi ndokunyora nhorowondo yekuve shasha kubva muZimbabwe kuhwina menduru dzakawanda kumaOlympics mumutambo wekutuhwinha.	https://www.kwayedza.co.zw/zoc-yotaura-nezvemaolympics/
business	Zvizvarwa zveZimbabwe Zviri Kunze kweNyika Zvoita Bishi Kuenda Kumusha Kuzororo	Kwasara svondo rimwe chete kuti Kisimusi isvike, izvo zvave kuita kuti zvizvarwa zveZimbabwe zviri kunze kwenyika zviite chipatapata zvichipinda munyika kubva munyika yazvigere dzakasiyana siyana. Miganhu yenyika inonzi yatotanga kuona huwandu hwevanhu vari kupinda munyika, zvikuru vari kubva kuSouth Africa vachishandisa muganhu weBeitbridge. Bepanhau reChronicle rinoti bazi reZimbabwe Revenue Authority, ZIMRA, ratowedzera huwandu hwevashandi vepamuganho uyu nekuisa vamwe makumi masere vabva kune mimwe miganhu isiri kunyanya kuwandirwa nevanhu. Mitsetse yevanhu nedzimotokari zviri kuda kupinda munyika inonzi iri kuramba ichikura zuva nezuva. Mutungamiri wesangano rinomirira vanorarama nekutenga nekutengesera kunze kwenyika, reInternational Cross Border Traders Association, VaDenis Juru, vanoti vemabhazi vatokwidzawo mari dzinobhadharwa nevafambi nezvikamu zviri pakati pemakumi mashanu kubva muzana nezana kubva muzana, zvichienderana nekuti rwendo rwacho rwunogumira kupi. VaJuru vanotiwo vanotambira nemufaro danho reZIMRA rekuwedzera vashandi paBeitbridge, asi vanoti handizvo zvinopedza dambudziko rekunonoka kufamba kwevanhu. VaJuru vanoti chinofanirwa kuitwa neZIMRA kutenga michina mitsva yekushandisa kurerutsa basa revashandi vepamiganhu yenyika. No media source currently available 	https://www.voashona.com/a/zimbabwe-diaspora-christmasa-festive-season-travel-denis-juru/5210775.html
health	Mutengo weRopa Woderedzwa Mushure Mekupindira kweHurumende	Sangano reNational Blood Services kana kuti rinoti mari yavakawana kutanga kwegore rino kubva kuhurumende yakavabatsira kuti vadzikise mutengo weropa pamwe nekuti madzimai akazvitakura vano batsirirwa muzvipatara zvehurumende vawane ropa iri pachena. Vanoona nezvekufambiswa kwemashoko musangano iri, Muzvare Esther Masunda, vati NBS yakawana mari inoita mamiriyoni mana nemazana manomwe emadhora. Muzvare Masunda vati mari iyi ndiyo yakaita kuti vadzikise mutengo weropa kusvika pamadhora makumi mashanu papaindi imwe yeropa kubva pamadhora makumi masere muna Zvita. Amai Masunda vati nekuda kwekudzika kwemitengo iyi vanhu vazhinji vave kukwanisawo kutenga ropa iri huye sesangango vari kutsvaga nzira dzekusimudzira huwandu hweropa ravanotengesa. NBS ine mizinda mishanu inotengeserwa ropa inoti Harare, Bulawayo, Masvingo, Gweru neMutare. Muzvare Masunda vanoti nekuda kwemari yavakawana iyi vave kutsvakawo nzira dzekuti vawedzere mizinda inotengeserwa ropa iyi kuti veruzhinji vawanire ropa iri pedyo navo. Munyori webazi rezvehutano, Dr Gerald Gwinji, vanotiwo vanhu vazhinji vanga vasiri kukwanisa kutenga ropa izvo zvinova zvakasunda hurumende kuti ibatsire nemari. VaGwinji vanoti muono webazi rezvehutano ndewekuti mune remangwana ropa riwaniswe vanhu pachena. Vatiwo vari kutarisira kuti panozopera gore rino mutengo uye wadzika kusvika pamadhora gumi chete papaindi imwechete. Sangano reNBS rinowana ropa pachena kubva kune vanobatsira asi vanoti kucheneswa nekuchengetedzwa kweropa iri kunoda mari zhinji uye havagoni kuderedza mitengo kusvika vawana anenge achivabatsira nemari. No media source currently available 	https://www.voashona.com/a/zimbabwe-hutano/4250410.html
politics	VaTsvangirai Voita Musangano kuChikomba neMugovera	Mapurisa anonzi azivisa bato re MDC-T kuti harikwanise kuita musangano nevatsigiri varo ku Chikomba mudunhu reMashonaland East neMugovera sezvo Zanu PF iine hurongwa hwayo mudunhu iri musi uyu. No media source currently available Mutauriri weMDC-T, Va Obert Gutu, vanoti vakazivisa mapurisa kuti mutungamiri webato ravo,Va Morgan Tsvangirai, vanoda kuita musangano nevatsigiri vavo, asi mapurisa akati havakwanisi kuita izvi. Va Gutu vashora mapurisa vachiti ari kushandiswa ne Zanu PF vachirega kuita basa ravo vasina divi ravakarerekera. Vaenderera mberi vachiti vatora danho sebato rekuti Va Tsvangirai vaenderere mberi nemusangano zvisinei nemhinduro yemapurisa vachiti mapurisa haana kodzero yekuvarambidza kuita musangano uyu pasi pemutemo we Public Order and Security Act. Mutauriri wemapurisa, Amai Charity Charamba, vati havakwanise kutaura nezvenyaya iyi vachiti havasati vakwanisa kutaura nemukuru wemapurisa mudunhu re Mashonaland East kuti vanzwe kuti nyaya iyi yakamira sei. Mutauriri wemapurisa mudunhu reMashonaland East, Inspector Clemence Mabweazara, vanga vasiri kudaira nharembozha yavo. Asi nyanzvi munyaya dzezvematongerwo enyika uye vachigarowanzotaura vachitsigira Zanu PF, Va Goodson Nguni, vanoti MDC-T yakashanda kwazvo kuti pave nebumbiro idzva remitemo yenyika saka nokudaro vati Va Tsvangirai nebato ravo vanofanirwa kuwanikwa vachitevedzera mutemo. Izvi zvatsinhirwawo neimwe nyanzvi munyaya dzezvematongerwo uye vari mudzidzisi pa University of Zimbabwe, Muzvinafundo Charity Manyeruke, avo vashora danho ratorwa ne MDC-T iri vachiti uku kuzvidza vanochengetedza mutemo nerunyararo munyika. Asi pasi pemitemo yenyika, mapurisa haana mvumo yekurambidza mapato kuita misangano yayo, kunze kwekuti mapurisa anogona kuti anenge akawandirwa nebasa musi uyu, kana kuti nzvimbo inenge ichida kushandiswa, inenge ichishandiswawo nemamwe masangano.	https://www.voashona.com/a/tsvangirai-mdc-zanu-pf-gutu-chilomba/2819706.html
sports	Zifa rongekai: zikeeper	MUTAMBI wemaWarriors — Edmore ‘Zikeeper’ Sibanda — anoti sangano rinotungamirira nhabvu remuno reZimbabwe Football Association (Zifa) harina kurongeka zvachose zvichitevera kusazadzikisa kwarakaita zvarakange ravimbisa vatambi vechikwata chenyika ichi apo vakaenda kumakwishu eAfrica Cup of Nations kuEgypt nguva yadarika.   Zikeeper aive muchikwata chemaWarriors chakanokwikwidza kuAfcon icho chakashoropodzwa zvikuru nevatsigiri venhabvu uye nevanoongorora mutambo uyu zvichitevera kuramba kwavaimboita kutamba vachiti vanoda kutanga vapihwa mugove wavo wemari neZifa izvo vainge vakavimbiswa.   Muhurukuro neKwayedza, Zikeeper anoti Zifa haina kurongeka sezvo yakange yakavavimbisa kuzovabhadhara mari dzavo vasati vatamba mitambo yavo izvo yakakundikana kuzadzikisa.   “Munoziva zvinozongonzi isu tinokara mari asi isu tinenge tine makondirakiti atinosainiswa nayo Zifa yacho.   “Ivo ndivo vanogadzira makondirakiti acho isu tongonzi iyo chisaina saka unobva washaya kuti isu tinenge takanganisa papi chaipo sezvo isu taingotevedzera izvo zvavainge vati tiite.   “Zvinorakidza kuti havana kurongeka uye havazive zvavari kuita sesangano,” anodaro Zikeeper.   Shasha iyi ndiyo yakabata bhora mutambo wekutanga wemaWarriors uyo vakakundwa 1-0 neEgypt apo akatamba zvainwisa mvura asi haana kuzoupedza sezvo akazobuda mushure mekunge akuvara ndokutsiviwa naElvis Chipezeze.   Mumutambo wechipiri, uyo maWarriors akaita mangange 1-1 neUganda, George Chigova ndiye aive mubati wepagedhi.   Kozoti mumutambo wekupedzisira — uyo maWarriors akazozvamburwa 4-0 neDemocratic Republic of Congo – Chipezeze ndiye aive pamambure uye akashoropodzwa zvikuru zvichitevera kukundwa kwavakaitwa sezvo vamwe vaiti akatengesa mutambo uyu.   Asi, Zikeeper anoramba kuti Chipezeze akatengesa mutambo uyu.   “Munoziva, vanhu iye zvino vanoda kuzongoti heee Chipezeze akatidyisa mutambo uya wekupedzisira weDRC asi havazive zvaiitika kumashure.   “Havazvizive kuti akarara kuma2 am ari mumusangano nevatungamiri veZifa tichida kuti mari ibude. Panguva iyo aifanirwa kunge akazorora achigadzirira zvemutambo, manje haana kuwana zororo rakakwana,” anodaro Zikeeper.   Zvakadai, mutambi uyu gore radarika aitambira Witbank Spurs yekuSouth Africa muNational First Division asi yakapedza iri pasi ndokuburitswa muligi iri.   Pakapera mwaka wegore radarika, ndipo pakabva papererawo kondirakiti yake uye iye zvino ari mushishi kutsvaga chimwe chikwata chekutambira.   “Kondirakiti yangu yakapera gore radarika kuWitbank Spurs saka iye zvino vamiriri vangu vari mushishi kunditsvagira chimwe chikwata chekutambira nekudaro ndakangomirira kunzwa kuti ndezvipi zvavandiwanira.   “Ndichiri mupfana chaiye uye ndine makore akawanda ekuramba ndichitamba nhabvu yepamusoro,” anodaro Zikeeper.	https://www.kwayedza.co.zw/zifa-rongekai-zikeeper/
sports	Torres hutu kuJapan	weAtletico Madrid neLiverpool — Fernando Torres — obuda pachena kuti ari kuenda kuJapan kunotambira Sagan Tosu mwaka unotevera.   Chizvarwa chekuSpain ichi change chichidiwa nezvikwata zvekuUnited States neAustralia, asi akataura nevatori venhau kuti ari kuenda kuAsia.   Torres akazivisa kuti ange achishevedzwa nezvikwata zvakawanda asi akafunga kutevera shamwari yake, Andres Iniesta, kuJapan.   “Ndange ndichidiwa nezvikwata zvekuFrance, Germany nezvimwe zviri muSpain,” anodaro.   “Asi ndange ndisingade kutambira chimwe chikwata chemuEurope ini nekuti ndakawana zvose zvandaida nechikwata changu Atletico.   “Ndichange ndine shamwari yangu futi kuno Andres. Saka tiri kufara tose nemukana uyu wauya kwatiri.”   Iniesta naLukas Podolski vese vanotambira muVissel Kobe uye Sagan Tosu ichange ichisangana navo mumutambo weJ1 League mwaka unotevera.   Torres akabva kuchikwata chake chaakakurira cheAtletico Madrid uko akatamba mitambo 45 ndokuhwina mukombe weEuropa League.   Mutambi uyu akambotambira Liverpool uye ari kuenda kuchikwata icho chakapedza mwaka wadarika chakagara pechisere palog.   “Ndiri kutotanga svondo rinotevera, ndinovimba kuti ndichatanga zvakanaka nechikwata changu chitsva uye ndigotamba mitambo yakawanda nekunwisa,” anodaro Torres.   “Ndinovimba kutanga kutamba musi wa21. Ndinovimba ndichave kuno kwemakore akawanda uye zvichange zvichienderana nekuti ndiri kutamba sei.” — SportsMail Football	https://www.kwayedza.co.zw/torres-hutu-kujapan/
politics	SADC Troika Inoti Mozambique Ngaibatsirwe Izvozvi	Nyika dzinoumba bazi rerinoona nezverunyararo nekudzivirirwa kwenyika\ndziri mudunhu reSouthern African Development Community, SADC Troika- nhasi dzabuda nechisunga chekuti paitwe musangano wechimbichimbi mwedzi uno usati wapera wekuzeya matanho angatorwe kumisa hondo iri kukonzerwa nevanopfurikidza mwero mudunhu reCabo Delgado muMozambique. Mutungamiri wenyika, VaEmmerson Mnangagwa, vasangana ndokukurukura nevamwe vatungamiri venyika dzinoumba SADC Double Troika iyo ine mutungamiri weMozambique, VaFilipe Jacinto Nyusi, sasachigaro wayo, Dr Lazarus Chakwena vekuMalawi, VaHusseini Ali Mwinyi vekuTanzania pamwe nevatungamiri venyika dzinoumba bazi reOrgan on Politics, Defence and Security Cooperation vanoti sachigaro VaMokgweetsi Masisi vekuBotswana naVaCyril Ramaphosa vekuSouth Africa. VaMwinyi vanga vakamirira mutungamiri wavo, Amai Samia Saluhu Hassan, avo vange vasiri pamusangano uyu. Mugwaro razivisa zvabuda mumusangano uyu munyori weSADC, VaStergomena Lawrence Tax, vazivisa kuti vatungamiri venyika vari kushushikana zvikuru nekuurayiwa kuri kuitwa vanhuwo zvavo, madzimai nevana nevanopfurikidza mwero veAl Shabab. VaTax vati nekudaro musangano weDouble Troika wati paitwe musangano\nwechimbichimbi weOrgan Troika Summit musi wa29 Kubvumbi uyo uchazeya matanho achatorwa kumisa hondo iri kukonzerwa nevanopfurikidza mwero ava. Gweta uye vari mukuru wesangano reHuman Rights Watch kuchamhembe\nkweAfrica, VaDewa Mavhinga, vati vanga vachitarisira kuti musangano uyu ubude nechisungo chakajeka chekuyamura Mozambique kwete kunonokera wavari kuita vanhu vachifa.\n\nVaMavhinga vati ongororo yavakaita yakaburitsa pachena kuti vanhu\nvakawanda vari kutyorerwa kodzero dzavo nevapanduki veAl Shabab pamwe nemauto eMozambique.\n\nVaMavhinga vati chimwe chinoshamisa ndechekuti Mozambique\nhaisi kubuda pachena kuti inoda ruyamuro rwedzimwe nyika here kana kuti kwete asi zvichioneka pachena kuti mauto ayo haana simba rekukunda vapanduki ava.\n\nMutauriri weCrisis in Zimbabwe Coalition, VaMarvellous Khumalo, vati\nhavasi kunyatsofara nezvabuda mumusangano wanhasi nekuti SADC iri kunonoka kupindiria panguva iyo vanhu vari kufa.\n\nIzvi zvatsigirwa negweta rinoona nezvekodzero dzevanhu munyika\nyeZambia VaMuleta Kapatiso avo vanoti pamutemo nyika dzinosungirwa\nkuyamura imwe nekukurumidza kana yave kurwiswa nevapanduki.\n\nMumwe mugari wemuMozambique, Amai Nzira De Deus, vati madzimai\nnevanasikana vari kubatwa chibharo mazuva ose. Stuio7 haina kukwanisa kunzwa zvimwe zvabuda mumusangano wanhasi kumutauriri waVaMnangagwa, VaGeorge Charamba, sezvo vanga vasiri kubatika panharembozha yavo. Asi pane mashoko ekuti SADC yawiriranawo kuti ipe Mozambique rubatsiro rwezvikwanisiro izvozvi panguva iyo mumwe musangano uri kurongwa kuitwa. Sangano reUnited Nations vanhu vanodarika zviuru mazana matanhatu nemakumi , 670 000, vanonzi vakatiza misha yavo mudunhu reCabo Delgado, vachityira hupenyu hwavo. No media source currently available 	https://www.voashona.com/a/sadc-troika-resolves-to-assist-war-ridden-mozambique/5845957.html
politics	Dare rePamusoro Soro Rozeya Gakava Pakati paVaChamisa naAmai Khupe	Dare repamusoro-soro reSupreme Court nhasi ranzwa chikumbiro chemutungamiri weMDC, VaNelson Chamisa, chekuti mutongo wakaturwa nedare repamusoro reHigh Court wekuti kusarudzwa kwavo semutungamiri webato ravo hakuna kufambiswa zvakanaka usendekwe parutivi. Vachisvitsa chikumbiro chavo kudare, gweta raVaChamisa, Advocate Thabani Mpofu, vati mutongo wedare reHigh Court unofanira kusendekwa parutivi vachiti harisi basa rematare kusarudzira bato rezvematongerwo enyika hutungamiri. VaMpofu vaudza dare kuti komiti yepamusoro-soro muMDC pakati pemakongiresi yeNational Council yakatora danho rekugadza VaChamisa semutungamiri weMDC zvichitevera kufa kwavaimbova mutungamiri weMDC, VaMorgan Tsvangirai. VaMpofu vati komiti iyi ndiyo ine masimba ekuita izvi ndokusaka zvakaitwa uye vati VaChamisa naVaElias Mudzuri vakagadzwa naVaTsvangirai sevatevedzeri kunyangwe zvazvo paiva naMuzvare Thokozani Khupe zvichiitwa VaTsvangirai vachishandisa masimba avaive nawo ari mubumbiro reMDC. Zvataurwa naVaMpofu zvatsinhirwa nemunyori anoona nezvesarudzo muMDC yaVaChamisa, VaJacob Mafume, avo vanga vari mudare. Gweta riri kumiririra Muzvare Khupe panyaya iyi, VaLovemore Madhuku, vaudzawo dare kuti pasi pebumbiro remitemo reMDC hazvikwanisike kuti pave nevatevedzeri vemutungamiri webato vaviri kana vatatu sezvo vachiti bumbiro iri riri pachena kuti panofanira kunge paine mutevedzeri wemutungamiri webato mumwechete. VaMadhuku vati Muzvare Khupe ndivo vaifanira kufanobata chigaro chemutungamiri weMDC pakamirirwa kuitwa kongiresi yechimbichimbi yekutsvaga mutungamiri webato zvichitevera kufa kwakaita VaTsvangirai. VaMadhuku vaenderera mberi vachiti kudomwa kwaVaChamisa naVaMudzuri kuti vave vatevedzeri vaVaTsvangirai kwaive kunze kwemutemo. Vaenderera mberi kudaidzirwa kwaitwa musangano weNational Council wakagadza VaChamisa semutungamiri webato kwaiva kunze kwemutemo sezvo vachiti bumbiro reMDC riri pachena kuti misangano yechimbichimbi yekomiti iyi inokwanisa kushevedzerwa nemutungamiri webato chete kana mutevedzeri wake. Zvichakadai, dare reSupreme Court iro range riine vatongi vatatu vanoti VaPaddington Garwe, Amai Antonia Guvava naVaBharat Patel, rati richazotura mutongo waro muzuva rarisina kutara. Nyaya iyi isati yapinda mudare, mapurisa anorwisa mhirizhonga ayo anga akapakatira zvombo arambidza vatsigiri veMDC vanga vauya kuzonzwa nyaya iyi kupinda mudare ndokuvadzinga pamatare apa izvo zvashorwa nemumwe wevatevedzeri vaVaChamisa, Amai Lynette Karenyi Kore. Nyaya iyi yakaunzwa kumatare neimwe nhengo yeMDC yekuGokwe, VaElias Mashavira, avo vaiti VaChamisa havana kusarudzwa kuti vatungamire bato zviri pachena izvo zvakatambirwa nedare High Court. Asi VaChamisa vakazokwidza nyaya iyi kudare reSuupreme Court vachiti mutongo wedare reHigh Court unofanira kusendekwa parutivi. No media source currently available 	https://www.voashona.com/a/dare-repamusoro-roezeya-gakava-pakati-pavachamisa-naamai-khupe/5136721.html
sports	Portugal yadzinga Santos wekunetsana naCR7	  MURAIRIDZI wePortugal, Fernando Santos, aita wechisere kudzingwa basa kuWorld Cup zvichitevera kuburitswa kwakaita nyika iyi mumutambo uyu neMorocco.   Chinyorwa chakabva kuFootball Association of Portugal chinoti: “Changa chiri chiremerera kuve nemurairidzi akaita saFernando Santos achirairidza nyika yedu.   “FPF inotenda Fernando Santos nechikwata chake nebasa ravakabata mumakore masere uye tine kutenda kwakadzika kunobva kuzvizvarwa zvePortugal. FPF yatanga basa rekutsvaga murairidzi mutsva wenyika yedu.”   Santos ange arairidza Portugal kwemakore masere uye akaita wekutanga kuhwina mukombe mukuru apo akatungamira Portugal kutora European Championship mugore ra2016.   Akazotungamira zvakare chikwata ichi kuhwina mukombe weUEFA Nations League muna2019.   Ari kuWorld Cup kuQatar, Santos anonzi akatsamwisana naCristiano Ronaldo izvo zvakamuona achisiya mutambi uyu mumutambo wavo weRound of 16 neSwitzerland uyo vakahwina 6-1.   Vamwe varairidzi vakadzingwa basa kana kusiya vachangobva kuWorld Cup vanosanganisira Gerardo ‘Tata’ Martino weMexico, Tite (Brazil), Luis Enrique (Spain), Otto Addo (Ghana), Roberto Martinez (Belgium), Louis van Gaal (Netherlands) naPaulo Bento (Korea Republic).	https://www.kwayedza.co.zw/portugal-yadzinga-santos-wekunetsana-nacr7/
politics	VaBiden Vanokunda VaTrump Musarudzo yeMutungamiri weAmerica	Vaimbove mutevedzeri wemutungamiri weAmerica, VaJoe Biden, vakunda musarudzo yemutungamiri weAmerica zvichitevera kukunda kwavaita mudunhu rePennsylvania.  VaBiden, avo vane makore makumi manomwe nemasere ekuberekwa, vatora zvigaro zvose makumi maviri zve electoral college zvemudunhu rePennsylvania ndokuita zvigaro zvinodarika mazana maviri nemakumi manomwe vachidarika zvigaro zvinodiwa kuti munhu adomwe semunhu akakunda musarudzo yemutungamiri wenyika. VaBiden vakunda mutungamiri weAmerica pari zvino, VaDonald Trump, avo vakabuda pachena kuti vari kupikisa mumatare maverengerwo akaitwa mavhoti mumamwe matunhu emuAmerica.  VaBiden vachaitwa mutungamiri weAmerica wechimakumi mana nematanhatu apo vachagadzwa zviri pamutemo muna Ndira gore rinouya. Kukunda kwaVaBiden kunoreva kuti mutevedzeri wavo, Amai Kamala Harris, vari kupinda munhoroondo yekuva mudzimai wekutanga, uye ari mutema, kuva mutevedzeri wemutungamiri wenyika munhoroondo yeAmerica yemakore mazana maviri nemakumi mana nemana.  VaBiden vakashanda vari mutevedzeri waVaBarack Obama kubva muna 2009 kusvika muna Ndira 2017, apo pakatoreswa VaTrump mhiko yekuva mutungamiri wenyika mushure mekukunda Amai Hilary Clinton musarudzo yakaitwa muna Mbudzi 2016. VaBiden vakashandawo senhengo yedare Senate kwemakore makumi matatu nematanhatu. Imwe nyanzvi munyaya dzematongerwo enyika uye vari mudzidzisi paDeVry University kuOhio, Professor Elliot Masocha, vanoti zvanga zviri pachena kuti VaBiden vachakunda musarudzo iyi. Asi VaMasocha vanoti VaBiden vane mutoro mukuru wekugadzirisa zvinhu munyika pamwe nekunze kwenyika zvavati zvakavhiringwa naVaTrump. No media source currently available 	https://www.voashona.com/a/joe-biden-wins-us-presidency/5652055.html
health	VaMugabe Vodomwa seMunyarikani weWHO Anomirira Zvirwere Zvisingatapuriranwe muAfrica	"Mutungamiri wenyika, VaRobert Mugabe, vakadomwa nesangano reWorld Health Organisation, WHO, semunyarikani achange akamirira Africa munyaya dzezvirwere zvisingatapuriranwe, kana kuti non communicable diseases. VaMugabe, avo vane makore makumi mapfumbamwe nematu, vakadomwa mazuva maviri apfuura pamusangano uri kuitirwa ku Uruguay. VaMugabe vakaenda kumusangano uyu vachiperekedzwa negurukota nezvekunze, VaWalter Mzembi, gurukota rezvehutano, VaDavid Parirenyatwa, pamwe nemamwe makurokota ehurumende. Vachitaura vari kuUruguay, VaMzembi vaudza Studio7 kuti ichokwadi kuti VaMugabe vadomwa semunyarikani izvo zviri kufadza nyika. ""Ichokwadi VaMugabe vawana ruremekedzo rwekuve, WHO Ambassador for NCD's, Africa,"" VaMzembi vaudza Studio7. VaMugabe vachange vari pachinzvimbo ichi kwemakore maviri, uye basa iri haribhadharwe mari. Asi dzimwe nyanzvi munyaya dzehutano dzinoti dziri kushamiswa nezvaitwa neWHO zvekudoma mutungamiri ari kukundikana kugadzirisa nyaya dzehutano munyika make izvo zviri kupa kuti vakuru vakuru muZimbabwe varapwe kunze kwenyika. VaMugabe pachavo vanogara vachibuda munyika vachinorapwa kuSingapore. "	https://www.voashona.com/a/zimbabwe-africa-mugabe-united-nations/4078149.html
politics	Chizvarwa cheZimbabwe Chotambira neMufaro Mukuru Basa kuUnited Nations	"Munyori mukuru weUnited Nations VaBan Ki-moon masvondo mashoma akapera vakadoma chizvarwa cheZimbabwe Dr. Fadzai Gwaradzimba semutevedzeri wavo anowona nezvekudzivirirwa kwenjodzi. Zvizvarwa zveZimbabwe zvizhinji nezve dzimwe nyika dzemuAfrica nepasi rose zvakapembera nedanho rakatorwa naVa Ban iri. Amai Gwaradzimba vava nemakore makumi maviri nemashanu vachishanda ne United Nations. Vakadzidza kuPlumtree ndokuwana degree ravo rekutanga rezvematongerwo enyika kana kuti Bachelor of Political Science ne Public Administration kuUniversity yeZimbabwe pakutara nzira yavo yekushanda musangano guru repasi rose iri. Amai Gwaradzimba, avo vane makore makumi matanhatu nemaviri ekuberekwa, vakamboshanda kumapazi akasiyana siyana eUnited Nations anosanganisira UN Development Programme vakashandirawo munyika dzinosanganisira Somalia, Gambia, Barbados nemuNew York muAmerica. Vaudza VOA Studio 7 kuti vari kufara zvikuru nebasa guru ravakapihwa naVaBan uye kucherechedzwa kwavakaitwa. “Ndiri kufara zvikuru. Handina kumbobvira ndakazvifungira kuti nerimwe zuva ndichange ndiri padanho rakadai repamusorosoro,” vadaro Amai Gwaradzimba. Vakadzidza kuUsher kuPlumtree ndokuzoita zvidzidzo zvepamusoro kuUniversity of Zimbabwe vasati vaenda kuAmerica uko vakazoita zvimwe zvidzidzo zvepamusorosoro kuzvikoro zvikuru zveJohn Hopkins University neOregon. Mai Gwaradzimba ndichiremba wekudzidza munyaya dzekudzidza nekudyidzana nedzimwe nyika kana kuti Doctor of Philosophy in International Relations. Vanoti baba vavo ndivo vakavakurudzira kudzidza kuti vasvike pavari ipapo pari nhasi. “Baba vangu vakati ndiri murombo asi nhaka yangu yandinokupa injere dzako saka ukashanda nesimba unowana nhaka yako,” vadaro Amai Gwaradzimba. “Ndakakura ndichiti ndinoda kuzova poet kana kunyora mabhuku. Handina kumboti kana ndakura ndinozoda kuita mai, zvakazongoitikawo,"" vaenderera mberi Amai Gwaradzimba. ""Handina kumboziva kuti ndaiva mukadzi nekuti taipihwa mikana yakayenzana, ndakatozozviona zvedambudziko remadzimai ndabuda kumba ndakunoshanda.” Vati vane chido chekubatsira vechidiki vachiri kusimukira kuti vavadzidzise zvinodiwa kuitwa kuti munhu awone zvishuwo zvake zvichizadziswa. No media source currently available  "	https://www.voashona.com/a/zimbabwe-politics-un/2986088.html
sports	Ndiri kuenda kuAfcon: Chigova	  MUBATI wepagedhi wechikwata chenyika chemaWarriors nePolokwane City yekuSouth Africa, George Chigova, anoti akarwadziwa zvikuru nekutadza kuenda kwaakaita kumutambo weAfrica Cup of Nations (Afcon) gore rakadarika nekudaro ari kushanda nesimba kuti agoenda kumakwishu aya gore rinotevera kuCameroon.   Mumutambo weAfcon 2017 uyo wakaitirwa kuGabon, Tatenda Mkuruva ndiye akasarudzwa kubatira maWarriors naKalisto Pasuwa uyo aive murairidzi wechikwata chenyika ichi panguva iyi. Asi kuzobva kwaPasuwa kuchiuya Norman Mapeza, Chigova ndiye akabva ashevedzwa kuzobatira maWarriors uye Sunday Chidzambwa – uyo akazotsiva Mapeza – akauya ndokuvimbawo naChigova.   Saka mutambi uyu ane mukana mukuru wekuve mubati wepagedhi wemaWarriors gore rinotevera kuCameroon asi hunge chikwata chenyika ichi chakabudirira kuenda kumutambo uyu.   Muhurukuro neKwayedza svondo rapera apo maWarriors akaita mangange 1-1 neDemocratic Republic of Congo kuNational Sports Stadium, Chigova anoti, “Handizvivanze, Afcon yekupedzisira ndakarwadziwa kusashevedzwa kuti ndiende kunomiririra nyika yangu, asi zvakadarika. Iye zvino ndine mukana wekuenda gore rinotevera asi hunge ndikaramba ndichishanda nesimba. Hatizive zvichaitika kubva iye zvino nepachapera mwaka, pamwe murairidzi anogona kusarudza mumwe mubati wepagedhi kuti aende saka ini ndinofanirwa kuramba ndichishanda nesimba,” anodaro.   Anoti iye zvino ari kufanirwa kuramba achishanda nesimba.   “Hazvizivikanwe kuti achange ari panyanga ndiani, chandinofanirwa kuita chete kushanda nesimba kuti ndisarudzwe. Mutambi unogona kutamba mitambo yekurwira kuenda kumakwishu aya asi wozobatiswa pasi pachikwata chinosarudzwa kuenda kunokwikwidza. Saka ndiri kufanirwa kuramba ndichishanda nesimba kuti ndishevedzwe ndigoenda kumutambo uyu,” anodaro.   Mutambi uyu – uyo ave nemakore akawanda achigara kuSouth Africa uko atambira zvikwata zvinosanganisira SuperSport United nePolokwane City – anoti hupenyu kunyika iyi hwakamunakira.  Anoti kuSouth Africa kungori kubasa chete kwaari kushanda kuti awane hupenyu hwakanaka sezvo hapana imwe nyika inodarika Zimbabwe.   “Hongu kuSouth Africa tinoenda, kubasa uye tiri kugara hupenyu hwakanaka asi chokwadi ndangariro dzedu dzinogara dziri kumusha kwedu kwatakabva.   “Zvakakosha kuti tiende kunyika dzakaita seSouth Africa kunoshanda ikoko uye zvese zvatinenge tashanda todzoka kuzosimudzira hama dzedu muno,” anodaro.	https://www.kwayedza.co.zw/ndiri-kuenda-kuafcon-chigova/
sports	MaGems otarira mberi	  MUTUNGAMIRI wevatambi vechikwata chenyika chenetball chemaGems, Felisitus Kwangwa, anoti gadziriro dzekuenda kuWorld Cup gore rinotevera dzinotanga iko zvino sezvo vanoda kunorwa semvumba kumutambo uyu.   MaGems akadadisa nyika zvekare svondo radarika zvichitevera kuhwina kwaakaita tikiti rekuenda kuNetball World Cup 2023 iyo ichatambirwa kuSouth Africa.   Chikwata chenyika ichi chiri kudzokera kumakwishu aya uko chakamboenda mugore ra2019 kuLiverpool, kuEngland.   Muhurukuro neKwayedza, Kwangwa anoti zvinhu zvinofadza kutungamirira nyika yake kumutambo mukuru uyu.   “Ndinonzwa manyukunyuku kupihwa chiremerera ichi chekutungamira nyika yangu kumutambo mukuru uyu.   “2019 ndaivepo zvekare ndiri mutevedzeri waPerpetua Siyachitema saka kupihwa mukana wekutungamirira nyika yangu chiremerera chikuru uye ndinotenda.   “Sechikwata, ndinovimba kuti tichanotamba zvinonwisa mvura kuWorld Cup nekuti takambokuenda uye tave kuziva zvinodiwa kuti tigohwina,” anodaro.   Kwangwa, uyo anotambira chikwata cheSurrey Storm kuEngland, anoti murwendo rwavo kuenda kuWorld Cup vanoda kutamba mitambo yehushamwari yakawanda sezvo ichibatsira zvakanyanya mugadziriro dzavo.   “Kutanga iko zvino tinofanirwa kutamba mitambo yehushamwari yakawanda yekugadzirira iyo ichatibatsira zvikuru patichaenda kuSouth Africa.   “Mitambo yehushamwari yakakosha, ndiyo yega nzira ichatibatsira mugadziriro dzedu,” anodaro Kwangwa.   MaGems akabudirira kuenda kuWorld Cup zvichitevera kupedza kwaakaita ari pechitatu mumitambo yeAfrica Qualifiers yakatambirwa kuSouth Africa svondo radarika.   Chikwata chenyika ichi chakapedza chiri kumashure kweSouth Africa neMalawi.   Kumitambo iyi, maGems akatamba mitanhatu ndokuhwina mina uye akakundwa miviri neSouth Africa neMalawi ndokuhwina menduru yebhuronzi.   Dunhu reAfrica kuWorld Cup richange rakamirirwa neZimbabwe, South Africa neMalawi.	https://www.kwayedza.co.zw/magems-otarira-mberi/
politics	Kushungurudzwa kweVabva Kure Kwoenderera Mberi muSouth Africa	Zvimwe zvizvarwa zveSouth Africa zviri kuenderera mberi zvichityidzira zvizvarwa zveZimbabwe nezvekune dzimwe nyika muzvipatara nemumisha inogara vazhinji. Izvi zviri kuitika kunyangwe hazvo mutungamiri weSouth Africa, VaCyril Ramaphosa, neChipiri vakashora zvikuru vamwe vanhu vemuSouth Africa vari kuratidzira pane zvimwe zvipatara, vachidzivirira kuti vabvakure varapiwe. VaRamaphosa vakaudza dare reparamende kuti maitiro aya anokonzera kuvengwa nekurwiswa kwevabvakure uye haasi pamutemo. Vakati South Africa inyika ine hutongo hwejekerere asi ine dambudziko revabvakure vane magwaro ekugara munyika iyi nevasina, vachiti kuvhundutsira nekushungurudza vabvakure vose hakubvumidzwi nemutemo wenyika. . Chikwta chinonzi Operation Dudula chiri kuratidzira pachipatara che Kalafong, muguta reAtteridgerville riri pedyo neguta re Pretoria, chichirambidza kupinda muchipatara kwevarwere vasiri zvizvarwa zvenyika iyi. Asi VaRamaphosa vakati mapurisa ari kurwisa kupedza nekumisa vabvakure vari muSouth Africa zvisiri pamutemo, vachiti zviri kuitwa nevanhu veOperation Dudula hazvienderani nezvinangwa zvehutongo hwe jekerere, vachiti vanhu vemuSouth Africa havavengi vabvakure uye vanovatambira zvakanaka. Vanodzidzisa zvematongerwo enyika paWellesley College kuMassachusetts, Muzvinafundo Chipo Dendere, vanoti VaRamaphosa vakamanikidzwa kutaura izvi zvichitevera mabasa esangano reOperation Dudula. Muzvinafundo Dendere vanoti nyaya iyi inogona kupedzwa nenhaurirano pakati pehurumende yeSouth Africa nehurumende yeZimbabwe, pamwe nemapato anopikisa nevamwe vane chekuita nezve magariro evanhu mu Zimbabwe. No media source currently available 	https://www.voashona.com/a/6723757.html
sports	Tsiva mberi, mari mumashure-Musonda	  MURAIRIDZI wetsiva ane mukurumbira arizve nyanzvi yekuronga mitambo uyu, Clyde Musonda, anoti vatambi pakutanga havafanire kutungamidza mari asi kuti vagadzire mazita avo.   Achitaura neKwayedza, Musonda anoti chinodiwa mumutambo wetsiva kuti munhu atange agadzira zita rake, zvemari zvozotevera.   “Tsiva pari zvino haina mari, vatsigirri chaivo hakuna. Asi vatambi tinovakurudzira kuti ngavasatungamidza mari sezvo chikuru kuti vagadzire mazita avo.   “Zita ndiro rakakosha nekuti ukahwina mitambo yakawanda uchirwira nzungu, mitambo ine mari inotanga kuuya uye kana mapuromota ekunze anotanga kukutsvaga voda kushanda newe nekuti vanenge vaona chiedza chakanaka pauri,” anodaro Musonda.   Musonda pari zvino ari kurairidza vatambi vatanhatu muchikwata chake cheDeltaforce Boxing Academy achitsigirwa neGypsite Sports Promotions.   Pavatambi vatanhatu ava, vana ndevemuZimbabwe nevaviri vekuMalawi.   VemuZimbabwe ndiTinashe “Chairman” Madziwana uyo anova shasha ine bhande reZimbabwe National Super Bantamweight, Collin Nyamambisha anorwa muboka reheavyweight, Simon Madanhire naTinashe Mutodza kuchizoti vatambi vekuMalawi ndiAnisha Bashil naIsreal Kamwamba.	https://www.kwayedza.co.zw/tsiva-mberi-mari-mumashure-musonda/
business	Kuramba Nyika Yoenda kuMawere Kochemedza Vakawanda	Kwapera makore maviri sarudzo dza2013 dzaitwa, idzo dzinonzi nevamwe dzakatsvairwa nebato reZanu PF, vamwe vachiti aive mahumbwe, mamiriro ezvinhu munyika munyaya dzezvematongerwo enyika pamwe nezveupfumi anonzi ari kuramba achienda kumawere. Ruzhinji rwevanhu ndirwo rwunonzi rwuri kuramba rwuchitsikirirwa nekurwisana kuri kuita nzou, dzinove vemapato ezvematongerwo enyika. Mapato ose ezvematongerwo enyika anonzi ari kupedza nguva achitevera zvinhu zvisina maturo pamwe nekunakurirana nyoka mhenyu. Izvi zvinonzi nevamwe zvinoramba zvakaisa nyika parumananzombe, paine kutyirwa kunzi matambudziko ari muZimbabwe anogonawo kukanganisa dunhu rose rekuchamhembe kweAfrica. Vamwewo ndivo vanoti vezvematongerwo enyika vari kungotsvaga kuzvisimudzira vachishandisa varombo, sezvo vasina zvavari kuita zvinoonekwa kunyange vari muhurumende kana kuti kwete. Mutauriri webato reMDC T, VaObert Gutu, vanoti hurumende yeZanu PF ndiyo yawondonga nyika nekuda kwehutongo hwayo hwehumbimbindonga, pamwe nekutadza kuwanisa vanhu mamiriyoni maviri mabasa akavimbiswa neZanu PF pasarudzo dzemuna 2013. VaGutu, avo vaive muhurumende yemubatanidzwa apo bato ravo rakabatana neZanu PF kuumba hurumende yemubatanidzwa, varambawo kuti bato ravo rakakundikana kuvandudza zvinhu parakapinda muhurumende, asi kutoti rakafumura huwori hwarinoti hwaiitwa neZanu PF. Ukuwo, Zanu PF iri kungoramba yakabatira panyaya yezvirango zvainoti zvakatemerwa Zimbabwe nenyika dzekumawirira, izvo inoti ndizvo zvagwadamisa nyika nemabvi. Vanoongorora zvematongerwo uye vari nhengo yeZanu PF, VaMorris Ngwenya, vanoti hapana asingazivi kuti zvirango zvakakumbirwa nebato reMDC ndizvo zvatadzisa nyika kuti isimuke. VaNgwenya vanoti MDC T yakatadza kugadzirisa zvinhu munguva yehurumende yemubatanidzwa sezvo nhengo dzayo dzakafarira kuwana zvigaro, dzikakanganwa kumirira vanhu. No media source currently available 	https://www.voashona.com/a/zimbabwe-politics-economy-zanu-pf-mdc-t/2828028.html
sports	Ndasuwa bhora: Figgy	  MUTAMBI weMighty Warriors neBlack Rhinos Queens, Felistas Muzongondi,  anoti asuwa zvikuru mutambo wenhabvu.   Izvi zvinotevera kumiswa kwakamboitwa mitambo pasi rose nechinangwa chekurwisa kupararira kwechirwere cheCovid-19 kubvira muna Kurume gore rino.   Mitambo yakatanga kuitwa munyika muno nguva yadarika apo maWarriors akasangana neAlgeria mumutambo wekurwira tikiti rekuenda kumakwikwi eAfrica Cup of Nations Cameroon 2021.   Mutambo uyu wakatambwa pasina vatsigiri sezvinodiwa pasi pemitemo yekurwisa Covid-19.   Figgy, sezita remadunhurirwa raMuzongondi, anoti akaita rombo rakanaka rekupinda basa kuZimbabwe National Army (ZNA) pamwe nekuve mutambi wenhabvu.   Muzongondi anoti kuva nerimwe basa kuri kumubatsira zvikuru sezvo ange achikwanisa kuwana raramo panguva yelockdown asi asuwa nhabvu unove mutambo waanodisisa.   “Kubva nyika yakaenda palockdown tange tichienda kumabasa, ndizvo zvange zvichitiraramisa muhupenyu hwedu nemhuri dzedu. Semutambi wenhabvu wemuZimbabwe zvakakosha chaizvo kuita rimwe basa uye mamwe mabhindauko anounza mari nekuti anokubatsira muhupenyu hwako pane dzimwe dzenguva. Kana usina zvimwe zvekuita ndipo paye zvinhu zvinooma,” anodaro.   Muzongondi anoenderera mberi achiti, “Chokwadi ndechekuti nhabvu ndaisuwa zvikuru, ndinonzwa manyukunyuku ndichitamba ndiri munhandare asi iye zvino chakakosha hupenyu hwevanhu uye hwedu tose pamberi.”   Figgy achagara ari munhorowondo yenhabvu yemaMighty Warriors sezvo ndiye ane chiremerera chekuva kaputeni wekutanga wechikwata chenyika kuchitungamirira kuenda kumakwikwi eRio de Janeiro Brazil 2016 Olympics.   Pari zvino zvikwata zvizhinji zvevarume zvakapihwa mvumo yekutanga kuita gadziriro dzavo asi hunge kana vatambi vacho uye hutungamiri hwaongororwa denda reCovid-19.	https://www.kwayedza.co.zw/ndasuwa-bhora-figgy/
health	Vanhu Vashanu Vofa neCovid-19	Bazi rezvehutano rakazivisa nemusi weChishanu kuti vanhu vashanu vakafa nechirwere cheCovid-19 zvasiya vanhu vafa nechirwere ichi kubva zvachatanga kupararira gore rapera vave chiuru chimwe chete nemazana mashanu nemumwe kana kuti 1, 501. Vanhu makumi mana nevasere kana kuti 48 vakabatwa nechirwere ichi zvasiya vanhu vabatwa nechirwere ichi vave zviuru makumi matatu nematanhatu ane makumi namomwe nemumwe kana kuti 36, 471. Vanhu gumi nevashanu kana kuti 15 vakapora kubva kuchirwere ichi zvichireva kuti vapora kubva zvatanga chirwere ichi kupararira vave zviuru makumi matatu nemana ane gumi nemumwe kana kuti 34 011. Vanhu vachiri kurwara mazana mapfumbamwe nemakumi mashanu nevapfumbamwe kana kuti 959. Zvichakadaro, huwandu hwevashandi vemuzvipatara nevamwe vanoita mabasa anopa kuti vasangane neveruzhinji kusanganisira vatori venhau nevanochengetedza majeri vabayiwa nhomba yeSinopharm yakapihwa Zimbabwe neChina hwasvika pazviuru makumi matatatu nezvitanhatu zvine mazana matatu nemakumi mashanu nevapfumbamwe kana kuti 36, 359. Vanoona nezvekuburitswa kwemashoko mubazi rezvehutano VaDonald Mujiri vanoti chinangwa chehurumende ndechekuti vanhu vanodarika mamiriyoni gumi vabayiwe nhomba kuti inyatsoshanda. Pasi Rose Johns Hopkins University yemuAmerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nekufa nechirwere ichi. Vafa muAmerica vanodarika zviuru mazana mashanu nemakumi matatu nevaviri kana kuti kuti 532, 000, vabatwa nechirwere ichi vachidarika mamiriyoni makumi maviri nemapfumbamwe kana kuti 29 million. Pasi rose, vanhu vafa nechirwere ichi vanodarika mamiriyoni maviri nezviuru mazana matanhatu kana kuti 2,6 million. Asi vapora pasi rose vachidarika mamiriyoni makumi matanhatu nemanomwe zvine zviuru mazana mashanu kana kuti 67,5 million. No media source currently available 	https://www.voashona.com/a/vanhu-vashanu-vofa-necovid-19/5813962.html
business	Vari Kunze Voshaya Vimbiso Yakadzama Kuitira Kuti Vadzoke Kumusha	Vanhu vemuZimbabwe vane mabhizimisi muSouth Africa vanoti havasi vose vachatambira mashoko emutungamiriri wenyika, VaEmmerson Mnangagwa, ekuti zvizvarwa zveZimbabwe zviri kunze kwenyika zvidzokere kumusha kundosimudzira hupfumi hwenyika sezvo pasina zvakajeka zvinoratidza kuti Zimbabwe yava nyika inoremekedza kodzero dzemunhu wese. Vazhinji vane mabhizimisi muSouth Africa vanoti dambudziko guru nderekuti hurumende yaVaMnangagwa haizi kuvimbisa zvakadzama kuti vari kunze vakadzoka kumusha, vachazokwanisa here kuzovhura mabhizimisi matsva kana kushanda nehurumende murunyararo. Sachigaaro wemabhizimisi emhuri yeZimbabwe achiri kusimukira muSouth Africa yeZimbusinessLink Forum SA, VaMarshal General Sankara, avo vane nguva refu vachigara muSouth Africa, vanoti hapana shanduko yati yaitika mu Zimbabwe inokodzera kuti nhengo dzebato ravo dzikwanise kudzokera kumusha. Muzvinabhizinesi ane makambani akawanda muSouth Africa, VaAustin Moyo, avo vanova zvakare munyarikani musangano re Diaspora Care Forum, vanoti mashoko aVaMnangagwa ekuti vanhu vadzoke kumusha, hapana zvaanoreva nekuti kumusha hakuna mabasa kana mari uyewo hurumende yavo haizombokwanisa kugutsa mhuri yeZimbabwe iri munyika kana vose vari kunze kenyika. VaGarai Madziva, avo vanobva kwaRusape, vanoti ivo nemhuri yavo vangangode kudzokera kumusha asi matambudziko akaita sekushaikwa kwemari mumabhanga, kuipa kwemigwagwa, ndiko kuri kunyanyokonzera kuti mhuri yeZimbabwe iri kunze kwenyika isafarira kudzokera kumusha. Vanoti panguva yose yavanoshanyira kumusha, kushaikwa kwemari hakunyanye kuvatambudza nekuti vanenge vakagadzirira nguva dzose. VaMadziva vanoti pari zvino ivo nemhuri yavo havangakwanise kudzokera kumusha. Vazhinji vatakurukura navo varatidza kuti havasi kuzokurumidza kudzokera kumusha vamwe nekuda kwekudhura kwezvinhu muzvitoro, kushaikwa kwemabasa nezvimwe. No media source currently available   	https://www.voashona.com/a/zimbabweans-abroad-not-optimistic-about-ed-call-for-return-of-diasporans/4332775.html
sports	Tsigirai Emery: Mkhitaryan	anoti anofunga kuti sitayera yekutamba nhabvu yaUnai Emery ichabhadhara zvikuru kuArsenal uye anokurudzira vatsigiri vechikwata ichi kuti vatsigire murairidzi wavo mutsva uyu.   Chizvarwa chekuSpain ichi chakakundwa mitambo yacho miviri yekutanga agadzwa pachigaro chinopisa zvichitevera kutsiva kwaakaita Arsene Wenger mwaka uno.   MaGunners akakundwa 2-0 neshasha dzePremier League, Manchester City, mumutambo wekutanga ndokuzokundwa unotevera 3-2 neChelsea musi weMugovera, kunyangwe akambomira-mira akanwisa kaviri.   Mkhitaryan anoti Emery anoda nguva yekuronga tsoro dzake muchikwata ichi sezvo ari kuedza kushandura mashandiro aiitwa naWenger uyo akarairidza Arsenal kwemakore 22.   “Hazvina kunyanyosiyana asi pane zvimwe zvakangosiyana hazvo nekuti vanhu vaviri ava vakasiyana uye vari kutamba kana kufunga nezvimwe zvakasiyana,” anodaro.   “Emery akachengeta mafungiro aWenger asi ari kuvaka zvimwe zvitsva. Anoziva kuti anogona kuunza zvimwe zvinhu zvitsva kuchikwata chino. Hazvisi nyore nekuti zvinoda nguva chete.   “Tinofanirwa kuramba tichishanda nesimba nekuti tine murairidzi mutsva, mafungiro matsva uye tinoda kutamba nenzira yakasiyana sepanguva yaWenger,” anodaro. – Sportsmail Football	https://www.kwayedza.co.zw/tsigirai-emery-mkhitaryan/
politics	Sudan Yotora Rwendo rweZimbabwe Pakupidigura Hurumende	Mutungamiri weSudan, Va Omar al-Bashir, vabviswa neChina zvine chisimba nemauto avo pachigaro chemutungamiri wenyika. Gurukota rezvekudzivirirwa kweSudan, uye vari mutevedzeri vemutungamiri wenyika, VaAwad Mohamed Ahmed Ibn Auf, ndivo vazivisa veruzhinji panhepfenyuro yehurumende, vakatiwo mauto achange achitonga nyika iyi kwemakore maviri. Vazivisawo kumiswa kwekushandiswa kwebumbiro remitemo yenyika, uye kuumbwa kwekanzuro yemauto ichange ichifambisa zvinhu kwemakore maviri. Nyanzvi munyaya dzezvematongerwo enyika dzine maonero akasiyana panyaya yekuti kupidigurwa kwehurumende yeSudan mushure mekunge vanhu varatidzira kwemwedzi mina. Maonero akasiyana ari kuuya panyaya yekuti zvaitika muSudan zvakafanana here kana kuti kwete nezvakaitika muZimbabwe muna 2017 apo vaive mutungamiri wenyika, VaRobert Mugabe, vakamanikidzwawo kusiya chigaro nemauto. VaMugabe naVa Al Bashir vange vatungamira nyika dzavo kwemakore akawanda vachishorwa kuti vaisaita sarudzo dzakajeka. Mumwe mutungamiri wenyika yemuAfrica ainge atongawo kwenguva yakareba, VaAbdelaziz Bouteflika vekuAlgeria, vakamanikidzwawo kusiya basa mavhiki apfuura mushure mekupinda panyanga muna 1999. VaAl Bashir vakatanga kutungamira muna 1989. Vakawanda vari kubvunzawo kuti African Union ine meno here ekugadzirisa matambudziko enyika dziri mugungano iri. African Union inoti iri kuisa maziso ayo pane zviri kuitika muSudan zvichitevera kupindira kwaita mauto munyaya dzematongerwo enyika. Vanoongorora nyaya dzezvematongerwo enyika vachishanda neTrust Africa muZimbabwe, VaBriggs Bomba, vanoti hapana chakanyanya kusiyana pakupidigurwa kwehurumende yaVaMugabe neyaVaAl Bashir. Asi nyanzvi munyaya dzezvematongerwo enyika, uye vari mukuru weCenter for Natural Resources Govervance, VaFarai Maguwu, vanoti pane musiyano uripo pakuti muSudan vanhu ndivo vakatungamira kuratidzira asi muZimbabwe mauto. No media source currently available  	https://www.voashona.com/a/sudan-yotora-rwendo-rwezimbabwe-pakupidigura-hurumende/4871875.html
business	Vanhu Voziya neNzara Sezvo Hurumende Isina Mari yeChikafu Mubhajeti Rayo	Kunyange hazvo nyaya yekuwanisa vanhu chikafu iri kodzero yevanhu mubumbiro remitemo yenyika, izvi handizvo zviri kuitika munyika sezvo hurumende isina kuisa mari yakakwana parutivi yekuwanisa vanhu zvekudya mubhajeti ra2016 ramirira kutambirwa nedare reparamende. Nyanzvi munyaya dzezvehupfumi dziri kukurudzira hurumende kuti igadzirise nyaya yechikafu munyika sezvo huwandu hwevanhu vari kuziya nenzara huri kuramba huchikwira nemamiriro akaita hupfumi uye kunze sezvo mvura isiri kunaya zvakanaka. Sangano reWorld Food Program rinoti vanhu vanodarika miriyoni imwe chete nezviuru mazana mashanu vakatarisana nenzara munyika. Asi dzimwe nyanzvi dzinoongorora nyaya dzechikafu dzinoti nemamiriro aita zvinhu mumadhorobha, huwandu uhu hwawedzera zvakanyanya. Vanhu vakawanda vari kutaura neStudio 7 kubva kumatunhu ose enyika vari kugunun’una kuti vave kunonga svosve nemuromo. Masangano anopa rubatsiro ari kutatarika kuwana mari yekubatsira Zimbabwe kuti itengere vanoshaya chikafu uye pave kutotarisirwa kuti hurumende ibatsire vanhu vayo. Nyanzvi munyaya dzezvehupfumi Doctor Godfrey Kanyenze vanoshanda nesangano reLabour and Economic Development Research Institute of Zimbabwe vanoti hurumende iri kungovimba kuti ichabatsirwa nevekunze asi izvi hazvina njere. Vanoongorora nyaya dzezvehupfumi, VaRejoice Ngwenya, avo vanoshanda nesangano reLiberal Solutions, vanoti hurumende yakavhiringidza hurongwa hwekurima. No media source currently available  	https://www.voashona.com/a/zimbabwe-zvematongerwo-enyika/3093655.html
business	Hurumende Yokurudzira Kushandiswa Magwenya eZuva	Zvinhu zvinonzi zviri kuramba zvichioma munyika, zvikuru sei nekushaikwa kwemagetsi pamusoro pemamwe matambudziko agara akatarisanawo nenyika. Kambani yemagetsi yeZimbabwe Electricity Suppy Authority, ZESA, yakatozivisa vagari kuti vachange vachishaiwa magetsi munguva dzayakatara, dzingangosvika maawa manomwe pazuva, asi vazhinji vari kutaura neStudio 7 vanoti magetsi munzvimbo dzavanogara ari kudzimwa kwenguva dzinotodarika maawa makumi maviri pazuva. Vamwe vanototi vave nemazuva matatu vasina magetsi. Mukuedza kurerutsa dambudziko iri, gurukota rehurumende VaSamuel Undenge neChitatu vakakurudzira vanhu kuti vachinyanya kushandisa moto wezuva, kana kuti solar energy seimwe nzira yekuwana nayo magetsi sezvo emvura ave kunetsa. Asi vamwe vanoti kurudziro yehurumende iyi haina zvainoreva sezvo pasina hurongwa hwekuti vanhu vangawana sei magetsi ezuva aya kana hurumende isina kuvapa zvekushandisa zvacho. Mvura mudhamu reKariba, uko kunogaiwa magetsi, inonzi yadzikira zvakanyanya izvo zvoita kuti itadze kutenderedza magwenya anozogaya magetsi. Asi vanoongorora zvematongerwo enyika vachitungamira sangano reCentre for Natural Resource Governance, VaFarai Maguwu vanoti dambudziko rose iri riri kubva pakuti hurumende iri kukundina kuona matambudziko achiri kure. VaMaguwu vanoti dai hurumende yakachenjera ingadai yakaita kuti matunhu ose azvibikire oga magetsi awo, sezvo aine madhamu asina zvaari kuita. “Muchitaura Masvingo kunana Lake Mutirikwi, Manicaland kunana Osborne Dam, saka hurumende yedu ihurumende isingatarisi mangwana,” vanodaro VaMaguwu. Vanotiwo nyika inokwanisa kubata moto wezuva ichishandisa kuita magetsi, sezviri kuitwa nenyika dzakawanda dzisina magetsi anogayiwa nemvura. Nyanzvi munyaya dzemoto wezuva, vachishanda nekambani ye Exempla Solar Systems iri kuBulawayo, VaTendai Mukucha vanoti izano rakanaka riri kukurudzirwa nehurumende rekuti vanhu vatange kushandisa zvakanyanya moto wezuva. Asi VaMukucha vanoti dambudziko riri pakuti vanhu vese vanokwanisa here kuzowana zvikwanisiro zvinodiwa kuti munhu awane magetsi e solar. Vanoti vanofara nedanho ratorwa nehurumende sezvo zvichireva kuti kana yakurudzira kushandiswa kwemoto wezuva, naivovo zvinovasimudzira. “Asi takatarisa kuhurumende, tinenge takatarisawo matanho anotibatsira sevano provider equipment,” vanodaro VaMukucha. No media source currently available 	https://www.voashona.com/a/zimbabwe-politics-energy-solar/2987693.html
health	Hurumende Yokundikana Kutengera Vashandi vemuZvipatara Zvinodzivirira Covid-19	Mutungamiri wesangano revakoti reZimbabwe Nurses Association VaEnoch Dongo vanoti chimwe chave kupa kuti chirwere checoronavirus chipararire zvakanyanya munyika inyaya yekuti vakoti navanachiremba havana zvikwanisiro zvekuzvidzivirira kutapurirwa chirwere ichi kana kuti maPPE. VaDongo vanoti vave nenguva yakareba vachikumbira kuti vawane zvikwanisiro zviri kukona n’anga murapwa achida. No media source currently available Kubva zvakatanga kupararira chirwere ichi munyika muna Kurume, vashandi vemuzvipatara kusanganisira vakoti navanachiremba vabatwa nechirwere ichi vadarika mazana matau nemakumi maviri nevatatu. Vakoti vanoti zvekupfeka vave kutozviona kumarinda eHeroes Acre sepakashaya gamba renyika VaPerrance Shiri avo vakaradzikwa nemusi weChina.	https://www.voashona.com/a/hurumende-yokundikana-kutengera-vashandi-vemuzvipatara-zvinodzivirira-covid-19/5529538.html
business	Zimbabwe Yokurudzirwa Kushanda neIMF Apo Makambani Otadza Kubhadara Mitero kuZIMRA	Nyaya yekugadzirisa hupfumi hwenyika inenge yoramba ichinetsa zvichitevera mashoko eZimbabwe Revenue Authority, ZIMRA, ekuti iri kutadza kuunganidza mari yemitero yavange vachitarisira kubva kuvanhu nemakambani. Asi imwe nyanzvi munyaya dzezvehupfumi, uye vari muridzi wekambani yeManagement Solutions, VaLuxon Zembe, avo vaimbova mutungamiri weZimbabwe National Chamber of Commerce, vanoti vanhu vose vanofanira kutsigira zviri kuitwa negurukota rezvemari, VaPatrick Chinamasa, zvekuyedza kugadzirisa hupfumi vachishanda neIMF. Zimbabwe pari zvino haisi kupihwa zvikwereti nenyika uye mabhanga ekunze nepamusana pekutadza kubhadhara mitero. Mamwe makurukota ehurumende kusanganisira rezvekuendeswa kwehupfumi kuvatema, VaPatrick Zhuwawo, pamwe rezvevakarwa hondo, VaChris Mutsvangwa, vange vachishora VaChinamasa zvikuru vachiti vari kurasika nekuda kuumba hukama neIMF neWorld Bank. Mari dzemitero inobatwa nehurumende dzinoshandiswa kubhadhara vashandi vehurumende, kugadzira migwagwa, zvikoro, magwenya emagetsi, madhamu nezvimwe zvivakwa. Mukati memwedzi mitanhatu yekutanga kwegore rino, ZIMRA yakawana mari inosvika US$1,66 billion asi iyo yaitarisira mari inosvika US$1,76 billion. Sachigaro webhodhi reZIMRA, Amai Willia Bonyongwe, mumashoko avo mugwaro rezvemamiriro emari yemitero, vanobvuma kuti kusamira zvakanaka kwehupfumi kwapa kuti makambani akawanda atadze kubhadhara mitero. Vanotiwo vakayedza kupa makambani nguva yakareba yekubhadhara zvikwereti vachiyambira kuomesera vari kuramba kubhadhara mari dzemitero vachiviga mari kuti ZIMRA isaone zviri kuitika, asi zvakakona n’anga murapwa achida . Makambani ane zvikwereti kuZIMRA zvemari inosvika bhiriyoni imwe chete yemadhora. Hatina kukwanisa kubata mukuru weZIMRA, VaGershom Pasi, sezvo nhare yavo yange isiri kudairwa. No media source currently available 	https://www.voashona.com/a/zimbabwe-politics-chinamasa-zembe-zimra-zhuwawo-kasukuwere-mutsvangwa/3034669.html
sports	Upenyu mberi, mitambo mumashure: PSL	SANGANO rePremier Soccer League rinoti harizive kuti nhabvu ichatambwa here mwaka uno wa2020 sezvo iye zvino isiri nguva yekufunga zvemutambo, asi kuchengetedza utano neupenyu hwevanhu.   Kare mwaka wenhabvu unozivikanwa uchitanga kupera kwaKurume kana kutanga kwaKubvumbi.   Asi mitambo yegore rino yakambomiswa senzira yekutevedzera gwara rakatarwa nemutungamiri wenyika President Mnangagwa rekuti vanhu vose vasaungane uye vagare kudzimba senzira yekudzivirira kutapurirana nekupararira kwechirwere cheCovid-19 icho chinokonzerwa neutachiona hunodaidzwa kuti coronavirus.   Zvichitevera kuwedzerwa kwakaita mazuva e“lockdown” nemutungamiri wenyika svondo rino, mutauriri wePSL, Kudzai Bare anoti ino haisi nguva yekumbofunga zvekuti nhabvu inotanga riinhi sezvo vanhu vari kubatwa nechirwere cheCovid-19 uye vamwe vachifa nacho.   “Isu tiri kutevedzera danho rakatorwa nemutungamiri wenyika President Emmerson Mnangagwa rinoti vanhu vasaungane uye vagare kudzimba dzavo senzira yekuderedza kupararira kwechirwere checoronavirus.   “Vanhu vari kufa nechirwere ichi saka zvakakosha kuti veruzhinji vagare vakachengetedzeka nguva dzose kuitira kuti Covid-19 isapararire. Isu sePSL, hatikwanise kutaura nezvekutanga kwenhabvu iye zvino nemamiriro akaita nyika nekuda kwecoronavirus, chikuru kuti vanhu vachengetedzeke nguva dzose,” anodaro.   Anoenderera achiti kana chirwere ichi chapera, ndipo pavachazoronga kuti nhabvu inotanga here uye vanenge vachitarisa nepanenge pava nenguva.   “Kana lockdown yapera uye pava nehumboo hwekuti chirwere checoronavirus hakuchisina, ndipo tinotanga kuronga kuti mitambo ichitanga, asiwo tichatarisa kuti gore rinenge rafamba zvakadii.   “Iye zvino tinongokurudzira vanhu kuti ngavange vakachengetedzeka nguva dzose vari mumba, vasafunge zvenhabvu. Upenyu ndihwo hwakakosha nguva dzose,” anodaro.   Zviri kuitwa nePSL izvi ndizvo zviri kumamwe masangano enhabvu pasi rose uko mitambo yakamira kutambwa.	https://www.kwayedza.co.zw/upenyu-mberi-mitambo-mumashure-psl/
health	Sangano reThe National Age Network of Zimbabwe Rocherechedza Zuva reHutano Richitarisa Hutano hweVakwegura	Sangano rinoona nezvekukwegura kwevanhu munyika, reNational Age Network Zimbabwe, nhasi riri kucherechedza zuva rehutano pasi rose, reWorld Health Day. Zuva iri rinocherechedzwa musi wa7 Kubvumbi pasi rose, asi sangano iri rakasarudza kuricherechedza musi wa 13 Kubvumbi, kumahofisi esangano reWorld Health Organisation, WHO, ari kuNewlands, muHarare. Mukuru anoona nezvekufambiswa kwemabasa musangano iri, VaMarck Chikanza, vanoti vachatorawo mukana wekucherechedza zuva iri vachiparurawo gwaro rakanangana nehutano hwevanhu vakwegura, uye kupemberera kusvitsa makore makumi manomwe kwesangano reWorld Health Organisation. Vanoti gwaro ravachaparura iri rakabuda mushure mekushanda kwavakaita pasi pechirongwa chinonzi “Better Health for Older People in Africa” munyika ina dzinoti Zimbabwe, Mozambique, Ethiopia, neTanzania. “Shure kwekudarozvo, takabva taona zvakakosha izvo kuti tiite iyo inonzi National Health and Aging Strategy. Muno muZimbabwe takaiti National Health Aging Strategy,” Vanodaro VaChikanza. Vanoti vakaronga kutandadza vanhu nemitambo yakasiyanasiyana, inosanganisira mhanzi kubva Salvation Army Band. VaChikanza vanotiwo vakakoka vanhu vakawanda, masangano akazvimirira, pamwe nemapoka ehurumende kumhemberero dzavo idzi. Sangano reNational Age Network of Zimbabwe, mubatanidzwa wemasangano akazvimirira anokwana kuita gumi nemaviri, uye mubatanidzwa uyu wakaumbwa muna 2012 uchitarisa mararamiro nemashandiro aiita vanhu vakwegura, zvikuru mumapurazi. Mubatanidzwa uyu unoshandawo zvakare nemapoka maviri ehurumende, anoti rinoona nezvezvirwere zvisingatapuriranwe, riri pasi pebazi rezvehutano, pamwe neboka rezvekurima, reAgritex, iro riri pasi pebazi rezvekurima. No media source currently available 	https://www.voashona.com/a/zimbabwe-health-national-age-network-chikanza/4345317.html
health	Zvinhu Zvoita Manyama Amire Nerongo kuChipatara cheMplilo	Mukuru wechipatara cheMpilo abvuma kuti zvinhu hazvina kumira zvakanaka pachipatara ichi zvichitevera danho ravana chiremba vakuru munyika rekukanda mapadza pasi. Mukuru wechipatara cheMpilo VaLeonard Mabande vati pana vana chiremba vadiki makumi mashanu nemumwe vadzingwa basa pachipatara ichi kusvika pari zvino. Chipatara cheMpilo icho chinove ndicho chipatara chikuru chechipiri munyika china vanachiremba mazana maviri nevana uye VaMabande vati kudzingwa kwavana chiremba vadiki kuri kuita kuti zvinhu zviome. Asi vati vari kuedza nepose pavanogona kuti vabatsire varwere vachiti vari kubatsirwawo nemadhokotera echiuto asi havana kukwanisa kutaura kuti vangani. Vamwe varwere vange vachiuya kuzvikamu zvevanorapwa vachibva kumba zveOutpatients neCasualty vange vachidzorerwa kumba nekuda kwekushomeka kwavana chiremba. Mumwe wevanhu vakadai ndiVaJohn Ndlovu avo vati vanonzwa musana asi vaudzwa kunzi vadzokere kumba nekuti pachipatara pange pasina vana chiremba. VaNdlovu vati shuviro yavo ndeyekuti hurumende igadzirise zvichemo zvavana chiremba. Pachipatara cheUnited Bulawayo Hospitals pange paine varwerewo vakawanda kuzvikamu zveOutpatients neCasualty uye vamwe vange vachidzokera kumba vasina kukwanisa kuonekwa navana chiremba. Hatina kukwanisa kutaura nemukuru wechipatara ichi Amai Nonhlanhla Ndlovu sezvo vanzi vange vari mumusangano. Mumwe murume angozvidoma nezita rekuti Sithole ange aine mwana wake uyo ave nenguva achirwara. Ati nekuda kwekusave pabasa kwavana chiremba anomboenda nemwana wake uyu kuzvipatara zvakazvimirira asi ati haangakwanise kuita izvi nguva nenguva. Akurudzirawo kuti hurumende naana chiremba vataurirarane vanzwisisane. Dr Tawanda Zvakada avo vakafanobata chigaro chemunyori weZimbabwe Hospital Doctors’ Association vanoti nhengo dzavo dziri kuti hadzisi kuzotsvaga basa kuhurumende zvekare sezviri kukurudzirwa nebazi rezvehutano. No media source currently available 	https://www.voashona.com/a/zvinhu-zvoita-manyama-amire-nerongo-kuchipatara-chemplilo/5183848.html
politics	Justice Chigumba Vanodomwa Kuva Sachigaro Mutsva weZEC	Mutungamiri wenyika, VaEmmerson Mnangagwa, vadoma mutongi wedare redzimhosva repamusoro, Justice Priscilla Chigumba, kuve sachigaro mutsva weZimbabwe Electoral Commission, ZEC. Munyori mudare remakurukota, Doctor Misheck Sibanda, vazivisa Justice Chigumba mutsamba yavanyora neChitatu kuti vachagadzwa zviri pamutemo sasachigaro weZEC neChina mangwanani kuState House. Studio7 ndiyo yakatanga kuburitsa nyaya yekudomwa kwanga kwakatarisirwa Justice Chigumba munyaya yatakaburitsa musi wa 26 Ndira. Justice Chigumba vari kutora basa rakasiiwa naAmai Rita Makarau, avo vakasiya chigaro ichi muna Zvita gore rapera paine mashoko ekuti vakasiiswa basa iri sezvo vanga vakarerekera kuchikwa cheGeneration 40 icho chainetsana nechikwata cheTeam Lacoste mukurwira simba muZanu PF. Team Lacoste inotsigira VaMnangagwa, ukuwo G40 ichinzi yaitsigira mudzimai wevaimbove mutungamiri wenyika, Amai Grace Mugabe. Justice Chigumba vakatora mhiko yekuva mutongi wedare repamusoro muna 2012.	https://www.voashona.com/a/zimbabwe-chigumba-appointed-zec-chairperson/4233376.html
politics	Muzvare Nyagomo Vokurudzira Vari Kunze Kunonyoresa Kuvhota	"Mutungamiri werimwe remapato anopikisa, reProgressive Democrats of Zimbabwe, Muzvare Barbara Nyagomo, vanoti bato ravo riri kushanda zvakasimba kukurudzira vana veZimbabwe vari munyika dzakapoteredza nyika vadzokere kumusha kunonyoresa kuti vazokwanisa kuvhota musarudzo dzegore rinouya. Muzvare Nyagomo vanoti vari kuita izvi munyika dzakaita seSouth Africa, Mozambique, Botswana neZambia. ""Isusu tiri kunyanya kuisa simba rakawanda muSouth Africa, mune vana veZimbabwe vazhinji vatinoziva kuti vanokwanisa kuenda kumba vachino register kuti vavhote. Saka tiri kuita voters education ne awareness kuti vazive kuti sei vachifanira kuti vano register izvozvi, chero vakanga vaka register kubva muna 1980,"" Muzvare Nyagomo vanodaro. Muzvare Nyagomo, avo vari kuManchester kuBritain, vanoti hapana imwe nzira yekuti vari kunze kwenyika vakwanise kupinda musarudzo kunze kwekutoenda kumusha kunonyoresa, sezvo Zimbwbwe Electoral Commission, ZEC, yakatozivisa kare kuti haina mari yekuti ikwanise kunyoresa vese vari kunze kwenyika vari munyika dzavari kugara. Bato reProgressive Democrats of Zimbabwe riri mumubatanidzwa wemapato ari kurwira kuti mitemo ine chekuita nesarudzo ivandudzwe, weNational Electoral Reform Agenda, NERA. Mapato ari mumibatanidzwa yeNERA neCODE ari muSouth Africa pari zvino munhaurirano dzinonzi dzakanangana nekuedza kuumba mubatanidzwa pakati pemapoka maviri aya. No media source currently available  "	https://www.voashona.com/a/zimbabwe-diaspora-nyagomo-pdz-vote/3846139.html
business	Kuteresa Makambani Ane Minda Munyika Kotambirwa neNyanzvi	Dzimwe nyanzvi mune zvekurima dzinoti dzinotambira danho rakatorwa nedare remakurukota rekuti makambani makuru ane minda munyika abhadhare mitero. Bepanhau reHerald rinoti makambani aya akanzi anofanirwa kubhadhara madhora gumi pahekita pagore kubvira muna Ndira wegore rino. Danho iri rinozi richabatsira hurumende kuti iunganidze mari yekushandisa mubudiriro pamwe nekubhadhara varimi vechichena vakatorerwa minda. Danho iri rinotevera rimwe rakadai rakaziviswa zvakare nehurumende mwedzi mishoma yadarika rekuti varimi vakagariswa patsva pamwe nevekumaruwa, vanonzi ma A1 ne A2, vabhadharewo mitero. Vekumaruwa vanofanirwa kubhadhara madhora mashanu kuchitiwo vemapurazi madiki vachibhadhara madhora gumi nemashanu pagore. Asi imwe nyanzvimune zvekurima, VaBernard Manyadza, avo vanoshanda vakazvimirira, vanoti zvakakoshawo zvikuru kuti patariswe kuti munhu ari kushandisa ivhu iri ari kuwanawo cheuviri here kubva mariri. VaManyadza vanotiwo havatambiri pfungwa yekuti varimi vatsva kana vekumaruwa vahwandirwe nehurumende mukubvisiswa mari yekubhadhara vachena, avo vakatobuda munyika, vazhinji vacho vachinzi vave kurima vari kuZambia, kunove kwave kutengwa chibage neZimbabwe. Asi mumwe murimi mukuru, uye vari nhengo yeZanu PF, VaGadzira Chirumhanzu, vanotiwo havaoni varimi vachiita dambudziko rekukundikana kubhadhara mitero iyi, sezvo iri pasi zvikuru, uye vagara vachiibhadhara. VaChirumhanzu vanoti havaoni hurumende iri iyo ine dambudziko kana hurongwa uhwu hwakasabudirira, sezvo paine zvipangamazano zvinoipa mazano nekunyora zvekuti itevere. Mamwe makambani makuru ari kurima munyika, anosanganisira yeTongaat Hulett, anonzi ane minda mikuru kwazvo, izvo zvinogona kuti azoguma obhadhara mari dzinodarika miriyoni yemadhora pagore. No media source currently available 	https://www.voashona.com/a/zimbabwe-politics-land-rentals-farming/2855486.html
sports	Muzongondi iNo. 1 . . . Zvibodzwa 41 mumwaka . . . ‘Ndinoda kuita saChunga’	FELISTAS “Figo” Muzongondi (33) – uyo akaita mukurumbira wekunwisa zvibodzwa 41 gore rakapera munhabvu yevasikana achitambira chikwata cheBlack Rhinos Queens – anoti kutamba kwake nhabvu ruremekedzo rukuru rwaanopa kuvabereki vake.   Vabereki vemutambi uyu vakashaika.  Munhoroondo yomuno, Figo akapotsa nezvibodzwa zvishanu bedzi kuti asvike pa46 izvo zvakanwiswa naMoses “Bambo” Chunga mugore ra1986.   Pose paanonwisa, Muzongondi anotambanudza maoko ake akatarira kumakore achitambirira.   Anoti izvi anozviitira kuremekedza vabereki vake avo vaanoti vanenge vachimuona vari kumatenga.   “Pose pandinopinda munhandare ndichinotamba nhabvu, ndinozviita ndiine chisimbiso chokuti ndiri kutambira vabereki vangu avo vakashaika kare kare,” anodaro Figo.   Amai vake vakashaika muna2003, baba vake ndokuzotevera 2007 vachisiya Muzongondi – uyo ava kushandira Zimbabwe Defence Forces – nemadzikoma ake maviri nevanin’ina vaviri zvakare.   Kunyangwe akatora mukombe wekunwisa zvibodzwa zvakawanda munhabvu yevanhukadzi munyika yose, Figo anoti anobatikana mumwoyo nokurangarira vabereki vake.   “Pavakashaika, vakatisiya tichingova vana toga. Vamwe vangu vanouya kuzonditsigira kazhinji pandinotamba, asi ndinongoshuvira kuti kudai nevabereki vangu varipowo,” anodaro Muzongondi.   Mutambi uyu akatanga kutamba nhabvu mugore ra2001 paNdarama High School, kuMasvingo, uko kunova ndiko kwaakapihwa zita remadunhurirwa rokuti Figo – zvichibva pazita reshasha yenhabvu yekunyika yePortugal, Luis Figo uyo akaita mukurumbira achitambira nyika yake nechikwata chekuSpain cheBarcelona.   Anoti zita iri akaripihwa pamusana pekugona nhabvu kuita sekunge mukomana.   Mugore ra2008, akatanga kutambira chikwata cheCyclone Queens, kuMbare, ndokuzobvako oenda kuMwenzana Queens muna2014.   Muna2016, akasiya ndokunotambira Black Rhinos Queens apo akazodaidzwa kuchikwata chenyika chemaMighty Warriors uko kwaakanoita mukurumbira nezvidobi zvake munhabvu.   “Kazhinji pose pandinotamba kumaMighty Warriors, ndinombodonhedza misodzi ndichirangarira kuti dai Mwari akapawo vabereki vangu mazuva panyika ekundiona ndichitambira Zimbabwe.   “Vazhinji vakazotanga kuziva nezvangu pandakatanga kutamba muchikwata chemaMighty Warriors asi nhabvu ndakatanga kuitamba ndichiri kuchikoro,” anodaro Figo.   Muzongondi – uyo ava nemukurumbira wakanyanya pakuzunguza mambure – anokurudzira vatambi venhabvu vechisikana kuti vazvibate kana vachida kubudirira.   “Kunyangwe ukava mutambi ane mukurumbira, ukasangozvibata uye ukashaya hunhu, hauna kure kwaunosvika.   “Ukava nehunhu, zvoreva zvakare kuti unogona kutamba nevamwe zvakanaka, iya yatinoti ‘team work’. Iyi ndiyo yakakosha munhabvu.”   Figo anoti pakubudirira kwake, anotenda chikwata chaanotamba nacho chinova ndicho chinoita kuti kugona kwake kuonekere.   “Mibairo yose yandinowana ndinopa kutenda kuchikwata chandinotamba nacho nokuti ndivo vanoita kuti kugona kwangu kuonekwe. Kunyangwe zvichiratidza kushingaira kwangu, asi mutambo uyu ndewechikwata,” anodaro Figo.   Kugadzirira ramangwana rake, Muzongondi anoti ava kuita zvidzidzo zvekuti awane magwaro ekurairidza vatambi nhabvu.   Anoti kunyangwe achiri kutarisira kutamba kwemakore anotevera, munhabvu munosanganikwa netsaona dzinosanganisira kukuvara naizvozvo anofanira kugara akagadzirira. Nerudo rwaainarwo nemutambo wenhabvu, Figo anoti kana azosvika panguva yokuti haachatambi munhandare, achaita zvokurairidza mutambo uyu.   “Nhabvu ndiyo upenyu hwangu, naizvozvo kana nguva yokutamba yadarika, ndichaita zvokurairidza,” anodaro.   “Ndinorangarira gore ra2010 apo takatamba fainari yeCosafa tichikwikwidzana nechikwata cheSouth Africa munhandare yeRufaro, muHarare, ndakademba kuti dai upenyu hwaitengwa, ndainotenga hwevabereki vangu kuti vaone kudadisa kwandakaita zuva iroro.   “Taisirakashwa neSouth Africa nguva dzose asi musi uyu takaita sungano sechikwata kuti taida kuvaratidza kuti hatikundwi munyika medu.   “Tichipinda munhandare, taiva tizere neuturu hwekuda kugohwesa, naizvozvo vasikana veSouth Africa takavapa nguva yakaoma tikavakwapaidza 3-0.   “Kunyangwe musi uyu ndisina kunwisa, asi ndakatamba nemwoyo wose uye tiine donzvo rimwe chete sechikwata tikabudirira,” anodaro Muzongondi.   Figo anoti gore rino anoda kutamba nekugohwesa kudarika gore rakapera.   Shuviro yake ndeyekudarika zvibodzwa zvaChunga zvemugore ra1986 iro rinova ndiro raakaberekwa.   Kubva 1986 kudzimara zvino, hakuna mutambi wenhabvu muno ati anwisa zvibodzwa sezvakaitwa naBambo mumwaka mumwe chete. Muzongondi ndiye bedzi ari pedyo nezvibodzwa 41 zvegore rapera.   Figo anoona kuberekwa kwake mugore ra1986 sokunge zvine chirevo muupenyu hwake zvinova ndizvo zvaanofunga kuti zvakaita kuti atambe nhabvu.   “Kusangana kwemakore aya – ekubarwa kwake nekunwisa kwaChunga – kwandiri haisi tsaona, zvinoreva kuti gore irori rakakosha zvikuru kwandiri.   “Naizvozvo ndoda kugohwesa kudarika zvakaitwa naBambo mugore irori,” anodaro.	https://www.kwayedza.co.zw/muzongondi-ino-1-zvibodzwa-41-mumwaka/
sports	ZVIBHAKERA ZVANDIRERA: MONALISA	SHASHA yetsiva yechidzimai, Monalisa “Queen of the Jungle” Sibanda, anoti hakuna chisingapere, naizvozvo vanhu ngavasanyanye kutya sezvo chirwere cheCovid-19 chichapera neimwe nguva.   Sibanda anotiwo mutambo wetsiva wakanaka uye kana ari iye, zvinhu zvabhadhara nekuti ari kurarama kubva mukukanda zvimbokoma zvematsenganzungu.   Vanhu vari mune zvemitambo vakawanda vakakanganiswa nedenda reCovid-19 sezvo mitambo mizhinji yakambomiswa nekuda kwechirwere ichi pasi rose izvo zvakonzera matambudziko makuru uye kushushikana kune vari mune zvemitambo.   Asi muhurukuro naQueen of the Jungle, anoti zvinhu zvose zvinoitika pasi pano zvine chirevo uye Mwari vachagadzirisa zvose zvigonaka.   “Zvinhu zvose zvinoitika pasi pano zvine chirevo, hazvingoitike. Matambudziko aya achapera uye Mwari vachatitungamirira kusvika zvanaka.   “Zvinonzi chisingapere chinoshura, saka iyo coronavirus (Covid-19) yatishungurudza iyi ichasvikawo pakupera,” anodaro.   Sibanda anozivikanwa ari iye mumwe wemadzimai kubva muZimbabwe vakaita mukurumbira achitamba tsiva izvo zvakamuona achitamba mitambo 25 muboka reamatuer akaihwina yose. Akazokwirira ndokutanga kukwikwidza muboka reprofessional achirwa muJunior weight akatamba mitambo 17 umo akahwina misere uye nemabhande anosanganisira reWorld International Boxing Association (WIBA), World Intercontinental Champion iro akahwina gore radarika kuNairobi, Kenya.   Shasha iyi haina kuenda kure nechikoro asi inoti ine mufaro mukuru muupenyu hwayo nekuti mutambo wetsiva wakaichengeta zvikuru uye nanhasi uchiri kungoira- ramisa.   “Tsiva ndiwo upenyu hwangu, kubva kare uye kusvika nanhasi mutambo uyu wandichengeta zvikuru. Ndinongotenda Mwari vakandipa chipo ichi nekuti handitombokwanise kuverenga ndikazvipedza zvose zvandakawana kuburikidza netsiva,” anodaro Sibanda.   Queen of the Jungle akakomborerwa nevanakomana vatatu uye vose vari kutevera mumatsimba ake ekutamba tsiva uye mukuru wacho ane makore 16 ekuberekwa ave kutokwikwidza muboka reamatuer.	https://www.kwayedza.co.zw/zvibhakera-zvandirera-monalisa/
business	Zimbabwe Yotenga Gorosi Kubva kuGermany neCanada	Sangano reGrain Millers Association of Zimbabwe rakazivisa kuti riri kuunza gorosi kubva kuCanada neGermany kuitira kuti munyika musashaikwe chingwa sezvo gorosi rave shoma munyika. Izvi zvinoitika panguva iyo mutemo wechingwa uri kunzi wave kukwira kubva padhora rimwe chete kuenda padhora nemasendi gumi nekuda kwekushaikwa kwegorosi munyika nekukwirawo kwezvimwe zvinodiwa pakugadzirwa kwechingwa. Sachigaro veGrain Millers Association Zimbabwe, VaTadzwa Musarara, vaudza vatapi venhau nhasi kuti gorosi rave shoma chaizvo munyika uye mamwe makambani anoita zvekugaya gorosi akatomira basa izvo zvakazoita kuti vatenge gorozi kubva kuCananda neGermany. VaMusarara vatenda banga reReserve Bank nekuvapa chimwe chikamu chemari yekunze kuti vabhadhare gorosi iri uye vati bhanga iri rinotarisirwa kubhadhara mamiriyoni manomwe nezviuru mazana mashanu zvemadhora zvasara kumakambani akavatengesera gorosi aya kuitira kuti richitange kupinda munyika. Vanoti pane chikepe chine zviuru makumi matatu zvegorosi chakatomira kuBeira uye vachatanga kutakura gorosi iri kana RBZ yabhadhara mari mangwana. VaMusarara vati kunyange hazvo nyika ichida matani anodarika zviuru makumi matatu egorosi, vari kuunza gorosi shoma rinokwanisa kutakurwa nezvikepe zvinosvika paBeira. Vatiwo huwandu hwevanhu munyika huri kuramba huchikwira izvi zvinoita kuti chikafu chavanoda kudya chiwande. VaMusarara vatiwo kunyange nyika ikarima gorosi rakawanda sei, icharamba ichitenga gorosi rekunze sezvo pakubika chingwa pachishandiswa zvikamu makumi matatau kubva muzana zvegorosi remuno chete. Vati zvimwe zvikamu zvegorosi remuno zvinoshandiswa kugadzira furawa inogadzira mabhisikitis nezvimwe. Vanoongorora nyaya dzehupfumi, VaMasimba Kuchera, vaudza Studio 7 kuti zvinokatyamadza kuti nyika inoramba ichiita dambudziko rezvinhu zvakaita segorosi kana chingwa asi iyo hurumende ichagara ichipa vanhu mbeu, zvekurimisa, matarakita nguva nenguva. Gurukota rezvekurima, VaPerence Shiri, vakaudzawo bepanhau reHerald kutanga kwesvondo rino kuti hurumende ichaedza napose painogona kuona kuti gorosi rekubika chingwa rawanikwa munyika. No media source currently available   	https://www.voashona.com/a/zimbabwe-grain-millers-to-import-wheat-from-canada-and-germany-tadzwa-musarara-masimba-kuchera/4570671.html
politics	MDC Yoita Misangano Yekurangarira VaMorgan Tsvangirai neMugovera	Mukurangarira vaimbove mutungamiri webato reMDC, muchakabvu Morgan Tsvangirai, bato iri rinoti richange richiita misangano mumatunhu ose mangwana, Mugovera. Munyori mukuru webato iri, VaCharlton Hwende, vaudza Studio 7 kuti vakuru vebato ravo vachaendeswa kumatunhu akasiyana siyana kunotaura nevanhu. Vatiwo musangano wemu Harare uchaitwa nemusi weChitatu paAmbassador Hotel, apo mutungamiri webato iri, VaNelson Chamisa, vachange vachitaura pamwe chete nemukuru wesangano reLabour and Economic Development Research Institute of Zimbabwe, Doctor Godfrey Kanyenze, avo vakamboshanda naVaTsvangirai kuZimbabwe Congress of Trade Unions. VaHwende vati iyi misangano yekurangarira vaTsvangirai naizvozvo mapurisa haana chikonzero chekunetsana nevanhu vachaunganira. VaMorgan Tsvangirai vakashaya musi wa 14 Kukadzi, 2018. No media source currently available 	https://www.voashona.com/a/mdc-yoita-misangano-yekurangarira-vamorgan-tsvangirai-nemugovera/5298535.html
sports	MaGems Otendwa neKusimudza Mureza weNyika	Chikwata cheZimbabwe chemaGems nhasi chapedza rwendo rwacho rweNetball 2019 Vitality World Cup chiri pachinhanho chechisere. New Zealand yakakunda Australia 52- kwa 51 ichibva yasimudza mukombe uyu.  Chikwata ichi nezuro chakarohwa neUganda 58-47 mumutambo wavo wekugumisira we2019 Vitality World Cup ndokupedza chiri pachinhanho chechisere mumakundano aive nezvikwata gumi nezvitanhatu zvaive zvakaungana muLiverpool, England, kubva musi wa 12 Chikunguru.  Izvi zvinotevera kurohwa kwavakaitwa zvekare neNew Zealand, Malawi, Jamaica,nhasi neUganda, izvo zvavadzorera shure mumakwikwi avakashura mare zvaive zvisingatarisirwe.  MaGems ari kudzoka kumusha misoro yavo iri mudenga mushure mekupedza vari pachinhanho chechipiri nekuenda munharaunda yechipiri kubva mugungano raive rakaoma nezvikwata zvinoti Australia, Northern Ireland neSri Lanka.  Vakatungamira chikwata ichi Amai Letitia Chipandu vaudza Studio 7 kuti vari kudada nechikwata chemaGems.  Studio 7 yabatawo mumwe mutambi wechikwata chemaGems Ndaizivei Madzikangava  Muteveri wezvemitambo VaTinashe Museti vanoti vasikana ava vanofanira kutendwa zvakasimba nezvavakaita kuLiverpool, kwete nemari chete.  Kaputeni wechikwata ichi Perpetual Siyachitema anoti aka kaive kekutanga kuenda kumakundano aya zvekuti vave kutarisira kuenda kuWorld Cup inotevera uko varikutarisira kunokwikwidza zvinemutsindo kutora mukombe.  MaGems arikutarisirwa kusvika akamirirwa nechaunga panhandare yendege yeRobert Mugabe International Airport mushure mekuita zvaive zvisingafungirwe nevakawanda kwete muZimbabwe chete asi pasi rese.  Vanotevera mitambo vanoti chikwata ichi chinofanira kusiiwa chakabatana kudaro chichigadzirira kurwira nzvimbo yekuenda kumakundano e2023 ayo achaitirwa muSouth Africa.  Tombotarisa zvakabuda mumitambo yeCastele Premier Soccer League yakatambwa nezuro, Dynamos neCaps United dzakaita mangange 1-1 mumutambo weHarare Derby uyo wakatambirwa muRufaro Stadium.  Mutambo uyu wakaunganidza chaunga chinotyisa icho change chichida zvakasiyana vamwe vari veMakepekepe vamwe vari veDembare nevamwewo vezvikwata zvanga zvisingatambe nhasi.  Asi mukugumisira zvikwata izvi zvagovana mapoinzi ndokusiya Makepekepe achiri pachinhanho chechitatu, Dembare iri pachinzvimbo chegumi.  FC Platinum ndiyo ichiri pamusoro pemakundano aya nepoindi imwechete pamusoro peChicken Inn mushure mekurova Chapungu 1-0 muManndava Stadium nezuro.  Mimwe mitambo yanga iriko neSvondo yakapera seizvi….  Manica Diamonds 1 Highlanders 1 TelOne 0 Mushowani 2  Mitambo yeMugovera yakapera seizvi…  FC Platinum 1 Chapungu 0 Ngezi Platinum 2 Black Rhinos 0 Chicken Inn 2 Bulawayo Chiefs 0 ZPC Kariba 0 Triangle 0 Herentals 2 Hwange 2 Yadah 1 Harare City 1  Kwatambwa mitambo gumi nemishanu, zvikwata zvina zviri pamusoro-soro ndeizvi..  FC Platinum 31 points Chicken Inn 29 points Caps United 27 points Black Rhinos 24 points   No media source currently available 	https://www.voashona.com/a/magems-otendwa-nekusimudza-mureza-wenyika/5010613.html
sports	Murairidzi weHighlanders Ochema Chema neMamiriro eNhandare yeRufaro Stadium	"Murairidzi wechikwata cheHighlanders Henrik Pieter de Jongh anoti nhandare yenhabvu ine mukurumbira yeRufaro Stadium haikodzere kutambirwa nhabvu yepamusoro soro yeCastle Lager Premieer Soccer League. Izvi zvinotevera mangange e1-1 akaita chikwata chake neDynamos muRufaro Stadium nezuro. Vakanwisa zvibodzwa izvi ndiTinashe Mukande kuHighlanders kuchizoti Evans katema weDynamos. Asi De Jongh ari kuchema nenhandare yeRufaro Stadium. Mangange aya asiya Highlanders iri pachidanho chechinomwe nemapoinzi makumi mana yakaenzana neDynamos iyo iri pachinhanho chechisere kwasara mitambo mishanu chete kuti makundano aya asvike kwamvura yacheka makumbo. Zvikwata zvine mukurumbira izvi zviri mapoinzi gumi nerimwechete pasi peCaps United iyo irikutungamira makwikwi aya kunyange hazvo yakarohwa 2-0 neTelOne muAscot Stadium nezuro zvekare. Murairidzi weDynamos Tonderai Ndiraya anoti vatambi vake vachiri vadiki asi vadzidza zvakawanda mwaka uno zvekuti avekutarisira kuzotsvaga vamwe vatambi vashoma kubva kune zvimwe zvikwata achisimbisa chikwata ichi kuti chizokwanisa kurwira mukombe gore rinouya. Mangange ne Highlanders ave echipfumbamwe akateverana asi Ndiraya ari kuyemura vatambi vake kuti havasati vakundwa kana mumutambo mumwechete pamitambo yeligi gumi neminomwe yapfuura. Asi mumwe mutsigiri mukuru weDembare VaMichael Chindowa avo vanozivikanwa kunzi ""Chuchu"" vanoti chikwata chavo chinoda kugadziriswa zvakasimba. FC Platinum iri kuramba iri pachidanho chechipiri nemapoinzi makumi mana nemapfumbamwe mushure mekurohwa pamusha zvaive zvisingafungirwe 1-0 neBulawayo Chiefs. Chicken Inn iyo iri pachinhanho cheechitatu haina kutamba sezvo yaifanira kusangana neTrinagle iyo yaive nemutambo weCaf Confederation Cup ne FC Madhibou iyo vakakunda 3-2 asi ndokubuda mumakwikwi aya 4-3 mushure mekurohwa 2-0 mumutambo wekutanga.  Mimwe mitambo yeCastle Lager Premier Soccer League yakapera seizvi…  Yadah 1 Chapungu 0 ZPC Kariba 1 Black Rhinos 0 Hwange 1 Mushowani 0 Ngezi Platinum 1 Manica Diamonds 0 Herentals 0 Harare City 0  Zvikwata zvina zviri pamusoro soro ndeizvi Caps United 51 points FC Platinum 49 points Chicken Inn 46 points ZPC Kariba 45 points  Zvikwata zvina zviri pasi petafura ndeizvi…  Herentals 31 points Hwange 31 points Mushowani 30 points Yadah 28 points  Zvichakadaro, vePremier Soccer League nhasi vatora nguva ino kuita mubatanidzwa wezvikwata wemasemi fainari eChibuku Super Cup iyo yamira seizvi…  ZPC Kariba v Highlanders Harare City or Triangle v Ngezi Platinum Stars  Rugby Mhemberero ichiri kuenderera mberi muZimbabwe mushure mekunge chikwata cheSouth Africa chemaSpringboks chakatora mukombe we 2019 World Cup varova England 32-12. Kune veruzhinji munyika, kukunda kweSouth Africa kukundawo kweZimbabwe sezvo mutambi Tendai ‘The beast’ Mtawarira akaberekerwa muZimbabwe. Muhurukuro yaakamboita neStudio 7 Mtawarira akati chaive chido chake kusimudza mukombe uyu asati aenda pamudyandigere. Mumwe muteveri wemutambo uyu Muzvare Jestina Mushore vanoti vari kufara nezvakaitika izvi vachiti chishuwiro chavo chave chekuti Zimbabwe ibudirirewo kuenda kuWorld Cup inotevera iyo ichaitwa muna 2023. Muongorori wezvemitambo VaFarai Kambamura vanoti Zimbabwe inofanira kudzidza kubva kune zvakaitika izvi kuti rimwe gore isvikewo pachidanho chakadai. VaKambamura vanoti Zimbabwe inofanira kurongeka kuti isarasikirwe nevatambi vakaita saMtawarira nevamwe vakaita saKennedy Tsimba uyo akapedzisirawo ave kutambira maSpringboks zvekare panzvimbo yemaSables. Aimbotambira Old Hararians Tendai ‘The Bulldog’ Chaza anoti kukunda kweSouth Africa kunosimudzirawo mutambo uyu muZimbabwe sezvo vatambi vemuno vachada kunotambira zvikwata zvekuSouth Africa, izvo zvinokwanisa kuzobatsira maSables. Aka kave kechipiri South Africa ichitora mukombe weWorld Cup uyu mushure mekuita zvimwe chetezvo muna 1995 apo makundano aya akaitirwa munyika yavo. Zimbabwe yakapedzisira kuenda kuRugby World Cup muna 1991 apo mushakabvu Richard Tsimba akaita mukurumbira unotyisa. No media source currently available  "	https://www.voashona.com/a/murairidzi-wehighlanders-ochema-chema-nemamiriro-enhandare-yerufaro-stadium/5151980.html
politics	Amai Joice Mujuru Vokurudzirwa Kuzvichenura Pane Zvakaitika Vachiri muZanu PF	Mumwe mugari wemuHarare, Va Edgar Gweshe, vanoti Amai Mujuru vanofanira kuzvichenura panyaya yekubirirwa kunonzi kwakaitwa sarudzo pamwe nekutyora kwekodzero. Veruzhinji vanoti bato idzva reZimbabwe People First iro riri kufanotungamirwa nevaimbova mutevedzeri wemutungamiri wenyika, Amai Joice Mujuru, rinofanira kushanda zvakasimba kuti rikwanise kubvisa hurumende yeZanu PF iyo yave nemakore makumi matatu nematanhatu iri muhutongi. Veruzhinji vataura neStudio 7 muHarare vanoti Amai Mujuru, avo vakaparura bato ravo re Zimbabwe People First nezuro, vanofanira kusunga dzisimbe kuti vakwanise kukurira Zanu PF musarudzo dzemuna 2018. Mumwe wevanhu ava ndiVa Beven Chihuri avo vanogara mumusha weMabvuku muno muHarare. VaChihuri vanoti Amai Mujuru vane mukana wakakura kwazvo wekutora masimba kubva kuna Va Mugabe. Zvataurwa naVa Chihuri zvatsinhirwa naVa Kudzanai Musenha vanogara kuWestgate. Va Musenha vati Amai Mujuru semunhu anga ari muhurumende kubva pakawana nyika kuzvitonga kuzere muna 1980, vave munhu ane rutsigiro rwakakura kwazvo kune vari muchiuto avo vakabuda pachena kuti havadi kutongwa nemunhu asina kurwa muhondo yerusununguko. Mushure mekuparura kwavakaita bato ravo, mumwe mutsigiri weZimbabwe People First, Amai Patience Madzima, vakati Amai Mujuru ndivo vega munhu anobva kubato rinopikisa anogona kuita kuti munyika muve nerunyararo kana Zanu PF ikakundwa musarudzo. Asi mumwe mugari wemuHarare, Va Edgar Gweshe, vanoti Amai Mujuru vanofanira kuzvichenura panyaya yekubirirwa kunonzi kwakaitwa sarudzo pamwe nekutyora kwekodzero. MDC inotungamirwa naVa Morgan Tsvangirai inoti sarudzo dzapfuura dzakabirirwa zvemhango yepamusoro-soro asi VaMugabe nebato ravo vanoti sarudzo idzi dzakaitwa zviri pachena. Asi imwe nyanzvi munyaya dzezvematongerwo enyika uye vachishanda nesangano reCoalition Against Corruption, Va Terry Mutsvanga, vanoti Amai Mujuru vane dambudziko rekuti vakanga vari muhurumende yeZanu PF yavanoti yashungurudza vanhu kwenguva yakareba. Zvichakadai, mupepeti webepanhau reThe Observer, Va Barnabas Thondlana, vanoti Amai Mujuru vanofanira kubatana nemamwe mapato anopikisa kana vakamira pachokwadi kuti vari kuda kunyurura zvizvarwa kubvamumadhaka azviri. Va Thondlana vanoti Amai Mujuru vakamira vari vega havana mukana wekukunda Zanu PF musarudzo pakatarisirwa mhirizhonga inowanzoitwa munguva dzesarudzo Zanu PF ichishanda pamwechete nevari muchiuto. Nyanzvi munyaya dzevematongerwo enyika dzinoti mapato anopikisa akapinda musarudzo dzemuna 2018 asina kubatana zvinopa Zanu PF mukana wakakura kwazvo wekukunda musarudzo idzi. Nyaznvi idzi dzinotiwo mapato anopikisa anofanira kutanga nhaurirano dzekuwumba mubatanidzwa wemapato anopikisa pachine nguva yekuti mapato aya agogadzirira sarudzo dzemuna 2018 zvakakwana. Zvichakadai, Va Tsvangirai naAmai Mujuru vakabuda pachena kuti nhaurirano idzi hadzisati dzatanga uye VaTsvangirai vakatoudza vatsigiri vavo kuti vagadzirire kupinda musarudzo dzemuna 2018 vakazvimirira sebato reMDC-T. Kunyange hazvo vemapato ese anopikisa hurumende vachiti vakazvipira kubatana pamberi pesarudzo dzemuna 2018, hapana chinobatika chavati vaita panyaya dzenhaurirano dzekuwumba mubatanidzwa uyu. No media source currently available 	https://www.voashona.com/a/zimbabwe-mujuru-reaaction/3216586.html
politics	Paramende Yokurudzirwa Kuti Iferefete VaKuda Tagwirei	Vanhu vakawanda vari kukurudzira kuti paramende iferefete zvakadzama zvakaburitswa nesangano re The Sentry, remu America rinoongorora huori hunoitwa pasi rose, pamusoro pamuzvinabhizinesi, uye ari chipangamazano chemutungamiri wenyika, Va Kudakwashe Tagwirei, avo vanonzi vari kuita zvehuori vachiburitsa munyika mamiriyoni nemamiriyoni emadhora ekuAmerica nenzira dzisina kujeka vachishandisa makambani avo The Sentry yakaburitsa gwaro rinonzi Shadows and Shell Games – Uncovering an Offshore Business Empire in Zimbabwe, iro rinoratidza kuti VaTagwirei vanoshanda nevakuru vakuru muhurumende kusanganisira mahofisiemutungamiriri wenyika, gavhuna webhanga guru renyika reReserve Bank of Zimbabwe, Dr John Mangudya. Mutsambambozha yakanyorerwa VaTagwirei nemumwe mukuru wekambani yavo iri kunze kwenyika, yeSotic International, Ronelle Sincliar, yakazivisa mazita evanhu vachange vari mumakambani eThe Lighthouse Trust, The Lionaides Trust, The Alcaston Trust, The Amphion Trust neThe Norfolk Trust, muchengetedzi wemakambani aya ari Dr John Mangudya. Asi The Sentry inoti hapana kujeka kuti VaMangudya vane ruzivo nazvo here kana kuti kwete. Asi Dr Mangudya vaudza Studi 7 kuti vakaverengwa gwaro reThe Sentry asi vakati havana zvavanoziva nezvenyaya iyi. Asi vamwe vanoti VaMangudya vanofanirwa kutora matanho ari pachena kana chiri chokwadi chekuti hapana zvavanoziva nemakambani aVaTagwirei, ayo ari kupomerwa nyaya yekuburitsa mari munyika nenzira dzisina kujeka ivo VaMangudya vari ivo mukuru webhanga rinopa mvumo yekuburitswa kwemari munyika. Mumiriri weDzivaresekwa muNational Assembly zvakare vari nhengo yekomiti yeparamende inoona nezvekufambiswa kwemari dzehurumende yePublic Accounts Committee, VaEdwin Mushoriwa, vaudza Studio7 kuti nekuda kwekuti vakuru vakuru muhurumende vanoshanda naVaTagwirei, paramende ndiyo yega yasara inofanira kuongorora mashandiro ari kuita makambani aVaTagwirei nehurumende. VaMushoriwa vati vanoziva kuri nyaya iyi yakaoma asi vakatiwo veruzhinji munyika vanofanira kutaura kana kuita ruzha pamusoro penyaya iyi nekuti ndivo vanorasikirwa apo mari inoburitswa munyika nenzira dzisina kujeka sezvinonzi zviri kuitwa nemakambani aVaTagwirei. VaMushoriwa vati zviri mugwaro reThe Sentry zvinotsigira zvakagara zvichitaurwa nevakawanda munyika uye vati komiti yakatoita imwe ongororo pamusoro peimwe kambanani yaVaTagwirei, yeSakunda Holdings, iyo yakapihwa basa nehurumende zvisina kujeka. VaMushoriwa havana kuda kutaura nezviri muongoro yavakaita kunze kwekuti zvakabuda mungororo yavakaita zvichaburitswa muparamende mwedzi uno. Vanoongorora nyaya dzehupfumi uye vari mukuru wezvirongwa musangano reZimbabwe Network for Social Justice, VaTendai Ruben Mbofana, vaudza Studio 7 kuti gwaro reThe Sentry rinotyisa sezvo richidoma vakuru vakuru muhurumende. Vati zvave pachena kuti nyika yakabatwa pahuro neVaTagwirei nechikwata chavo uye zvave kutoda ongororo inotungamirwa neparamende kana nematare edzimhosva kuongorora zviri kuitika sezviri kuitwa kuSouth Africa. Vati munhu wese ane chekuita nenyaya iyi anofanira kubvunzurudzwa uye vanowanikwa vaine mhosva voendeswa kumatare zvisinei nezvinzvimbo zvavo muhurumende kana kumapato avo ezvematongerwo enyika. VaMbofana vatiwo vana veZimbabwe vanofanirawo kutora matanho panoitika nyaya dzakadai vachiti ndivo vega vanokwanisa kudzivirira huwori hunoita kuti vatambure mari dzichiburitswa munyika. South Africa yakaumba Zondo Commission kuti iongorore huwori hunozi hwaiitwa nemhuri yekwaGupta iyo inonzi yange yabata vaive mutungamiri wenyika iyi, VaJacob Zuma, makurukota avo pamwe nemakambani ehurumende. The Sentry inoti nyika nemasangano ekunze anofanira kuongorora makambani aVaTagwirei muZimbabwe nekunze sezvo ari kuita bhizimisi zvisina kujeka. Intoyambirawo kuti vanoda kuita mabhizinesi muZimbabwe vangwarire kupinda mumabhizinesi anodyidzana nemakambani anonzi ari pasi paVaTagwirei, sezvo achikwanisa kutemerwa zvirango neAmerica sezvakaitwa VaTagwirei neSakunda Holdings yavo. Nyanzvi munyaya dzehupfumi, vashishanda nesangano reLabour and Economic Development Research Institute of Zimbabwe, Dr Propser Chitambara, vati havawoni VaTagwirei vachiferefetwa pakatariswa kudyidzana kwavanonzi vanoita nevakuru vakuru munyika. Muimwe tsambambozha inoratidza kuti yakabva kuna VaTagwirei musi wa Chivabvu 31, 2019, ichienda kuvakuru vakuru vemakambani ari pasi paVaTagwirei, VaTagwirei vakanyora vachiti “HE wants that money to be paid after I show him the directors, owners of Sotic documents.” Kunyange hazvo zita remutungamiri wenyika, VaEmmerson Mnangangwa, risina kudomwa, nyanzvi munyaya dzehupfumi dziri kutevera nyaya idzi dzinoti tsambambozha yaVaTagwirei payakati HE, yaireva His Excellency, izvo zvigona kuburitsa pachena kuti mutungamiri wenyika arimowo mudandemutande remakambani aya ari pasi paVaTagwirei. Kunze kwekuva chipangamazano chaVaMnangagwa, VaTagwirei vanonzi ihama zvakare yemutungamiri wenyika. Studio7 haina kukwanisa kunzwa kumutauriri waVaMnangagwa, VaGeorge Charamba, sezvo nharembozha yavo yanga ichinetsa kubata. Studio7 yakaedza kunzwa kubva kubazi rezvemari, asi gurukota rebazi iri, VaMthuli Ncube, vakanga vasingabatike panharembozha yavo. Gwaro reThe Sentry rinoti VaNcube vanoramba kuti bazi ravo rinoziva zviri kuitwa naVaTagwirei. No media source currently available 	https://www.voashona.com/a/zimbabwe-parliament-urged-to-investigate-kudakwashe-tagwirei/5952933.html
politics	VaMadhuku Vovimbisa Kuburitsa VaHaruzivishi Mujeri Svondo Rino	Mutungamiri webato rinopikisa reNational Constitutional Assembly Muzvinafundo Lovemore Madhuku vanova gweta vanoti vane hurongwa hwekuendesa mapepa kudare repamusoro neMuvhuro kuti nhengo yevechidiki yebato reMDC Alliance VaMakomborero Haruzvivishe vapihwe mukana wekubvisa mari yechibatiso. Muzvinafundo Madhuku vaudza Studio 7 kuti vanotarisira kuti VaHaruzivishe vachaburitswa muhusungwa svondo rino. VaHaruzivishe vave nemwedzi mipfumbamwe vakapihwa mukana wekubvisa mari yechibatiso pane imwe mhosva yavaipomerwa asi havana kubuditswa vachinzi vaimwe mhosva yavakanzi nedare ramejastitiri vasapihwe mukana wekubvisa marti yechibatiso. Mhosva dzaVaHaruzivishe dzinosanganisira kuti vanonzi vakaramba kusungwa nemapurisa uye kuti vaida kupamba vashandi vepakambani yeImpala apo vairatidzira nevesangano revadzidzi reZimbabwe National Students Union mushure mekupambwa nekurohwa zvakaipisisa kwemumwe mudzidzi VaTawanda Muchehiwa kuBulawayo. Kunyangwe paine mumwe anofungidzirwa kuti musori akabuda pamadandemutande achirova vatori venhau nevadzidzi pakuratidzira kwevadzidzi, haasati asungwa kusvika parizvino. No media source currently available 	https://www.voashona.com/a/vamadhuku-vovimbisa-kuburitsa-vaharuzivishi-mujeri-svondo-rino/6378801.html
sports	Ndiyani Achatamba neFrance Mufainari yeWorld Cup-England Kana Croatia?	Chikwata cheFrance chapinda mufainari ye 2018 World Cup mushure mekurova Belgium 1-0. . Chibodzwa chakabva kuna Samuel Umtiti zvikwata zviviri izvi zvichangobva kuzororo yemaranjisi chakapinza France mufainari ye 2018 World Cup iyo iriko neSvondo. France yave kusangana nechikwata chichakunda pane imwe semi fainari iriko nhasi manheru pakati peCroatia neEngland. Muteveri weHighlanders, VaSifelani Maphosa vanoti kukunda kwakaita France mumutambo mukuru uyu kunoratidza kuti chikwata ichi chakasimba zvekukwanisa kutora mukombe mukuru uyu.  Muongorori wemutambo wenhabvu, VaFarai Kambamura, vanoti hapana aitarisira kuti France ingasvike mufainari vachiwedzera ivo kuti payave apa yave kunotora mukombe. Asi kunyange hazvo France yakakunda mumutambo uyu, ivo pachavo vanobvuma kuti izvi hazvina kuuya nyore sezvo Belgium yakarwisa semvumba. Belgium yacho ingadai yakakundawo mumutambo uyu dai yakashandisa mikana yakawandisa yayakawana asi panzvimbo yekurovera mabara mugedhe, yaida kuita bhora rekufamba naro mumambure. Aka kanga kave kechipiri munhoroondo yeBelgium kusvika muma semi fainari eWorld Cup. Asi iyi yave nhorooondo sezvo France yave kutarisira fainari uyezve nekutora World Cup yayo yechipiri mushure mekumboita izvi muna 1998. Mumutambo uriko na 8pm nhasi, weCroatia ne England, Croatia iri kutarisira kuna Luka Modric kuti ikunde England. Croatia ine vatambi vanotambira zvikwata zvine mukurumbira zvinoti Barcelona, Real Madrid, Atletico Madrid, Liverpool, Juventus, Inter Milan ne AC Milan.  Ukuwo England iri kutarisira kuna Harry Kane kuti ipinde mufainari neSvondo. No media source currently available  	https://www.voashona.com/a/ndiyani-achatamba-nefrance-mufainari-yeworld-cup-england-kana-croatia/4477766.html
politics	Musangano weNational Convergence Platform Unombomiswa	Vari kuronga musangano weNational Convergence Platform wekuti zvizvarwa zveZimbabwe zvigare pasi zvizeye matambudziko akatarisana nenyika, Mufundisi Sebastian Bakare, vanoti musangano uyu wava kumbomira kuitwa sezvo vanhu vazhinji vasiri kutambira musangano uyu. No media source currently available Vachitaura nevatori venhau mu Harare, Bishop Bakare vati vanhu vazhinji havasi kutambira hurongwa uhwu uhwo hwanga huchifanira kuitwa musi wa 24 Gumiguru, 2015. Mutauriri we National Convergence Platform, Va Vince Museve, vatiwo chimwe chiri kunetsa kuti zvizvarwa zveZimbabwe zvigare pasi zvizeye matambudziko azvakatarisana nawo pamwe nekutsvaga nzira dzekugadzirisa zviri kunetsa inyaya yemari. Ve National Convergence Platform vave nenguva inokwana gore vachiedza kuti zvizvarwa zveZimbabwe zviungane. Va Bakare varamba mashoko akabuda mune mamwe mapepanhau ekuti musangano uyu uri kutadza kubudirira nepamusana pekuti vanga vane vatungamiri vavanga vachida kuti vatungamire mubatanidzwa wemapato ezvematongerwo pamberi pesarudzo dzemuna 2018 kana kuti grand coalition. Mutungamiri weProgressive Democratic Party, Va Tendai Biti, pamwe nemutungamiri werimwe boka reMDC, Va Welshman Ncube, vakabuda pachena kuti havadi kuti mutungamiri weMDC, Va Morgan Tsvangirai, vatungamirire grand coalition iyi. Asi vamwe vakaita saVa Simba Makoni, vebato reMavambo, Kusile, Dawn vanoti vanhu havafanire kumhanyira kugoverana mhuka yavasati vabata vachiti mapato anofanirwa kuita chirwirangwe kuti abvise hutongo hweZanu PF yavari kupomera mhosva yekuondomora hupfumi hwenyika. Va Museve vati zvizvarwa zveZimbabwe zvikaungana kuti zvizeye matambudziko akatarisana nenyika, panogona kubuda gwara razvingatevedzera mukugadzirisa zviri kunetsa munyika. Zvichakadai, Va Bakare vati seNational Convergence Platform, vachakoka munhu wese ane chekuita nekugadzirisa zviri kunetsa munyika kusanganisira vari muhurumende, vemapato ezvematongerwo enyika, masangano anoshanda akazvimirira neruzhinji rweZimbabwe. VaBakare vati musangano wavari kuda kuti uitwe uyu hausi kuzotarisa kuti munhu anotsigira bato ripi rezvematongerwo enyika sezvo munhu wese achibatwa nezviri kuitika munyika.	https://www.voashona.com/a/bakare-shona-mdc-tsvangirai-makoi-ncube-biti/3008818.html
politics	Tajamuka/Sesijikile Yopa Hurumende Mazuva Mashomashoma eKuti Igadzirise Zvinhu	Sangano rinorwira kodzero dzevanhu, reTajamuka/Sesijikile, rinoti riri kupa hurumende yaVaEmmerson Mnangagwa mazuva mashoma-shoma ekuti igadzirise zvinhu munyaya dzezvehupfumi nezvematongerwo enyika, kukundikana kwayo vanhu vanozopinda mumigwagwa nehuwandu hwavo. Izvi zvinotevera kukwira kunonzi kwakaita chingwa kubva pamadhora maviri nemasendi makumi matatu kuenda pamadhora matatu nemasendi makumi mashanu kutanga svondo rino. Mukuru wesangano iri VaPromise Mkwananzi vanoti chinorwadza ndechekuti mitengo yezvinhu zvinodiwa nevanhu nguva dzose iri kukwira, asi mihoro isina kwairi kuenda. VaMkwananzi vanoti sangano ravo harisi kuzopa vehurumende mukana wekufema kana vasina kugadzirisa zvinhu nekukasika, vachiti kukundikana vanhu vachaita zvakaonekwa kunanaAlgeria nekuSudan zvekubuda vachipinda mumigwagwa vachishandisa nzira dzine runyararo mukati. Studio 7 haina kukwanisa kubata vehurumende kuti tinzwe divi ravo panyaya iyi. No media source currently available 	https://www.voashona.com/a/zimbabwe-tajamuka-politics-economypromise-mkwananzi/4881070.html
health	Hurumende Yokurudzirwa Kutaura neIzwi Rimwe Chete paNyaya yeCovid-19	Mukuru wesangano rinorwira kodzero dzehutano, reCommunity Working Group on Health, VaItai Rusike, vanoti zvakakosha kuti hurumende itaure nezwi rimwe chete panyaya yekubayiwa kwevanhu nhomba yeCovid-19 uye kuti inopinda munyika riini. Mutungamiri wenyika, VaEmmerson Mnangagwa, pamwe nemutevedzeri vavo, uye ari gurukota rezvehutano, VaConstantino Chiwenga, vakazivisa nyika nezuro, China, kuti vanhu vachabayiwa nhomba iyi pachena sezviri kuitwa kune nyika dzakawanda. Izvi zvinotevera mashoko anopesana ainge ataurwa negurukota rezvemari, Muzvinafundo Mthuli Ncube, avo vakamboti vanhu vachabhadhariswa mari yenhomba, asi vakazobuda vachiti vatori venhau vainge vasina kubata mashoko avo nemazvo. Kunyange hazvo VaNcube vakabuda vachipikisa zvainge zvaburitswa nesangano enhau, pane vhidhiyo iri kuburitsa VaNcube mbune vachiti mushonga uyu uchange uchitengeswa. Asi VaNcube vakazoti nhomba iyi ichapihwa vainoida pachena. Izvi ndizvo zviri kunzi naVaRusike hurumende inofanirwa kutaura neizwi rimwe chete zvikuru panyaya yakakosha kudai. No media source currently available 	https://www.voashona.com/a/zimbabwe-govt-urged-to-speak-with-one-voice-on-covid-19-itai-rusike/5766330.html
sports	Hatichazviita zvakare: PSL	  PREMIER Soccer League inoti ine chivimbo chikuru chekuti varidzi vepembe havapamhe zvekare zvavakaita svondo radarika izvo zvakaona vachiramba kuridza mitambo yePSL ikazosvika pakumiswa. Svondo radarika, vatsigiri venhabvu vakakatyamadzwa zvikuru nechiitiko ichi apo varidzi vepembe vakaramba kunoridza mumitambo yePSL vasingataure chikonzero chacho.   Izvi zvakazoona PSL ichinyorera kuZifa ichibvunza kuti sei zvainge zvaitika, Zifa ndokuvimbisa kuti zvaisazodzokorodzeka zvekare.   Muhurukuro neKwayedza svondo rino, mutauriri wePSL — Kudzai Bare — anovimbisa vatsigiri venhabvu kuti mitambo yePSL svondo rino ichatambwa pasina chinokoneso sezvakaitika svondo radarika.   “Chakachaya svondo rino, mitambo yePSL iriko uye hakuna chichakonesa kuti itambwe. “Mushure mekunge nyakanyaka yesvondo radarika yaitika, takanyorera kuZifa tichibvunza kuti sei zvainge zvaitika, ivo vakatipindura vachitivimbisa kuti hazvidzokororwe zvekare.   “Ndiko kusaka makaona kuti svondo radarika takakwanisa kuronga mitambo yeChibuku Super Cup semi-final iyo yakatambwa zvakanaka. Saka svondo rino mitambo iriko,” anodaro.   Bare anoenderera mberi achiti, “Vatsigiri venhabvu tinovakurudzira kuti vasatye, mitambo iriko svondo rino, zvose zvakagadziriswa, varidzi vepembe havambodzokorodze zvavakaita svondo radarika.” Zvakadaro, mumitambo iriko svondo rino, Dynamos ichienda kuChiredzi kunosangana neTriangle United musi weSvondo kuchiti muHarare muchange mune Harare Derby iyo ichaona CAPS United ichisangana neHarare City.   Uyu uchange uri mutambo wekutanga waLloyd Chitembwe achisangana nemaSunshine City Boys ayo aakatiza masvondo adarika achidzokera kumusha kuKepekepe.	https://www.kwayedza.co.zw/hatichazviita-zvakare-psl/
politics	Madzishe neMasabhuku Voomesera Vanoda Kunyoresa kuMasvingo	Bato reMDC inotungamirwa naVaMorgan Tsvangirai pamwe nevemasangano akazvimiririra vanoti havasi kufara nezviri kuitwa nemadzishe nemasabhuku eku Chiredzi, Mwenezi pamwe ne Chivi South, avo vanoti vari kuramba kubatsira vagari munzvimbo idzi kuitira kuti vakwanise kunyoresa. Mashoko ari kubuda anoti madzishe aya ari kunyima vanofungidzirwa kuti vatsigiri vemapato anopikisa matsamba anoratidza pavanogara kuitira kuti vanyorese. Madzishe aya anonziwo ari kumakidza vanhu ava kubvisa chioko muhomwe, vamwe vachibvisiswa zvipfuwo zvakaita sehuku, mbudzi pamwe nekutengeswa doro rendari kuti vazonyorera vagari tsamba dzeuchapupu. Sachigaro we MDC-T muMasvingo, VaJames Gumbi, vanoti havasi kufara nezviri kuitwa nemasabhuku nemadzishe. VaGumbi vanoti madzishe aya ari kunyanya kushungurudza vatsigiri vavo nekudaro zvinogona kuita kuti vazhinji vasazovhote gore rinouya. Masangano akazvimirira anotiwo ari kutsutsumwa zvikuru nehuori huri kuitwa nemadzishe nemasabhuku hwekubhadharisa vanhu zvipfuwo. Vanoona nezvekufambiswa kwemabasa musangano revechidiki, re Community Tolerance, Reconciliation and Development Trust, kana kuti COTRAD, VaZivanai Muzorodzi, vanoti madzishe achatadzisa kuti vechidiki vazhinji vanyorese kuvhota nekuti havana zvipfuwo. Asi VaGumbi vati kunyange masabhuku ari kuda zvipfuwo ivo vakaendesa vatsigiri vebato mumawadhi enzvimbo idzi kuti vape vanenge vanyimwa tsamba mafomu eVR9 akasainwa nenhengo dzvavo dzeparamende pamwe nemagweta avo kuti vakwanise kunyoresa. Mamwe masangano akaita seMasvingo Human Rights Trust anoti zviri kuitwa nemadzishe kutyora kodzero dzevanhu dzekuvhota dziri mubumbiro remitemo yenyika. Studio 7 yakundikana kutaura nemukuru wemadzishe nemasabhuku munyika, Mambo Fortune Charumbira, kuti vatipe pfungwa dzavo, vachinzi vari kuSouth Africa nemunhu adaira nhare yavo. Kunyange hazvo kwakabuda mashoko ekuti Masvingo ine vanhu vakawanda vanyoresa kuvhota kupfuura mamwe matunhu munyika, vazhinji vari kunetseka nekunyoresa nezvikonzero zvakawanda. Zvimwe zvacho ndezvekuti chirongwa ichi hachina kushambadzwa zvakakwana zvekuti vanhu vazhinji havana ruzivo rwekuti vanonyoresera panzvimbo dzipi. Kunyoresa munzvimbo dzeMwenezi, Chivi South neChiredzi kuri kupera musi wa Gumiguru 25, 2017. Mushure mezvo chirongwa ichi chinenge chopinda mumamwe matunhu ari muMasvingo. 	https://www.voashona.com/a/zimbabwe-chiefs-deariling-voter-registration-exercise/4074846.html
business	Vagari vekuMasvingo Vochema neKukwira kweMitengo yeZvekudya	Vagari vemudhorobha reMasvingo vochema-chema kuti mitengo yezvinhu, kunyanya chikafu, yakakwira zvisingaiti muzvitoro apo hurumende iri kuti mamiriro ehupfumi hwenyika hwaka gadzikana. Vamwe vagari vataura neStudio 7 vanoti vakashamisika svondo rino mitengo yezvikafu zvakaita sehupfu, mafuta ekubikisa pamwe nenyama zvamuka zvakakwira mutarara. Amai Rumbidzai Magomo vemumusha we Mucheke F, vanoti hupenyu huri kuramba huchivaomera nekukwira kwaita mitengo svondo rino. Chisaga chehupfu cinorema makirogiramu gumi chave kuita mazana mashanu nemakumi mashanu emadhora e RTGS kubva mumazana mana muchitoro che OK. Apowo kirogiramu imwe chete yenyama, yaiita mazana matatu emadhora eRtgs yave kuita mazana matanhatu emadhora akaraudzira, zvimwe chete nemafuta ekubikisa. Marita maviri aiita zana nemakumi manomwe emadhora ave kuita mazana maviri nemakumi mashanu emadhora e RTGS. Vagari vazhinji vanoti mitengo iri kukwira asi mihoro yavo isiri kukwira nekudaro zvichawedzera kutambura kwavo sezvo kuwana chikafu chakakwana kunenge konetsa. Muzvare Eve Mamombe, vanoti kukwira kuri kuita mitengo yechiakafu munyika kwovashaisa hope. Sangano rinomiriria vashandi munyika, reZimbabwe Congress of Trades Unions(ZCTU), rinoti mihoro yakatarwa nehurumende yevashandi vepasi inokwana zvikamu gumi nezviviri kubva muzana pamari inodiwa kushandiswa nemhuri yevanhu vashanu munyika. Sangano rinomirira vatengi munyika reConsumer Council of Zimbabwe rinotiwo mhuri yevanhu vatanhatu inoda mari inosvika zviuru makumi maviri nechimwe yemaRTGS apo vashandi vazhinji vachiwana mari isingapfuuri zviuru zvishanu zvemadhora emunyika pamwedzi. Mutungamiriri we ZCTU munyika VaPeter Mutasa, vanoti vashandi vari kunonga svosve nemuromo uye vadzorerwa munguva yehutongi hwevapambepfumi. Studio 7 yatadza kunzwa divi rehurumende panyaya iyi sezvo gurukota rezve maIndasitiri nekutengeserana munyika, Amai Sekai Nzenza vanga vasingadairi nharembozha yavo. Asi vachitaura mudare reparamende munguva pfupi yapera Amai Nzenza vakati hurumende iri kushushikana nekukwira kwemitengo uye vachashanda nemamwe mapazi ehurumende kuti vagadzirise nyaya iyi. Asi vamwe vagari vanoti zvinoshamisa kuti hurumende inogara ichiti zvinhu zvakanaka munyika iyo mitengo ichikwira kudai. VaLovemore Mashinga vanoti ivo nenyaya yekudhura kuri kuita zvinhu vave kutodya kashoma pazuva. Vanoona nezve hupfumi hwenyika vanoti mitengo iri kukwira mumari yemunyika nekuti iri kukwikwidzana ne mari yekunze yakasimba yeku America iyo yave kubvumidzwa kutenga. No media source currently available 	https://www.voashona.com/a/zimbabwe-basic-commodities-price-hike-in-masvingo-shocks-residents/5633141.html
business	RBZ Yotanga Kutengesa Mapeni Madukuku eGoridhe Kune Veruzhinji.	Sekuvimbisa kwarakaita svondo rapera kuti raizodira pamusika mapeni egoridhe e Mosi-oa-Tunya ane mutengo wepasi uye huremu hwepasipasi hwe one tenth ye ounce anosvika zviuru zvina nemazana mashanu, kana kuti 4 500, bhanga guru renyika reReserve Bank of Zimbabwe razivisa kuti mapeni aya ave kuwanikwa pamusika. Bhanga guru iri rati mapeni aya ave kukwanisa kutengwa kubva kumabhanga, kuHomelink, pamwe nezvitoro zveAurex kutanga nChipiri 15 Mbudzi 2022. Izvi zvinotevera kutengeswa kwemapeni egoridhe makuru kutanga muna Chikunguru wegore rino pahurongwa hwehurumende neR-B-Z hwekudzikamisa hupfumi hwenyika. Imwe nyanzvi mune zvehupfumi inoshanda nesangano reLabour and Economic Developemnt Research Institute of Zimbabwe, Doctor Prosper Chitambara, vanoti vanoona kuuya kwemapeni madikidiki aya kuchipawo mukana kune veruzhinji wekuti vange vachikwanisawo kuchengetedza mari dzavo kuburikidza nemapeni aya. Ukuwo, mukuru werimwe sangano revanotengesera mumigwagwa, reVendors Intiative for Social and Economic Transformation, VISET, VaSamuel Wadzai Mangoma, vanoti hurongwa uhwu hwakanaka chose kana hwakaitwa zvakajeka. Asi vanoti veruzhinji vanotya kuhutambira kana vakacheuka shure vachitarisa zvakamboitika apo hurumende yakadzika zvirongwa zvakazotsvaira nekurovesa mari dzavo dzaive mumabhanga. Izvi zvinotsinhirwa nemunyori mukuru wemumwe mubatanidzwa wemasangano evashandi, weZimbabwe Federation of Trade Unions, ZFTU, VaKennias Shamuyarira, avo vanoti sevashandi, vanotarisira kuti hupfumi hwenyika hunovakwa pamwe nekudzikamiswa nezvigadzirwa zvinobva kumakambani emunyika, kwete kuburikidza vezvirongwa zvakanangana nekudzimura rimi remoto nguva iyoyo chete. VaShamuyarira vanoti zvizhinji zvezvirongwa zvinodzikwa nehurumende izvi zvinogumisira zvatosiya vashandi vave varombo kudarika pazvinenge zvisati zvadzikwa. Hatina kukwanisa kubata gavhuna veR-B-Z, Doctor John Mangudya kuti tinzwe kuti mapeni aya atambirwa sei neveruzhinji. Asi bhanga guru renyika rakavimbisa kare kuti hurongwa hwemapeni egoridhe uhwu hahuna wahunosiya shure, uye huchasvika nzvimbo dzose dzenyika. R-B-Z inoti kutenga mapeni ndeimwe nzira yekudyara nayo mari yakanangana nemunhu wese. Bhanga iri rinoti kubva muna Chikunguru wegore rino kusvika pari nhasi mapeni anodarika zviuru gumi nechimwe, kana kuti 11 000, anokosha madhora emunyika $11,4 billion atengeswa munyika uye mapeni egoridhe aya akwanisa kutsvaira mari dzanga dzichitenderedzwa pamusika mutema izvo zvadzikamisa hupfumi hwenyika pamwe nekuderedza inflation. No media source currently available 	https://www.voashona.com/a/6835387.html
business	Hurumende Yokurudzirwa Kugadzirisa Zvichemo zveVarairidzi Panguva Iyo Vashandi Vayo Vari Kuti Vave Kushanda Mazuva Maviri Chete	Vabereki nevadzidzisi vokurudzira hurumende kuti igadzirise nyaya yemihoro yevashandi vehurumende kusanganisira varairidzi vachiti izvi zvikasaitwa zvinokanganisa zvakanyanya dzidzo yevana. Izvi zvinouya panguva iyo rimwe sangano remubatanidzwa wemamwe masangano evashandi vehurumende, reZimbabwe Confederation of Public Sector Trade Unions (ZCPSTU), iro raimbozivikanwa se Apex Council, rakazivisa neChishanu kuti vashandi vehurumende vese vachange vachizoshanda mazuva maviri chete pasvondo kutanga neMuvhuro unouya. Mutevedzeri wemunyori mukuru wesangano iri, VaGibson Mushangu vaudza Studio 7 kuti vakatora danho iri mushure mekuona kuti mari dzavari kupiwa dzekufambisa dzinongokwana mazuva maviri chete. Nhaurirano pakati pesangano iri nehurumende nemusi weChina hadzina zvadzakabudisa. Mutevedzeri wemunyori wesangano iri, VaGibson Mushangu, vanoti nhengo dzavo dzakabvumirana kuti nemari irikupiwa nehurumende vashandi vachange vachienda kubasa mazuva maviri chete, Muvhuro neChipiri kutanga nemusi wemuvhuro. Amai Sandra Gavi, avo vane vana vaviri vari kudzidza pane chimwe chikoro chehurumende muHarare vati kana varairidzi vakabatana nevamwe vashandi kuenda kumabasa mazuva mashoma zvinosiya vana vavo vari munataisireva. Amai Gavi vati nekuda kwekuvharwa kwakamboitwa zvikoro gore rapera, vana vavo vakasarira shure zvakanyanya sezvo vakange vasiri kuita zvidzidzo zvepadandemutande. Mumwe mubereki, VaBanny Manokore, vanotungamirira National Association of School Development Associations and Committes, vaudza Studio 7 kuti vanoshungurudzika zvakanyanya nekuti panorwa nzou huswa ndihwo hunokuvara. VaManokere vati varairidzi vakaenda kuzvikoro mazuva mashoma pavhiki rega rega vana vechikoro havakwanisi kupedza zvidzidzo zvinotarisirwa zvepagore. VaManokore vakurudzira hurumende kuti igadzirise zvinhu dambudziko remari yemihoro yevarairidzi risati radzika midzi. Mutungamiriri wesangano rinomirira varairidzi vekumaruwa reAlmagamated Rural Teachers Union of Zimbabwe, VaObert Masaraure vakurudzira hurumende kuti ingopa varairidzi mari yavaiwana muna 2018. VaMasaraure vati nekuda kwedenda ririko reCovid-19 zvakakosha kuti nguva shoma vadzidzi yavari kuzvikoro vadzidze zvakakwana. Mutungamiri werimwe sangano revarairidzi, reProgressive Teachers Union of Zimbabwe, Doctor Takavafira Zhou, vayambirawo vakatiwo injodzi kuendesa varairidzi vasina rufaro kunodzidzisa vachitiwo kunyangwe pamazuva anenge achiendwa kubasa, varairidzi havanodzidzisi nemoyo yese sezvo vanenge vachinetsekana nekuti vorarama sei nemari shoma yemihoro. Mutauriri webazi redzidzo yepasi, VaTaungana Ndoro, vaudza Studio 7 parunhare kuti havana zvavangataure pamusoro penyaya iyi vakati titaure nebazi rinoona nezvevashandi vehurumende. Studio 7 haina kukwanisa kubata gurukota rebazi iri, Muzvinafundo Paul Mavima. No media source currently available 	https://www.voashona.com/a/zimbabwe-teachers-civil-servants/5848269.html
business	Mitengo Yotarisirwa Kukwirazve neKuda kweKudhura kweMafuta	Nyaya yekushomeka kwemagetsi uye kudhura nekushomeka kwemafuta ekufambisa dzimotokari kwave kupa kuti mitengo yezvinhu iwedzerwe panguva iyo vashandi vasiri kuwedzerwa mari. Mutungamiri wesangano reConfederation of Zimbabwe Retailers Association, VaDenford Mutashu, vayambira vanhu kuti mitengo ichawedzera kukwira kwayo muzvitoro sezvo mafuta ekufambisa dzimotokari akawedzerwawo nemusi weMuvhuro. VaMutashu vanotiwo vamwe vemuzvitoro vatoregera kutengesa zvimwe zvinhu nenyaya yekushaikwa kwemagetsi. Mutungamiri weConfederation of Zimbabwe Industries, VaHenry Ruzvidzo, vanotiwo kushaikwa kwemagetsi kwave kuita kuti bhizimisi kunetse. Mumwe muzvinabhizimisi, VaGilbert Muponda, vati makambani anofanira kupihwa masimba ekuti vagadzirise dambudziko remagetsi kuitira kuti varambe vachiita basa. VaMuponda vatiwo mutemo unofanira kuchinjwa mukutengwa kwemafuta ekufambisa dzimotokari. Kunyange hazvo zvinhu zvakaoma kudai, munyori mukuru weZCTU, VaJaphet Moyo, vanoti vashandi havasi kuwedzerwa mari vachipa semuenzaniso vashandi vehurumende. VaRuzvidzo vanoti vanoda chose kugadzirisa matambudziko evashandi kunyange hazvo zvinhu zvaita mhidigari. Mumashoko kuvatori venhau nemusi weMuvhuro, kambani yeEconet yakati yave kuomerwa nekuita basa sezvo mutengo wekuita basa uri kuramba uchiwedzera. Kambani iyi inotiwo mari yemafuta ekufambisa dzimotokari yawedzerwa nezvikamu zvinodarika mazana mashanu kubva muzana ukuwo dhora remunyika reRTGS radonha nezvikamu mazana mapfumbamwe kubva muzana kubva muna Ndira. Kambani iyi inoti mari yakawanda yave kupera vachitenga dhiziri kuti vashandise magwenya nekuti magetsi ari kudzimwa kwenguva yakareba dzimwe nguva maawa anodarika gumi nemasere. Kukwira zvakanyanya kwemitengo yezvinhu kuri kupawo kuti inflation irambe ichiita chamurambamhuru uye Zimstats yakati yainge yasvika pazvikamu zana nemakumi manomwe nezvishanu kubva muzana mwedzi wapera kunyange hazvo hurumende yainge yati inofanira kunge yasvika pazvikamu zviri pasi pegumi mukupera kwegore. No media source currently available   	https://www.voashona.com/a/mitengo-yotarisirwa-kukwirazve-nekuda-kwekudhura-kwemafuta-ekufambisa-dzimotokari/5012174.html
politics	Zanu-PF Yoita Sarudzo neSvondo Vamwe Vachigunun'una	Sarudzo dzekutsvaga vachamirira Zanu PF musarudzo dzichaitwa, kana kuti primary elections, dziri kuitwa nemusi weSvondo kunyange hazvo paine kugunun’una kwevamwe kuti vakarambidzwa kutsvaga rutsigiro nezvikonzero zvakasiyana siyana. Vari kukwikwidza musarudzo idzi vari kunzi vafambe vose pamwe chete vachitsvaga rutsigiro uye kuratidza kuti vanotsigirawo zvizere mutungamiri webato iri, VaEmmerson Mnangagwa, avo vari kukwikwidza musarudzo yemutungamiri wenyika. Munyori wezvemutemo mubato reZanu-PF, VaMunyaradzi Paul Mangwana, vanoti sarudzo idzi dzinoitwa musi mumwe chete.  No media source currently available 	https://www.voashona.com/a/zanu-pf-yoita-sarudzo-dzemaprimaries-nesvondo-vamwe-vachigunun-una/4364287.html
business	VaMnangagwa Voenderera Mberi Vachiita Misangano kuChina.	Mutungamiriri we nyika, VaEmerson Mnangagwa, vari kuenderera mberi nemisangano yavo ku China vachitsvaga nzira dzekusimbaradza kudyidzana kwe China neZimbabwe munyaya ndzehupfumi. VaMnangagwa vasangana nemutungamiri wehurumende yeChina, VaLi Keqiang. Vachitaura pamusangano uyu Va Li vati vafara kuona VaMnangagwa vachishanyira China. VaMnangagwa vaitawo musangano nasachigaro we National People’s Congress, VaLi Zhanshu. Vaendawo kumarinda anovigwa magamba emu China. VaMnngagwa vapedza zuva ravo nekunoona muzinda we Huawei Communications uko vapihwa mari inoita zviuru mazana matatu zvemadhora yekutsigira chirongwa che Presidential Scholarship Fund Muongorori wezvehupfumi vachishanda nesangano re Percycon Global Fund Managers, VaPersistence Gwanyanya, vanoti hazvina kuipa kuenda kunze nekupindawo misangano yakawanda yezvehupfumi asi, VaMnangagwa vanofanira kuziva kuti havangadzoki vasina chavakabata kunyika kuti zviratidze kuti mari yose inoshandiswa pakufamba kwavo ine zvairi kuunza munyika. Vatiwo hazvingagoni kusiyanisa zvematongerwo enyika nezvehupfumi sezvinhu zvinofambidzana saka VaMnangagwa vanotobatanidza zvese kana vachifamba nenzendo dzavo kunyika dzekunze semutungamiriri wenyika. VaGwanyanya vatiwo mari yapihwa VaMnangagwa sechipo kuhomwe ye Presidential Scholarship Fund chiratidzo chekuti Huawei iri kusimbisa hukama nekutsveterawo kuti irambe ichiwanawo mikana yebhizinesi munyika . No media source currently available 	https://www.voashona.com/a/misangano-yavamnangagwa-kuchina-/4332610.html
business	Human Rights Watch Yokurudzira Kuti Vana Vasashandiswa Mumapurazi eFodya	Zimbabwe iri kukurudzirwa nesangano rinorwira kodzero dzevanhu, reHuman Rights Watch, kuti ichengetedze kodzero dzevana vachiri pasi pezera, avo vari kushandiswa muminda yefodya zvisiri pamwero. Sangano iri raparura gwaro reongororo yarakaita pakushandiswa kwevana vadiki mumapurazi efodya munyika. Mukuru weHuman Rights Watch kuchamhembe kweAfrica, VaDewa Mavhinga, vaudza Studio 7 kuti vana vari kushandiswa mumapurazi efodya zvinoita kuti muchetura we ‘nicotine’ upinde muganda ravo uchikonzera zvirwere. VaMavhinga vanoti sangano ravo rayambira hurumende pamusoro pezvirwere izvi uye kuti idzike mitemo yakasimba inobatsira vana ava uye vanhu vakuru vari kushanda vasina kupfeka mbatya dzinodzivirira muchetura uyu. “Pane chirwere chikuru chinobva mukubata fodya, ingava nyoro kana yakaoma, kana paya painopiswa chinonzi muchetura we ‘nicotine’. Kana vana vachishanda mumunda vanenge vachinzwa kupera simba, kuda kurutsa, kusvotwa kana kuita sevane nyongo. Ndizvo zvimwe zviratidzo zvekuti pane chirwere ichocho,” VaMavhinga vakaudza Studio 7. “Takaonazve kuti vana nevabereki nevarimi vefodya vazhinji, vange vasingatozivi dambudziko iroro.” VaMavhinga vanoti vakaita hurukuro nehurumende pamusoro penyaya iyi uye vakavimbiswa kuti hurumende ichaedza kugadzirisa nyaya iyi kutanga nekuisa mitemo yakasimba inochengetedza hutano hwevana. No media source currently available 	https://www.voashona.com/a/zimbabwe-human-rights-watch-publishes-study-on-child-labour-on-tobacco-farms-dewa-mavhinga/4334146.html
business	Vagari vemuHarare Vanoti Mitemo yeHurumende Yopa Kuti Nzara Ipfunye Chisero Mudzimba Dzavo	Nyanzvi munyaya dzehupfumi dzinoti kunyange hazvo hurumende ichibvuma kuti hupfumi hausi kufamba zvakanaka uye kuti veruzhinji havasisina mabasa gore rino yakatora matanhano akawedzera kutambudzika kweveruzhinji akaita sekuvatandanisa mumigwagwa umo vaitengesa kuti vawane raramo pamwe nekuvaputsira dzimba ichiti dzimba idzi dzainge dzavakwa munzvimbo dzisingabvumidzwe. Gore rino hurumende yakapa mvumo kumakanzuru kuti adzinge vanotengesa mumigwagwa zvikuru sei panzvimbo dzisingabvumidzwe ichiti vaisvibisa maguta nemadhorobha. Asi vanhu ava vanoti makunzuru aya ari kutadza kuvapa nzvimbo dzavano kwana vese sezvo vawanda zvikuru nekuda kwekushaikwa kwemabasa. Izvi zvaita kuti gore ra2015 ripere vashandi vemakanzuru nemapurisa vachiita hwakiti nagonzo nevanotengesa mumigagwa. Mukuru werimwe remasangano anomirira vanotengesa mumigwagwa reZimbabwe Informal Sector Organization zvakare vari mutauriri wemubatanidzwa wemasangano anomiriria vanotengesa mumigwagwa reInformal Economy Coalition, VaPromise Mkwananzi, vanoti kunyange nhengo dzavo dziri kushungurudzwa vacharamba vachitengesa mumigwagwa sezvo pasina zvimwe zvavangaite. VaMkwananzi vanoti nhengo dzemasangano avo dziri kurasikrwa nemari yakawanda chose apo dzinotorerwa zvinhu zvadzo nemakanzuru nemapurisa. Nyanzvi munyaya dzezvehupfumi, VaMasimba Manyanya vanoti pane kushungurudza vanhu, makanzuru pamwe nehurumende vanofanira kugadzirisa dambudziko raita kuti vanhu vagume vave mumigwagwa vachitsvaga chouviri. Asi VaPaddington Japajapa avo, vanomirira sangano remabhizimisi reZimbabwe Centre for Business for Opportunities, vanoti kunyange hazvo vanhu vayaura nenhamo havafaniri kurarama nekuita zvinhu zviri kunze kwemutemo. VaJapajapa vanoti sangano ravo rinotsigira vemabhizimisi madiki nevanotengesera mumigwagwa asi rinodawo kuti vatevedze mitemo vachiti zvimwe zvave kutikita mumaguta hazvina kunaka sezvo vanhu vave kutengesera pese pese. V ashorawo danho rakatorwa nehurumende rekurambidza kupinda munyika mbatya neshangu tsaru vachiti izvi ndizvo zvave kuraramisa veruzhinji sezvo makambani anogadzira mbatya akavhara. Imwe nyaya isina kufadza veruzhinji kuputsirwa dzimba dzavo nekanzuru muHarare neChitungwiza nekanzuru vachinzi vainge vadzivaka panzvimbo dzisingabvumidzwe. Asi VaManyanya vanoti zvinoshamisa kuti makanzuru anorega vanhu vachivaka nekushandisa mari dzakawanda achimirira kuzoparadza chete. VaManyanyaya vanotiwo masangano anomiriria vagari a anofanirawo kudzidzisa veruzhinji mutemo nematanho anofanira kutedzwa nemunhu asati avaka. Asi VaJapajapa vanoti vanhu havafanira kuvakapa pese pese vachiti dzimwe dzimba dziri kuputswa dzakavakwa panzvimbo dzisingaite dzakaita sepasi petambo dzemagetsi kana nzvimbo dzinofanira kuvakwa zvikoro kana machechi. Vanotiwo vamwe vanhu vaivaka nechisimba vachishandisa zvematongerwo enyika. Vanongorora nyaya dzehupfumi, VaMasimba Kuchera, vaudza Studio 7 kuti zvakaitika zvese izvi zvakakonzera kutambura kwanyanya sezvo zvakaita kuti vanhu varasikirwe nemari yakawanda. VaKuchera vanoti mhuri zhinji munyika hadzichakwanisa kurarama sedzaiita kare. VaKuchera vanoti hurumende inofanira kuisa mutemo inokwezva vemabhizimisi kuti vatange mabhizimisi munyika kuti veruzhinji vakakwanise kuchengeta mhuri dzavo. Vanoti mhuri zhinji dzaparira nepasi rese dzichitsvaga raramo uye zvinofungidzirwa pane zvizvarwa zveZimbabwe zvinodarika mamiriyoni matatu zvave kugara kunze kwenyika. Vazhinji vevanhu ava vari kunyika dzakaita seSouth Africa neBritain. No media source currently available 	https://www.voashona.com/a/zimbabwe-zvematongerwo-enyika-headlines/3123407.html
politics	Masoja Opomerwa Mhosva Yekuda Kuita Kafiramberi Vagari Vari Pamamwe Mapurazi ekuChegutu	Vamwe vevanhu vakagariswa patsva vanosanganisira vaimbove varwi vehondo yerusununguko vanoti vari kushungurudzwa nevanofungidzirwa kuti masoja mumapurazi ari pedyo neChegutu. Vakagariswa patsva ava vanoti masoja ainge akapfeka mbatya dzechiuto uye vaine motokari dzainge dzisina manhamba vakavashungurudza vachiti vabve pamapurazi eDorith neStanley pedyo neChegutu kana kuti vanoitwa kafiramberi. VaLivingstone Nyamadzawo avo vakanga vari muchiuto vanoti masoja mashanu akasvika pamba pavo akavataurira kuti vabve pamunda nekuti vakasabva vaizodzoka kuzovauraya. VaNyamadzawo avo vane tsamba kana kuti Offer Letter yepamunda pavari vanoti masoja aya akati havana basa nevezvematongerwo enyika sezvo vakabvisa vaimbove mutungamiri wenyika VaRobert Mugabe. Mumwe mugari VaMathew Paul vanoti masoja akauya kumba kwavo akafanana nevakauraya vanhu vatanhatu muHarare sezvo vainge vasingade kuzivikanwa kuti ndivanaani. VaPaul vanoti mumwe musoja akazvivisa saMuswere Moyo uye vakanomhan’ara kumapurisa emuChegutu. Amai Mairesi Nyirenda vanoti masoja akati pane vanhu vashanu vavari kuda kuuraya nekuda kwenzvimbo yavakagara. Amai Nyirenda vanoti vave kutya kusiya vana vavo vari vega nekuda kwekuita kwemasoja aya. VaNyamadzawo vanoti vave kutyira hupenyu hwavo sezvo vakambobviswa papurazi ravo gore rapera asi vakadzoserwa nematare. Sachigaro wekomiti yezveminda mudunhu reChegutu VaTariro Tom, vanoti havazive nezvehurongwa hwekubvisa vanhu pavagere sezvo pari kuitwa wongororo yekuti ndiani ane munda uye wakakura sei nedonzvo rekudimura mimwe minda ichipihwa vasina. VaTom vanoti parizvino komiti iyi iri mudunhu reHurungwe vachiti masoja aya ari kuita zvisiri pamutemo. Mumiriri weChegutu muparamende VaDexter Nduna avo vanonzi vaishoropodzwa nemasoja aya vanoti vanhu ava havasi masoja chaiwo sezvo vari kupesana nezviri kukurudzirwa nemutungamiri wenyika VaEmmerson Mnangagwa kuti zvinhu zvese zviitwe pamutemo. Mutauriri wemapurisa mudunhu reMashonaland West Inspector Clemence Mabgweazara vati titaure naAmai Charity Charamba avo vanga vasingadavire mbozhanhare yavo sezvo ivo vasingabvumirwe kutaura nyaya dzinechekuita nemasoja kune vatori venhau. Mutauriri wemauto VaEverson Mugwisi vati tivanyorere tsambambozha kuti vaferefete nyaya iyi. Asi pataenda kumhepo vange vange vasati vapindura mibvunzo iyi.	https://www.voashona.com/a/masoja-opomerwa-mhosva-yekuda-kuita-kafiramberi-vagari-vari-pamamwe-mapurazi-ekuchegutu/4637158.html
business	Vagari vemuMasvingo Vanoti Mari yeChirongwa cheKuendesa Masimba Kumatunhu Ngaigadziriswe Dambudziko reMvura	Vagari vemudhorobha reMasvingo vanopfuura chiuru vakanyorera dare reparamende gwaro kuti rikurudzire hurumende kuti iise mutemo wekuti mari yechirongwa chekuendesa masimba kumatunhu kana kuti devolution muMasvingo ishandiswe mukutenga mishina mitsva inopomba mvura sezvo iripo isiri kushanda zvakanaka. Vagari ava vachitungamirirwa nesangano ravo reMasvingo United Residents and Rate Payers Alliance kana kan kuti MURRA, vakasiya gwaro iri kumunyori wedare reparamende, VaJacob Mundenda, vachiti vaneta nedambudziko rekushomeka kwemvura iro rinogona kupedzwa zvachose kana\npakatengwa ne kuvandudza mishina inopomba mvura kudhamu reMutirikwi.\n\nVanona nezvekufambiswa kwemabasa muMURRA, Muzvare Rumbidzai Magurupira vanoti danho iri ndiro chete ringapedze dambudziko remvura. Vagari vanoti mari yedevolution iri kuuya iri kuiswa kune zvimwe zvirongwa zvakafanana nekuvandudza mapaipi esuweji nekugadzira migwagwa izvo vanoti hazvina kunyanya kukokosha.\nMumwe mugari akasainawo gwaro iri, Amai Sungano Zvarebwanashe vanoti sevagari vane simba rekutaura zvavanoda kuti zviitwe. Mishina iripo iyo yachembra inopomba mvura inosvika mamega litres makumi matatu, ayo anokwana vagari zviuru makumi mana nevashanu pazuva, asi mudhorobha rave nevagari vanopfuura zviuru zana. Vagari zana vanoda mamega litres anosvika makumi mashanu pazuva. Studio 7, yatadza kubata mutauriri wedare VaMundenda avo vange vasingadairi nharembozha yavo kana kupindura tsamba kuti tinzwe divi ravo uye\nnezvetsamba iyi. Asi sangano reMURRA raratidza Studio 7, gwaro racho rine chidhindo\nchedare reparamende chekutenda kuti rakagamuchirwa. Nhengo yeparamende yeMasvingo Urban, VaJacob Nyokanhete, vebato reMDC-Alliance, vati vanotsigirana nevagari veMasvingo.\n\nIzvi zvatsigirwawo negurukota redunhu reMasvingo, VaEzra Chadzamira, vanozvazve nhengo yeparamende kuMasvingo West, vari vebato reZanu PF vatiwo.\nMeya weguta reMasvingo, VaCollen Maboke, vaudza Studio 7 parunhare kuti danho rakatorwa nevagari rakanaka, uye sekanzuru vanotsigirana navo vachiti panodiwa mari inosvika mamirioni makumi matanhatu ekuAmerica kuti paitwe chirongwa chekutenga mishina mitsva kuti\ndambudziko remvura ripere zvachose. No media source currently available  	https://www.voashona.com/a/vagari-vemumasvingo-vanoti-mari-yechirongwa-chekuendesa-masimba-kumatunhu-ngaigadziriswe-dambudziko-remvura/5902472.html
health	VanaChiremba veHurumende Voronga Kuramwa Mabasa	Vanachiremba vanoshandira muzvipatara zvehurumende vanoti vangangokanda mapadza pasi chero nguva mushure mekunge hurumende yakundikana kuzadzisa zvivimbiso zvayakavapa pavakamboramwa mabasa gore rapera. Mutungamiri wesangano ravanachiremba ava, reZimbabwe Hospital Doctors Association, Doctor Fortune Nyamande vanoti iri ndiro danho ravanogona chete kutora sezvo hurumende iri kuratidza kusave nehanya nemararamiro avanachiremba. Doctor Nyamande vanoti bazi rezvehutano rinofanirwa kunzwisisa danho ravo kana vakazoramwa mabasa sezvo hupenyu huri kuramba huchiomera vanachiremba. Vanoti hurumende yakanga yavavimbisa kuti ichaita kuti vakwanise kupinza dzimotokari dzavanenge vatenga kubva kunze vasingabhadhariswe mari dzemitero, asi hapana zvati zvaitwa kubva gore rakapera. Vanotiwo zvakare hurumende yakanga yavimbisa kuti ichatarisa nezvechichemo chavo chekuti itarise zvakare nyaya yepekugara, asi chave kuvashamisa ndechekuti mitero yedzimba ndiyo yakatokwidzwa. Studio 7 haina kukwanisa kubata vehurumende panyaya iyi. Asi Doctor Nyamande vanoti havasati vave nezuva rwekuti vachatanga kuramwa mabasa riini. “Handikwanisi kupa zuva, uye handikwanisi zvakare kutaura kuti ticharatidzira sei asi chandinongoziva ndechekuti zvinhu zvakaramba zvakamira mamiriro azvakaita izvi eeh, vanachiremba tichagara pasi,” vanodaro Doctor Nyamande. No media source currently available  	https://www.voashona.com/a/zimbabwe-politcs-doctors/2977435.html
business	Vamwe Vashandi Mubazi reKurima Vanoti Hurumende Haisi Kuvabata Zvakaenzana.	Sangano rinomirira vashandi mubazi rezvekurima, reZimbabwe Agricultural Professionals and Technical Association (ZAPTA) rinoti hurumende haisi kubata zvakanaka vanhu vanoshanda mune zvekurima richiti nhengo dzaro dziri kushandiswa dzisina zvekuzvidzivirira kubva kuCovid-19. Munyori weZAPTA, VaZivaishe Zhou, vaudza Studio 7 kuti vashandi vebazi rezvekurima vanoshandira mumaguta akaita se Harare vari kubatsirwa nezvekuzvidzivirira asi avo vanonzi vashande mazuva ose mumaruwa havasi kupiwa zvekuzvidzivirira kubva ku Covid-19. VaZhou vanoti hurumende inofanira kukoshesa hupenyu hwevashandi vose kusvika kuma wadhi emumaruwa. Studio7 yakundikana kubata mukuru anoona nezvevashandi mubazi rezvekurima, VaGibson Chijarira, sezvo nharembozha yavo yanga ichinetsa kubata. No media source currently available   	https://www.voashona.com/a/zimbabwe-agriculture-workers-accuse-govt-of-not-treating-them-fairly-zivaishe-zhou/5750432.html
business	Zvikoro Zvovhurwa Vakawanda Vachinetsekana Kuwana Mari	Vabereki vakawanda vanonzi vachakundikana kugadzirira zvakakwana kudzokera kuchikoro kwevana vavo neChipiri pachatanga kotoro yepiri, nekuda kwekunetsa kwemari kumabhanga pamwe nemunyika yose. Mutungamiri werimwe sangano revarairidzi, reProgressive Teachers Union of Zimbabwe, PTUZ, Doctor Takavafira Zhou, vanoti sesangano vatambira mashoko ekuti mitsetse yekutora mari kumabhanga yanga yakareba kudarika mamwe mazuva, uye mamwe mabhanga apererwa nemari. Mumwe mubereki ane mwana anodzidza kuMazowe asina kuda kudomwa nezita anoti azokwanisa kuwana mari yekuti mwana afambise mushure mekumira mumutsetse wepabhanga kwenguva ndefu kwazvo. Mabhanga mashoma asara achipa mari anonzi anga achipa madhora makumi maviri chete pamunhu, mari inonzi nevakawanda haina zvikuru zvainobatsira nazvo. Doctor Zhou vanotiwo zvikoro zviri kuvhurwa pasina zvati zvagadziriswa pane zvinetswa zvekotoro yapera zvinosanganisira hwaro hwedzidzo hutsva, kana kuti curriculum. Doctor Zhou vanoti vadzidzi nevadzidzisi vane dambudziko rekuona vanofunga kuti vari kusiiwa kunze panyaya yehwaro hwedzidzo hutsva sezvo pasina zvati zvaitwa zvekuvabatsira kuti vave nemabhuku ekushandisa. Vanotiwo nyaya dzemari dzemihoro dzevarairidzi hadzina kutaurwa nezvadzo, izvo zviri kuita kuti varairidzi vanyunyute zvikuru. No media source currently available 	https://www.voashona.com/a/zimbabwe-politics-education-economy-zhou-ptuz/3842789.html
politics	VaTsvangirai Vanoti VaMugabe Varemerwa neMutoro weKutonga	Mutungamiri webato guru rinopikisa reMovement for Democratic Change VaMorgan Tsvangirai vanoti mutungamiri wenyika VaRobert Mugabe vakundikana kutonga nekudaro vave kufanira kuchienda pamudyandigere. Vachitaura neStudio 7, VaTsvangirai vati tsika yaVaMugabe yekuti hupfumi hwaenda kumawere nenyaya yezvirango uye vanhu vekuChina vave kunzi vari kuita kuti nyika ishomekerwe nemari kutsvaga kweashaya kutsvaga uta mugate. VaTsvangirai vanotiwo hupfumi hwenyika hunokwanisa kugadziriswa nechimbi chimbi kana hurumende yakazvipira kugadzirisa zvinhu uye kumira nyaya dzekuita zvehuwori. Vanoti muhurumende yemubatanidzwa vakakwanisa kugadzira zvinhu nechimbi chimbi kunyangwe hazvo hupfumi hwainge hwave kumaziva ndadzoka. Bato reMDC riri kuratidzirawo mumaguta ose enyika richiti harisi kufara nenyaya yehuori uye mabond notes ari kuda kuparurwa nebhanga guru renyika reRBZ. Kumwe kuratidzira kuri kwaMutare nemusi wa 25 Chikumi. No media source currently available 	https://www.voashona.com/a/zimbabwe-matongerwo-enyika/3379705.html
politics	VaDos Santos Varadzikwa Nhasi Vopinda Muchikwata cheVatungamiri veNyika dzemuAfrica Kusanganisira VaMugabe Vakafira Kunyika Dzakabudirira	Mutungamiri wenyika VaEmmerson Mnangagwa vabatana nhasi kuLuanda, Angola nevamwe vatungamiri venyika dzemuAfrica parufu rwevaive mutungamiri wenyika iyi, VaJose Eduardo dos Santos avo vakashayikira kuSpain musi wa 8 Chikunguru. VaDos Santos varadzikwa nhasi pazuva ravangadai vasvitsa makore makumi masere. Vamwe vatungamiri vange vari parufu apa vanosanganisira VaCyril Ramaphosa, South Africa, VaFelix Tshisekedi, DRC, uye mutungamiri wePortugal VaMarcelo Rebelo de Sousa. VaDos Santos vari pakati pevatungamiri venyika dzemuAfrica vakafira kunyika dzekumawirira nekumabudazuva vachirapwa sezvo zvipatara zvakawanda munyika dzavo nemuAfrica zvisina zvikwanisiro. Vamwe vatungamiri vakafira kunze vanosanganisira VaRobert Mugabe vakafira kuSingapore, VaLevy Mwanawasa vekuZambia vakafira kuFrance, VaMichael Sata vekuZambia zvekare vakafira kuBritain, VaMeles Zenawi vekuEthiopia vakafira kuBelgium, VaUmaru Musa Yar’Adua vekuNigeria vakafira kuSaudi Arabia. Ko chii chinopa kuti vatungamiri venyika dzemuAfrica vanorapwa kunze kana vachinge varwara uye dzimwe nguva kufa vari kunyika dzakabudirira? Vaimbova gurukota rezvehutano munguva yehurumende yemubatanidzwa Dr Henry Madzorera vaudza Studio 7 kuti vatungamiri venyika dzemuAfrica havaendese mari kumapazi ezvehutano sezvinosungirwa nechibvumirano chavakanyorerana cheAbuja Declaration. Chibvumirano ichi chinokurudzira hurumende kuti dziendese zvikamu gumi nezvishanu kubva muzana zvebhajeti kubazi rezvehutano. No media source currently available 	https://www.voashona.com/a/6720168.html
politics	MDC Alliance Inoti Vanhu Ngavazive Bato Rakauraya Nyika	Vanoongorora zvematongerwo enyika pamwenemapato ezvematongerwo enyika ari muMDC Alliance, vanoti kunyange hazvo veruzhinji vachiri kufarira kusiya basa kwevaimbove mutungamiri wenyika, VaRobert Mugabe, vanhu havafaniri kukanganwa kuti VaMugabe vaishanda nebato reZanu PF iro rakakonzera nhamo yavari kuona munyika. Vanoti matambudziko evanhu anogona kupera kana Zanu PF yabva pachigaro. Vachitaura mumushure memusangano wenhengo dzekomiti yeMDC Alliance inoona nezvekutsvaga rutsigiro nekuronga musangano, sachigaro wekomiti iyi, zvakare vari mutevedzeri wasachigaro webato reMDC inotungamirwa, naVaMorgan Tsvangirai, VaMorgen Komichi, vakati kusiya basa kwaVaMugabe hakurevi kuti nhamo yapera. VaKomichi vakati VaMugabe munhu aishanda nebato reZanu PF uye Zimbabwe iri mumatope ayiri nekuda kwebato iri, nekudaro matambudziko ari munyika anogona kupera chete kana Zanu PF yabva pachigaro. VaKomichi vakati kusiya basa kwaVaMugabe kwaka tombovhiringa zvirongwa zveAlliance uyewo kukanganisa kunyoreswa kwevanhu kuvhota. Asi VaKomichi vakati komiti yavo muAlliance yave kuenderera mberi nebasa ichifambisa zvirongwa mumatunhu ese munyika uye tariro yavo ndeyekuti mutungamiriri mutsva wenyika, VaEmmerson Mnangagwa, vachiita zvavakavimbisa zvekuti nyika ichaita sarudzo dzakachena. Mutauriri weMDC inotungamirirwa naVaWelshman Ncube, VaKurauone Chihwai,vakati kuenda kwaVaMugabe hakufaniri kudzorera kumashure hondo yekuunza hutongi hwejekekere munyika. Mukuru weZimbabwe Democracy Institute, Doctor Pedzisai Ruhanya, vakatiwo hapana chakashata kuti vanhu vafarire kuenda kwaVaMugabe vachiti murume uyu ange atambudza vanhu munyika yose. Vakati chakakosha igwara richatorwa nehurumende yaVaMnangagwa kubva pari zvino. Mukuru weMedia Centre, VaEnerst Mudzengi, vanoti kunyange hazvo vanhu vakafara zvikuru vakabatana nemasoja mukupembera kuenda kwaVaMugabe, vave kuzviona kuti matambudziko avo achipo. Vati zvinhu hazvigoni kunakaira vanhu nekuti vanhu vese vaishanda naVaMugabe vachipo uye zvinhu zvinogona kuramba zvakaoma munyika. Asi VaMudzengi vanoti VaMnangagwa vane mukna mukuru wekugadzirisa zvinhu munyika pamwe nekuti vemapato anopikisa vashaye basa. Gweta rinorwira kodzero dzevakaremera, VaAbrahama Matata, vanoti hurumende yaVaMnangagwa inogona kuramba ichiwana rutsigiro kubva kune veruzhinji kana ikaita zvido zvevanhu. VaKomichi vanoti komiti yavo iri kufamba mumatunhu ese enyika ichironga misangano yekutsvaga rutsigiro apo iri kugadzirira sarudzo dzegore rinouuya. Pari zvino komiti iyi yakatoenda kumatunhu anoti Matabeleland South, Matabeleland North, Midlands North neMidlands South, Chitungiza neHarare. No media source currently available 	https://www.voashona.com/a/zimbabwe-mugabe-allaince/4151489.html
business	Nhengo dzeZIBAWU Dzinoratidzira paBhanga reStanbic	Nhengo dzeZimbabwe Banks and Allied Workers Union (ZIBAWU) dzaratidzira muHarare pabhanga reStanbic riri muna Samora Machel dzichinyunyuta nekudzvanyirirwa kwadzinoti kuri kuitwa vanhukadzi nebhanga iri. Vashandi vemumabhanga ava vanga vachinyunyuta nekudzingwa kwemumwe mushandi wechidzimai nebhanga reStanbic, Amai Verity Mutsamwira. Amai Mutsamwira vaitungamirira sangano revashandi vekuStanbic. ZIBAWU inoti ndivo vaive mukadzi wekutanga kumiririra vashandi vebhanga. Vachitaura neStudio7 apo vanga vachiratidzira, Amai Bernice Maluleke, avo vanoona nezvekuenzaniswa kwemikana pakati pevanhurume nevanhukadzi muZIBAWU,vati nhengo dzavo dziri kunyunyuta zvikuru nekumbunyikidzwa kunoitwa kodzero dzemadzimai kubanga reStanbic. Amai Maluluke vanoti Amai Mutsamwira vakadzingwa nekuda kwekuti vaimirira kodzero dzevashandi. Imwe nhengo yeZIBAWU, MuzvareRumbidzai Choto, vati kutsikirirwa kwevanhukadzi pamabasa ndozviri kukonzera kuti vanhukadzi vasawana zvigaro zvepamusoro mumapazi akasiyana-siyana munyika. Muzvare Choto vayambiro bhanga reStanbic vachiti rikasagadzirisa mabatiro ariri kuita vanhukadzi, sangano ravo richaramba richiratidzira. Mutungamiriri weZIBAWU, VaFarai Katsande, vati vanoda kuti bhanga reStanbic ridzosere Amai Mutsamwira pabasa. VaKatsande vapomerawo bhanga iri mhosva yekuramba richidzvanyarira vashandi vakati izvi zvinofanirwa kuchinja sezvo nyika yakasununguka. Vamwe vashandi vebhanga iri varamba kudomwa nemazita vati hutungamiriri hwebanga iri hauremekedzi vanhukadzi uye vanotsikirira vanhukadzi kuti vasawana hutungamiriri kana kusimukira pabasa ravo. Nhengo dzeZIBAWU idzi dzakatozoenda kumatare edzimhosva kuti vapiwe mvumo yekuratidzira mushure mekunge mapurisa avarambidza. Studio7 haina kukwanisa kunzwa divi rebhanga iri sezvo vakuruvebanga iri vanga vasiri mumahofisi avo. 	https://www.voashona.com/a/zimbabwe-bank-workers-protests/4019302.html
health	Chirwere cheCovid-19 Chovhiringa Pfungwa dzeVashandi Vakawanda	Vamwe vana mukoti nanachiremba vakawanda vanonzi vave kubatwa nedambudziko rekusagadzikana kwepfungwa nekuda kwemashandiro avari kuita munguva ino yekurwisa dambudziko rechirwere cheCovid-19. Izvi zvakabuda pamusangano wakaitwa nezuro wakapindwa nevagari vemudunhu reMashonaland West. Vachitaira pamusangano uyu, m ukuru anoona nezvehutano hwepfungwa mudunhu reMashonaland West kana kuti Provincial Mental Health Officer, Dr Tichaona Mahachi, vakati vana mukoti navana chiremba vanosvika mazana matanhatu nemakumi masere nevatatu kana kuti 683 vakarwara nekusagadzikana kwepfungwa uye vamwe vanomwe vakafa nechirwere cheCovid-19 mudunhu kubva patanga chirwere ichi gore rapera. Dr Mahachi vakatiwo hurumende iri pakati pekuita dzidziso yakanangana\nnevashandi vebazi rezvehutano kuvagadzirira kuti vasavhiringwe hutano\nhwepfungwa pavanenge vachiita basa ravo nerutsigiro kubva kubazi\nreUnicef.\n\nMutauriri webazi rezvehutano, VaDonald Mujiri, vanoti dambudziko\nrekusagadzikana kwepfungwa riri kuitikawo mune mwamwe matunhu. Vati hurumende iri kuita dzidziso kunana mukoti navana chiremba mumatunhu aya. Studio7 haina kukwanisa kunzwa huwandu hwevana chiremba nevakoti vari kusangana nedambudziko iri munyika yose. Asi mukuru mubazi rezvehutano mudunhu reMashonaland Central, Dr\nCremance Tshuma, vati dambudziko iri harisi mudunhu mavo.\n\nZvichakadaro, bazi rezvehutano rakazivisa nezuro kuti vanhu vanomwe\nvakafa nechirwere cheCovid-19 munyika izvo zvakasvitsa huwandu\nhwevanhu vafa nechirwere ichi munyika yose pazviuru zvina nemazana\nmashanu ane makumi mashanu, 4,550. Vamwe vanhu mazana mana ane gumi nevasere vakabatwa nechirwere ichi nezuro wakare izvo zvasvitsa vanhu vabatwa nechirwere cheCovid-19\nkubva zvachatanga pavanhu zviuru zana nemakumi maviri nazvitanhatu\nnemazana masere ane gumi nevanomwe, 126 817.\n\nKusvika pakupera kwezuva nezuro, vanhu vabayiwa nhomba yekutanga\nyekudzivirira chirwere cheCovid-19 vakanga vave mamiriyoni maviri ane\nzviuru mazana masere nemakumi manomwe nezvitatu zvine mazana masere nemakumi mapfumbamwe nevatatu, 2 873 893. Vabayiwa nhomba dzose dziri mbiri sezvinokurudzirwa vave miriyoni\nimwechete ine zviuru mazana mapfumbamwe nemakumi maviri nezvitanhatu nemazana maviri ane makumi mana nevanomwe, 1 926 247. Hurumende inoti ine hurongwa hwekubaya nhomba yeCovid-19 vanhu\nmamiriyoni gumi, kana kuti zvikamu makumi matanhatu kubva muzana\nkuitira kuti chirwere ichi chisarambe chichipararira munyika. No media source currently available 	https://www.voashona.com/a/many-health-workers-face-mental-health-challenges-due-to-covid-19/6229848.html
politics	Zimbabwe Yokurukurwa kuMusangano weAfrican Commission kuMauritania	Zimbabwe Lawyers for Human Rights, ZLHR, yaudza musangano wekomishini yekodzero dzevanhu muAfrica uri kuitirwa kuMauritania kuti Zimbabwe inofanirwa kugadzirisa zvinhu zvizhinji sarudzo dzisati dzaitwa. Mutauriri weZLHR, VaKumbirai Mafunda, vaudza Studio 7 kuti zvakaitwa nemauto gore rapera zvinofanira kugadziriswa kuitira kuti hurumende idzokere zviri pamutemo. VaMafunda vanoti mitemo yose inodzvanyirira vanhu inofanirwawo kubviswa sarudzo dzisati dzaitwa. “Tine shungu dzokufarawo kana paitwa zvakanaka asi tinoramba tichichema chema nenyaya dzekugadzira mitemo kuti ienderane mebumbiro remitemo yenyika. Apa ndinoreva mitemo yakaita seElectoral Act, nemitemo yevatori venhau yakaita seAIPPA nePOSA ngaiende,” vadaro VaMafunda. Musangano weAfrican Commission on Human and People’s Rights unopera musi wa 9 Chivabvu. No media source currently available  	https://www.voashona.com/a/zimbabwe-lawyers-for-human-rights-want-oppressive-laws-removed-attend-62nd-ordinary-session-african-commission-on-human-and-peoples-rights/4367959.html
sports	Vatambi baiwai nhomba: SRC	  SANGANO reSports and Recreation Commission (SRC) riri kukurudzira vatambi vemitambo yakasiyana kuti vabaiwe majekiseni ekudzivirira Covid-19 kuitira kuti zvigobatsira mukuderedza kupararira kwechirwere ichi pamwe nekudzoswa kwemitambo nekuchimbidza.   Mitambo yose pari zvino yakambomiswa nekuda kweCovid-19 kunze kweyezvikwata zvenyika chete inosanganisira yeZimbabwe Cricket apo maChevrons ari kubandana neBangladesh mumitambo yeOne Day International, Twenty20 Series neTest match series.   Muchinyorwa, akafanobata chigaro chadirector-general weSRC – Sebastain Garikai – anoti zvakakosha kuti vatambi vose vaibaiwe majekiseni ekudzivirira Covid-19.   “Kunyanzvi dzemitambo zvakakosha kuti tikoshese chirongwa chekubaiwa nhomba yeCovid-19 sezviri kuitwa neveruzhinji nekuti zvinobatsira mukuderedza kupararira kwechirwere ichi.   “Kana chirwere ichi chikarwiswa, zvinobatsira zvakare pane zvatiri kuedza kuita mukudzosa mitambo yose, ichidzoka iine vatsigiri asi vari vashoma,” anodaro Garikai.   Anoenderera mberi achiti, “Tichitarisana nekumiswa kwemitambo yeChibuku Super Cup, zvakaratidza kukosha kwekubaiwa majekiseni eCovid-19 nekuti zvikwata zvaive nevanhu vakawanda vakabatwa neCovid-19 ndizvo zvaive nevashomawo vakabaiwa.”   Garikai anoti pari zvino SRC pamwe nemasangano akasiyana vari kuongorora mafambiro ari kuita zvinhu munyika maringe nedenda iri.   “Tiri kuongorora zvose zvinenge zvichiitika kuti todzosa sei mitambo, naizvozvo tichange tichiongorora svondo rega-rega tichiita hurukuro negurukota revechidiki nerezveutano nekurerwa kwevana,” anodaro.   Garikai anoti pari zvino mitambo yenhabvu haikwanisike kuti idzoke asi hunge kana zvikwata zvemuPSL zvikatevedzera chirongwa chebio-secure bubble izvo zvinoreva kuti vatambi venhabvu, hutungamiri hwemutambo uyu nevaridzi vepembe vanenge vachigara pavo voga kusina veruzhinji.   “Nhabvu pari zvino inogona kudzoka chete kana chirongwa chebio-secure bubble chiri kutevedzerwa izvo zvinoona vatambi venhabvu, vatungamiri vezvikwata nevaridzi vepembe vose vachigara pamwe chete vasingasange neruzhinji. Izvi ndizvo zviri kuitwa nevecricket nerugby, ndiko kusaka mitambo yavo iri kutenderwa kutambwa.   “Tose tinoda kuona kukasika kudzoka kwemitambo. Asi kudzoka kwayo kunofanirwa kunge kuchienderana nesainzi, mitemo yeWorld Health Organization (WHO) nemitemo yeHurumende,” anodaro.	https://www.kwayedza.co.zw/vatambi-baiwai-nhomba-src/
health	Varairidzi Vokurudzira Hurumende Kuti Ivadzivirire Kubva kuCovid-19 Panovhurwa Zvikoro	Masangano evarairidzi, anoti reProgressive Teachers Union of Zimbabwe, PTUZ, neZimbabwe Teachers Association, ZIMTA, ari kukurudzira hurumende kuti ione kuti panovhurwa zvikoro varairidzi nevadzidzi vanenge vakadzivirirwa kuti vasabatwe nechirwere che coronavirus. Masangano aya ari kukurudzira kuti pave nemichina yekuti vakwanise kuongororwa kuti vane hutachiwana here kana kuti kwete muzvikoro zvose uye kuti muve nezvikwanisiro zvose zvinodiwa mukudzivirira chirwere ichi. Masangano aya anoti atora danho iri zvichitevera mashoko ekuti bazi rezvedzidzo rinotarisira kuwana mvumo kubva kumutungamiri wenyika VaEmmerson Mnangagwa yekuti zvikoro zvivhurwe, asi hapasati pave nenguva chaiyo yekuti zvingavhurwa riini. NeMuvhuro PTUZ yakanyorera kumunyori webazi redzidzo ichipa zvainofunga kuti zvingabatsira mukuenda mberi panyaya yedambudziko rechirwere cheCovid-19 nebandiko redzidzo. Mutungamiri wePTUZ, Doctor Takavafira Zhou, vanoti kunyora kwavakaita tsamba iyi kunotevera kukokwa kwavakaitwa nemunyori mukuru mubazi ravo kuti vapewo pfungwa dzavo pamusoro pedambudziko iri. Doctor Zhou vanoti kana hurumende yakavhura zvakare zvikoro panguva iyo panenge pasati pave nekujeka kuti nyika iri kuenda mberi here kana kuti kwete mukurwisana nechirwere ichi, inenge yarasika zvikuru. Vanotiwo sezvo vabereki vasiri kukwanisa kuenda kumabasa nekuda kwekumbovharwa kwenyika kana kuti lockdown, hurumende inofanirwawo kuita kuti vabhadhare chidimbu chepakati chemari dzechikoro kotoro inouya, sezvo vachiona vabereki vasiri kukwanisa kubhadhara mari dzose. Ukuwo, sangano reZIMTA svondo yapera rakanyorerawo mutungamiri wenyika, VaMnangagwa, richisvitsawo pfungwa dzaro pamusoro pekuti zvikoro zvingadzivirirwa sei kubva ku coronavirus. Zvikoro zvaifanirwa kunge zvichivhurwa musi wa 5 Chivabvu, asi hurumende haisati yatara zuva razvichavhurwa. Doctor Zhou vanotiwo vari kukurudzira hurumende kuti ione kuti zvikoro zvose zvinenge zviine mvura senzira yekuchengetedza hutsanana munguva ino yedambudziko reCoronavirus. No media source currently available 	https://www.voashona.com/a/zimbabwe-education-sector-coronavirus-prtuz-zimta-takavafira-zhou/5395794.html
health	Chizvarwa chekuChina Hachina Kufa neCoronavirus:Wilkins Hospital	Mukuru anoona nezvehutano mukanzuru yeHarare Dr Prosper Chonzi varamba mashoko ekuti munyika mune chizvarwa chekuChina chakafa nechirwere checoronavirus. Dr Chonzi vati ongororo yavakaita yakaratidza kuti chainge chisina chirwere ichi. Chizvarwa chekuChina chechidzimai ichi chakatanga kurwara chiri kwaMutare chichibva chaenda kuna chiremba wacho wekuChina uyo akati chiende kuWest End Clinic. Asi vanachiremba pachipatara apa vakabva varamba kumuona vachibva vati aendeswe kuWilkins Hospital uko akafa ari munzira. Dr Chonzi vanoti kune chimwe chizvarwa chekuItaly chakaendeswa kuchipatara ichi chichiti chairwara asi chakazonzi hachinawo chirwere ichi. Vanhu vanodarika zviuru zvitatu vafa nechirwere checoronavirus pasi rose uye muAfrica chiri kuSouth Africa, Nigeria, Algeria neEgypt. Vabatwa nechirwere ichi pasi rose vanodarika chiuru zana. No media source currently available   	https://www.voashona.com/a/chizvarwa-chekuchina-hachina-kufa-necoronavirus-wilkins-hospital/5320282.html
health	Zvimwe Zvikoro Zvorambidza Vabereki Kushanyira Vana Vavo Pachityirwa Korera	Zvimwe zvikoro zvakaita seChinhoyi High mudunhu reMashonaland West zvave kurambidza vabereki vane vana vanodzidza vachigara muzvikoro izvi kushanyira vana vavo kana kuvaigira chikafu senzira yekudziviri kupararira kwechirwere chekorera. Mumwe wevanochengeta vana vanodzidza vachigara pachikoro cheChinhoyi High asina kuda kudomwa nezita sezvo asingabvumirwe kutaura nevatori venhau ati hapana mubereki ari kubvumidzwa kuuya pachikoro apa, uye hapana chikafu chekunze chiri kubvumidzwa pachikoro apa. Muchengeti wevana uyu ati pachikoro apa pane dambudziko rekushomeka kwemvura zvekuti vehutano vakavabvakachira vachiona kuti zvakamira sei pachikoro. Mumwe mubereki, VaSimon Moyo, avo vanga vauya kuzoona mwana wavo vaine zvekudya, vati varambidzwa. Vatiwo vakuru vechikoro vanofanirwa kupatsanura zvekudya zvingangoita korera kwete kurambidza zvekudya zvese zvese nezvinenge zvatengwa muzvitoro. Zvichakadaro, vamwe vanotengesa zvinhu muChinhoyi vashoropodza hurongwa hwekanzuru hwekubhadharisa zvimbuzi uye kuti vatengesere pedyo nezvimbuzi. VaKillian Mashoko vati kanzuru inofanirwa kumbomisa kubhadhariswa kwezvimbuzi zviri munzvimbo dzekutandarira mudhorobha. VaMashoko vati kanzuru haifanirwe kupa vanhu pekutengesera pedyo nezvimbuzi izvo vanoti hazvina hutano. Studio7 haina kukwanisa kunzwa divi rekanzuru yeChinhoyi panyaya iyi. Hurumende yakambomisa kuungana kwevanhu vakawanda panzvimbo imwechete nechinangwa chekudzivirira kupararira kwechirwere chekorera icho chauraya vanhu makumi matatu nevaviri munyika pari zvino. Chirongwa cheZimbabwe International Book Fair changa chichifanirwa kutanga muHarare neMuvhuro, chakambomiswa nekuda kwechirwere chekorera icho chatekeshera muHarare, zvikuru munzvimbo dzinogara veruzhinji dzeGlen View neBudiriro. No media source currently available 	https://www.voashona.com/a/boarding-schools-in-mash-west-bars-parents-from-visiting-their-children-beacuase-of-cholera-fears/4583011.html
business	VaChasi Vanoti Hurukuro neEskom Dzichiri Kuenderera Mberi paNyaya yeMagetsi	Gurukota rinoona nezvemhando dzemoto VaFortune Chasi vanoti hurukuro nekambani yeESKOM yekuSouth Africa panyaya dzekuti Zimbabwe itengeserwe magetsi dzichiri kuenderera mberi. VaChasi vaudza Studio 7 kuti parizvino South Africa haina magetsi ari kutengesera Zimbabwe. No media source currently available Zvinhu hazvina kumira zvakanaka kukambani yeESKOM iyo yakaita chikwereti chemari inosvika mabhiriyoni makumi maviri emarands mukushanda kwayo kubva gore rapera kusvika muna Kurume gore rino. Kambani iyi yave kurarama nerubatsiro rwairi kupihwa nehurumende yeSouth Africa. Vakuru muESKOM vari kuti Zimbabwe inofanira kubhadhara chikwereti chinosvika mamiriyoni makumi matatu emadhora ekuAmerica kana ichida kutenga magetsi. Zvichakadaro, makambani mazhinji munyika ari kuti ari kutatarika nenyaya yekushaya magetsi zvopa kuti mamwe avhare kana kuti ati vanhu vashande maawa mashoma husiku panenge paine magetsi. Asi dambudziko iri riri kupa mukanha kune mamwe makambani akaita seZimplow iyo iri kutengesa magwenya emagetsi kana kuti magenerator. Kambani iyi inotiwo yakaita zviri nani gore rino kunyangwe zvinhu zvisina kumira zvakanaka munyika. Mukuru mukambani iyi kana kuti Group Chief Executive VaVimbayi Nyakudya vanoti kambani yavo iri kuitawo mari nekutengesa magejo anodonzwa nemombe munyika dzekuchamhembe kweAfrica. No media source currently available  	https://www.voashona.com/a/vachasi-vanoti-hurukuro-neeskom-dzichiri-kuenderera-mberi/5023750.html
politics	China Yotumira Gurukota Rayo Kunoshanya muZimbabwe	Gurukota rinoona nezvekudzivirirwa muChina, General Chang Wanquan, vakapinda munyika neChitatu murwendo rwunonzi nevanoongorora nyaya dzezvematongerwo enyika nezvechiuto hwakanangana nekusimbaradza mauto eZimbababwe panguva iyo munyika zvinhu zvakaita manyama amire nerongo. Mutevedzeri wemutungamiri wenyika, VaEmmerson Mnangagwa, vakati rwendo urwu rwakakosha zvikuru uye Zimbabwe inotenda China zvakanyanya nekuibatsira kwainoita. Hurumende inoti General Chang vari kuda kuona kuti zvibvumirano zvakanyoreranwa pasi gore rapera pakati peZimbabwe neChina zvazadzikiswa. Asi vakawanda munyika vanoti havana chavari kuona pazvibvumirano izvi sezvo zvinhu zviri kuramba zvichienda kumawere munyaya dzezvehupfumi. Kunze kwekutengesera Zimbabwe zvombo zvehondo, China yakavakirawo Zimbabwe muzinda wemauto uye kambani yekunyika iyi yemauto yeAnjin iri pamakambani ange achichera mangoda kuChiyadzwa. Mauto emuZimbabwe ave kunyanya kuzemberana neChina kubva zvakatamerwa nyika zvirango nehurumende dzekumawirira ichipomerwa mhosva yekutyora kodzero dzevanhu. Nyanzvi munyaya dzezvematongerwo enyika, VaTakura Zhangazha, avo vanoshanda nesangano reVoluntary Media Council of Zimbabwe vanoti Zimbabwe haifanire kungoringa kumabuda zuva chete panyaya yekudyidzana asi kuti itarisi kumativi mana ose enyika. No media source currently available 	https://www.voashona.com/a/zimbabwe-politics/2695769.html
sports	Hatizi DeMbare: FC Platinum	SHASHA yeCastle Premiership FC Platinum inoti vatsigiri venhabvu kana vaongorori vemutambo uyu  ngavasafananidze chikwata chavo neDynamos iyo yakasvika kufainari yemutambo weCAF Champions League mugore ra1998.   Zvikuru zvange zvichitarisirwa kubva kuFC Platinum gore rino apo yakabudirira kupinda mumagroup-stages eCAF Champions League ayo anozivikanwa semini-league, kekutanga munhorowondo yechikwata ichi.   Asi isati yambosvika kure, FC Platinum yakatoburitswa mumumakwishu aya zvichitevera kutadza kwayakaita kuhwina kana mutambo mumwe chete zvawo muboka rayo muGroup B kubva mumitambo mina yayatamba.   Iye zvino FC Platinum yasarirwa nemitambo miviri chete neOrlando Pirates pamwe neEsperance of Tunisia uye kunyangwe ikaihwina hazvichabatsire chinhu.   Munhorowondo yenhabvu yemuno, chikwata cheDynamos ndicho chega chakakwanisa kuita zvinorova mumutambo uyu izvo zvakachiona chichisvika kufainari mugore ra1996 uye ikazombosvika kumasemi-fainari muna 2007.   Zvimwe zvikwata zvinosanganisira FC Platinum zviri kukundikana kutevera mumatsimba eDeMbare.   Muhurukuro neKwayedza, mukushi wemashoko weFC Platinum – Chido Chizondo – anoti zvikwata hazvifanane uye ivo pavakasvika mumakwishu aya vanofara napo nekuti ndipo pavaishuvira kusvika.   “Musatifananidze neDynamos isu, pedu patakasvika ndipo chaipo pataida kusvika. Chikuru chamunofanirwa kuziva ndechekuti isu tave nemakore 11 tapinda muPremier League saka hamungatienzanise nanaDynamos vagara kwemakore akawanda.   “Tichiri kudzidza uye tinovimba kuti patichadzoka tinogona kusvika pane chimwe chinhanho,” anodaro Chizondo.   Achibvunzwa neKwayedza kuti anonzwa sei sezvo chikwata chavo chakatadza kuhwinha kana mutambo mumwe chete, Chizondo anoti,  “Patakatosvika zvakatoringana zvakadaro nekuti isu chataingoda chete kusvika kumagroup-stages emutambo uyu, zvimwe zvese zvaizouya ibhonasi.   “Patakahwina tikiti rekukwikwidza mumakwishu aya takazviudza sechikwata kuti chatinoda kupinda mumagroup-stages ayo anozivikanwa semini-league chete. Saka sechikwata takasvika pataida kusvika, zvimwe zvese hazvisisina basa. Kana tikazodzoka mwaka unotevera tinenge tave kutarisa zvimwe zvatinoda kuti zviitike,” anodaro Chizondo.   Zvisinei, shasha yekuongorora nhabvu ari mutsigiri mukuru wemutambo uyu, Chris ‘Romario’ Musekiwa, anoti FC Platinum ichiri kudzidza nezvemutambo uyu.   “Champions League ave makata, saka sechikwata munofanirwa kugadzirira zvakasimba.   “Mumaonero angu, FC Platinum iri pakudzidza nezvemutambo uyu saka vanoda kupihwa nguva uye ivo ngavagadzirire sechikwata nekuti zvinosuwisa kuti mumitambo yavatamba votadza kunwisa kamwe chete zvako.   “Ivo sechikwata vanofanirwa kuita vachibvunzawo kune zvimwe zvikwata zvakaita seDynamos kuti vakasvika sei kufainari, vonzwa mazano ayo andinoona kuti anogona kuvabatsira,” anodaro Musekiwa.   Mutambo unotevera weFC Platinum mumakwishu aya, ichatamba svondo rinotevera apo iri kunanga kuSouth Africa kunotamba neOrlando Pirates yozopedzisa svondo rinozotevera paichasangana neEsperance muno.	https://www.kwayedza.co.zw/hatizi-dembare-fc-platinum/
health	Huwandu hweVanhu Vari Kufa neKorera Huri Kuramba Huchikwira	Hurumende inoti hwuwandu hwevanhu vafa nevari kubatwa nechirwere chekorera huri kuramba huchikwira. Gurukota rezveutano, VaObadiah Moyo, vakati vanhu makumi maviri nevashanu vanga vafa nechirwere chekorera. VaMoyo vakatiwo huwandu vabatwa nechirwere ichi hwasvika pavanhu zviuru zvitatu nemazana manomwe ane makumi matanhatu nevana. VaMoyo vakataura mashoko aya nezuro apo vakange vachitambira rubatsiro rwekurwisa chirwere chekorera. VaMoyo vakati kunyange hazvo huwandu uhwu huri kukwirira, vane tarisiro yekuti hudzike munguva shoma shoma iri kutevera sezvo hurumende iri kutora matanho akasiyana siyana kupedza chirwere ichi. VaMoyo vakatiwo hurumende iri kumisa kutengeswa kwezvinhu mumigwagwa muguta reHarare rese. Hurumende inoti iri kushanda pamwe chete nemakanzuru kuendesa mvura yakachena kunzvimbo dzine dambudziko rechirwere chekorera. Kambani yenharembozha yeEconet yapa rubatsiro rwemamiriyoni gumi emadhora, ukuwo Lotto pasi pe President’s Fund yapawo rubatsiro rwezana rezviuru zvemadhora. Mari iyi ichashandiswa mukurwisa korera. Kambani yedzimotokari yeQuest yapawo bazi rezveutano rhori yekubatsira mukurwisa chirwere chekorera. No media source currently available 	https://www.voashona.com/a/zimbabwe-health-cholera/4571320.html
sports	Messi oshuwira World Cup	Lionel Messi, anoti anoda chaizvo kuhwina mukombe weWorld Cup iyo ichatanga masvondo mashoma ari kutevera kuRussia. Shasha yeBarcelona iyi haasati ambohwina mukombe mukuru achitambira nyika yake uye anoti dai zvaikwanisika aishandura mumwe wemikombe 32 yaakahwina neBarcelona ouhwina nenyika yake.   Kaputeni weArgentina uyu aive muchikwata chakakundwa neGermany mufainari yeWorld Cup mugore ra2014 uye mwaka uno akahwina mikombe yakawanda neBarcelona. Izvi zvakamuona achihwina La Liga uye neCopa del Rey.   “Ndaigona kushandura mukombe mumwe chete neBarcelona, kuushandura kuita wenyika yangu,” Messi akaudza El Trece. “Kuhwina mukombe weArgentina zvinhu zvingave zvikuru kwandiri zvandingayemura.”   Zvisinei, Messi akataura hake kuti chikwata chaJorge Sampaoli hachisi chimwe chezvichatarisirwa kuhwina kuRussia pachatanga makwishu eWorld Cup musi wa14 Chikumi.   “Ndinovimba zvikuru nechikwata chino, tiri kushanda nesimba tese, tine vatambi vane tarenda guru uye tichasvika kure,” anodaro. – SportsMail Football	https://www.kwayedza.co.zw/messi-oshuwira-world-cup/
health	Vamwe Vashandi veMuzvipatara Vozengurira Kubayiwa Nhomba yeCovid-189 neKuda kweKushaya Ruzivo Rwakakwana	Huwandu hwevashandi vemuzvipatara kusanganisira vakoti navanachiremba vari kubayiwa nhomba yeSinopharm yakapihwa Zimbabwe neChina huchiri hushoma zvakanyanya. Kusvika nemusi weMugovera kwange kwabayiwa nhomba vanoshanda muzvipatara zviuru gumi nezvishanu zvine mazana manomwe nevashanu kana kuti 15, 706. Mukuru mubazi rezvehutano anoona nezvekurwisa chirwere cheCovid-19 Dr Agness Mahomva vakaudza bepanhau reSunday Mail kuti vamwe vave kutya kubaiwa nhomba nekuda kwemashoko enhema ari kutenderera pamadandemutande akasiyana siyana achikurudzira vanhu kuti vasatambire nhomba iyi. Asi mutungamiri wesangano revakoti reZimbabwe Nurses Association VaEnoch Dongo vanoti hapana dzidziso yakakwana nezvenhomba iyi kubva kuhurumende zvopa kuti vamwe vazengurire kubayiwa nhomba. No media source currently available  	https://www.voashona.com/a/vamwe-vashandi-vemuzvipatara-vozengurira-kubayiwa-nhomba-nekuda-kwekushaya-ruzivo-rwakakwana/5796064.html
politics	Pastor Mawarire Votarisirwa Kumiswa Pamberi peMatare neMusi weChina	Pastor Evan Mawarire, avo vakasungwa muHarare neChitatu, vari kutarisirwa kumira pamberi pedare ramejastiriti muHarare vachipomerwa mhosva yekukonzera mhirizhonga. Asi mutauriri wesangano reZimbabwe Lawyers for Human Rights, iro rine magweta ari kumirira Pastor Mawarire, VaKumbirai Mafunda, vanoti mufundisi ava vari kuramba mhosva yavari kupomerwa iyi. Gurukota rinoona nezvevasori VaOwen Ncube vanoti vanhu vanodarika mazana matanhatu vasungwawo nemapurisa kusvika pari zvino, uye mapurisa anoti vanhu vatatu vafa mukuratidzira uku. Asi sangano reAmnesty International rinoti vanhu vasere vafa, ukuwo sangano reHuman Rights Watch richiti vafa vanosvika vashanu. VaMafunda vanoti Pastor mawarire vari kumirirwa nemagweta anosanganisira Amai Beatrice Mtetwa, VaDouglas Coltart, naVaTonderai Bhatasara. Vanotiwo magweta esangano ravo ari kumirira vanhu vakawanda chose vakasungwa mumaguta akasiyanasiyana. No media source currently available 	https://www.voashona.com/a/zimbabwe-pastor-mawarire-court/4746721.html
sports	Zimbabwe Yoiswa Mugungano Rakaoma kuNetball World Cup	Chikwata cheZimbabwe chemaGems chaiswa mugungano rakaoma kumakundano e 2019 Netball World Cup. MaGems eZimbabwe aiswa mugungano rimwechete nechikwata chine mukombe uyu Australia, Northern Ireland pamwe ne Sri Lanka mumakwikwi achaitwa kubva musi wa 12 kusvika 21 Chikunguru muLiverpool kuEngland gore rinouya. Asi Zimbabwe haifanire kunyanya kutemwa nemusoro nekuti zvikwata zvitatu kubva mugungano iri ndizvo zvinoenderera mberi nemakwikwi aya ayo ari kuunganidza zvikwata gumi nezvitanhatu. Zimbabwe iri kutanga kurwira mukombe uyu musi wa 13 Chikunguru apo irikusangana neSri Lanka, zuva rimwechete Australia ichangobva kubandana neNorthern Ireland. Sri Lanka ndiyo iri pasi pasi mugungano iri muhurongwa hwenetball pasi rese zvekuti mukuru weZimbabwe Netball Association Muzvare Leticia Chipandu vanofunga kuti vakarova Sri Lanka chete, zvavo zvinenge zvaita. Mumwe mutsigiri wemutambo uyu Muzvare Charity Muzanenhano vanotiwo Zimbabwe inofanira kukunda mumutambo wavo neSri Lanka kuti nzira yavo ichene. Asi mumwe muteveri wemutambo uyu VaTichafa Kathumba vanoti Australia chete ndiyo inotyisa mugungano iri. Aka ndiko kekutanga Zimbabwe ichikwanisa kubudirira kuenda kumakundano aya kubvira muna 1963 apo makwikwi aya akavambwa. Zimbabwe yakasvika padanho iri mushure mekupedza iri pachinhanho chechipiri pasi peUganda kuma Africa Netball Championships. Zvimwe zvikwata zviri kumiririra Africa kumakwikwi aya iSouth Africa, Malawi ne Uganda. No media source currently available  	https://www.voashona.com/a/zimbabwe-yoiswa-mugungano-rakaoma-kunetball-world-cup/4575130.html
health	Vanhu Makumi Matatu neVashanu Vofa neCovid-19 neMusi weChitatu	Bazi rezvehutano rinoti vanhu makumi matatu nevashanu vakashaya nechirwere cheCovid-19 nemusi weChitatau zvasiya huwandu hwevanhu vafa nechirwere ichi hwave zviuru zvitatu nemazana manomwe negumi nemumwe kana kuti 3, 7011. Vanhu chiuru chimwe chete nemakumi mapfumbamwe nemumwe kana kuti 1, 091 vakabatwa nechirwere ichi zvasiya vabatwa nacho kusvika parizvino vave zana rezviuru negumi nevatatu nemazana mashanu nemakumi maviri nematanhatu kana kuti 113, 526. Vanhu chiuru chimwe chete nemazana mana nemakumi maviri nevana kana kuti 1, 424 vakapora kubva kuchirwere ichi zvasiya vapora vave zviuru makumi masere nemaviri zvine mazana mapfumbamwe nemakumi mapfumbamwe nemana kana kuti 82 994. Bazi rezvehutano rinotiwo vanhu miriyoni imwe chete nezviuru mazana manomwe nemakumi mananemazana mashanu nemakumi mapfumbamwe nevasere vabayiwa nhomba yekudzivirira Covid-19 kekutanga. Vabayiwa kechipiri sezviri kukurudzirwa vave zviuru makumi masere nemakumi matanhatu nematatu zvine mazana matanhatu nemakumi matanhatu nevanomwe kana kuti 863, 667. Hurumende inoti ine chinangwa chekubaya vanhu mamiriyoni gumi nhomba kana kuti zvikamu makumi matanhatu kubva muzana kuti ishande zvinotarisrwa	https://www.voashona.com/a/vanhu-makumi-matatu-nevashanu-vofa-necovid-19-nemusi-wechitatu-/5992057.html
business	Vanoona neZveKufambiswa kweMari yeHurumende Amai Chiri Vokurudzira Kubatwa Zvakanaka kweMari dzeMitero	Mukuru anoona nezvekufambiswa kwemari dzehurumende kana kuti Auditor-General, Amai Mildred Chiri, vanoti hupenyu hwevanhu munyika hunogona kusimuka kana mapazi ehurumene, makambani ayo pamwe nemakanzuru akatevedzera zvavanokururudzira kuti zviitwe mushure mekuongorora mashandisirwe anotwa mari yehurumende. Muhurukuro neStudio 7 Amai Chiri vanoti ongororo dzavanoita pamashandisiro avanoita dzinogona kubatsira chete kana mapazi ehurumende, makambani ayo pamwe nemakanzuro akatevedza gwara rakanaka rekushandisa mari dzehurumende. Vanoti chinangwa chavo pavanotaura nezvekusafambiswa zvakanaka kwemari, vanenge vachida kuti zvigadziriswe kuti vanhu vabatsirikane. Ongororo dzinoitwa nemahofisi avo kusanganisira ichangobva kuitwa ya2020, inoratidza kuti mari hadzisi kushandiswa zviri pamutemo, dzimwe hadzizivikanwe kuti dzakasashandiswa sei. Semuenzaniso muna 2020 bazi rezvemati rinonzi rakapa mapazi ehurumende mari dzinodarika zana remabhiriyoni emunyika kana kuti 100 billion Zimbabwe Dollars pasina mvumo yedare reparamende sezvinokurudzirwa. Kanzuru yeHarare yakatadza kutsanangura kuti mari inodarika miriyoni yemadhora ekuAmerica yakawanikwa pakutengeswa kwenzvimbo dzekuvakira yakashandiswa sei. Gore rimwe chetero Auditor General vakaburitswa gwaro rairatidza kuti mari inodarika miyoni yemadhora ekuAmerica iyo yaifanira kupihwa vanotambura, vakaremera pamwe nemhuri dzinotumgamirwa nevana panguva yeCovid-19 dzakapihwa vanhu vasingakodzeri kana vasingazivikamwe nebazi rezvemagariro evanhu. Amai Chiri vanoti zvinoita kuti veruzhinji varasikirwe sezvo variivo vanofanira kubatsirikana nemari idzi. Vanotiwo kunyange hazvo zvichitora nguva kuti mapazi ehurumende, makambani ayo nemakanzuru agadzirise zvinhu, vanofara kuti pari zvino pane mamwe mapazi nemakambani ave kugadzirisa zvinhu. Vaenderera mberi vachiti, vari kushandandawo neZimbabwe Anti-Corruption Commission (ZACC) nekomiti yeparamende inoona nezvemashandisirwo emari dzehurumende kuona kuti nyaya dzehuwori nekusashandiswa kwemari dzehurumende zvakanaka dzakagadziriswa. ZACC ndeimwewo yakanzi nehofisi yawo haisi kushandisa mari zvakanaka uye yakabvuma mhosva yavo ikati iri kugadzirisa nyaya iyi. Mapurisa nebazi rezvemari anonziwo haana kufambisa mari zvakanaka nehofisi yaAmai Chiri. Amai Chiri vanotiwo zvakakosha kuti veruzhinji vazive kuti mari dzavo dzemitero kuhurumende, kana kuti maPublic Funds dzinonoshandiswa sei nekudaro vave kudhinda gwaro nemitauro yemuno vachitanga neChishona neNdebele vozoenda kune mimwe mitauro. Vatiwo ishuviro yavo kuti dai vawedzerwa mari kuti vakwanisa kuvhura mahofisi mune mamwe matunhu munyika kuti vakwanise kuita basa ravo zvakanaka. Nyanzvi munyaya dzehupfumi, VaMasimba Manyanya, vaudza Studio 7 kuti ichokwadi kuti nyika inorasikirwa nemari yakawanda inofanira kubatsira veruzhinji nekuti hapana chido chekugadzirirsa nyaya dzehuwori kubva kuvatungamiriri venyika ino. Kunyange hazvo Amai Chiri vasina kukwanisa kutaura kuti imarii inorasikrwa nenyika nekuda kwekuda kwehuwori kana kusafambiswa zvakanaka kwemari, Transparency International inoti Zimbabwe inorasikirwa nemari inosvika bhiriyoni remadhora ekuAmerice gore rega rega nekuda kwehuwori. Hofisi yaAuditor-General, inosungirwa nemutemo kuongorora mashandisirwo anoitwa mari nemapazi ehurumende, makambani ayo makomisheni nemakanzuru uye kuti iture gwaro rezvainenge yawana nezvinofanira kuitwa kuparamende.	https://www.voashona.com/a/6536336.html
business	Dhora remuNyika Roramba Richishaya Simba paMusika weRBZ	Reserve Bank of Zimbabwe yazivisa kuti dhora remunyika riri kuramba richishaya simba pamusika wekutenga nekutengeserana mari wekunze kana kuti RBZ auction rate. RBZ yazivisa izvi padandemutande rayo reTwitter. Nhasi dhora rekuAmerica range richitengwa nemashora mazana makumi matanhatu nemakumi mashanu nemana nezviga zvisere nezvinoraudzira kana kuti 1 US dollar to ZWL654, 8651. Svondo rapera dhora rekuAmerica raitengwa nemadhora zana nemakumi matanhatu nemaumi mana nematanhatu nezvigag zviviri nezvinoraudzira kana kuti 1 US$1To ZWL 646, 2415. Nyanzvi munyaya dzezvehupfumi Muzvinafundo Gift Mugano vati RBZ iri kuyedza kuda kuti huremu hwedhora kumusika wayo huenzane nehwepamusika wemukoto uri kutengesa dhora rekuyAmerica nemadhora mazana masere kusvika pamazana mana kana kuti ZWL800 to ZWL 900 asi vati izvi zvichanetsa.	https://www.voashona.com/a/6854935.html
politics	Dzimwe Nyika Dzobatana neVanhu muZimbabwe Mukuvigwa kwaVaTsvangirai	Vamiriri vedzimwe nyika muZimbabwe vakwanisa kubatana neruzhinji rweZimbabwe kumusha kwemutungamiri weMDC, VaMorgan Tsvangirai. Vamiri ava vanosanganisira venyika dzinoti America, Britain, Sweden nedzimwe nyika. Nyanzvi munyaya dzezvematongerwo enyika uye vachidzidzisa paHuddersfield College kuBritain, Doctor Nkululeko Sibanda, vanoti huwandu hwevanhu pamwe chete nekuwanda kwevamiriri vedzimwe nyika kunoratidza kuti VaTsvangirai vange vari mutungamiriri anodiwa uye nyika zhinji dzange dzichivaona saivo mutungamiriri weZimbabwe chaiye. Mumwe ange aripo pakuvigwa kwaVaTsvangirai mutungamiri webato rinopikisa muKenya, VaRaila Odinga, avo vanoti vakatanga kuziva VaTsvangirai muna 1993. No media source currently available 	https://www.voashona.com/a/zimbabwe-diplomats-attend-morgan-tsvangirais-funeral/4262559.html
business	Vakawanda Vanoti Mari Iri Kuda Kupihwa Bazi reHutano Ishoma	"Mari iri kuda kupihwa bazi rezveutano nekurerwa zvakanaka kwevana pabhajeti regore ra2018, yatambirwa zvakasiya-siyana munyika. Asi vanhu vazhinji vari kunyunyuta kuti ishoma. Bazi iri riri kuda kupiwa mamiriyoni mazana mana nemasere emadhora kubva pamabhiriyoni mashanu nemamiriyoni zana emari yebhajeti. Kunyangwe hazvo mari iyi yawedzera kubva pamamiriyoni mazana maviri nemakumi masere akapihwa bazi iri gore rino, sangano reZimbabwe Association of Doctors for Human Rights rinoti mari iyi ishoma zvikuru kana pakatariswa zvinodiwa mubazi iri. Munyori musangano reZADHR, Doctor Evans Masitara, vati mari yaiswa kubazi rezveutano ishoma zvikuru. ""Mari yapihwa bazi iri iri pasi pezvikamu gumi nezvishanu kubva muzana zvebhajeti renyika yose sezvakabvumiranwa kuAbuja,"" vadaro Dr Masitara. Vanokokera nhengo dzeMDC inotungamirwa naVaMorgan Tsvangirai muparamende, huye vari mumiririri weMutare Central, VaInnocent Gonese, vatiwo vange vaine tarisiro yekuti hurumende izadzise zvibvumirano zvayakasaina. ""Isusu tanga takatarisira kuti hurumende icharemekefza chibvumirano chakaitwa kuAbuja mubhajeti regore rinouya iri'"" VaGonese vaudza Studio7. Vachitaura bhajeti risati raitwa, gurukota mubazi rezveutano nekurerwa zvakanaka kwevana, Doctor David Parirenyatwa, vakaudza Studio7 kuti vanoda mari inosvika biriyoni imwechete nemamiriyoni zana emadhora kuitira kuti vafambise mabasa ezveutano zvakanaka. Asi sachigaro wedare remadzishe, Mambo Fortune Charumbira, vati vanogutsikana nemari yapiwa kubazi rezvehutano. VaCharumbira vati mamwe mapazi mana apiwa mari yakawanda kudarika yehutano akakosha kuti vanhu vave nehutano hwakanaka. Bazi rehutano rakatarisana nematambudziko akasiyana siyana anosanganisira vashandi vashoma, kuparara kwezvipatara, kushaikwa kwemishonga nemichina yechimanje manje inoongorora zvirwere huye mari zhinji inoshandiswa mubazi iri inobva kumasangano akazvimiririra. No media source currently available "	https://www.voashona.com/a/zimbabwe-health-budget-under-scrutiny/4155031.html
business	Zimbabwe Yovimbisa IMF Kudzikisa Bhajeti reVashandi veHurumende	Gurukota rinoona nezvemari, VaPatrick Chinamasa, vavimbisa sangano rinokweretesa mari pasi rose, re International Monetary Fund, IMF, kuti Zimbabwe ichange yadzikisa mari yebhajeti inobhadharwa vashandi kubva pazvikamu makumi masere nemaviri kubva muzana, kusvika pazvikamu makumi mashanu nezviviri kubva muzana panosvika gore ra 2019. Gurukota rinoona nezvemari, VaPatrick Chinamasa, vavimbisa sangano rinokweretesa mari pasi rose, re International Monetary Fund, IMF, kuti Zimbabwe ichange yadzikisa mari yebhajeti inobhadharwa vashandi kubva pazvikamu makumi masere nezviviri kubva muzana, kusvika pazvikamu makumi mashanu nezviviri kubva muzana panosvika gore ra 2019. VaChinamasa vange vachitaura muHarare nemusi weChitatu vaine vakuru vechikwata cheIMF chiri munyika kubva musi wa 24 Kukadzi kusvika musi wa 11 Kurume. Vari kutungamira chikwata ichi, VaDomenico Fanizza, vaudzawo vatori venhau kuti Zimbabwe yakwanisa kuzadzikisa zvimwe zvayakazvitarira kuti inoda kuita mukugadzirisa hupfumi. Asi dzimwe nyanzvi munyaya dzezvehupfumi, kana iyo IMF yacho, vanotenderana kuti zvimwe zvakavimbiswa neZimbabwe zvekuti ichabhadhara mitero yakaiswa pazvikwereti zvinosvika bhiriyoni imwe chete nemazana masere emamiriyoni emadhora muna Kubvumbi kunyika nemabhanga ekunze, zvichanetsa kuzadzisa. Kutadza kubhadhara zvikwereti ndiko kwapa kuti Zimbabwe isakwereteswa mari neIMF ne World Bank. Asi nyanzvi munyaya dzezvehupfumi vachidzidzisa paUniversity of Zimbabwe uye vari chipangamazano chehuruemnde, Doctor Gift Mugano, vanoti zvekudzikisa mari inobhadharwa vashandi vehurumende chete hazvina zvazvinobatsira kana hupfumi hwenyika husiri kufamba zvakanaka.	https://www.voashona.com/a/zimbabwe-matongerwo-enyika/3227816.html
health	Zimbabwe Yozadzisa Zviga zveUnited Nations?	No media source currently available No media source currently available Hurumende inoti Zimbabwe iri kubudirira zvikuru mukurwisa dambudziko reHIV/AIDS uye iri kukwanisa kuzadzikisa zviga zve Millenium Development Goals, MDGs, zvakatarwa neUnited Nations. Mashoko aya ataurwa nemukuru anoona nezve HIV/AIDS ne TB mubazi rezvehutano, Dr Owen Mugurungi, avo vanoti vari kufara nekuderera kwevanhu vari kubatwa neHIV/AIDS uye kuwanikwa kwemishonga nezvime. Zviga zve MDG’s izvi zvakatarwa muna Gunyana 2010 uye zvinofanira kunge zvazadzikiswa panopera gore rino. Chiga chechitanhatu che MDG’s ndechehutano chakanangangana nekurwisa zvirwere zvakaita sse HIV/AIDS, TB nezvimwe. Asi vamwe vanorarama neHIV vanoti nyaya yehupfumi isina kumira zvakana yave kupa kuti zvose zvange zvaitwa nehurumende zvidzokere kumashure. Vanoronga mabasa musangano re International Community of Women Living with HIV in Zimbabwe, Amai Martha Tolana, vanoti hurumende inofanirwa kugadzirisa nyaya yehupfumi kuitira kuti zviga izvi zvizadziswe. Gurukota rinoona nezvemari, VaPatrick Chinamasa, vakaudza dare reparamende muna Zvita pakuparura bhajeti regore rino kuti kubva muna 2011 makambani zviuru zvina nemazana mashanu ainge avharwa, uye vanhu vanosvika zviuru makumi mashanu nezvishanu vainge varasikirwa nemabasa kusvika pari zvino.	https://www.voashona.com/a/zimbabwe-mugurungi/2583678.html
health	Vakoti Vanoratidzira paUnited Bulawayo Hospitals	Vamwe vakoti vepachipatara cheUnited Bulawayo Hospitals, UBH, varatidzira neChina mangwanani vachiti havazi kufara nemari shoma yavanowana zvisineyi kuti hurumende yakawedzera nezuro mihoro yavo nezvikamu makumi mashanu kubva muzana.\n\nVakoti varatidzira paUBH vanga vachiimba uye vakabata zvinyorwa zvange zvakanyorwa zvakasiyana-siyana, senzira yekuratidza kusafara kwavo nemari shoma yavanoti vari kutambira.\n\nSachigaro wechikamu chepaUBH chesangano reZimbabwe Nurse Association, ZINA, VaAnthony Majongosi, vati vakoti havafanirwe\nkubatwa sevamwe vashandi vose vehurumende vachiti vari kuisa hupenyu\nhwavo panjodzi kunyanya panguva ino pavari kushanda kuine chirwere\ncheCovid-19.\n\nSachigaro weZINA mudunhu reBulawayo, VaNicholas Chitore, vati vana\nmukoti vari kuzvipira kushanda zvisinei nekuti nguva zhinji vanenge\nvasina zvikwanisiro kusanganisira mbatya dzinobatsira kudzivirira kuti\nvasawana hutachiwana hwecoronavirus. Asi vati hurumende haizi\nkukoshesa kuzvipira kwakadai.\n\nPavapedza kuratidzira vana mukoti ava vadzokera pabasa asi vakawanda\nvavo vange vasingashande. Taedza kunzwa kubva kumukuru weUBH, Amai Nonhlanhla Ndlovu, asi vanzi vange vari mumusangano. Hatinawo kukwanisa kunzwa divi rehurumende panyaya iyi. Vanoziva zviri kuitika vanoti vakoti vepachipatara cheMpilo havazi kukwanisa kuratidzira sevamwe vavo nekuti vakawanda vavo vakapinda pachirongwa chekuti vasasangane nevanhu vakawanda mushure mekunge pachipatara ichi paita vanhu vakabatwa neCovid-19 mwedzi wapera.\n\nMune imwewo nyaya, imwe kambani yeProvidence Human Capital inove\nchikamu cheInnscor Africa, nemasangano anoti I am 4 Byo Against\nCovid-19 neThorngrove Benevolent Community Trust, apa zvipo\nzvinosanganisira mafiriji maviri, mbatya dzekudzivirira kupararira kweCovid-19, machira, pamwe nechikafu zvekubatsira mukurwisa chirwere cheCovid-19 mukanzuru yeguta reBulawayo. Mukuru weProvidence Human Capital, Amai Buhle Ndlovu, vati vaona\nzvakakodzera kuti kambani yavo iise ruoko rwayo pakubatsira kunyanya\nkuchipatara cheThorngrove Hospital.\n\nMeya weguta reBulawayo, VaSolomon Mguni, vatenda masangano aya\nvakakurudzira veruzhinji kuti varambe vachichengetedza zvinokurudzirwa\nnevehutano pakudzivirira kutapuriranwa kwehutachiwana hwecoronavirus, sezvo huwandu hwevanhu vari kubatwa naho huri kuramba huchikwira. No media source currently available   	https://www.voashona.com/a/zimbabwe-nurses-stage-demos-calling-for-better-salaries-and-safe-work-environment/5468182.html
health	VaMnangagwa Vanoti Vanoda Kuti Vanhu Vatange Vabaiwe Nhomba Svondo Rino	Mutungamiri wenyika VaEmmerson Mnangagwa vanoti vari kutarisira kuti vanhu vatange kubayiwa vhiki rino nhomba yeCovid-19 yakasvika munyika neMuvhuro mangwanani kubva kuChina. Hurumende inotiwo ine tarisiro yekuti panozopera gore rino vazhinji vanenge vabaiya nhomba senzira yekudzivirira kutapukira kwechirwere ichi. Vachinyora padandemutande ravo reTwitter, VaMnangagwa vakati vari kutarisira kuti vanu vabayiwe nhomba nechimbichimbi kuitira kudzivirira vanhu uye kuti hupfumi hwenyika hutange kusimukira. VaMnangagwa vakatambira zviri pamutemo nhomba iyi kuState House neMuvhuro masikati kubva kumumiriri weChina muZimbabwe VaGuo Shaochun vange vakamirira mutungamiri wenyika yavo VaXi Jinping. Mutevedzeri wegurukota rezvehutano Dr John Mangwiro vatsinhirawo mashoko aVaMnangagwa vachiti pamusoro penhomba vakapihwawo majekiseni acho vachiti vari kutarisira kuti kubaiwe kwenhomba iyi kutangwe chero vhiki rino. Dr John Mangwiro vati tarisiro yehurumende ndeyekuti vanhu mamiriyoni gumi vange vabaiwa panopera gore rino. Izvi zvatsigirwa nevakasanobata chigaro chemunyori mukuru mubazi rezvehutano VaRobert Mudyirandima avo vati kunyangwe hazvo hurumende iri kutarisira kubaya huwandu uhwu kuchiri kuitwa hurukuro nemakambani anogadzira nhomba dzeCovid-19. VaMudyirandima vatiwo panenge pachibaiwa nhomba yeSinopharm yakagadzirwa kuChina iyi, hurumende inenge ichitoita tsvakurudzo yekuti nhomba iyi inoshanda here kumhando dzehutachiona weCovid-19 huri munyika. Vachigamuchira nhomba iyi kuRobert Mugabe International Airport gurukota rezvehutano uyewo vari mutevedzeri wemutungamiriri wenyika, VaConstantino Chiwenga varumbidza pamwe nekutenda nyika yeChina. VaChiwenga vatiwo mucherechedzo wehushamwari hwakasimba pakati penyika mbiri idzi. Vachitambidzawo nhomba iyi kunaVaChiwenga, mumiririri weChina muZimbabwe VaGuo Shaochun vatiwo Zimbabwe ishamwari yeChina nekudaro havana dambudziko nekubatsira nyika ino pakuiwanisa nhomba yeCovid-19. Mumwe mugari wemuHarare, Muzvare Patricia Muchekeza vatiwo kunyangwe hazvo, hurumende yatambira nhomba yekutanga yekupiwa pachena vati shuviro yavo ndeyekuti hurumende itenge mishonga iyi nechimbi chimbi. Izvi zvatsigirwawo nevaimbova gurukota rezvehutano, Dr Henry Madzorera avo vati vanga vakatarisira kuti nhomba yekupiwa iyi ichauya pamwechete nenhomba zviuru mazana matanhatu hurumende yaiti vakatenga. VaMadzorera vatiwo hurumende inofanirwa kungwarira kuti vasazosundwe kutenga nhomba yekuChina zvichienzaniswa nedzimwe nekuda kwekuti vapiwa zviuru mazana maviri pachena. Mutungamiriri weZimbabwe Professional Nurses Union VaRobert Chiduku vatiwo kunyangwe hazvo vakoti vachiziva nezvekubaya nhomba vanoda rumwe ruzivo nezvenhomba yeCovid-19 zvinosanganisira kuti vaziviswe kuti nhomba iyi ichange ichibaiwa pai huye rutivi rwupi nezviratidzo kana isina kuwirirana nemuviri wemunhu vasati vabaya kana kubayiwa. Vamwe vanga vari kunhandare yendege pasvika nhomba iy vanosanganisira gurukota rezvemari VaMthuli Ncube, vakasanobata chigaro chegurukota rekudyidzana nedzimwe nyika nemamwe makurukota ehurumende. Vanamazvikokota munyaya dzezvemishonga kusanganisira veMedicines Control Authority of Zimbabwe vari kutarisirwa kuongorora nhomba iyi kuti ndeyechokwadi here kwemazuva maviri isati yatanga kubayiwa vanhu. Vari kutanga kubayiwa vanosanganisira vanachiremba, vakoti nevamwe vanoshanda muzvipatara, vanoshanda pamiganhu nenhandare dzendege uye vane zvirwere zvinovaisa panjodzi yakakura yekufa nechirwere ichi. Nhomba iyi yakagadzirwa nekambani inonzi Sinopharm inova yehurumende yekuChina inogadzira mishonga. China yakapa mvumo kuti nhomba iyi itange kubayiwa vanhu mukupera kwaZvita gore rapera. Nyika yakatanga kushandisa nhomba iyi iUnited Arab Emirates ichiteverwa neBahrain. Dzimwe nyika dziri kutenga mushonga uyu dzinosanganisira Singapore, Turkey, Brazil ne Chile. No media source currently available   	https://www.voashona.com/a/vamnangagwa-vanoti-vanoda-kuti-vanhu-vatange-vabaiwe-nhomba-svondo-rino-/5779152.html
politics	Vatsigiri va VaTrump Vanoita Mhirizhonga paCapitol Hill	Nhengo dzeparamende ye America dzakabudiswa muparamende zvechimbichimbi mushure mekunge mhomho yevatsigiri vemutungamiri we America, VaDonald Trump, yakapinda zvechisimba muparamende panguva iyo nhengo dzedare iri dzakange dzichiverenga mavhoti esarudzo yakapa VaJoe Biden hutongi hwe America pavakakunda VaTrump musarudzo. Mhomho iyi yakapunza mahwindo nemisuwo izvo zvakakonzera kuti nhengo dzose dzeparamende dzitize kana kuvanda kusvika mapurisa asvika. Mumwe munhukadzi akapfurwa akazofira kuchipatara. VaTrump vari kushorwa nekuramba kwavo kubvuma kuti vakakundwa musarudzo uye yekukurudzira vatsigiri vavo kuti varatidzire vachiramba zvakabuda musarudzo. Meya veguta reWashington D.C. Amai Muriel Bowser, vadzika mutemo unorambidza vanhu kufambafamba pakati pemaawa a 6 o’clock manheru na 6 o’clock mangwanani. Mushure memhirizhonga iyi, makambani eTwitter, Facebook neInstagram akazivisa kuti ave kuvhara mukana waVaTrump wekushandisa madandemutande aya pari zvino, achiti anogona kunyima VaTrump mukana wekushandisa madandemutande aya zvachose. Mugari wemu Washington D.C, Doctor Frenk Guni, vanoti zvavaona zvichiitika zvinonyadzisa uye zvasvibisa zita reAmerica zvakanyanya. No media source currently available 	https://www.voashona.com/a/americana-trump-supporters-storm-capitol-hill-frenk-guni/5728225.html
business	Varimi veFodya Voshaiswa Mufaro neMutengo weFodya	Kunyange hazvo hurumende yakabvisa mutero wezvikamu zviviri kubva muzana weElectronic Transaction Tax pakutengwa kwefodya, varimi vari kunyunyuta kuti mutengo wefodya uri kuramba uri pasi. Asi vemisika yefodya vanoti mitengo yave kukwira kana zvichienzaniswa nemitengo yaivepo pakavhurwa misika iyi svondo rapfuura. Pakavhurwa misika yefodya neChitatui chapfuura, varimi vakawanda vakabvisa fodya yavo pamusika nekuda kwekuti mutengo waive pasi zvakanyanya sezvo vanotenga fodya vaigunun’una kuti vazorasikirwa nemari yakawanda nekuda kwemutero weElectronic Transfer Tax pakutenga fodya. Asi zvichitevera kubviswa kwemutero uyu svondo rino, mitengo yefodya haina kukwira zvakanyaya, izvo zvisiri nkufadza varimi. Ongororo yaitwa neStudio 7 pamisika yefodya inoratidza kuti varimi vakawanda vachiri kugunun’una nemitengo iyi. Murimi wekuKazangarare kuKaroi, VaLast Kawani, vaudza Studio7 kuti vanoona sekuti mitengo yakaderedzwa nenyaya yekuti madhora ekuAmerica haasisina kufanana huremu nemaRTGS dollars. Mumwe murimi, VaNomore Sakala, avo vataura neStudio7 mushure mekutengesa fodya yavo pamusika weTobacco Sales Floor, TSF, vati mutengo wange uri pasi pewavange vakatarisira. Nhasi mutengo wepasi pasi paTSF wange uri dhora rimwe chete pakirogramu kana zvichienzaniswa nemasenzi makumi mashanu pakirogiramu pakavhura misika svondo rapfuura. Kumusika weBoka Tobacco Floor, zvinhu zvange zviri kufamba zvakanaka uye vanoona nekufambiswa kwebasa pamusika uyu, VaMoses Bias, vati vese vanotenga fodya vave kuuya kumusika wavo zvichitevera kugadziriswa kwezvichemo zvavo nehurumende. Vatiwo kuwanda kwevanotenga ndiko kwave kuita kuti mutengo wefodya ukwire pamusika wavo. Mumashoko avo atsigirwa nevamwe vanotenga fodya, VaBias vati mutengo wefodya unenge wakadzikira pamazuva ekutange sezvo varimi vachitengesa mhando yepasi vachiti vanotarisira kuti mitengo iyi ichakirwa zvinofadza varimi. Zvichakadai, varimi vatiwo havasi kufara nenyaya yekuti bhanga guru renyika, reReserve Bank of Zimbabwe neTobacco Industiries Markeing Board, vakadzokera kumushure pachibvumirano chavainge vaita chekuti varimi vaizopihwa imwe mari yavo ari madhora ekuAmerica, imwe iri maRTGS. Zvichitevera kuvhurwa kwemisika yefodya, varimi vave kupihwa mari yavo yese ari maRTGS asi vachipihwa mikana wekutenga madhora ekuAmerica kumabhanga avo kana vachida kuita izvi. Gore rapfuura, Zimbabwe yakawanda mari inosvika bhiriyoni remadhora ekuAmerica kubva mukutengesa fodya kunze kwenyika. Asi gore rino mari iyi ichadzikira sezvo imwe fodya yakaparadzwa nezuva uye imwewo iparadzwa neCyclone Idai. No media source currently available 	https://www.voashona.com/a/tobacco-farmers-not-happy-with-market-prices/4850972.html
business	Hurumende Inoisa Zvikamu Makumi Manomwe neZvitanhatu Kubva Muzana Patafura	Sangano reApex Council, iro rinomirira vashandi vehurumende, rasangana nevamiriri vehurumende pamusangano wekuzeya mihoro yevashandi vehurumende weNational Joint Negotiating Council, NJNC, hurumende ichinzi yaisa patafura zvikamu zvinoita makumi manomwe nezvitanhatu kubva muzana zvekuwedzera nazvo mihoro yevashandi vayo kutanga mwedzi uno. Asi sachigaro veApex Council, Amai Cecilia Alexander, vanoti vakumbira nguva yekuti vambotanga vanzwa kubva kunhengo dzavanomirira vasati vatambira zvauya zvakapfumbatwa nehurumende izvi. Amai Alexander vanoti mushure mekunan’anidza mari yauya nehurumende iyi, vaona kuti mushandi wepasi anenge otambira mari inoita RTGS$1023.00 pamwedzi, achikwira kubva paRTGS$582.00, iyo vanoti iri pasi zvikuru. Vanoti ivo vashandi vari kuda kuti mushandi wepasi atambiriswe mari inoita $4750.00 RTGS pamwedzi kuti akwanise kurara. Zvikwata zviviri izvi zviri kutarisirwa kusangana zvakare nemusi weChipiri kuti zvione kuti zvapeta here nhaurirano idzi. Mwedzi wapera hurumende yakanga yapa vashandi vayo zvikamu gumi kubva muzana, asi vakaramba kutambira mari iyi vachiti chaive chituko chaicho kuwedzera vashandi nezvikamu zvakadaro. Hatina kukwanisa kunzwa divi rehurumende panyaya iyi., sezvo gurukota rezvevashandi, Amai Sekai Nzenza, vanga vasiri kubatika panharembozha yavo. No media source currently available   	https://www.voashona.com/a/zimbabwe-civil-servants-njnc-salary-offers-cecilia-alexander/5054378.html
politics	Hurumende Inopikisa Kuti Chikowore naTakawira Vapihwe Mukana weKubvisa Mari yeChibatiso	Vatori venhau Frank Chikowore naSamuel Takawira avo vakasungwa neChishanu vachipomerwa mhosva yekuramba kuterera mapurisa vamiswa pamberi pedare ramajisitereti kuMbare nhasi. Asi dare iri rati richapa mutongo nemusi weChipiri svondo rinouuya pachikumbiro chavo chekuti vabhadhare mari yechibatiso kuti vatongwe vachibva kumba. Vaviri ava vaendeswa kuHarare Remand Prison uko vachange vari kusvika nemusi weChipiri apo pachanzikwa chikumbiro chavo. Chikowore naTakawira vakasungwa neChishanu vari pabasa kuchipatara chiri kurapwa nhengo dzeMDC nhatu dzinosanganisira mumiriri weHarare West muparamende, Muzvare Joana Mamombe, vachinzi vakatyora mutemo une chekuita nekudzivirwa kwechirwere cheCovid-19, Statutory Instrument 83 of 2020. Rimwe remagweta ari kumirira vaviri ava, VaPaidamoyo Saurombe, vaudza Studio7 kuti vaviri ava van kodzera kuti vabhadhare mari yechibatiso sezvo vaive pabasa uye vasina kumbopara mhosva. Asi muchuchusi panyaya iyi, VaTerence Mukuze, vapikisa kuti vaviri ava vabhadhare mare yechibatiso. Mushure mekunzwa kubva kumagweta evaviri ava, dare rati richapa mutongo waro nemusi weChipiri pamusoro pechikumbiro chaChikowore naTakawira. Nguva pfupi yapfuura dare repamusoro rakapa mutongo wekuti vatori venhau vanoita basa rakakosha zvikuru pakudzivirira kupararira kwe coronavirus nekudaro vanofanira kuita basa ravo kunyange nyika yakavharwa senzira yekudzivirira kupararira kwechirwere ichi. VaSaurombe vati mutongo weHigh Court uri pachena kuti vatori venhau vanofanira kuregwa vachiita basa ravo. Sachigaro wechikamu chemuHarare cheMedia Institute of Southern Africa –Africa, VaGarikai Chaunza, vaudza Studio7 kuti zvinosuwisa kuti vatapi venhau vari kuramba vachishungurudzwa munyika. Munyori musangano revatapi venhau vechidiki, reYoung Journalists Association, VaLeopold Munhende, vaudza Studio7 kuti sangano ravo harisi kufara nezviri kuitika. Baba veimwe nhengo yeMDC iri pachipatara pakasungirwa Chikowore naTakawira, Muzvare Cecilia Chimbiri, VaHenry Chimbiri, avo vakaona vaviri ava vachisungwa vaudza Studio7 kuti zvakaitwa nemapurisa kuda kutyityidzira vamwe vatapi venhau kuti vasaende pachipatara ichi pamwe nekunyora nekutepfenyura nyaya yekushungurudzwa kwenhengo nhengo dzeMDC idzi. Pane vatori venhau vanodarika gumi nevashanuvakabatwa kana kushungurudzwa nemapurisa nemasoja kubvira pakavharwa nyika senzira yekudzivirira kupararira kwe coronavirus. No media source currently available 	https://www.voashona.com/a/zimbabwe-prosecutors-oppose-chikowore-takawira-bail-application/5433029.html
sports	Lady Chevrons hutu kuIndia	   CHIKWATA checricket chemaLady Chevrons chiri kuIndia uko chiri kuita gadziriro chakatarisana nekuzonokwikwidza kuUnited Arab Emirates (UAE) munaGunyana murwendo rwekurwira kuenda kumutambo weInternational Cricket Council (ICC) Women T20 World Cup 2023.   Mutambo weICC Women T20 World Cup uchaitwa gore rinotevera uye mimwe mitambo yacho ichatambirwa kuSouth Africa. Mutambo wekuUAE uchange uine zvikwata zvisere zvinoti Zimbabwe, UAE, Bangladesh, Thailand, Scotland, Papua New Guinea, Ireland neUnited States of America izvo zvichazorwira matikiti maviri ekuenda kuSouth Africa.   Muchinyorwa chakabva kuZimbabwe Cricket (ZC), mukushi wemashoko wesangano iri – Darlington Majonga – anoti maLady Chevrons akaenda kuIndia uko akashevedzwa nesangano reOmtex ICWC Cricket Institute kunotamba mitambo yehushamwari. Mitambi iyi iri kushandiswa nemaLady Chevrons segadziriro dzekuzoenda kuUAE kunorwira tikiti rekuenda kuWorld Cup kuSouth Africa.   Majonga anoti ZC yakatumira chikwata chevatambi 16 kuIndia icho chiri kutungamirwa naMary-Anne Musonda.   “Chikwata chedu chiri kuIndia uko chichagara kwemazuva 18 uye chakashevedzwa neOmtex ICWC Cricket Institute kuti chizotamba mitambo yehushamwari nezvikwata zvakasiyana zvekuIndia.   “Mitambo iyi maLady Chevrons ari kuishandisa segadziriro dzavo dzekuzoenda kuUnited Arab Emirates uko achanokwikwidza mumutambo wekurwira kuenda kuICC Women’s T20 World Cup.   “KuIndia, mitambo yavo yese ichatambirwa kunhandare yeNICE Cricket Arena kuBengaluru,” anodaro Majonga.   Zvakadaro, chikwata chevarume chemaChevrons chakahwina tikiti rekuenda kuICC Men’s T20 World Cup iyo ichatambirwa kuAustralia munaGumiguru.   MaChevrons akabudirira kuenda kumutambo uyu pamwe chete neNetherlands iyo yakapedza iri pechipiri mumutambo wakatambirwa kuQueens Sports Club kuBulawayo.   KuWorld Cup, iyo ichatambirwa kuAustralia, maChevrons akaiswa muboka rine zvikwata zvinoti Ireland, Scotland neWest Indies.	https://www.kwayedza.co.zw/lady-chevrons-hutu-kuindia/
business	Hurumende Yoburitsa Bhiri reKuvandudza Chimwe Chikamu cheAIPPA	Hurumende nhasi yaburitswa mugwaro rayo kana kuti Government Gazette rebhiri reMedia Information Bill rekuvandudza chimwe chikamu chemutemo weAccess to Information and Protection of Privacy Act. Chikamu chiri kuvandudzwa ndechechikamu chegumi kana kuti Section 10:27 kuti chienderane nechikamu chechimakumi matanhatu nembiri kana kuti section 62 chebumbiro remutemo. Chikamu chiri kuvandudzwa ichi chakanangana nekuti vatori venhau vangawane sei mashoko kubva kumapazi ehurumende nemakambani ayo. Munyori mukuru wezvekuburitswa kwemashoko VaNick Mangwana vanoti bhiri iri rinoratidza pachena kuti hurumende yakazvipira kuvandudza mitemo yange ichinzi inodzosera kumashure hutongi hwejekerere nemashandiro evatori venhau. Vati mapazi ehurumende anenge ave nemushandi anenge achishanda nevatori venhau kuvapa zvavanenge vachida zvakakoshera ruzhinji. Asi vamwe vatori venhau vanoti bhiri itsva iri harina kunyanya kusiyana nemutemo weAIPPA. VaMangwana vanoti izvi ndezvemugotsi matsuro. Gweta vari nyanzvi munyaya dzemitemo yekuburitswa kwenhau VaChris Mhike vanoti pachine zvakawanda zvinoda kugadziriswa. Mumwe mutori wenhau anemukurumbira zvikuru vari mupepeti mukuru weZimFact VaChris Chinaka vanoti iri idanho rekutanga asi rwendo rwurefu. Mashoko aya atsinhirwawo nemutungamiri weMedia Monitors Zimbabwe Muzvare Patience Zirima. Vatori venhau nevanorwira kodzero dzevanhu vanoti mitemo yeZimbabwe yakaita seAIPA nePOSA haina kusiyana zvakanyanya nemitemo yaishandiswa nehurumende yeRhodesia yakaita seLaw and Order Maintenance Act, Official Secrets Act, Emergence Powers Act, Censorship of Publications Order of 1965. Asi hurumende inoti iri kuyedza kuvandudza zvinhu uye hurumende inofanirawo kuona kut vatori venhau havafukure hapwa zvinokanganisa nyika sematauriro aVaMangwana. Mutemo uyu uchaendeswa kuvanhu wozodzoswa kudare reparamende mutungamiri wenyika VaEmmerson Mnangagwa kuti uve mutemo. No media source currently available  	https://www.voashona.com/a/hurumende-yoburitsa-bhiri-rekuvandudza-chimwe-chikamu-cheaippa/4988475.html
health	China Inoti Hapana Chizvarwa cheZimbabwe Chati Chabatwa neCoronavirus	China inoti hapana zvizvarwa zveZimbabwe zviri kuChina kusanganisira zvri kudzidza kunyika zvati zvabatwa neCoronavirus. China inotiwo iri kutora matanho kuitira kuti Zimbabwe isaite munhu anobatwa neCoronavirus. Vachitaura mushure memusangano wavaita negurukota rezveutano, VaObadiah Moyo, mutevedzeri wemumiriri weChina muZimbabwe, VaZhao Baogang, vati pari zvino havasati vawana shoko rekuti pane zvizvarwa zveZimbabwe zvawirwa netsaona yeCoronavirus iyi. VaBaogong vati nyika yavo iri kuita zvese zvaingagona kuchengetedza veruzhinji vari munyika yavo. VaBaogang vatiwo mukuedza kuona kuti chirwere cheCoronavirus hachisviki muZinbabwe, vari kukurudzira zvizvarwa zvekunyika yavo kuti zvimbomira kushanyira Zimbabwe. Vatiwo vanenge vauya vari kuvachengetedzwa kwemazuva gumi nemana kuti vasasangana neveruzhinji. VaMoyo vatenda zvikuru matanho ari kutorwa neChina mukuedza kudzivirira kuti Coronavirus isapinde muZimbabwe. VaMoyo vati vari kuwana rubatsiro rwakawanda vakatiwo China yazvipirawo kubatsira Zimbabwe kugadzirisa nzvimbo dzakatarwa kuti vanenge vabatwa nechirwere ichi, vachengeterwe. Kusvika pari nhasi, vanhu vanosvika mazana matanhatu varasikirwa nehupenyu nekuda kweCoronavirus, uye vanhu vanosvika zviuru makumi maviri nezvina vakabatwa nechirwere ichi kubva zvachaputika muChina gore rapera. Mubati wehomwe musangano ravanachiremba vanorwira kodzero dzevanhu, reZimbabwe Doctors for Human Rights, Doctor Norman Matara, vaudza Studio7 parunhare kuti zvakakosha kana China ichigadzirira kubatsira Zimbabwe sezvo isina kumira zvakanaka munyaya dzezvehutano. VaMoyo vazivisawo kuti hapana munhu ati abatwa nechirwere ichi mZimbabwe kunyange hazvo vanhu vanodarika mazana manomwe vari kuongororwa kana vakabatwa nechirwere ichi. VaMoyo vatiwo vari kukurudzira veruzhinji kuti vambomira kuenda kuChina pamwe nekune dzimwe nyika dzakatapurirwa chirwere ichi. Dzimwe dzenyika dzave neCoronavirus dzinosanganisira Malaysia, France, Canada, Belgium, Malaysia, America, Germany, Britain Japan nedzimwewo. No media source currently available 	https://www.voashona.com/a/china-says-no-zimbabwean-affected-by-coronavirus-in-china/5276917.html
politics	ZEC Inoudzwa Kuti Chinowandiswa Ivhoti Kwete Mifananidzo	Imwe nyanzvi munyaya dzezvemataongerwo enyika Doctor Pedzisayi Ruhanya avo vari kushanda neUniversity of Johannesburg vanoti ZEC inofanira kuburitsa gwaro remazita evavhoti rine mifananidzo yevanhu sezvinodiwa nechirongwa chitsva cheBVR. Doctor Ruhanya vanoti chiso chemunhu hachifanire kuwandiswa asi chinofanira kuwandiswa ivhoti. Mashoko aya anotevera kutsika madziro kuri kuita sachigaro weZEC Amai Priscilla Chigumba vachiti havasi kuzoburitsa gwaro revavhoti rine mifananidzo. Zvichakadaro, sangano rinoona nezvemitemo nemashandiro eparamende reVeritas raramba mashoko ari kubuda mubepanhau reHerald kunyanya kuti riri kuda kukanganisa mashandiro esangano reZimbabwe Electoral Commission kana kuti ZEC nekuriendesa kumatare edzimhosva richipomera mhosva yekutyora mitemo yesarudzo. Bepanhau iri rinotiwo veVeritas vanoda kusvibisa zita remutungamiri wenyika VaEmmerson Mnangagwa. Sangano iri ratiwo rakatanga basa rekuti mutemo wesarudzo ugadziriswe muna 2013 pakatambirwa bumbiro remutemo idzva. Asi veVeritas vanoti izvi ndezvemugotsi matsuro sezvo nyaya zhinji vakadzikwidza kumatare VaMnangagwa vasati vatora masimba vachishandisa mauto kubva kune vaimbova mutungamiri wenyika VaRobert Mugabe. Veritas yati haina bato rematongerwo enyika rainotsigira asi yakurudzira kuti bumbir remutemo richengetedzwe uye kuti munyika muitwe sarudzo dzakachena. Sangano iri ratiwo rinoda kuti kana sarudzo dzaitwa mapato asazoenda kumatare achidzipikisa nekuti bumbiro remutemo rinenge risina kuteverwa. Veritas yatiwo pamutemo ZEC inofanira kungotevera mutemo kwete kuda kutara iyo mitemo nekupikisa nyaya dzose dzinenge dzaendeswa kumatare kunyangwe iri risiri basa rayo. No media source currently available  	https://www.voashona.com/a/zec-inoudzwa-kuti-chinowandiswa-ivhoti-kwete-mifananidzo/4454755.html
politics	Vanhu muZimbabwe Vopa Pfungwa Dzavo neKukunda kwaVaTrump muSarudzo dzekuAmerica	Kukunda kwaVaDonald Trump musarudzo dzekuAmerica kwatambirwa zvakasiyana siyana muZimbabwe. Vamwe vanoti vange vachida kuti Amai Hillary Clinton vakunde asi vamwe vanoti kukunda kwaVaTrump kuchaunzwa pfungwa dzitsva dzehutongo munyika iyi. VaTrump vebato remaRepublicans vakakwanisa kuzvika mavhoti mazana maviri nemakumi masere nemapfumbamwe ukowo Amai Hillary Clinto vebato remaRepublicans vaine mavhoti mazana maviri ane gumi nemasere. MuAmerica dunhu roga roga rinenge riine mavhoti anonzi Electoral College zvichienderana nehuwandu hwevanhu vanenge vari mudunhu racho. Munhu anotanga kusvika mavhoti mazana maviri nemakumi manomwe ndiye anenge akunda musarudzo. VaTawanda Karombo ndeumwe wevange vachitsigira vaTrump uye vange vaine mufaro mukuru. VaKarombo vati Amai Clinton vange vabata mabasa akawanda ehutungamiriri saka havana chitsva chavaizounza mukutungamirira America. VaOstallos Siziba vanorwira kodzero dzevanhu uye vachiita zvidzidzo zveInternational Relations kuUniversity of Zimbabwe vati kukunda kwaVaTrump chinofanirwa kuve chidzidzo kuvatungamiriri vemuAfrica kuti sarudzo dzinofanirwa kuve dzejekerere. VaElijah Mutemeri vekuZimbabwe Congress of Trade Unions vaudza Studio 7 kuti kunyangwe zvazvo vange vachida kuti Amai Clinton vakunde, vati semunhu anoda hutongo rwejekerere vanogutsikana nezvadiwa nevagari vekuAmerica. Vatiwo vane chivimbo chekuti VaTrump havazosiyi Africa ichitambura. Amai Charity Mandishona vaudza Studio 7 kuti vabatikana zvikuru nekukunda kwaVaTrump vakati vange vasingadi VaTrump nekuti vanofunga kuti vane rusaruraganda. Amai Lorraine Sibanda vanotungamirira sangano reZimbabwe Chamber of Informal Economy Associations vati kukundwa kwaAmai Clinton kunoratidza kuti handinyore kuti vanhukadzi vawane zvigaro zvepamusororo. VaWisborn Malaya vataurawo neStudio 7 vati vakabatira hura mumaoko kuti VaTrump vachaenderera mberi nekuzadzikisa zvavaitaura zvinosanganisira kusada vanhu vanobva kune dzimwe nyika uye kutaririra vanhukadzi pasi Asi VaAlois Mutizira imwe nyanzvi munezvekudyidzana nedzimwe nyika vati havaoni kudyidzana kweAmerica nedzimwe nyika kuchichinja nekukunda kwaVaTrump. VaTapiwa Mashakada munyori mukuru munyaya dzehupfumi mubato reMDC vashorawo VaTrump vakati vakatyityidzira vavhoti nekuti vacharamba zvinenge zvabuda musarudzo kana vachinge vakundwa. No media source currently available 	https://www.voashona.com/a/zimbabwe-matongerwo-enyika/3589061.html
politics	VaMnangagwa Vanodzinga Gurukota reMhando dzeMoto, VaFortune Chasi, Vachiti Vatadza Kuita Basa Ravo	Mutungamiriri wenyika, VaEmmerson Mnangagwa, vadzinga basa vanga vari gurukota rinoona nezvemando dzemoto, VaFortune Chasi, vachiti havasi kuita basa ravo sezvavanga vachitarisira. Mumagwaro abudiswa nemunyori mukuru mudare remakurukota, Doctor Misheck Sibanda, VaMnangagwa vati vamisa VaChasi basa nekuti vange vasisiri kubata basa ravo sezvinotarisirwa nehurumende. VaMnangagwa vadoma mumiriri weMuzarabani North mudare reparamende, VaSoda Zhemu, segurukota idzva rezvemhando dzemoto. Kudzingwa basa kwaVaChasi kunoteverawo kumbomiswa basa kwakaitwa sachigaro webhodhi reZESA, VaSydney Gata, pamwe nenhengo dzese dzebhodhi reZesa vachipomerwa nyaya dzehuori. Pavakabvisa bhodhi reZesa, VaMnangagwa vakati komishini inoona nezvehuori iongorore nyaya dzehuori mukambani yeZesa. Panga paine kutatsurana pakati paVaGata naVaChasi. VaChasi vakambenge vambomisa VaGata basa avo vakaramba kutambira izvi vachiti mutungamiriri wenyika akavadoma pabasa iri, ndivo voga vaigona kuvamisa basa. Nyanzvi mune zvehupfumi vachishanda vakazvimirira, VaMasimba Kuchera, vati vakatyamadzwa nekumiswa basa kwaVaChasi vachiti vange vachivaona semunhu anga ari kugona basa. Vatiwo vanoona sekuti VaChasi vagurisirwa panzira basa rekuedza kugadzirisa huori kukambani yeZESA. Mumwe mutori wenhau webepa repadandemutande reZimbabwe Morning Post, Elias Mambo, uyo akanyora nyaya dzakawanda dzehuori kukambani yeZESA, atiwo anoona sekuti hurumende yarasikirwa nekumisa VaChasi basa. Mambo ati kunetsana kwaVaChasi naVaGata munyaya yekuedza kupedza huori kunogona kuve kwakonzera kumiswa kwavo basa. Vamwewo pamadandemutande akasiyana siyana vatiwo havanzwisisi kuti sei VaChasi vamiswa basa vachiti zvinhu zvange zvave nani munyaya dzekuwanikwa kwemagetsi kwemagetsi munyika. Asi mumwe muongorori wezvematongerwo enyika, VaJoy Mabhenge, vaudza Studio7 kuti kunyange hazvo zvisina kujeka mumagwaro ehurumende kuti sei VaChasi vamiswa basa, vati kana zviine chekuita nekurwisa huori hapana chakaipa. VaMnangagwa vadomawo Dr Anxious Jongwe Masuka kuti vave gurukota rezvekurima mushure mekufa neCOVID-19 kwaVaPerrence Shiri mwedzi wapera. VaMasuka vange vari mukuru we Zimbabwe Agricultural Society, uye vanzi vane hunyanzvi munyaya dzekurima zvichitevera kushanda kwavakaita muzvinzvimbo zvakasiyana siyana zvinosanganisira kurimwa kwefodya. VaChasi vava gurukota rechitatu kudzingwa basa naVaMnangagwa zvichitevera kudzingwa basa kwaVaObadiah Moyo mwedzi wapera vachipomerwa mhosva yekuita zvehuori, uye Amai Prisca Mupfumira gore rapera. No media source currently available 	https://www.voashona.com/a/zimbabwe-president-fires-energy-minister-fortune-chasi/5544173.html
politics	VaMwonzora naVaMangwana Vokakazadzana neNyaya yeNhaurirano Pakati paVaMnangagwa naVaChamisa	Kubva zvatorwa mhiko nemutungamiri wenyika, VaEmmerson Mnangagwa, musi wa26 Nyamavhuvhu, Zimbabwe yaramba yakatarisana nematambudziko makukutu munyaya dzezvehupfumi nematongerwo enyika. Kuoma kwezvinhu uku kwava kupa kuti vakawanda munyika vakurudzire hurumende nemapato anopikisa kuti vataurirane. Iyi ndiyo kurudziro iri kupihwawo nenyika dzakabudirira dzakaita seAmerica neBritain kuti munyika muve nekugadzikana. VaMnangagwa vakambovimbisa kuti vachaumba hofisi yemukuru webato rinopikisa mudare reparamende asi kusvika pari zvino hapana chati chabuda sezvo zvichinzi Zanu-PF neMDC ave makara asionane. VaMnangagwa vanoti havasi kuda zvekuumba hurumende yemubatanidzwa sezvakamboitwa pakawama nyika kuzvitonga kuzere muna 1980 uye kushanda pamwe kwebato rePF-Zapu neMDC VaMugabe vachiri panyanga. Asi munyori mukuru muMDC VaDouglas Mwonzora vanoti naivo havadi hurumende yemubatanidzwa asi hurumende inombobata matomu zvinhu zvichigadziriswa. Asi munyori muMDC, VaMunyaradzi Paul Mangwana vanoti MDC kana ichida nhaurirano inofanira kutanga yatenda kuti VaMnangagwa ndivo vakakunda musarudzo. No media source currently available  	https://www.voashona.com/a/vamwonzora-navamangwana-vokakazadzana-nenyaya-yenhaurirano-pakati-pavamnangagwa-navachamisa/4709791.html
health	Zimbabwe Yokurudzirwa kuNgwarira Mushonga weCovid Kubva kuRussia	Bepanhau reHerald rinoti Zimbabwe neRussia dziri kuronga kudyidzana munyaya yekutsvaga mushonga wekudzivirira kupararira kwechirwere cheCovid-19 nezvimwe . Izvi zvinotevera kupihwa nemusi weSvondo, kweZimbabwe zvikwanisiro zvekudzivirira kupararira kwechirwere checoronavirus nemishonga neRussia nemumiriri wenyika iyi muZimbabwe VaNikolai Krasilnikov. Vachitambira zvipo izvi, VaMangwiro vakatenda Russia vakati Zimbabwe inoda chose kudyidzana nenyika iyi munyaya dzemishonga. Asi dzimwe nyanzvi munyaya dzezvehutano dzinoti Zimbabwe inofanira kungwarira mishonga inobva kuRussia iyo yakazviti yawana nhomba yekurapa Covid-19 inonzi Sputnik-V. Asi nyika dzakawanda dzinosanganisira Germany, France, Spain neAmerica dzinoti nhomba iyi yakangoitwa zvechimbi chimbi pasina kutevedzera zvose zvinodiwa. Bazi reUnited Nations reWorld Health Organization rinotiwo richiri kuda kuongorora mushonga uyu. Russia iri kuti hayo nyika idzi dziri kuita godo. Hatina kukwanisa kubata gurukota rezvehutano VaConstantino Chiwenga kuti tinzwe kuti Zimbabwe yakapihwa mushonga upi sezvo nharembozha yavo yange isiri kudairwa. Mukuru wesangano rinorwira kodzero dzevanhu munyaya dzezvehutano reCommunity Working Group on Health VaItai Rusike vanoti Zimbabwe haifanire kungobvuma mishonga kubva kuRussia pasina kunyatsotsvakurudza nezvemishonga yacho. No media source currently available    	https://www.voashona.com/a/zimbabwe-yokurudzirwa-kungwarira-mushonga-wecovid-kubva-kurussia/5574141.html
business	Hurumende Yomisa Basa Vamwe Vechidiki	Hurumende nemusi weChishanu yakatanga kumisa basa vamwe vechidiki vange vachishanda mumawadhi ekumamisha kana kuti maYouth Officers nechinangwa chekuda kuyedza kuderedza mari iri kushandiswa kubhadhara vashandi vehurumende. Nyaya yekumisa vechidiki ava basa yakataurwa negurukota rezvemari, Muzvinafundo Mthulu Ncube, gore rapera vachiti mari zhinji yehurumende inosvika zvikamu makumi mapfumbamwe kubva muzana iri kushandiswa kubhadhara vashandi vehurumende. Asi pakamboyedza vaive gurukota rezvemari, VaPatrick Chinamasa, kumbomisa vechidiki ava basa vaive mutungamiri wenyika, VaRobert Mugabe, nemamwe makurukota avo vakatsika madziro. Dzimwe nyanzvi munyaya dzezvematongerwo enyika dzinoti vechidiki ava vanoshandiswa nebato riri kutonga kutyora kodzero dzevanopikisa. Asi vechidiki ava vanoti vanoita basa rakakosha kukurudzira vechidiki kuzviitira mabasa emaoko. Zvinonzi pawadhi yoga yoga pange paine vechidiki ava vatanhatu asi parizvino pave kusiiwa mumwe chete. Mumashoko aro kuvatori venhau, Bazi rePublic Service Commission rati ramisa vechidiki zviuru zvitatu nemazana matatu nemakumi matanhatu nevashanu. Mumwe wevechidiki ava, VaTakawira Maluku vekuGuruve, vati havasi kufara nekumiswa basa kwevamwe vechidiki. No media source currently available 	https://www.voashona.com/a/hurumende-yomisa-basa-vamwe-vechidiki-/4729319.html
business	RBZ Yotarisirwa Kuparura Svondo Rinouya Mamwe Mapeni Ane Huremu hweGoridhe huDikidiki Zvinonzi Nevamwe Zvichabatsira Vane Mari Shoma	Nekuona kubudirira kwarinoti kwakaita zvirongwa zvaro zvekutanga zvekudzikamisa hupfumi hwenyika pamwe nekusunga inflation, zvinosanganisira chekutengeswa kwemapeni egoridge, bepanhau reSunday Mail rinoti bhanga guru renyika reReserve Bank of Zimbabwe, svondo rinouya riri kuwedzera zvakare pamusika mamwe mapeni . Mapeni egoridhe aya, ayo anonzi anenge ane huremu hwegoridhe hwepasipasi, anonzi anenge ari zviuru zvina nemazana mashanu, kana kuti 4 500 . Asi hurongwa uhwu hwagara huchisimudza maonero akasiyanasiyana kunyanzvi mune zvehupfumi, dzimwe dzichihupembedza asi dzimwe dzichihushora. Mumwe wevari kupembedza danho rekutengeswa kwemapeni egoridhe iri ndi Doctor Prosper Chitambara, avo vanoshanda nesangano re Labour and Economic Development Research Institute of Zimbabwe. Doctor Chitambara, vanoti kuparurwa kwemapeni madikidiki aya kuchapawo mukana kune veruzhinji wekuti vange vachikwanisawo kuchengetedza mari dzavo kuburikidza nekutenga mapeni aya. Imwe nyanzi mune zvehupfumi, Doctor Charles Mutasa, vanotiwo kuuya kwemapeni egoridhe kwave kuoneka kubatsira kwawo sezviri kuonekwa pakuderera kwe inflation kwakatika mwedzi wapera. Asi Doctor Mutasa vanoti pachine zvakawanda zvinofanirwa kuitwa kuitira kuti kudzikamiswa kwehupfumi hwenyika kubudirire. Asi imwe nyanzvi mune zvehupfumi, Muzvare Chenai Mutambasere, vanoti hapana zvikuru zvati zvaonekwa zvati zvaburitswa nekuuya kwemapeni aya. Muzvare Mutambasere vanoti vanhu vanongonzwa kuti kwatengeswa mapeni akawanda zvakati, asi hapana humbowo kunoiswa pajekerere. Dzimwe nyanzvi mune zvehupfumi dzinoti kunyange hazvo hurumende neReserve Bank of Zimbabwe vose vari kuti mapeni egoridhe aya pamwe nemamwe matanho avari kutora akwanisa kudzikamisa hupfumi hwenyika nekusunga inflation, zvirongwa zvehurumende zvinoda mari, zvinosanganisira mabhonasi evashandi vayo, zvekurima zvePfumvudza nePresidential Input Scheme, uye sarudzo dzegore rinouya, zvinogona kuisa mudondo hurongwa hwese uhwu. Mapeni ari kutarisirwa kuparurwa svondo rinouya aya anonzi achange achitengeswa nemutengo wemadhora ekuAmerica pamwe nemadhora emunyika zvichienderana nemutengo wegoridhe pamisika yekunze yezuvaro, sezviri kungoitwa pane akaburitswa kare. Gavhuna veRBZ, Doctor John Mangudya, vakaudza bepanhau reSunday Mail kuti kubva muna Chikunguru wegore rino mapeni anodarika zviuru gumi nechimwe, kana kuti 11 000 atengeswa munyika. Zvasarira kuona kuana kuiswa kwemapeni madikidiki aya pamusika kuchaitawo kuti veruzhinji vakwanise kuatenga sezvo agara achitengeswa anga achinzi mitengo yawo iri pamusoro zvekuti vakawanda vepasi havakwanise kuwana mari yekutenga. No media source currently available 	https://www.voashona.com/a/6825647.html
politics	VaMnangagwa Vanoti Vave neHukama Hwakasimba naVaMugabe Avo Vari Kurwara Vari kuSingapore	Mutungamiri wenyika VaEmmerson Mnangagwa nezuro vakaita hurukuro neZBC uye bepanhau reHerald ichaburitswa musi wa 18 Kubvumbi pazuva rekupemberera kuwana kuzvitonga kuzere. VaMnangagwa vakati muhurukuro iyi vari kuwirirana zvikuru nevaive mutungamiri wenyika VaRobert Mugabe avo vanoti vari kurapwa kuSingapore parizvino. Vanoti munhu wavanoremekedza zvikuru. Nyanzvi munyaya dzezvematongerwo enyika VaJoy Mabenge vanoti VaMugabe naVaMnangagwa vashanda vose kwenguva yakareba nekudaro hazvishamise kuti vanoramba vachidyidzana. No media source currently available Vakatiwo vanhu vanofanira kusungunuka kutaura nyaya yeGukurahundi asi vasingakumbire ruregerero pane zvavanonzi vakaita munguva iyi apo vainge vari gurukota rezvevasori.  	https://www.voashona.com/a/vamnangagwa-vanoti-vave-nehukama-hwaksimba-vamugabe-avo-vari-kurwara-vari-kusingapore/4875335.html
business	Musangano weCODEPA Unopera muBulawayo	Vamwe vanoita mabasa emaoko vanoti musangano weCoordination Committee for the Development and Promotion of African Handicraft, CODEPA, wabatsira zvikuru mukushambadza zvavanogadzira, mutauriri wedare reparamende, VaJacob Mudenda, vachitiwo zvakakosha kuti nyika dzemuAfrica dzibatane mukusimudzira mabasa azveigadzirwa zvemaoko. Vachivhura zviri pamutemo musangano weCODEPA VaMudena vati pasi rose mabasa emaoko anowanisa dzimwe nyika mari yakawanda zvikuru. VaMudenda vati nyika dzakadai seChina neIndia idzo dzinotungamira mukuwana mari kubva kumabasa emaoko, dzinokwanisa kuita zvigadirwa zvakawanda panguva imwe chete nekuda kwekushandisa hunyanzvi hwechizvino zvino mukugadzira zvinhu izvi. Vati zvakakosha kuti hurumende dzenyika dzemuAfrica dziise misoro pamwe chete kuti dziwane nzira dzekusimudzira mabasa emaoko sezvo achikwanisa kusimudzira hupfumi hwenyika idzi zvakanyanya. Vachitaurawo pamusangano uyu, gurukota rezvemabhizimisi madiki, Amai Sithembiso Nyoni, vati mari inowanikwa nenyika kubva mukutengeswa kwezvigadzirwa zvinogadzirwa nemaoko yakaderera kubva pamamiriyoni makumi mashanu mugore ra2008, kusvika pamamiriyoni gumi nemashanu muna 2015, vakati izvi zvakakonzerwa nezvirango zvavati zvakatemerwa Zimbabwe nenyika dzekumadokero. Chizvarwa chekuSouth Africa, Muzvare Yolanda Msutwana, vanogadzira zvigadzirwa zvakasiyana-siyana kusanganisira zvigaro kubva kumataya emotokari asakara. Muzvare Msutwana vatsinhirawo kukosha kwakaita kuti nyika dzemuAfrica dzibatane muzvinhu zvakadai sekusimudzira hupfumi hwenyika idzi. Kunyange hazvo South Africa isati yave nhengo yeCODEPA, inotarisirwa kuve nhengo yeboka iri munguva pfupi inotevera, uye Amai Lindiwe Zulu vanove gurukota remabhizimisi madiki muSouth Africa vange varipowo pamusangano uyu. Amai Rose Vambe avo vanogadzira mbatya dzinoziikanwa dzichinzi ‘African Attire’ ndemumwe wevanhu vanoita zvigadzirwa zvemaoko vange varipowo pamusangano uyu. Amai Vambe vati musangano uyu wabatsira zvikuru kusimudzira bhizimisi ravo. VaJustice Dzapasi avo vanogadzira zvivezwa zvakasiyana-siyana, vatiwo musangano uyu wavapa mukana wekudzidza kubva kune vamwewo vekunze nevemuno munyika vanoita basa rakafanana neravo. VaEmmanuel Noko vanoshanda nesangano reHand in Hand Zimbabwe iro rinobatsira vanhu, kunyanya madzimai, vanoita mabasa ezvigadzirwa zvemaoko. VaNoko vati musangano weCODEPA, uyo wasvika kumagumo neChishanu, wavabatsira kuti vazive kuti zvigadzirwa zvemaoko zveingatengeswa kupi. Zimbabwe yapiwa husachigaro hwemubatanidzwa uyu uye Amai Nyoni vachiitwa sachigaro kwegore rinotevera. CODEPA ine nyika makumi maviri nenhanhatu dzemuAfrica, chinangwa chiri chekusimudzira mabasa emaoko. No media source currently available 	https://www.voashona.com/a/zimbabwe-codepa-meeting-ends-in-bulawayo/3913406.html
politics	Mutungamiri weSangano reYARD, VaMliswa Vanoburitswa neDare muHusungwa	Mukuru wesangano revechidiki reYouth Advocacy for Reform and Democracy, YARD, VaTemba Mliswa, avo vakasungwa neSvondo kuEsigodini mudunhu reMatabeleland South, vakamiswa pamberi pedare redzimhosva kuEsigodini kwakare vachipomerwa mhosva yekutyora mutemo wePublic Order and Security Act kana kuti POSA. Gweta raVaMliswa, VaLizwe Jamela vanoshanda nesangano reZimbabwe Lawyers for Human Rights vanoti mutongi wedare aona zvakakodzera kuti VaMliswa vatongwe vachibva kumba kwavo vasina kubvisiswa mari yechibatiso. “VaMliswa vakasungwa nezuro (Svondo) vaine vamwe vavo 23 vavaifamba navo, vachibva kuBulawayo vakasvika kuEsigodini vakati regai timbotura zvedu mafemo, vavane zvekudya sezvo aive masikati, vachibva vatonzi watove musangano,” VaJamela vanodaro. Vanoti vakabva vasungwa vari makumi maviri nevana vachipomerwa mhosva yekuita musangano vasina kutanga vapiwa mvumo. VaJamela vanoti VaMliswa dzimwe nhengo makumi maviri nenhatu dzeYARD idzi dzakazoregwa dzisina mhosva yadzakapomerwa, kukasara VaMliswa, avo vakarara usiku humwechete muchitokisi chemapurisa. VaJamela vanoti VaMliswa vanzi vadzoke mudare musi wa 22 Chikumi. Vasati vasungwa, VaMliswa vanonzi vakambonetsana nemumwe kanzura mudunhu iri, VaPatson Sibanda, avo vaiti VaMliswa vakanga vavazvidza zvikuru nekuita musangano mudunhu ravo vasina kutanga vavakumbira mvumo kana kuvazivisa. No media source currently available 	https://www.voashona.com/a/zimbabwe-politics-mliswa-yard-esigodini/3352231.html
health	Vanhu Vokurudzirwa Kuvhenekwa Ropa paZuva reKucherechedza HIV/AIDS	Zimbabwe yakacherechedza zuva reWorld Aids Day nemusi weMugovera kuGlendale. Mazowe, kuMashonaland Central. Mhemberero idzi dzaiitwa pasi pedingindira rekuti Ziva Paumire rinokurudzira vanhu kuti vachenekwe ropa kuti vaonekwe kuti vane hutachiwana hweHIV here kana kuti kwete. Vanhu vanokurudzirwawo kuti vaongororwe zvimwe zvirwere zvinosanganisira gomarara, zvirwere zvepabonde, rurindi, shuga kana kuti diabetes nezvimwe zvisina zviratidzo zvinooneka. Mhembero dzekucherechedza zuva iri dzakaitirwa kuGlendale, kuMazowe mudunhu reMashonaland Central nemusi weMugovera, zuva rinocherechedzwa World Aids Day pasi rose, uko kwakaungana zviuru nezviuru zvevanhu. Gurukota rezvehutano VaObediah Moyo vakaudza gungano iri kuti Zimbabwe ichiri nerwendo rwukuru maringe nekuti vanhu vange vachiziva pavamire. Vakaenderera mberi vachiti pasina kuongororwa hutachiwana hweHIV, munhu haangakwanise kuti awaniswe mishonga yema anti-retroviral, kana kuti ARVs, kuchecheudzwa uye kuti vanaamai vakazvitakura vakwanisewo kudzivirira hutachiwana uhwu kumwana. VaMoyo vakaenderera mberi vachitsanangura nezvedingidira remhemberero yegore rino, iro rakanangana nekuparadzwa kwechirwere ichi, Zimbabwe paichasvika gore ra2030. Vakati chirwere cheHIV chinopera kana dungamunhu akaziva paamire maererano nezvechirwere ichi izvo zvinozoita kuti vasina chirwere vagozvichengetedzawo. VaMoyo vakayeuchidza vagari vemudunhu reMashonaland Central kuti vaite zvoutsanana hwepamusoro nokuti chirwere cheCholera chakanyukawo kuMount Darwin mudunhu iroro. Studio 7 yakakwanisa kutaura nevamwe vanhu vari kurarama nechirwere cheHIV avo vakataura kuti mishonga yema ARVs, iri kuvabatsira chaizvo. Mumwe wevari kushandisa mishonga iyi ndaAmai Christine Pfidzai. Amai Edna Runeto vakatiwo vakatoroorwa nemunhu asina HIV vakatozvara vana vaviri nokuti vari kunwa mapiritsi aya sekurairwa kwavanoitwa naanachiremba. Amai Joana Kasirori vakati vararama nehutachiwana hweHIV kwemakore anodarika makore makumi maviri zvokuti vatove mukuru wechimwe chikoro muHarare. VaJosephat Chinembiri Tarenyika vati vakambosungwa vakagara mujere vasingawani mishonga, izvo zvakazoita kuti vakwidze nyaya yavo kudare reConstitutional Court kuti vakwanise kupiwa mishonga yeHIV vari mujeri. Mudzimai wemutungamiri wenyika, Amai Auxillia Mnangagwa, avo vakanga vari munyarikani pagungano iri, vakati vari kuyedza nepavanokwanisa kuti pashaike mwana anozvarwa aine hutachiwana hweHIV. Vakayambirawo vanhu vari kutaura kuti vawana mushonga unorapa HIV, vakati hakuna mushonga unodarika maARV ari kupiwa varwere kuzvipatara pari zvino. Amai Mnangangwa vakatiwo hapana mudzimai anofanirwa kuzvara mwana ane hutachiwana hweHIV nokuti hurumende yakaisa matanho ekuti mudzimai wese akazvitakura aongororwe uye agopiwa mishonga yekuti mucheche ari mudumbu asabatira hutachiwana. Mumiriri weAmerica muZimbabwe, VaBrian Nichols vakudza gungano iri kuti vanhu makumi mapfumbamwe nevashanu kubva muzana muZimbabwe vari kunwa mishonga yemaARV zvekuti sangano rekuAmerica re President’s Emergency Plan For Aids Relief, PEPFAR, rakatowedzera mari inodarika bhirioni rimwechete remadhora ekuAmeica kuti ishandiswe pakurapa vanhu vane hutachiwana munyika muno. Sachigaro weNational Aids Council, NAC, VaEvaristo Marowa vakataurawo kuti Zimbabwe ine tarisiro yekuzadzikisa zvinangwa zve 90-90-90 Global Targets zvekupedzisa HiV neAids mugore ra2030. VaMarowa vakaenderera mberi vachiti izvi zvinokwanisika bedzi kana vanhu vakaziva pavamire. Zimbabwe ine vanhu vanodarika miriyoni imwe chete nemazana mana ezviuru, 1, 4million, vari kurarama nehutachiwana hwe HIV uye vari pachirongwa zvakare chekunwa mapiriritsi emaARV. Vanhu vanodarika mamiriyoni makumi manomwe nemanomwe, US$77 million, vari kurarama nechirwere cheHIV pasi rose uye vanhu mamiriyoni makumi matatu nemashanu, US$35 million, vakatofa nekuda kweHIV pasi rose. No media source currently available  	https://www.voashona.com/a/vanhu-vokurudzirwa-kuvhenekwa-ropa-pazuva-rekucherechedza-hiv-aids/4685089.html
health	NAC Yotsutsumwa neKurambidzwa kweMakondomu muMahotera	Vesangano reNational AIDS Council (NAC) vanoti vari kutsutsumwa nenyaya yekuti vemahotera havachabvumidzwa kupa makondomu pachena kuvanhu vanopinda mumahotera avo senzira yekudzivirira kupararira kweHIV. Izvi zvakamiswa zvichitevera zvichemo zvakapihwa nevanoshanya kubva kunyika dzechitendero chechiMoslem. Mumahotera senzvimbo dzinowanzosasanirwa nevakawanda manga muchiiswa makondomu senzira yekudzivirira kupararira kwemukondombera. Asi izvi zvakamiswa nguva pfupi yapfuura mushure mekunge vechitendero chechiMuslim vatsutsumwa nazvo. Mumwe mukuru muNAC, VaAmen Mpofu, vanoti izvi zvave kukanganisa mabasa avo ekurwisana neHIV/AIDS. Sachigaro veSupreme Council on Islamic Affairs in Zimbabwe, Sheik Ishmael Duwa, vanoti ichokwadi kuti vechitendero chechiMuslim havafarire zvekuti makondomu aiswe mumahotera vachiti izvi zvange zvave kuitwa nemamwe mahotera muZimbabwe. Vanoti kukurudzira kushandiswa kwemakondumu kukurudzira hupombwe. Sheik Duwa vanoti chitendero chavo chinosungira kuti vanhu vasaite zvechipfambi, vamire nemudiwa mumwe chete uye vasapinda pinda vachiti izvi ndizvo zvaita kuti HIV isapararire zvakanyaya munyika dzechiMuslim. Vanoti kunyange hazvo mahotera mazhinji asisina makondomu, pachine zvekwanda zviri kuitika maari zvisingafadze. Vanotiwo vanozwisiziva basa reNAC asi zvakakosha kuti NAC pamwe nevemahotera vashande nezvitendero zvose pazvirongwa zvavo mubasa ravo kuitira kuti vanhu vese vafare. Asi munyori mubazi rezvehutano, Dr. Gerald Gwinji, vanoti zvirongwa zveNAC kusanganisira chekupa vanhu makondomu zvakakosha chose mukurwisana neHIV uye zvinofanira kuremekedzwa nevanhu vese. Dr Gwinji vanoti hausi mutemo wehurumende wekuti mahotera asave nemakondomu. Sachigaro vekomiti yeparamende inoona nezvehutano, Dr Ruth Labode, vaudza Studio7 kuti kunyange hazvo vanhu vachisungirwa kushandisa makondomu, makondomu aya haafaniri kuve pose pose mumahotera. Zvichakadai mukuru weZimbabwe Council for Tourism iyo inomirira vane makambani anoona nezvevashandi kusanganisra mahotera, VaTich Hwingwiri, vati sangano ravo rinotsigira zvikuru basa reNational Aids Council uye vakazvipira kuita zvese zvinoita kuti nyika ifambire mberi mukudzivirira zvirwere. Vati handinyaya yevanhu vanobva kunze chete iri kuita kuti vemahotera vasaise makondoimu vachiti mahotera inzvimbo dzinopindwa nemhuri nekudaro haafaniri kuonekwa pese pese. VaHwingwiri vatiwo vanhu havarambidzwe kushandisa makondomu uye mamwe mahotera anotori nezvitoro zvinotengeswa makondomu nezvimwe. Patainda pamhepo tange tisati tanzwa kubva kubazi rezvekushanyirwa kwwenyika kuti Zimbabwe inowana vashanyi vangani kubva kumaMuslim countries pagore. Humbowo kubva kuUNAIDS hunoratidza kuti nyika idzi dzine vanhu vashomanana vanHIV kana zvichienzaniswa nenyika dzemuSub Sahara Africa dzakaita seZimbabwe uko vanhu zvikamu gumi kubva muzana zvevanhu vese vaine HIV. No media source currently available 	https://www.voashona.com/a/zimbabwe-politics-nac-hiv-moslems/3975984.html
health	Zimbabwe Yocherechedza Zuva reKuwanira Vanhu Mvura Yakachena	Zimbabwe nemusi weChipiri yakabatana nedzimwe nyika mukucherechedza zuva rekuchengetedza mvura kana kuti World Water Day. Dingindira regore rino riri kutarisa nyaya yemvura nemabasa kana kuti “Water and Jobs” Mukuru weHuman Settlement muUnited Nations Habitat Dr Thomas Chiramba vanoti Zimbabwe inofanira kuchengetedza mvura nekuwanisa vanhu mvura yakachena. Muna 1993, bazi reUnited Nations General Assembly rakatara musi wa 22 Kurume wega wega sezuva rekucherechedza kukosha kwemvura muhupenyu hwevanhu. Munyori mukuru weUnited Nations VaBan Ki Moon vakakurudzira vanhu kuti vakoshese kuchengetedza mvura vakati kunyangwe mvura yakakosha, hapana zvakawanda zviri kuitwa kuichengetedza. Ongororo dzakaitwa dzinoratidza kuti vanhu vanodarika mamiriyoni mazana makumi masere nematatu havakwanise kuwana mvura yakachena yekushandisa yakachena. United Nations inoti kukura kwedambudziko iri ndiko kwakapa kuti vatare zuva iri kuti ringe richicherechedzwa. Vanhu vanokurudzirwawo kuti vachengetedze nzizi. VaBan vanoti kuti zviga zve 2030 UN Sustainable Development Agenda zvibudirire zvakakosha kuti vanhu vakwanise kuwana mvura yakachena. Vanoti kuwana mvura yakachena zvinopa kuti vanhu vasabatwe nezvirwere izvo zvinopa kuti vaite basa vakagwinya. Zvichakadaro, sangano rinorwira kodzero dzevanhu reHuman Rights watch rinoti zvakanaka kuti nyika dzitongwe zvakanaka zvinozopa kuti pasave musiyano wakakura pakati pevanowana mvura nevanoshaya. No media source currently available  	https://www.voashona.com/a/zimbabwe-mitambo/3251718.html
business	Kushaikwa kweMari Kwovhiringira Vakawanda Zororo reKisimusi	Vamwe vagari vemuChinhoyi vanoti vanonoka kutenga zvinhu zvekisimusi nekuda kwekusawana mari nenguva uye vamwe vanga vasina nguva nekuda kwemabasa panguva iyo vakawanda vari kushaya mari kumabhangi. Vamwe vagari ava vanoti vakanonoka kuwana mari sezvo vanga vasati vatambira mari dzavo dzemihoro. Mumwe mushandi wehurumende uyo anoshanda mubazi rezvemigwagwa, VaAnanias Jemedza, vanoti vanga vasati vatambira sezvo mari yavo yazoratidza kuti yapinda mubhanga ravo. VaJemedza vanoti nekuda kwekuti vashandi vehurumende vakawanda vatambira muzvitoro makazara uye mitsetse yekumabhangi yakakura. Mumwe mugari, VaChristopher Zembe, avo vatenga zvekudya zvemhuri yavo vanoti vakatadza kutenga zvinhu zvekisimusi zvemhuri yavo sezvo vainge vari kubasa. VaZembe vanoti vapihwa mukana wekutenga sezvo vachazodzoka kubasa musiwa 27 Zvita. VaJemedza vanoti gore rino zvinhu zviri nani sezvo mari dzavo dzauya vasati vatamba kisimusi uye vachiwana mari dzavo kumabhangi kunyange vari kupihwa madhora makumi mashanu pazuva chete. VaJemedza vanoti ane ganda ane nyama hazvienzane neasina. Zvichakadaro, muChinhoyi manga muine mitsetse yakakura pamabhangi akawanda vanhu vachida kutora mari dzavo. Mabhangi akawanda anga achipa vanhu mari inoita madhora makumi mashanu kunyange vakawanda vachti ishoma kushandisa pazororo rekisimusi. VaMacdonald Muzuva vanoti nyaya yemari idambudziko riri kurwadza sezvo vapihwa madhora makumi maviri kubhanga reCBZ. VaMuzuva vanoti vaifanirwa kunge vachienda kumusha asi vachatadza nekushaya mari sezvo vedzimotokari vari kuramba kuti vafambi vashandise Ecocash mukubhadhara. Zvitoro zvakawanda zvinotengesa zvekudya zvakaita seOK neTM zvanga zvakazara nevatengi vanga vachishandisa makadhi kubhadhara asi vatengi vanoti zvinhu zvavo zviri kudhura kudarika kutenga nemari chaiyo. Vamwe vagari vakatumirwa mari nehama neshamwari dziri kunze kwenyika kuburikidza nemakabhani akaita seMukuru vatadza kuwana mari dzavo vachinzi hapana mari.	https://www.voashona.com/a/zimbabwe-xmas-shoppers/4176387.html
business	ZCTU Inotambira Kuvepo kweTNF iri paMutemo	Sangano rinomirira vashandi reZimbabwe Congress of Trade Unions, ZCTU, rinoti rinotambira nemufaro kuvepo kwemutemo unotara mashandiro eTripartite Negotiating Forum kana kuti TNF. Munyori mukuru weZCTU, VaJaphet Moyo, vanoti sevashandi vanofara kuti pave nehwaro hwekuti nhaurirano pakati pevashandi, vashandirwi nehurumende dzive pamutemo, sezvo kwemakore makumi maviri adarika TNF yanga ichishanda zvisiri pamutemo. Musangano wekutanga weTNF pave nemutemo uyu uri kutarisirwa kuitwa nemusi weChitatu svondo rino, apo panotarisirwawo kukurukurwa zvakati wandeyi zvinobata TNF zvakaunganidzwa masvondo maviri adarika pamusangano wakaitwa kuKadoma. VaMoyo vanoti zvimwe zvichakurukurwa zvichabva kukomiti yakaiswa kuti itarise matambudziko akatarisana nenyika mune zveupfumi uye zvinosanganisira matambudziko akatarisana nenyika anosanganisira kushaikwa kwemagetsi nemvura munyika. Studio 7 yakundikana kubata divi revashandirwi pamwe nehurumende. No media source currently available 	https://www.voashona.com/a/zimbabwe-zctu-tnf-platform-japhet-moyo/5270561.html
business	VaMangudya Votaura Pamusoro peMari Yanetsa Munyika	VaMangudya vataura mashoko aya vachitsanangurira nhengo dzekomiti yeparamende inoona nezvemari kuti dambudziko remari mumabhangi riri kunyanyokukonzerwa nekuti nyika iri kutenga zvinhu zvakawanda kunze kwenyika asi iyo isina zvakawanda zvainotengesa. Gavhuna webhanga guru munyika, VaJohn Mangudya, vaudza nhengo dzepararamende kuti bhanga ravo nemamwe mabhanga akaunza munyika mari inodarika mamiriyoni mazana maviri emadhora kubva muna Ndira kusvika pakutanga kwemwedzi uno, asi izvi zviri kutadza kupedza dambudziko rekushaikwa kwemari munyika. VaMangudya vataura mashoko aya vachitsanangurira nhengo dzekomiti yeparamende inoona nezvemari kuti dambudziko remari mumabhangi riri kunyanyokukonzerwa nekuti nyika iri kutenga zvinhu zvakawanda kunze kwenyika asi iyo isina zvakawanda zvainotengesa. Vatiwo nyaya yekuti nyika iri kutenga chibage zvichitevera nzara yakakonzerwa neEl Nino pamwe nekuti vanhu havachina chido chekuchengetera mari dzavo mumabhanga sezvo vari kubhadhariswa mari yakawanda pakushandisa mabhangi. Asi vati zvisinei hazvo bhanga ravo nemamwe vari kuronga kuunza imwe mari munyika kuitira kupedza dambudziko iri. Vatiwo mabhanga matanhatu pamabhanga gumi ari munyika ndiwo chete ari kupinza mari munyika. Vatiwo kutanga kwemwaka wekutengeswa kwefodya kuchaunzawo mari yakawanda munyika. Zimbabwe yakatarisana nedambudziko rekushaikwa kwemari mumabhanga uye VaMangudya vati mabhanga anofanira kubhadharisa vanhu mari shoma pavanoshandisa mabhanga pamwe nekuona kuti veruzhinji vasina mabhuku ekubhanga kumabhanga vapihwa mukana wekuvhura maakaunzi aya. Mabhanga mazhinji ari kupa vanhu mazana maviri emadhora kana mari iri pasi pazuva nekuda kwekushomeka kwemari. Zvinhu zvakanaka, mabhanga anopa vanhu zviuru zviviri zvemadhora kana kudarika pazuva. Pavabvunzwa kuti sei vasiri kushandisa mari yemuno iyo vanokwanisa kudhinda kana yave shoma mumabhanga, VaMangudya vati nyika haisati yakwanisa kuita zvinodiwa kuti itange kushandisa mari yemuno zvekare. Vati chikuru chichapedza dambudziko rekushaikwa kwemari munyika kugadzira nekutengesa zvinhu zvemuno kunze pamwe nekuumba mitemo inoita kuti vemabhizimisi vekunze vauye kuzotanga mabhizimisi munyika. Zimbabwe iri kushandisa mabhiriyoni manomwe emadhora kutenga zvinhu zvekunze iyo ichitengesa kunze zvinhu zvinokosha mabhiriyoni matatu chete emadhora. No media source currently available 	https://www.voashona.com/a/zimbabwe-mangudya/3276861.html
politics	VaMawarire Vanonzi Vabvise Mazana Matatu eMadhora seMari yeChibatiso	Asi VaMawarire havana kukwanisa kuburitswa mujeri sezvo mapepa avo ekuburitswa mujeri anga asati aunganidzwa sezvinodiwa nemutemo. Dare reHigh Court rapa Mufundisi Evan Mawarire mukana wekubhadhara mari yechibatiso pamhosva yavari kupomera yekuronga zvekupidigura hurumende yaVaMugabe. VaMawarire, avo vakasungwa svondo rapera panhandare yendege yeHarare International Airport, vanzi vabhadhare mari yechibatiso inoita mazana matatu emadhora, uye kusiya kudare pasipoti yavo. Mutongi wedare, VaClement Phiri, vati VaMawarire vanofanira kuzvipira kumapurisa kaviri pasvondo. Asi VaMawarire havana kukwanisa kuburitswa mujeri sezvo mapepa avo ekuburitswa mujeri anga asati aunganidzwa sezvinodiwa nemutemo. Magweta avo anoti vari kutarisirwa kuburitswa mujeri neChina masikati. VaMawarire vanonzi vakashandisa dandemutande vachikurudzira veruzhinji pasi rose kuti varatidzire kumusangano weUnited Nations General Assembly wakaitirwa kuNew York gore rapera. Hurumende inoti izvi zvinoratidza kuti VaMawarire vaikurudzira kuti veruzhinji vapandukire hurumende. VaMawarire vari kuramba mhosva yavari kupomerwa iyi vachiti chavari kuda chete ndechekuti VaMugabe vachisiya basa vachiti vatadza kutungamira nyika zvakanaka. VaMawarire vakambosungwa gore rapera asi nyaya yavo yakaraswa nedare redzimhosva richiti kodzero dzavo dzainge dzatyora. Vakabuda munyika gore rapera vachiti vari kutyira hupenyu hwavo. Pavakadzoka neChitatu chapfuura, vakabva vasungwa vachingosvika panhandare yendege muHarare. Mune imwewo nyaya yanga iri mumatare, nyaya yakakwidzwa kudare repamusoro-soro negurukota rinowona nezvedzidzo yepamusoro, VaJonathan Moyo, yekuti komisheni inorwisana nehuori yeZimbabwe Anti Corruption Commission haina simba rekuvasunga, yapfuudzirwa kumberi nedare sezvo mapepa akakwidzwa kudare nemagweta aVaMoyo anzi anga asina kunyorwa manhamba pamapeji. Nyaya iyi ichadzoka mudare muzuva risina kutarwa nedare. VaMoyo vari kupomerwa mhosva yekushandisa mari inodarika zviuru mazana mana zvemadhora kubva muhomwe yeZimbabwe Manpower Development Fund zvine huori mukati. Asi vari kuramba nyaya iyi vachiti vakatora mari iyi vachinopa vanotambura kuTsholotsho pamwe nekutengera madzishe nemasabhuku kunzvimbo iyi mabhasikoro.  	https://www.voashona.com/a/zimbabwe-mawarire-bail/3714992.html
politics	Vatsigiri veMDC-T Vanorohwa Zvakaipisisa muHarare	"Imwe nhengo ye MDC-T yechidiki, Va David Mazibiye, vanoti vakarohwa zvakaipisisa neSvondo nevanofungirwa kuti inhengo dze Zanu PF kuMbare uko vaifanirwa kuita musangano wevechidiki webato ravo. Imwe nhengo ye MDC-T yechidiki, Va David Mazibiye, vanoti vakarohwa zvakaipisisa nezuro nevanofungirwa kuti inhengo dze Zanu PF kuMbare uko vaifanirwa kuita musangano wevechidiki webato ravo. VaMazibiye vanoti ivo nevamwe vavo vanodarika gumi vakarohwa mapurisa akatarisa kunyange hazvo bato ravo rakanga rawana mvumo yekuita musangano wavo. ""Takarohwa takawanda isu vechidiki ve MDC-T uye vamwe vachiri muchipatara mushure mekukuvara pachiitiko chanezuro. Isu tinofungidzira kuti inhengo dze Zanu PF dzakatirova sezvo vakaita izvi pamberi pemapurisa asina kana kusunga munhu,"" VaMazibiye vaudza Studio7. ""Chakanyanya kutirwadza ndechekuti takange tawana mbumo kubva kumapurisa kuti tiite musangano uyu asi takawana panzvimbo pataida kuitira musangano uyu pakazara nhengo dze Zanu PF dzainge dzichitamba bhora nekunwa doro nekuputa mbanje zvakaita kuti tizive kuti havasi vamwe vekubato kwedu nekuti vekwedu havaite izvi zvisina hunhu,"" VaMazibiye vaenderera mberi. Studio7 haina kukwanisa kubata bato re Zanu PF kana mapurisa kuti tinzwe divi ravo. No media source currently available  "	https://www.voashona.com/a/zimbabwe-vechidiki-mdc-t--zanu-pf-africa/3223323.html
business	Chizvarwa cheZimbabwe, VaTino Mambeu, Voenda Mberi neMabasa eKuisa Magetsi eMhando dzeMoto weZuva neMhepo muSouth Africa	Muchikamu chedu chatinotarisa zviri kuitwa nezvizvarwa zveZimbabwe zviri kunze kwenyika, tine hurukuro nechizvarwa cheZimbabwe, VaTino Mambeu, vanove nyanzvi munyaya dzemhando dzemoto wezuva pamwe newemhepo, kana kuti solar and wind energy vachishanda vari muJohannesburg, kuSouth Africa. VaMambeu, vanove mukuru wekambani yeUlwazi Energy Technologies, vanoti vakatanga vachingoisa magetsi emazuva ose aya vasati vapinda mukuteya moto wezuva neunobva mumhepo. Vanoti vanotarisira kuti gore ravanozodzokera kumusha vanonoenderera mberi nekuita basa iri, uye vari kukurudzira hurumende kuti isabhadharisa mitero pamidizyo yemabasa avanenge vachiita vari kunze kwenyika kana vodzokera kumusha nayo. No media source currently available 	https://www.voashona.com/a/6647584.html
business	VaMnangagwa Vanoti Zvirango Zvokanganisa Zimbabwe Kugadzirisa Dambudziko reKushanduka kweMamiriro eKunze	Mutungamiri wenyika VaEmmerson Mnangagwa neChipiri vakataura pamberi pemusangano wekushanduka kwemamiriro ekunze kana kuti Climate Change kuGlasgow, Scotland vachiti Zimbabwe yakazvipira kuita zvose zvinodiwa kuti ideredze kusvibiswa kwemweya wekufema. Asi vakatiwo vari kumbokanganiswa nezvirango zvavanoti zvakatemerwa nyika. Vatiwo nyika dzakabudirira dzinofanira kubatsira dzevarombo dzisiri kukanganisa zvakanyanya mamiriro ekunze Vachitaurawo pagungano iri, mutungamiri wenyika yeAmerica VaJoe Biden vakakumbira ruregerero nedanho rainge ratorwa nevaive mutungamiri wenyika wavakakunda musarudzo VaDonald Trump rekumbobuda muchibvumirano cheParis Agreement chekukurudzira nyika kuti dzitore matanho ekuti mamiriro ekunze asanyanye kushanduka. VaBiden vatiwo nyika dzichiri kubudirira dzinoda mari inosvika zana remabhiriyoni kana kuti US$100 billion pagore mukuderedza nyaya dzekushanduka kwemamiriro ekunze. Vati America ichaparura hurongwa hwemabhiriyoni matatu kana kuti 3 billion pagore mukubatsira munyaya dzekugadzirisa mamiriro ekunze. Asi panyaya yezvirango veAmerica neEuropean Union vari kurambawo vakamira semusambangwena vachiti hurumende yaVaMnangagwa inofanira kuvandudza zvinhu munyaya dzezvematongerwo enyika. Hurumende yeZimbabwe yange ichitiwo VaMnangagwa vachasangana nemutungamiri wehurumende yeBritain VaBoris Johnson asi pane mashoko ari kubva kuhurumende yeBritain ekuti zvinenge zvakona n’anga sezvo vati vakabatikana havakwanise kutaura naVaMnangagwa. Mukuru musangano rinorwira kodzero dzevanhu kuchamhembe kweAfrica VaDewa Mavhinga vati Zimbabwe inoziva hayo zvinoda kuitwa zvakafana nekuremekedza kodzero dzevanhu. Musangano wekuScotland uri kukokerwa neUnited Nations uchapetewa musi wa 12 Mbudzi. No media source currently available 	https://www.voashona.com/a/vamnangagwa-vanoti-zvirango-zvokanganisa-zimbabwe-kugadzirisa-dambudziko-rekushanduka-kwemamiriro-ekunze/6296904.html
politics	Mapato Anopikisa Otambira Kuvandudzwa kweGwaro reVavhoti	"Munyori mukuru weMDC inotungamirwa naVaMorgan Tsvangirai, VaDouglas Mwonzora, vanoti bato ravo ranga rava nemakore akawanda richirwira kuti sangano reZimbabwe Electoral Commision, ZEC, rishandise biometric voter registration musarudzo. Mamwe mapato anopikisa anoti ari kufara zvikuru nechirongwa chiri kuda kushandiswa nekomisheni inoona nezvesarudzo muZimbabwe chekuti vanhu vavhote mushure mekunyoresa mugwaro revavhoti rechizvino zvino, kana kuti biometric voter’s registration. Munyori mukuru weMDC inotungamirwa naVaMorgan Tsvangirai, VaDouglas Mwonzora, vanoti bato ravo ranga rava nemakore akawanda richirwira kuti sangano reZimbabwe Electoral Commision, ZEC, rishandise biometric voter registration musarudzo. ""Isu seMDC tagara tichingoti tinoda voter registration ye biometric. Zvazvinoreva ndezvekuti vanhu vanosevenzesa zvigunwe zvavo nekuti zviripo ndezvekuti pakusikwa panoitwa munhu naMwari hapana munhu pamaline aya epachigunwe akafanana neeumwe munhu,"" vanodaro VaMwonzora. No media source currently available VaMwonzora vakurudzira kuti ZEC haifanirwi kungoshandisa nzira iyi pakunyoresa kuvhota asi kuti ienderere mberi nekushandisa hurongwa uhu kunyange pakuvhota vakati izvi zvinogona kubatsira kuti sarudzo muZimbabwe dzisabiririrwe. Vati sebato zvinovafadza nekuti kuchinjwa kwekunyoresa kuvhota kunoreva gwaro revavhoti idzva. ""Chatinoda ndechekuti kana munhu achinge aonekwa kuti muvhoti tichisevenzesa chigunwe chake anofanira kubva angovhota achisevenzesa chigunwe ichocho pasina zvekuti yatingati manual yekuti panozotariswa tariswa zvakare pachisevenzeswa maballot papers,"" VaMwonzora vanowedzera. Mutauriri webato re People's Democratic Party, VaJacob Mafume, vatsigirawo vachiti kushandiswa kwenzira iyimukunyoresa kuvhota ndezvimwe zvingabatsira kuti Zimbabwe iite sarudzo dzisina bopoto. ""Nyaya yebiometric voters’ roll inyaya yatabvirirra kutaura. Biometric zvinongoreva kuti picture yako, finger print yako, kana eye print yako kana DNA yako inenge yavapo pa voters’ roll saka ukaenda ipapo unokwanisa kuonekwa kuti ndiwe. Izvi zvinotibetsera kuti tizive kuti nanga nananga vavhota, vanodaro VaMafume. VaMafume vatiwo sangano reZEC harifanirwi kugumira kunyoresa vavhoti vachishandisa pabiometric asi kuita zvimwe zvinoita kuti sarudzo dzisabirirwe. Mukuru wesangano rakazvimirira rinoongorora nyaya dzesarudzo reZimbabwe Election Resource Center, VaTawanda Chimhini, varumbidzawo chirongwa ichi vakati zvinoita kuti veruzhinji rwudzorerwe vimbo munyaya dzesarudzo. Asi vati ichi chingorichikamu chezvimwe zvezvinhu zvinoita kuti sarudzo dzive dzakachena. Sarudzo dzemuZimbabwe dzinogara dzakaita mutauro vamwe vachiti gwaro revavhoti harina kumira zvakanaka, vamwe vachiti riri kushandiswa nehurumende mukubiridzira sarudzo."	https://www.voashona.com/a/zec-mdc-zanu-voters/3163557.html
politics	VaZuma Votarisirwa muZimbabwe neMusi weChina	Hurumende yeSouth Africa nemusi weMuvhuro yakaburitsa mashoko ekuti mutungamiri wenyika iyi VaJacob Zuma vari kutarisirwa kupinda muZimbabwe nemusi weChina kuzoita misangano yekudyidzana nemutungamiri wenyika VaRobert Mugabe. VaZuma vachaenda nemakurukota akawanda anosanganisa gurukota rezvekudyidzana nedzimwe nyika amai Maite Nkoana-Mashabane, gurukota rezvekuchengetedzwa kwenyika amai Nosiviwe Mapisa-Nqakula, gurukota rezvekudyidzana nedzimwe nyika VaRob Davies; gurukota rezvemukati menyika VaMalusi Gigaba, gurukota rezvekutakurwa kwezvino VaDipuo Peters uye gurukota rezvevashandi Amai Mildred Oliphant. Munyori mukuru mubazi rezvekudyidzana nedzimwe nyika VaMike Bimha vanoti vanofunga kuti musangano uyu uchabatsira nyika mbiri idzi. No media source currently available 	https://www.voashona.com/a/zimbabwe-matongerwo-enyika/3573434.html
politics	Kanzuru yeMasvingo Pamwe neHurumende Zvoendeswa kuMatare	Vagari vemudhorobha reMasvingo vaendesa kanzuru yavo, bazi rinoona nezvezvicherwa pamwe nemakambani anochera goridhe mashanu mugomo reTarget Kopje, vachikumbira dare kuti rimisemabasa ekucherwa kwegoridhe sezvo ari kukanganisa dzimba dzavo pamwe nematangi emvura. Sangano reMasvingo United Residents and Rate Payers Alliance (MURRA), rasvitsa chikumbiro chechimbi chimbi mudare repamusoro richimirirwa naVaPhilip Shumba. VaShumba vaudza Studio7 kuti kunze kwekukanganisa dzimba nekugara zvakanaka kwevagari, vacheri ava vari kuchera pasi pematangi emvura nekudaro anogona kuwondomoka kukaita mashamu emvura vanhu vakarasikirwa nehupenyu mumusha uri pedyo. VaShumba vati pamusoro pezvo makambani mashanu anoti Lions Mining\nSyndicate, Lions 2, Brossro, Edwards pamwe neGreat Zimbabwe Mining\nSyndicates ari kushandisa mishonga yakaipa inogona kuuraya vanhu ikapinda mumatangi emvura. VaShumba vati vaendesa kanzuru kumatare nekuti ndiyo yakapa mvumo makambani aya. Vatiwo hurumende yaendeswa kumatare nekuti ndiyo yakapa marezenisi ekuti makambani aya aite basa rawo mumusha wevagari ve Target Kopje\npamwe neHillside. Meya weguta reMasvingo, VaCollen Maboke, vati havasati vagamuchira\nmapepa abva kudare, asi vati chero paachasvika mumaoko avo havasi\nkuzopikisa kudare nekuti vakazoona kuti zviri kuitwa nekambani aya\nzvinokanganisa vagari nematangi avo emvura. Vakafana kubata chigaro chemukuru webazi rezvicherwa muMasvingo,\nVaMarshal Muzira, avo vatambira mapepa ekudare, varamba kutaura\nneStduio 7 vachiti tibate munyori mubazi ravo kuHarare sezvo\nvasingabvumidzwi kutaura nevatori venhau. Munyori mubazi rezvezvicherwa, VaOnesimo Moyo, vange vasingadairi nharembozha yavo kana kupindura mibvunza yatavatumira. Vanoona nezvekufambiswa kwemabasa muMURRA, Muzvare Rumbidzai Magurupira, vati vanotarisira kuti dare richapa mutongo unomisa mabasa ekuchera goridhe munzvimbo dzinogara vanhu.\n\nNyaya iyi inotasisirwa kunzwikwa mudare kana vamhangarirwa vakapikisa\nzviri kudiwa nevagari mukati memazuva gumi. No media source currently available  	https://www.voashona.com/a/masvingo-residents-take-government-council-and-mine-companies-to-court-amid-fears/5967198.html
politics	ZEC Inoramba Mashoko eKuti Vanhu Vavhota muSarudzo dzeBy-Election kuChipinge Ward 16 Vanga Vachimanikidzwa Kuratidza Pavavhotera	Sarudzo dzema by-elections dzaitwa nhasi kuChipinge Rural District Ward 16 nekuKariba Ward 5, dzinonzi dzafamba zvakanaka kunyange hazvo kuchinzi kwanga kuine huwandu hwevanhu vabatsirwa kuvhota, zvikuru kuChipinge. Zvinonziwo kuChipinge vamwe vanhu vanga vachiudzirwa pekuvhotera uye kuti vatore mifananidzo yemagwaro ekuvhotesa kana vasarudza vavanoda kuratidza kuti vavhotera ani. Asi Zimbabwe Electoral Commission, ZEC, yaburitsa mashoko ekuti manyepo kuti vanhu vavhota musarudzo yeWard 16 by-election kuChipinge Rural District vanga vachimanikidzwa kutora mifananidzo yemagwaro ekuvhotesa vachiratidza pavavhotera. Mashoko aburitswa nemukuru wezvesarudzo muZEC, VaUtoile Silaigwana, anoti vashandi veZEC vanoziva chose kuti zviri kunze kwemutemo wesarudzo kuti vanhu vatore mifananidzo panzvimbo dziri kuvhoterwa, kunze kwekunge vatopiwa mvumo. Vanotiwo zviri kunze kwemutemo kuti munhu aratidze paavhotera. Kunyange hazvo paita zvimhingamipinyi zvakadai, vanhu vanonzi vabuda kunovhota vane huwandu zvichienzaniswa nesarudzo dzema by-election dzadarika. Vanga vachitevera sarudzo idzi vari kuChipunge Rural District Ward 5, mukuru vesangano revechidiki rePlatform for Youth and Community Development, VaClaris Madhuku, vaudza studio 7 kuti dzafamba murunyararo asi vaona kuti vanhu vanga vachibatsirwa kuvhota vanga vakawandisa. VaMadhuku vatiwo vaona kuti madzimai ndiwo anga akawanda kudarika vanhu vose vavhota. KuKariba, mukuru anoona nezvemabasa musangano rinoongorora sarudzo, reElection Resource Centre, VaSolomon Bobosibunu, vanotiwo kunyange hazvo sarudzo dzose dzaitwa murunyararo, sangano ravo raona kuti vanhu vanga vachinovhota vari muzvikwata zvikwata, zvikuru kuChipinge, kuita sekunge vanga vachiita zvekutinhwa. VaKwikwidzana kuChipinge vanoti Amai Gladys Muposhi veZanu PF, Va Rapheus Sithole veCCC, VaRemeredzai Ziki veNational Constitutional Assembly pamwe naVaZachariah Sigauke vebato re Patriotic Zimbabweans. Vakwikwidzana kuKariba ndaVaKudakwashe mafusire veZanu PF naVaTonderai Chikwati veCCC. Zvabuda musarudzo zvanga zvisati zvaziviswa pataenda pamhepo. No media source currently available 	https://www.voashona.com/a/6671078.html
sports	Nyamutsika, Mhandu hutu nemukombe	wemarathon – Caniscious Nyamutsika naCaroline Mhandu – ndivo vakahwina mujaho weTanganda Half Marathon wemakiromita 21 uyo wakaitirwa kwaMutare svondo radarika.   Nyamutsika akahwina mujaho wevarume mushure meawa rimwe chete nemaminitsi mashanu achisiya dzimwe shangwiti dzaitarisirwa kuhwina mumakwishu aya idzo   dzinosanganisira Misheck Sithole uyo akatora mukombe gore radarika.   Achitaura neKwayedza achangobva kuhwina mujaho uyu,  Nyamutsika anoti, “Ndakagara mudenga rechinomwe, ndave nemakore akawanda ndichiuya kuzokwikwidza mumujaho uyu zvichiramba asi gore rino ndezvanguwo.   “Makore maviri adarika, ndange ndichipedza ndiri pechitatu, asi kuramba ndichishingirira ndichishanda nesimba kwazondibatsira zvikuru gore rino uye ndazohwinawo pekupedzisira.”   Shasha iyi inoti yave kutarisira kuenda kunokwikwidza kumujaho weVic Falls Marathon uye Tanganda Half Marathon yauya panguva yakanaka nekuti inomubatsira kugadzirira kuenda kune mamwe makwikwi.   “Mujaho weTanganda Half Marathon unouya panguva yakanakisa chaizvo nekuti unondipa mukana wekugadzirira kunokwikwidza kune mimwe mijaho nekudaro ndinotenda vatungamiriri veTanganda nekutipa mukana uyu. Ndave kutarisira kunokwikwidza kuVic Falls Marathon svondo rinotevera uye ndinoshuvira kuti ndichanokunda nekuti morari yangu yasimuka zvichitevera kuhwina kwandaita,” anodaro.   Mhandu – uyo akahwina mujaho wemadzimai – anoti kushanda nesimba kwaange achiita gore rese ndiko kwakamubatsira kuti ahwine mujaho uyu.   “Tanganda tinoiziva kuti iriko gore negore uye tinogara takaimirira nekudaro zvinoda kuti munhu ugare wakagadzirira saka ini ndinogara ndakaimirira. Ndine mufaro mukuru nekuti ndini ndahwina goridhe gore rino,” anodaro.   Zvakadai, kune mamwe makwikwi, Elford Moyo ndiye akahwina mujaho wewiricheya kechinonwe kakatevedzana.   Shasha iyi yakarakidza hunyanzvi hwayo gore rino nekuramba ichihwinha kunyangwe zvazvo mugwagwa wakaitirwa mujaho uyu weMvuma usisina kunaka sezvo wakazara nemakomba.   “Zvinofadza kuramba ndichihwina, asi mugwagwa wacho hauchaite wave nemakomba akawanda nekudaro tinokumbira kuti nzira yacho igadziriswe tigomhanye zvakanaka,” anodaro.	https://www.kwayedza.co.zw/nyamutsika-mhandu-hutu-nemukombe/
politics	Nhengo dzeParamende Dzinotora Mhiko Dzichivimbisa Kushandira Zvido zveVanhu	Nhengo dzeparamende dzakakunda musarudzo dzegore rino nhasi dzatora mhiko yekutanga basa dzichivimbisa kuti dzichadzika mitemo inosimudzira magariro everuzhinji munyika pamwe nekuvandudza mitemo yese kuitira kuti ienderane nebumbiro remitemo yenyika. Nhengo zhinji dzeparamende dzaudza Studio7 kuti dzinofara chose nekusarudzwa kupinda mudare reparamende uye dzavimbisa kuti dzichaita zvese zvadzaivimbisa vanhu. Mumiri weMazowe South muNational Assembly, VaFortune Chasi veZanu PF, vati shuviro yavo ndeyekuti mitemo yese ivandudzwe kuitira kuti ienderane nebumbiro remitemo. Mumiri weMt Pleasant, VaSamuel Banda veMDC Alliance, vatiwo nyika inofanira kuva nemitemo inobata vanhu vese zvakaenzana zvisine kuti munhu ndewebato ripi. Mumiri weHarare West vari nhengo yeMDC Alliance, Muzvare Joana Mamombe, vaudza Studio7 kuti shuviro yavo ndeyekuti nhengo dzeparamende kubva kumapato ese, dzishande pamwe mukudzika mitemo nekuita basa rinobatsira mwana wese weZimbabwe. Mumiriri weGokwe-Nembudziya muNational Assembly, VaJustice Mayor Wadyajena veZanu PF, vaudza Studio7 kuti vanoda kushanda vasingatyityidzirwe nemakurukota ehurumende sezvaiitika muparamende yapfuura. Nhengo yeZanu PF, VaJoseph Chinotimba vekuBuhera South, vanoti vachashanda zvakasimbamukusimudzira vanhu vemudunhu ravo uye vatiwo vanoda kuti Studio7 ichitanga kutepfunyura iri muZimbabwe. Mumiri weGutu North, Amai Yeukai SimbanegaviveZanu PF, vaudza Studio 7 kuti vachaedza pese pavanongona napo kuti vanhu vemunzvimbo yavo vawane mabasa. Paramende yagara ichionekwa seisina simba uye ichimanikidzwa kuitwa zvese zvese nemutungamiriri wenyika kana makurukota ake. Asi VaSettlement Chikwinyawa veMDC Alliance vachimirira Mbizo vati izvi hazvisi kuzoitika rwendo rwuno. Munyori weparamende, VaKennedy Chokuda, vagadza nhengo dzese mazana maviri nemakumi manomwe dzedare reNational Assembly nenhengo makumi masere dzeseneti. Mutungamiri wenyika, VaEmmerson MNangagwa, vanotarisirwa kudomwa nhengo shanu kudare reseneti uye svondo rapfuura vakatodoma vatevedzeri vavo vaviri zvinoreva kuti vasarirwa kudoma nhengo nhatu chete. Matare maviri eparamende aya achagara svondo rinouya kuti asarudze mutauriri weNational Assembly pamwe nemutungamiri wedare reSenate. Pane nzvimbo dzinodarika makumi matatu dzeNational Assembly dziri kupikiswa neMDC Alliance mudare reElectoral Court, zvekuti vari kupikisa ava vakabudirira, vamwe vatoreswa mhiko nhasi vanorasikirwa nenzvimbo dzavo mudare iri, vanenge vanzi vakunda vachitoreswa mhiko yekuti vave nhengo dzedare iri. No media source currently available 	https://www.voashona.com/a/zimbabwe-legislators-sworn-in/4559303.html
sports	Tiri mumadhaka: Mutasa	FC – “Lloyd Samaita” Mutasa – anoti pavamire parizvino semaGlamour Boys palog table hapafadze, handipo pavo chaipo uye zvakafanana nekuve mu “madhaka” nekudaro vari mushishi yekugadzirisa mamiriro ezvinhu aya.   Mwaka uno zvinhu hazvisi kunyatsofamba zvakanaka kuchikwata ichi icho chinove chikuru munyaya dzenhabvu muZimbabwe uye parizvino chiri panhamba 10 palog table.   Mamiriro ezvinhu kuDeMbare nguva yadarika akambenge aita manyama amire nerongo izvo zvakamboona Samaita achibviswa pachigaro chekurairidza ndokutsiviwa naBiggie Zuze aive mutevedzeri wake asi ndokuzodzorwa zvakare pasina chinguva zvichitevera kudzingwa kwakaitwa Zuze basa.   Paakadzoka kuzorairidza chikwata ichi zvakare, Samaita akatsidza kuti anoda kushandura zvinhu.   “Sekuziva kwemunhu wese kubva kuvatsigiri kusvika kuvatungamiri vechikwata chino, patiri handipo patinofanirwa kuve tiri, ichi ndicho chokwadi.   “Dynamos inozivikanwa iri chikwata chekumusoro chichirwira mukombe kwete zviri kuitika gore rino.   “Tiri kufanirwa kushanda nesimba kuti tidzorere chikwata pachinofanirwa kuve chiri, pachakakodzera kugara,” anodaro Mutasa.   Apo mwaka wenhabvu wave kumboenda pamid-season break, Mutasa anoti chikwata chake chichagara pasi choongorora kuti chingazvisimbisa sei.   “Tichagara pasi toongorora mafambiro atange tichiita uye toronga kuti togadzirisa sei kuti mwaka wedu utinakire tibve mumadhaka atange tiri kuende kumusoro.   “Chikwata chinoda kusimbiswa asi zvinoda kutanga tagara pasi nevakuru toronga kuti tochisimbisa sei,” anodaro.   Kudzoka kwaMutasa kwakaita mutauro kuvatsigiri vazhinji avo vaida kuziva kuti akambenge abvisirwei pekutanga uye kuti kudzoka kwake kuchashandura zvinhu here kuchikwata ichi?   Zvisinei, Mutasa anoti, “Hatifanirwe kutarira zvakawanda, chikuru kuti tiri kufambisa basa here nemazvo. Chatiri kuda kuhwinisa chikwata chedu kuti chidzokere pachinofanirwa kugara chete, kwete kufunga zvakawanda.”   Zvichitevera kukunda kwakaita chikwata chake Nichrut 2-1 svondo radarika, Mutasa anoti ari kutarisira kuti mumitambo 17 inotevera kuti mwaka wegore rino uchipera, DeMbare inge yahwina mitambo 14 yosimukira kuenda pakanaka.   “Tichitarisa matambiro atakaita mimwe mitambo yedu yadarika, zvaisafadza chose icho ndicho chokwadi.   “Takarasa zvibodzwa zvakawanda saka tiri kutarisira kuti mumitambo inotevera tikahwina 13 kana 14 tinosimuka chaizvo kuenda kumusoro. Saka zvave kuda kuti tishande nesimba sechikwata,” anodaro.	https://www.kwayedza.co.zw/tiri-mumadhaka-mutasa/
business	Rimwe Sangano reVarimi Rotsigira Hurongwa hweKubhadhara Vachena Vakatorerwa Minda	Rimwe sangano revarimi reZimbabwe Farmers Union (ZFU), rinoti rinotambira nemufaro hurongwa hwehurumende hwekuti varimi vatema vari mumapurazi akatorerwa vachena vabhadhare mitero ichashandiswa mukuripa vachena ava budiriro dzavakanga vaita pamapurazi avo. Mukuru weZFU, VaPaul Zakariya vanoti kubhadhara zvivakwa nebudiriro zvakasiya zvaitwa nevachena ava kunopa varimi vechitema ava chiremera chekuti vakabhadhara zvavari kushandisa, kwete kuti vakaita zvekubvuta. “Handiona sekuti chingave chinhu chingaremera vanhu kuti vave ne ownership yakadzika pamusoro peminda yavanenge vachishandisa. Idanho rinokwanisa kuti ritipe chiremera munharaunda yatinogara uyewo nepasi rose kuti vakanga varipo paminda iyoyo vakabhadharwa,” VaZakariya vanodaro. VaZakariya vanoti kubhadhara kwavari kuita mari idzi kuburikidza nemitero iri kubhadhariswa varimi vakagariswa patsva ava hakusi kuti vari kutenga ivhu ravari kurima kwete. “Varimiri vanenge vachibhadhara zvivakwa nebudiriro dzakaitwa nevachena ava, kwete kuti tiri kutenga ivhu redu, kwete.” Mukutanga kwemwedzi uno gurukota rezveupfumi VaPatrick Chinamasa vakazivisa kuti hurumende yakanga yave kutanga kuita ongororo mumapurazi kuti ione kukosha kwakaita budiriro dzakasiiwa nevachena vakatorerwa mapurazi ava. Vakati izvi ndizvo zvinozovapa ruzivo rwekuti murimi oga oga obhadhara marii, uye murimi wechichena akabviswa papurazi apa anozopiwawo marii. Kutanga muna 2000, vachena vanodarika zviuru zvina vanonzi vakabviswa zvine chisimba pamapurazi avo achipiwa kune vatema, asi minda mizhinji yakararira nekuda kwekushaiwa zvikwanisiro kwevarimi vatsva ava. No media source currently available 	https://www.voashona.com/a/zimbabwe-politics-farm-compensation-zfu-zakariya/3249223.html
sports	PSL yorodza mazino	  PREMIER Soccer League inoti zvikwata zvine vatsigiri vachabatwa nemhosva yekuita mhirizhonga kumitambo zvichabvisirwa zvibodzwa kana kubhadhariswa faindi inorwadza, pakati pezvimwe zvirango.   Achitaura neKwayedza svondo rino apo mitambo yePSL iri kutarisirwa kudzoka zvichitevera kumbomiswa kwayakaitwa svondo radarika nekuda kwemhirizhonga, mutauriri wePSL, Kudzai Bare anoti kune matanho akawanda avakakurukura nezvawo svondo radarika ayo vari kuendesa kubhodhi ravo iro richagara svondo rino kuti agozeyewa.   Izvi zvinotevera musangano wakaitwa nePSL wekutsvaga nzira dzekupedza mhirizhonga nemapoka anosanganisira mapurisa eZimbabwe Republic Police, Sports and Recreation Commission, zvikwata zvenhabvu nevaridzi vepembe.   “Tine zvakawanda zvatakakurukura izvo tichapira kubhodhi redu iro richagara pasi pamusangano weAGM. Kana bhodhi rapasisa, tichazozivisa nyika yose kuti ndeapi matanho atichatora.   “Mamwe ematanho aya anosanganisira kubvisira zvibodzwa chikwata chine vatsigiri vanenge vakonzeresa mhirizhonga kana kuchibhadharisa faindi yakasimba. Nyaya yemhirizhonga iyi ihombe saka tiri kushanda zvakasimba kuti tigoipedza nhabvu itambwe munharaunda yakasununguka,” anodaro.   Bare anoti PSL ine basa guru rekubata mukushanda nemapoka akasiyana anosanganisira vatsigiri venhabvu avo vavachaita hurukuro navo yekutsvaga nzira dzekupedza mhirizhonga inoitika kunhandare kuitira kuti mitambo ifambe zvakanaka.   Anoti vanozviziva kuti mamwe ematanho avachatora achabatsira zvakasimba kupedza mhirizhonga sezvo hakuna vatsigiri vanoda kuona chikwata chavo chichibvisirwa zvibodzwa.   “Tichashanda nehutungamiri hwevatsigiri vezvikwata tichionesana panyaya yemhirizhonga iyi.   “Tinoziva kuti vatsigiri venhabvu vanoda kuona zvikwata zvavo zvichibudirira naizvozvo danho rakadai sekubvisira zvibodzwa chikwata chine vatsigiri vanoita mhirizhonga zvichabatsira sezvo pasina anoda kuona chikwata chake chichibvisirwa zvibodzwa zvichinzi ndiye akonzera mhirizhonga,” anodaro.   PSL, anodaro Bare, ichange ichishandawo zvakanyanya nemapurisa eZRP izvo zvichaona vatsigiri vanenge vabatwa vachiita mhirizhonga vachisungwa uye kutemerwa zvirango zvekusatsika kunhandare dzenhabvu kweupenyu hwose.   “Iyambiro iyi kuvatsigiri venhabvu vanoita mhirizhonga kuti anenge abatwa achasungwa. Isuwo tichamutemera zvirango zvekuti hatidi kumuona achitsika kunhandare dzenhabvu dzemuno.   “Saka kana mutsigiri wenhabvu achida kuramba achiona nhabvu akasununguka, ngaasaite mhirizhonga, ngaangouye atsigire chikwata chake,” anodaro Bare.   Zvakadaro, mumitambo iriko svondo rino, ichaona Dynamos FC ichisangana neHerentals nemusi weSvondo mumutambo uchabuda paterevhizheni itsva ichangoparurwa yeZTN Prime, kuchiti CAPS United iri kunanga kuLuveve uko ichasangana neBulawayo Chiefs.   Musi weMugovera, Highlanders ichange iri kuKariba uko ichatatsurana neZPC Kariba kunhandare yeNyamhunga Stadium.   Harare City ichasangana neBulawayo City nemusi weMugovera mumutambo zvakare uchabuda paZTN Prime.	https://www.kwayedza.co.zw/psl-yorodza-mazino/
health	Mapiritsi eAbacavir Oshomekera Vanorarama neHIV/AIDS?	No media source currently available Vamwe vevanorarama neHIV/AIDS vari pamapiritsi anonzi e “second line” vanoti vava kutyira hupenyu hwavo sezvo mapiritsi e Abacavir ari kunetsa kuwana. Mapiritsi aya anotengwa kubva kunze kwenyika. Mumwe wevanorarama neHIV, Amai Veronica Sikaka, vanoti vakatanga kumwa mapiritsi eAbacavir muna 2010. Vanoti panguva yese iyi yavanga vachimwa mapiritsi aya, vanga vasati vamboita dambudziko rekushaya mishonga yavo. Asi Amai Sikaka, avo vanotorera mapiritsi avo kuChitungwiza, vanoti vave kushungurudzika zvikuru sezvo vari kupiwa mapiritsi emazuva mashoma ipo nguva yese yapfuura vaipiwa mapiritsi emwedzi mitatu. Amai Sikaka vanotiwo kunyange hazvo mapiritsi aya achiwanikwa muzvitoro zvemapiritsi, havakwanisi kuatenga sezvo achidhura kwavari sezvo vari kutotambura kuwana mari yekuti vararame zuva nezuva. Izvi zvinotsigirwawo naAmai Rosemary Mhashu vanoraramawo neHIV vachishandisawo mapiritsi mamwewo. Amai Mhashu vanoti nekuda kwekuti vave kupihwa mapiritsi aya ari mashoma, kudzokera dzokera kuchipatara vachinotora mapiritsi kuri kukanganisa raramo yavo sezvo vachirarama nemabasa emaoko. Sachigaro weZimbabwe National Network of People Living with HIV, VaSabastian Chinhaire, vanoti nhengo dzavo zhinji kunzvimbo dzakasiyana siyana dziri kuchema nekushaikwa kwemapiritsi e “second line.” VaChinhaire vanoti vava kutyira kuti vanhu vakashaya mapiritsi aya, pavanozoanwa, anozotadza kushanda zvakanaka. Rimwe gweta rinorwira kodzero dzevanhu muZimbabwe Lawyers for Human Rights, Muzvare Agnes Muzondo, vanoti sezvo bumbiro remitemo yenyika richipa kodzero yehutano, hurumende inofanirwa kuwona kuti pawanikwa mari yakakwana yekutenga mishonga inodiwa munyika. Asi munyori mubazi rezvehutano, Doctor Gerald Gwinji, vakati munyika mune mapiritsi anokwanira vanhu kwemwedzi gumi nemitatu inotevera. VaGwinji vanotiwo dzimwe nguva vanhu vanopihwa mapiritsi emavhiki maviri pachinzvimbo chemwedzi mitatu nekuti mapiritsi anenge asati asvika kunzvimbo dzavo kubva kwaanochengeterwa vachiti asi izvi vari kuzvigadzirisa. Bazi rezveutano rinoti pavanhu vanosvika mirioni imwechete varikumwa mapiritsi emaARV munyika, vanhu zviuru makumi matatu nezvina ndovari pamapiritsi e “second line”.  	https://www.voashona.com/a/zimbabwe-abacavir-health-shortage-hivaids-gerald-gwinji/4053140.html
business	ZCTU Yoyambira Hurumende Kuti Iremekedze Zvibvumirano Zvinoitwa muTNF	Sangano rinomirira vashandi reZimbabwe Congress of Trade Unions, ZCTU, rinoti hurumende haisati yapindura chikumbiro chayo chekuti hurumende isiyane nenyaya yekurambidza kushandiswa kwemari yekunze. Sangano iri rinoti kusavimbika kwehurumende kuchapa kuti vashandi vapinde mumigwagwa. Munyori mukuru weZCTU, VaJaphet Moyo, vaudza Studio7 vanoti zviri pachena ku kuti hurumende haisi kuremekedza nyaya dzevashandi pasi pehurongwa hwe Tripartite Negotiating Forum, TNF. VaMoyo vanoti vashandi vanoda chose kutaurirana nehurumende nevashandirwi asi vanoda vanhu vakavimbika. Hurumende yakadzora kushandiswa kwemari yemuno kana kuti Zimbabwe Dollar mwedzi uno pachishandiswa SI 142 izvo zvakashamisa vanhu vakawanda. VaMoyo vanoti havabvumirani neWorld Bank panyaya yavo yekusimudzira Zimbabwe panyaya yekufambisa zvinhu zvakanaka munyaya dzemabhizimisi. VaMoyo vanoti masangano akaita seWorld Bank ne International Monetary Fund masangano anoita zvinhu zvinofadza vatongi kwete veruzhinji. Mukuru wesangano weZimbabwe Democracy Institute, Doctor Pedziysai Runhanya, vaudza Studio 7 kuti kunyange hazvo zvichiita sekuti World Bank ne IMF dziri kunakirwa nezviri kuitwa neZimbabwe, masangano aya anoita zvisingafadze veruzhinji. Hatina kukwanisa kutaura negurukota rezvevashandi, Amai Sekesai Nzenza, kuti timwe divi ravo panyaya iyi sezvo vanga vasingadaire nharembozha yavo. Asi ZCTU iri kuramba yakatsika madziro ichiti hurumende ikatadza kubuda nehurongwa hunotambirwa nevashandi paichaita musangano wayo wedare remakurukota, vashandi vacharatidzira zvakasimba. ZCTU yakadaidzira kuti vanhu vagare mudzimba dzavo muna Ndira kwemazuva matatu. Mumhirizhonga yakaitika mumazuva matatu aya, pane vanhu vakapfurwa vakafa, uye mazana nemazana evanhu vakasungwa. No media source currently available 	https://www.voashona.com/a/zctu-warns-govt-to-respect-tnf-pacts/4999195.html
politics	VaLumumba Vorohwa neKutorwa neMapurisa	"VaAcie Lumumba avo vakaparura bato ravo rezvematongerwo enyika nemusi weChina rinonzi Viva Zimbabwe vanonzi vasungwa uye kurohwa nevanhu vasiri kuzivikanwa. VaLumumba vakaparura bato ravo iri kuAmbassador Hotel muHarare Munyori anoona nezvemutemo mubato idzva iri VaAgency Gumbo vaudza Studio 7 kuti VaLumumba varohwa panze pehotera iyi. ""VaLumumba pavangobuda muhotera mavanga vari vabva vangorohwa nevanhu vatisiri kuziva kuti ndivananai."" VaGumbo vatiwo VaLumumba vabva vadaidzwa nemapurisa kuHarare Central Police Station. ""VaLumumba vadaidzwa kumapurisa vachinzi vange vari kuda kubvunzurudzwa nemapurisa. Asi patazoyedza kuvafonera panharembozha yavo vange vasingadaire nharembozha yavo. Ikozvino hatisi kuziva kuti vari kupi."" VaLumumba pakuparura bato ravo vanonzi vakatukirira mutungamiri wenyika VaRobert Mugabe. Studio 7 yayedza kutaura naVaLumumba panharembozha yavo asi vange vasiri kudaira."	https://www.voashona.com/a/zimbabwe-matongerwo-enyika/3399134.html
sports	Osimudzira mureza weZim. . . Chiwenga akapihwa mubairo weFootball BlackList 2019 Award	  NYANZVI yechidzimai inomiririra vatambi venhabvu vazhinji vanotambira kuEurope, Ellen Chiwenga, akasimudzira mureza wenyika nguva pfupi yadarika apo akahwina mubairo weFootball Blacklist 2019 Award kuEngland.   Chiwenga — uyo ane rezinesi rekushanda achimiririra vatambi venhabvu raakapihwa nesangano reFederation International de Football Association (Fifa) — akawanikwa ariye ega mudzimai wekutanga kubva muAfrica kupiwa mubairo weFootball BlackList 2019 Award pamhemberero dzakaitirwa kuLondon nguva pfupi yadarika.   Mudzimai uyu zvakare ane marezinesi akasiyana ekushanda munhabvu anosanganisira Football Association of England License (FA), Association of Football Agents (AFA) neWoman in Football (WIF).   Mubairo weFootball Blacklist Award — uyo unokotsverwa nesangano reFootball Blacklist Organisation — unopihwa kuzvizvarwa zvemuAfrica nezvekuCaribbean Islands avo vanenge vachiita basa guru mukushandura nhabvu munyika yeEngland.   Chiwenga akapihwa mubairo weCommercial Section uyo unove muboka rekushambadza nhabvu pamwe nekuisimudzira.   Achitaura neKwayedza ari kuLondon uko anogara, Chiwenga anoti vanhukadzi vanogona kushanda mubasa rekumirira vatambi venhabvu sezvinoitwa nevanhurume vane mukurumbira vakadai saJorge Mendes naMino Raiola avo vanomirira vatambi venhabvu vakuru pasi rese vanosanganisira Cristiano Ronaldo, David de Gea, Zlatan Ibrahimovic naPaul Pogba.   Mibairo yeFootball Blacklist yakatangwa mugore ra2009 uye Chiwenga ndiye mudzimai wekutanga kubva kuSouthern Africa kuhwina mubairo uyu.   Vamwe vakambohwina mubairo uyu vanosanganisira Yaya Toure wekuCote d’Ivoire, Rio Ferdinand wekuEngland kozoti Rachey Yankey uyo aimbotambira chikwata cheEngland chemadzimai.   “Ndinonzwa kufara nekuremekedzwa kwandaita, zvichibva kune mudzimai wekutanga kuva nerezinesi zviri pamutemo reFifa mune zvemuitambo kuUnited Kindom, Rachel Anderson.   Zvinhu zvinotisimudzirawo nekutipa shungu kuti sevanhukadzi tiite mabasa ayo anonzi ndeevanhurume bedzi,” anodaro Chiwenga.   “Mubairo uyu hauna kusimudzira ini bedzi asi mureza wenyika yeZimbabwe, dunhu reAfrica, vanhukadzi pamwe nevanhukadzi vari mune zvenhabvu munyika dzakasiyana-siyana,” anodaro.   Kushanda kukuru kwaari kuita munhabvu zvakamuona achiremekedzwa kunyika dzakasiyana uye achigadzwa zvigaro zvinosanganisira kuve Global Goodwill Ambassador of Bring Hope Humanitarian Foundation (BHHF) naAmbassador weKarachi FC kunyika yePakistan.   “Shuwiro yangu ndeyekusimudzira nhabvu muAfrica, zvakare ndine chido chekuti dai ndawana mukana wekusimudzira matarenda kunyangwe kwandinobva zvakaita sekuvakwa kwenhandare dzenhabvu, kusimudzira matarenda evana muzvikoro,” anodaro Chiwenga.   Anoenderera mberi achiti, “Vechidiki vanoda kusimudzirwa, vamwe nekushaya mikana yekuratidza matarenda avo vave kuita zvekunwa nekuputa zvinodhaka.   Isu tiripo pakuvapa mikana yekusimudzira matarenda aya vararame hupenyu hunoyevedza nekuda kwekuti ndivo vatungamiri vemangwana.”	https://www.kwayedza.co.zw/osimudzira-mureza-wezim-chiwenga-akapihwa-mubairo-wefootball-blacklist-2019-award/
business	Chizvarwa cheZimbabwe Chiri muAmerica, VaNdenda, Vobata Pamwe neMasangano Akawanda muKusimudzira Vechidiki neNharaunda kuZimbabwe	Muchirongwa chedu chatinotarisa zviri kuitwa nevana veZimbabwe vari kunze kwenyika, svondo rino tine hurukuro naVaInnocent Ndenda vari mudunhu reTexas muAmerica asi vachibva kuHwedza mudunhu reMashonaland East. VaNdenda, avo vakaenda kuAmerica muna 2016, vanoti kunyange hazvo vachishanda samaneja pane imwe kambani kwakare kuTexas, vakaramba vachienderera mberi nemabasa avo avaiita vachiri kumusha, ekubatsira vanoshaya pamwe nekusimudzira nharaunda yavanobva. Pari zvino vanoti vari kushanda nemasangano matatu anoti reMubatirapamwe Trust, iro rinobatsira vanenge vachishandisa zvinodhaka, reMakoni North District Association, rakanangana nenyaya dzebudiriro, pamwe nereGlobal Exchange Program, iro rinobatanidza vanhu vanobva kunyika dzakasiyanasiyana. VaNdenda vanoti shuviro yavo ndeyekuona vana veZimbabwe vachiisa misoro pamwe vosiyana nehumbimbindoga, vachiti chose chinezwi rekuti kubatana chinobudirira. Vanoti ivowo vane shuviro yekuti vange vachizorangarirwawo mune remangwana semunhu akabatsira mukushanda nevamwe kubatanidza vanhu kuti vavandudze magariro avo. No media source currently available 	https://www.voashona.com/a/6827335.html
sports	Vakawanda Votadza Kuona World Cup neKudzimwa kweMagetsi	Vanhu vakawanda muZimbabwe vari kutadza kuona makundano avanofanira efifa World Cup nenya yekudzimwa kwemagetsi neZESA Saudi Arabia nhasi yashamisa pasi rose nekurova Argentina 2-1 pamutambo weWorld Cup kuQatar muGroup C. Vakawanda vange vachitarisira kuti Argentina ichasimudza mukombe uyu. Asi muZimbabwe vamwe havana kuona mutambo uyu sezvo kwange kusina magetsi. Nzvimbo zakawanda munyika dzatarisana nedambudziko guru remagetsi ari kuenda mangwanani odzoka pakati pehusiku panguva iyo mitambo ye2022 World Cup inenge yapera. Vanoitawo zvekubheja vatarisana nedambudziko guru sezvo nzvimbo dzavanotambira dziri kuswera dzakavharwa nekushaya magetsi. Muzvinabhizimisi VaInnocent Mutenha avo vane mabhawa muWarren Park nekuKuwadzana vanoti magetsi avakanganisira basa panguva ino yeWorld Cup. Nemhaka yekushaikwa kwemagetsi uku, vakawanda nezuro vakatadza kuona mutambo weWorld Cup wavaishuwira pakati peSenegal neNetherlands uyo Senegal yakarohwa 2-0. Mutambo weSenegal unotevera uriko neChishanu apo iri kusangana neQatar.MMuongorori wemutambo wenhabvu VaTinashe Museti vanoti Qatar inofanira kukunda kana kuti huhwandu hwevanhu vemuQatar mudzinhandare kumakundano aya hunodzikira. Zvimwe zvikwata zviri mugungano rine Qatar neSenegal iEcuador pamwe neNetherlands. Brazil iyo veruzhinji varikutarisira kuti ichatora mukombe uyu iri kupinda munhandare neChina apo iri kusangana neSerbia. Vakawanda kusanganisira mukuru weZimbabwe National Soccer Supporters Association VaJoseph Mutawu vanoti mukombe uri kuenda nemaSamba Boys aya. Asi vaongorori vemutambo uyu vanoti hapana chikwata chiri pamberi vachiti chimwe cheArgentina, Belgium, France, Germany neNetherlands chinokwanisa kutorawo mukombe uyu. Munyori wezvemutambo wenhabvu anogara kuEngland Admire Muhimeke anoti Argentina kana Germany ndidzo dzinogona kutora mukombe uyu. Panyaya yemagetsi, mutauriri weZesa VaGeorge Manyaya vanoti Zesa haikwanise kubuditsa hurongwa hwenguva dzinodzimwa magetsi nekuti dzimwe nguva kudzima uku kunosangana nekufa kwezvinotakurisa moto wacho. Vanoti veruzhinji vanofanira kujairira kudzimwa kwemagetsi kwenguva refu kuri kuitika uku. Izvi zvinoreva kuti vakawanda munyika vachatadza kuona mitambo yakawanda. Makundano eWorld Cup aya ayo akatanga nezuro achapera musi wa 18 Zvita. No media source currently available	https://www.voashona.com/a/6846378.html
sports	‘Mabhinya’ ava kuda Graham Potter	  CHIKWATA chenhabvu chekuEngland, cheChelsea chinonzi chiri kuita hurukuro nemurairidzi weBrighton & Hove – Graham Potter – uyo wavanoda kuti agotsiva Thomas Tuchel zvichitevera kudzingwa basa kwaakaitwa nezuro.   Varairidzi vakawanda vanosanganisira Zinedine Zidane naMauricio Pochettino vange vachifungidzirwa kuti vanogona kutsiva Tuchel sevarairidzi ve”Chele” kana kuti “Mabhinya”, asi pane mashoko anoti Potter ndiye ari kudiwa neChelsea.   Chikwata cheBrighton & Hove chakatopa Potter mvumo yekuti akurukure neMabhinya uye zvikafamba zvakanaka, anotarisirwa kunge akagara pabhenji reChelsea svondo rino apo ichasangana neFulham.   Kana Chelsea ikaita chibvumirano naPotter, inotarisirwa kubhadhara mari inosvika 12 miriyoni paunzi yekumutenga kubva kuBrighton.	https://www.kwayedza.co.zw/mabhinya-ava-kuda-graham-potter/
business	EU Inobatsira Zimbabwe neMamiriyoni Makumi Manomwe eMadhora	Sangano reEuropean Union, EU, rapa Zimbabwe mamiriyoni makumi manomwe emadhora ekuAmerica semari ichishandiswa mukabatsira kupedza nzara yakatarisana neveruzhinji uye kubatsira munyaya dzehutano nekurima. Izvi zvaziviswa nemumiriri weEU muZimbabwe, VaTimo Okonnen, pamusangano waitwa nechikwata cheEU nechikwata chehurumende yeZimbabwe pamusangano wekuedza kugadzirisa hukama pakati peZimbabwe neEU. VaOkonnen vati kuvandudzwa kwenyaya dzezvematongerwo enyika, hupfumi pamwe nekupedza huori zvinhu zvakakosha kuitira kuti hurumende yeZimbabwe ikwanise kudyidzana nedzimwe nyika zvakanaka. Mashoko aVaOkonnen anouyawo apo mutungamiri weMDC, VaNelson Chamisa, vakati hapana vekunze vanoda kusima mari yavo munyika isina kugadzikana, uye izere nehuori pamwe nekusachengetedzwa kwemitemo. Nyaya yekuchengetedzwa kwemitemo nekodzero dzevanhu inyaya yanga iri mudariro zvakare pakati hurumende yeZimbabwe neEU nhasi. Zvichakadai, vakafanobata chigaro chegurukota rezvinoitika kunze kwenyika, VaJuly Moyo, vati vane chivimbo chekuti zvese zvavanenge vasingawirirane neEU vachasvika pakunzwisisana. Hukama pakati peZimbabwe neEU nedzimwe nyika dzekumavirira hwakatanga kusamira zvakanaka pakatemerwa zvirango vaimbove mutungamiri wenyika, VaRobert Mugabe, pamwe nevamwe vavo vari muZanu PF zvichitevera kutyorwa kwekodzero dzevanhu munyika uye kusafambiswa zvakanaka kwesarudzo. Zvichakadai, hurumende yaVaEmmerson Mnangagwa inoti zvirango zvavakatemerwa ivo nevamwe vari muZanu PF zvinofanira kubviswa ichiti zvirango izvi zviri kunze kwemurawo uye zviri kurwadza ruzhinji rweZimbabwe. Asi veEU pamwe neAmerica dzinoti hurumende yeZimbabwe inofanira kuvandudza nyaya dzezvematongerwo enyika pamwe nekuona kuti kodzero dzeveruzhinji dzachenegetedzwa zvirango izvi zvisati zvabviswa. No media source currently available 	https://www.voashona.com/a/eu-helps-zimbabwe-with-70-million-dollars-to-fight-hunger-diseases-etc/5175879.html
sports	Tauya muPSL zvachose: Samaita	  MURAIRIDZI weGreen Fuel FC — Lloyd “Samaita” Mutasa — anoti chikwata chake icho chakapinda muCastle Premiership (PSL) kekutanga mwaka uno, hachina kuuya kuzongozadzikisa chete sezvimwe zvikwata asi vanotoda kurwira mikombe yakawanda.   Green Fuel FC yakapinda muPSL mushure mekunge yahwina mukombe weEastern Region Division One uko yaitamba nhabvu inodakadza.   Samaita anoti kare zvikwata zvaiwanzopinda muPSL zvaitarisirwa kuti zvinopinda zvichingodzokera kuDivision One.   Asi anoti chikwata chake maEthanol Boys, sezita remadunhurirwa reGreen Fuel, chauya zvachose muPSL.   “Tauya zvachose, tasiyana nezvimwe zvikwata zviye zvinoti zvikapinda muPSL zvinodzokera kuDivision One pasina chinguva. Isu tinoda kuramba tiri muPSL togorwira mikombe yakawanda.   “Chikwata chedu chine vatambi vakawanda, vamwe vasati vambotambira muPSL vanoda kugadzira mazita avo saka vatori nehukasha hwekuda kurakidza matarenda avo. Tine chivimbo chekuti vachabata basa sebasa,” anodaro.   Samaita anoti akaumba chikwata chine vatambi vasati vambotambira muPSL pamwe chete nevave nenguva vachitamba muleague iri avo vachabatsira kurakidza gwara kune vechidiki vari kusimukira.   “Ukaenda kana kuEurope chaiko, vatambi madhara anotodiwa anenge arimo muzvikwata zvakasiyana nechinangwa chekusimbisa chikwata pamwechete nekurakidza gwara kune vatambi vechidiki,” anodaro Samaita.   Kupinda kwakaita Green Fuel FC muPSL chakabva chaita chikwata chekutanga kubva kuChisumbanje kutambira nhabvu yacho league iri.   Samaita anoti kuChisumbanje vatsigiri vamirira kutanga kwenhabvu izvo zvichavapawo mukana wekuona zvikwata zvikuru zvenhabvu zvemuno zvakaita seDynamos, Highlanders neCAPS United.   “MuChisumbanje vanhu vari kufara zvikuru, ndekekutanga aka nhabvu yePSL ichiuya uye vamirira kuda kuona chikwata chavo chichitamba nezvikwata zvikuru zvenhabvu munyika.   “Vamwe vacho havasati vamboona Dynamos, Highlanders, CAPS United neFC Platinum dzichitamba saka kwavari chinhu chikuru kuona zvikwata izvi zvichiuya kuzotambira muChisumbanje.   “Kuno kune vanhu vane mabhizimisi vakawanda, ndiri kutoona kuti vari kumhanya-mhanya kugadzirira mabhizimisi avo nekuti vanoziva kuti nhabvu paichatanga vachaita mari apo panenge pachiuya zvikwata zvakawanda kuzotamba nesu,” anodaro Samaita.   Pari zvino, Green Fuel iri musvondo rayo rechipiri yatanga kuita gadziriro dzemwaka wa2023 uyo unotarisirwa kutanga munaKukadzi.   Vazhinji vanoziva Samaita achitamba nhabvu apo akaita mukurumbira achitambira Tanganda FC yekwaMutare ndokuzoenda kuDynamos uko akanohwina mikombe yakawanda zvikuru.   Achiri kuTanganda, Samaita akatamba nhabvu yainwisa mvura izvo zvakaona achishevedzwa kunzi ndiPele wenhabvu wekuTanganda uye kana achifamba muguta reMutare vatsigiri venhabvu vakamuona vanomushevedza kuti Mambo Mutasa wenhabvu.   Samaita anobva muimba yehushe hwekwaMambo Mutasa kuManicaland.   “Tisu taive muchikwata cheTanganda chakatamba muPSL chikahwina mukombe weCastle Cup mugore ra1993. Saka nhasi ndikafamba maMutare ndinenge ndichingoshevedzwa kunzi Mambo Mutasa wenhabvu, rukudzo rwandinopihwa nekuda kwebasa randakabata ndichitambira kuchikwata ichi.   “Kare kwaive nemumwe mutori wenhau akandishevedza kuti ndini Pele weTanganda, saka ndinongotenda kuti ndinoyemurwa nevekwangu kwandakabva,” anodaro.   Vanakomana vaSamaita vaviri, Wisdom naPanashe, vese vakatevera matsimba ake sezvo vanotamba nhabvu.   Wisdom, uyo anotambira Black Rhinos, akambotambira FC Platinum, Dynamos, CAPS United, Motor Action neSenica yekuSlovakia kuchiti Panashe anotambira Manica Diamonds.	https://www.kwayedza.co.zw/tauya-mupsl-zvachose-samaita/
politics	MDC Alliance Yokumbira Musangano neZEC	Mubatanidzwa unopikisa weMDC Alliance wanyora tsamba kuZimbabwe Electoral Commission kana kuti ZEC uchikumbira kuita musangano nekomisheni iyi kuti vazeye nyaya dziri kunetsa dzakanangana nesarudzo, idzo dzasarirwa nemazuva makumi maviri nemashanu chete. Mutsamba yanyorwa naVaJameson Timba, avo vari kumiririra vari kukwikwidza musarudzo dzemutungamiri wenyika vakamirira MDC Alliance, VaNelson Chamisa kuZEC, mubatanidzwa uyu unoti uri kuda kuona gwaro richashandiswa pakuvhota uye kuti richachengetedzwa kupi. Mumashoko avo, VaTimba vanotiwo vanodawo gwaro revavhoti rine mifananidzo re Biometric Voter Registration. Sachigaro weZEC Amai Priscilla Chigumba vanoti vakagadzirira kuita musangano nemapato ose ari kukwikwidza musarudzo kuti vazeye zvichemo zvavo. VaChamisa vachinyora padandemutande ravo reTwitter vanoti vanyorerarawo kuvatungamiri venyika dzemuSADC neAfrican Union nezvemamiriro akaita zvinhu muZimbabwe. Asi nyanzvi munyaya dzezvematongerwo enyika VaMaxwell Saungweme vanoti zvichemo zvine mubatanidzwa weMDC Alliance zvakakosha asi hapachina nguva yekuti zvigadziriswe sarudzo dzisati dzaitwa. No media source currently available 	https://www.voashona.com/a/zimbabwe-politics-mdc-alliance-zec-meeting/4470145.html
business	Mafuta eKufambisa Dzimotokari Oshaikwa muNyika	Pane mashoko ekuti Zimbabwe yasara nemafuta ekufambisa dzimotokari asara munyika anokwana svondo rimwe chete chete sezvo Reserve Bank of Zimbabwe iri kutatarika kuwana mari yekunze yekupa vemagaraji kuti vatenge mafuta aya. Mune dzimwe nzvimbo dzakawanda munyika, motokari dzakawanda dzange dziri mumutsetse dzichitsvaga mafuta peturu nedhiziri. Izvi zviri kuitika kunyangwe hazvo mutungamiri wenyika VaEmmerson Mnangagwa vakazivisa vanhu kwaZvimba, Mashonaland West neMugovera kuti mafuta aya harisi dambudziko. Hurumende yakambozivisawo kuti yainge yawana chikwereti chekutenga mafuta. Hatina kukwanisa kubata gavhuna weRBZ Doctor John Mangudya kuti tinzwe divi ravo sezvo nharembozha yavo yange isiri kudairwa. Gurukota rezvemhando dzemoto Doctor Joram Gumbo vanoti zvinhu zvinenge zvisina kumira zvakanaka kuRBZ panyaya yemari. Vati izvi zviri kukonzerwa nenyaya yekuti zvinhu zvinoda mari yekunze zvawandisa. Mashoko aya atsinhirwawo negurukota rezvemari Muzvinafundo Mthuli Ncube avo vati mari yave kushomeka sezvo RBZ yave kubhadhara mari dzakawanda kune vanochera goridhe neplatinum. Vamwe vemakambani ekunze akaita seRio Zimbabwe vange voendesa RBZ kumatare idzimhosva nekukundikana kuvapa mari dzavo. No media source currently available 	https://www.voashona.com/a/mafuta-ekufambisa-dzimotokari-oshaikwa-munyika/4678232.html
business	Vashandi Vanoti Vanoda Kuwedzerwa Mari Sezvo Zvinhu Zvose Zvave Kudhura	Mitengo yezvinhu zvakawanda munyika yatanga kukwira zvakanyanya uko vashandi vari kugunun’una kuti havasi kuwedzerwa mari. Mapazi nemakambani akawanda ehurumende akaita seredzidzo, Zimbabwe Energy Authority, Zimbabwe National Road Authority, Zimbabwe Electricity Authority, neZimbabwe Revenue A,uthority, akawedzera mari dzemitero izvo zviri kuitwawo nemakanzuru nevemabhizimisi. Makambani enharembhozha eEconet neNetOne akawedzerawo mari achiti ainge apihwa mvumo nePOTRAZ. Munyori mukuru weZimbabwe Congress of Trade Unions, VaJaphet Moyo, vatenda kuti mushandi ari kutsenga mhandire nemavende uye vanodawo kuwedzera mari dzemihoro. Peturu yakawedzerwa kubva padhora nemasendi makumi maviri nematanhatu kusvika padhora nemasendi makumi matatu parita. Mutungamiri weConfederation of Zimbabwe Retailers, VaDenford Mutashu, vati vemabhizimisi vave kumanikidzwa kukwidza mitengo nekudhura kwemafuta ekufambisa dzimotokari. Mashoko aya atsinhirwa nenyanzvi munyaya dzezvehupfumi, VaVictor Bhoroma, avo vati kukwira kwemitengo kuchakanganisa zvikuru chido chehurumende chekuti inflation idzike kusvika pazvikamu gumi kubva muzana. Nyanzvi munyaya dzezvemabhanga, VaGilbert Muponda, vatiwo kukwira kwemitengo yezvinhu kuri kukonzerwawo nekuti mabhodha haasati anyatsovhurwa zvopa kuti zvishoma zviri kupinda munyika zvidhure. Vanoongorora nyaya dzezvehupfumi vakazvimirira, VaMasimba Kuchera, vati zvinhu hazvina kumira zvakanaka kuvatengi vachiti zvikoro zvakawedzerwa mari. Asi gurukota rezvemaindasitiri, Dr Sekai Nzenza, vanoti hurumende iri kuyedza kugadzirisa hupfumi kuti hudzikame kuburikidza nezvirongwa zvakaita seNational Development 1 chemakore mashanu. Mutengo wepeturu uri kukwira pasi rose sezvo nyika dzakawanda dzovhura mabhizimisi mushure mekumbovhara nekuda kwechirwere cheCovid-19. Vanoongorora mutengo wemafuta ekufambisa dzimotokari pasi rose veGlobal Petrol Prices.Com vanoti Zimbabwe iri pakati penyika nhatu dzemuAfrica dzinodhura zvakanyanya mafuta aya izvo zvopawo kuti vemabhizimisi vakwidze mitengo yezvinhu. No media source currently available   	https://www.voashona.com/a/vashandi-vanoti-vanoda-kuwedzerwa-mari-sezvo-zvinhu-zvose-zvave-kudhura/5807700.html
health	Huwandu hweVanhu Vari Kurawara neCovid-19 muNyika Hwowedzera Zvakanyanya	Huwandu hwevanhu vari kurwara nechirwere cheCovid-19 munyika uho hwainge hwamboderera kusvika pazana nemakumi matanhatu nemana kana kuti 164 musi wa12 Gumiguru hwatanga kuwedzerazve zvakanyanya. NeMugovera bazi rezvehutano rakazivisa kuti vanhu makumi maviri nemumwe vakabatwa nechirwere cheCovid-19 munyika uye vose havana nhoroondo yekushanya kunze kwenyika. Izvi zviri kureva kuti vanhu vachiri kurwara nechirwere ichi vave mazana mana nemakumi matatu nevatatu kana kuti 433. MuBulawayo ndimo mune vanhu vakawandisa vari kurwara vanosvika zana negumi nevatanhatu, Harare ine makumi manomwe nemumwe, Matabeleland South ine makumi matanhatu nemumwe, Matabeleland North makumi mashanu nevatanhatu uye dunhu rine vanhu vashoma shoma vari kurwara iMashonaland West ine vanhu vasere. Huwandu hwevanhu vabatwa nechirwere ichi hwasvika pazviuru zvisere nemazana manomwe nemakumi masere nematanhatu kana kuti 8, 786. Vanhu vapora kusvika parizvino vave zviuru zvisere nemakumi mapfumbamwe nevatanhatu kana kuti 8, 096 mushure mekupora kwevanhu vasere neMugovera. Vanhu vafa nechirwere ichi kusvika parizino vave mazana maviri nemakumi mashanu nevanomwe kana kuti 257. Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika miriyoni imwe chete nezviuru mazana mapfumbamwe kana kuti 1, 9 million vabatwa nechirwere cheCovid-19 muAfrica. Vanhu vafa vasvika zviuru makumi mana nemasere ane zana nemana kana kuti 47, 104. Vapora vadarika miriyoni imwe chete nezviuru mazana matanhatu kana kuti 1, 6 million. South Africa ine vanhu vave kusvika zviuru mazana manomwe nemakumi mashanu kana kuti 750 000 vabatwa nechirwere icgi ndiyo ine vanhu vakawandisa vabatwa nekufa nechirwere ichi muAfrica. Huwandu hwevanhu vabatwa nechirwere checoronavirus pasi rose hwadarika mamiriyoni makumi mashanu nemana kana kuti 54 million. Johns Hopkins University yemuAmerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nekufa nechirwere ichi. Vafa muAmerica chete vanodarika zviuru mazana maviri nemakumi mana nemashanu kana kuti 245, 000, vabatwa nechirwere ichi vave kuda kusvika mamiriyoni gumi nechimwe kana kuti 11 miillion. Pasi rose vanhu vafa nechirwere ichi vanodarika miriyoni imwe chete nezviuru mazana mapfumbamwe kana kuti 1, 9. Asi vapora vachida kusvika mamiriyoni makumi matatu nemashanu kana kuti 35 million. Nyanzvi munyaya dzezvehutano uye vakambova mukuru wechipatara cheChitungwiza Dr Enoch Mayida vati vanhu vanofanira kugara vakangwarira nekuti vakarivara chirwere ichi chinogona kudzoka zvine hukasha zvochoiita muAmerica, Britain nedzimwe nyika. No media source currently available 	https://www.voashona.com/a/huwandu-hwevanhu-vari-kurawara-necovid-19-munyika-hwowedzera-zvakanyanya/5663231.html
business	GMAZ Inoti VaMnangagwa Vanoziva nezveNyaya yeMari Inofungidzirwa neParamende Kuti Haina Kufambiswa Zvakanaka	Sangano reGrain Millers Association kana kuti GMAZ nhasi razivisa paramende kuti rakabatsira Grain Marketing Board nemari yekugadzirisa matura ayo mushure mekunge rakumbirwa kuita izvi nemutungamiriri wenyika, VaEmmerson Mnangagwa, panguva yavaive mutevevedzeri wemutungamiriri wenyika zvakare vari sachigaro wedare remakurukota ainona nezvekuti nyika yawana chikafu chakakwana kana kuti Food Security pachirungu. Avo ndisachigaro wekomiti yeparamende inoona nezvekurima, VaJustice Mayor Wadyajena, vachikandirana makobvu nematete nasachigaro weGrain Millers Association of Zimbabwe, VaTafadzwa Musarara. VaMusarara, nhasi vaudza komiti yeparamende inoona nezvekurima, kuti vakapa kambani yehurumende yeGMB mari yekugadziria matura ayo muna 2016 mushure mekunge vakumbirwa kuita izvi naVaMnangagwa. Vaenderera mberi vakati vakaudzwa naVaMnangagwa kuti chirongwa cheCommand Agriculture chaizoburitswa goho rakanaka nekudaro vaida kuti GMB igadzisirise mataura ayo uye vaida kuti sangano ravo ribatsire panyaya iyi. Vati mushure mekutaura naVaMnangagwa, vakazoita mumwe musangano nevaive gurukota rezvemari, VaPatrick Chinamasa, apo vakazoita chibvumira chekubatsira GMB nemamiriyoni mapfumbamwe emadhora ekuAmerica. Vati vakabvumirana kuti hurumende yaizobhadhara mari iyi nekutengesera sangano ravo chibage nemutengo uri pasi izvo zvinove zvakazoitika. Kunyange hazvo VaMusarara vaburitsa magwaro avati anoratidza kuti mari iyi yakashandiswa kubva kubhanga ravo reMetbank pamwe nevanoongorora mari dzeGMAZ kana kuti auditors veBaker Tilly, GMB yaramba kuti yakawana mari kubva kuGMAZ. Mukuru anoona nezvekufambiswa kwemabasa muGMB, VaClemence Guta, vati GMB yakagadzirisa matura ayo nemari yaitengwa chibage nenhengo dzeGMAZ. Panyaya yekuti bazi rezvemari raiziva nezvekubatsira kwakaitwa GMB neGMAZ, VaWadyajena vati paramende yakanyorera kugurukota rezvemari Muzvinafundo Mthuli Ncube avo vakataura kuti hapana humbowo rweizvi mubazi ravo uye havana zvavanoziva nezvenyaya iyi. VaWadyajena vati nekuda kwaizvozvo VaNcube vakati hapana humbowo hwavaikwanisa kupa komiti yavo. Komiti yaVaWadyajena yati iri kuenderera mberi nekuongorora nyaya iyi uye inoda kuti GMAZ iendese kuparamende magwaro aya kaita chibvumirano chekubatsira GMB nebazi rezvemari nezvimwe zvingabatsire komiti iyi panyaya iyi. Mune imwewo nyaya, komiti yaVaWadyajena yange ichida kuziva kuti GMAZ yakashandisa sei mamiriyoni makumi maviri nemanomwe emadhora ekuAmerica ayakapiwa neReserve Bank of Zimbabwe. VaMusarara vati mari iyi yakashandiswa kutenga gorosi kunze kwenyika. Vati mari iyi haina kupihwa kuGMAZ asi kuti yakapihwa kukambani yeHolbud iyo inove kambani yaiunza gorozi munyika. Asi VaWadyajena vati komiti yavo haina kugutsikana nezvetaurwa naVaMusarara uye vati kuferefetwa kwakaita neparamende kumakmbani akaita seZimbabwe Revenue Authority, kwaratidza kuti GMAZ haina kana kumbotenga gorosi kubva kunze kwenyika asi kuti izvi zvakatoitwa neimwewo kambani inonzi Drostky. VaMusarara vabvuma kuti Drostky ikambani yavo uye VaWadyajena vati komiti yavo iri kuenderera mberi nekuongororo kuti sei Droskty iri iyo yaitenga gorosi kubva kunze kwenyika ichishandisa mari yainge yapihwa GMAZ. Mangwana komiti yaVaWadyajena iri kutarisirwa kushanyira makambani aVaMusarara anoti Drostky neAlpha Grain apo iri kuenderera mberi nekuongororo nyaya iyi. Nyaya iyi yaifanira kunge yakaitwa gore rapfuura asi VaMusarara vakanyorera kumutauriri weparamende VaJacob Mudenda vachiti vaida kuti inzikwe nekomiti inoona nezvekushandisa kwemari yehurumende sezvo vaiona VaWadyajena semunhu aive nedivi raakarerekera. Asi hutungamiriri weparamende hwakagara pasi hukaona zvakakodzera kuti VaMusarara vamire pamberi pekomiti yaVaWadyajena ndokuvatumira masamanisi azovaunza kudare nhasi. VaWadyajena varatidzawo kusafara kuti VaMusarara pamwe nevashandi veGMAZ vaitaura kumapepanhau nezveongororo iyi uye vati kana zvikaitika zvekare vachatongwa nenyaya yekuzvidza dare. VaMusarara avo vauya negweta ravo varambidzwa kushandisa gweta ravo uyewo mutauriri wesangano reGMAZ, VaGarikai Chaunza, avo vange vatora mhiko yekuti vape humbowo vadzingwa mudare vachinzi vange vave kukanganisa komiti iyi. VaChaunza vayambirwawo kuti vacharangwa kana vakaramba vachitaura pamusoro penyaya iyi. Ongororo iyi iri kuenderera mberi uye VaMusarara pamwe nedzimwe nhengo dzeGMAZ vanzi vachakokwa zvakare kudare. No media source currently available  	https://www.voashona.com/a/gmaz-inoti-vamnangagwa-vanoziva-nezvenyaya-inofungidzirwa-neparamende-kuti-haina-kufambiswa-zvakanaka/5303372.html
politics	Amai Chigumba Vovimbisa Gwaro reVavhoti Mushure Mekudhinda Mazita eVakwikwidzi	Sachigaro veZimbabwe Electoral Commission, Zec, Justice Priscilla Chigumba, vanoti komisheni yavo ichaburitsa gwaro rine mazita evanhu vakanyoresa kuvhota richashandiswa gore rino mushure mekunge komisheni iyi yaburitsa mazita evachakwikwidza muGovernment Gazette. Mapato anopikisa munyika ari kuchema chema kuti haasati apihwa neZEC gwaro revavhoti richashandiswa musarudzo, asi Justice Chigumba vanoti vachiri kugeza gwaro revavhoti uye gwaro iri richatanga kupihwa kuvanhu vese vari kukwikwidza musarudzo. Justice Chigumba vati panotove negwaro riripo iro rakaongororwa neveruzhinji uye rikashandiswa kuNomination Court. Vati gwaro iri ndiro rave kusukwa pasati paburitswa gwaro rekupedzesera. Amai Chigumba vati dambudziko rekuchema chema riripo nekuti mamwe mapato aida gwaro iri riri muchikamu chekuti rinogona kusandurwa zvekuti raizobuda risina kumira zvakanaka uye vakaona zvisingankodzeri kuvapa Voters Roll iri muchikamu ichi. Vati pari zvino vave kutarisa gwaro revavhoti kubva kumatunhu ese pamwe nevakanyoresa vasati vaburitsa gwaro rekupedzesera. Asi sachigaro verimwe sangano rinoongorora sarudzo, zvakare vari gweta, VaTrust Maanda, vati zviri kuitwa neZEC zviri kunze kwemutemo nekuti gwaro revavhoti rinofanira kunge ravepo zuva resarudzo risati ratombodomwa. VaMaanda vati zvinhu zvakanaka kuti dai ZEC yakangogadzirisa nyaya dzegwaro revavhoti kuitira kuti sarudzo dzisaite mutauro. Zvichakadai, vanhu vaswera vari chipata pata kutenga gwaro revavhoti risati rapepetwa kana kuti provisional Voters’ Roll kubva kuZEC uye vamwe vange vachipihwa ipapo asi vamwe vachinzi vadzoke mukati memazuva maviri. Vanoona nezvesarudzo muMDC inotungamirirwa naVaWelshman Ncube, VaHenry Chimbiri, ndemumwe weavo vakwanisa kutenga gwaro revavhoti. Vati vachada kuongorora kuti gwaro iri rinenge rine musiyano upi negwaro rekupedzesera. ZEC inotaririsirwa kuburitsa muGovernment Gazette mazita evanhu vese vachakwikwidza musarudzo nguva ipi zvayo. No media source currently available  	https://www.voashona.com/a/zec-says-complete-voters-roll-to-be-out-after-gazetting-of-candidates/4445753.html
health	Kushungurudzwa kweZvizvarwa zveKunze Zvichirambidzwa Kupinda muZvipatara neChikwata cheOperation Dudula muSouth Africa kwoenderera Mberi	Zvimwe zvizvarwa zveZimbabwe zviri muSouth Africa zvinoti zvinhu hazvichina kumira zvakanaka sezvo nyaya dzekushungurudzwa nezvizvarwa zvenyika iyi dziri kuenderera mberi, kunyange hazvo hurumende dzenyika mbiri idzi dziri kuti dziri kutaurirana. Nhengo dzechikwata cheOperation Dudula, icho chiri kurwisa kuti zvizvarwa zvekunze kweSouth Africa zvibude munyika iyi, dzaenderera mberi nekurambidza vekunze kupinda muzvipatara nemakiriniki zvehurumende zviri muJohannesburg nemuPretoria. Chikwata ichi changa chakamira pamikova yemakiriniki ari muJohannesburg anosanganisira Hillbrow Community Health Centre, uye chinonzi chakatanga kurambidza vekunze kupinda muzvipatara neMuvhuro apo chakavhara mukova wechipatara chikuru cheKalafong Provincial Tertiary Hospital chiri mudunhu re Gauteng. Nhengo dzebato rinopikisa reEconomic FreedomFighters (EFF) dzinonzi dzanga dziri pachipatara ichi neChitatu dzakagarira veOperation Dudula ava kuti vasarambidza varwere kupinda muchipatara ichi. Izvi zviri kuuya mushure mekunge mumwe mukuru wezvehutano mudunhu reLimpopo, Dr. Phophi Ramathuba svondo rapera vanyadzisa chimwe chizvarwa cheZimbabwe chairwara chiri mune chimwe chipatara mudunhu iri vachiti vekunze vari kupedzera vemuSouth Africa mishonga nezvikwanisiro. Studio 7 haina kukwanisa kunzwa divi rehurumende kanawo mapurisa panyaya iyi. Asi chimwe chizvarwa cheZimbabwe chiri muPretoria muSouth Africa, Mufundisi Richard Moyo, avo vari kutevera zviri kuitika, vanoti nhau iyi inhau inosiririsa uye kurwadza kuona zviri kuitwa vekunze nezvizvarwa zvaSouth Africa, uchiona kuti vari kushungurudzwa ava vanenge vari varwere kana vari kuperekedza varwere. Mufundisi Moyo vanoti kunyange hazvo mapurisa ari kuzama kubatsira, havaoni ari kuita zvinoita kuti kushungurudzwa uku kumiswe, vachiti vanopa mhosva yose iyi kuhurumende yeSouth Africa, iyo vanoti haisi kumisa chikwata cheOperation Dudula. No media source currently available 	https://www.voashona.com/a/6724050.html
health	Hurumende Yokurudzirwa Kubatsira Munguva yeCovid-19 neMari Yakasara Mubhajeti yeRTG's 9,8 Billion	Nyanzvi munyaya dzezvehupfumi dziri kukurudzira hurumende kuti ibatsire vanhu vave kuda kunonga svosve nemuromo nekuda kwekurudziro yekuti vagare mudzimba nekuda kwekupararira zvinotyisa kwoita chirwere cheCovid-19. Gurukota rinoona nezvemari, Muzvinafundo Mthuli Ncube, vanoti hurumende ine mari inodarika mabhiriyoni mapfumbamwe nezviuru mazana masere kana kuti 9,8 billion parutivi kana kuti budget surplus zvakonzerwa nekugona kwayo kushandisa mari zvine mwero. Munyori mukuru wesangano revanotengesa mumigwagwa reZimbabwe Chamber of Informal Economy Associations, VaWisborn Malaya, vanoti vanozviitira mabasa emaoko vari kunetseka uye vanoda rubatsiro. Vati sesangano vari kuyedzawo kubatsira vanhu asi zvinhu hazvina kumira zvakanaka. VaMalaya vati hapana hurongwa huripo kubva kuhurumende. Hatina kukwanisa kubata gurukota rezvemagariro evanhu, Muzvinafundo Paul Mavima, sesvo vange vasiri kudaira nharembozha yavo. Dzimwe nyanzvi munyaya dzezvehupfumi dziri kukurudzira hurumende kuti ishandise mari iyi kubatsira vanhu vemuZimbabwe vasiri kukwanisa kuenda kumabasa panguva iyo vamwe vemabhizimisi vave kukwidza mitengo yezvinhu muzvitoro uye kuwedzera mari dzemba nedzekufambisa. Mukuru wesangano reLabour and Economic Development Research Institute of Zimbabwe, Dr Godfrey Kanyenze, vati vanhu vanoda rubatsiro. Vati izvi zvinokwanisa kuitwa muhurukuro dzeTrripartite Negotiating Forum dzinounza pamwe chete hurumende, vashandi nevashandirwi. Nyanzvi munyaya dzezvemabhanga vari nhengo yeZanu PF, VaGilbert Muponda, vanoti zvakakosha kuti hurumende iite muonero wetwiza vachiti chikuru chinoda kuitwa kuti patengwe nhomba dzakawanda dzekudzivirira kupararira kwechirwere cheCovid-19 kuti vanhu vazokwanise kudzokera kumabasa. Nyanzvi munyaya dzezvehutano dzinoti mhando yechirwere cheCovid-19 yopararira munyika iko zvino yeDelta variant inotapuriranwa zviri nyore uye iri kuuraya vanhu vakawandidsa kudarika dzimwe mhando dzose. Mabhanga anokweretesa mari nyika dzepasi rino akaita seWorld Bank neInternational Monetary Fund anoti hupfumi hwenyika dzepasi rino huri kukanganiswa zvakanyanya nechirwere cheCovid-19. Nyanzvi munyaya dzezvehupfumi dziri kukurudzira hurumende kuti ibatsire vanhu vave kuda kunonga svosve nemuromo nekuda kwekurudziro yekuti vagare mudzimba nekuda kwekupararira zvinotyisa kwoita chirwere cheCovid-19.  No media source currently available    	https://www.voashona.com/a/hurumende-yokurudzirwa-kubatsira-munguva-yecovid-19-nemari-yakasara-mubhajeti-yertg-s-9-8-billion/5964421.html
politics	ZEC Inoti Sarudzo dzeMakanzuru kuBulilima Dzatanga neNguva Uye Dziri Kufamba Zvakanaka, ZESN Ichiti Yagutsikanawo neGadziriro yeZEC	Komisheni inotungamira sarudzo munyika, yeZimbabwe Electoral Commission, ZEC, inoti sarudzo dzemakanzuru mumawadhi anoti 1, 14 ne 16, kuBulilima dzatanga zvakanaka uye nzvimbo dzose dzekuvhotera dzavhurwa nenguva yakatarwa ya 7 dzemangwanani. Ongororo yaburitswa nguva dzemasikati nesangano reZESN, iro riri kuongorora mafambiro ari kuita sarudzo idzi, inoti sangano iri riri kugutsikana negadziriro yeZEC pamwe nekuvhura nenguva kwaitwa nzvimbo dzekuvhotera. ZESN inotiwo yaona kuti zvikwanisiro zvose zvinodiwa pakuvhota zvanga zvave panzvimbo dzekuvhotera dzose nenguva. ZESN inoti kusvika panguva dzemasikati vanhu makumi mana vanga vabatsirwa kuvhota munzvimbo nhatu dziri kuvhoterwa, makumi matatu nemumwe wavo vari vanhu vasingaoni. Sangano iri rinotiwo vanhu vashoma ndivo vabuda kunovhota musarudzo idzi. Mapato anoti ZANU-PF, Citizens’ Coalition for Change neZAPU ndiwo ane nhengo dziri kukwikwidzana musarudzo idzi.	https://www.voashona.com/a/6729794.html
politics	Dare remuMalawi Rosendeka Zvakabuda Musarudzo yeMutungamiri weNyika	Dare re Constitutional Court muMalawi nezuro rakarasa zvakabuda musarudzo yemutungamiri wenyika yakaitwa gore rapera muna Chivabvu richiti paive nezvakawanda zvinoratidza kuti sarudzo iyi haina kuitwa nemazvo. Dare iri rakatiwo sarudzo iyi inofanirwa kuitwa zvakare mukati memazuva zana nemakumi mashanu, richiti rinovimba kuti mutongo warakapa uyu hauzoparadzi nyika iyi. Mutongo uyu unotevera nyaya yakakwidzwa nevatungamiri vaviri vemapato anopikisa avo vakanyunyuta vachiti sarudzo iyi yakanga yabiridzirwa nemutungamiri wenyika iyi, VaPeter Mutharika, avo vakasarudzwa zvakare kuve mutungamiri wenyika, vachikunda vaivatevera VaLazarus Chakwera nemavhoti mashomashoma. Mutongo uyu uyu unonzi unogona kupikiswa kudare reSupreme Court. Asi vanoongorora zvematongerwo enyika vari mudzidzi paHoward University muWashington D.C, VaCalvin Manduna vanoti mutongo uyu hauna kungonakira vana veMalawi chete, asi kuti wakanakirawo zvizvarwa zvese zvedunhu reSADC, umo munowanzoita vanopikisa vanokwikwidza zvinenge zvabuda musarudzo vachiti dzinenge dzabirirwa. No media source currently available  	https://www.voashona.com/a/dare-remumalawi-rosendeka-zvakabuda-musarudzo-yemutungamiri-wenyika/5272701.html
politics	Vashandi Vobuda Musangano reNhaurirano neHurumende Vachiti Inoita Zano Ndega	Masangano anomiririra vashandi vehurumende voti vavekubuda muNational Joint Negotiating Council (NJNC) uko vaisangana nehurumende kukurukura zvinonetsa vashandi. Vachitaura nevatori venhau nhasi mushure memusangano wavaita sevamiririri vevashandi, mutevedzeri wemunyori weApex Council, VaGibson Mushangu vati vashandi vatora danho iri mushure mekuona kuti hurumende yaingouya nepfungwa dzayo pasina kutaurirana. Nezuro hurumende yakaita musangano nevashandi nenyaya yemari dzavanotambiriswa asi hapana chakabuda sezvo ashandi vari kupomerwa hurumende mhosva yekuvawedzera mari yainoda pasina nhaurirano. Hurumende yakati kutanga musi wa 1 Chikunguru yakawedzera mari dzinotambiriswa vashandi zvakapetwa kaviri asi nemadhora emunyika. Vashandi vari kuti mari iyi haitengichinhu uye vanoda kuti mushandi wepasi apihwe madhora mazana masere nemakumu mana emadhora ekuAmerica kana kuti US$850. VaMushangu vatiwo musangano wanhasi wabvumirana kuti hurumende inofanirwa kubudisa mutirongo vamiririri vevadzidzisi vekumaruwa, vesangano reAmalgamated Rural Teachers Union of Zimbabwe (ARTUZ) VaObert Masaraure naVaRobson Chere vari kupomerwa mhosva yekuponda nhengo yesangano ravo VaRoy Issa muna 2016. Dare rakamboti vakadonha kubva mukamuri yechinomwe yeJameson Hotel muHarare. VaChere naVaMasaraure vari kuramba mhosva yavari kupomera iyi. Vashandi vehurumende vanotiwo vachaenderera mberi nekuramwa mabasa sezvavakazivisa mugwaro ravakaendesa kuhurumende musi wa4 mwedzi uno v kuti mushure memazuva gumi nemana vachazenge vachiramwa mabasa sezvo hurumende iri kukundikana kugadzirisa nyaya yemihoro yavo. Vashandi vehurumende vatiwo kana hurumende yave kunyatsoda kuita hurukuro nayo vachaunganidza masangano ese anomirira vashandi. Vachitaurawo pamusangano uyu, VaRaymond Majongwe vanova munyori muProgressive Teachers Union of Zimbabwe vati vanokatyamadzwa nezvakaunzwa nehurumende kunhaurirano dzavakaita nezuro. Vachibvunzwa neStudio 7 nezvedanho ratorwa nevashandi vehurumende rekubuda muNJNC, munyori mubazi rinoona nezvevashandi VaSimon Masanga vati hapana chavange vaziviswa nezvenyaya iyi vachitiwo zvinhu zvavasingatarisiri. VaMasanga vaudza Studio 7 kuti vachambobvunzurudza nezvenyaya iyi vasati vatipa mhinduro yakazara. No media source currently available 	https://www.voashona.com/a/6655757.html
business	Zvinhu Zvogadzikana Munyika paNyaya yeMitengo Uye Kuwanikwa Kwazvo	Sangano ravana chipangamazano munyaya dzehupfumi, reLabour and Economic Development Research Institute of Zimbabwe, rinoti zvinhu zvinenge zvadzokera pazvaive zviri masvondo apera zvichitevera kushaikwa kwezvimwe zvinodiwa nevanhu zuva nezuva, uye kukwira mitengo kwezvimwe. Nyanzvi mune zveupfumi vachishanda nesangano iri, Doctor Prosper Chitambara, vanoti ongororo yakaitwa nesangano ravo inoratidza kuti zvinhu zvose zvakaita semafuta ekubikisa nemafuta edzimotokari zvakanga zvave kushaikwa pamisika zvave kuwanikwa, kunyange hazvo vamwe vatengesi vasati vadzikisa mitengo. Mitengo yezvinhu izvi yakanga yakwidzwa zvichitevera kushaikwa kwazvo. Semuenzaniso, mafuta edzimotokari akanga akwira nemasendi matatu parita kubva padhora nemasendi makumi matatu nemana kuenda padhora nemasendi makumi matatu nemanomwe. Mafuta ekubikisa anonzi akanga akwirawo zvakanyanya mune zvitoro zvizhinji. Semuenzaniso, marita maviri emafuta akanga otengeswa nemari iri pakati pemadhora mashanu nemadhora matanhatu, kubva pamadhora matatu nemasendi makumi mashanu. Doctor Chitambara vanoti havaoni mitemo iri kudzikwa nehurumende yekutara mitengo yezvinhu ichibatsira. Asi vanoti dambudziko remari richiri kuenderera mberi kunyange hazvo hurumende iri kuti yakadzika mutemo unosunga vanotengesa mari nevasiri kuisa mari kumabhanga. No media source currently available 	https://www.voashona.com/a/zimbabwe-economy-politics-prices/4052821.html
business	Vanhu Voomerwa neHupenyu neKushaya Mabasa	Nyaya dzekuvharwa kwemakambani dzinonzi dziri kuramba dzichiwedzera huwandu hwevanhu vasina mabasa munyika, izvo zvinonzi zvave kuita kuti veruzhinji vararame nekutengesa chero chinobatika. Mazuva apera hurumende yakazivisa kuti inogona kuvharisa kambani yenharembozha yeTelecel Zimbabwe, ichiti kambani iyi iri kushanda isina rezinesi. Kana danho iri rikabudirira, izvi zvinenge zvoreva kuti vashandi vanodarika chiuru vanenge vorasikirwa zvakare nemabasa. Mamwe makambani akawanda anosanganisira yeZimpapers, iyo inodhinda mapepanhau ehurumende, anonzi ari mushishi yekumisawo vashandi mabasa. Masvondo maviri apfuura, kanzuru yeChitungwiza yakazivisawo kuti ine hurongwa hwekumisa vashandi vanodarika mazana matanhatu mabasa nekuda kwekuoma kwezvinhu munyaya dzeupfumi. Kubva kutanga kwegore rino, mabhanga akawanda akaputsika uye vashandi vanodarika chiuru vakarasikirwawo nemabasa. Dzimwe nyanzvi mune zveupfumi dzinoti izvi zvinoreva kuti vose vanhu vari kurasikirwa nemabasa ava vanenge vopinda mukuita mabasa ekuzviriritira, umo mazara nechekare. Nyanzvi munyaya dzevashandi uye vachitungamira sangano reConcerned Affiliates of the ZCTU, VaLovemore Matombo, vanoti mamiriro akaita zvinhu munyika haachadi kuti vashandi nevashandirwi vabatane pahuro, sezvo iri risiri dambudziko revashandi. VaMatombo vanoti kugadzirisa dambudziko iri panofanirwa kutanga pagadziriswa kuti matambudziko enyika ave upfumi hwenyika. Vanoti izvi zvinogadzirisika chete kana hurumende ikatora danho rekugadzirisakuburikidza nekudzokera kuchibvumirano cheKadoma Declaration, icho chakanyoreranwa mugore ra2001. Mukuru wesangano revashandirwi, reEmployers Confederation of Zimbabwe, EMCOZ, VaJohn Mufukare vanotiwo vanobvumirana nemaonero aVaMatombo, sezvo mamiriro akaita zvinhu munyika iye zvino asisina kufanana nemamiriro akanga akaita zvinhu mugore ra2001. Sangano remubatanidzwa wemasangano evashandi, reZimbabwe Congress of Trade Unions, ZCTU, rinoti vashandi vakawanda vakarasikirwa nemabasa mugore rino chete mushure mekuvhara kwemakambani akawanda. No media source currently available 	https://www.voashona.com/a/zimbabwe-politics-economy-job-losses/2684343.html
health	Vanorarama neHIV Vogunun'una Kunzi Vari Kuonekwa seVakatopara Mhaka	Nyanzvi dzemitemo dzinoti dziri kushushikana nekuwanda kwenyaya dzinonzi dzine chekuita nekupomerwa dzimhosva kwevanhu vanorarama ne HIV munyika dzakawanda, kusanganisira united states. Izvi zvinonzi zvabuda kumusangano weInternational Aids Conference uri kuitirwa kuDurban, kuSouth Africa. Zvinonzi kunyange hazvo kusina mutemo unozivikanwa unoti imhosva kuti munhu ave neHIV, magweta anorwira kodzero dzevanhu akawanda anonzi ati vanorarama nemukondombera vakawanda vanoonekwa sevanhu vakatopara mhosva. Bazi reU.S Centers for Disease Control and Prevention gore rapera rakazivisa kuti matunhu makumi maviri nemana emuAmerica anoda kuti vanhu vanoziva pavamire panyaya dzeHIV kuti vaudze vavanodana navo. Apo hupfumi hwepasi rose huri kudzikira, hurombo hunonzi hwabatawo vanhu munyika dzakawanda, izvo zvomanikidza madzimai akawanda kupinda mune zvechipfambi kuti vararame. Asi madzimai aya ari kugunin’una kuti vanoonekwa sevanhu vane mhosva, izvo zvinovasiya pamhene mune zvinhu zvakawanda zvinosanganisira kubata zvirwere zvepabonde neHIV/Aids.	https://www.voashona.com/a/zimbabwe-politics-health-hiv-conference-criminalisation/3426037.html
business	Vanotengesa Mumigwagwa Voratidzira muHarare	Vanotengesera mumigwagwa neChipiri vanopfuura mazana matatu vakaratidzira mu Harareku nyangwe hazvo mapurisa akayedza kuvarambidza kusvitsa gwaro renyunyuto kudare reparamende. Vairatidzira ava vaipika kuti havasi kuzobvuma kubviswa mumigwagwa mavanoshandira pakati peguta kana hurumende isati yavapa nzvimbo dzekushandira dzakanaka. Varatidziri ava vakatangira kuratidzira pakatarisana nemahofisi ekanzuru yeHarare pana Rezende ndokupinda muna Nelson Mandela vakananga kuparamende apo pavazomiswa nemapurisa panosangana Nelson Mandela na Julius Nyerere kwenguva inokwana awa imwe chete mapurisa achiramba kuti varatidziri ava vaendese gwaro ravo renyunyuto kuparamende. Asi apo mapurisa ainge ari pakati pekurambidza varatidziri kuenderera mberi, mumwe wevanga vachitungamira varatidziri ava, VaJustice Munayi ,vanove munyori mubhodhi rerimwe remasangano anga achiratidzira aya re National Vendors Union Zimbabwe, kana NAVUZ, vakaudza varatidziri ava kuti sevanhu vanotengesera mumigwagwa havasi kuzofa vakabvuma kubviswa mumigwagwa musi weChishanu uyo wakatarwa nehurumende kuti vange vabva mumigwagwa. Zvakataurwa naVaMunayi zvakatsinhirwawo nemutungamiri weNAVUZ, VaSamuel Wadzai. Mumwe wevanga vachiratidzira ava uye vari nhengo yeMDC-T inomirira Bulawayo East muparamende, Muzvare Thabitha Khumalo, vakaudza Studio 7 kuti hurumende inofanira kutanga yagadzirisa hupfumi hwenyika kuitira kuti vanhu vari kutengesera mumigwagwa vawane mabasa. Varatidziri ava vakazobvumirana nemapurisa aya ainge akatakura zvombo kuti gwaro renyunyuto ravanga vainaro riendeswe kuparamende nevanhu vana chete uye kuti vamwe vese vasare vakamira panosangana Nelson Mandela na Julius Nyerere pavasara vachiimba zvakaomarara. Kuratidzira uku kunouyawo apo dare repamusoro ranga rabvumidza vanhu ava kuratidzira mushure mekunge mapurisa ange aramba neMuvhuro kuti vaenderere mberi nekuratidzira nyangwe zvazvo mapurisa akambenge abvuma. Zvichakadaro, sangano re Zimbabwe Informal Sector Organization kana kuti ZISO rasvitsawo gwaro renyunyuto kugurukota rinoona nezvematunhu, VaIgnatious Chombo. Sangano re Ziso riri kuda kuti hurumende isiyane nehurongwa hwayo hwekuda kudzinga vanotengesera mumigwagwa uye kuti igare pasi nevemasangano anomirira vanhu vese ava kuti vawirirane nzira dzokuti nyaya iyi yogadziriswa sei. No media source currently available   	https://www.voashona.com/a/zimbabwe-economy/2835829.html
health	Vashandi, Vashandirwi neHurumende Votarisirwa Kusangana neChipiri paNyaya yeVashandi Vari kuDzimba Nekuda kweCoronavirus	Sangano rinomirira vashandi, reZimbabwe Congress of Trade Unions, ZCTU, rinoti rashevedzwa nehurumende kuti vazeye nyaya yekuti vashandi nevashandirwi vangabatwa sei munguva ino yekuvharwa kwemamwe makambani senzira yekudzivirira kupararira kwechirwere che coronavirus. Munyori mukuru weZCTU, VaJaphet Moyo, vanoti hurumende yavashevedza kumusangano neChipiri wekuti ivo sesangano rinomirira vashandi vapewo pfungwa dzavo pakuti vashandi vangabatsirwa sei pamazuva makumi mavbiri nerimwe avanenge vasiri kuenda kumabasa. VaMoyo vanoti kunyange hazvo sangano ravo riri iro rakatanga kuuya nepfungwa yekuti makambani ambovharwa kuitira kudzivirira vashandi kubva kuchirwere ichi, vakazoshamisika votonzwa mutungamiri wenyika, VaEmmerson Mnangagwa vozivisa kuti vanhu vagare kudzimba, asi pasina kuziviswa kuti vashandi nevanozvishandira pamwewo nemakambani anenge achitatarika vachabatsirwa sei. Vanoti musangano weTripartite Negotiating Forum wavakapedzisira kuita hauna kubuda nechisungo panyaya iyi nekuda kwekuti chirwere ichi chakanga chisati chapinda munyika panguva iyi. Asi vakanga vawirirana kuti paumbwe chikwata chaizotarisa nezvenyaya iyi, icho chisati chaumbwa kusvika pari nhasi. VaMoyo vanoti vanoona sekunge musangano wemusi weChipiri uyu uchatadza kubudirira sezvo naivo vari kutyawo kufambafamba, kunyange hazvo vachiti mushandi haafanirwe kukanganiswa panguva iyi. No media source currently available Hatina kukwanisa kunzwa divi revashandirwi panyaya iyi. Asi mutevedzeri wegurukota rezvekuburitswa kwemashoko, Doctor Energy Mutodi vanoti vashandirwi vose vanofanirwa kubhadhara vashandi vavo kwemazuva makumi maviri nerimwe iwayo, kunyange hazvo vari kuti vambonzwa vamwe vari kuti mushandi kana asina kushanda haawane mubhadharo wake. “Tambonzwa vamwe vari kuti no work no payment, saka izvozvo tiri kuti kwete. Hatisi kuda kunzwa mushandirwi anotadza kubhadhara mushandi wake nechikonzero cheCOVID-19,” VaMutodi vanodaro. Vanoti kana ivowo sehurumende, vashandi vavo vari kudzimba zvichireva kuti havafanirwe kutadza kuvabhadhara. Panyaya yekuti kune vamwe vari kuti vanogona kufa nenzara panguva yekusaenda kumabasa iyi, Doctor Mutodi vanoti vanhu ava vanofanirwa kuzivisa bazi rezvekugara zvakanaka kwevanhu uyewo mapurisa kuitira kuti vakwanise kuwaniswa rubatsiro rwakakodzera.	https://www.voashona.com/a/zimbabwe-coronavirus-labour-government-meeting/5351674.html
politics	MDC Alliance Inodoma VaChamisa Kukwikwidza Musarudzo yeMutungamiri weNyika	MDC Alliance yadoma mutungamiri weMDC-T, VaNelson Chamisa, kuti vakwikwidze chigaro chemutungamiri wenyika zvichitevera kushaya kwaVaMorgan Tsvangirai. Pamusangano wavaita nevatori venhau muHarare neChishanu, mutauriri weMDC Alliance, VaWelshman Ncube, vati vanovimba naVaChamisa, kunyange hazvo muMDC T mune makakatanwa munyaya dzehutungamiri hwebato iri. VaChamisa vati vanonzwa kuzvininipisa zvikuru nebasa guru ravapiwa nemapato avari kushanda nawo. VaChamisa vatiwo MDC Alliance ine zvinhu zvitatu zvairi kuvimbisa vavhoti zvinoti shanduko yakakwana yechokwadi, kuwaniswa kwemikana kuvana veZimbabwe vese pamwe nebudiriro. VaChamisa vakumbirawo ruregerero nemabatirwo akaitwa vatori venhau nevechidiki mubato ravo. Vavimbisa kuti vari kuongorora nyaya iyi vakati havawirirani nekushungurudzwa kwevatori venhau. MDC Alliance ine mapato manomwe anoti MDC T, MDC yaVaNcube, People's Democratic Party, Transform Zimbabwe, Zimbabwe People First, Multi-Racial Democratic Party neZanu Ndonga. No media source currently available 	https://www.voashona.com/a/zimbabwe-mdc-alliance-picks-chamisa-as-presidential-candidate/4278243.html
sports	Gatland otarisira kurairidza England	(55) ari kutarisira kurairidza England pabasa rake rinotevera mushure mekunge World Cup ichangopera, ombomisa hurongwa hwekudzokera kuNew Zealand kunozorora mugore ra2020.   Shasha iyi iri kutungamira Wales mumutambo weSix Nations wekupedzisira kutanga svondo rino apo vachasangana neFrance kuParis uye ndipo paachataura nezvehurongwa hwake hwekutanga hwemimwe mitambo inotevera.   Gatland anonzi akasununguka kutungamira British & Irish Lions kechitatu kuSouth Africa mugore ra2021.   Asi, anonzi ari kudawo kutungamira chikwata chimwe chete ichi muGallagher Premiership.   “Ndanga ndiri kutarisira kutora mwedzi mishoma ndisipo ndozotanga pakati pa2020, zvimwe ndogona kurairidza zvimwe zvikwata zvemuSuper Rugby kuNew Zealand kana kune mukana wacho,” anodaro.   “Asi ndinozviziva kuti hakuna mabasa akawanda kuNew Zealand. Saka handingafunge zvakanyanya nezvazvo.   “Saka zvinoreva kuti pamwe ndichadzokera kuzorairidza makirabhu muPremiership kana kuti kuFrance kana kuJapan.   “Ndakaita hurukuro nevanhu vakasiyana asi hapana zvinobatika zvati zvavepo kutaura kuno.   “Ndofunga panopera World Cup ndinenge ndisisina basa.” – Sportsmail Rugby	https://www.kwayedza.co.zw/gatland-otarisira-kurairidza-england/
health	Chirwere cheCovid-19 Chodzoka Zvine Hukasha Apo Vakawanda Vamira Kuzvidzivirira	Bazi rezvehutano rinoti munhu mumwe chete akafa nechirwere cheCovid-19 muHarare nemusi weChina zvaunza huwandu hwevanhu vafa nechirwere ichi kusvika pamazana matatu ane gumi kana kuti 310. Nemusi weChitatu wakare vanhu zana nemakumi matanhatu nevana kana kuti 164 vakabatwawo nechirwere ichi. Vanhu vose ava havana nhoroondo yekubuda kunze kwenyika. Izvhi zvave kureva kuti huwandu hwevanhu vabatwa nechirwere ichi kusvika parizvino hwave zvuru gumi nechimwe zvine mazana mashanu nemakumi maviri nemaviri kana kuti 11, 522. Vanhu vapora kubva kuchirwere ichi vave zvuru zvipfumbamwe nemazana mashanu ane makumi mapfumbamwe nemapfumbamwe kana kuti 9, 599 mushure mekunge vamwe vanhu makumi mana nevashanu vapora nezuro. Vanhu vachiri kurwara churu chimwe chete nemazana matanhatu ane gumi nevatatu kana kuti 1, 613. Dzimwe nyanzvi munyaya dzezvehutano dziri kuyambira kuti chirwere ichi chadzoka kechipiri zvine mutsindo kana kuti second wave sezvo huwandu hwacho hwawedzera zvakanyanya. Mukuru wesangano rinorwira kodzero dzevarwere kana kuti Community Working Group on Health VaItai Rusike vanoti vanhu vakawanda havachaterere kurudziro yekuzvidzivirira kubva kudenda iri zvopa kuti vakawanda vabatwe nechirwere ichi. Zvichakadaro, mashoko atumirwa kuStudio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika mamiriyoni maviri nezvuru mazana mana, kana kuti 2,4 million vabatwa nechirwere cheCovid-19 muAfrica. Vanhu vafa vasvika zvuru makumi mashanu nemanomwe ane makumi mashanu nevanomwe kana kuti 57, 057. Vapora vadarika mamiriyoni maviri kana kuti 2 million. South Africa ndiyo ine vanhu vakawandisa vabatwa nekufa nechirwere ichi muAfrica yose. Huwandu hwevanhu vabatwa nechirwere che coronavirus pasi rose hwadarika mamiriyoni makumi manomwe nematatu ane zvuru mazana manomwe, kana kuti 73, 7 million. Johns Hopkins University yemuAmerica, iyo iri kuongorora kupararira kwechirwere ichi pasi rose, inoti muAmerica ndimo mune vanhu vakawandisa vabatwa nekufa nechirwere ichi. Vafa muAmerica vadarika zviuru mazana matatu ane zvuru zvitatu kana kuti 303, 000 kuchitiwo vabatwa nechirwere ichi vachidarika mamiriyoni gumi nematanhatu ane zviuru mazana manomwe kana kuti 16, 7 miillion. Pasi rose vanhu vafa nechirwere ichi vanodarika miriyoni imwe chete nezviuru mazana matanhatu, kana kuti 1, 6 million, asi vapora vachidarikawo mamiriyoni makumi mana nerimwe ane zvuru mazana manomwe. Vanhu vapora pasi rose vave mamiriyoni makumi mana nemanomwe ane zvuru mazana matatu kana kuti 47,3 million. No media source currently available  	https://www.voashona.com/a/chirwere-checovid-19-chodzoka-zvine-hukasha-ap-vakawanda-vamira-kuzvidzivirira/5701560.html
politics	VaTsvangirai Vanoti Vachaongorora Mhirizhonga Yakaitika Paivigwa VaMahlangu	Mutungamiri webato reMovement for Democratic Change, MDC, VaMorgan Tsvangirai, vanoti bato ravo richaongorora nyaya yekuti pane vamwe vechidiki vebato ravo vakanganisa kuvigwa kwemumiriri weNkulumane muparamende, VaThamsanqa Mahlangu, neMugovera. Vachitaura kekutanga nezvenyaya iyi, VaTsvangirai vaudza Studio 7 kuti pane mashoko ekuti vamwe vakuru vemusangano vakatengera vechidiki doro kuti varwisane. Asi VaTsvangirai vati chikuru chakaita kuti vasaenda kumarinda eLady Stanley kunoviga mufi inyaya yekuti paive nekunetsana kwakanyanya mumhuri. Kunetsana uku kwakapa kuti VaMhlangu vachemerwe kudzimba nhatu. Pakuvigwa kwavo dzimwe hama dzainge dzisipo. Kunze kwekunetsana kwemhuri, painge paine kukandirana makobvu nematete pakati pevechidiki veMDC vanobva kuNkulumane nekuLuveve. Kuratidza kuti zvinhu zvakaita manyama amire merongo mubato iri, mutauriri webato, VaObert Gutu, vakaburitsa mashoko ekuti chikuru change chapa kuti VaTsvangirai nevamwe vakutu vebato vasaende kumarinda inyaya yekunetsana kwemhuri. Asi sachigaro webato, VaLovemore Moyo, vakaburitsawo mashoko vachipikisana naVaGutu vachiti kusawirirana mubato kwainge kwapawo kuti zvinhu zviite manyama amire nerongo. No media source currently available 	https://www.voashona.com/a/zimbabwe-zvematongerwo-enyika/3004478.html
sports	Reina opembedza Sarri	anoti aimbove murairidzi wake, Maurizio Sarri, anogona kurairidza zvikwata zvikuru zvichitevera mashoko ari kutenderera ekuti angangotsiva Zinedine Zidane kuReal Madrid. Zidane akaramwa basa rekurairidza Real Madrid svondo radarika mazuva mashanu achangosimudza mukombe weChampions League uyo waakahwina katatu kakatevedzana.   Mutungamiriri weMadrid, Florentino Perez, ave kufanirwa kutsvaga mumwe murairidzi anotsiva chizvarwa chekuFrance ichi uye Sarri zita rake riri kutaurwa nezvaro kunzi anogona kuenda kuzvikwata zvikuru zvakawanda muEurope zvinosanganisira Madrid neChelsea.   Achitaura nebepanhau reAS rekuSpain, Reina anoti, “Tiri vanhu vamwe. Tine hukama hwababa nemwana, ndinomuda zvikuru uye ndichagara nekutenda nezvose zvaakandiitira.   “Ndiye akaita kuti zvose zvaiitika kuNapoli makore matatu adarika zvibudirire, uye anoda nhabvu inonwisa mvura inoyevedza. “Ini ndingatokurudzira zvikwata zvakasiyana kuti zvimutore nekuti ane njere dzenhabvu uye ane ruzivo rwakanyanya rwemutambo uyu.” – Sportsmail Football	https://www.kwayedza.co.zw/reina-opembedza-sarri/
health	Veruzhinji Voyambirwa Kuti Vakoshese Hutsanana Kuitira Kuti Vasa Batwe neTyphoid	"No media source currently available Veruzhinji vari kuyambirwa kuti vakoshese hutsanana uye kuti vaende kuchipatara kana vakaona vachiita manyoka ane ropa sezvo vangange vane chirwere chetyphoid. Nyanzvi munyaya dzehutano, Dr Rutendo Bonde, vanoti dambudziko retyphoid rakatekeshera muGweru. Sangano re Gweru Residents Forum nhasi razivisa kuti pane vanhu vapfumbamwe vakashaya nechirwere ichi, vamwe vanhu mazana matatu vakarapwa chirwereichi. Sangano iri rinoti dambudziko iri riri kuwanda kuMkoba township nzvimbo inogara vazhinji. Dr Bonde vanoti vanhu vanofanirwa kukoshesa kugeza michero yavanotenga pamisika uye kuziva pekuchengetedza mvura yakachena kuitira kuti dambudziko iri risavabate. Dr Bonde vanoti panguva iyo dambudziko iri ririkunetsa kunzvimbo dzakadayi seGweru, vanhu vanofanirwa kumbomira kukwazisana uye kuchenjera kutapurirana chirwere chemanyoka ichi pamichato nendufu sezvo vanhu vanenge vasingazive kuti chikafu chavanenge vachudya chinenge chabikwa pakachena uye nehutsanana here. ""Dambudziko iri rinokwanisa kuderera kana vanhu vakaita hutsanana uye vakakurumbidza kuenda kuchipatara kana vachinge vawona vava kuita manyoka aneropa nekupisa muviri zvakanyanya,"" Dr Bonde vaudza Studio7."	https://www.voashona.com/a/zimbabwe-africa-health/4526689.html
sports	Vemitambo rongekai: Coventry	  GURUKOTA revechidiki, mitambo nekutandara, Kirsty Coventry, vanoti hutungamiri hwemitambo yese hunofanirwa kurongeka uye kugadzira magwaro anoratidza hurongwa hwavo hwemakore gumi anotevera.   Gurukota iri rakataura mashoko aya pamusangano warakaita nevatori venhau dzezvemitambo vanoshanda vari pasi peZimpapers nemusi weChishanu chadarika muguta reHarare.   Musangano uyu wakapindwa zvakare nasachigaro webhodhi reZimpapers, Dr Tommy Sithole, nachamangwiza wekambani iyi VaPikirayi Deketeke.   “Basa randiri kuita kugadzira nzira yemakore 10 anotevera iyo ichabatsira kuti mitambo yedu muno igosimukira zvekuti rimwe gurukota richazonditsiva mune ramangwana rinosvika basa rakagadzirwa kare, ropfuurira mberi.   “Tiri ipapo zvekare, kumitambo yese muno tiri kuvakurudzira kuti ngavagadzire magwaro avo ayo anoratidza kuti mumakore 10 anotevera vachange vachifambisa sei basa ravo,” vanodaro.   Dr Coventry vanoenderera mberi vachiti, “Isu tinoda kuona kuti muchafambisa sei basa renyu uye vechidiki muri kuvasimudzira sei nekuti ndivo vatinofanirwa kugadzirira remangwana ravo.”   Vanoti munyika muno mune hutungamiri hwemitambo yakasiyana inosvika 60 uye 12 chete kusvika pari zvino ndiyo isati yave kutevedzera bumbiro remitemo rezvemitambo.   “Kutanga gore rinotevera, vemitambo ipi neipi vachauya vachitsvaga mari kwandiri vasarirwa nemazuva mashoma kuti vaende kumakwikwi akasiyana, havana kana sendi randinovapa, kuratidza kusarongeka ikoko.   Vamwe vanozotanga kumhanya-mhanya kumapepanhau kunotaura kuti ndiri kuvanyima mari.   “Muno munyika mune mitambo inosvika 60 uye 12 chete kutaura kuno ndiyo isiri kutevedza gwaro ratakavapa nekudaro ivavo hatina mari yatinovapa kusvika vagadzirisa zvatinoda.   Sangano reSports and Recreation Commission (SRC) riripo kuvabatsira kuti magwaro avo arongeke,” vanodaro.	https://www.kwayedza.co.zw/vemitambo-rongekai-coventry/
sports	Nadal akabuda muCincinnati Masters	wetenesi pasi rese, Rafael Nadal (32), akabuda mumutambo weCincinnati Masters sezvo ari kuedza kutanga gadziriro dzake dzekuchengetedza mukombe weUS Open. Nadal – uyo anove chizvarwa chekuSpain – akaumburudza Stefano Tsitsipas wekuGreece achibva ahwina mukombe wake wechi80 ndokubva atora zvakare Rodgers Cup kuToronto musi weSvondo. “Ndine hurombo kukuzivisai kuti handisi kuzotamba kuCincinnati gore rino,” Nadal akanyora padandemutande rake reTwitter musi weSvondo. “Hapana chimwe chikonzero kunze kwekuchengetedza hupenyu hwangu uye nekuedza kuramba ndiri mutano sezvandiri kunzwa iye zvino. “Ndine kutenda kukuru kune shamwari yangu Andre Silva, tournament director weCinciannati Tournament, uyo wandakataura naye panharembozha akanzwisisa zvikuru nyaya iripo yandakamutsanangurira.” Kubuda kwaNadal mumutambo uyu kwave kusiya Roger Federer, uyo aive asiko kuToronto, ariye mutambi ari kutarisirwa kuhwina makwishu aya eCincinnati. Makwikwi eUS Open achatanga musi wa27 Nyamavhuvhu, kuFlushing Meadows. — Sportsmail Tennis	https://www.kwayedza.co.zw/nadal-akabuda-mucincinnati-masters/
politics	Dare rePamusoro Rinoti Kudzingwa Muparamende kwaVaBiti neVamwe neVavo Hakusi paMutemo	Dare repamusoro reHigh Court rapa mutongo wekuti kudzingwa mudare reparamende kwakaitwa nhengo dzePeople’s Democratic Party, PDP, dzakakwikwidza dziri pasi pemubatanidzwa weMDC Alliance hakusi pamutemo. Izvi zvave kureva kuti mutevedzeri wemutungamiri weMDC Alliance, VaTendai Biti, avo vanomirira Harare East, nevamwe vavo vave kudzokera mudare iri kunyange mutongo uyu uchikwanisa kukwikwidzwa mudare repamusoro soro reSupreme Court. Mutauriri wedare reparamende, VaJacob Mudenda, vakadzinga VaBiti nevamwe vavo vashanu vanoti; VaWillias Madzimure (Kambuzuma), VaSettlement Chikwinya (Mbizo), VaKucaca Ivumile Phulu (Nkulumane), VaSichelesile Mahlangu (Pumula), uye VaRegai Tsunga (Mutasa South). VaMudenda vakavadzinga vachiti vainge vanyorerwa tsamba naVaBenjamin Rukanda vaizviti ndivo munyori mukuru webato rePDP. VaRukanda vaiti VaBiti nevamwe vavo vainge vabuda mubato. Hatina kukwanisa kubata VaRukanda kuti tinzwe divi ravo sezvo nharembosha yavo yange isiri kudairwa. Asi vakambomiswa basa sameya weHarare, VaJacob Mafume, vanova nhengo yeMDC Alliance vatenda kuti mutongo uyu wapihwa uye vari kutarisira kuti nhengo dzavo dzidzokere mudare reparamende. No media source currently available  	https://www.voashona.com/a/dare-repamusoro-rinoti-kudzingwa-kwavabiti-nevamwe-muparamende-hakusi-pamutemo/5853178.html
business	Zimbabwe Inopihwa $961 Million neIMF	Zimbabwe nhasi yatambira mazana mapfumbwamwe nemakumi matanhatu nerimwe emamiriyoni emadhora ekuAmerica (US$961m) kubva kuInternational Monetary Fund (IMF) pasi pechirongwa chesangano iri chekugadzirisa nyaya dzehupfumi munyika dzepasi rose uhwo hwavhiringwa nedenda reCovid-19. Izvi zvaziviswa negurukota rezvemari, VaMthuli Ncube, pamwe nagavhuna webhanga guru renyika reReserve Bank of Zimbabwe, Dr John Mangudya. Mumashoko avo kuvatori venhau, vaviri ava vati zvaitwa neIMF izvi zvichasimbisa mari yemuno. Vati mari iyi ichashandiswa zvakajeka kutsigira mabasa ehutano, dzidzo, vanotambura, kusimudzira maindasitiri, mabasa ekurima, kugadzirisa migwagwa nezvimwe. Vati imwe mari yabva kuIMF, iyo yapihwa Zimbabwe pasi pechirongwa cheSpecial Drawing Rights, ichashandiswawo mukurwisa Covid-19, nyaya dzehutano, dzidzo nekubatsira vanotambura nezvimwe ichashandiswa kutenga nhomba. Asi mamwe mapato anopikisa munyika audza Studio 7 kuti VaNcube vanofanira kutsvaga mvumo yekushandisa mari iyi kubva kuparamende. Mumiriri weHatfield muparamende, Dr Tapwia Mashakada veMDC-T, vanove zvekaare gurukota rinoona nezvemari mubato iri vati zvakakosha kuti Zimbabwe yawana ruyamuro rwekusimudzira hupfumi hwayo panguva ino yeCovid-19. Vatiwo chinodiwa chakakosha kuti mari iyi ishandiswe pajekerere. Vati dare reparamende rinofanira kuve nechekuita nekushandiswa kwemari iyi. Izvi zvatsigirwa nemutevedzeri wemutauririri weMDC Alliance, VaClifford Hlatywayo, avo vaudza Studio 7 kuti paramende ndiyo inomirira vahu nekudaro ndiyo inofanira kugara pasi kuti mari iyi yoshandiswa sei. Vati vana veZimbabwe vanofanira kubatana mukuona kuti mari iyi yashandiswa zvakanaka. Hatina kukwanisa kunzwa kubva kubato reZanu PF sezvo mushandi mukuru mubazi rekuburitswa kwemashoko mubato iri, VaTafadzwa Mugwadi, vange vasati vapindura mibvunzo yedu pataenda pamhepo. Nyanzvi munyaya dzehupfumi, vachishanda nesangano reLabour, Economic Devopment Research Institute of Zimbabwe, Dr Prosper Chitambara, vaudza Studio 7 kuti mari yabva kuIMF iyi hachisi chikwereti nekudaro inofanira kushandiswa zvine hungwaru. Vatiwo mari iyi inofanirawo kushandiswa panyaya dzekuvandudza mabasa emuvura nekugaya mumagetsi vachiti kana izvi zviripo vekunze vanouya kuzosima mari dzavo munyika. IMF yakapa nyika dzepasi rose mazana matanhatu nemakumi mashanu emabhiriyoni emadhora ekuAmerica kuti dzisambaradze hupfumi hwadzo uhwo hwuri kuvhiringwa nedenda reCovid-19. Mune imwewo nyaya komisheni inoona nezvekushanda kwevatongi vematare munyika, Judicial Service Commission, (JSC),nhasi yaziviisa kuti bvunzo dzekutsvaga vatongi vapfumbamwe vedare repamusoro idzo dzakambomiswa zvichitevera kuvharwa kwenyika nekuda kwedenda reCovid-19, dzave kuzoitwa svondo rinouya kutnga musi wa30 Nyamavhvhu kusvika musi wa1 Gunyanya. Pane vanhu makumi matatu nevashanu vachapinda mubvunzo idzi vanosanganisira mukuru wevatongi vematare amajisitiriti, kana kuti Chief Magistrate, VaMunamato Mutevedzi. Muchiziviso chayo nhasi, JSC yati bvunzo idzi dzichaitirwa kuhotera yeRainbow Towers. Munguva ino yedenda reCovid-19, JSC inoti haisi kukurudziri veruzhinji kuti vaende kubvunzo idzi ichiti dzichange dzichiburitswa pamadandemutane ayo eFacebook neTwitter uyewo panhepfenyuro yeZimbabwe Broadcasting Corporation. No media source currently available 	https://www.voashona.com/a/zimbabwe-receives-961-million-us-dollars-from-imf/6014646.html
health	Vanhu Vokurudzirwa Kugara Vakazvichengetedza Munguva yeCovid-19	Vanhu makumi mashanu nemumwe chete vakafa nechirwere che Covid-19 nezuro, uye vanhu mazana mapfumbamwe nemakumi mashanu nevatanhatu, vakabatwa nechirwere ichi nezuro wakare. Vanhu vafa nechirwere ichi vava zviuru zvitatu nemazana masere nevashanu, uye vabatwa nechirwere ichi munyika yose, vava zviuru zana negumi nezvishanu, nemazana mana nemakumi mana nevashanu. Hurumende yakazivisa nezuro kuti vanhu vabaiwa nhomba yekutanga vakanga vava miriyoni imwe chete nezviuru mazana masere negumi nezvinomwe nemazana mashanu nemakumi mapfumbamwe nevasere, 1, 817,598 uye vabayiwa nhomba yepiri vakanga vava zviuru mazana mapfumbamwe nemakumi matanmhatu nezvitanhatu nemazana matanhatu nemakumi manomwe nevaviri, 966, 672. Huwandu uhu hunogona kukwira nhasi manheru apo bazi rezvehutano richazivisa zvarawana muongororo dzaitwa nhasi. Hurumende inoti ine hurongwa hwekubaya nhomba yeCovid-19 kuvanhu mamiriyoni gumi, kana kuti zvikamu makumi matanhatu kubva muzana, senzira yekumisa kupararira kwedenda iri. Nyanzvi munyaya dzehutano, Dr Simbiso Ranga, vanoti dambudziko reCovid-19 rava kuda mushandira pamwe kuitira kuti denda iri risarambe richienderera mberi. Dr Ranga, avo vanova chiremba anoshandira mudunhu reNorth Carolina muAmerica, vanoti vanhu vanofanirwa kuchengetedza mitemo kuitira kuti vasabatwe nechirwere Covid-19. Kunyange hazvo hurumende iri kuti iri kufara nechirongwa chekubaya vanhu nhomba, Dr Ranga vanoti hurumende inofanirwa kuita zvakawanda zvakaita sekubaya vanhu nhomba vakawanda pamwe nekuti nhomba idzi dziwanikwe nyore. No media source currently available 	https://www.voashona.com/a/zimbabweans-urged-to-observe-covid-19-regulations/5994415.html
politics	Zanu PF Yogadzirira Sarudzo Dzichaitwa Muna Kurume	Bato reZanu PF nhasi ratanga kutambira magwaro evanhu vanoda kumirira bato iri musarudzo dze by-elections dzichaitwa muna Kurume. Asi Zanu PF inoti ichatanga yaita dzekutsvaga vachamirira bato iri musarudzo dzemun Kurume. Muchiziviso kunhengo dzebato ravo, murongi wemisangano muZanu PF, VaMike Bimha, vati Zanu PF ichapinda musarudzo dze by-elections nekudaro vese vanoda kumirira bato vanofanira kuendesa magwaro avo kumahofisi ebato iri mumatunhu avo. VaBimha vati izvi zvinofanira kuitwa kusvika mangwana nenguva dza4 masikati. Vati masichagaro ematunhu anofanira kuendesa mazita evanhu ava kumahofisi echikamu chebato ravo chekuronga musangano kana kuti Commissariat nemusi weMugovera masikati. VaBimha vati bato richazivisa mazita evanhu vanenge vabvumidzwa kuti vamirire bato uye kana pachinge paita vanhu vakawanda vanoda kumirira bato pachinzvimbo chimwe chete, pachaitwa sarudzo dzemaprimary musi wa20 Ndira. Zimbabwe Electoral Commission (ZEC) yakazivisa svondo rapfuura kuti vanoda kupinda musarudzo dze by-elections idzo dzichaitwa musi wa26 Kurume vanofanira kunyoresa kuZEC musi wa26 Ndira. Hatina kukwanisa kunzwa kubva kuna VaBimba sezvo vati vanga vasiri muhovisi. Mumwe wechidiki muZanu PF, VaMunashe Mututsa vaudza Studio 7 kuti vanotambira chiziviso chebatoi ravo uye vechidiki vachaendesa magwaro avo kuti vapinde musarudzo. Bato reZapu razivisawo kuti richapinda musarudzo idzi nekuti zvakakosha kuti veruzhinji vawane vatungamiriri vanovashandira. Mutevedzeri wemutauriri weMDC Alliance inotungamirirwa naVaNelson Chamisa, VaGift Ostallos Siziba, vaudza Studio 7 kuti bato ravo ritori mushishi yekutsvaga vachamirira bato iri musarudzo dzichaitwa muna Kurume. Asi vati rwendo runo havasi kuita sarudzo dzemaprimary vachiti dzinopesanisa vanhu. Vati vanhu ndivo vanosarudza vanhu vavanoda kuti vavamirire kubva munzvimbo dzavanogara. Mutauriri weMDC-T VaWitness Dube vati vatove pedyo nekupedza kutsvaga vanhu vachamirira bato ravo musarudzo idzi. Asi kunyange hazvo mapato makuru munyika nemamwe ari kuita gadziriro yesarudzo idzi, bato idzva reIdeas Party for Democracy rinoti kupinda musarudzo idzi kutambisa nguva nemari. Mutungamiri webato iri, VaHebert Chamuka, vaudza vatori venhau kuti havasi kupinda musarudzo idzi vachiti vachapinda musarudzo dza2023. Mutungamiriri wenyika, VaEmmerson Mnangagwa, vakatara 26 Kurume sezuva rekuita sarudzo dzekutsiva vanhu vakadzingwa kana kufa muparamende nemakanzuru. Pane zvigaro makumi maviri nezvisere muNational Assembly nezvigaro zana nezvinomwe zvemumakanzuru zvichakwikwidzwa musi wa26 Kurume. No media source currently available 	https://www.voashona.com/a/zanu-pf-readies-itself-for-by-elections-schediuled-for-march/6395650.html
business	Madzimai Anoita Mabasa eMaoko Ocherechedza Zuva reMadzimai	Madzimai anorarama nekutengesa zvinhu pamwe nekuzviitira mabasa emaoko anobva mumatunhu akasiyanasiyana aungana nhasi muHarare achipemberera pamwe nekurangarira zuva remadzimai, kana kuti International Women’s Day, iro rakacherechedzwa musi wa 8 Kurume pasi rose. Madzimai aungana aya anosanganisira nhengo dzesangano reZimbabwe Chamber of Informal Economy Association, iro rinonzi ndiro raronga musanganu uyu, pamwe neVendors Initiative for Social Economic Transformation, VISET. Imwe nhengo yeVISET yapinda mumhemberero idzi, Muzvare Tariro Munyereyi, vanoti madzimai ataura nezvematambudziko aanosangana nawo mukuita mabasa avo emaoko, zvikuru vanotengesera mumigwagwa. Muzvare Munyereyi vanoti madzimai asunga kuti pave nekudyidza kwakanaka pakati pevanotengesera mumigwagwa ava, makanzuru pamwe nehurumende kuitira kuti vakwanise kushanda pamwechete. Vanoti madzimai akawanda ari kushungurudzwa uye kutyorerwa kodzero dzavo kana vachinge vasungwa, izvo vanoti zvinozosiya vamwe vavo vave kuzvikandira mumaoko emapurisa aya kuti vasashungurudzwa. Vanotiwo panofanirwa kuve nedzidziso yakakwana pamusoro pezvirwere zvakaita seHIV/AIDS mumadzimai nevanasikana vanorarama nekutengesa ava. No media source currently available 	https://www.voashona.com/a/zimbabwe-economy-human-rights-womens-day-munyereyi-viset/3828059.html
business	ZACC Yovimbisa Kuvhura Mamwe Mahofisi Matatu Kuitira Kurerutsa Mabasa Ayo	"Komisheni inorwisana nehuwori munyika, yeZimbabwe Anti-Corruption Commission, ZACC, inoti iri kutarisira kunge yave nemahofisi anoshanda mumatunhu matanhatu emunyika mukupera kwegore rino senzira yekuedza kurerutsa mashandiro ayo. Mashoko aya, ayo ataurwa nemumwe wemakomishina uye vari mutauriri weZACC, VaJohn Makamure, anotevera nyunyuto yabuda muvanhu vanga vari pamusangano waitwa maMutare wekuzeya mashandiro akanaka ekomisheni iyi, kana kuti Draft National Anti-Corruption Strategy. VaTakashinga Mashayahanya mumwe wevagari vemaMutare vange vari pamusangano uyu. VaMashayahanya vanoti sangano reZACC rinosungirwa kuwanzira mimwe yemisangano yaro kumaruwa kune vanhu vakawanda uye nekune mamwe maguta, kwete kungorambira vari kuguta guru reHarare. ""Tinoziva kuti ZACC iri kuedza kuita basa rakanaka asi inofanirwa kuonekwa kuti yambosungawo vamwe vanhu vachipika here kwete kungoti kune ZACC pasina asungwa. Tinoda kuti ZACC iwonekwe kwese kumisha, kumaruwa ichiita basa kuti vanambuya nevana vechikoro vazive nezvebasa rayo, kwete kuwandira mumaguta makuru chete."" Mumwe wevanga vari pamusangano, VaFarai Matebvu vanoti ZACC iri kuita basa rayo zvakanaka, asi kuti vanovimba kuti kumhan’arwa nekuferefetwa kwedzimhosva kuitwe kwaaawanda, kwete mumaguta makuru chete. ""Kumaruwa kunosungirwa kunge kuchisvikwawo nekuti kune nyaya dzehuwori dziri kuitwa ikoko vanhu vasingazivi kwekuenda, saka misangano yekuzivisa vagari zvekuita panenge paitwa huwori ikodzero yemunhu wose kuti ange aine zivo. Misangano yavo veZACC ngaiparadzirwe kwakawanda munyika yose."" Asi VaMakamure vanoti itarisiro yavo kuti panopera gore rino ZACC inge yave nemamwe mahofisi mumatunhu anoti Mutare, Masvingo uye Marondera kuwedzera pane mamwe ari MUHarare, Bulawayo nekuGweru. ""Tinofanirwa kunge tavhura ma-offices edu kumaprovinces ose emuZimbabwe, gore rino tinovhura anokwanisa kuita six, asi izvezvi tine three aripo, Harare, Gweru neBulawayo, saka ZACC inenge yave mamwe maregions six muZimbabwe kuti vanhu vakwanise kuzouya kurepota nyaya dzehuwolri, kana corruption nekunzwa mamwe maprogram edu atinoita ane chekuita necorruption,"" VaMakamure vanodaro. VaMakamure vanoti chimwe chechiri kunonotsa kuvepo kwemahofisi aya ndechekushaikwa kwemari yakakwana uye zvishandisiro zvinosanganisira vashandi vakadzidzira mabasa sezvo vachida kubhadharwa zvakaringana nemabasa avo. ""Chatinoda kuti tiite ndechekuti mahofisi atiri kuzovhura aya munofanirwa kunge muine nayanzvi ma-officers arimo achikwanisa kupindura nekugadzirisa zvichemo zvekotapusheni; tinenge tichida kuti chinangwa chekuvhura mahofisi aya chinge chichozadzikiswa, by 2021 tinofanirwa kunge tatove kuna-districts akawanda emunyika kujti tipedze huwori."" VaMakamure vanoti komisheni yavo iri kugadzirawo zviverengwa zvevanhu vasingaone zveBraille nevamwe vanoshandisa mutauro wemaoko, kana kuti sign language. Musangano wanhasi wapindwa nevemapoka ehurumende akasiyanasiyana uye vemapoka anoshanda akazvimirira akaita seTransparency International Zimbabwe nemamwe. No media source currently available  "	https://www.voashona.com/a/zimbabwe-zacc-new-offices-mutare-john-makamure/5301213.html
politics	MDC Alliance Yoita Musangano kuCross Dete	Mubatanidzwa weMDC Alliance waita musangano nevatsigiri wawo kuCross Dete, kudunhu reMatabeleland North, uyo pindwawo nevatungamiri vemapato ose ari mumubatanidzwa uyu. Vachamirira MDC Alliance musarudzo dzemutungamiri wenyika, uye vari mutungamiri weMDC-T, VaNelson Chamisa, vanonzi vaudza musangano uyu kuti neSvondo vachaedza kuita musangano nemumwe wevatevedzeri vemutungamiri webato ravo, Muzvare Thokozani Khupe kuti vaedze kugadzirisa makakatanwa ari pakati pavo. Muzvare Khupe vari kuti ivo ndivo vakafanobata chigaro chemutungamiri weMDC-T kusvika paitwa kongiresi ichazosarudza mutungamiri. Mumwe wevatungamiri vataurawo pamusangano uyu, VaJacob Ngarivhume veTransform Zimbabwe, vanoti vavimbisa vatsigiri vavo kuti mubatanidzwa wavo ndiyo chete nzira ichabatsira kusimudzira dunhu reMatabeleland North, iro vanoti rakasarira shure nekuda kwehutongi hweZanu PF. “Ndavimbisa vanhu zvinhu zviviri. Chekutanga, ndaudza vanhu kuti Alliance ndiyo nzira yatinayo muZimbabwe sebato rinopikisa kuti tikunde pasarudzo dzinotevera, saka tinofanira kuibatisisa uye tinofanira kuwirirana mumubatanidzwa wedu, uye vatsigiri vedu ngavatitsigire kuti tigone kubatana,” vanodaro VaNgarivhume. “Chechipiri, ndaudza vanhu kuti zvinokosha kuti vanhu vazive kuti VaMnangagwa vangavari umwe wevakakonzera matambudziko atange tinawo kubva muna 1980 vachishanda naVaMugabe.” No media source currently available Zvichakadaro, Muzvare Khupe vanonzi vasanganawo nevatsigiri vavo kuNkayi, kuMatabeleland North kwakare. Studio 7 haina kukwanisa kunzwa kuti zvii zvakurukurwa kumusangano wavo uyu sezvo takundikana kuvabata.	https://www.voashona.com/a/zimbabwe-mdc-alliance-holds-rally-at-cross-dete-in-matabeleland-north-jacob-ngarivhume/4291101.html
business	Dare kuBulawayo Rokurudzirwa Kurasa Nyaya yeMutori weNhau Vachuchusi Vachinzi Vakundikana Basa	"Magweta ari kumirira mutori wenhau anoshanda akazvimirira ega Jeffrey Moyo azivisa dare ramejastiriti muBulawayo nhasi kuti achaita chikumbiro chekuti nyaya yaakatarisana nayo iraswe nekuti muchuchisi haana kubudisa humbowo hwekuti Moyo ane mhosva yaakapara.\n\nKunzwikwa kwenyaya yaMoyo kwapetwa nhasi, mushure mekunge dare ranzwa humbowo kubva kuna VaAcademy Chinhamora vanove mushandi weZimbabwe. Media Commission, avo vange vari mufakazi wechishanu vakasarudzwa nemuchuchisi kuti vape huchapupu hwavo munyaya iyi.\n\nMukuvhunzurudzwa kwavaitwa naAmai Beatrice Mtetwa, VaChinhamora vabvuma kuti zvinhu zvisiri pamutemo kuti bazi rekufambiswa kwemashoko rive nechekuita nekunyoreswa kwevatapi venhau vanobva kunze kwenyika, sezvo boka reZMC riri boka rakazvimirira rega pasi pebumbiro remitemo yenyika. Asi vati izvi zvinhu zvinogara zvichiitwa nekuti ndiwo mashandiro agara aripo pakati peboka ravo nebazi rezvekufambiswa kwemashoko.\n\nVaChinhamora vabvumawo kuti munhu anenge achida kunyoresa kuboka iri semutapi wenhau kana kubatsira vamwe vanenge vachida kunyoresa, haana zvaangaziva zvakawanda zvine chekuita nemashandiro anoita veboka iri. Kune vafakazi vana vakatopa huchapupu hwavo kudare. Amai Beatrice Mtetwa vaudza Studio 7 kuti vange vakatarisira kuti muchuchisi VaAcumen Khupe vachadeedza vamwe vafakazi asi izvi hazvina kuitika. Vati, “Tauya takatarisira kuti pane vamwe vafakazi vatatu vachapa huchapupu vanosanganisira akaferefeta nyaya iyi, nemumwe anoshanda kubazi rezvekufambiswa kwemashoko, pamwe naivo VaChinhamora.” Amai Mtetwa vaenderta mberi vachiti, “Asi VaChinhamora ndivo chete vazopa huchapupu, mushure mezvo muchuchisi achibva ati anga apeta nyaya yake.” Amai Mtetwa vati maonero avo ndeekuti muchuchisi haana kukwanisa kubudisa pachena kuti Moyo akapara mhosva izvo zvavapa kuti vazivise dare kuti vanoda kukwidza chikumbiro chekuti rirase nyaya iyi.""\n\n\nMutongi wedare VaMark Nzira vati vachapa mutongo wavo musi wa7 Kurume. Moyo akasungwa muna Kubvumbi gore rapera akazobvumidzwa kubhadhara mari yechibatsio mushure mekugara muchitokisi kwemavhiki anopfuura matatu, achinzi akabatsira vatapi venhau vekuAmerica vaviri Christina Goldbaum naJoao Silva, avo vanoshandira bepanhau reNew York Times kuti\nvapinde munyika zvisiri pamutemo.\n\nVaviri ava vakadzingwa munyika vasina kuwana mukana wekumiswa pamberi pedare pamusoro penyaya iyi.  Moyo anonzi akabatsira vaviri ava achishanda pamwe nemumwe mushandi\nweZMC, Thabang Manhika uyo ari kupomerwa mhosva imwe chete, asi ari\nkutongwa pachake ega.\n\nKusungwa kwaMoyo kwakashorwa nemasangano akawanda kusanganisira reCommittee to Protect Journalists iro rakati uyu waive muenzaniso wakaipa wekushungurudzwa kuri kuramba kuchiitwa vatapi venhau munyika."	https://www.voashona.com/a/6441583.html
business	Veruzhinji Vanoti Hurumende Isabatsira Pachena Makambani Anenge Apfugama	Veruzhinji vanoti hurumende haifanirwe kuita tsika yekupa veruzhinji mutoro nekuvatakudza zvikwereti zvemakambani ehurumende. Izvi zvabuda pamusangano wekunzwa mafungiro everuzhinji pamusoro peZimababwe Iron and Steel Company (ZISCO) Debt Aasumption Bill waitwa neChina muBulawayo nekomiti yeparamende inoona nezvekushandiswa kwemari. Kana bhiri rikaitwa mutemo zvinoreva kuti hurumende ndiyo ichange yave kubhadhara chikwereti chinosvika mamiriyoni mazana mashanu emadhora chine kambani yeZisco kumakambani akasiyana-siyana kusanganisira vashandi. Mumwe mugari wemuBulawayo, VaPhakamani Moyo, vati havafari kuti hurumende itore chikwereti ichi vachitiwo pane zvimwe zvakawanda zvakakosha zvinofanirwa kubhadharwa nehurumende kusanganisira kuve nemishonga muzvipatara uye kubhadharira nherera mari yechikoro. Mumwewo mugari uyo angozvidoma nezita rekuti Florence ati kunyange hazvo zvakakosha kuti maindasitiri munyika amutsurudzwe, hurumende haifanirwe kungotora chikwereti chakadaro pasina kuitwa ongororo yakakwana yekuti kambani yeZisco yakaita chikwereti chakadaro sei. Mumiriri weBinga North mudare reparamende variwo nhengo yekomiti yezvemari, VaPrince Sibanda, vaudza Studio7 kuti vanhu vakawanda kune dzimwe nzvimbo dzavaenda munyika vane maonero mamwe chete ekuti hurumende haifanirwe kuve iyo inobhadhara zvikwereti zvemakambani ehurumende. VaSibanda vati vanhu vakawanda vanoyeuka nyaya yeReserve Bank Debt Assumption Act apo vanhu vakatsutsumwa nenyaya yekuti hurumende ibhadhare chikwereti cheRBZ icho bhanga iri raive raita richitenga midziyo yakasiyana-siyana yekurimisa iyo yakapiwa vamwe vakuru vakuru mhurumende. VaTapiwa Manyangadze avo vanoshanda neNational Employment Council for the Engineering, Iron and Steel Industry vati vashandi vekambani yeZisco vanofanirwa kubhadharwa mari dzavo dzemihoro. Sachigaro wekomiti yeparamende yezvemari, VaDavid Chapfika, vati Zisco ikambani yakakoshera nyika zvikuru ndosaka hurumende iri kuda kuita danho rekutora chikwererti chakambani iyi senzira yekuedza kuimutsurudza. Zisco ndeimwe yemakambani makuru aive munyika asi yakawira pasi nepamusana pekutadza kuronga kwevakuru vakuru vekambani, uyewo kupindira kwehurumende. No media source currently available 	https://www.voashona.com/a/zimbabwe-people-say-government-should-not-bail-out-failed-parastatals/4322838.html
business	Imwe Zvakare Kambani yekuChina iri muNyika, yeDinson Iron and Steel Company, Yopomerwa Mhosva yeKudzvinyirira Vashandi	Pasina masvondo maviri sangano rinomirira vashandi pasi rese reInternational Trade Unions Confederation, (ITUC), radoma kambani yekuChina yeAfrochine sekambani inotyora kodzero dzevanhu zvakanyanya, imwe kambani yekuChina, yeDinson Iron and Steel Company, inonzi iri kudzvinyirira vashandi kuManhize kuMvuma uko iri kuvaka muzinda mukuru wekugadzira simbi munyika. Sangano rinomiriri vashandi vari mukuvaka, reZimbabwe Construction and Allied Trades Workers Union, rinoti rave nenguva richirambidzwa nevakuru-vakuru vekambani iyi vekuChina kuti nhengo dzaro dzishanyire vashandi vekambani iyi, avo vanoti vari kupiwa mihoro iri pasi peyakatarwa pamwe nekurambidzwa kuti vaumbe makomiti anovamirira pazvichemo zvavo. Munyori mukuru musangano iri, VaNicholas Muchapuwa Mazarura, vaudza Studio 7 kuti vave nenguva vachiedza kundoona vashandi vanodarika zviuru mazana maviri kuManhize asi vachirambidzwa kupinda panzvimbo iyi. VaMazarura vaudza Studio 7 kuti vashandi ava vari kuchemachema nenyaya yekupihwa mihoro iri pasi peino bvumirwa nemutemo, nyaya yekushanda nguva ndefu, pamwe nekurambidzwa kuumba makomiti anovamirira nezvimwe. Vati vashandi ava vari kubhadharwa mari inoita masendi ekuAmerica gumi nerimwe paawa yoga yoga asi ivo vachifanira kupiwa mari isiri pasi pedhora rekuAmerica rine masendi makumi mana paawa. VaMazarura vaenderera mberi vachiti chinosuwisa inyaya yekuti pese pane makambani eku China masangano anomirira vashandi vakaita seravo anorambidzwa kuona vashandi kana kuita misangano nemakambani aya kuti atevedze mitemo yevashandi vemuno. Asi achitaura pamusoro penyaya yekuManhize, mumwe mukuru mubazi rezvevashandi kuGweru uyo asina kuda kudomwa nezita sezvo asingabvumidzwe kutaura nevatori venhau, audza Studio 7 kuti kusanzwisisana pakati pevakuru vekambani yeDinson Iron and Steel Company nesangano reZimbabwe Construction and Allied Workers Union kwakagadziriswa uye vanotasira kuti mapoka maviri aya asangane nguva ipi zvayo kubva pari zvino. Pataenda pamhepo kambani iyi yange isati yapindura mibvunzo yatavatumira. Kana kambani iyi ichinge yave kushanda zvizere, inotasirirwa kupinza basa vanhu vanodarika zviuru zvitanhatu. Dison Iron and Steel Company imwe yemakambani ari pasi pekambani huru yekuChina inonzi Tsingshan Holding Group. Imwe kambani iri pasi peTsingshan Holding Group yeAfrochine iyo ine chigayo chekoromu kuChegutu, yakanzi neITUC ndiyo kambani iri pamusoro pakudzvinyirira vashandi muZimbabwe. Munyori mukuru weZimbabwe Congress of Trade Union, VaJaphet Moyo vanoti kunyange hazvo ITUC yakadoma Afrochine, vashandi vese vemakambani ezvizvarwa zvekuChina vane zvichemo zvakafanana. Hatina kukwanisa kubata gurukota rinoona nezvavashandi nemabasa, Muzvinafundo Paul Mavhima. Asi Muzvnafundo Mavhima vakamboudza Studio 7 nguva pfupi yapfuura kuti hurumende inotaririsira kuti makambani ese anouya kuzoshanda muZimbabwe anoshanda achitevedza mitemo yevashandi nemimwe. Asi vanoongorora nyaya dzehupfumi, VaMasimba Kuchera vaudza Studio 7 kuti vanoona sekuti hurumende haidi kutora matanho nemakambani ekuChina anotyora kodzero dzevashandi nekuti China iri kupa Zimbabwe zvikwereti zvekuita mabasa ebudiriro munyika. Kunze kwemakambani anochera zvicherwa nekugadzira zvinhu zvakaita sesamende, makambani ekuChina ndiwo akapiwa mabasa ekuvandudza nhandare dzendege munyika dzakaita seHarare, Bulawayo neVictoria Falls, kuvaka paramende itsva, kuvandudza magwenya emagetsi kuKariba neHwange nemamwe mabasa akasiya siyana. No media source currently available 	https://www.voashona.com/a/6651277.html
sports	Vasina kubaiwa hamupindi: PSL	  PREMIER SOCCER LEAGUE (PSL) inoti vatsigiri venhabvu vachatanga kutenderwa kupinda munhandare svondo rino mumitambo yeChibuku Super Cup quarter-final uye matiki ekupindisa achatengeserwa kumunhu anenge aburitsa gwaro kana kuti kadhi rinoratidza kuti akabaiwa majekiseni ose ekudzivirira chirwere cheCovid-19.   Izvi zvinotevera kupihwa mvumo kwakaitwa vatsigiri 2 000 kuti vaone mutambo uyu.   Mutauriri wePSL – Kudzai Bare – anoti kutanga svondo rino, vatsigiri vachatenderwa kupinda munhandare kuti vaone mitambo yenhabvu, asi vanofanirwa kunge vakadzivirirwa zvizere kuCovid-19.   Anoti matikiti ekupindisa munhandare achatengeswa kune vakabaiwa nhomba dzekudzivirira denda iri mitambo isati yatanga.   Bare anoti PSL ichazivisa nezvenzvimbo dzinenge dzichitengeswa matikiti ekupindisa munhandare.   “Kutanga svondo rino, vatsigiri vachange votenderwa kupinda kuona zvikwata zvavo zvichitamba. Asi tinoda kuzivisa kuti kuti mutsigiri akwanise kutenga tikiti rekupindisa munhandare kunoona chikwata chake chichitamba, anofanirwa kutanga aburitsa kadhi rake rinoratidza kuti akabaiwa majekiseni eCovid-19 pamwe nemagwaro ake ose akakwana anosanganisira chitupa. Kana usina izvi, haukwanise kutengeserwa tikiti redu.   “Chimwezve, matikiti aya haasi kuzotengeswa musi wemitambo, asi achatengeswa mitambo isati yatambwa nekuti hatidi kuti musi wemitambo kunhandare kuite nyonganyonga pakupinda uye vanhu vozoungana. Munhu anouya netikiti rake osvika achingopinda kana magwaro ake ose aongororwa,” anodaro.   Bare anoti PSL ichange ichishanda nemapurisa eZimbabwe Republic Police (ZRP) nemamwe mapoka anochengetedza runyararo mukuona kuti mitemo iri kuchengetedzwa.   “Tichange tichishanda neZRP nemamwe makambani mukuona kuti mitemo iri kutevedzerwa. Nekuti kune vamwe vangagona kuuya vachida kupinda vasina magwaro akakwana anodiwa.   “Tichangezve tiine vezveutano vachitibatsira kuongorora utano hwevanhu vachipinda munhandare. Isu hatidi kuti nhabvu igokonzeresa kupararira kweCovid-19,” anodaro Bare.   Zvichakadai, mumitambo iriko svondo rino yeChibuku Super Cup iyo ichatambwa musi weMugovera, Chicken Inn ichisangana neNgezi Platinum Stars kuBaobab Stadium mumutambo uchatanga na11:00 dzemangwanani uye masikati nenguva dza15:00 FC Platinum ichatatsurana neHighlanders FC.   Musi weSvondo, munhandare imwe chete iyi, Cranborne Bullets ichisangana neHarare City mangwanani kuchiti Dynamos FC icharovana neBlack Rhinos.	https://www.kwayedza.co.zw/vasina-kubaiwa-hamupindi-psl/
health	Matare eDzimhosva Ovhiringwa neChirwere cheCovid-19	Judicial Service Commission (JSC) yavhara matare mumadhorobha matanhatu mushure mekunge vashandi vemumatare aya vabatwa nechirwere che Covid-19. JSC yavhara matare amajisitireti, kuBindura, Chinhoyi, Kariba, Karoi, Mt Darwin neMutare uko kwavharwawo dare repamusoro. Munyori weJSC, VaWalter Chikwanha, vati vatora danho iri kuti matare aya ambofiritwa nemishonga inodzvirira kupararira kweCovid-19, kuvheneka vashandi pamwe nekuita ongororo yekutsvaga chakapa kuti denda iri ripinde mumatare aya. Vati vanoda kukwidza nyaya dzavo kumatere, magweta nevamwe vanoda rubatsiro kumatare aya vanofanira kubata vatongi vakuru munzvimbo dzavo, Registrar Additional Sheriff kana Assistant Master uye mafoni evanhu ava achaiswa pamatare avharwa aya. VaChikwanha havana kutaura kuti vanhu vangani vakabatwa neCovid 19 kumatare avharwa aya asi vati vari kushanda nebazi rezvehutano kugadzirisa kuti avhurwe uye veruzhinji vachaziviswa kuti matare aya achavhurwa rini. VaChikwanha vati JSC iri kutora matanho ese anokurudzirwa neWorld Health Organisation nebazi rezvehutano kudzvirira kupararira kweCovid-19 kumatare ose ari kushanda. Vatiwo vave kusimbaradza kupfekwa kwemamasiki, kugeza maoko nekushandisa maSanitizer kuti munhu apinde mumatare. Kunyange hazvo hurumende yakati mapazi ayo anofanira kuderedza huwandu hwevashandi vanoenda kubasa kusvika pazvikamu makumi mana kubva muzana, VaChikwanha vati havagoni kuita izvi nekuti matare anoita basa rakakosha. Gweta rinoshanda neZimbabwe Lawyers for Human Rights kwaMutare, Amai Peggy Tavagadza, vaudza Studio 7 kuti hongu danho ratorwa neJSC rakanaka chose asi rinofanirawo kuitirwa kuvasungwa, mapurisa navose vanoshandisa matare. Vatiwo JSC ngaifambirane nenguva kuti vanhu vatongwe pachishandisa muchina yechizvino zvino vasingasangane nevamwe mumatare. Mutungamiri wesangano reMedical and Dental Priivate Practitioners of Zimbabwe Association, Dr Johannes Marrisa, vati hurumende inofanira kuvheneka vanhu vakawanda kuti izive huwandu hwevanhu vane denda iri. Vaive gurukota rehutano panguva yehurumende yemubatanidzwa, Dr Henry Madzorera, vaudza Studio 7 kuti kuwanda kuri kuita Covid-19 kunokonzerwa nekuti matanho ekudzivirira denda iri haasi kutevedzwa vakatiwo hurumende inofanira kuwanisa vanhu zvekufambisa vachiti vanhu vari kutapuriranawo denda iri vari mimitsetse yemabhazi. Nezuro vanhu mazana manomwe nemakumi matanhatu nevatanhatu vakabatwa neCovid -19 izvo zvakasvitsa huwandu hwevanhu vabatwa neCovid-19 munyika yose pazviuru makumi mana nezvitauru nemazana mana nemakumi masere (43, 480 cases). Munhu mumwe chete akafa neCovid-19 nezuro,izvo zvaskavitsa huwandu hwevanhu vafa neCovid-19 munyika yosepachiuru nemazana matanhatu nemakumi mapfumbabwe nevaviri, 1 692. Kusvika nezuro vanhu vainge vabaiwa nhomba yekutanga vave zviuru mazana manomwe nemagumi zvishanu nemakumi mashanu nevatanhatu, 715 056 uye vabaiwa nhomba yepiri vave zviuru mazana mana nemakumi mashanu nechimwe nemazana manomwe nemakumi mapfumbamwe nevatatu, 451 793. Huwandu uhu hunotarisirwa kukwira nhasi manheru apo hurumende ichaburitsa zvayawana nhasi. Hurumende inoti ine hurongwa hwekubaya nhomba vanhu mamiriyoni gumi senzira yekudzivirira kupararira kweCovid-19. No media source currently available 	https://www.voashona.com/a/zimbabwe-courts-affected-by-covid-19/5941486.html
business	Mutungamiri weNyika, VaMnangagwa, Vanosimuka Kuenda kuDavos kuMusangano weWorld Economic Forum	Mutungamiri wenyika, VaEmmerson Mnangagwa vakasimuka neSvondo manheru vakananga kuSwizterland kumusangano wekuzeya matambudziko akatarisana nepasi rose weWorld Economic Forum, uyo unoitirwa muguta reDavos. Musangano uyu wakatanga neSvondo uye unopera musi weChina svondo rino. VaMnangagwa vari kutarisirwa kuita misangano yepamusorosoro nevatungamiri vedzimwe nyika pamwe nevakuru vezvemabhizimusi emuEurope muhurongwa hwavo hwekuedza kukwezva vemabhizimusi kuti vapinde munyika. Musangano weWorld Economic Forum uyu uri kutarisirwa kupindwa nevatungamiri venyika, vemabhizimusi pamwe nevemasangano akazvimirira vanoda kusvika kuzviuru zviviri nemazana mashanu, avo vari kutarisirwa kuzeya nyaya dziri kutambudza pasi rino dzinosanganisira denda reCovid-19, hondo iri pakati peRussia neUkraine, kusagadzikana kwehupfumi pamwe nekushanduka kwemamiriro ekunze. Muzvinafundo Elliot Masocha, vanove nyanzvi mune zvehupfumi nekudyidzana kwenyika dzapasi rose, vari zvakare mudzidzisi mukuru wezvemabhizimusi paDevry University muAmerica, vanoti musangano uyu wakakosha zvikuru kuZimbabwe nepasi rose Panyaya yekuti VaMnangagwa vane chavanodzoka nacho here kubva kumusangano uyu, Muzvinafundo Masocha vanoti havaoni paine chinokohwe nekuda kwekuti nhoroondo yeZimbabwe munyaya dzezvikwereti pamwe nekumabatiro ayo enyaya dzezvemabhizimusi nehupfumi zvinogona kuvakanganisa. No media source currently available 	https://www.voashona.com/a/6585040.html
politics	ZEC Inoti Zvinhu Zvayo Zvose Zvakachengetedzwa Zvine Hudzamu	Mamwe makomishina eZimbabwe Electoral Comission, ZEC, anoti zvose zvine chekuita nekunyoreswa kwevanhu kuti vagokwanisa kuvhota zvakachengetedzwa zvakasimba. Izvi zvabuda pamusangano wekuzeya mashandiro evatapi venhau panguva yesarudzo waitwa muBulawayo. Mumwe wemakomishina maviri eZEC ange aripowo pamusangano uyu, Amai Faith Sebata, vaudza Studio7 kuti vanhu havafanirwe kutyira kuti pane zvingaitwe zvingakonzera kusafamba zvakanaka kana kubiridzirwa kwesarudzo. Amai Sebata vatiwo gwaro rine mazita evanhu vakanyoresa kuti vagokwanisa kuvhota richacheneswa zvekuti hazvingaite kuti pave nemunhu mumwe chete anogona kunyorwa kakawanda kana kuti anogona kuvhota kanopfuura kamwe chete panguva imwe chete. Pane kushushikana kune vamwe veruzhinji pamusoro pekunonzi kusabuda pachena kweZEC pamusoro pekuti mazita evanhu vakanyoresa kuvhota ari kuchengetwa sei. Vamwe vanoshushikanawo nenyaya yekuti kune vanhu vakawanda vane zvitupa zvine mazuva ekuzvarwa nenumber dzechitupa dzakafanana asi ivo vari vanhu vakasiyana, izvo zvinonzi nevamwe zvinogona kushandiswa seimwe nzira yekubiridzira nayo sarudzo. Parunyerekupe rwekuit mapepa anoshandiswa pakuvhota kana kuti ballot papers akatodhindwa kare, VaDaniel Chigaru, vanovezve mumwe komishina weZEC vati hazvigone kuti mapepa aya adhindwe kana vanhu vanokwikwidza musarudzo vasati vataurwa nenomination court sezvinodiwa nemutemo. Vati ZEC ichataura zvizere panguva yakafanira pamusoro pezvekudhindwa kwemapepa ekuvhotera vakatiwo vatapi venhau pamwe nevemapato ezvematongerwo enyika anobvumidzwa kuwona panenge podhindwa mapepa aya. Asi mutauriri webato reNational People’s Party, VaJeffryson Chitando, vati ZEC haifanirwe kungotaura chete asi vanofanirwa kuonekwa vachiita zvinhu zvinoita kuti vave nechivimbo chekuti vanoita basa rakanaka. Pamusangano uyu vatapi venhau vachema-chemawo nenyaya yekuti vanonzi vanyorese kuZEC kuti vakwanise kunyora kana kutepfenyura nhau dzine chekuita nesarudzo. Lee Mangena anoshanda neSkyz Metro FM ndemumwe wevatapi venhau ati haawone pane chikonzero chekuti ZEC iite izvi. Zvichakadaro VaDavid Coltart avo vanove gweta uye vari nhengo yebato reMDC inotungamirwa naVaWelshman Ncube vaudza musangano mumwe chete kuti havawone sarudzo dzichikwanisa kuve dzakachena kana nhepfenyuro yehurumende yeZimbabwe Broadcastibg Corporation ichiramba yakarerekera kudivi rebato reZanu PF. VaColtart vati kuita izvi kunotyora bumbiro remitemo yenyika vakatiwo kunyange hazvo izvi zvichigona kunetsa zvakakosha kuti vanorwira kodzero dzevanhu vakwire kumatare kuti nyaya iyi igadziriswe. Musangano wemazuva maviri unopera neChina wakarongwa nesangano reZimbabwe Union of Journalists. No media source currently available   	https://www.voashona.com/a/zimbabwe-elections-bod-says-its-data-is-safe/4396973.html
business	VaMangudya Vanoti Vanotengesa Mafuta Vari Kuita Chitsotsi	Gavhuna webhanga guru renyika, reReserve Bank of Zimbabwe, Doctor John Mangudya, pamwe negurukota rinoona nezvemhando dzemoto, VaFortune Chasi, vanoti dambudziko rekushaikwa kwepeturu nedhiziri munyika riri kunyanyokonzerwa nehuwori huri kuitwa nemakambani nemagaraji anotengesa mafuta. Vachipa humbowo kukomiti yeparamende inoona nezvemhando dzemoto, VaMangudya vati vanoshamisika zvikuru kuti pane mitsetse yepeturu nedziziri ivo vakapa makambani emafuta munyika magwaro ekubhadhara mafuta aya kana kuti maLetters of Credit anokwana nyika yese. Vati pari zvino vakabhadhara mari inoita mamiriyoni zana negumi nemashanu emadhora ekuAmerica, iyo vati inokwanisa kutenga marita mamiriyoni zana nemakumi manomwe emafuta pamwedzi, kunyange hazvo nyika ichida zana nemakumi matatu emamiriyoni emarita emafuta pamwedzi. VaMangudya vati pane humbowo hunoratidza kuti mamiriyoni mashanu emarita ari kubva kumatangi ekuMsasa zuva rega rega, asi mafuta aya haasvike kumagaraji sezvo ari kuendeswa kunze kwenyika. VaMangudya vati izvi zvinoratidza kuti pane chitsotsi chiri kuitwa nemakambani aya. Asi VaMangudya vaudza komiti iyi kuti nyika ine chikwereti chisati chabhadharwa chemari inosvika mazana maviri emamiriyoni emadhora kumakambani ekunze anotengesa mafuta anosanganisira Independent Petroleum Group, Glencore, Trafigura, Engen ne Total. Vachipawo humbowo kukomiti iyi, VaChasi vati zviri pachena kuti pane huwori huri kuitwa nemakambani aya uye vari kutora matanho ekupedza zvese izvi. Vatiwo mafuta emotokari emuno ari kutengeswawo kunyika dzakati komberedza sezvo akachipa kudarika kunyika idzi. VaChasi vati Zimbabwe Energy Regulatory Authority inofanira kupihwa simba rekuita basa rayo nemazvo pamwe nekuongorora kuti mafuta anofamba sei kubva kwaonochengeterwa kuMsasa kuenda kumagaraji mazana matanhatu nemakumi maviri anotengesa mafuta munyika. VaChasi naVaMangudya vatiwo nyaya yemanyepo pamadandemutande akaita seWhatsApp, Twitter nemamwe ndiwo anokonzerawo kuti vanhu vaite chipatapata chekutenga mafuta vachichengeta mudzimba izvo zvinoita kuti ashaikwe mumagaraji. Vati izvi ndizvo zvakaitika svondo rino apo pakatanga kufambiswa mashoko ekuti mafuta emotokari ainge akwira mutengo asi iwo asina. Pavabvunzwa kuti sei vari kuramba kuti mafuta atengeswe nemadhora ekuAmerica, VaMangudya vati hazvigoni kuti hurumende iiite izvi nekuti vanhu vakawanda munyika havawani mari iyi. Vati zvikamu makumi maviri kubva muzana chete zvevanhu munyika ndizvo zvinowana mari yekunze chete. Pavabvunzwa neimwe nhengo yekomiti iyi, VaAnele Ndebele, kuti havawoni sekuti nyaya dzekusamira zvakanaka kwematongerwo enyika ndidzo dziri kukanganisa zvinhu munyika, VaChasi vati zviri pachena kuti izvi zviri kuitika munyika zvinokanganisa chimiro chenyika. Vanoongorora nyaya dzehupfumi vakazvimirira, VaMasimba Manyanya, vati zviri kuitika zvinoratidza kuti nyaya dzematongerwo enyika dzinoda kugadziriswa. Zvichakadai, VaChasi vazivisa kuti kushanduka kwemamiririro ekunze kuri kuita kuti mvura irambe ichidzikira kuKariba izvo zvinogona kuti gwenya remagetsi rimire kushanda mukati memwedzi gumi nemina kana izvi zvikaramba zvichiitika. Vatiwo nyaya yekusabhadhara magetsi, kubiwa kwemaTransformer nedzimwe tambo dzemagetsi zviri kutadzisa ZESA kuita basa rayo nemazvo. VaChasi vatiwo bhodhi reZESA pamwe nevakuru vakuru mukambani iyi vange vasiri kufambisa basa nemazvo izvo zvaita kuti kambani iyi isvike pakutadza kugaya magetsi anokwanira nyika. VaChasi vati vachadoma nyanzvi nevanhu vane chimiro chakanaka kupinda mubhodhi reZESA kuti vaburitse kambani iyi mumadhaka mairi.  	https://www.voashona.com/a/zimbabwe-central-bank-governor-says-fuel-is-being-sold-outside-zimbabwe/4939292.html
sports	Jordan Zemura anotambira mari shoma	  MUTAMBI wenhabvu weAFC Bournemouth nemaWarriors eZimbabwe – Jordan Zemura (22) – ndiye ari kutambira mari shoma kuchikwata chake mwaka uno apo chiri kukwikwidza muEnglish Premier League.   Mutsvakurudzo, zvaonekwa kuti Zemura, uyo akasaina chibvumirano chake kuBournemouth achiri kutambira chikwata chevadiki, anotambira mari inosvika £385 pasvondo.   Mari yaanotambira iyi yakaderera zvikuru kana ichienzaniswa nevamwe vatambi vemuchikwata chake vakadai saJefferson Lerma uyo anotambira mari inosvika £55 000 pasvondo.   Tichitarisa mari inotambirwa naZemura, zvinoreva kuti pamwedzi anotambira £1 432 uye mwaka wose achitambira £17 184.   Mari yaanotambira mwaka wose haisvike pane inotambirwa naLerma yepasvondo rimwe chete.   Muchikwata ichi zvekare, vamwe vatambi vakadai saDominic Solanke vanonzi vanotambira mari inosvika £50 000 pasvondo, kuchiti Phillip naLewis Cook vanotambira £40 000 pasvondo pamumwe nemumwe wavo.    Mari dzinotambirwa nevatambi veBournemouth – (spotrac.com)   Asi pane tarisiro yekuti Bournemouth ichatanga kuita hurukuro naZemura munguva inotevera kuti iwedzere kondirakiti yake iyo inotarisirwa kupera gore rinotevera. Mutambi uyu ari kutarisirwa kutamba zvikuru mwaka uno sezvo achidiwa zvakanyanya naScott Parker uyo aimushandisa mwaka wadarika apo vakahwina tikiti rekupinda muEPL.	https://www.kwayedza.co.zw/jordan-zemura-anotambira-mari-shoma/
business	Huwori, Kusarongeka Zvonzi Ndidzo Honzeri Dzekushaikwa hweHupfu muNyika	Dambudziko rekushaikwa kwehupfu munyika rinonzi nevamwe ratodzika midzi, panguva iyo paine kunakurirana nyoka mhenyu pakati pehurumende nevanogaya upfu, avo vari kunzi vari kunzvengesa upfu, zvikuru hweRoller Meal. Hurumende yakabhadhara kare chidimbu chemari inofanirwa kutengeswa nayo rudzi rwehupfu urwu, ivzo zvinozoita kuti vatengi vahuwane nemutengo uri pasi, asi izvi zvinonzi hazvisi kubatsira sezvo hupfu hwacho huri kuramba huchishaikwaq muzvitoro asi huchiwanikwa kumusika mutema, uko kwahuri kuwanikwa nemari iri pamusoro. Vanogaya upfu vari kupomerwawo mhosva yekuwanza upfu hweNgwerewere, uhwo hunodhura, pachinzvimbo chekuti vagaye hweRoller Meal hunokwaniswa kutengwa nevanhu vose nemutengo uri pasi. Ruzhinji rwevanhu munyika rwunonzi rwave kuswera rwuchifudza zvitoro kuri kumirira kuti rwungangosangana nemotokari dzinodhirivhara upfu, pachinzvimbo chekunge rwuchiita zvinopa pundutso kumhuri pamwe nenyika. Mumwe anoti aswera akagarira upfu ndaAmai Rufaro Chakanyuka vekuGreendale muHarare, avo vanoti vazohuwana asi huchitengeswa nemadhora zana nemakumi mashanu patsapo yemakirogiramu gumi, pane mutengo wakatarwa nehurumende wemadhora makumi manomwe pamakirogiramu gumi. Nyanzvi mune zveupfumi vachishanda vakazvimirira, VaMasimba Kuchera, vanoti dambudziko rekushaikwa kwehupfu riri kukonzerwa nekusarongeka kwechirongwa chehurumende chekutsigira vanogaya upfu nemari kuitira kuti vagohutengesa nemari iri pasi. Vanoongorora zvematongerwo enyika vari nhengo yeZanu PF, VaGadzira Chirumhanzu, vanotiwo chanyanya kukonzera dambudziko rekushaikwa kwehupfu huwori, uhwo vanoti hwatekeshera munyika. VaChirumhanzu vanoti veruzhinji munyika vari kutarisira kuti hurumende ichakasika kutora matanho ekuparadza midzi yehuwori iyi isati yasunga nekusvina nyika yose. Svondo rapera vanogaya upfu vakapomerwa mhosva yekutengesa hwehupfu hwavanofanirwa kutengesera vanhu munyika kuDemocratic Republic of Congo, uko vanonzi vari kutengesa nemari iri pamusoro. Mukupera kwesvondo mapurisa anonzi akapinda mumabhizimusi evanogaya hupfu, uko anonzi akawana upfu hunosvika matani zviuru zvishanu hwakanga hakachengetedzwa, hunofungidzirwa kuti hwaida kuendeswa pamisika mitema. Asi mutauriri wesangano revanogaya hupfu, reGrain Millers Association of Zimbabwe, VaGarikai Chaunza vakaudza bepanhau reHerald kuti hapana chinoshamisa kuti vanogaya upfu vawanikwe vaine hupfu, sezvo riri iro basa ravo. VaChaunza vakatiwo vamwe vanogaya hupfu vari kuita dambudziko rekushaya chekutakurisa upfu uhwu kuendesa kune vezvitoro. Sachigaro weGrain Millers Association of Zimbabwe, VaTafadzwa Musarara, vanoti sangano ravo riri kupinza chibage munyika kubva munyika dzakaita seSouth Africa, Mexico, Brazil neThailand. Uganda yakazivisawo kuti ichatengesera Zimbabwe chibage. Asi VaKuchera vanoti panotoda kuti pagadziriswe mitemo yemunyika kuitira kuti zvinhu zvakaita sehupfu zvisashaikwa munyika. Kusvika matambudziko ose, kusanganisira huwori, zvagadziriswa No media source currently available vakawanda vanoti dambudziko rekushaikwa kwehupfu munyika richaramba riripo kunyangwe nyika yakapinza chibage chakawanda zvakadii kubva kunze, nekuti pane vanenge vachiwana cheuviri kubva kumutengeswa kwehupfu pamisika mitema. 	https://www.voashona.com/a/zimbabwe-economy-mealie-meal-shortages-corruption/5303127.html
health	Vana Chiremba veHurumende Voronga Kuramwa Mabasa Kutanga neChitatu	"Vamiriri vavanachiremba vemuzvipatara zvehurumende vaita musangano wechimbichimbi nemunyori mubazi rezvehutano mukutsvaga nzira dzekumisa nadzo kuramwa mabasa kwakaziviswa navanachiremba ava kuti kuchatanga svondo rino. Mutungamiri wesangano ravanachiremba, reZimbabwe Hospital Doctors Association, Doctor Edgar Munatsi, vanoti musangano uyu hauna zvikuru zvawaburitsa sezvo pasina kuwiriranwa kuti zvichemo zvavo zvingagadziriswa sei. Nekudaro, Doctor Munatsi vanoti nhengo dzavo dzichaenderera mberi nekuramwa mabasa nemusi weChitatu sekuzivisa kwavakaita, kunyange hazvo vachiti vachapa mukana kunhaurirano nehurumende. Vanoti hurumende iri kukundikana kugadzirisa zvinyunyuto zvavo zvikuru zvitatu zvinosanganisira nyaya yekurasikirwa nemabasa kwavanachiremba vanenge vapedza zvidzidzo. ""Pane nyaya nhatu, asi yakanyanya kukosha yacho ndeyekuti vanachiremba vaenge vapedza zvidzidzo, vachinge vapedza zvidzidzo vanofanirwa kuenda kunoshanda muzvipatara zvekumamisha. Hurumende iri kuti haichakwanisa kuvapa mabasa iwayo. havana mari yekuti vange vachipa vanachiremba muhoro, vanenge vaenda kunoshanda kunzvimbo idzodzo. ""Isusu tiri kunyunyuta kuti kana zvakadero hazvo hurumende yachidii kupa vanachiremba matsamba ekuti vashande vakazvimirira kana vasingakwanise kupiwa mabasa nehurumende."" Doctor Munatsi vanodaro. Doctor Munatsi vanoti vasvika pakutora danho iri zvichitevera zvakabuda mukunzwa pfungwa dzenhengo dzavo mumazuva mashoma adarika. Vanachiremba vachangopedza zvidzidzo zvavo ava vanoti vari kudawo zvakare kuti mari dzekubatsirikana kana kuti 'on call allowances' dzitangire pamadhora mazana manomwe nemakumi maviri. Vanoti vanodawo zvakare kuti Health Service Board igadzirise nyaya yavakambowirirana yekuti vanachiremba vehurumende vasabatirwa mitero. Kana vanachiremba vakaramwa mabasa, vanenge vabatana nevehurumende yeKenya, avo vari kuramwawo mabasa kubva muna Zvita wegore rapera. No media source currently available  "	https://www.voashona.com/a/zimbabwe-health-doctors-zhda-strike/3721238.html
sports	Mbare Junior League yosimudzira vechidiki	   VECHIDIKI vokurudzirwa kuti vapinde mune zvemitambo nechinangwa chekugadzirira remangwana ravo pane kuswera vachitora zvinodhaka zvisingatenderwe mumuviri.   Kurudziro iyi yakapihwa nasachigaro weMbare Junior Football League – Stanley Kavayi – achiti mitambo yakakosha muhupenyu hwevechidiki.   Kavayi, uyo anove murairidzi wenhabvu zvekare, anoti vechidiki vakawanda vane matarenda emitambo yakaita senhabvu, cricket nebasketball asi hupenyu hwavo huri kuenda mudondo nekuda kwezvinodhaka.   Anoti vari kuronga mitambo yakasiyana yekuti vechidiki vatambe.   “Mitambo yakakosha nekuti inobatsira kubika vechidiki nekuvarakidza gwara chairo. SeMbare Junior Football League, tiri kuronga mitambo yenhabvu yekuti vechidiki vatambe nekuti donzvo redu kuvabvisa pedyo nezvinodhaka.   “Kune vechidiki vakawanda vekuti unotoona kuti uyu ane chipo mumitambo asi anozomedzwa nezvinodhaka. Saka isu tiri kuda kuvabata toshanda navo kusvika vakura tovabatsira kuti vagotengwa nezvikwata zvakasiyana,” anodaro.   Anoti vari kupota vachishevedza varairidzi vezvikwata zvakasiyana avo vanouya vachiongorora mitambo yavo votsvaga vatambi vekutenga.   “Patinotamba mitambo yedu kazhinji panenge pane varairidzi vezvikwata zvemuPremier Soccer League (PSL) kana Division One avo vatinoshevedza kuti vauye kuzoona vatambi vakasiyana.   “Kana pakauya varairidzi vakasiyana, ndinoziva kuti zvinopa vatambi manyuku-nyuku ekutamba nhabvu yepamusoro sezvo vanenge vachiziva kuti vane mukana wekutengwa nezvikwata zvikuru,” anodaro Kavayi.   Anoti pachavharwa zvikoro, Mbare Junior Football League icharonga mitambo yakasiyana senzira yekuti vechidiki vawane zvinovavaraidza sezvo vamwe vanogona kufuririka kutora zvinodhaka apo vanenge vakazorora.	https://www.kwayedza.co.zw/mbare-junior-league-yosimudzira-vechidiki/
health	Zvikoro Zvogadzira Zvikwanisiro Zvekushandisa Kurwisa Kupararira kweCovid-19	Huwandu hwevanhu vabatwa nechirwere cheCoronavirus hwakaburitswa nehurumende neMuvhuro, hwasvika pavanhu vasere, uye munhu ashaya nechirwere ichi achiri munhu mumwe chete. Huwandu uhu hunogona kukwira chero nguva apo hurumende ichazivisa zvinenge zvaitika. Pavanhu vasere vakabatwa nechirwere cheCoronavirus, vana vanobva kudunhu reMashonaland East, vatatu kuHarare uye mumwe chete kuVictoria Falls. Mukuru mubazi rezvehutano mudunhu reMashonaland West, Dr Wensilus Nyamayaro, vanoti zvave kuziviswa manheru ega ega kana pane zvinenge zvashanduka pahuwandu hwevanhu vanenge vabatwa nechirwere cheCoronavirus. Zimbabwe yakatara mazuva makumi maviri nerimwe ekuti vanhu vagare mudzimba dzavo senzira yekudzivirira kupararira kwechirwere ichi, icho chabata vanhu vanodarika mazana maviri nemakumi mana muZimbabwe, uye vanhu vanosvika mazana masere ezviuru pasi rose. Senzira yekubatsira varwere munyika iyo yakatarisana nekushaikwa kwema ventilators anobatsira kufema vanenge varwarisa zvakanyanya nechirwere ichi, zvimwe zvikoro zvepamusoro zvinoti zviri kushandisa hunyanzvi hwazvo kugadzira ma ventilators, ma sanitisers nemasiki. Chikono chepamusoro cheHarare Institute of Technology chinoti chiri pakati pekugadzira muchina wekufambisa mhepo mudzimba dzinochengeterwa vanhu vanenge vachirwara nechirwere cheCOVID-19. Ukuwo Chinhoyi University of Technology, CUT, inotiwo iri pakati pekugadzira mamasiki apo kune rumwe rutivi iri kutsvaka zvikwanisiro zvekugadzira ma sanitisers sezvo chikoro ichi chine hunyanzvi hwacho. Vachitaura nevatori venhau muChinhoyi, mutauriri weCUT, VaMusekiwa Tapera, vati vari kugadzira mamasiki senzira yakaonekwa nechikoro ichi yekurwisa chirwere cheCoronavirus. VaTapera vati vamwe vana muzvinafundo vari mubishi kuita hurongwa hwekugadzira ma sanitisers. Asi mukuru weCUT, Muzvinafundo Jambwa Simbi, vati basa rekugadzira mamasiki riri kudzoserwa kumashure nekushaikwa kwemagetsi nguva dzakawanda. Zvikoro izvi zviri kutora matanho aya sezvo zvinhu zvisina kumira zvakanaka munyika munyaya dzehutano panguva iyo hurumende iri kutatarika kuwanira vashandi vemuzvipatara zvipfeko zvekuzvidzivirira zvakakwana pavanenge vachirapa varwere vanofungidzirwa kuti vane Coronavirus. Zimbabwe yapinda muzuva repiri vanhu vachigara kudzimba dzavo senzira yekudzivirira kupararira kweCoronavirus, iyo yakatanga kuChina gore rapera, uye kusvika pari zvino, yauraya vanhu vanodarika zviuru makumi matatu nezvisere pasi rose, kusanganisira Zororo Makamba wemuZimbabwe, uyo akashaya svondo rapera. No media source currently available  	https://www.voashona.com/a/zimbabwe-tertiary-colleges-embark-of-making-sanitizers-and-ventilators-for-civid-19-patients/5354024.html
health	Vashoma Vovhenekwa Chirwere cheGomarara Rinoita paZamu	Kunyange hazvo mwedzi waGumiguru uchizivikanwa nekucherechedza gomarara repazamu, sangano reCancer Association of Zimbabwe rinoti kunyange hazvo huwandu hwevanhu vakauya kuzoongororwa gomarara repazamu hwakawanda kudarika Gumiguru wegore rapera, veruzhinji havasati vonyanyotambira zvekuongororwa. Mumwe mugari wemuHarare, Muzvare Anna Zvarehwanashe, vanoti kunyange hazvo vakaongororwa vanoti nguva zhinji zvinonetsa kungoti munhu anoongororwa pasina paanonzwa panorwadza izvo zvinozoita kuti vanhu vaongororwe kana paita zviratidzo zvekuti pangangove negomarara remazamu. Muzvare Zvarehwanashe vatiwo kushomeka kwenzvimbo dzinoongorora gomarara munyika kunoitawo kuti veruzhinji vatadze kunoongororwa nguva nenguva zvirwere zvakadai segomarara repazamu. Kunyange hazvo gomarara repazamu richinyanyouraya vanhukadzi, vanhurume vanobatwawo negomarara iri. Mumwe murume, VaJoseph Murwira, vatiwo kunyange hazvo vachiziva kukosha kwekuongororwa gomarara rezamu, vati vanhurume vazhinji vanozvitora sezvinhu zvedambe. VaMurwira vatsigirawo pfungwa dzaMuzvare Zvarehwanashe kuti kushomeka kwenzvimbo dzinoongorora gomarara ndozvezvimwewo zvinoshaisa varume vazhinji shungu. Mumwe mugari wekumusha weMkoba muguta reGweru, Amai Musa Shumba, vanotiwo kunyange hazvo gomarara repazamu riri kuuraya vanhu vakawanda kunyanya vanhukadzi, vatiwo ruzivo rwechirwere ichi rwuchiri rwushoma. Amai Shumba vati shuviro yavo ndeyekuti dai gomarara remazamu rarapwa pachena. Vachitaura neStudio7 parunhare, mukuru weCancer Association of Zimbabwe, Amai Junior Mavu, vabvuma kuti kumamisha hakuna nzvimbo dzakawanda dzekuti vanhu vaongororwe gomarara repazamu asi vakakurudzira kuti vanhu vaende kuzvipatara zvinenge zviri pedyo navo. Vatiwo muzvirongwa zvavo vachange voita dzidziso kumamisha nezvenyaya yegomarara. Amai Mavu vati muHarare vanhu churu nemazana matanhatu vakaongororwa gomarara rezamu mumwedzi waGumiguru zvichienzaniswa nevanhu churu nemazana mashanu vakaongororwa nguva imwechete gore rapera Sangano reCancer Registry rinoti muna 2014 gomarara repazamu ranga riri gomarara rechitatu mumagomarara akanyanyobata vanhu huye zvikamu zvinomwe kubva muzana zvakabatwa negomarara iri mugore rimwero. No media source currently available 	https://www.voashona.com/a/zimbabwe-cancer-association-concerned-awareness-examinations/4102880.html
politics	ZEC Inoramba Gwaro Riri Kuti Sarudzo dzeBy-Election Dzichaitwa Gore Rinouya Muna Kubvumbi	Zimbabwe Electoral Commission, ZEC, yaramba mashoko ari mugwaro riri kutenderera pamadandemutande ekuti yakatara musi wa 23 Kubvumbi 2022 sezuva ringangoitwa sarudzo dzema by-elections dzeparamende pamwe nemakanzuru. Mukuru anoona nezvesarudzo kana kuti Chief Elections Officer veZEC, Va Utoile Silaigwana, vaudza Studio 7 kuti mashoko aya handi echokwadi vakati tibate mutauriri weZEC, Commissioer Kzembe kuti tinzwe zvizhinji, asi takundikana kuvabata. Gwaro riri kutenderera iri rakanyorwa pabepa reZEC, asi harina kuiswa runyoro kana kuti kusainwa kana kudhindwa neboka rinoona nezvesarudzo munyika iri. Asi mamwe masangano pamwe nevanhuwo zvavo vanga vatoratidza mufaro mukuru kwazvo nemashoko ekuti sarudzo idzi dzingangoitwa gore rinouya, vachiti kushaikwa kwevamiriri mumatare eparamende pamwe nemumakanzuru kuri kudzorera shure mabasa ebudiriro mumatunhu asina vamiriri. Mabasa ose ane chekuita nesarudzo akambomiswa muna Kurume 2020 senzira yekudzivirira kupararira kweCovid-19. Matunhu akawanda akasara asina humiriri zvichitevera kudzingwa kwedzimwe nhengo dzeparamende nekanzuru nebato reMDC-T dzichinzi dzakasiya bato iri dzichienda kuMDC Alliance, uyewo kushaya kwedzimwe nhengo. Zvigaro makumi maviri nezvisere zveparamende hazvina vamiriri kuchitiwo zvimwe zana nezvishanu zvemakanzuru zvisinawo humiriri. Vanoona nezvekufambiswa kwezvirongwa musangano re Elections Resource Centre, VaSolomon Bobosibunu, vanoti dai gwaro iri ranga raburitswa neZEC zviri pamutemo changa chiri chinhu chakanaka chose kuti sarudzo idzi dzichiitwa sezvo kunonoka kwadzo kuri kutotyora kodzero dzevanhu dzavanopiwa nebumbiro remitemo yenyika. No media source currently available 	https://www.voashona.com/a/zimbabwe-electoral-commission-refutes-reports-of-by-elections-in-april-2022/6301467.html
sports	Isu tadzivirirwa 100pc –  PSL	  SANGANO rePremier Soccer League (PSL) rinoti riri kufara zvikuru kuti chirongwa chekubaiwa nhomba dzekudzivirira chirwere cheCovid-19 chiri kugamuchirwa nevatambi nezvikwata zviri pasi payo izvo zvaona vose vabaiwa vachisvika chikamu che99.9 percent.   Mukushi wemashoko wePSL – Kudzai Bare – anoti vatambi, varairidzi nehutungamiri hwezvikwata zvose zvinokwikwidza muligi iri vakabaiwa majekiseni eCovid-19 izvo zvinove zvimwe zvezvikonzero zvichaita kuti mutambo uyu utambwe vanhu vakasununguka.   Anoti mutambo uyu usati wadzoka, vakanyorerwa nesangano reSports and Recreation Commission (SRC) kuti vatambi vose nezvikwata zvavo, kusanganisira hutungamiri vabaiwe nhomba kuitira kuti mutambo uyu ugodzoka uye ugotambwa vanhu vakachengetedzeka.   “Tiri kugutsikana kuti vatambi nevarairidzi vabaiwa nhomba kusvika pari zvino vanosvika chikamu che99.9 percent. Zvinofadza nekuti vanhu vakaterera, vakatevedzera matanho anodiwa kuti mutambo udzoke ugofamba zvakanaka.   “Kubaiwa majekiseni nekugara vanhu vachivhenekwa Covid-19 mamwe ematanho anotarisirwa kutevedzerwa izvo zvatakapihwa neSRC, saka zvikwata zvakatevedzera zvikabaisa vatambi vazvo nehutungamiri hwacho,” anodaro.   Bare anoti sePSL, vari kushambadza kuvatsigiri venhabvu kuti vaendewo kunobaiwa kuitira kuti zvigobatsira nguva inotevera kana votenderwa kuzonoona zvikwata zvavo zvichitamba.   “Tiri kuvakurudzira tichishandisa nzira dzakasiyana dzinosanganisira dandemutande kuparidza shoko rekuti vanobaiwewo nhomba nekuti tinoda kuti vazouya kuzotsigira zvikwata zvavo vakasununguka. Kana vakabaiwa, zvinobatsira kuti vange vakachengetedzeka nekuti hatidi kuti nhabvu izowedzera pakutapurirana denda iri,” anodaro Bare.   Zvichakadaro, Bare anoti PSL ichazivisa svondo rinotevera kuti mitambo yemuno inogona kuenderera mberi here kana kuti ichambomiswa sezvo pachange pane mutambo wenyika wekurwira kuenda kuQatar World Cup.   MaWarriors, ayo ave kurairidzwa naNorman Mapeza, achasangana neGhana mumitambo miviri yakatevedzana yekuenda kuWorld Cup.   Mitambo yemuGroup G iyi iriko nemusi wa9 na12 Gumiguru asi hapasati pajeka kuti mitambo yeChibuku Super Cup ichambomiswa here kana kuti kwete kuitira kuti Mapeza agowaniswa nguva yekushanda nemaWarriors.   Mitambo yeChibuku Super Cup neChitatu svondo rino mushure mekumbomiswa kwenguva yakareba nechinangwa chekurwisa kupararira kwechirwere cheCovid-19.   “Tiri panyaya iyoyo, tinoziva kuti kune mutambo mukuru uchauya saka tichazozivisa svondo rinotevera kuti tichazvifambisa sei. Iye zvino tiri kungofunga nezvemitambo iriko svondo rino chete,” anodaro Bare.	https://www.kwayedza.co.zw/isu-tadzivirirwa-100pc-psl/
health	Vanhu Vokurudzirwa Kuvhenekwa Chirwere cheShuga neKudya Zvine Hutano	Zimbabwe nhasi yatabatana nenyika dzepasi rese kucherechedza zuva rechirwere cheshuga kana kuti World Diabetes Day veruzhinji vachikurudzirwa kuvhenekwa navanachiremba, kudya chikafu chine hutano uye chinoita kuti vasabatwe nedenda iri. Nyanzvi munyaya dzezvehutano dzashandisa zuva ranhasi kuongorora vanhu pachena pamwe nekuvadzidzisa pamusoro pudenda iri. Mumwe murapi pane chimwe chipatara chakazvimirira muHarare, Amai Fungai Priscillar Gomba vati hirwere cheshuga chiriri kupararira munyika asi munhu anogona kurarama pasina dambudziko kana atavedza dzidziso kubva kunana chiremba. Vanoti zvimwe zvikonzero zvinoita kuti vanhu vabatwe shuga kana kuti diabetes inyaya yekuzvarwa mumhuri ine nhoorondo yechirwere ichi, mararamire anoita munhu nechikafu chaanodya kana kuti kuti Lifestyle pachirungu. Vaenderera mberi vachiti vashandisa zuva ranhasi kungorora vanhu kuti vane denda iri here pamwe nekuti vangararame sei vasingapinde munjodzi. Imwe nyanzvi munyaya dzekuongorora zvirwere, VaEdmore Mahureva, vanoti vashandisa zuva ranhasi kuita ongororo dzakaita seHBCa1 yekungoora shuga yemunhu mukati memwedzi mitatu yapfuura uye vaita izvi pachena vachiti zvinobatsira kuti munhu azive pamire nedenda iri. Mutungamiriri wesangano remachiremba anoshanda akazvimirira, re Medical and Dental Private Practitioners Association Dr Johannes Marisa kuti nhasi vange vachibatsirawo vanhu pachena kuti vasafe nedenda iri. Amai Maonei Tiki avo vakabatwa shuga muna Chikumi gore rino uye vakatobviswa gumbo nekuda kwedenda iri vanoti vafara chose neruzivo rwavawana nhasi. Ambuya Agnes Zioni ndevamwe vari kurarama nedenda iri uye vanoti zvakakosha kutevedza dzidziso yanachiremba. Gore rapfuura, shuga yakauraya vanhu vanodarika zviuru zvitatu nemazana manomwe kana kuti 3,400 uye zvinofundidzirwa kuti denda iri rinobata munhu mumwe chete pavanhu gumi pasi rese. Zuva reWorld Diabetes Day iro rinocherechedzwa musi 14 Mbudzi, racherechedzwa pasi pendingindira rine chinangwa chekuti vanhu vawane zivo yakakwana kuti vakwanise kurapwa nekuita kurarama nzira dzinoita kuti denda iri risarambe richipararira kana kuti Education to Protect Tomorrow, Hatina kukwanisa kunzwa divi kana mashoko ehurumende pazuva iri sezvo mutauriri webazi iri VaDonald Mujiri vange vasati vapindura mibvunzo yedu patataenda pamhepo.	https://www.voashona.com/a/6834664.html
health	Mumwe Mudzimai weChidiki Ofa neCovid-19 muHarare	Bazi rezvehutano rinoti mumwe mudzimai wemuHararare ane makore makumi maviri nerimwe okuberekwa akashaya nemusi weMugovera nechirwere cheCovid19. Mudzimai uyu anonzi ainge asina nhoroondo yekuenda kunze kwenyika zvinonzi navanachiremba zvinogona kureva kuti chirwere cheCovid19 chiri kutenderera munharaunda vanhu vasingazvizive. Pave nevanhu vasere vashaya munyika nekuda kwechirwere ichi. Huwandu hwevanhu vabatwa nechirwere ichi hwakwirawo kusvika pamazana matanhatu nemakumi mapfumbamwe nemasere kana kuti 698. Izvi zvinotevera kubatwa kwevamwe vanhu makumi manomwe nevatatu nechirwere ichi neMugovera. Pavanhu ava, makumi mashanu nevashanu kana kuti 55 vakabva kuSouth Africa, vatatu kuBotwana, vamwe vatatu kuMozambique, vaviri kuAmerica mumwe chete kubva kuZambia uye vamwe vasere vakachitapurirwa munyika. Pavanhu vakabatwa nechirwere munyika vaviri ndivo chete vanozivikanwa kuti vakachiwana sei asi patotanga chipatapata chekutsvaga kuti vamwe vatnhatu vakachiwana sei. Vanhu vapora kubva kuchirwere ichi munyika izana nemakumi masere nemumwe kana kuti 181. Vanhu vavhenekewa chirwere ichi munyika vadarika zviuru makumi manomwe nemasere kana kuti 78 000. Kukwira kwehuwandu hwevanhu vabatwa nechirwere ichi kuri kuuya apo vashandi vakawanda vemuzvipatara kusanganisira vanachiremba nevakoti vari kuramwa mabasa vachiti mari yavari kutambiriswa ishoma zvikuru. Hatina kukwanisa kunzwa kubva kugurukota rezvehutano Doctor Obadiah Moyo sezvo vasati vapindura mibvunzo yatakavatumira. Nyanzvi munyaya dzezvehutano Dr Edgar Munatsi vanoti kukwira kwehuwandu hwevanhu vabatwa nechirwere ichi kuSouth Africa avo vanodarika zviuru zana zvine makumi masere nemasere kana kuti 188 000, zvinhu zvinogona kuipirawo Zimbabwe. Vafa muSouth Africa vadarika zviuru zvitatu. No media source currently available Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika zviuru mazana mana ane makumi matanhatu nevatatu kana kuti 463, 000 vabatwa nechirwere checoronavirus muAfrica uye vashaya vadarika zviuru gumi nerimwe zvine makumi masere nematanhatu kana kuti 11, 086. Vapora vanodarika zviuru mazana maviri ane makumi maviri kana kuti 222,000. Huwandu hwevanhu vabatwa nechirwere checoronavirus pasi rose hwadarika mamiriyoni gumi nerimwe ane zviuru mazana maviri kana kuti 11,2 million. Johns Hopkins University yemuAmerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nekufa nechirwere ichi ichiteverwa neBrazil. Vanhu vafa muAmerica vadarika zviuru zana zvine makumi maviri nemapfumbamwe kana kuti 129, 000, vabatwa nechirwere ichi vachidarika mamiriyoni maviri nezviuru mazana masere kana kuti 2,8 million. Pasi rose vanhu vafa nechirwere ichi vanodarika zviuru mazana mashanu nemakumi matatu nerimwe kana kuti 531,000. Vapora vachidarika mamiriyoni matanhatu kana kuti 6 million.	https://www.voashona.com/a/mumwe-mudzimai-wechidiki-ofa-necovid-19-muharare/5489649.html
sports	Karate handi kurwa: Chirumhanzu	  SHASHA yekarate yechidzimai, Grace Chirumhanzu, anoti mutambo uyu unodzidzisa vanhu kuzvibata uye kuzvidzivirira kwete kufamba uchirwisana nevanhu.   Chiramhanzu mumwe wemadzimai vane mukurumbira vari kusimudzira mureza weZimbabwe kunze kwenyika izvo zvakambomuona achihwina menduru yebhuronzi mugore ra2018 kuScotland.   Anoti kune vamwe vanhu vanotaura kuti ukaroora mudzimai anotamba karate unogona kugara uchirakashwa zvikuru, asi handizvo sezvo mutambo uyu unodzidzisa vanhu kuzvibata, kushinga pamwe nekuzvidzivirira kana vorwiswa nevamwe.   “Karate hazvirevi kuti unofamba uchirwa nevanhu, kwete inotokudzidzisa kuzvibata muhupenyu hwako uye kuzvisimbisa. Kana uchiita mutambo uyu, zvirwere zvakasiyana-siyana hazvimbokubate. Paye patinenge tichikwikwidza munhandare tinenge tichitodzidza zvakawanda.   “Kwatinogara kune nhubu dzakasiyana, mutambo wedu uyu unotidzidzisawo sevanhukadzi kuti tikwanise kuzvidzivirira kana nhubu idzi dzichida kuti vhiringidza,” anodaro.   Zvakadai, Chirumhanzu naRumbidzai Takawira anova imwe shasha yekarate vari kutarisirwa kuenda kunomirira nyika pamwechete nevamwe kuJapan kumakwikwi e2nd So-Kyokushin World Karate Championship 2020 ayo achaitwa munaKubvumbi.   Anoti kuchange kwakaoma zvikuru sezvo kuJapan kuriko kumuzinda wekarate asi vari kugadzirira kunohwina vagotevera mumatsimba aSamson Muripo uyo akahwina mumakwikwi aya kunyika iyi kekutanga mugore ra2018.   “KuJapan ndiko kumuzinda wekarate uye ndiko kwainobikwa, vana vanotokudzwa mumutambo uyu. Saka patiri kuenda kuJapan tinoziva kuti tichasangana neshasha dzakawanda. Asi hatisi kuzozvitarisa izvozvo. Shasha yedu Shihan Samson Muripo avo vanove murairidzi wedu vakanozviita kuJapan kumakwikwi aya saka isu tikagadzirira zvakasimba tinoziva kuti tichanozviitawo,” anodaro.	https://www.kwayedza.co.zw/karate-handi-kurwa-chirumhanzu/
business	Mari Yotadzisa Vakawanda Kuenda Kuzororo reEaster	Vanhu vakawanda vange vachikwira mabhazi vachienda kunotambira zororo reEaster kunzvimbo dzakasiyana siyana, kunyange hazvo vanga vachichema nerekushaya mari. Kunyange hazvo munyika vanhu vari kunetsekana kutora mari dzavo kumabhanga, change chiri chipata pata paMbare Musika vanhu vachikwira mabhazi vachienda kunzvimbo dzakasiyana siyana vachinoshanyira hama neshamwari. VaSteven Masocha vaudza Studio7 kuti vange vakatarisira kuti zororo reEaster richanakidza zvikuru. Asi izvi zvichakundikana sezvo vasina mari yakawanda. Mumwe mudzimai akwanisa kuenda kumusha kwake kuHurungwe, Amai Dorothy Jack, vati mushure mekutadza kuwana mari kubhanga kwavo, vakatozokwereta mari kuti vakwanise kuenda kuzororo. Muzvare Nomatter Chiwenga vatiwo zvange zvakaoma kuti vakwanise kuwana mari nokuti vaimukira husiki kuti vanomira mumitsetse kubhengi kwemazuva akawanda kusvikira mari yavaida yakwana. VaMambo Mandungu Mandedza varatidza kufara kuenda kumusha kwavo kwavakapedzesira kuenda makore masere apfuura. Vati kana vasvika kumusha kwavo vachauraya mombe kuti vafare nemhuri yavo pazororo reEaster iri. Baba Trymore Muvhunza vanoti vana vavo vatadza kuuya kubva kuBuhera nepamusana pekushaya mari. Asi Baba Gibson Chanakira vati vachazoenda kumusha kana zororo rapera sezvo vari mubishi rekutengesa zvinhu zvavo paMbare Musika. Kunyange hazvo vamwe vanhu vakwanisa kuenda kuzororo reEaster, ongororo yaitwa neStudio7 yaratidza kuti vanhu vakawanda vatadza kufamba nepamusana pekushaya mari iyo iri kunetsa kutora kumabhanga. No media source currently available 	https://www.voashona.com/a/zimbabwe-banks-have-no-money-for-easter-holiday-travellers/4324415.html
health	Vakawanda Vane Varwere paParirenyatwa Voswerapo Nekuda kweKuoma kweZvinhu	Kuwondomoka kwehupfumi munyika kowedzera kutambudzika kwehama dzine varwere muzvipatara zvakadai seParirenyatwa, uko vanachiremba vasiri kuenda kumabasa. Ongororo yakaitwa neStudio 7 pachipatara cheParirenyatwa inoratidza kuti veruzhinji vanorwarirwa vari kuswera vari pachipatara ichi vakamirira kuona varwere panguva dzakeona varwere, vachiti zvinhu zvakavaomera kuti vange vachimbodzokera kudzimba vozodzokazve sezvo mari dzekufambisa mumichovha dzakakwidzwa zvakanyanya. Mumwe wevanhu vanoswera pachipatara ichi ndemumwe mudzimai uyo angoda kuzivikanwa nezita rekuti Mai Miranzi. Amai Miranzi, avo vane mukoma wavo ari muchipatara, vanoti kana vangouya panguva dzekushanyira murwere dza 6 dzemangwanani, vanozobva pachipatara apa mushure mekuona murwere nenguva dza 6 dzemanheru. Amai Miranzi vanoti vanoswera nenzara. Amai Miranzi vanotiwo kunyangwe hazvo vari vanhu vabva zera, vanotofamba netsoka kubva mudhorobha mavanenge vaburukira kuenda kuchipatara cheParirenyatwa. Amai Rumbidzai Shumba vane murwerewo zvakare muParirenyatwa. Amai Shumba vanotsigirawo zvataurwa naAmai Miranzi vachiti kudhura kwemari dzekufambisa ndiko kunovapa kuti vangoswera havo pachipatara apa. Kunyangwe hazvo vane varwere ava vachiswera pachipatara apa, vanotiwo kusavapo kwanachiremba kunowedzera matambudziko avo sezvo hama dzavo dzisiri kurapwa uye vachingowana pasina shanduko. Vanachiremba havasi kuenda kumabasa vachiti havasisina zvikwanisiro zvinoita kuti vaende kumabasa avo. Vamwewo amai vada kuzivikanwa nezita rekuti Kukuwe vati zvinosuwisa kuti zvavanenge vangosiya varwere vavo vari ndizvo zvavanowana vari. Vemachechi pasi pemubatanidzwa weZimbabwe Christian Heads of Denominations vanotiwo vakanyora gwaro kumutungamiri wenyika VaEmmerson Mnangagwa vachitaridza kushushikana zvikuru nekurambodzikira kwezvinhu munyaya dzehupfumi. Vachitaura neStudio 7, Reverend Kenneth Mtata veZimbabwe Council of Churches vanoti vemakereke vanoona sekuti kuramboderera kwehupfumi kunokonzera kusagadzikana kwezvinhu munyika. Ukuwo, dzimwe nyanzvi mune zvehupfumi dzinoti kushaya simba kwemari yemunyika ichienzaniswa nedhora rekuAmerica pamwe nekudhura kwemitengo yezvinodiwa nemunhu zuva rega rega zvave kusiya mhuri zhinji dzichinyura kupinda muhurombo. No media source currently available 	https://www.voashona.com/a/5093832.html
sports	MaLady Chevrons opinda muhondo	  MURAIRIDZI wechikwata chenyika checricket chevanhukadzi chemaLady Chevrons – Adam Chifo – anoti vatambi vake vakagadzirira kurwa semvumba apo vacharwira tikiti rekuenda kumitambo yeWorld Cup.   Svondo rino, maLady Chevrons ari kutanga kubandana neThailand munyika muno mumitambo mina yeOne Day International Series uye kana yapera zvikwata zviviri izvi zvichabva zvatanga kutatsurana mumitambo mitatu yeTwenty20 Series.   Achipedza kusangana neThailand, maLady Chevrons achazosimuka akananga kuBotswana munaGunyana uko achanokwikwidza mumutambo weInternational Cricket Council (ICC) Women’s T20 World Cup Africa Qualifier.   Abva kuBotswana, munaMbudzi chikwata chenyika ichi chichange chiri pamusha apo chicharwira tikiti rekuenda kumutambo weICC Women World Cup uyo uriko gore rinotevera kuNew Zealand. Chifo anoti chikwata chake chine basa guru rekubata mumitambo yavakatarisana nayo uye vari kushanda nesimba kuti vagokunda mumitambo iyi yose.   “Tange tichishanda nesimba nguva pfupi yadarika tichigadzirira mitambo yatakatarisana nayo. Tinoda kuenda kumitambo miviri yeWorld Cup.   Asi iye zvino tinombotanga tambopedzerana neThailand iyo tiri kusangana nayo kutanga svondo rino,” anodaro.   Chikwata chake change chiri mukembi masvondo adarika kubva chakapihwa mvumo nesangano reSports and Recreation Commission kuti chitange gadziriro dzacho dzemitambo iyi uye chiri kugara mubio-secure bubble izvo zviri kutenderwa panguva ino kuti zvikwata zvemitambo yakasiyana zvitevedzere apo nyika iri kurwisa denda reCovid-19.   Bio-secure bubble zvinoreva kuti vatambi, varairidzi nevamwe vose vanenge vachiona nezvemutambo vanogara kwavo voga vasingasangane neveruzhinji nedonzvo rekudzivirira kupararira kweCovid-19. “Tave nevhiki tiri mukembi mubio-secure bubble. Bio-secure bubble inobatsira zvikuru nekuti tinenge tichigara pamwe tichishanda zvakasimba pasina zvimwe zvinotidzorera kumashure basa redu ratinenge tichiita,” anodaro Chifo.   Mutambo wemaLady Chevrons neThailand uchatambirwa kuTakashinga Cricket Club uye uchange usina vatsigiri vanotenderwa kupinda kuzoona zvikwata izvi zvichitatsurana sezvinodiwa pasi pemitemo yekurwisa kupararira kwedenda reCovid-19.	https://www.kwayedza.co.zw/malady-chevrons-opinda-muhondo/
health	Vagari veKuMasvingo Voronga Kuratidzira neNyaya yeKushaya Mvura Mudzimba	Sangano rinorwira kodzero dzevagari vemuMasvingo, re Masvingo United Residents and Rate Payers Alliance (MURRA) pamwe nesangano rekodzero dzemadzimai, reWomen’s Coalition of Zimbabwe vanyorera kanzuru yeMasvingo gwaro renyunyuto vachiipa mazuva maviri kuti igadzirise dambudziko rekushaikwa kwemvura. Vagari ava vanoti vari kuronga kuratidzira kana kanzuru ikakundikana kugadzirisa dambudziko ravo. Vagari vemunzvimbo dzinogara veruzhinji mudhorobha reMasvingo vave nemavhiki matatu vasina mvura mudzimba dzavo mushure mekufa kwepombi inodhonza mvura kubva mudhamu reMutirikwi. Vachitaura ne Studio 7 nhasi vesangano re Murra pamwe neWomens’Coalition vanoti vakagumbuka zvikuru nekuti kanzuru haisi kuratidza kuita chimbi chimbi nekugadzirisa dambudziko iri. Vati vave kutyira kuti zvirwere zvakaita seCholera neTyphoid zvinogona kubata vagari. Muzvare Eshter Chimanikire vanoona nezve kufambiswa kwemabasa muMurra vanoti vatora danho rekuda kuratidzira nekuti kanzuru iri kutyora kodzero dzevagari dzekuwana mvura nguva dzose. Vagari vazhinji vave kutorarama nekunwa mvura yemumatsime iyo isina kuchena. Kanzuru iri kuyedza kupawo vanhu mvura nemabhauza asi haisikukwana. Vagari vazhinji vanoti vanomukira pakati pehusiku kubata raini pa mabhauza aya ne zvibhorani zvishoma zviri munzvimbo dzavanogara. Muzvare, Joyce Mhungu, sachigaro we Women’s Coalition, mudunhu reMasvingo, vanoti nyaya yekushaikwa kwemvura iri kunyanya kubata madzimai ndosaka vanyorera kanzuru tsamba uye nekubatana nemamwe masangano kuti vazoratidzira kana Kanzuru isina kugadzirisa dambudziko iri muma awa makumi mana nemasere. Asi Meya weMasvingo VaCollen Maboke vanoti yakagadzirisa dambudziko iri vachiti mvura yatotanga kuwanikwa kune dzimwe nzvimbo mudhorobha. Asi vagari vazhinji vanopikisa Meya vachiti munzvimbo dzavo mvura haisati yave kubuda kunyanya vekuRunyararo West, vachiri kungomirira mabhauza nekuenda ku zvibhorani. VaHardlife Tangai nde mumwe mugari ati zviri kutaurwa na Meya hazvisi zvechokwadi. Dhorobha reMasvingo rave kugara richisangana nedambudziko remvura sezvo mishina inopomba mvura ichigara ichingofa. Muna Nyamavhuvhu vagari vakaita mwedzi wose vasina mvura nekusashanda zvakanaka kwemichina iyi.	https://www.voashona.com/a/vagari-vekumasvingo-voronga-kuratidzira-nenyaya-yekushaya-mvura-mudzimba/4665073.html
business	Nyanzvi Dzopesana naVaMthuli Ncube Mashandisiro Avari Kuita Mari yeNyika	Nyanzvi munyaya dzezvehupfumi dzinoti hurongwa hwekushandiswa kwemari hwakaturwa muparamende nemusi weChina negurukota rezvemari, VaMthuli Ncube, hadzisi kugutsikana nahwo. Mukuru wesangano ravana chipangamazano reLabour and Economic Development Research Institute of Zimbabwe, VaGodfrey Kanyenze, vaudza Studio 7 kuti zviri kutaurwa naVaNcube hazvina musoro kana pakatariswa nyaya yekuti mvura haina kunaya zvakanaka mwaka uno pamwe nekutambura kuri kuita veruzhinji munyika. Vachitura hurongwa hwekushandiswa mari pakati pegore, VaNcube vakati vashandi vanotambira mari isingadarike zviuru zvishanu zvemadhara vachange vasisabatirwe mari yemutero. Asi mutungamiri wesangano rinomirira vashandi reZimbabwe Congress of Trade Unions, VaPeter Mutasa, vati kugadzirisa dambudziko rekushaya simba kwemari, hurumende inofanira kubhadhara vashandi nemari yekunze ichitorawo mitero yayo nemari dzekunze. Kunyange hazvo vashandi vachida kubhadharwa nemari yekunze, VaNcube vanogara vakataura kuti homwe yehurumende haina mari yekunze yekuti vakwanise kubhadhara vashandi nemari yekunze. VaNcube vakati mukushandisa kwavakaita mari vakasara nemari inoita mamariyoni mazana masere emadhora. Asi imwe nyanzvi mune zvehupfumi, VaMasimba Manyanya, avo vaimboshanda nebazi rezvemari, vati mashoko aVaNcube haatambirike pakatariswa huwandu hwemari inofanira kunge yakashandiswa mukurwisana nechirwere cheCovid-19. Munyori musangano rinomirira vanachiremba vadiki reZimbabwe Hospital Doctors Association, VaEmmanuel Masosota, vaudza Studio7 kuti zvinovarwadza kuti VaNcube vanotambanudza muromo wavo vachitaura kuti vane mari yakawanda yavakasara nayo muhomwe yavo asi vanachiremba nanamukoti vasina zvikwanisiro zvakakwana kuti vakwanise kuita basa ravo zvakanaka. Mashoko aVaMasosota atsinhirwa nevaimbove gurukota rezvehutano muhurumende yemubatanidza, Doctor Henry Madzorera. Vachitura gwaro remashandisirwo akaitwa mari nenyika kusvika pakati pegore nemusi weChina muparamende, VaNcube vakati mari yakashandiswa zvakanaka zvekuti hapana chikonzero chekuti pave nekuwedzerwa kwemari mubhajeti renyika kana kuti supplementary budget vachiti hupfumi hwenyika huchaderera gore rino nezvikamu zvina nechidimu kubva muzana nekuda kwechirwere cheCovid-19. Asi vakati hupfumi uhu huchazosimuka nezvikamu zvinomwe kubva muzana gore rinouya . Mushandi mukuru anoona nezvehupfumi mubato reZanu PF, VaTafadza Muguti, vati havakwanise kutaura pamusoro pezvakaturwa naVaNcube mu budget review statement vachiti vari kuda kutanga vagara pasi sebato kuti vaongorore mashoko aVaNcube. VaNcube vakati hupfumi hwenyika munyaya dzekurima nekucherwa kwezvicherwa huchaderera zvishomanana gore rinouya kuburikidza nekunonoka kunaya kwemvura pamwe nekushayikwa kwemagetsi munyika. Nyanzvi munyaya dzehupfumi dzinoti VaNcube vanogona havo kunge vakada kufadza nyika nekuratidza kuti mari haisi kungoshandiswa zvisina musoro, dambudziko riripo nderekuti VaNcube havangazvirovi dunhu vachiti vakachengetedza mari panguva iyo Zimbabwe isina zvikwanisiro munyaya dzekurwisana neCovid-19, vana mukoti navana chiremba vachiti vari kutadza kuita basa ravo nemazvo nepamusana pekushaya mari. Nyanzvi idzi dzinoti kuita kwakadai kunoratidza kusarongeka kwehurumende inozviti mudura muzere nechikafu asi vanhu vasina chekudya. Studio7 haina kuykwanisa kunzwa divi raVaNcube panyaya iyi sezvo vanga vasiri kubatika panharembozha yavo. No media source currently available 	https://www.voashona.com/a/zimbabwe-economists-differ-with-finance-minister-ncube/5508189.html
sports	Vatatu vorwira Golden Boot yeUS$6 375	  MWAKA wenhabvu wa2022 wave pedyo nekusvika kwamvura yacheka makumbo uye vatsigiri vemutambo uyu vakavhura maziso vachida kuona kuti ndiani achahwina mubairo mukuru weSoccer Star of the Year neweGolden Boot.   Mukombe wePremier Soccer League wakatohwinwa kare neFC Platinum saka kwasara mibairo inosanganisirawo wevarairidzi weCoach of the Year.   Mwaka uno, mutambi achahwina mubairo weGolden Boot achapihwa US$6 375. Izvi zvakaziviswa namarketing manager wePSL, Rodwell Thabe, svondo radarika.   “Mutambi achahwina Golden Boot mwaka uno achaenda kumba kwake neUS$6 375,” anodaro.   Kusvika pari zvino, zvikwata zvese zvemuPSL zvanwisa ka556 mumitambo 32 yatambwa apo FC Platinum ndiyo iri kutungamira pakunwisa izvo zvaiona ichinwisa ka48. Kuchiti murwendo rwekurwira Golden Boot, mutambi weCAPS United – William Manondo – ndiye ari kutungamira pakurwira mubairo uyu izvo zvamuona achinwisa ka15 mumitambo 32 yatambwa.    Walter Musona   Pasara mitambo miviri chete kuti mitambo yePSL ichipera mwaka uno. Manond o anote ve r w a naWalter Musona weFC Platinum uyo akwanisa kunwisa ka12.    Brian Muza   Kuchiti Brian Muza weChicken Inn, uyo akambotungamira pakunwisa, anofungidzirwawo kuti mumwe wevanogona kuhwina mubairo uyu apo akagara pechitatu sezvo akwanisa kunwisa ka10	https://www.kwayedza.co.zw/vatatu-vorwira-golden-boot-yeus6-375/
sports	NHABVU YORWISA COVID-19	ZVIKWATA zvenhabvu izvo zvinokwikwidza muCastle Lager Premiership zvakatora matanho ekubatana nemamwe masangano mukurwisa chirwere cheCovid-19 kuburikidza nezvirongwa zvinosanganisira kupa chenjedzo yedenda iri.   Kwayedza yakaita hurukuro nezvimwe zvezvikwata izvi kusanganisira Dynamos, Highlanders neFC Platinum izvo zvinotaura pamusoro pezvirongwa zvazviri kuita munharaunda yazvinobva.   Mukushi wemashoko kuDynamos FC, Tinashe Farawo anoti sechikwata, vari kushanda nevanhu vakasiyana mukupa chenjedzo kuvanhu pamusoro peCovid-19 achiti vatambi veDeMbare vari kuvashandisa kugadzira mavhidhiyo ayo vanotumira vanhu vachivayambira kuti vagare vakachengetedzeka.   “Isu sechikwata, tiri kupa chenjedzo kuvatsigiri vedu kuti ngavagare vakachengetedzeka panguva ino, nekuti chirwere ichi chiri kupararira. Mukudaro, tine mavhidhiyo evatambi vedu vachitaura nezvechirwere ichi ayo tiri kugadzira tichitumira kuvanhu tichivapa yambiro.   “Tiri kushanda zvekare nemasangano akasiyana uye vamwe vanhu vakuru kuti tirwise denda iri uye tibatsire vatsigiri vedu panguva ino,” akadaro Farawo.   Mutevedzeri wasachigaro weHighlanders, Modern Ngwenya anoti Bosso yakabatsira chimwe chipatara chekuBulawayo nemari sedanho rekurwisa coronavirus uye vatambi vavo vari kubika mavhidhiyo ayo ane mashoko ari pamusoro pedenda rabata nekuuraya vanhu vakawandisa pasi rose iri.   “Isu takabatsira chimwe chipatara nemari yekushandisa kutenga zvinodiwa mukurwisa coronavirus. Vatambi veduzve vari kubika mavhidhiyo ayo ane shoko rechenjedzo ayo tiri kutumira kune veruzhinji,” anodaro Ngwenya.   Muhurukuro nemutauriri weFC Platinum, Chido Chizondo anoti sechikwata, vari kuita basa guru munharaunda yeZvishavane nedunhu rose reMidlands kusanganisira kupa chenjedzo uye kupa masanitizers kuti veruzhinji vashandise kubvisa kana kuuraya hutachiona.   “Tine rudo nenharaunda yatinobva saka tiri kuita mabasa akasiyana ekubatsira anosanganisira kupa masanitizers uye kupakura chenjedzo pamusoro pechirwere ichi. “Chokwadi chirwere ichi chiriko uye chiri kuuraya vanhu saka isu sechikwata chevanhu chine vanhu pamoyo, tiri kuita zvose zvatinokwanisa kuti tibatsire vatsigiri vedu panguva ino,” akadaro Chizondo.	https://www.kwayedza.co.zw/nhabvu-yorwisa-covid-19/
politics	Vari Kunze kweNyika Votadza Kuziva reMangwana Ravo muSarudzo	Sezvo chirongwa chekunyoresa kuvhota cheBiometric Voters’ Registration mop-up chiri kupetwa nemusi weChina munyika yose, vakawanda vari kunze kwenyika vanoti havachazivi remangwana ravo panyaya yekuti vachapinda here kana kuti kwete musarudzo dziri kutarisirwa gore rino vachivhota vari munyika dzavagere. Mumwe wevari kunze ava ndaAmai Chenaimoyo Mutambasere vesangano reZimbabwe Citizens Initiative, avo vari kuLondon kuBritain. Amai Mutambasere vanoti havachaoni hurumende iine chaichavaitira kuti vakwanise kunyoresa kuvhota kuitira kuti vazovhota gore rino, sezvo pachiratidza sekunge pasisina nguva. Asi vanoti zvakangonakawo zvakare kuti vatange vanzwa zvichabuda munyaya yakakwidza kudare reConstitutional Court nezvimwe zvizvarwa zveZimbabwe zviri kunze kwenyika zvichimirirwa neZimbabwe Lawyers for Human Rights,yekuti zvibvumidzwe kuvhota zviri munyika dzazvigere. Nyaya iyi yanzi nedare inzwikwe musi wa 14 Kukadzi 2018. Amai Mutambasere vanoti kana dare rakapa mutongo unotsigira kuti vavhote vari nyika dzavari, kana dai vakasakwanisa zvavo kuvhota gore rino, zvinenge zvangovanakira musarudzo dzinouya. Asi dzimwe nyaya mbiri dzakambopinzwawo mumatare dzakafanana naiyoyi hadzina kuunzira vana veZimbabwe vari kunze mufaro, sezvo matare akarasa nyaya idzi, uyewo kupa mutongo usingavafadze. Kunyange hazvo pasati patarwa zuva resarudzo, mutungamiri wenyika, VaEmmerson Mnangagwa, vakatoyambira kare kuti sarudzo dzinogona kuitwa mwedzi waChikunguru usati wasvika. Asi dzimwe nyanzvi mune zvemutemo dzinoti izvi hazvigoni kuitika sezvo bumbiro remitemo richiti sarudzo dzinofanirwa kuitwa chete pakati pa22 Chikunguru na22 Nyamavhuvhu, kunze kwekunge VaMnangagwa vaparadza dare reparamende. Chirongwa che BVR chiri kudzokororwa ichi kana kuti mop-up, chiri kutarisirwa kupetwa neChina, asi vanhu vanonzi vacharamba vachinyoresa kuvhota mune dzimwe nzvimbo mumatunhu avagere. No media source currently available   	https://www.voashona.com/a/zimbabwe-bvr-mop-up-campaign/4242945.html
sports	Zimpapers Netball Queens yotarisa kure	CHIKWATA chenetball chekambani huru munyaya dzezvenhau munyika muno cheZimpapers Netball Queens chinoti chine shuviro yekusvika kure mumutambo uyu uye chinoda kuti chizopinda muligi reZimbabwe Netball Association Super League.   Kaputeni wechikwata ichi, Veronica Gwaze, anoti vari kurwa semvumba uye vachiri pakati pekuvaka chikwata chavo.   Chikwata ichi chakavambwa nguva pfupi yadarika uye parizvino chiri kukwikwidza muligi reZIMPAR Netball Social umo mune zvikwata gumi zviri kurwira kusimukira kusvika zvapinda muSuper League.   Kubva yavambwa, Zimpapers Netball Queens yakwanisa kutamba mitambo miviri muZIMPAR Netball Social ndokuhwina yose ichikunda NSSA Queens 37-14 uye ndokukwapaidza IPEC 28-0.   “Tichiri kuvaka sechikwata asi tega tichitarisa matambiro atiri kuita zvinorakidza kuti tiri kufamba mugwara chairo.   “Isu sechikwata shuviro yedu kuti tirambe tichisimukira kusvika tasvika kuZimbabwe Netball Association Super League uye tichakusvika chete,” anodaro Gwaze.   Anoti vatambi vazhinji vari muchikwata chavo  vakambotamba netball vachiri kuchikoro kupuraimari uye matambiro avari kuita anorakidza kuti zvichirimo mavari.   “Vatambi vari muchikwata chedu vazhinji vakatamba netball kupuraimari asi zviri kurakidza kuti zvichirimo. Varairidzi vedu vari kushanda nesu zvakasimba kuti titambe netball yepamusoro yave kutambwa mazuva ano,” anodaro Gwaze.   Nemusi weMugovera unotevera, Zimpapers Netball Queens ichange iri pamusha payo paRoosevelt Girls High, muHarare apo ichasangana neHit Queens.   Chikwata cheZimpapers Netball Queens chakaumbwa nevatambi kubva kumapoka akasiyana eZimpapers.    Coach Taps avo vanova ndivo vari kurairidza chikwata ichi vanoti varikufadzwa nematambiro avarikuita sezvo vasina nguva yakareba vachitamba muligi.    Vanoti zvekare remangwana rechikwata ichi rakajeka chaizvo.	https://www.kwayedza.co.zw/zimpapers-netball-queens-yotarisa-kure/
business	Hurumende Yotenda Kuti Kushaya Simba kweMari Kwopa Kuti Vari Pamudyandigere Vaomerwe neHupenyu	Gurukota rinoona nezvevashandi, Muzvinafundo Paul Mavima, vatenda kuti mari dziri kuwedzerwa vari pamudyandigere neNational Security Authority kana kut NSSA kutanga mwedzi uno hadzikwani nekuda kwekushaya simba kwedhora asi vachiti havo atsunya arwa. VaMavima vaudza Studio 7 kuti hurumende ichaita zvose zvainogona kuona kuti mari iyi hairambe ichishaya simba. Vatiwo vari kutambira mari yepasi vanenge vachiwana mari inosvika madhora makumi matanhatu ekuAmerica asi pachishandiswa chikero chemari chiri pamutemo kwete zviri kuitika pamukoto vakati mari iyi inosvika pamadhora mazana matatu kune vakabatirwa mari dzakati wandei vachiri kushanya. Mari idzi dziri kutangira pamadhora makumi matanhatu ekuAmerica asi pachishandiswa chikero chiri pamutemo kwete mari dzepamukoto. Vari pamudyandigere vane makore akawanda vachichema chema kuti mari kutambiriswa haisi kuvakwanira zvopa kuti vanonge svosve nemuromo. Nyanzvi munyaya dzezvehupfumi vachishanda nesangano reLabour and Economic Development Research Institute of Zimbabwe, Doctor Godfrey Kanyenze, vatendawo kuti mari iyi ishoma zvichinyanya kukonzerwa nekuti dhora remunyika riri kutengeswa nemari inodarika mazana maviri emadhora padhora rekuAmerica kana kuti 1”200. Vatiwo vemabhizimisi vakawanda vanotengesa zvinhu vachishandisa chikero chemaei yepamukoto. Munyori mukuru wesangano revashandi reZimbabwe Congress of Trade Unions, VaJaphet Moyo, vatiwo vari pamudyandigere vachiri vakaomerwa nehupenyu sezvo mari iyi isingakwane kuti vatenge kana mishonga chaiyo kana vave kurwara. Munyori mukuru werimwe sangano revari pamudyandigere reAssociation of National Social Security Retirees Trust, VaGideon Shoko, vatiwo panotanga kubatwa zvimwe zvirehwa rehwa nevemabhanga mari iyi ishoma. Vatiwo haisvike pane inotarisirwa kuti mhuri irarame pamwedzi kana kuti Poverty Datum Line Vashandi vemumakambani nemuhurumende vanobatirwa mari pamwedzi neNSSA kuti vazopihwe kava vave pamudyandigere kana kuremara vari pabasa. Asi kwemakore vashandi vagara vachichema kuti huori hunotyisa hunoitika muNSSA hunopa kuti itadze kuvapa mari dzekuti vakwanise kurarama. No media source currently available 	https://www.voashona.com/a/hurumende-yotenda-kuti-kushaya-simba-kwedhora-remunyika-kwopa-kuti-vari-pamudyandigere-vaomerwe-nehupenyu/6382556.html
sports	Ane nharo ngaauye: Khan	anoti hapana chinhu chinomutadzisa kurwa naManny Pacquiao pamwe naKell Brook futi mumwedzi 12 inotevera.   Khan akakwanisa kuzvidzora mumutambo wake naSamuel Vargas wekuColombia svondo radarika ndokuhwina pazvibodzwa, uye mutambo uchangopera Eddie Hearn anove puromota waBrook pamwe naKhan akataura kuti mutambo wevaviri ava unofanirwa kuitika izvezvi kana kuti hauchaitike zvachose.   Khan akaudza PA Sport kuti: “Ndine makore 31, ndichiri mudiki saka nguva ichiripo yekuti mitambo yese miviri iitike. Sei usiri kuitika? Ndinofunga kuti yese miviri mugore rimwe chete inotambika ikabudirira.   “Pacquiao ndiye wandiri kunyanyoda nekuti mukuru pasi rese munyaya dzetsiva uye zita rake rine mukurumbira. Saka kurwa nemunhu akaita saye chiremerera chikuru.   “Mutambo usingazivikanwe kuti unofamba sei uye vanhu vachafunga kuti ndinogona kukundwa naye, asi ndinoziva kuti ndinogona kumushamisa.   “Mutambo waKell Brook, mutambo wandinoziva kuti ndinogona kuhwina zvangu ndakasununguka, ndicho chokwadi. Asi inyaya yekuti pakugadzira zita rangu ndina mazita andinoda kunzi ndinzi ndakakunda. Asi ndingade chaizvo Manny Pacquiao pana Kell Brook. Zita rake iguru chaizvo uye aya ndiwo maonero angu.”   Apo mutambo wake naBrook unenge ndiwo uri kudiwa nevatsigiri vetsiva kuBritain, Khan anofunga kuti anogona kukurudzira Pacquiao kuti auye kuzorwa kunyika iyi asi hunge kana vakamupa zvaanenge achida kuti asimuke.   Akapedza makore matanhatu achishanda nemuFilipino uyu vachirairidzwa vese tsiva naFreddie Roach uye anoti kumuziva kwaanoita —  sezvo vaimborwa mitambo yehushamwari —  zvinomubatsira zvikuru. — SportsMail boxing	https://www.kwayedza.co.zw/ane-nharo-ngaauye-khan/
politics	VaChamisa Vanodoma VaNcube naVaKomichi seVatevedzeri Vavo	Mutungamiri weMDC, VaNelson Chamisa, vadoma VaWelshman Ncube pamwe naVaMorgen Komichi, sevatevedzeri vavo. VaNcube naVaKomichi vari kubatana naVaElias Mudzuri kuva vatevedzeri vatatu vaVaChamisa. VaChamisa vasimudzirawo Muzvare Thabitha Khumalo kuva sachigaro vebato, uye mutevedzeri wavo vari VaTendai Biti, avo vanga vari mutungamiri wePeople's Democratic Party. VaJacob Mafume ndivo mutauriri mutsva webato. VaMafume vanga vari mutauriri wePeople's Democratic Party. Mutauriri waVaChamisa, VaNkululeko Sibanda, vati vakaedza kuti nhaurirano nechikwata cheMDC-T chinotungamirwa naMuzvare Thokozani Khupe asi zvakakona n’anga murapwa achida. Asi mutevedzeri waMuzvare Khupe, VaObert Gutu, vaudza Studio 7 kuti hapana kumbobvira paita nhaurirano dzakadai pakati pechikwata chavo nechikwata chaVaChamisa. VaSibanda vati MDCT yaMuzvare Khupe yave kushanda neZanu PF ndosaka vari kuramba kushanda nevamwe vemapato anopikisa. Asi VaGutu vati zviri kutaurwa naVaSibanda izvi ndezvemugotsi matsuro. VaGutu vatiwo kugadzwa pazvigaro kwakaitwa VaNcube pamwe naVaBiti naMafume, hakusi pamutemo sezvo vachiti zvinzvimbo zvakadai zvinogadzwa vanhu pakongiresi chete. Asi VaMafume vaudza vatori venhau kuti VaChamisa vane masimba mubumbiro ravo remitemo rekuita izvi uye pamusoro pezvo vanoti vakapihwa masimba ekuita izvi nekomiti yepamusorosoro mubato ravo pakati pemakongiresi reNational Council. Hatina kukwanisa kutaura nemamwe mapato aive mumubatanidzwa weMDC Alliance akaita seZimbabwe People First neTransform Zimbabwe kuti tinzwe paamire panyaya yekupinda muMDC. Kunyange hazvo tatadza kutaura nemutauriri weTransform Zimbabwe, VaJustin Makota, avo vanga vasiri kudaira nharembozha yavo, vane ruzivo nezviri kuitika mubato iri vanoti mutungamiri weTransform Zimbabwe, VaJacob Ngarivhume, vakamirira kuita musangano nehutungamiri hwebato ravo vasati vazivisa kuti votora gwara ripi panyaya iyi. Nyanzvi munyaya dzezvematongerwo enyika dzinoti mapato ose anopikisa ari munyika akabatana kuita bato rimwe chete ane mukana wakakura kwazvo wekubvisa Zanu PF mumasimba pachaitwa sarudzo dzinotevera. No media source currently available   	https://www.voashona.com/a/zimbabwe-opposition-appoints-his-deputies/4567289.html
health	Sangano reSACU Rowanisa Nhengo Dzaro muAmerica Ruzivo Pamusoro peCovid-19	Sangano rinomirirra zvizvarwa zvekuchamhembe kweAfrica zvinogara munharaunda yeD.C, Maryland neVirginia, reSouthern African Community USA, nemusi weSvondo rakakokera hurukuro padandemutande pamusoro pedenda reCovid-19 senzira yekuti veruzhinji vanzwisise pamusoro pedenda iri uye kuti ringabatwa sei. Nhengo yebhodhi reSACU vachiona nezvekufambiswa kwemabasa musangano iri, Muzvare Omega Tawonezvi, vanoti sangano ravo rakatora danho iri kuitira kuti veruzhinji vawane ruzivo rwuzere pamusoro pedenda reCovid-19, iro rashungurudza pasi rose. Muzvare Tawonezvi vanoti kuti vanhu vanzwisise kukosha kwenzira dzekudzvirira nadzo pamwe nekurapa denda iri, vakakoka nyanzvi mbiri dzinoti chiremba vari nyanzvi yemishonga yechirungu Dr. Bukhosi Dube vanove chizvarwa chekuZimbabwe, pamwe nemumwe godobori wemishonga yechivanhu anobva kuSouth Africa kuti vatsanangurire veruzhinji pamwe nekupindura mibvunzo yaive nevanhu. Vamwe vakataurawo pamusangano uyu vanhu vaakapona kubva kudenda iri avo vakagoverawo kune vamwe nzira dzavakashandisa mukurwisana nedenda reCovid-19. Sangano reSouthern African Community USA rinoshandawo nemakanzuru pamwe nehurumende dzematunhu mukubatsira zvizvarwa zvekuAfrica muzvirongwa zvakasiyanasiyana zvinosanganisira zvehutano nezvehupfumi. Muzvare Tawonezi vanoti sangano ravo rine hurongwa hwekuita mimwe misangano nenhaurwa pamusoro pedenda reCovid-19 senzira yekupa ruzivo nedzidziso kunhengo dzavo. No media source currently available 	https://www.voashona.com/a/zimbabwer-diaspora-sacu-holds-covid-19-zoom-discussion-townhall-meeting-omega-tawonezvi/5826567.html
business	Makurukota eHurumende Osangana neVashandi Kuti Vazeye Nyaya dzeMari yeMihoro Iyo Yonoka Kuuya	Makurukota ehurumende anoti rezvehupfumi, rehutano uye revashandi vehurumende vapinda mumusangano muHarare nevesangano rinomirira vashandi vehurumende reApex Council kuti vazeye nyaya dzekunonoka kwemari yemihoro. Hurumende yakazivisa svondo rapera kuti ichanonoka kutambirsa vashandi vayo mari izvo zvapa kuti paite ropa rakaipa pakati payo nevashandi ava vamwe vachiti vave kuronga kuratidzira. Nekuda kwekuvharwa kwemakambani akawanda munyika gurukota rezvevashandi Amai Prisca Mupfumira vanoti hurumende yave kuwana mari shoma kubva kumutero zvopa kuti itadze kubhadhara vashandi. Asi dzimwe nyanzvi munyaya dzezvehupfumi dzinoti nyaya yehuori ndiyo yapa kuti zvinhu zviite manyama amire nerongo munyika. Musangano uyu uri kuenderera mberi parizvino sezvo wanonoka kutanga.	https://www.voashona.com/a/zimbabwe-matongerwo-enyika/3387397.html
politics	VaMugabe Votanga Kutsvaga Rutsigiro Asi Vamwe Vachitya Kudzoka kweMhirizhonga	Mutungamiri wenyika, VaRobert Mugabe, nemusi weChishanu vari kutarisirwa kuparura hurongwa hwekutsvaga rutsigiro musarudzo dzegore rinouya vachikurudzira vechidiki kuti vaende kunonyoresa kuvhota. Musangano wekutanga pamisangano gumi ichaitwa naVaMugabe mumatunhu ose uri kutanga kuRudhaka Stadium, Marondera. Rwendo rwaVaMugabe urwu rwuri kuuyawo mushure mekunge mutungamiri webato guru rinopikisa reMDC, VaMorgan Tsvangirai, vatendererawo mumatunhu ose enyika vachiita misangano nevatsigiri vavo. Vamwe vari kuitawo misangano yakadai ndiAmai Joice Mujuru webato reNational People’s Party. Asi kutanga kwekutsvaga rutsigiro uku kunonzi nesangano rinoita zveongororo reAfrobarometer kuri kukonzera kuti vanhu vakawanda munyika vabatwe nekutya kukuru nenyaya yemhirizhonga yezvematongerwo enyika. Afrobarometer inotiwo huwandu hwevanhu vari kuti havachina chivimbo nesarudzo hurikuramba huchikwira. Nhengo yeMDC-T vachimirira Mkoba mudare reparamende, VaAmos Chibaya, vanoti ichokwadi kuti Zanu-PF iri kukonzera mhirizhonga nekuti haina chekuitira vanhu. Asi sachigaro weZanu-PF Youth League kuManicaland, VaMubuso Chinguno, vanoti muromo hauzarirwe nerwizi uye vanopikisa vanoreva nhema kuti bato ravo rinokurudzira mhirizhonga. No media source currently available  	https://www.voashona.com/a/zimbabwe-mugabe-to-kickstart-campaign/3882762.html
sports	Ngezi Platinum Yoyambira Makepekepe Kuti Ichaiomesera neSvondo	Ngezi Platinum Stars yayambira Caps United kuti isapemberere kutora mukombe weligi zvechimbichimbi nekuti munhabvu munhu anofanira kutenda maruva adya chakata. Zvikwata zviviri izvi zviri kusangana muNational Sports Stadium neSvondo mumutambo unogona kupa Caps United mukombe weligi kana kukanganisa zvese zvaitwa nemaGreen Machine gore rese. Caps United iri kuda kukunda mumutambo uyu ichitarisirawo kuti FC Platinum inorohwa kana kuita mangenge neHighlanders kuti itore mukombe. Sachigaro weNgezi Platinum Stars VaJeremiah Getiseni vanoti hazvisi kuzove nyore kuti Caps United itorere mukombe pavari vachiti ivo marovero avakaita Highlanders neFC Platinum ndiwo avari kuzoita maGreen Machine. VaGetiseni vanoti vakagadzirira zvakasimba mutambo nemaGreen Machine vachiwedzera ivo kuti vari kuenderera mberi kugadzirira kusvikira mutambo uyu wapera. Pari zvino, Caps United ndiyo iri pamusoro soro nemapoinzi makumi mashanu nemanomwe, maviri pamusoro peFC Platinum, uyezve matatu kudarika Highlanders. Caps United ikakundwa kana kuita mangange, FC Platinum ikakunda Highlanders, Kugona Kunenge Kudada ndiyo inoenda pamusoro uyezve pedyo nemukombe unokosha $1,2 million. Asi mutsigiri weCaps United VaShingirai Miti vanoti vari kuona Makepekepe ichikunda Ngezi Platinum Stars vachiti ivo nguva yarebesa vasati vabata mukombe weligi. Makundano eCastle Lager Premier Soccer League asarwa nemitambo miviri kuti asvike kwamvura yacheka makumbo. Mimwe mitambo iriko svondo rino ndeiyi Mugovera Mutare City Rovers v Harare City Sakubva Tsholotsho v Bulawayo City Luveve ZPC Kariba v How Mine Nyamhunga  Svondo Triangle v Dynamos Gibbo Hwange v Chapungu Colliery Chicken Inn v Border Strikers Luveve Zvakamira zvakadai, maMighty Warriors neMugovera ari kupinda munhandare yemuYaounde muCameroon kusangana neBanyana Banyaya yekuSouth Africa mumutambo wavo wekutanga mumakwikwi e2016 Africa Women’s Africa Cup of Nations. Mutambo wekutanga wakakosha zvikuru zvekuti maMighty Warriors anofanira kukunda kunyange hazvo gadziriro yavo yanga isina kumira zvakanaka. Zvikwata izvi zvakasangana mumutambo wekuedzana masimba masvondo maviri apfuura maMighty Warriors akarohwa 3-0. Asi murairidzi wechikwata ichi Shadreck Mhlauzi anoti iyi inhoroondo achiti uyu mutambo mutsva uyezve une zvinangwa zvakasiyana. Kunze kweSouth Africa, maMighty Warriors achatamba zvekare neCameroon pamwe ne Egypt. Zvikwata zviviri kubva mugungano iri ndizvo zvinoenderera mberi nemakundano. No media source currently available  	https://www.voashona.com/a/zimbabwe-mitambo/3602947.html
business	Vabereki Vochema Chema neKumanikidzwa Kutenga Nhumbi dzeVana paChikoro Kuti Vawane Nzvimbo	Vabereki vane vana vakawana nzvimbo dzeGrade One neForm One mudunhu reMashonaland West vanoti havasi kufara nekumanikidzwa kutenga maUniforms pazvikoro kuti vapihwe nzvimbo. Vabereki ava vanoti kuti mwana apihwe nzvimbo anofanirwa kubhadhara mari yechikoro pamwe chete neyenhumbi dzechikoro idzo dzinotengeswa pachikoro pacho. Asi vabereki vanoti nhumbi dzechikoro dzinotengeswa pazvikoro dziri kudhura uye hadzina kusimba sezvakaita nhumbi dzechikoro dzinotengeswa kuzvitoro zvakaita seEnBee, Barbours kana Adams. Chiri kunyanya kurwadza vabereki ndechekuti kana munhu asina kubhadhara mari yenhumbi dzechikoro mwana wake anoshaya nzvimbo yechikoro. Mumwe mubereki VaJustin Nyachowe vanoti zvikoro zviri kubira vanhu mari sezvo vari kusanganisa kuwana nzvimbo dzechikoro nekutenga nhumbi dzechikoro dzevana. Mumwe mubereki muzvare Georgina Komoto vane mwana akawana nzvimbo pachikoro cheNemakonde vanoti nhumbi dzinotengeswa kuchikoro hadzina kusimba asi dzinodhura . Muzvare Kamoto vanoti zviri pachena kuti muzvikoro mave kuitwa zvehuori. Asi vamwe vabereki vanoti danho rekutenga nhumbi dzechikoro dzinogadzirwa nekambani imwechete rakanaka sezvo nhumbi dzacho dziine ruvara rwakafanana. VaChristopher Chaita mumwe wevabereki vane maonero akadaro. Mukuru webazi rezvedzidzo mudunhu reMashonaland West VaSylvester Mashayamombe vanoti hausi mutemo wehurumende kuti zvikoro zvitengesere vabereki nhumbi dzevana vechikoro. VaMashayamombe vanoti kutengeswa kwenhumbi dzevana muzvikoro kunofanirwa kurerutsira vabereki kwete kuvaomesera. VaMashayamombe vanoti mutemo wehurumende haumanikidzire mwana kuti apfeke nhumbi dzechikoro kuti adzidze. Pane runyerekupe rwekuti makambani evakuru vakuru vemuhurumende ndiwo ari kusona nhumbi dzevana vechikoro idzo vabereki vari kuti dziri kudhura uye dzisina kusimba. Zvikoro zviri kuvhurwa musi wa 10 Ndira. No media source currently available  	https://www.voashona.com/a/zimbabwe-matongerwo-enyika/3661492.html
sports	Morocco Yosimudza Mureza weAfrica kuWorld Cup	Morocco yakashamisa vakawanda nezuro kumakwikwi eWorld Cup ari kuitirwa kuQatar mushure mekurova Belgium 2-0 zvange zvisingatarisirwe nevakawanda. Aka ndekekutanga Morocco ichikunda mumutambo weWorld Cup kekutanga kubva muna 1998. Morocco yave nyika yechipiri yemuAfrica kukundawo kumakwikwi aya zvichitevera kukunda kwakaita Senegal Qatar 3-1. Morocco iri muGroup F pamwe chete neCroatia iyo yakatungamira gungano iri nezvibodzwa zvakawanda mushure mekurova Canada- 4-1. Croatia ine mapoinzi mana, Morocco ine manawo ichiteverwa neBelgium ine poindi imwe chete sezvakangoitawo Canada iyo yabva yabuda mumakwikwi aya. Zvikwata zvise zvasarirwa nemutambo mumwe chete wekupedzisira. Morocco ichatamba neCanada musi wa 1 Zvita ukuwo Belgium ichitamba neCroatia musi wakarewo.	https://www.voashona.com/a/6852745.html
health	Nyanzvi dzeHutano Dzokurudzira Veruzhinji Kukoshesa Mitemo Inodzivirira Kupararira kweCovid-19	Bazi rezvehutano rakazivisa neSvondo kuti hapana munhu akashaya nekuda kweCovid-19 uye vanhu gumi nemumwe, kana kuti 11, ndivo vakawanikwa vaine chirwere ichi kubva pavanhu mazana mashanu nemakumi matatu nevashanu, kana kuti 535, vakavhenekwa nyika yose. Izvi zvakasiya huwandu hwevanhu vabatwa nedenda iri kubva parapinda munyika gore rapera muna Kurume vave zviuru makumi matatu nezvitanhatu zvine mazana maviri nemakumi manomwe nemumwe, kana kuti 36 271. Vanhu vafa nechirwere ichi kubva zvachatanga vakasvika pachiuru nemazana mana nemakumi masere nevashanu, kana kuti 1 485, kuchitiwo huwandu hwevanhu vapona kubva kuCovid-19 hwakasvika pazviuru makumi matatu nezvitatu zvine mazana masere nemakumi matatu nevana, kana kuti 33 834. Bazi rezvehutano rakazivisawo kuti vashandi vari pamberi mukurwisana neCovid-19 vanosvika mazana maviri nemakumi maviri nevatanhatu, kana kuti 226, vakabaiwa nhomba yeSinopharm, yekudzivirira hutachiwana hunokonzera Covid-19. Izvi zvakasvitsa huwandu hwevanhu vabaiwa nhomba iyi kubva zvatanga chirongwa ichi pazviuru makumi matatu nezviviri zvine mazana maviri nemakumi mana, kana kuti 32 240. Dzimwe nyanzvi mune zvehutano pamwe nemapurisa vanoti vari kushushikana zvikuru nehuwandu hwevanhu vasiri kutevedzera mitemo yekudzivirira kupararira kwehutachiwana yakatarwa neW-H-O pamwe nebazi rezvehutano kubva pakanyevenutswa mutemo we lockdown svondo rapera. Vaimbove gurukota rezvehutano uye vari munyori anoona nezvehutano muMDC Alliance, Doctor Henry Madzorera, vanoti lockdown yakabatsira chose kuderedza huwandu hwevari kubatwa neCovid-19. Asi vanoti panofanirwa kuramba paine dzidziso pamusoro penzira dzekudzivirira kupararira kwedenda iri kunyange hazvo mitemo yakanyevenutswa. Svondo rapera mapurisa akazivisa kuti kusvika neChishanu chapfuura vanhu vaidarika zviuru zvishanu vakanga vasungwa kubva musi wa 01 nemhosva yekusapfeka zvivharangozi,kana kuti ma mask, danho rinonzi nemapurisa vari kushushikana naro. Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika mamiriyoni matatu nezviuru mazana mapfumbamwe, kana kuti 3,9 million, vabatwa nechirwere cheCovid-19 muAfrica. Vanhu vafa vadarika zviuru zana nezvishanu rine mazana manomwe nemakumi maviri nevaviri, kana kuti 105, 722. Vapora muAfrica vadarika mamiriyoni matatu nezviuru mazana mashanu kana kuti 3, 5 million. South Africa ndiyo ine vanhu vakawandisa vabatwa nekufa nechirwere ichi muAfrica. Huwandu hwevanhu vabatwa nechirwere che coronavirus pasi rose hwadarika mamiriyoni zana negumi nematanhatu nezviuru mazana mapfumbamwe, kana kuti 116, 9 million. Johns Hopkins University yemuAmerica, iyo iri kuongorora kupararira kwechirwere ichi pasi rose, inoti muAmerica ndimo mune vanhu vakawandisa vabatwa nekufa nechirwere ichi. Vanhu vafa muAmerica vanodarika zviuru mazana mashanu nemakumi maviri nezvishanu, kana kuti kuti 525, 000, vabatwa nechirwere ichi vachidarika mamiriyoni makumi maviri nemasere ane zviuru mazana mapfumbamwe kana kuti 28, 9 million. Pasi rose, vanhu vafa nechirwere ichi vanodarika mamiriyoni maviri nezviuru mazana mashanu kana kuti 2,5 million. Asi vapora pasi rose vachidarika mamiriyoni makumi matanhatu nematanhatu kana kuti 66, million. No media source currently available 	https://www.voashona.com/a/zimbabwe-covid-19-update-dr-henry-madzorera/5806044.html
sports	Musona, Ronaldo dhuma-dhuma	  AIMBOVE kaputeni wemaWarriors — Knowledge Musona — ane mukana wekusangana naCristiano Ronaldo apo chikwata chake cheAl Tai chichatatsurana necheAl Nassr mumutambo weSaudi Pro League.   Zvikwata zviviri izvi zvichasanga neChina svondo rino mumutambo uchatambirwa kunhandare yeAl Nassr yePrince Faisal bin Fahd Stadium kuRiyadh.   Ronaldo akatengwa neAl Nassr svondo rino uye pane fungidziro huru yekuti anogona kutamba mutambo wake wekutanga apo chikwata chake chitsva ichi, icho chinorairidzwa naRudi Garcia, chichange chiri pamusha apo chichasangana neAl Tai.   Pari zvino Al Nassr ndiyo iri kutungamira palog rekuSaudi Arabia iine zvibodzwa 26 kubva mumitambo 11 yayatamba mwaka uno.    Cristiano Ronaldo   Nerimwewo divi, Al Tai yakagara pechinomwe iine zvibodzwa 18 kubva mumitambo 11 yayatambawo mwaka uno.   Musona atamba mitambo yese 11 uye ndokukwanisa kunwisa katatu.   Akanwisa katatu aka (hat-trick) mumutambo mumwe chete apo Al Tai yakakunda Al Khaleej 3-0.   Akapedzisira kunwisa mwedzi wadarika apo Al Tai payakasangana neAL Fateh mumutambo weKing’s Cup uyo wakazopera uri mangange 2-2, ndokuzoenda kumapena uko Al Tai yakakundwa 7-6 zvakaita kuti ibve yazoburitswa mumutambo uyu.   Kuchiti Ronaldo, akaenda kuAl Naasr zvichitevera kudzingwa kwaakaitwa kuManchester United mushure mekunge ashoropodza chikwata ichi pamwe nemurairidzi wacho, Erik ten Hag, uyo waakati haamuremekedze nekuti iye akange asingamuremekedzewo.   United naTen Hag hazvina kutambira mashoko aRonaldo aya zvakanaka ndokubva vamudzingwa kuchikwata ichi apo aigadzirira kuenda kuWorld Cup nenyika yake yePortugal.	https://www.kwayedza.co.zw/musona-ronaldo-dhuma-dhuma/
politics	America Inoti Zimbabwe Haisi Kuzadzikisa Zvivimbiso zveKuvandudza Nyaya dzeMatongerwo eNyika	Hurumende yeAmerica inoti Zimbabwe haina zvizhinji zvairi kuvandudza munyaya dzezvematongerwo enyika zvingapa kuti zvirango zvakatemerwa vamwe vatungamiri vehurumende zvibviswe. Izvi zvabuda pamusangano waitwa neChitatu muWashington DC nesangano reCentre for Strategic and International Studies Strategic kana kuti CSISS razeya nyaya yemamiriro akaita zvinhu munyika zvikuru nyaya yezvekudya uye zvingaitwe kugadzirisa matambudziko aya. Vachivhura hurukuro iyi, mutevedzeri wemunyori mukuru mubazi rezvekudyidzana nenyika dzemuAfrica muhurumende yeAmerica kana kuti Deputy Assistant Secretary of State, Bureau of African Affairs Ambassador Mathew Harrington, vati kunyange hazvo America yakabuda pachena kuti zvii zvainoda kuti zviitwe isati yabvisa zvirango zvakatemerwa vamwe vakuru vehurumende, zviri pachena kuti kuvakuru vehurumende yeZimbabwe muromo hauzarirwe nerwizi sezvo vari kungotaura kuti vari kuda kugadzirisa zvinhu asi pasina chabuda. Vamwe vakataura pamusangano uyu mukuru mubazi rezverubatsiro muZimbabwe mubazi reUSAID, VaJason Taylor. Vamwe vange varipo ndevakafanobata chigaro chemukuru anoongorora mamiriro ezvekudya musangano reFewsnet, VaPeter Thomas, uye nyanzvi munyaya dzezvehupfumi vari chipangamazano chehurumende, Muzvinafundo Ashok Chakravarti. Muzvinafundo Chakravarti vati zvirango zviri kukonzera matambudziko uye zvinofanira kubviswa. Asi vachipindurawo VaJason vati handi chokwadi kuti Zimbabwe iri kutadza kubudirira nenyaya yemutemo wezvirango weZimbabwe Democracy and Economic Recovery Act kana kuti (ZIDERA) vachiti chiri kupa kuti Zimbabwe itadze kupihwa mari inyaya yekutadza kubhadhara zvikwereti. Panyaya dzezvekudya, VaThomas vati vanhu vakawanda munyika vakatarisana nenzara inotyisa. VaTaylor vanoti zvinhu zvikasagadziriswa munyika munogona kusagadzikana vanhu vachiratidzira sezvakaitika muna Ndira pakawedzerwa mafuta ekufambisa dzimotokari kunyangwe havo vatenda kuti vanhu vemuZimbabwe havadi zvekurwisana zvinopa kuti munyika musadeuke ropa. Mutemo weZIDERA wakadzikwa nedare reCongress remuAmerica iro raipomera vatungamiri venyika yeZimbabwe mhosva yekutonga nedemo. No media source currently available 	https://www.voashona.com/a/america-inoti-zimbabwe-haisi-kuzadzikisa-zvivimbiso-zvekuvandudza-nyaya-dzezvematongerwo-enyika/4899549.html
sports	Vanomirira Masangano eMitambo Vokumbira Hurumende Kuti Vadzoke Munhandare	Masangano anomirira vatambi mumitambo yakasiyana siyana aisa zvikumbiro kuhurumende kuti vatenderwe kuendera mberi nemitambo mushure mekunge mutevedzeri wemutungamiri wenyika vari gurukota rezvehutano VaConstantino Chiwenga vati mitambo yose imbomiswa kutanga neMuvhuro senzira yekudzivirira kupararira kwechirwere cheCovid-19. Muraridzi webasketball Edmore Zivanai Muthetwa anoti ari kushushikana zvikuru nekuti hurumende yakatora danho iri isina kutaurawo navo. Kugunun’una uku kwauya panguva iyo veZimbabwe Cricket neZimbabwe Rugby Union vaisa chikumbiro kuhurumende kuti vatenderwe kuenderera mberi nemitambo. Gwaro rabva kuZimbabwe Cricket riri kukumbira kuti vapedzise mutambo wavo wemazuva mana uripo pakati peZimbabwe A neSouth Africa A uyo wakatanga nesvondo ndokumiswa neMuvhuro. Pamusoro pezvo, Zimbabwe Cricket yakumbira kupihwa mukana wekuti zvikwata zvenyika zvitenderwe kuita gadziriro yemitambo neve kune dzimwe nyika iyo yaive yarongwa kare.  Murairidzi wechikwata chevanhukadzi chemaLady Chevrons Adam Chifo anoti ane chivimbo chekuti chichemo chavo chichanzwikwa vakatarisana nemitambo ye2022 World Cup. Mukuru weZimbabwe Rugby Union VaAaron Jani vazivisawo kuti vakumbirawo mukana wekuti zvikwata zvenyika zvigadzirire makundano eAfrica Cup ayo ariko mwedzi unotevera. Makundano eAfrica Cup ayo arikutirwa kuTunisia ari kushandiswa senzira yekuenda kuWorld Cup. VePremier Soccer League neve Zifa vanonzi vari mubishiwo rekuedza kuti mitambo yeChibuku Super Cup ienderere mberi. Mutauriri weZFA VaXolisani Gwesela veZifa vanoti vanyorawo tsamba kuSport and Recreation Commission kuti mitambo yenhabvu irambe ichitambwa sezvanga zvichingoitwa masvondo mana apfuura. Anotaura akamirira PSL Muzvare Kudzai Bare vati pasvika nyaya iyi hapasisiri pezera ravo asi reZifa neSRC. Murairidzi weTriangle Taurayi Mangwiro anoti ane chivimbo chekuti mitambo ichaenderera mberi achiwedzera iye kuti panguva ino vatambi vavo vachange vachiita gadziriro vari kudzimba. Muongorori wemutambo wenhabvu VaJustice Muzanenhamo vanoti nemamiriro akaita zvinhu hurumende yagona kumisa mitambo. Aka kave kechipiri mitambo ichimiswa nehurumende nemhaka yechirwere cheCovid 19 chakatanga kupararira munyik gore rapera.	https://www.voashona.com/a/vanomirira-masangano-emitambo-vokumbira-hurumende-kuti-vadzoke-munhandare/5929942.html
health	Zimbabwe Yobatana neWHO neMamwe Masangano Kurwisa Chirwere cheBharaziya	"Nyanzvi munyaya dzezvehutano Muzvinafundo Francisca Mutapi vanoshanda nesangano reTracking Infections To Benefit Africa vari kuScotland vanoti sangano ravo riri kuita ongororo rakabatana nebazi rezvehutano nesangano guru reWorld Health Organisation yekuona kuti chirwere chebharazira chadzoka here munyika uye kuti chingarapwe seyi pachena. Vanoti chirwere ichi chinoratidza nekuita weti kana tsvina ine ropa uye vanenge vaoona izvi vanofanirwa kuenda kunavana chiremba sezvo chirwere ichi chichirapika. Vamwe vagari vemuHarare vanonzi vakabatwa nechirwere ichi chinokonzerwa nehutachiwona hunogara mumvura ine tsvina. Muzvinafundo Mutapi vanoti pakambenge pane zvirongwa zvekurapa chirwere chebharazia pachena munyika munguva yapfura chakange chakanangana nevana vadiki vemuzvikoro asi chakambomiswa uye chinotarisirwa kutanga gore rinouya. ""Kurudziro yedu ndeyekuti pachadaidzirwa nebazi rezvehutano kuti vanhu vauye kuzorapwa denda rebilharzia munguva inotevera vanhu vachabuda nehuwandu hwavo sezvo chirwere ichi chichirapika uye chichange chichi rapwa pachena,"" Muzvinafundo Mutapi vaudza Studio7. Studio7 haina kukwanisa kubata mukuru wezvehutano muguta reHarare VaProsper Chonzi kana mutauriri webazi rezvehutano VaDonald Mujiri sezvo nharembozha dzavo dzange dzisiri kudairwa . No media source currently available "	https://www.voashona.com/a/6883206.html
politics	VaTomana Voridzirwa Pito Vachinzi Vatadza Basa	Judiciary Service Commission, JSC, inoti gweta guru renyika, VaJohannes Tomana, vanofanira kusiya basa nenyaya yekusatevedzera mitongo yematare epamusoro sezvinodiwa nebumbiro remitemo. Judiciary Service Commission, JSC, inoti gweta guru renyika, VaJohannes Tomana, vanofanira kusiya basa nenyaya yekusatevedzera mitongo yematare epamusoro sezvinodiwa nebumbiro remitemo. JSC ina sachigaro uye ari mutongi mukuru wematare, VaGodfrey Chidyausiku, pamwe nedzimwe nhengo dzinosanganisira mutongo mutungamiri wedare repamusoro pamwe nevamwe vatongi vedare iri. JSC inoti VaTomana havachakodzere zvachose kuti vave gweta guru rehurumende uye nyaya yekuti vakatopotsa vaendeswa kujeri panyaya yavairamba kuchuchisa nhengo yeZanu-PF, VaMunyaradzi Kereke, vari kupomwera mhosva yekubata chibharo, munongedzo wekuti munhu asisafanire kuva muhofisi. Studio7 yange yatoudzwa neMuvhuro nevamwe vakuru muhurumende kuti VaMugabe vave mubishi kuumba komiti yekutanga kuferefeta VaTomana uye vakabatwa nemhosva, vanodzingwa basa. Asi VaTomana vatokwira kudare repamusoro vachiti zviri kuitwa neJSC hazvisi pamutemo. Hatina kukwanisa kubata VaTomana kanawo gweta ravo, VaThabani Mpofu. Asi nyanzvi munyaya dzemitemo, uye vachidzidzisa mitemo paKent University kuBritain, Doctor Alex Magaisa, vanoti havaoni VaTomana vachipona munyaya yasimudzwa neJSC. No media source currently available 	https://www.voashona.com/a/jsc-questions-tomanas-integrity/3209741.html
politics	Mapurisa Anonzi Atadzisa Vagari vekuChilonga Kuratidzira	Mapurisa ange negurukota reMasvingo, VaEzra Chadzamira, nhasi arambidza vagari vekuChilonga kuratidzira kusafara kwavo nehurongwa hwehurumende hwekuda kuvabvisa munzvimbo iyi kuitira kuti minda yavo ishandiwe semafuro emombe dzemukaka dzekambani yeDendiary.\n\nVagari ava vange vachipfuura mazana maviri vanga vatanga kuimba\nvachiramba neivhu ravo pasvika VaChadzamira pazvitoro zvepaMutomani. Mumwe mugari wekuChilonga,VaBornface Chidowera, vati kuratidzira kwavo kwamiswa nemapurisa vachangotanga.\n\nIzvi zvatsinhirwa naSabhuku Vheremu vekuChilonga, VaLuckson Mavasa,\navo vati kuratidzira kwavo kwamiswa. Vatiwo vaita musangano uyo usina kubuda zvakanaka sezvo vanhu vanga vachipikisana nevamiriri vehurumende.\n\nVaChadzamira vati hapana ratidziro yaitika kana kurambidzwa vanhu,\nasi vaita musangano wavo zvakanaka nevagari wekunzwa pfungwa dzevanhu pachirongwa ichi chirikuda kuitwa nehurumende.\n\nAsi mumwe mugari, Amai Esther Munghomi, vati ratidiziro yaitika\nkwenguva diki uye musangano hauna kubuda zvakanaka sezvo ivo\nvarambidzwa kutaura mushure mekuramba chirongwa ichi. Mutauriri wemapurisa muMasvingo, Inspector Kudakwashe Dhewa, vaudza\nStudio 7 parunhare kuti vanga vasati vanzwa mashoko ekuti mapurisa\narambidza vanhu kuratidzira kuChilonga. Hurumende iri kuti haichadi kudzinga vanhu kuChilonga asi vanovafanira\nkugarisana nekambani yeDendairy ichapinda munzvimbo mavo yovaitira\nbudiriro yemadiridziro vowanawo chouviri. Asi vagari vekuChilonga vari kuramba vachiti kambani iyi ikange yauya\ninozopedzisira yavadzinga nekudaro vari kuda kubatwa kumeso\nnehurumende. Kambani yeDendairy yakavambwa nemhuri yekwaCoetzee muna 2004, pamwe neimwe kambani yekuEurope, Spear Capital, iine zvikamu makumi maviri nezvinomwe kubva muzana, kana kuti 27% zvehupfumi muDendairy, iyo yakatanga kushandira kuRedcliff mudunhu reMidlands.\n\nVakuru vakuru muDendairy vanosanganisira VaAndrew Bradnick, VaNeville Coetzee, Amai Cherly Coeztee naDarly Archibald. VaCoetzee vanonzi murimi wechichena anowirirana zvikuru\nnemutungamiriri wenyika VaEmmerson Mnangagwa. No media source currently available 	https://www.voashona.com/a/chilonga-residents-allege-planned-demonstration-were-thwarted-by-police-and-intelligence-officials/5845984.html
politics	Zanu PF Yopomera Vari Kunze Mhosva yeKufurira Vari Kumusha Kuti Varatidzire	Panonzi pave nekukandirana nyoka mhenyu pakati pezvimwe zvizvarwa zveZimbabwe zvigere munyika nezvimwe zvigere kunze kwenyika pamusoro pekuratidzira kwanga kwakarongwa nebato reMDC, vari munyika, zvikuru veZanu PF, vachiti kuratidzira uku kuri kukuchidzirwa nevari kunze kwenyika. Izvi zvinouya panguva iyo mapurisa munyika yose ari kurambidza kuratidzira uku kuburikidza nekuzara mumigwagwa pamwe chete nemauto akamirira kuparadza vanenge vaungana vachida kuratidzira. Imwe nhengo yeZanu PF, VaBelieve Gaule, vanoti vari kunze kwenyika vari kufurira hama dzavo kuti dzipandukire hurumende vachidzityisidzira kuti havazotumira zvakare mari kumusha kana vakasapinda mumigwagwa. VaGaule vanoti vari kunze kwenyika vanenge vagere zvavo pamutambarakede, vachishandisa vari kumusha ava. Vamwe ndivo vari kunyora pamadandemutande vachikurudzira vari kunze kwenyika ava kuti vadzoke kumusha munguva dzekuratidzira idzodzo vachibatana navo, kwete kuita vana tinhadzirwe. Asi mumwe wevari kunze kwenyika, vari sachigaro webato reMDC mudunhu reDC-Maryland-Virginia, VaCharles Mutama, vanoti vanogona kunge vari kunzi vari kufurira vari kumusha asi chavari kuda kugadzirisa zvinhu munyika. VaMutama, avo vanove zvakare mukuru wesangano reZimbabwe Diaspora for Democracy, vanoti nekuda kwaizvozvo, vanokurudzira hama neshamwari dzavo kuti vapinde mumigwagwa vachiratidzira senzira yekugadzirisa zvinhu.  No media source currently available 	https://www.voashona.com/a/zimbabwe-politics-diaspora-demonstrations-charles-mutama/5051216.html
sports	‘Mutambo waChiwandire uchiri kurongwa’	   CHIKWATA chaKudakwashe Memory ‘Take Money’ Chiwandire chinoti chakakumbira mwedzi mumwe chete kuti chipedzise kuita gadziriro dzekuronga mutambo wake naZulina Munoz wekurwira bhande rake reWBC Female Interim Super-bantamweight.   Take Money ange achifanirwa kurwa naMunoz wekuMexico nemusi weMugovera svondo rino kuHarare International Conference Centre (HICC).   Asi chikwata chake chinoti chakakumbira kuti mutambo uyu upfuudzwe kumberi kuti vawane nguva yekupedzisa kuita gadziriro dzekuuronga.   Maneja waTake Money arizve murairidzi wake, Clyde Musonda, anoti kudivi ravo, gadziriro dzekuti mutambo uyu uitwe hadzisati dzanyatsopera.   Anoti Chiwandire, uyo ange ari kuSouth Africa masvondo adarika achiita gadziriro dzake, akagadzirira kusangana naMunoz asi chakamisa kuti vaviri ava vabandane svondo rino inyaya yekuti pane zviri kuda kugadziriswa mukurongwa kwemutambo uyu.   “Kudivi redu, tange tisati tapedza kuita gadziriro dzekuronga mutambo waTake Money naMunoz. Munoziva kuronga mutambo mukuru wakaita seuyu, panoda zvakawanda saka tichiri kuita gadziriro dzacho.   “Takakumbira mwedzi mumwe chete kuchikwata chaMunoz kuti tipedzise kuita gadziriro dzekuronga mutambo uyu nekuti pane zvakawanda zvange zvichida kugadziriswa.   “Asi tinoda kuti muzive kuti Kuda akagadzirira kurwa, iye zvake kudivi rake ange achiita gadziriro dzake dzichifamba zvakanaka,” anodaro Musonda.   Mutambo wevaviri ava, uyo wakatarisirwa zvikuru nevazhinji, ndiwo uchange uri waChiwandire wekutanga kurwira kuchengetedza bhande rake iri.   Kana akabudirira kuri chengetedza, anenge awaniswa mukana wekurwira bhande reWBC Gold iro rina Yamileth Mercado wekuMexico zvakare.   Chiwandire akahwina bhande rake reWBC Female Interim Super-bantamweight mushure mekukunda Cathrine Phiri wekuZambia mwedzi yadarika.	https://www.kwayedza.co.zw/mutambo-wachiwandire-uchiri-kurongwa/
health	ZCTU Inoti Mashandiro eZUPCO Ari Kuisa Vanhu Munjodzi yeCovid-19	Munyori mukuru wesangano revashandi, reZimbabwe Congress of Trade Unions, VaJaphet Moyo, vanoti nyaya yekukundikana kuita basa kwekambani yeZUPCO kuchapa kuti chirwere cheCovid-19 chipararire zvakanyanya sezvo vanhu vari kugara vakaunga vakamirira kutakurwa. Bazi rezvehutano rinoti vanhu havafanire kuungana vakawanda kuitira kudzivirira kupararira kwechirwere cheCovid-19 chotanga kupararira zvekare zvine mutsindo.Vanhu vakawandisa vanotarisirwa kuungana vanenge vari makumi matatu asi pari parufu chete. Hurumende yakabvisa makombi ose mumugwagwa ichiti vanoda kushanda vanofanira kushanda pasi pekambani yeZUPCO asi vakawanda vacho vanoti kambani iyi haibhadhare. Mutungamiri wenyika, VaEmmerson Mnangagwa, vakatiwo vemakombi vainge vokonzera njodzi mumigwagwa nekudaro vaifanira kubviswa. Mukuru wekambani yeZUPCO, Engineer Evaristo Madangwa, vakaudza bepanhau reSunday Mail kuti vanoda mabhazi zviuru zviviri kuti vashande zvakanaka asi ikozvino vane mazana maviri nemakumi matanhatu nemaviri chete.Vanotiwo mwedzi uno vari kutarisira mamwe mabhazi kubva kuBelarus. No media source currently available 	https://www.voashona.com/a/zimbabwe-zctu-fears-zupco-shortcomings-might-be-helping-covid-19-spreading/5932101.html
health	Vanhu Vakawanda Voenda Kunobayiwa Nhomba yeCovid-19 Vachibhadhara Mari	Vamwe vagari vekuMasvingo vava kuona zviri nani kuenda kunobayiwa nhomba yekudzivirira Covid-19 munzvimbo dzinobhadhariswa mari sezvo vasiri kubatsirwa munzvimbo dzinobayiwa vanhu nhomba pasina muripo. Mumwe mugari wemumusha weRujeko, VaKnowledge Matumba,vati vakandobayiwa nhomba kuchipatara chisiri chehurumende nekuti vakapedza masvondo maviri vachienda kunomira mumutstse asi vachitadza kubayiwa sezvo zvipatara zvehurumende zviri kubaya vanhu vashoma pazuva. VaMatumba vati kuzvipatara zvisiri zvehurumende hakuna mitsetse uye vanhu vanobhadhariswa mari inosvika madhora maviri ekuAmerica iyo yakatarwa nehurumende. Mumwe mugari, VaJohanes Chihwani, avo vati vakabayiwawo kuchipatara chakazvimiririra vati kunyange kuchibhadhriswa, mari yacho ishoma uye haupedzi nguva yakareba wakamirira kubayiwa. Mutauriri weZimbabwe National Family Planning Council muMasvingo, VaHebert Chikosi, vati vanhu vazhinji vari kuuya kuzobaiwa nesangano ravo senzira yekutiza mitsetse kuzvipatara zvehurumende. Chimwe chipatara chakazvimirira cheCIMAS, chiri kubayawo vanhu muMasvingo asi chinobaya nhengo dzacho dziri pachirongwa chekurapiwa chemedical Aid. Mumwe mushandi ataura ne Studio 7 paCIMAS aramba kudomwa nezita rake nekuti haabvumidzwi kutaura nevatori venhau ati nhengo dzavo zhinji dziri kubayiwa nyore dzisingabhadariswi. Muridzi weMakurira Private Hospital, Dr Phenias Makurira, vati zvipatara zvakazvimiririra zviri kubetsera hurumende chaizvo kutapudza huwandu hwevanoda kubayiwa nhomba vachiti chipatara chavo chiri kutangawo kubaya vanhu svondo rinouya. Mutauriri weCovid-19 Taskforce muMasvingo, VaRodgers Irimayi, vati hurumende inotenda kubatsirwa kwairi kuitwa nevezvipatara zvakazvimirira uye inokurudzira vanhu kuti vaende ikoko senzira yekutapudza huwandu kuzvipatara zvehurumende. Nyanzvi mune zvehutano dziri kukurudzira hurumende kuwedzera nzvimbo dzinobayiwa vanhu nhomba pamwe nekutenga nhomba dzakawanda. Nezuro vanhu makumi maviri nevaviri vakafa nechirwe che Covid-19 munyika izvo zvakasvitsa huwandu hwevanhu vanhu vafa pazviuru zvina nemazana maviri nemakumi maviri, 4 220. Vanhu mazana matatu nemakumi masere nevatanhatu, 386 vakabatwa nechirwere ichi nezuro wakare izvo zvakasvitsa huwandu hwevanhu vabatwa nechirwere ichi munyika yose pazviuru zana nemakumi maviri nezviviri nemazana maviri nemakumi masere nevasere 122 288. Vanhu vabayiwa nhoba yekutanga munyika vave mamiriyoni maviri nezviuru mazana maviri nemakumi manonwe nechimwe nemazana manomwe nemakumi maviri nevapfumbamwe, 2 271 729. Vabiawa nhomba yepiri vave miriyoni imwe chete nezviuru mazana mana nemakumi maviri nezvinomwe nezana nemakumi mashanu nevapfumbamwe, 1 427 159. Hurumende inoti ine hurongwa hwekubaya vanhu mamiriyoni gumi kana kuti zvikamu makumi matanhatu kubva muzana senzira yekurwisa denda reCovid-19. No media source currently available 	https://www.voashona.com/a/zimbabweans-forced-to-be-vaccinated-at-private-facilities-where-they-pay-for-the-jab/6011085.html
business	Mutengo weMafuta eDzimotokarei Unokwira Zvakare keChipiri Mukati meMazuva Manomwe	Boka re Zimbabwe Energy Regulatory Authority, ZERA, razivisa kuti mutengo wemafuta ekufambisa dzimotokari wakwira, peturu ichikwira kuenda pamadhora manomwe nemasendi makumi mana nemapfumbamwe parita rogaroga, kuchitiwo dhiziri richikidzwa kuenda pamadhora manomwe nemasendi gumi nemapfumbamwe parita. Svondo rapera mafuta aya akakwidzwa zvakare peturu ichenda pamadhora matanhatu nemasendi gumi, ukuwo dhiziri richienda pamadhora mashanu ane masendi makumi masere nemana parita. Mutauriri wesangano revemabhazi anotakura vanhu, reChitungwiza Commuter Omnibus Operators Association, VaFarai Muza vanoti iri danho raomesera nhengo dzavo zvakanyanya sezvo dzisiri kukwanisa kuwedzera mari dzinobhadharwa nevanhu vanokwira mabhazi avo nekuda kwekuti vanhu vavanotakura havana kuwedzerwawo mihoro yavo. No media source currently available  	https://www.voashona.com/a/zimbabwe-fuel-price-hike-farai-muza/5010349.html
business	Bhanga reStandard Chartered Romisa Vamwe Vashandi Basa muZimbabwe	Bhanga reStandard Chartered rinoti riri kuzogumura vamwe vashandi sezvo rave kuendesa mamwe mapazi aro zvikuru anoda humhizha kuChina, India neMalaysia. Vanhu makumi maviri vakatomiswa basa pavashandi mazana matatu nemakumi masere nemana vari muZimbabwe. Bhanga iri rakatonyorera vashandi varo chiziviso richitaura nezvenyaya iyi. Mumwe mukuru muStandard Chartered Amai Lillian Hapanyengwi vaudza nhepfenyuro yeBloomberg kuti vamwe vashandi vachatatsvagirwa kumwe kwekuenda. Vanotiwo zvavari kuita zvakanangana nekuderedza mari dzavari kushandisa. Mutungamiri wesangano revashandi reZimbabwe Congress of Trade Union VaPeter Mutasa vanoti vashandi vakatotanga kumiswa basa gore rapera. Vanoti vanhu ava havasi kunyatsopihwa mari yavo yemudyandigere sezvo hurumende isiri kuvapawo rutsigiro. Vati zvinhu zvinovashungurudza kuti vashandi vemuZimbabwe vari kusiiwa vachinonga svosve nemuromo nevemakambani. No media source currently available 	https://www.voashona.com/a/bhanga-restandard-chartered-romisa-vamwe-vashandi-basa-muzimbabwe/4901201.html
sports	Shumba yeSenegal Ingarume Nhatu dzeEngland Here kuWorld Cup?	Chikwata cheSenegal chatarisana nekukunda kana kunyura apo chiri kusangana nemaThree Lions eEngland manheru ano. Chikwata ichi chirikupinda munhandare na9pm manheru mumutambo weRound of 16 chichiziva kuti Africa yese yakamirira kupemberera kurova England. Kukunda mumutambo uyu kunopinza Senegal mumakota fainari emakundano aya uyezve pedyo nekuita chikwata chekutanga muAfrica kusvika muma semi fainari eWorld Cup. Munyori wezvemutambo wenhabvu anogara kuEngland Admire Muhimeke anoti munyika iyi mune manyuku-nyuku anotyisa nezvemutambo uyu. Mutsigiri wenhabvu muZimbabwe VaWisdom Ncube vanotiwo varikuona Senegal ichirohwa nekuti hapana kunyatsowirirana mumatambiro munhandare pavatambi vekumasure nevepakati. Asi veruzhinji muZimbabwe kusanganisira muongorori wemutambo wenhabvu VaProsper Magoka vanoti Senegal icharatidza kuti ndiyo Shumba chaiyo. Mukuru weZimbabwe Friends Club VaTendai Barnes Zhakata vanoti cheSenegal chinokwanisa kubudirira Chimwe chikwata chemuAfrica, Morocco irikupinda munhandare neChipiri kusangana neSpain. Cameroon, Ghana, neTunisia dzakabuditswa munharaunda yekutanga mumakwikwi aya. Mitambo yeRound of 16 kuWorld Cup uku iri kupera neChipiri svondo rinouya. Parizvino France, Argentina neNetherlands ndidzo dzatove mukota fainari. KuEngland vatambi vari kutarisirwa vanosanganisira Harry Kane, Bukayo Saka, Marcus Rashford nevamwe. KuSenegal mutambi wavo mukuru Sadio Mane akakuvara aso kune vamwe vakaita sa Kalidou Koulibaly, Edouard Mendy, Boulaye Dia nevamwe.	https://www.voashona.com/a/6861878.html
business	Hurumede Yoronga Mutemo Unoomesera Vari Kutengesa Mari paMukoto	Gurukota rinoona nezvemutemo VaZiyambi Ziyambi vanoti mutemo uri kuda kudzikwa nehurumende kudzivirira kufambiswa kwemari zvechikiribidi kana kuti Money Laundering wakanangana nekuzadzikisa zvisungo zvemitemo yepasi rino inodzivirira mabasa evanopfurikidza mwero. VaZiyambi vanoti vatotanga kunyora bhiri remutemo uyu sezvo mutemo uri kushandiswa parizvino wakadzikwa muna Mbudzi gore rapera uchishanda kwemwedzi mitanhatu chete nekuti ndewechimbi chimbi unoitwa nemutungamiri wenyika dare reparamende risati razeya. Mutemo uyu unonzi Presidential Powers (Temporary Measures) (Amendment of the Money Laundering and Proceeds of Crime Act and Exchange Control Act) Regulations. Asi nyanzvi munyaya dzezvemitemo dzinotiwo hurumende inenge iri kudawo kushandisa mutemo uyu kusunga vari kuchinja mari pamukoto zvikuru dhora rekuAmerica nemaRTGS. VaZiyambi vanoti kuvhunduka chati kwatara hunge uine katuruke vakayambira vanotengesa mari pamukoto kuti vachakandwa mutirongo. No media source currently available  	https://www.voashona.com/a/hurumede-yoronga-mutemo-unoomesera-vari-kutengesa-mari-pamukoto/4788037.html
business	Vanhu Vorasikirwa neMari Vachiyedza Kunotsvaga Mabasa paMuzinda weSouth-Sudan muHarare	Vanhu vazhinji nemusi weChipiri vakafambira dhongi rakaora kumuzinda weSouth-Sudan muZimbabwe kuBelgravia mushure memashoko aifamba pamadandemutande eFacebook neWhatsApp kuti muzinda uyu wange uchizotora vanhu vanoda mabasa kuti vaende kunyika iyi. Nyika yeSouth Sudan haina kugadzikana sezvo muguta guru renyika iyi reJuba muchigara muine hondo. Vari kurwisana muSouth-Sudan ndevanotsigira mutungamiri wenyika iyi VaSalva Kiir nevaimbova mutevedzeri wavo VaRiek Machar. Vakawanda vaenda kumuzinda uyu muHarare vabva vachiridza tsamwa sezvo mashoko ekuti pange pachida kutorwa vanhu kuti vange vachipinda mabasa anzi ndeemanyepo. Asi aka handi kekutanga vanhu vachiita chipata pata chekuenda pamuzinda uyu sezvo vanamukoti vakambonyeperwa kuti kwaita mabasa muna Chikumi vakaendawo kumuzinda uyu. Gurukota rinoona nezvehutano Dr David Parirenyatwa vakati kunyangwe hurumende yainge yazivisa kuti iri kushanda neSouth-Sudan kutsvagira vanhu mabasa, kusvika parizvino hapana chibvumirano chati chaitwa. Izvi zvakakonzerwawo nekuti pana vanamukoti vanodarika zviuru zvitatu vasina mabasa. Nyaya yekunyeperwa kwavanamukoti yakatozeyiwa mudare reparamende. Mumwe wevanhu vapumha dova vachienda kumuzinda weSouth Sudan ndiVaSamson Chitema avo vati kunyangwe kuSouth Sudan kusina kugadzikana, kuri nani pane kugara muZimbabwe. Muzvare Miriam Mugodhi avo vange vachiratidza kurwadziwa zvikuru pamwe nekushupikana vati vabva kuBulawayo chaiko. Vati vange vatofunga kuti mudzimu wavaona sezvo vaine magwaro anodiwa. . VaPeter Museve avo vakaita zvidzidzo zveMasters vaudza Studio 7 kuti mamiriro aita zvinhu munyika apa kuti vanhu vaende havo kuSouth-Sudan uko kunogara kuchirira pfuti. Studio 7 yataurawo naVaJames Mukomva avo vati havasisina tarisiro yemabasa pasi pehurumende yemutungamiri wenyika VaRobert Mugabe. Kunyangwe zvazvo nyika yeSouth-Sudan ichitevedza tsika dzechiMuslim Mukurru weZimbabwe Democracy Institute, Dr Pedzisai Ruhanya avvanoongorora magariro evanhu pamwe nezvematongerwo enyika vati vana veZimbabwe vazhinji vacho vanotendera muchiKristu havasisina hanya nekwavanowana mabasa. Dr Ruhanya vati kuoma kwehupenyu munyika kuri kuita kuti zvizvarwa zveZimbabwe zvitsvake mabasa chero kwaamuka. Vanoongorora nyaya dzezvehupfumi, VaMasimba Kuchera vaudza Studio 7 kuti hurumende inofanira kudzika mitemo inokwezva vemabhizimisi vekunze nekuti nyika yaenda kumawere. Mashoko aya atsinhirwawo nemunyori mukuru musangano reZimbabwe Congress of Trade Unions VaJaphet Moyo avo vati vashandi vari pamabasa paerizvino havasi kutambiriswa mari dzemihoro uye makambani akawanda ari kuramba achivharwa. Mutungamiri webato rePDP uye vaimbova gurukota rezvehupfumi, VaTendai Biti vanoti zvakawanda zvinoda kuitwa nehurumende kugadzirisa nyaya dzezvehupfumi. Vachitsvaga rutsigiro pasarudzo dzemuna 2013, vebato reZanu PF vakavimbisa kuti vachaumba mabasa anosvika mamiriyoni maviri. Asi kusvika pari zvino makambani ari kuramba achivharwa zvichisiya vazhinji kunyangwe vakadzidza vasina chekubata. Mutungamiri wenyika VaRobert Mugabe vanoti nyaya yezvirango ndiyo iri kupa kuti Zimbabwe itadza kugadzirisa nyaya dzezvehupfumi. Asi nyanzvi munyaya dzezvehupfumi dzinoti VaMugabe ndivo vari kutadza kutungamira zvikuru vachitadza kugadzirisa nyaya dzehuori. Kunyangwe zvazvo Studio 7 isina kukwanisa kutaura nemumiriri wemuzinda weSouth-Sudan muZimbabwe uyo ange asipo, pamukova wemuzinda uyu pange pakanamirwa mapepa ange achizivisa veruzhinji kuti mashoko aishambadzwa ekuti vaitora vanhu vekunoshanda kunyika yavo ange ari emanyepo. Munguva pfupi yapfuura, zvimwe zvizvarwa zveZimbabwe zvakanyeperwa kuti kwainge kwaita mabasa kuKuwait neSaudi Arabia asi zvikazoguma zvobatwa senhapwa munyika idzi.  No media source currently available 	https://www.voashona.com/a/zimbabwe-matongerwo-enyika/3495979.html
business	Bazi reMari Rokokera Musangano weBhajeti ra2019 kuBulawayo	Kutanga nemusi weChitatu matare anoti repamusoro reSenate nereHouse of Assembly achapinda mumusangano wekuzeya nyaya yebhajeti regore rinouya uchange ichikokerwa nebazi rezvemari. Musangano uyu uri kuitirwa muBulawayo. Asi nyanzvi munyaya dzezvehupfumi dzinoti nemamiriro akaita zvinhu munyika, bhajeti iri igangaidzwa kumukwenyi mhezi yawawira mudumbu kugurukota rezvemari, Muzvinafundo Mthuli Ncube. Musangano uyu uri kutanga neChitatu kusvika musi weSvondo, uye nhengo dzose dzedare reparamende dziri kutarisirwa kuti dzinge dziripo. Hurumende pari zvino iri kukwereta mari yakawandisa kuti iyedze kuzadzikisa mabasa ayo. Mari iyi iri kukweretwa munyika nekunze,uye chikwereti ichi chinonzi chava kusvika pamabhiroyoni makumi maviri emadhora. Izvi zvinonzi nenyanzvi munyaya dzezvehupfumi zviri kupa kuti Zimbabwe ikundikane kubuda mumadhaka mairi munyaya dzezvehupfumi. Vanokokera Zanu-PF mudare reparamende, VaPupurai Togarepi, vanoti bato ravo rinoda kuti pazeyiwe nyaya dzekubatsira varombo kunyanya. Panyaya yekuti hurumende iri kushandisa mari yakawandisa, VaTogarepi vati chiri kuda kuitwa chete kuwedzera mari dziri kupinda muhomwe yehurumende. Asi vaive gurukota muhurumende yemubatanidzwa vachiona nezvegwara rehupfumi vari nhengo yeMDC, VaTapiwa Mashakada, vanoti havaone paine chinobuda pabhajeti iri. Masangano evarairidzi anoti ari kuda kuti hurumende ivape mari ichishandisa madhora ekuAmerica sezvo mari yemaRTGS isisina simba. Mukuru weCommunity Working Group on Health, VaItai Rusike, vanoti hurumende inofanira kukoshesa nyaya dzehutano. Nyanzvi munyaya dzezvehupfumi, Muzvinafundo Gift Mugano, vanotiwo hurumende inofanira kudzikisa mari yairi kushandisa. Vatiwo panofanira kujekeswa kuti VaNcube vachabhadhara sei zvikwereti zvehurumende. Bhajeti iri riri kutarisirwa kuparuwa mwedzi uno ndiro rekutanga richaparurwa naVaNcube uye rakatarisirwa nevanhu vakawanda. VaNcube vakatozivisa kare kuti vanoda kuderedza mari iri kushandiswa nehurumende uye kugumura vamwe vashandi vehurumende basa. No media source currently available  	https://www.voashona.com/a/bazi-rezvemari-rokokera-musangano-webhajeti-nematare-eparamende/4646949.html
politics	Zimbabwe Haisi Kubuda Pachena paNyaya yeKutumira Mauto kuSADC	Sangano remubatanidzwa wenyika dziri kuchamhembe kweAfrica reSouthern African Development Community, SADC, ratadza kupinza masoja muMozambique nenguva yarakanga ratara kuti masoja emubatanidzwa uyu ange apinda muMozambique zvichitevera kusagadzikana kuri munyika iyi uko kuri kukonzerwa nevanopfurikidza mwero. Izvi zvaifanirwa kunge vakatanga nezuro, Chikunguru 15, 2021. Zimbabwe haisi kuda kubuda pachena kuti hurongwa hwayo hwakamira sei panyaya yekuendesa mauto ayo kuMozambique kti anobatsirana nemamwe mauto emunyika dziri muSADC kunorwisa vanopfurikidza mwero mudunhu reCabo Delgado kuMozambique uko kwafiwa nevanhu vakawanda. Studio 7 yave nemazuva maviri ichiedza kunzwa kugurukota rinoona nezvekudzivirirwa kwenyika, Amai Oppa Muchinguri Kashiri, avo vari kuramba kutaura nezvenyaya iyi. Zvinhu hazvina kumira zvakanaka muSADC zvichitevera mashoko aburitswa neMalawi ichiti yatadza kutumira mauto ayo sezvo yabviswa neSADC pamwe nehurumende yeMozambique, panyika dziri kufanirwa kutumira mauto adzo kuMozambique. Zvinonziwo pane kunetsana kuri muSADC zvichitevera danho rakatorwa neRwanda rekutumira mauto ayo chiuru chimwe chete kuMozambique. Asi gurukota rinoona nezvekudzivirwa kweSouth Africa, Amai Nosizive Nqakula, vati chiri kunetsa kuti SADC itumire mauto kuMozambique inyaya yekuti mutungamirin weMozambique, Va PhillipeNyusi, havasati vasaina gwaro reSADC zvir pamutemo kuitira kuti ibvumidzwe kupinzwa mauto ayo muMozambique. Munyori anoona nezvinoitika kunze kwenyika muMDC Alliance, Muzvare Gladys Hlatshwayo, vati hurumende inofanira kubuda pachena nehurongwa uhwu kunyange hazvo bato ravo riri kutsigira kuti mauto eZimbabwe aende kunobatsira kuMozambique ari pasi peSADC. Asi imwe nhengo yeMDCT inomirira Hatfield muparemende, VaTapiwa Mashakada, vati hurumende inofanira kupihwa nguva yakafanira kuitira kuti masoja eZimbabwe asazononhonga svosve nemuromo kuCalabo Delgado. Mutauriri wesangano reCrisis in Zimbabwe Coalition, VaMarvelous Khumalo, vati sangano ravo harisi kufara kuti vanhu vari kuramba vachifa kuMozambique iyo SADC ichiramba yakapeta maoko isiri kuendesa mauto kunobatsira Mozambique kurwisa vanopfurikidza mwero. Mibvunzo yatatumirawo munyori weSADC, Doctor Stergomena Lawrence Tax, yanga isati yapindurwa pataenda pamhepo kunyange hazvo vanoona nezvekuburitswa kwemashoko musangano iri, Amai Barbara Lope, vange vavimbisawo kuti vachatiudza pamire sangano reSADC panyaya iyi. SADC inoti iri kushushikana zvikuru nekusagadzikana kuri mudunhu reCabo Delgado kuMozambique uko kuri kukonzerwa nevanopfurikidza mwero. Sangano reUnited Nations rinoti vanhu vanodarika mazana masere ezviuru vakatiza misha yavo mudunhu reCabo Delagado, uye vanhu vanodarika zviuru zvitatu vava mumhirizhonga iri kuitika mudunhu iri kubva muna 2017 payatanga. No media source currently available  	https://www.voashona.com/a/zimbabwe-remain-quiet-on-troops-deployment-to-mozambique/5968517.html
politics	VaZelenskyy Voshanyira America Nhasi	"Mutungamiri wenyika yeUkraine VaVolodymyr Zelenskyy vari kutarisirwa kushanyira America nhasi vachiita musangano nemutungamiri wenyika iyi VaJoe Biden. VaZelenskyy vari kutarisirwawo kutaura pamberi pematare eSenate neHouse of Representatives akabatana. Aka ndekekutanga Zelenskyy vachibuda munyika mavo kubva muna Kukadzi pakatanga kurwiswa nyika yavo neRussia. VaZelenskyy vanyora padandemutande ravo reTwitter kuti vari munzira kuenda kuWashington DC. Mumwe mukuru muhurumende yeAmerica ati VaZelenskyy vakakokwa naVaBiden kuti vaite musangano navo, nezvipangamazano zvavo munyaya dzekudzivirirwa kwenyika uye dare remakurukota. Nemusi weChipiri vasati vasimuka kuuya kuAmerica, Zelenskyy vakaenda kuBakhmut iko kunzoni kune kurwisana kunotyisa pakati pemauto avo neRussia. Vakuru muhurumende yeAmerica vanoti VaBiden vari kutarisirwa kuzivisa kuti vachapa Ukraine zvombo zvekuzvidzivirira nemuchadenga kana kuti ""Patriot missile batteries."" Mutauriri wehurumende yeRussia VaDmitry Peskov vaudza vatori venhau muRussia kuti kupa Ukraine zvombo iyi kuchapa kuti kupedza hondo kunetse."	https://www.voashona.com/a/6885577.html
politics	VaBarack Obama Voita Nhoroondo neKushanyira Cuba	Mutungamiri weAmerica VaBarack Obama nemusi weMuvhuro vakaita musangano nemutungamiri wenyioka yeCuba VaRaul Castro vachitaura nezvekudyidzana kwenyika mbiri idzi. Rwendo rwaVaObama urwu ndirwo rwekutanga rwemutungamiri wenyika yeAmerica mukati memakore makumi mapfumbamwe. America yainge yakatemera Cuba zvirango zvehupfumi kwemakore makumi mashanu nemashanu izvo zvotanga kurerutswa nehurumende yaVaObama. Vachitaura muguta guru reCuba reHavana, mushure memusangano naVaCastro, VaObama vati vari kufara zvikuru nenhaurirano dzoitika pakati penyika mbiri idzi. Asi vatenda kuti pachine kusawirirana panyaya dzehutongo hwejekerere nekodzero dzevanhu. VaCastro vatambira nemufaro danho ratorwa nehurumende yeAmerica yekurerutsa zvinhu panyaya dzekutengeserana. Vatiwo America inofanora kudzora nzvimbo yeGuantanamo Bay iyo inochengeterwa vanopfurikidza mwero neAmerica. VaObama vakatanga vaenda kunoisa maruva pachiumbwa chinorangarira gamba rerusununguko muCuba VaJose Marti pa Plaa of the Revolution. VaObama vakarumbidza zvikuru VaJose Marti nekuzvipira kwavo kusunungura nyika yavo. Murwendo urwu, VaMugabe vari kutarisirwa kuita misangano nevanhu vakawanda muCuba kusanganisa vakuru muhurumende, vechidiki, vanorwira kodzero dzevanhu nevamwe. Asi nemusi weSvondo vamwe vanorwira kodzero dzevanhu veLadies in White vakasungwa nemapurisa mushure mekuratidzira pedyo neParqu Gandhi kana kuti Gandhi Park. Vamwe vavo vanonzi vakazosunungurwa asi mutunganiri wesangano iri Amai Berta Soler vanoti vamwe havasi kuzivikanwa kuti varipi. Gweta Doctor Alex Magaisa vanoti Zimbabwe inokwanisawo kugadzirisa hukama hwayo neAmerica asi zvinoda kuti vatungamiri venyika vazvipire kuvandudza mashandiro avo. No media source currently available  	https://www.voashona.com/a/zimbabwe-matongerwo-enyika/3247906.html
business	Mari yeMudyandigere yeNSSA Yowedzerwa Kusvika paMadhora Makumi Matatu ekuAmerica	Gurukota rinoona nezvevashandi nemagariro evanhu Muzvinafundo Paul Mavima vaudza Studio 7 kuti kutanga mwedzi uno mari dziri kutambirwa nevari pamudyandigere dziri kuwedzerwa kusvika pamadhora makumi matatu ekuAmerica kana kuti US$30. VaMavima vati hurumende ine chido chekuti vari pamudyandigere vatambire mari inosvika makumi matanhatu emadhora kana kuti US$60 inokurudzirwa nesangano reInternational Labour Organization mukupera kwegore. No media source currently available Mari iri kuwedzerwa inenge ichipihwa vari pamudyandigere vaibhadhara mari kuNational Social Security Authority kana kuti NSSA nemadhora emunyika ichienzaniswa neyepamusika wemari weReserve Bank of Zimbabwe kana kuti RBZ foreign currency auction. Asi munyori mukuru wesangano reAssociation of National Social Security Retirees VaGideon Shoko vanoti mari iri kutambirwa iyi haikwane sezvo iri pasi zvakanyanya pamari yekuti mhuri irarame. Zimbabwe National Statistics Agency inoti mhuri ine vanhu vashanu inoda mari inodarika zviuru makumi maviri nemasere pamwedzi kana kuti ZW$28, 000. No media source currently available   	https://www.voashona.com/a/mari-yemudyandigere-yenssa-yowedzerwa-kusvika-pamadhora-makumi-matatu-ekuamerica/5961721.html
politics	Mumiriri weAmerica muZimbabwe, VaBrian Nichols, Vanosangana naVaChamisa	Mutungamiri weMDC Alliance, VaNelson Chamisa, vasangana nemumiriri weAmerica muZimbabwe, VaBrian Nichols, vakakurukura zvinhu zvakati wandeyi. Vaviri ava vakurukura nezvesarudzo dzichangobva kuitwa, nyaya dzekodzero dzevanhu pamwe nemamiriro akaita zvinhu muZimbabwe. Mutauriri waVaChamisa, VaNkululeko Sibanda, vanoti VaChamisa vafadzwa zvikuru nemukana uyu sezvo vakwanisa kukurukura nezviri kuitika muZimbabwe. Musangano uyu unouya mushure mekunge VaNichols vasangana neChitatu nemutungamiri wenyika uye vakamirira Zanu PFmusarudzo yemutungamiri wenyika, VaEmmerson Mnangagwa, vachizeyawo mamiriro akaita zvinhu munyika. VaChamisa vari kupikisa kukunda kwaVaMnangagwa musarudzo yemutungamiri wenyika, uye dare repamusorosoro riri kutarisirwa kunzwa nyaya yavo musi wa 22 Nyamavhuvhu. No media source currently available  	https://www.voashona.com/a/zimbabwe-politics-nichols-chamisa/4531379.html
health	Vana Chiremba Vakaramwa Mabasa Vobatirwa Mari neHurumende	Sangano rinomirira vana chiremba vemuzvipatara zvehurumende, reZimbabwe Hospital Doctors Association, rinoti ranyorera tsamba kudare remakurukota richinyunyuta nekubatirwa mari kwaitwa nhengo dzesangano iri. No media source currently available Sangano iri rinoti ranyorerawo vakafanobata chigaro chemutungamiri wenyika, VaEmmerson Mnangagwa, pamwe nehutungamiri mubazi rezvehutano richida kuti patorwe matanho echimbichimbi zvichitevera kubatwa kwemari dzavana chiremba vanonzi vakapinda mukuramwa mabasa. Mutungamiri wesangano iri, Dr Fortune Nyamande, vanoti vanyorerawo zvakare kudare redzimhosva repamusoro vachida kuti rinzwe nyaya yavo yekubatwa kwemari dzemihoro iyi nechimbichimbi. VaNyamande vanoti danho iri richatoita kuti vanachiremba vatadze kuenda kumabasa sezvo vazotambiriswa mari shoma shoma kwazvo. Hurumende yakazivisa svondo rino kuti yaizobata mari inoita $264.48 kwemwedzi miviri kuna vanachiremba vakapinda mukuramwa mabasa kwemasvondo matatu. Mutevedzeri wegurukota rezvehutano, Dr Paul Chimedza, vakaudza Studio7 kuti zviri pamutemo kuti munhu anenge aramwa basa haafanirwe kutambiriswa mari yemazuva aanga asiri pabasa. Kuratidzira kwakaitwa navana chiremba kwakavhiringidza kufamba kwemabasa muzvipatara zvehurumende. Dr Nyamande vanoti vaziva nezvekubatirwa mari idzi pavaenda kumabhanga kwavo. 	https://www.voashona.com/a/zimbabwe-doctors-nymande-mnangagwa/2566390.html
politics	Hama dzaVaLavender Chiwaya Dzinoti Mapurisa Adzirambira Mutumbi weMufi	Paita makakatanwa akaipa pakati pemapurisa nemhuri yenhengo yeMDC Alliance, VaLavender Chiwaya, avo vakawanikwa vakafa neChishanu mangwanani. Makakatanwa aya atanga zvichitevera kutadza kuitwa ongororo yekuti chakakonzera kufa kwaVaChiwaya chii, kana kuti post-mortem neMugovera pachipatara chemuKaroi. Mushure mekutadza kuuya kwachiremba anoongorora mitumbi yevanhu vanenge vafa nedonzvo rekuona chinenge chauraya munhu, pazorongwa kuti mutumbi uyende kuHarare asi pashaikwa motokari inotakura chitunha. Hama dzemufi dzabva dzati zviri nani dzivige hama yadzo, asi mapurisa aramba kutambira izvi achiti ari kutevedza mutemo unobata mavigirwo anoitwa munhu anenge achifungidzirwa kuti akapondwa. Mutauriri wemhuri uye vari mukoma wemufi, VaJohannes Chiwaya, vati\nhavasi kufara nekurambirwa nemutumbi kuri kuitwa nemapurisa vachiti hapana chichashanduka.\n\nVaChiwaya vati varombo zvekuti havana mari yekutenga zvekudya kana\nrufu rwukatora nguva yakareba, uye munguva ino yeCovid-19, vanhu havafanirwe kuungana kwenguva yakareba. Asi mutauriri wemapurisa mudunhu reMashonaland West, VaIan Kohwera,\nvati mapurisa ane kodzero yekuti ongororo iyitwe zvichienderana\nnemafiro anenge aita munhu. Danho ratorwa nemapurisa rasiya vanhu vakapatsanurana vamwe vachiti\nvanotsigira danho remapurisa kuitira kuti pabude chokwadi kuitira kuti vanhu vasapumhana uroyi sezviri kuitika, asi vamwe vachiti mufi akaurayiwa nekuda kwenyaya dzezvematongerwo enyika, uye hapana chazvinobatsira kumirira ongororo yachiremba. VaChiwaya, avo vanga vari sachigaro weMDC Alliance we Ward 4 muHurungwe, uye vari kanzura, vakawanikwa vakafa neChishanu mangwanani pedyo nepamba pavo muKaroi mudunhu reMashonaland West. Matauriri wemapurisa munyika, VaPaul Nyati, vazivisa kuti mapurisa ari kuferefeta nyaya iyi, uye ane ruzivo rwezvakaitika manheru eChina apo VaChiwaya vanonzi vakatenga chibage chakagochwa pamwe nezvinodhaka vachibva vaoneka shamwari dzavo vachiti vava kuenda kumba. No media source currently available 	https://www.voashona.com/a/family-of-mdc-activist-accuse-police-of-refusing-to-handover-the-deceased-body/5554006.html
health	Vamwe Vanoti Vave Kufa neNzara Vari Mudzimba	Vanhu mudunhu reMashonaland West vane maonero akasiyana zvikuru padanho rehurumende rekuti vagare mudzimba kwemamwe mavhiki maviri senzira yekurwisa kupararira kwechirwere checoronavirus. Amai Judith Chikwari avo vanorarama nekutenga nekutengesa mbatya vanoti vave kufanenzara mudzimba sezvo vasiri kutengesa kuti vawane zvekudya.\n\nAmai Chikwari vanoti VaMnangagwa vangadai varerutsa nguva dzekuvhura kuti vatenge zvinogona kupa kuti vatenge zvekudya.\n\nIzvi zvatsigirwa naVaTavengwa Kamuchokoto vekuKadoma avo vasingaone vanorarama nekupemha vanoti rwendo rwuno Mwari avaseke sezvo vari kutadza kuwana ruyamuro kunyange kubva kubazi reSocial Welfare. Asi gurukota rinona nezvemagariro evanhu Muzvinafundo Paul Mavima vanoti hurumende iri kupa vanhu mazana maviri emadhora pamwedzi kuti vabatsirikane mari inonzi nevamwe ishoma zvikuru. No media source currently available Sachigaro weboka revadzidzisi reProgressive Teachers Union of Zimbabwe-PTUZ- mudunhu reMashonaland West VaWeston Mutapa vanoti vatambira kuwedzerwa kwemazuva nemufaro sezvo hupenyu hwevadzidzisi nevadzidzi hwanga huri parumananzombe dai vadzokera kuzvikoro\nparizvino. VaMutapa vanoti hurumende inofanirwa kutora nguva yavawedzera kuvharwa kwenyika kugadzirira vadzidzisi kuti vawane zvipfeko nemishonga yekuderedza hutachiona hwecoronavirus kana vave kudzokera kumabasa.\n\nMunyori mukuru muboka guru rinomirira vashandi munyika reZimbabwe Congress of Trade Union-ZCTU- VaJaphet Moyo vanoti vafarawo dedanho ratorwa naVaMnangagwa sezvo hupenyu hwevanhu hwakakosha kudarika hupfumi vachiti kana munhu afa hapasisina zvekuita.\n\nAsi VaMoyo vanoti havasi kufara nemari inoita madhora mazana maviri ari kupihwa pamunhu kuti vanhu abastirikane nebazi rezvemagariro evanhu panguva iyo nyika inenge yakavharwa vachiti ishoma zvikuru.\n\nMumiriri weNorton muparamende VaTemba Mliswa vanoti pamusoro pekuwedzera mazuva ekuvhara nyika mutungamiri wenyika VaEmmerson Mnangagwa vanofanirwa kuona kuti motokari dzose dzinotakura zvinhu kunze kwenyika dzichipfuura nemuno munyika dzimbomira. Vatiwo vashandi vakaita sanamukoti nemapurisa vanoshanda vachisangana nevanhu vangangodaro vaine chirwere cheCoronavirus havafanirwe kushanda vachibva kumba asi kuti vatsvagirwe nzvimbo dzekugara.\n\nVaMnangagwa vakawedzera mazuva nyika yakavharwa kusvika musi wa3 Chivabvu nekuda kwekuti nyika haisati yazadzisa zvinokurudzirwa nebazi rezvehutano muUnited Nations reWorld Health Organisations kana kuti WHO-kuti nyika ivhurwe vachiti huwandu hwevanhu vari kubatwa nechirwere cheCovid-19 huri kuramba huchikwira munyika. No media source currently available 	https://www.voashona.com/a/vamwe-vanoti-vave-kufa-nenzara-vari-mudzimba/5382634.html
sports	Boika onanga Germany	   MUTAMBI wetsiva ane mukurumbira, Brendon ‘Boika’ Denes, ari mushishi kuita gadziriro dzekuenda kuGermany uko ari kutarisirwa kusangana naLaszlo Toti chizvarwa chekuHungary.   Boika, uyo ari kubatsirwa gadziriro dzake naClyde Musonda weDeltaforce Boxing Promotions, anoti uyu mukana mukuru waapihwa wekuramba achisimukira mumutambo wetsiva. Boika mitambo yake inorongwa nesangano reLionheart Boxing Promotions iyo inotungamirirwa naEdward Mendy anove chizvarwa chekuAmerica uye achatatsurana naToti musi wa30 Kubvumbi.   “Ndinonzwa manyukunyuku nemukana uyu wandapihwa wekuti ndiende kuGermany kunosangana naToti. Uyu mutambo mukuru kwandiri uye ndiri kushanda nesimba kuti ndigouhwina sezvo shuviro yangu kuti ndirambe ndichisimukira mumutambo wetsiva.   “Saka ndiri kushanda nesimba ndichibatsirwa mugadziriro dzangu naClyde Musonda uye neveCharles Manyuchi Academy,” anodaro.   Musonda anoti Boika mumwe wevatambi vetsiva vari kusimukira uye vane chipo saka anovimba kuti achanokunda mumutambo wake.   “Boika mutambi akazvibata anoziva zvaanoita saka ndinofara zvikuru kumubatsira mukugadzirira mutambo wake waakatarisana nawo.   “Ari kugadzirira mutambo wake ari mumaoko angu uye ini ndinofara chaizvo kumubatsira nekuti akanohwina senyika tinenge tahwinawo,” anodaro Musonda.   Boika anonyanyokuzivikanwa zvichitevera kuhwina kwaakaita mabhande eWBF intercontinental super lightweight mugore ra2019 uye akazohwina zvekare bhande reWBC Africa welterweight title gore radarika.	https://www.kwayedza.co.zw/boika-onanga-germany/
health	France Yowana Imwe Mhando yeCovid-19 Asi WHO Ichiti Vanhu Vasanyanye Kutya Havo	France inoti yakawana imwe mhando itsva yeCovid-19 inonzi IHU iyo ichiri kuongororwa hayo kuti inokonzera hurwere hwakaita sei navanamazvikokota munya dzezvirwere. Mhando yeIHU iyi inonzi yakawanikwa mune munhu ainge ashanyira nyika yeCameroon. Pari zvino, vatambi venhabvu vemunyika nevamwe vemuAfrica vari kuCameroon kumakwikwi eAfrica Nations Cup. Asi vachitaura nenhepfenyuro yeBloomberg nevamwe vatori venhau nemusi weChipiri, vanoona nezvezvirwere zvitsva musangano reWorld Health Organization, VaAbdi Mahamud, vanoti mhando itsva yeIHU iyi haisi hayo kunyanya kuvavhundutsa sezvo isiri kupararira zvakanyanya kubva zvayakatanga kuonekwa uye vave nenguva vachiiongorora. Nyanzvi munyaya dzezvezvirwere zvekutapuriranwa, Muzvinafundo Davison Saungweme, avo vanodzidzisa paUniversity of North Georgia muno muAmerica, vari kukurudzira vanhu kuti vabayiwe nhomba yeCovid-19 sezvo chirwere ichi chiri kuramba chichiuya nedzimwe mhando. Muzvinafundo Sangweme vaudza Studio 7 kuti zvirwere zvemavirus zvakaita seCovid-19 zvinoramba zvichiuya nedzimwe mhando. dzimwe mhando itsva dzinogona kuuraya vanhu, asi dzimwe dzinenge dzisina simba rakanyanya. Zvichakadaro, vanhu makumi matatu nemumwe vakafa nechirwere ichi nezuro zvasiya vafa nacho kubva zvachatanga kupararira vave zviuru zvishanu nemakumi manomwe nevasere. Vanhu chiuru chimwe chete nemazana mashanu nemakumu mapfumbamwe nemumwe chete kana kuti 1 591 vakabatwa nechirwere ichi nezuro. Izvi zvakasiya vabatwa nacho kubva zvachatanga kupararira vave zviuru mazana maviri negumi nezvinomwe nemazana matanhatu nemakumi manomwe nevasere, kana kuti 217 678. Vanhu vabayiwa nhomba yekutanga vave mamiriyoni mana nezviuru zana nemakumi mana nechimwe zvine zana nemakumi mashanu nevasere, kana kuti 4 141 158. Vabayiwa nhomba kaviri vave mamiriyoni matatu nezviuru zana nemakumi mashanu nezvitatu zvine makumi mashanu nevasere ,kana kuti 3 153 058. Vanhu vabayiwa nhomba katatu zvikuru vanoshanda muzvipatara, vakwegura nevari munjodzi yekurawara zvakaipisisa vakabatwa nechirwere ichi vave zviuru zvinomwe nemazana maviri nemakumi mashanu nevana kana kuti 7 254. Hurumende inoti ine hurongwa hwekubaya vanhu mamiriyoni gumi nhomba kana kuti zvikamu makumi matanhatu kubva muzana kuti inyatsoshanda zvakanaka. No media source currently available   	https://www.voashona.com/a/france-yowana-imwe-mhando-yecovid-19-asi-who-ichiti-vanhu-vasanyanye-kutya-havo/6383970.html
sports	Basketball yogeda-geda	MURAIRIDZI wechikwata chebasketball cheJBC Basketball Club — Addison Chiware — anoti vatambi vakawanda vemutambo uyu vanoda kuziva remangwana ravo zvichitevera kumiswa kwakaitwa mitambo yose gore rapera senzira yekudzivirira kupararira kwechirwere cheCovid-19.   Chiware, uyo akamborairidza chikwata chenyika chebasketball, anoti Covid-19 yakavhiringidza zvakawanda mumutambo uyu zvekuti havachazive kuti vodii kuti udzoswe.   “Vatambi vedu vazhinji vave nemibvunzo yakawanda zvikuru, vanoda kuziva kuti remangwana ravo rakamira sei uye zvichafambiswa sei kuti mutambo uyu udzoswe.   “Vatambi vaitoraramiswa nemutambo uyu uye vamwe vaitoushandisa kuti vagokwanisa kuwana mikana yekuenda kunze kwenyika saka kana usingatambwe mukana wekutengwa nezvikwata zvekunze hapatorina.   “Covid-19 iyi yavhiringa zvakawanda. Saka isu tave kungomirira kuti zvinhu zvinake chete.   “Ndiyo nzira yega inoita kuti zvitifambire uye mutambo uyu udzoke pasina chinokanganisa,” anodaro Chiware.   Gore radarika rave kunopera, zvikwata zvebasketball zvakasiyana zvakange zvave kutanga kuita gadziriro paine tarisiro yekuti mutambo uyu waigona kuzodzoswa asi zvose zvakaenda mudondo nekuda kwekunyuka zvakare kweCovid-19.   “Pane patakambotanga kugadzirira tikafunga kuti zvave kuendeka manje asi takabva tadzoserwa shure neCovid-19 yakatanga kunyuka zvekare.   “Izvezvi kana mutambo uyu ukanzi wadzoka zvichatitorera nguva sezvo vatambi vave nenguva huru vasingatambe,” anodaro Chiware.	https://www.kwayedza.co.zw/basketball-yogeda-geda/
business	Dunhu reGauteng Roronga Kudzika Mitemo Inosarura Vabvakure	Mukuru wedunhu reGauteng muJohannesburg, VaDavid Makhura, vakazivisa neChipiri kuti nekufamba kwenguva, dunhu ravo richadzika mutemo unorambidza vekune dzimwe nyika kutanga mabhizimisi mudunhu ravo, sezvo izvi zviri kutadzisa zvizvarwa zvemuSouth Africa, kuti zviwanewo chekubata. VaMakhura vakataura mashoko aya mudare ravo redunhu, apo vakange vachipindura mibvunzo yaibva kune dzimwe nhengo dzedare ravo. Vanoona nezvekodzero dzavanhu vanoti mashoko akataurwa naVaMakhura anokonzeresa kuti pave neruvengo pakati pevanobva kunze kwenyika nezvizvarwa zvemuSouth Africa. Mumwe muzvinabhizimusi muSouth Africa neZimbabwe, VaBrighton Sangore, vanoti mashoko akadai anobata zvizvarwa zvisiri zvemuSouth Africa, agara achitaurwa kwenguva yakareba muSouth Africa. Sachigaro weHuman Rights Watch kuchamhembe kweAfrica, VaDewa Mavhinga, vanoti mashoko akadai haafanirwe kunge achibva pamuromo pemunhu anonyarikana saVaMakhura. VaMavhinga vanoti mashoko aVaMakhura anotyora kodzero dzevanhu uye handicho chaive chido chevaimbove mutungamiri weSouth Africa, mushakabvu Nelson Mandela. Sachigaro wesangano reZimbabwe Exiles Forum, VaGabriel Shumba, vanotiwo mashoko aVaMakhura anotyora mitemo yenyika, iyo isina rusarura pakuvambwa kwemabhizinesi. VaShumba vanoti kana vekunze vachivhura mabhizimusi muSouth Africa, vanenge vachibatsira kusimudzira hupfumi hwenyika iyi. VaShumba vanoti VaMakhura vanofanirwa kukumbira ruregerero kuzvizvarwa zvose zvekune dzimwe nyika zviri muSouth Africa. VaShumba vanoti sangano reZimbabwe Exiles Forum riri kuita hurukuro nemamwe masangano akasiyanasiyana, senzira yekugadzirisa matambudziko akatarisana nezvizvarwa zveZimbabwe zviri muSouth Africa. Mashoko aVaMakhura anouya mushure mokunge zvitoro zvezvizvarwa zvekunze kweSouth Africa zvapazwa nekupiswa, ukuwo vatyairi vemagonyeti vachimbunyikidzwa kodzero dzavo, vamwe vachimanikidzwa kusiya basa nesangano rinozviti All Truck Drivers Foundation. Sangano reHuman Rights Watch rinoti vanhu mazana maviri vafa mumhirizhonga yemuSouth Africa kubva muna Kurume gore rapera, vazhinji vavo vari vatyairi vanobva kune dzimwe nyika. No media source currently available 	https://www.voashona.com/a/south-africa-gauteng-region-plans-to-have-laws-that-discriminate-foreigners/5060596.html
health	Vanhu Gumi neVanomwe Vofa neCovid-19 Hurumende Ichikurudzirwa Kutevedzera Zvainotaura paNyaya yeKudzivirira Chirwere Ichi	Bazi rezvehutano rinoti vanhu gumi nevanomwe vakafa nechirwere cheCovid-19 nemusi weMugovera zvasiya vafa nacho kubva zvachatanga kupararira gore rapera vave zviuru zvina nemakamumi mapfumbamwe kana kuti 4, 090. Vanhu mazana matatu nemakumi mana nevashanu kana kuti 345 vakabatwa nechirwere ichi zvasiya vabatwa nacho vave zana rezviuru negumi nepfumbamwe nemazana masere nemakumi mashanu nevatatu kana kuti 119, 853. Vanhu mazana mashanu nemakumi masere nemumwe kana kuti 581 vakapora kubva kuchirwere ichi zvasiya vapora kubva zvachatanga kupararira vave zviuru makumi mapfumbamwe nematanhatu zvine mazana manomwe negumi nevatanhatu kana kuti 96, 716. Vanhu mamiriyoni maviri nezviuru makumi matatu nezvitanhatu zvine mazana maviri nemakumi mapfumbamwe nemapfumbamwe kana kuti 2, 036, 299 vabayiwa nhomba yekudzivirira Covid-19 kekutanga. Vanhu miriyoni imwe chete nezviuru zana nemakumi mapfumbamwe nevasere zvine mazana matatu nemakumi masere nechimwe kana kuti 1, 198, 381 vabayiwa nhomba yeCovid-19 kechipiri. Hurumende inoti ine hurongwa hwekubaya nhomba vanhu mamiriyoni gumi kuyedza kudzivirira kupararira kwechirwere cheCovid-19. Bazi rezvehutano rinoti chirwere ichi hachichanyanye kupararira zvakanyanya munzvimbo dzange dzichinzi dziri munjodzi huru richiti izvi zvakakonzerwa nedzidziso iri kupihwa nezvechirwere ichi. Mutungamiri wenyika VaEmmerson Mnangagwa nemusi weMuvhuro svondo rapera vakawedzera nguva yekuti vanhu vagare mudzimba nemamwe mavhiki maviri vachiti kunyangwe huwandu hwevari kyabtwa nechirwere ichi have kudzikira, huwandu hwevari kufa huchiri hwakawandisa pane zvinotarisirwa. Vachipawo pfungwa dzavo, munyori anoona nezvehutano mubato reMDC Alliance Dr Henry Madzorera vanoti zvekungoti vanhu vagare mudzimba asi vamwe vachienderera mberi vachiunganidza vanhu vachiita zvematongerwo enyika hazvibatsire. Mamwe madzishe nebato reZanu-PF nevamwe vari mumubatanidzwa wemapato ari muPolitical Actors Dialogue kana kuti POLAD vari kuenderera mberi nekuita misangano kunyangwe veMDC Alliance nevamwe vasiri mugungano iri vari kurambidzwa kuita misangano yavo nemapurisa achiti ari kuda kumisa kupararira kwechirwere cheCovid-19. No media source currently available 	https://www.voashona.com/a/vanhu-gumi-nevanomwe-vofa-necovid-19-hurumende-ichikurudzirwa-kutevedzera-zvainotaura-panyaya-yekudzivirira-chirwere-ichi/6003464.html
business	Mapurisa eKanzuru yeHarare Anotadza Kubvisa Vanotengesera Mumigwagwa	Mapurisa ekanzuru amboedza neChipiri kubvisa nechisimba vanotengesera mumigwagwa asi zvakundikana sezvo vanotengesera mumigwagwa ava varamba vakatsika madziro vachiti havana kwavanoenda. No media source currently available Mutungamiri werimwe remasangano anomirira vanotengesera mumigwagwa ava re Zimbabwe Informal Sector Organization, ZISO, Va Promise Mkwananzi, vati mapurisa ekanzuru asvika panga pachitengesera vanhu ava paCopa Cabana mu Harare vakaedza kuda kubvisa nechisimba vanotengesera mumigwagwa ava kuti vaende kunzvimbo dzakatarwa nekanzuru kuitira kuti vanotengesera vari kunzvimbo idzi. Va Mkwananzi vati havasi kuzobvuma kuti vanotengesera mumigwagwa ava vabviswe pasina hurongwa hwakati tsvikiti. Vati kanzuru pamwe chete nehurumende vanofanira kuwona kuti vagadzira nzvimbo dzekutengesera dzakanaka uye kuwona zvakare kuti nyaya yekushayikwa kwemabasa yagadziriswa. Mushure mekutadza kubvisa vanotengesera mumigwagwa, vashandi vekanzuru vazoswera vave kufamba nemotokari vachishevedzera vachikurudzira kuti vanotengesera mumigwagwa vakanyoresa muchirongwa chiri kuitwa nekanzuru chekunyoresa vanhu vese vanotengesera mumigwagwa vachitanga kuenda kunzvimbo dzakatarwa nekanzuru kuitira kuti vashande vari kwadziri. Asi vazhinji vevanotengesera mumigwagwa ava vanoti havasi kuda kuenda kunzvimbo idzi vachiti hakuna vanhu vanouyako vachitenga uye vanoti nzvimbo idzi hadzina kugadzirwa zvakakwana. Zvichakadai, meya wekanzuru ye Harare, Va Benard Manyenyeni, vati kana vanhu vachibviswa munzvimbo dzavanotengesera vanofanira kubviswa zvine mwero. Pane imwewo nyaya ine chekuita nemafambisirwo ebasa mukanzuru ye Harare, Va Manyenyeni vaudza vatori venhau kuti munyori mukanzuru yavo, Va Tendai Mahachi, avo vakambomiswa basa kuti kanzuru imbovaferefeta, vanofanira kuwunza magwaro anoratidza kuti vakadzoka seyi kubasa mazuva maviri asati adarika. Va Manyennyeni vaudza vatori venhau pa Town House kuti vachasvitsa nyaya yaVa Mahachi kugurukota idzva rrinowona nezvematunhu, Va Saviour Kasukuwere, zvichitevera kudzoka kwakaita Va Mahachi nezuro kubasa kunyange hazvo vakambomiswa basa nekanzuru yavo. Va Kasukuwere vati havasati vaziva mamiriro akaita zvinhu mukanzuru ye Harare sezvo vakatanga basa mubazi iri nezuro.	https://www.voashona.com/a/zimbabwe-harare-manyenyeni-mkwananzi-shona-chiripasi/2852286.html
health	Nyanzvi muNyaya dzezveHutano Dzotyira Kupararira kweChimbwamupengo	Nyanzvi munyaya dzezvehutano dzinoti dziri kutyira zvikuru kuti chirwere chechimbwamupengo chichapararira zvakanyanya zvikuru sezvo vanhu vakawanda vari kurumwa nembwa dzisina kubaiwa jekiseni rinodzivirira chirwere ichi. Vanhu vanodarika mazana mana vanonzi vari kurumwa svondo rega rega nembwa dzisina kubaiwa nhomba yekudzivirira chirwere chechimbwamupengo, izvo zvava kutyirwa kuti dambudziko rechirwere ichi, rinogona kuvhiringa hutano hwemunhu vakawanda vanenge varumwa. Imbwa dziri kuruma vanhu idzi dzinonzi dzinenge dzisina kuchengetedzwa mudzimba, zvinopa kuti dziswere dzichizvifambira muguta reHarare. Nyazvi munyaya dzezvehutano, Dr. Josephat Chiripanyanga, vanoti kana munhu arumwa nembwa, anofanira kuona muridzi wembwa yamuruma kuitira kuti azive kana yakabaiwa nhomba yechimbwamupengo. Dr. Chiripanyanga vanoti chirwere chechimbwamupengo chinonetsa kurapa zvokuti murwere akanonokerwa kurapwa, anoguma ave kuhukura sembwa kusvikira azofa nokuti anenge anonokerwa kurapwa. Dr. Chiripanyanga vanoti munhu anofanira kuenda kuchipatara mukati memazuva matatu kubva paanenge arumwa nembwa kuitira kuti majekiseni aanozobaiwa akwanise kushanda kuuraya huturu hwechimbwamupengo. Nyanzvi yezvirwere zvinotapuriranwa mubazi rehutano, Dr. Portia Manangazira, vanoti vanhu vanodarika mazana mana vanorumwa nembwa uye zhinji dzacho dzinenge dzisina kubaiwa nhomba yechimbwamupengo. Dr. Manangazira vanoti pasi rose hakuna munhu akararama mushure mokunge arumwa nembwa ine chimbwamupengo. Sekuru Kamwelo Banda veku Cranborne vanoti zvinoshamisa kuona vanhu vanogara nembwa dzinodarika gumi padzimba dzavo zvinova zvinhu zvisingabvumirwe pamutemo weHarare City Council. Dr. Manangazira vanoti mutemo wePublic Health Act unoraira maguta ose kuti vatevedzere zvakatarwa maererano nehuhwandu hwembwa hunofanirwa kuchengetwa paimba yoga yoga vakati asi mutemo uyu hausi kutevedzerwa. Dr. Manangazira vanoti vanhu vanodarika zviuru zvisere vakarumwa nembwa gore rakapfuura munyika zvikaonekwa kuti chikamu chikuru chembwa idzi dzaiva dzisina kubaiwa nhomba yechimbwamupengo. Studio 7 yakaedza kunzwa kubva kumutauriri weHarare, VaMichael Chideme, kuti sei kanzuru yavo isiri kutevedzera mitemo inovasungira kuona kuti imbwa dzemuguta dzabaiwa nhomba here kana kuti kwete, asi havana kuda kutaura nezvazvo. Asi VaChideme vanoti munhu wese anosungirwa kuchengetera imbwa dzake pamba pakakomberedzwa nemudhuri uye paine ghedhe rinovharwa kuitira kuti dzisaruma vanhu vanenge vachizvifambira. VaChideme vanoti kanzuru yavo iri kushushikana zvikuru nenyaya yembwa dziri kungomhanya mhanya munzvimbo dzakawanda dzisina muridzi wadzo. Mumwe mushandi wekuZimbabwe Society for The Prevention of Cruelty to Animals, uyo akaramba kudomwa nezita rake, sezvo asingabvumidzwe kutaura nevatori venhau, anoti vanhu vazhinji vari kutadza kuchengeta imbwa dzavo nepamusana pekuoma kwaita zvinhu munyaya dzehupfumi. No media source currently available 	https://www.voashona.com/a/nyanzvi-munyaya-dzezvehutano-dzotyira-kupararira-kwechimbwamupengo/4934602.html
sports	Ndichiri kuzvinzwa: Duduza ‘. . . makore handiwo anotamba nhabvu’	KAPUTENI weDynamos FC – Edward “Duduza” Sadomba – anoti makore handiwo anotamba nhabvu uye mwaka uno anoda kurakidza nyika yose kuti tarenda richirimo maari.   Duduza – uyo ane makore 35 okuberekwa – akakatyamadza vatsigiri venhabvu apo akazivisa kuti ave kudzoka kuzotambira DeMbare mushure mekunge apedza makore anodarika 10 achitamba bhora kunyika dzakasiyana dzinosanganisira Mozambique, Sudan, United Arab Emirates neLibya uko akakwanisa kuwana ruzivo rwakadzama rwemutambo uyu.   Achitaura neKwayedza pamusoro pekudzoka kwake kuDeMbare svondo rino, Duduza anoti makore handiwo  anotamba nhabvu.   Anoti mukana waakapihwa kuDynamos achaushandisa kurakidza vatsigiri venhabvu zvaaiita makore ese achitambira kunze kwenyika.   “Nhabvu haitambwe nemakore, tarisai vatambi vakaita saGianluigi Buffon weItaly ane makore 41 ekuberekwa asi nanhasi achiri kudhonza chete. Ini ndichiri kunzwa sekamwana kadiki uye ndiri kunzwa kuti zvichirimo.   “Zvinongodiwa kugona kuzvibata zvakanaka chete,” anodaro.   Chero zvazvo vatambi venhabvu makore ano kana vave nemakore 35 ekuberekwa vanenge vave kutarisirwa kunzi ndiyo nguva yavanosendeka shangu dzangu dzavo, Duduza anoti makumbo ake haasati aneta uye haazive kuti achazorega rinhi kutamba mutambo uyu.   “Chokwadi ndechekuti muviri wangu hausati waneta uye ndikatamba zvakanaka mwaka uno ndinofunga kuti ndinogona kuramba ndichidhonza kwemakore akawanda.   “Chikuru ndechekuti ndigadzirire zvakasimba kuti varairidzi vangu vandipe mukana wekuramba ndichitamba masvondo ese,” anodaro.   Svondo radarika, Duduza akarakidza kuti zvekutamba nhabvu hazvisati zvapera apo akanwisa mumutambo weCharity Challenge Cup pakati peDynamos neCAPS UNITED wakatambirwa kunhandare yeNational Sports Stadium. Mumutambo uyu, DeMbare yakahwinha 2-0.   Akapedza mutambo wose achitemesa musoro vatambi veKepekepe izvo zvakarumbidzwa nevatsigiri vazhinji venhabvu vaimuona kekutanga achitambira DeMbare zvichitevera kudzoka kwaaita.   Duduza – uyo aive kuNorth Africa uko aitambira nhabvu kuzvikwata zvinosanganisira Al Hilal, Al Ahly nezvimwe –  anoti anoda kusimudzira vechidiki kuti vagosvika padanho raakasvika uye vagorarama hupenyu hwaari kurarama kuburikidza nenhabvu.   “Chandakaona mukufamba kwangu kwese kwandakaita nenhabvu ndechekuti kunze uko vanokoshesa mutambo uyu uye vanokoshesa basa ravo. Kana nguva yenhabvu yasvika vanoita zvenhabvu zvavanenge vachibhadharirwa kunzi vaite, havaite zvekutamba vanoita basa nemazvo.   “Ndinoda kupa ruzivo urwu kuvanin’ina vangu kuDynamos kuti vazive kuti kana vachida kusvika padanho randasvika vanotofanirwa kuzvishandira uye vashande nesimba,” anodaro.   Panguva yaaive kunze kwenyika, Duduza akambowana mukana wekutambira chikwata chemaWarriors asi haana kuzokwanisa kuenda kumitambo mikuru yakaita seAfrica Cup of Nations.   Anoti kudzoka kwake kuDynamos achashanda nesimba uye orakidza murairidzi wemaWarriors – Sunday ‘Mhofu’ Chidzambwa – kuti chipo chichiripo kuti agoshevedzwa muchikwata chichaenda kunokwikwidza kumakwishu eAfrica Cup of Nations kuEgypt.   Duduza ari kuedza kutevera matsimba evatambi vakaita saRoger Milla wekuCameroon uyo akanomirira nyika yake kumutambo weFIFA World Cup 1994 ave nemakore 42 ekuberekwa uye naEl Hadary wekuEgypt akakwanisawo kutambira nyika yake kumutambo we2018 World Cup kuRussia ane makore 45 ekuberekwa.   “Hapana mutambi wenhabvu asingade kumirira nyika yake, ini mukana uyu ukauya ndigafare chaizvo.   “Kana tikabudirira kuenda kumutambo weAfcon, ndingafare chaizvo kana ndikapihwa mukana naMhofu wekumirira nyika yangu,” anodaro Duduza.	https://www.kwayedza.co.zw/ndichiri-kuzvinzwa-duduza-makore-handiwo-anotamba-nhabvu/
health	Vanhu Vana Vofa Asi Bazi rezveHutano Rinoti Zvinhu Zvave Kuita Zviri Nani	Bazi rezvehutano rinoti vanhu vana vakafa nechirwere cheCovid-19 nemusi weMugovera zvasiya vafa nechirwere ichi kubva zvachatanga kupararira vave zviuru zvishanu nemazana makumi mapfumbamwe nevaviri kana kuti 5 292. Vanhu mazana maviri negumi nevasere vakabatwa nechirwere ichi neMugovera zvasiya vabatwa nacho vave mazana maviri ezviuru nemakumi maviri nemasere ane zana nemakumi manomwe nevapfumbamwe kana kuti 228 179. Mukuru anoona nezvekudzivirirwa kwechirwere cheCovid-19 munyika Dr Agness Mahomva vanoti vari kufara kuti huwandu hwevari kubatwa nekufa nechirwere ichi munyika huri kuramba huchidzikira. Bazi rezvehutano rinoti vanhu mamiriyoni mana nezviuru mazana maviri nemakumi matatu nevapfumbamwe nemazana maviri nemakumi matanhatu nemumwe kana kuti 4 239 261 vabayiwa nhomba kekutanga. Vabayiwa nhomba kaviri vave mamiriyoni matatu nezviuru mazana maviri nemakumi matanhatu nemanomwe ane mazanamaviri nemakumi mashanu nevatatu kana kuti 3 267 253. Vanhu vabayiwa nhomba katatu sezvave kukurudzirwa vave zviuru zvina nechimwe zvine mazana mapfumbamwe nemakumi masere nevatanhatu kana kuti 41 986.	https://www.voashona.com/a/vanhu-vana-vofa-asi-bazi-rezvehutano-rinoti-zvinhu-zvave-kuita-zviri-nani/6409034.html
sports	‘Squad yakanaka asi. . .’	SHASHA dzakambonetsa dzichitambira maWarriors pamwe nevaongorori vemutambo uyu vanoti chikwata chaSunday ‘Mhofu’ Chidzambwa icho chakasarudzwa kuti chinomirira nyika kumutambo weAfrica Cup of Nations chakanaka kunyangwe zvazvo vamwe vatambi vakaita saWillard Katsande naCosta Nhamoinesu vaifanira kuvewo muchikwata ichi.   Svondo rino, Mhofu akadoma vatambi 34 avo vachapinda mukembi umo vachatanga gadziriro dzekuenda kumakwishu aya. Mutambo uyu uri kutanga nemusi wa11 Chikumi apo Zimbabwe ichatamba neEgypt, kuCairo.   Lazarus Muhoni – uyo akanwisa chibodzwa chakaendesa maWarriors kumakwishu ekutanga eAFCON mugore ra2004 kuTunisia – anoti chikwata ichi chakanakisa zvikuru asi Mhofu angadai akashevedzawo Katsande sezvo ruzivo rwake rwenhabvu rwaizobatsira zvikuru mumutambo uyu.   Katsande ndiye aive kaputeni wemaWarriors kuAFCON yakaitirwa kuGabon uye kugumurwa kwakaita chikwata ichi akabva asendeka shangu dzake achiti anoda kupa vechidiki mukana wekuti vatambewo. Asi pakurwira kuenda kumakwishu egore rino, akamboshevedzwa kamwechete naChidzambwa apo maWarriors akaita mangange 1-1 neDemocratic Republic of Congo.   Muhoni anoti Katsande aigona kushanda basa guru pakumaka Mohamed Salah weEgypt zvekuti aimushaisa mukana wekuita zvidobi-dobi zvake apo zvikwata zviviri izvi zvichasangana.   “Willard Katsande ange achidiwa muchikwata ichi nekuti ndiye ega kubva muZimbabwe akasimba bhonzo uye ane ruzivo rwemutambo uyu sezvo akamboenda kuAFCON kare. Mwedzi yadarika, ange achitamba zvinonwisa mvura kuKaizer Chiefs kwake kuSouth Africa saka anokodzera kuve ari muchikwata ichi. Apa tichitarisa mitambo hedu, haina kuchipa nekuti tiri kusangana neshasha chaidzo dzakaita saMohamed Salah. Katsande ndipo paaigona kushanda basa guru kumunyararidza nekuti Katsande haakusiye uchienda,” anodaro.   Anoti vamwe vatambi vari muchikwata ichi vakaita saThabani Kamusoko naDanny Phiri – avo vakasarudzwa kuti vatambe pachinzvimbo chaKatsande – vanogona kubata basa sebasa.   “Asi tichitarisa hedu vamwe vatambi varimo vanofadza zvavo vakaita saThabani Kamusoko uyo ari kutambira kuDRC kana Danny Phiri. Kamusoko ini ndinomufarira, kuDRC ange achitamba nhabvu inonwisa mvura uye muviri wake mukuru ndewenhabvu chaiwo. Zvikwata zvatinenge tichisangana nazvo zvine vatambi vakuru saka tinofanirwawo kuita vedu vakakura kuti zvitibatsire pakuhwina mabhora,” anodaro Muhoni.   Shasha yekuongorora nhabvu Charles “CNN” Mabika anorumbidza chikwata ichi achiti chakagona kubatanidzwa sezvo chiine vechidiki pamwe nevamwe vave nenguva ndefu vachitamba.   Asi, anoti Mhofu angadai akashevedza Nhamoinesu anove mumwe wevatambi vemaWarriors vakuru vane ruzivo rwakanyanya rwenhabvu sezvo ave nemakore akawanda achitambira kuEurope.   Masvondo adarika, Nhamoinesu akabuda pachena kuti asendeka kutambira maWarriors, asi Mabika anoti Mhofu aifanirwa kugara pasi naye omuudza kuti anoda kumutambisa nekuda kweruzivo rwake rwaanarwo rwenhabvu.   “Chikwata chakabatana nekuti chine vechidiki nevakuru, zvinove zvatinoda asi Costa Nhamoinesu ange achidiwa. Nhamoinesu anodirwa ruzivo rwake uye rwaishanda apa nekuti mitambo yedu haina kuchipa. Ndiye wandinoona aigona kudzikamisa vechidiki munhandare kana chabvondoka,” anodaro Mabika.   Aimbove mubati wepagedhi wemaWarriors neDynamos, Japhet ‘ShortCat’ Mparutsa anoti nguva ino ndiyo yekuvaka chikwata chemaWarriors chichazonetsa makore mashanu kana gumi anotevera.   “Tinofanirwa kutarira kumberi kune remangwana redu, tovaka chikwata icho chichatibatira basa kwemakore mashanu kusvika gumi anotevera.   “Dai ndirini ndiri panyanga, ndaitumira vechidiki vane makore ari pasi pe20 ne23 okuberekwa, tovasanganisa nevashanu kana vatanhatu vagara vachitamba muchikwata ichi kuti vabatsire vechidiki avo vanenge vasarudzwa,” anodaro ShortCat.	https://www.kwayedza.co.zw/squad-yakanaka-asi/
politics	Vemakereke Voyambira ZEC Kuti Iite Basa Rayo Pachena	"Sangano reZimbabwe Council of Churches (ZCC) rinoti ranyorera tsamba kuZimbabwe Electoral Commission (ZEC) richiikuridzira kuti iite basa rayo zvakachena. Munyori weZCC, Reverand Doctor Kenneth Mtata, vanoti sangano ravo rinoda kuti ZEC iudze vanhu zvavanoda kuziva uye kuti itsanangure pese panenge pachidiwa kujekeswa. Doctor Mtata vanoti zvakaitika svondo rapera pakuvhota kuBulawayo zvakashatirisa vanhu vazhinji nekuti mapurisa aitaura zvakasiyana neZEC pamusoro pekuvhota kwakaitwa. Doctor Mtata vanotiwo ruzhinji rwevanhu runofanira kuremekedza ZEC nekuti irikuita basa guru uye rinokosha. Vanotiwo sangano ravo harisi kufara nekuona kusawirirana kwevanhu vemapato akasiyana siyana vachiti vanhu vanofanira kupana mikana yekutaura pamusoro pemapato avanotsigira pasina kurwisana. “Patakatanga nyaya yekugadzirira sarudzo iyi, zvinhu zvese zvaiita sekuti zvirikufamba zvakanaka. Kwaiita sekuti vanhu vanonzwisisana. Taifara chaizvo kuti kutaurirana kwataiita nevamapato ezvematongerwo enyika kwakange kuchifamba zvakanaka. Asi mazuva apfuura aya, tinoona kuti kunze kwave kupisa zvishomanana,"" Doctor Mtata vakaudza Studio7. ""Matauriro achinja uye kusagamuchirana kwava kuonekwa uye zvave kuenda zvichioma. Mataurirwo anoitwa Zimbabwe Electoral Commission zvoita sekuti chinhu chisina maturo."" No media source currently available "	https://www.voashona.com/a/zimbabwe-council-of-churches-urges-zec-to-be-open-with-people/4485809.html
politics	Mutungamiri weNyika VaMnangagwa Vonanga kuMaputo kuMusangano weSADC Troika	Mutungamiri wenyika, VaEmmerson Mnangagwa vari kutarisirwa kusimuka vakananga kuMaputo kumusangano weSADC Double Troika, uyo uri kutarisirwa kuzeya dambudziko rekusagadzikana kwakatarisana nedunhu rekuchamhembe kweAfrica pamwe nehondo iri mudunhu reCabo Delgado muMozambique. Nhepfenyuro yeZBC inoti VaMnangagwa vachatungamira chikwata cheZimbabwe chichange chichinopinda mumusangano uyu. Mozambique ndiyo ine husachigaro hweSADC Troika pari zvino, uye Malawi ndiyo yave kuzotarisirwa kutora chigaro ichi. SADC iri kutarisirwa kutumira mauto kudunhu reCabo Delgabo kuitira kuti abatsire hurumende yeMozambique kupedza hondo yakakonzerwa nevanopfurikidza mwero, iyo yasiya vanhu vanodarika zviuru mazana matanhhatu vatiza misha yavo. Vanoongorora zvematongerwo enyika vari mukuru weHuman Rights Watch kuchamhembe kweAfrica, VaDewa mavhinga, vanoti zvakakosha kuti VaMnangagwa vabatane nevamwe vatungamiri venyika dzemuSADC kumusangano uyu, asi vatungamiri ava havafanirwe kukanganwawo kuremekedza kodzero dzevanhu vavo. No media source currently available 	https://www.voashona.com/a/zimbabwe-sadc-troika-maputo-president-emmerson-mnangagwa/5905682.html
sports	‘Ndinofara kuti nhabvu yadzoka’	  MUTAMBI wenhabvu wemaWarriors neNAPSA Stars yekuZambia, Dennis Dauda, anoti kugara asingatambe bhora kwange kuchirwadza asi ave kunzwa mufaro sezvo mitambo yekunyika iyi yave kutanga.   Kubva pakamiswa nhabvu pasi rose, kusanganisira kuZambia, senzira yekudzivirira kupararira kwechirwere cheCovid-19, Dauda ange angogara kunyika iyi.   Muchinda uyu akambobuda pachena kuti kugara pamba kwaimuremera achiti asuwa nhabvu uye mhuri yake iri kuZimbabwe.   Muhurukuro neKwayedza svondo rino ari kuZambia, Dauda anoti kudzoka kwenhabvu kunyika iyi, iyo inotarisirwa kutanga nemusi wa17 Gumiguru, kwaunza mufaro mukuru kwaari sezvo ange asuwa zvikuru mutambo uyu.   “Handidi kunyepa, nhabvu ndange ndaisuwa zvikuru, kuramba ndakangogara kwange kwave kurema. Isu sevatambi venhabvu tinoraramiswa nemutambo uyu saka kana tisingatambe manje hupenyu hwedu hunobva hwatiremera.   “Mitambo yeZambian League iri kutanga musi wa17 Gumiguru saka ndagadzirira kutanga kwayo,” anodaro Dauda.   Pachatanga mitambo yeZambian League yemwaka uno, Dauda anenge ave kutambira chikwata chitsva cheNapsa Stars icho chakamutenga kubva kuLusaka Dynamos.   Anoti ari kutarisira kutanga kutamba nhabvu kuchikwata chake chitsva ichi uye anoshuvira kuhwina mikombe yakawanda nacho.   “Ndave kutanga hupenyu hutsva kuNapsa Stars, shuviro yangu kuhwina mikombe yakawanda,” anodaro.   Dauda, uyo akambohwina mubairo weSoccer of the Year mugore ra2014 apo aitambira ZPC Kariba, anoti shuviro yake ndeye kuzotambira kuEurope mune remangwana.   Anoti acharamba achishanda nesimba kusvikira awana mukana uyu.   Apo paakaita Soccer Star of the Year, akamboenda kumbonozama mhanza yake kuchikwata cheGabala, kuAzerbaijan.   “Mutambi wese wenhabvu shungu dzake kuti rimwe remazuva azotambirawo kuEurope uye iniwo ndini mumwe wacho anozvishuvira. Kana zvikazoitikawo, ndinovimba mukana uchauya kwandiri ndoendawo kuEurope,” anodaro.	https://www.kwayedza.co.zw/ndinofara-kuti-nhabvu-yadzoka/
politics	Hurumende Unobvuma Kuripa Muzvare Jestina Mukoko	Dare repamusoro reHigh Court rakapa mutongo wekuti Muzvare Jestina Mukoko vapihwe mari inosvika zviuru zana nemakumi mashanu zvemadhora semuripo wekupambwa nekushungurudzwa kwavakaitwa vari muhusungwa. Pamari iyi, Muzvare Mukoko vachapihwa mari inosvika chiuru zana imwe inosvika zviuru makumi mashanu ichienda kumagweta avo anove nhengo dzesangano reZimbabwe Lawyers for Human Rights. Hurumende nemagweta aMuzvare Mukoko akawirirana pamari iyi pamberi pedare. Dare iri rati mari iyi ibhadharwe musi wa31 Gumiguru usati wadarika. Muzvare Mukoko vakapambwa kumba kwavo kuNorton musi wa3 Zvita 2008 vakazoendeswa kumatare musi wa24 Zvita. Vaipomerwa mhosva yekuda kupidigura hurumende yevaive mutungamiri wenyika VaRobert Mugabe. Dare reSupreme Court rakambotara kuti vose vainge vapamba Muzvare Mukoko vaigona kuendeswa kumatare ivo pauzima. Muzvare Mukoko vati kuripwa uku hakubvise bundu riri mumoyo mavo asi zvichabatsira vamwe vanotyorerwa kodzero kuti vazive kuti kwekupotera kuripo. No media source currently available 	https://www.voashona.com/a/dare-repamusoro-rinoti-hurumende-iripe-muzvare-jestina-mukoko-/4601797.html
business	Vakawanda Vanoti Hapana Chekupemberea Kuzvitonga Ivo Vasina Chikafu	Apo nyika iri kucherechedza neMugovera kusvitsa makore makumi matatu nemashanu yawana kuzvitonga, nyanzvi munyaya dzehupfumi pamwe neveruzhinji vanoti hapana chekupemberera sezvo vanhu vazhinj vari kutambura uye hupfumi hwenyika hwadzikira zvakanyanya kudarika zvahwaive huri muna 1980. No media source currently available Nyanzvi munyaya dzehupfumi vachishanda nesangano reLabour and Economic Development Instititute of Zimbabwe, VaProsper Chitambara, vanoti Zimbabwe yakawana zvayo kuzvitonga munyaya dzematongerwo enyika asi pane kutambura kukuru munyika sezvo hupfumi hwenyika hwadzikira uye kutambura kwanyanya zvikuru munyika. Vanoti semuenzaniso hupfumi hwenyika hwange hwakasimba muna 1980 pane zvahwave nhasi. VaChitambara vanoti kudzikira kwehupfumi kwakakonzerwa nemitemo yehurumende pamwe nemamwe matanho ayakatora akaita sekubhadhara vaimbove varwiri verusununguko izvo zvange zvisina kurongwa mubhajeti remuna 1997, kupindira muhondo yemuDemocratic Republic of Congo, pamwe nezvirongwa zvehupfumi zvakaita seEconomic Structural Adjustment Program icho chakaitwa muna1991 kusvika muna 1995. VaChitambara vanoti zvese izvi nezvimwe zvirongwa zvehurumende zvakaita sekutorwa kweminda zvakasiya hupfumi hwenyika huchidonha izvo zvakakonzera kuvhara kwemakambani, nekurasikirwa kwebasa kwevanhu vakawanda. Vanoti kunyange vashandi vashomanana vasara vari kuwana mihoro iri pasi peyaiwanikwa muna1979 Zimbabwe isati yawana kuzvitonga. Mumwe mutapi wenhau anonyora nhau dzemabhizimisi akazvimirira, Tawanda Karombo, anoti hapana chekupemberera nekuti vanhu vave kutotambura kudarika zvavaive pasati pave nkuzvitonga kwevanhu vatema. Imwewo nyanzvi munyaya dzehupfumi, VaJames Johwa, vanotiwo hapana chekupemberera sezvo zvinhu zviri kuramba zvichishata munyika. Vanotiwo zviri pachena kuti kubvira muna 1980, kusvika pari zvino, hurumende iri kukoshesa zvematongerwo enyika isingasimudzire mabasa ehupfumi munyika. Vechidiki vakawanda vanoti vari kushishikana chose kuti havasi kuona rubatsiro rwerusununguko sezvo vari kushaya mabasa kunyange hazvo vakaenda kuchikoro. Mumwe wevechidiki ava ndiVaDenford Ngadziore, munyori wevechidiki mudunhu reHarare mubato reMDC inotungamiririrwa naVaMorgan Tsvangirai. Vanoti vanoda chose kushanda vachisimudzira nyika asi vari kushaya mukana nekuti hakuna mabasa. Muzvare Natalie Nyakanyanga, avo vanogara mumusha Braeside muHarare, vanotiwo havana chikonzero chekupemembera sezvo vasina mabasa uye vari kutonetseka nehupenyu. Nyanzvi dzinoti kunyange hazvo hurumende yakaedza napose painoga napo kugadzirisa zvinhu munyaya dzedzidzo nehutano mumakore gumi ekutanga nyika yawana kuzvitonga, haina zvayakaita kugadzirisa nyaya dzehupfumi. Maindasitiri, mabhanga, nemakambani ari kuvhara zvekutoti vanhu vazhinji munyika vave kuzvishandira. Sangano revashandi, reZimbabwe Congress of Trade Unions, rinoti vanhu vasina mabasa vasvika pazvikamu zvinodarika makumi masere kubva muzana. Mamwe makambani mahombe aive nezviuru nezviuru zvevashandi anosanganisira Shabanie and Mashaba Mines, Ziscosteel, Mhangura Mines nemamwe akawanda. Zvinhu hazvina kumira zvakanaka munyika zvekuti nyika yakatomira kushandisa dhora remuno muna 2009 mushure mekunge rarambwa neveruzhinji nekuda kwekushaya simba zvakanyanyisa. VaJohwa vanoti chinodiwa kugadzirisa hupfumi kuita sarudzo dzakajeka, posarudzwa hurumende inoisa zvirongwa zvekukwezva vemabhizimisi vekunze kuti vazodyara mari dzavo munyika. Zimbabwe inocherechedza neMugovera makore makumi matatu nemashanu yawana kuzvitonga. Asi veruzhinji vanoti zvinhu zviri kunetsa munyika zvekuti kana hurumende chaiyo iri kunetseka kubhadhara vashandi vayo uye yakatozivisa kuti haichakwanisa kubhadhara mari dzemabhonasi kutanga gore rino.	https://www.voashona.com/a/zimbabwe-shona-independence-chifera-mugabe-1980/2722748.html
health	Chirongwa cheKudzidzisa Vachadzidzisa Vamwe Mabayirwo eNhomba yeCovid-19 Chinotanga Munyika	Bazi rezvehutano rinoti ratanga chirongwa chekudzidzisa vanhu vachadzidzisa vamwe mumatunhu madiki nemakuru (district and provincial trainers) kubaya nhomba yeCovid-19 iyo yakapinda munyika neMuvhuro ichibva kuChina. Vanoona nezvekufambiswa kwemashoko mubazi iri, VaDonald Mujiri, vanoti chirongwa ichi chafamba zvakanaka, uye vanhu vanosvika mazana mana vabva kumapoka akasiyanasiyana vawana dzidziso pamusoro pemabairwo enhomba iyi. VaMujiri vanoti vanhu vapinda muchirongwa ichi vanosanganisira vezvehutano vabva kumatunhu maduku nematunhu makuru, mapoka akazvimirira, makanzuru, vekumajeri pamwe nemapurisa. Zvimwe zvinonzi zvadzidziswa vanhu ava zvinosanganisira machengeterwo enhomba, mabairwo, marasirwo ainofanirwa kuzoitwa, kufambiswa kwemashoko pamwe nekuongorora vanenge vabaiwa nhomba iyi. VaMujiri vanoti vadzidziswa ava vanenge votarisirwa kuti kutanga neChitatu kana kuti musi weChina vanenge vototangawo kudzidziva vachazobaya nhomba iyi mumatunhu avo. No media source currently available Mukuru wesangano rezvehutano, reCommunity Working Group on Health, VaItai Rusike, vanoti vanotambira chirongwa chedzidziso ichi asi vachiti zvinenge zvakanaka kuti vanezenge vachibaya vanhu nhomba iyi vange vaine ruzivo rwakakwana. VaRusike vanotiwo hurumende yaifanirwa kunge yakatanga kare kushanda nevezvehutano ava kubva pakatangwa mabasa ekutsvaga nhomba idzodzi, uyewo vanoti zvakakoshawozvakare kuti veruzhinji vapiwe mukana wekusarudza nhomba yavanoda pane dzose dzave kuwanikwa, kwete kuti vangopiwa iri kubva kuChina chete. No media source currently available 	https://www.voashona.com/a/zimbabwe-covid-19-update-vaccination-training-of-trainer-begins/5780230.html
business	Sangano reBuy Zimbabwe Rinoti Vanhu Ngavatenge Zviri Kugadzirwa muNyika	Sangano reBuy Zimbabwe iro rinokurudzira kuti vanhu vatenge zvinhu zvinogadzirwa munyika rinoti kuita izvi kunobatsira kugadzirisa nyaya dzezvehupfumi. Chirongwa cheBuy Zimbabwe ichi chakaparurwa muZimbabwe muna 2011 asi change chiri kunetsa kushambadzira nenyaya yekushaya mari. Vachitaura pamazana evanhu, muChinhoyi nemusi weMugovera, mukuru weBuy Zimbabwe Muzvare Letwin Mutasa vakati kutenga zvigadzirwa zvemunyika kunopa kuti dambudziko rekushomeka kwemari ripere sezvo mari yakawanda isingapere nekutenga zvinhu kune dzimwe nyika. Izvi zvakatsigirwa naMeya veChinhoyi VaTest Michaels avo vanga vari munyarikan pagungano iri. VaMichaels vakati Buy Zimbabwe inoita kuti makambani akavharwa avhurwe izvo zvinoita kuti munyika muve nemabasa. Gavhuna weRBZ Dr John Mangudya vanoti nekuda kwekushomeka kwemari uku, nyika ichaparura mabond notes ayo okonzerawo mutauro munyika vamwe vachiti achatoita kuti zvinhu zviende kumawere. Mukoti mukuru pachipatara cheChinhoyi Dr Kirsty Smith vanoti zvekudya zvinorimwa munyika hazvina maGMO ayo anozokonzera zvirwere. Muzvare Shamiso Kachere avo vanogadzira doro nekambani yeMbarure Distillers vanoti hwahwa hunogadzirwa munyika hwakanyorwa zviri mukati (alcohol content) kwete zvemakambani edzimwe nyika vasingataure chokwadi izvo zvinozoita kuti vanhu vararadze. Kambani yeBuy Zimbabwe yaikuridzira kuti vanhu vashandise zvigadzirwa zvemunyika yakabatana nekambani yeMetro Peech iyo yakapa mubayiro yakawanda kune vakatenga zvinhu zvakagadzirwa munyika mumwedzi mina yapfuura. Nekuvharwa kwemakambani akawanda munyika, Zimbabwe yave kutenga zvinhu kunyika dzakaita seSouth Africa neChina. Nyanzvi munyaya dzezvehupfumi dzinoti kuti chirongwa ichi chishanda, vanogadzira zvinhu munyika vanofanira kugadzira zvinhu zvemhando yepamusoro soro uye zvinhu izvi zvinofanira kutengeswa nemutengo uri nani kwete kudhurisa. No media source currently available   	https://www.voashona.com/a/zimbabwe-hupfumi/3375925.html
sports	Germany Yoburitswa Mumakwikwi eWorld Cup	Germany iyo yakasimudza mukombe weWorld Cup kuBrazil muna 2014 nezuro yakaburitswa muchikamu chekutanga chemakwikwi aya kuRussia mushure mekurohwa 2-0 neSouth Korea muGroup F.  Mune mumwe mutambo muGroup iri, Sweden yakatova Mexico 3-0 asi nyika mbiri idzi dzakabudirira kuenda muchikamu chechipiri. Germany yapinda munhoroondo yezvikwata zvakasimudza mukombe zvozobuditswa muchikamu chekutanga. izvi ndizvo zvakaitwa France, Italy neSpain. Mitambo yenhabvu yeWorld Cup iri kutambirwa kuRussia iri kuenderera mberi nhasi. Pane mumwe mutambo wakatambwa nezuro muGroup E, Brazil 2- Serbia 0, Costa rica 2, Switerland 2. Nhasi muGroup H mitambo iriko yakamira yakadai, Senegal neColumbiA kochizoti Japan nePoland. Muzvikwata zvabudirira mukupinda muzvikwata gumi nezvitanhatu kana kuti Round of 16, France iri kutamba neArgentina musi weMugovera na 4 masikati panguva imwe Uruguay ichitamba nePortugal. Nemusi weSvondo Spain iri kutamba neRussia musi nenguva dza 4 masikati apo Croatia inenge ichitamba ne Denmark. Mumwe mutambo pakati peBrazil neMexico unenge uriko nemusi weMuvhuro.	https://www.voashona.com/a/germany-yoburitswa-mumakwikwi-eworld-cup/4458040.html
health	Vanamukoti Vanosungwa Mushure Mekuedza Kuungana paChipatara cheHarare Hospital	Sangano rinomirira vanamukoti vanoshanda muzvipatara zvehurumende, reZimbabwe Nurses Association, ZINA, rinoti nhengo dzaro dzasungwa neMuvhuro mushure mekunge dzaedza kuungana pachipatara cheHarare Central Hospital apo dzanga dzichitarisira kuita musangano. Mutungamiri weZimbabwe Nurses Association, VaEnock Dongo vanoti vanamukoti ava vanga vachiedza kusangana kuti vazeye matambudziko ari kusangana navanamukoti anosanganisira mihoro, kuramwa mabasa kwavari kuita pamwe nekudzingwa kuri kuitwa vari kuramwa mabasa vari kugara mudzimba dzepachipatara cheParirenyatwa Group of Hospitals. VaDongo vanoti vanamukoti vasungwa ava vabva kuzvipatara zvinoti Parirenyatwa, Harare Central neChitungwiza, uye panguva yataenda pamhepo vanga vasati vanzwa kuti vari kupomerwa mhosva ipi, asi vanga vakachengetedzwa pakamba yemapurisa yeMbare. Sangano remagweta reZimbabwe Lawyers for Human Rights razivisa mugwaro raraburitsa kuti vanamukoti vasungwa vanosvika gumi nevatatu, uye vacharara muhusungwa vachitarisirwa kumira pamberi pedare neChipiri. Kusungwa kwavanamukoti ava kunouya panguva iyo vanamukoti muzvipatara zvehurumende zvekuBulawayo zvinoti Mpilo, United Bulawayo Hospitals neEngutsheni, varatidzirawo vachinyunyuta kuti hurumende haisati yavapindura zvichemo zvavo. Vanamukoti vari kuda kuti hurumende ivape mihoro yavo nemari yekuAmerica yavaitambira muna Gumiguru 2018. Studio yaedza kubata mutauriri wemapurisa, Assistant Commissioner Paul Nyathi, kuti tinzwe pamusoro penyaya iyi, asi vati vanga vari pane imwe nhare nekudaro vanga vasingakwanise kutaura nesu. No media source currently available 	https://www.voashona.com/a/zimbabwe-politics-nurses-arrested-enock-dongo/5491500.html
business	Vamwe Vagari vekuTynwald South Vopomora Kanzura Wavo Mhosva yeHuwori	Harare Residents Trust, rimwe sangano rinomiririra vagari vemuHarare, rinoti vamwe vanhu vekuTynwald South havasi kufara nenyaya yekutengeserwa kwakaitwa vamwe vemabhizimisi nzvimbo yainge yakatarwa kuti ivakwe chikoro. Vagari ava vanoti kanzura wavo, va Girisoti Mandere, nemumiriri wavo kuparamende, amai Betty Kaseke, nevamwe vashandi veguta reHarare ndivo vevamwe vakabatsira kutengesa nzvimbo iyi vachiita zvehuwori. VaPrecious Shumba, avo vanotungamira Harare Residents Trust, vanoti chirikudiwa nevanhu itsananguro yekuti zvinhu zvakafambiswa sei uye chinyi chirikuitwa kuti nzvimbo dzakatengeswa idzi dzidzoserwe kuvanhu. “MaCouncilors vane basa rekumiririra vanhu vakavasarudza. Councilor Mandere ndivo councilor we Ward 45 umo mune Tynwald South isina chikoro chingabatsira vagari vaimomo kuti vana vavo vaende kuchikoro.” VaShumba vakaenda mberi vachiti, “Mutemo wehurumende unoti munzvimbo dzese dzinogara vanhu, munofanira kuwanikwa nzvimbo dzokudzidzira mukati mema kilometer mashanu. Zvino kana tichitarisa danho re City Of Harare kuti inotora nzvimbo yayakange yati ndeyechikoro ichipa kune vamwe vanhu pasina kushambadzwa kwaitwa kuti pavekuchinjwa mashandisiro enzvimbo idzi, izvi zvinopinza councilor mukati nokuti ndiye anomiririra vanhu mudunhu iri.” VaShumba vakati havasikuona kuti kanzura akataura nyaya iyi sei kuma komiti ekanzuru inoona nezverudzidzo nokuti vanhu vakatora nzvimbo iyi havazaikwanisa vasina tsamba inobva kuna kanzura. No media source currently available Asi vaGirisoti Mandere, kanzura weWard 45 kuKuwadzana Phase 3, vanoti zviri kutaurwa navaShumba ndezvemugotsi matsuro. Vanoti ivo sa kanzura wenzvimbo iyi vanoti nyaya iyi haina chokwadi nokuti hapana wavakapa nzvimbo inotaurwa iyi uye zvese zvakaitwa pachena. “Vanhu ve Harare Residents Trust havana kumbotaura neni pamusoro penyaya iyi. Ndirikutotanga kuzvinzwa izvozvi.” VaMandere vakapamidzazve vachiti hapana akambobatsira vanhu kuti vatenge kana kutora nzvimbo inotaurwa iyi. No media source currently available  	https://www.voashona.com/a/harare-residents-trust-precious-shumba-girisoti-mandere/3994620.html
sports	Africa Yose Yotarisira kuMorocco	Hupenyu hweAfrica mumakundano e2022 World Cup hwasarira mumaoko eMorocco zvichitevera kubuda mumakundano aya kweSenegal, Tunisiia, Cameroon neGhana. Morocco irikutamba zvinodakadza uyezve yakasimudza chivimbo mairi mushure mekurova Belgium neCroatia mukusvika muRound of 16 umu. Asi Spain iyo yakatora mukombe uyu muna 2010 yakasiyana zvikuru neBelgium iyo isina nhoroondo yakasimba mumakundano aya kana Croatia iyo inongozivikanwa nekupinda kwayakaita mufainari muna 2018 uyezve nemutambi Luca Modric. Asi zvakamira zvakadai, mutsigiri wenhabvu VaChris Gwaze vanoti Morocco yakasimba zvekukwanisa kubudirira mumutambo neSpain uyu. Chimwe chiwata chermuAfrica chakasvika muchikamu chenyika gumi nenhatu cheSenegal chakabuda mumakwikwi aya mushure mekurohwa 3-0 neEngland nezuro. Aimbobatira ZPC Kariba muPSL, Shepard Saizi anoti haasi kushamiswa nekubuda kweSenegal mumakundano aya. Mumwe mutsigiri wenhabvu VaLameck Jekapu vanoti vakarwadziwa nekubuda kweSenegal pamwechete neCameroon, Ghana, neTunisia, asi vane chivimbo kuti Morocco ichaita mashiripiti. Morocco irikutarisira kusvika mukota fainari kekutanga uyezve kuita chikwata chekutanga muAfrica kusvika muma semi fainari emakundano aya. Asi muongorori wemutambo wenhabvu VaJustice Muzanenhamo vanoti Africa haifanire kuve nechivimbo chakanyanya mumakundano eWorld Cup aya. Morocco iri kutarisira zvakanyanya kubva kunaAchrag Hakimi uyo akaberekerwa kuSpain anotambira PSG naHakim Ziyech. Spain ine vatambi vane mukurmbira vakaita saPedri, Gavi, Torres nevamwe. Asi chikwata chiri kutarisirwa kutora mukombe uyu Brazil iri kupinda munhandare manheru ano na 9pm neSouth Korea. Veruzhinji vanotevera mutambo uyu vanoti South Korea haimire paBrazil iyo ine vatambi vane mukurumbira vakawandisa vakaita seNeymarVinicius Jnr, Casemiro, Richarlison. South Korea iri kutarisira kubva kuna Son Heung-min. Brazil ikakunda inopinda mumakota fainari emakundano aya. Parizvino, Argentina, England, France, neNetherlands, dzatove mukota fainari kare. 	https://www.voashona.com/a/6863269.html
business	Vagari vekwaChiyadzwa Vakanetsana neVakuru veKambani yeMangoda yeAnjin Vopihwa Mukana weKubvisa Mari yeChibatiso	Mutongi wedare ramejasitiriti maMutare VaLangton Mukwengi neChina vakabhadharisa mari yechibatiso inosvika madhora zviuru zvitatu zveRTGS kuvasungwa makumi maviri nevasere avo vakasungwa nemusi weChipiri apo vairatidzira pakambani yemangoda yeAnjin vachinyunyuta nekusabata vagari ava zvakanaka, uye kukanganisirwa nharaunda yavo nemabasa ekucherwa kwemangoda kuri kuitwa nekambani iyi. VaMukwengi vakaudza vasungwa ava kuti vasakanganisa mabasa ari kuitwa pakambani yeAnji vachiti vasasvika chinhambwe chemamita zana pedyo nayo. Vati vasungwa vagare padzimba dzavo dziri mumagwaro edare uye vasavhiringidza vafakazi panyaya iyi. Vasungwa ava vanzi vadzoke zvakare kudare nemusi wa22 Mbudzi gore rino apo mhosva yavari kupomerwa ichatanga kutongwa. Rimwe remagweta riri kumiririra vasungwa ava VaCosmas Chibaya vaudza Studio 7 vanofara nezvabuda mudare. Izvi zvatsigirwa nerimwe remagweta evasungwa ava VaRichard Ncube vanoshanda nesangano reZimbabwe Environmental Law Association. Vachuchusi venyaya iyi vanoti vasungwa makumi maviri nevasere ava vachitungamirirwa naSabhuku Robert Chiadzwa avo vanemakore makumi mapfumbamwe ekuberekwa vakaputsa hari dzedoro range rabikwa pakugadzirira mhemberero dzekuvhurwa patsva kwekambani yemangoda yeAnjin nemusi wa28 Gumiguru. Vasungwa ava vanonzi zvakare vakaparadza matende epagungano iri vachinyunyuta nekusabatwa zvakanaka kwevashandi vepakambani iyi nevaridzi vayo vekuChina. Vagari ava vanotiwo vanoda kuti vave chikamu chinosvika gumi kubva muzana chevashandi vepaAnjin sezvo kambani iyi iri kuchera munharaunda mavo. Vakuru vekambani yeAnjin vanonzi havana havo kumhan’ara chiitiko ichi kumapurisa vachida kugadzirisana pachavo nevagari, vakavimbisa kudzoka nemusi wa2 Mbudzi kuita musangano vose nechinangwa chekunzwisisana. Mushure mekutadza kuuya kwevakuru veAnjin ava kumusangano uyu sezvange zvarongwa vagari vanosvika mazana mana vakaungana pamba paVaNewman Chiadzwa vatsamwa vakaronga kuratidzira pamuzinda weAnjin vachitungamirirwa naVaNewman Chiadzwa, Sabhuku Robert Chiadzwa uye nava Shadreck Chipise. Vairatidzira ava vainge vaine zvinyorwa zvakanzi, Anjin wauraya zvipfuyo zvedu, wauraya mafuro, madhamu, nzizi neminda yedu yekurima nezvimwewo. Kuratidzira uku kunonzi kwakazoita mhirizhonga pakarohwa vawe vashandi nevaridzi vekambani iyi. Tichiri panyaya dzange dziri kumatare maMutare, mutevedzeri wemunyori anoona nezvekufambiswa kwemabasa mubato reMDC Alliance kuManicaland VaItai Masaka neChitatu vakabvisiswa mari yechibatiso inoita madhora zviuru gumi pamhosva yavari kupomerwa yekurova mutsigiri weZanu PF mumusha weChikanga, VaMalcom Masarira vanova sachigaro wevechidiki mu14th District kwaMutare. VaMasaka avo vange vakamirirwa mudare negweta VaDavid Tandiri vakanzi vadzoke kudare zvakare musi wa19 Mbudzi. 	https://www.voashona.com/a/vagari-vekwachiyadzwa-vakanetsana-nevakuru-vekambani-yemangoda-yeanjin-vopihwa-mukana-wekubvisa-mari-yechibatiso/6300105.html
politics	Makanzura Akadzingwa Basa kuGweru Oronga Kuendesa VaKasukuwere kuMatare	Sangano re Zimbabwe Human Rights NGO Forum, rakamirira makanzura maviri emuGweru, ranyorera tsamba gurukota rezvematunhu richipikisa kudzingwa kwakaitwa makanzura aya. Gweta re Zimbabwe Human Rights NGO Forum riri kumirira makanzura maviri aya, VaTafadzwa Christmas, vanoti VaMoses Marecha naVaAlbert Chirau vakadzingwa basa zvisiri pamutemo, izvo vanoti zvinotyora kodzero dzavo dziri mubumbiro remitemo yenyika. VaChristmas vanoti kunyange hazvo mutemo we Urban Councils Act uchipa simba gurukota rezvematunhu kudzinga makanzura, masimba aya akabviswa mubumbiro idzva remitemo yenyika. VaChristmas vanoti mutemo uripo unosungira kuti paumbwe komiti inoferefeta kukanganisa kunenge kwaitwa nakanzura, kana meya. VaChristmas vanoti kana komiti iyi yawana kanzura kana meya aine mhosva, ndipo panopinda gurukota rezvematunhu richidzinga anenge achipomerwa mhosva, kwete zvakaitwa naVaKasukuwere. VaChristmas vanoti VaKasukuwere vakasatevedzera zviri mutsamba yavanyora, vachaendesa nyaya iyi kudare repamusoro soro vachipikisa kutyorwa kwekodzero dzemakanzura maviri aya. Asi VaKasukuwere vanoti havasi kuzodzosa makanzura aya pabasa uyezve havasi kuzopindura tsamba yakabva kumagweta emakanzura aya. VaKasukuwere vanotiwo vanoda kuvaendesa kumatare vakasununguka kuita izvi. Sachigaro veZimbabwe Electoral Commission, Amai Rita Makarau, vati havasati vawana tsamba yakanyorwa naVaChristmas. Amai Makarau vanoti kudzamara vawana tsamba inovazivisa zviri pamutemo nezve kudzingwa kwemakanzura aya, komisheni yavo icharamba ichiita basa rayo semazuva ose. Makanzura maviri aya ndiwo akatanga kudzingwa basa vachipomerwa mhosva yeuori naVaKasukuwere, avo, svondo rapera, vakambomisa basa makanzura ese kusanganisira meya weguta reGweru, vachivapomera mhosva yehuori pamwe nekushandisa mari yekanzuru zvisiri mugwara. No media source currently available  	https://www.voashona.com/a/gweru-mdc-t-kasukuwere-makarau/2933566.html
health	Vanhu Vashanu Vopora Kubva kuCoronavirus muBulawayo	Bazi rezvehutano rinoti huwandu hwevanhu vabatwa nechirwere checoronavirus muZimbabwe hwasvika pamakumi mashanu nevatanhatu kuti 56. Asi vamwe vanhu vashanu kuBulawayo vapora kubva kuhutachiona uhu zvichireva kuti munyika yose vanhu makumi maviri nevatu vapora. Vanhu vafa vachiri vana. Vanhu vari kurwara makumi maviri nevapfumbamwe kana kuti 29. Asi nyanzvi munyaya dzeezvehutano dziri kuyambira kuti kushaikwa kwezvikwanisiro zvekuvheneka vanhu vane chirwere ichi kana kuti matest kits kunoreva kuti vanhu vanoona kunge vari kuparadzira chirwere ichi vasingazive nekuti kue vamwe vanhu vanogona kunge vasingakosore kana kupisa muviri asi vachitapurira chirwere. Gurukuta rinoona nezvehutano Doctor Obadiah Moyo vakatenda kuti nyika yave kupererwa nezvekuvheneka vanhu. Vamwe vakabva kunze kwenyika vachimbochengetwa munzvimbo dzakasiyana siyana vanoti vave kunzi vabhadhare mari dzinodarika madhora makumi matanhatu nemashanu ekuAmerica kuti vavhenekwe hutachiona uhu. Asi munyori mukuru mubazi rezvekuburitswa kwemashoko VaNick Mangwana vanyora padandemutande ravo reTwitter kuti hurumende haibhadharose vanhu kunze kwekunga huri hurongwa hwavo vega. Mukuru musangano reCommunity Working Group on Health VaItai Rusike vanoti danho rehurumende rekuti vanhu vagare mudzimba pasina guva yakatarwa harisi kushanda. Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika zvuru zana kana kuti 100 000 vabatwa nechirwere checoronavirus muAfrica uye vashaya vadarika zvuru zvitatu nemazana maviri anemakumi mana nevatanhatu kana kuti 3.246. Vapora vanodarika zvuru zvina nezviviri kana kuti 42, 000 Huwandu hwevanhu vabatwa nechirwere checoronavirus pasi rose hwadarika mamiriyoni mashanu nezvuru mazana matatu kana kuti 5, 3 million. Johns Hopkins University yemuamerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nechirwere ichi vadarika miriyoni imwe chete nezvuru mazana matanhatu kana kuti 1,6 million. Vanhu vafa muAmerica vave kuda kusvika pazvuru zana kana kuti 100 000. Pasi rose vanhu vafa nechirwere ichi vanodarika zvuru mazana matatu 300 000 asi vapora vachidarika mamiriyoni maviri kana kuti 2 million. No media source currently available 	https://www.voashona.com/a/vanhu-vashanu-vopra-kubva-kucoronavirus-mubulawayo/5433934.html
business	Makombi neZvitoro Vokwidza Mitengo kuBulawayo	Apo zvinhu zviri kuramba zvichiita manyama amire nerongo munyaya dzezvehupfumi munyika, vamwe vagari vemuBulawayo vanoti vanotengesa mari pamusika mutema ndivo vari kukuchidzira kuti zvinhu zviipisise. Sekune dzimwe nzvimbo dzakasiyana siyana munyika zvitoro zvakawanda muguta reBulawayo zvakwidza mitengo yezvinhu zvinowanzoshandiswa nevanhu zuva nezuva kunyanya mafuta ekubikisa pamwe nemukaka. Nekune rimwewo divi zvimwe zvitoro zvinotengesa zvinhu zvakasiyana siyana kusanganisira chikafu, pamwe nezvimwe zvakadai semishonga nechikafu chezvipfuyo zvange zvakavharwa nechikonzero chinofungidzirwa nevakawanda kuti inyaya yekuda kukwidza mitengo. Vemakombi anoenda kumisha inogara veruzhinji vakwidzawo mari yekufambisa Vamwe vanhu vataura neStudio7 vange vachitsutsumwa zvikuru nekukwira kuri kuramba kuchiita mitengo yezvinhu. Mumwe wevanhu ava ndemumwe mudzimai angozvidoma nezita rekuti Amai Ndlovu avo vati vanoshora vanotenga nekutengesa mari pamusika mutema vachivati ndivo vari kukuchidzira kukwira kwemitengo yezvinhu. Izvi zvatsigirwawo nemumwe murume angozvidoma nezita rekuti George uyo ati anoshamisika kuti sei hurumende isiri kuda kugadzirisa nyaya yekutengeswa kwemari pamusika mutema. VaReginald Shoko ndivo mukuru mukuru weAffirmative Action Group mudunhu reMateleland uye muongorori wezvehupfumi akazvimirira ega. VaShoko vati kunyange hazvo vanotengesa mari mumigwagwa vachibatsira kuwedzera kusamira zvakanaka kwehupfumi, dambudziko guru inyaya yekuti vanhu vakawanda havana chivimbo nehupfumi hwemunyika. VaShoko vatiwo rimwe dambudziko inyaya yekuti vanhu vakawanda munyika vari kuita humbimbindoga kana kuti mazvake mazvake izvo vati zvinoita kuti matambudziko akatarisana nenyika anetse kugadzirisa. Vamwe vanhu kusanganisira vatsigiri vebato reZanu PF, vanoti vemabhizimisi vari kukwidza mitengo zvenhando senzira yekuda kushoresa mutungamiri wenyika VaEmmerson Mnangagwa nehurumende yavo. Asi mutauriri webato reZapu VaIphithule Maphosa vaudza Studio7 chinhu chikuru chiri kukonzera kuti zvinhu zvisamira zvakanaka munyika kusamira zvakanaka kwezvinhu munyaya dzezvematongerwo enyika. Dzimwe nyanzvi dzinoti kushaikwa kwemari yekunze ndiko kuri kunyanya kuwedzera matambudziko ari munyika. Mitengo yezvinhu zvakasiyana siyana iri kukwira kubvira svondo rapera apo mukuru webhanga guru renyika, VaJohn Mangudya, vakatura mamiriro ezvinyu munyaya dzekushandiswa kwemari munyika. 	https://www.voashona.com/a/vemakombi-nezvitoro-vanhu-vowedzera-mitengo-kubulawayo/4604934.html
business	Mapurisa Oparura Chirongwa Chekudzinga Vanotengesa Mumigwagwa, 'veMishikashika' neVana Vasina kweKugara muGuta reHarare	Mapurisa aparura chirongwa chekubvisa muguta reHarare mishikashika, vana vanogara mumigwagwa uye vanotengesa zvinhu. Mamwe masangano akaita sePassengers Association of Zimbabwe anoti zvinogona kupinza hupenyu hwevanhu munjodzi panenge poitwa hwakiti nagonzo mapurisa achimhanyisa vanhu ava. Mapurisa aabatana neve ZINARA, VID, kanzuru dzeRuwa, Chitungwiza,ye Epworth, neye Harare nevebazi rezvemagariro evanhu muchirongwa ichi. Mutevedzeri wemutauriri we Mapurisa mudunhu re Harare, Assistant Inspector Webster Dzvova, vakazivisa mutsamba yavo nezuro kuruzhinji rwenyika kuti Harare yese ichange ichi mhanyidzana nechirongwa ichi kubva nhasi kusvika mukupera kwesvondo rino. Asi vanotengesa mumigwagwa vaudza Studio 7 kuti havazi kuzotyityidzirwa ne mapurisa kuti varege kushanda. Mukuru wesangano re vanotengesa, reVendors Initiative for Social and Economic Transformation (VISET), VaSamuel Wadzayi vaudza Studio 7 kuti vanotengesa mumigwagwa havabve nekuti nyika haina mabasa. No media source currently available 	https://www.voashona.com/a/6547834.html
business	Kunetsa kweMari Munyika Kwoita Kuti veMabhanga Vape Musvo weMasendi	Kuenderera mberi kwedambudziko rekushaikwa kwemari kumabhanga emunyika kunonzi kwave kupa kuti mamwe mabhanga ape vanenge vachitora mari dzavo kumabhanga mari dzinosvika zana remadhora pazuva dziri dzemusvo wemasendi gumi. Asi izvi zvinonzi hazvisi kuderedza kureba kwemitsetse kumabhanga, kunyange hazvo mabhanga ari kukwanisa kupa vanhu mari dzemusvo idzi. Nyanzvi mune zveupfumi, vachishanda nesangano reLabour and Economic Development Research Institute of Zimbabwe, Doctor Prosper Chitambara, vanoti chimwe chiri kuwedzera dambudziko remari munyika inyaya yekuti makadhi ekumabhanga haasi kukwanisa kushandiswa kumaruwa, uko vanhu vachiri kuda kushandisa mari chaiyo. Doctor Chitambara vanoti chikuru chiri kuita kuti dambudziko rirambe raita ndambirira sehosha yekurwere kushaya chivimbo munyaya dzezveupfumi hwenyika kuri kuitwa nevanhu. Doctor Chitambara vanoti vanokurudzira kuti dai hurumende yarasa ma bond note, yoshandisa mari yeRand yekuSouth Africa, zvimwe dambudziko remari raipera. No media source currently available 	https://www.voashona.com/a/zimbabwe-economy-cash-crisis-chitambara/4335585.html
business	Vanotengesa Mumigwagwa Vodzokera kuMabasa Avo	"Rimwe remasangano anomirira vanoita mabasa ekutengesa mumigwagwa reVendors Initiative for Social and Economic Transformation (VISET) rinoti riri kufara nemafambiro aita zvinhu muHarare nhasi apo nhengo dzaro dzadzokera kumabasa. Mutungamiri wesangano iri, VaSamuel Wadzai, vanoti pane zvinoda kugadziriswa nemakanzuru nehurumende zvakaita sekuwanikwa kwemvura munzvimbo dzinotengesera veruzhinji nezvikwanisiro zveCovid-19. Vanoti vakatarisira kuti hurumende ichaita zvirongwa zvekudzidzisa vatengesi pamusoro penhomba yeCovid-19 iri kubaiwa vamwe pari zvino kuitira kuti vatengesi vemumigwagwa vave nechivimbo nayo. ""Tiri kutarisira kuti hurumende itange zvirongwa zvekudzidzisa vanotengesa mumigwagwa nezve nhomba irikubaiwa vanhu kutira kuti vazhinji vawane ruvimbo ne nhomba iyi,"" vadaro VaWadzai. Kudzokera kwevanhu ava mumigwagwa kunotevera kunyevenutswa kwemitemo yeCovid-19 kwakaitwa neMuvhuro nemutungamiri wenyika, VaEmmerson Mnangagwa. No media source currently available   "	https://www.voashona.com/a/zimbabwe-vendors-africa-covid-19/5798729.html
sports	MaChevrons hutu kuAustralia	   CHIKWATA chenyika checricket chemaChevrons chakaenda kuAustralia uko chichabandana nemaAussies mumitambo mitatu yeOne Day International yeSuper League yekurwira kuenda kuInternational Cricket Council (ICC) World Cup India 2023.   Zvichitevera kupera kwakaita mutambo wemaChevrons neIndia weODI uyo chikwata chemuno chakakundwa “whitewash”, akabva atonanga kuAustralia kunorwira zvibodzwa zvekuenda kuWorld Cup.   MaChevrons neAustralia achatamba mitambo mitatu kutanga nemusi weSvondo apo wechipiri uchizotambwa svondo rinotevera musi weChitatu uye wekupedzisira uchatambwa musi wa3 Gunyana.   Muchinyorwa chakabva kuZimbabwe Cricket (ZC), mukushi wemashoko weZC, Darlington Majonga anoti mutambo uyu wakakosha zvikuru kumaChevrons.   Anoti kana chikwata chenyika chakahwinha mutambo uyu zvibodzwa zvavo zvinoramba zvichiwedzera izvo zvinozovabatsira kubudirira murwendo rwekuenda kuWorld Cup vasingazotambiswe mimwe mitambo.   “Mutambo uyu ndewezvikwata 13 wekurwira kuenda kuICC Men’s Cricket World Cup 2023 iyo ichatambirwa kuIndia,” anodaro.   Chikwata chenyika ichi chakaenda nemutambi wacho Blessing Muzarabani uyo akakundikana kutamba neIndia sezvo ainge akakuvara.   Zvisinei, maChevrons achange asina vamwe vatambi vakakosha vanosanganisira Craig Ervine, Tendai Chatara, Wellington Masakadza naMilton Shumba.    Lady Chevrons   Kuchitiwo nerimwe divi, chikwata chemaLady Chevrons chiri kusangana necheSouth Africa cheEmerging Women Team apo chiri kuita gadziriro dzekuenda kuUnited Arab Emirates kumitambo yekurwira kuenda kuICC Women’s T20 World Cup.   ZC yakaumba chikwata chevatambi 15 avo yakatakura kuenda navo kuSouth Africa.   MaLady Chevrons neSouth Africa vachasangana muzuva anoti 28, 29, 31 Nyamavhuvhu uye 2 na3 Gunyana.	https://www.kwayedza.co.zw/machevrons-hutu-kuaustralia/
business	Nyanzvi Dzoyambira Kuti 2017 Richava Gore Rakaoma Zimbabwe Ikasavandudza Zvinhu	Gore rapera ra2016 igore range rakaomera vazhinji pamwe nehurumende. Munyika makaita dambudziko rekushomeka kwemari zvakapa kuti bhanga guru renyika reReserve Bank of Zimbabwe riparure mari yemabond notes asi asiri kubatsira kugadzirisa dambudziko iri. Hurumende yaitadza kubhadhara vashandi vayo mihoro paine nguva uye nyanzvi munyaya dzehupfumi pamwe nematongerwo enyika dzinoti vanhu vanofanira kusunga dzisimbe nekuti 2017 igore richange rakaoma kudarika gore rapfuura. Hupfumi wenyika hauna kukura sezvange zvakatarisirwa uyewo mari yaitarisirwa kuwanikwa nehurumende yakadzikira zvakanyaya mugore richangopfura. Hurumende yakashandisa mari yakwanda kudarika mari yaya kawana izvo zvakaita kuti isare iine chikweretti chemadhora anodarika bhiriyoni. Zvikamu makumi mapfumbamwe nezviviri kubva muzana zvemari yehurumende zviri kuenda kumihoro yevashandi izvo zvopa kuti zvinhu zviomere hurumende. Kunyange hazvo hurumende yakadzika mutemo unorambidza kupinda munyika kwezvinhu zvinogadzira muno kana kuti Statutory Instrument 64, nyika iri kuramba ichitenga zvinhu zvakawanda kunze kudarika zvainotengesa nekuda kwekuti maindasitiri haasi kushanda zvakanaka. Izvi ndezvimwe zvinonzi zvakakonzera kushaikwa kwemari munyika zvikazoita kuti Reserva Bank of Zimbabwe iunze mhando yemari yemaBond Notes muna Mbudzi wegore rapera. Mubhajeti ravo regore rino, gurukota rezvemari, VaPatrick Chinamasa, vanotarisira kuti hupfumi hwenyika huchakura nechikamu chimwe nechidimbu kubva muzana (1.7percent) Vanonoongorora nyaya dzehupfumi, VaMasimba Kuchera, vanoti ramangwana reZimbabwe harina kujeka nekuti zvese zvakakanganisika muna 2016 pamwe nevakazvikanganisa vachiripo uye havana shanduko yavari kuita. Vanoti vano bvumirana nemaonero emasangano akaita seInternational Monetary Fund neWorld Bank ekuti hupfumi hwenyika hucharamba huchidzikira mugore rinouya. Vanotiwo kunyange hazvo VaChinamasa vane matanho avakaparura mubhajeti regore rinouuya ekukwezva vekunze kuti vauye kuzosima mari yavo muno pamwe nekusimudzira mabhizimisi havawoni izvi zvichiiitika nekuda kwezvikonzero zvekunetsa kwemari. Vanotiwo zvikwereti zveZimbabwe kumasangano akaita se World Bank, African Developement Bank nedzimwe nyika ndizvowo zviri kutadzisa nyika kuwana mari yekusimudzira maindasitiri ayo. VaKuchera vanoti havaoni vemabhanga, masangano nenyika dzekunze vachisunungura homwe nekuti hurumende yeZimbabwe inoratidza kuti haisati yazvipira kuita zvinodiwa kuti ikwanise kutanga kukwereteswa mari. Nyanzvi munyaya dzehupfumi vachishanda vakazvimirira, VaJames Johwa, vano bvumirana naVaKuchera vachiti kuti Zimbabwe ikwanise kuwana rubatsiro rwemari inofanira kutanga yabhadhara zvikwereti zvayo. Vanoti pari zvino Zimbabwe haikwanisi kubhadhara zvikwereti zvayo zvino darika mabhiriyoni gumi emadhora nekuti maindasitiri ayo haasi kushanda uyewo n nyaya yehuwori mukutengeswa kwezvicherwa. VaJohwa vaudza Studio 7 kuti nyaya yemitemo isina kujeka pamwe nemakakatanwa ari mubato riri kutonga reZanu PF ndizvo zvimwe zviri kuvhiringa hupfumi hwenyika. Mukuru weZimbabwe Democracy Institute of Zimbabwe, Dr Pedzisayi Ruhanya, vanotiwo nyaya dzematongerwo enyika asina kumira zvakanaka munyika zvikuru sei muZanu PF ndidzo dziri kuita vekunze vasauye munyika pamwe nekuti mabhizimisi emuno asashande zvakanaka. Vanoti semaonero avo kurwisana muZanu PF kuchaenderera mberi mubato iri gore rinouuya izvo vati zvichavhiringidza hupfumi zvakanyanya. Kunze kweizvi, munyori anoona nezvehupfumi mubato guru rinopikisa munyika reMDC inotungamirirwa naVaMorgan Tsvangirai vachimirira Hatfield mudare reparamende, Dr Tapiwa Mashakada, vaudza Studio 7 kuti huwori ndiwo humwewo huri kuvhiringa mabasa ezvehupfumi munyika. Vanoti kana nyaya iyi ikasagadziriswa havawoni chinosanduka munyaya dzehupfumi mugore rinouuya. Asi vanomirira rimwe sangano remabhizimisi reConfederation of Zimbabwe Retailers, VaDenford Mutashu vanoti vanoona sekuti gore rinouya rinenge rakanaka nekuda kwemitemo yakadzikwa nehurumende zvikuru sei mutemo wekudzivirira zvimwe zvinogadzirwa kunze westatutory instrument 64 pamwe nekushandiswa kwemaBond Notes. Asi vanoti dambudziko rekushomeka kwemari rinofanira kugadziriswa.  Asi VaJohwa naVaKuchera vanoti maBond Notes haana zvanobatsira uyewo hurumende iri kutadza kutobhadhara vashandi vayo zvisinei nekuti pave kushandiswa maBond Notes. VaMashakada vanoti zvinosuwisa kuti vashandi vazhinji vehurumende vakatamba Kisimusi vasina mari dzavo vachiti kana maBond Notes acho haasikuwanikwa. Asi vanomirira Highfield West mudare reparamende VaPsychology Mazivisa veZanu-PF vanoti zvirango ndizvo zviri kupa kuti hupfumi hwenyika hugwadame. Nyanzvi munyaya dzehupfumi nematongerwo enyika dzinotiwo nyaya yesarudzo dzichaitwa muna 2018 ndiyo ichavhirindidza nyaya dzehupfumi uye vanofunga kuti vakunze nevamabhizimisi vanogona kumirira kusvika sarudzo idzi dzaitwa vasati varonga kuti vasime mari yavo munyika. VaChinamasa vanoti hurumende yavo inoda chose kugadzirisa hukama hwayo nenyika dzepasi rese pamwe nemasangano akaita seWorld Bank neIMF uye ndosaka yakaumba hwaro hwekuti ingabhadhare zvikwereti zvayo sei kumasangano aya nedzimwe nyika. No media source currently available 	https://www.voashona.com/a/zimbabwe-hupfumi/3660100.html
sports	Covid-19 yavhiringa mitambo muzvikoro	  SANGANO reNational Association of Schools Heads (NASH) riri kuchema kuti gore rino vana vanotamba mitambo yakasiyana vakarasikirwa zvikuru zvichitevera kumbomiswa kwakaitwa mitambo yose nechinangwa chekurwisa kupararira kweCovid-19 izvo zvakavatadzisawo kunokwikwidza kunze kwenyika.   NASH ndiyo inotungamira mitambo yose inoitwa muzvikoro uye gore roga-roga inogaroita mitambo inosanganisira Copa Coca Cola neStella Netball Under-17.   Mutungamiri weNASH, VaArthur Maphosa, vanoti gore rino vana vakarasikirwa zvikuru nekuda kweCovid-19.   “Ndinonzwira tsitsi vana vedu vegore rino nekuti ishuviro yemutambi wose wenhabvu, netball kana mimwe mitambo kuti vagofamba nemuchadenga vachienda kunomirira Zimbabwe kumitambo yakasiyana kunze kwenyika.   “Gore rino Covid-19 yakanganisa vana vazhinji, hapana aimbozvifungira kuti zvichasvika pakadai. Makore adarika, kuburikidza neCopa Coca-Cola, vana vange vachienda kunokwikwidza kuKenya.   Mitambo iyi yaiona shasha dzakaita mukurumbira dzichiuya kuzoona pamwe nekurairidza vatambi pamakwikwi aya izvo zvaibatsira mukusimudzira vana,” vanodaro.   Vanoenderera mberi vachiti, “Gore negore taisienda nevana kumitambo yeCOSSASA yaiitwa kunyika dzakasiyana dzemuSouthern Africa uko kwaikwikwidzwa mijaho yekumhanya, volleyball, nhabvu, netball nemimwe. Izvi zvaibika vana murwendo rwavo mukusimukira mune zvemitambo.”   VaMaphosa vanoti mitambo iyi ndiyo yakabika vatambi vazhinji vave nemukurumbira kusanganisira vemaGems avo vakanokwikwidza kumutambo weVitality Netball World Cup kuLiverpool, kuEngland gore radarika.   “Vasikana vazhinji vakaenda kuLiverpool, kuEngland gore radarika vakapfuura nemumitambo yeNASH Stella under-17 Netball Tournament izvo zvinoratidza kuti yakakosha zvikuru uye inobika vatambi vemangwana,” anodaro.   Zvisinei, VaMaphosa vanoti chikuru panguva ino kuti vanhu vagare vakachengetedzeka kubva kuchirwere cheCovid-19.   “Tongoshuvira kuti kana denda iri rapera tirambe tichishanda pamwe chete nevatsigiri vedu sezvataisiita kare vachidira mari uye vachitibatsira kuronga mutambo yevana yakasiyana,” vanodaro VaMaphosa. Zvakadaro, operations manager weTanganda Tea Company iyo inoronga mitambo yeNASH Stella Tea Under-17 netball tournament, VaFarai Garai vanoti kambani yavo yakazvipira kuti panopera denda reCovid-19 hukama hwavo neNASH hurambe huchienderera mberi.   “Isu takazvipira mubasa redu uye hukama hwedu haumbopera neNASH, ticharamba tichishanda navo mukusimudzira mutambo wenetball nemimwe yatinositsigira inosanganisira mujaho weTanganda Tea half marathon,” anodaro Garai.	https://www.kwayedza.co.zw/covid-19-yavhiringa-mitambo-muzvikoro/
sports	Muchatiguta: Masomere	MURAIRIDZI weManica Diamond, Luke ‘Vahombe’ Masomere, anoti chikwata chake icho chiri kukwikwidza muCastle Premiership kekutanga gore rino chauya zvachose uye hachina wachinovhunduka.   Mwaka uno, maziso ese achange ari paManica Diamond yekwaMutare iyo yakapinda muCastle Premiership mushure mekunge yatamba nhabvu yainwisa mvura kuDivision One izvo zvakatuma hutungamiri hwechikwata ichi kutaura kuti vanoda kuita mukurumbira muAfrica yese.   Asi achitaura neKwayedza svondo rino, Vahombe – uyo ave kudanwa nezita remadunhurirwa nevatsigiri kuti Dr of Football kana kuti His Excellency – anoti chikwata chake chauya zvachose muPSL.   “Isu sechikwata, chekutanga ndechekuti tauya zvachose uye hapana kwatiri kuenda. Handisi kuda hangu kuvimbisa kuti tichapinda torakasha zvimwe zvikwata kana kuhwina mikombe yakawanda mumwaka wedu wekutanga. Asi zivai kuti isu hatisi kuzongorakashwa sezvinoitwa zvimwe zvikwata zvinenge zvapinda muPSL zvobva zvadzokera kwazvinenge zvabva, kwete.   “Isu tauya kuzogara muno zvachose nekuti muno muPSL ndimo medu matinokodzera kuve tiri,” anodaro.   Chero zvazvo Masomere achiti mwaka uno haadi kuvimbisa kuti vachasimudza mukombe, chikwata chake chatenga vatambi vepamusoro vakawanda vanosanganisira Partson Jaure, Marshall Mudehwe, Peace Makaha naPritchard Mpelele.   Anoti vari kuda kuti vazove chimwe chezvikwata zvikuru zvemuno zvenhabvu uye vozonomirira nyika kunze kumitambo yeCAF Champions League nemimwe.   “Vatungamiriri vechikwata chedu vanoda kuti isu tigove chimwe chezvikwata zvikuru zvenhabvu muAfrica,  zvinogoneka kuitika uye ndizvo tiri kushanda kuita saka tiri kuvaka uye munguva pfupi inotevera tichange tave padanho iroro,” anodaro.   Shasha iyi yashandura nhabvu kuManicaland zvekuti vatsigiri venhabvu vemudunhu iri vave kutomushevedza vachimuti ‘His Excellency’ vachimurumbidza nebasa raari kubata kusimudzira nhabvu.   “Handichangonzi Dr of Football chete asi kuno ndave kutoshevedzwa saHis Excellency nekuti vanhu vari kufarira basa randiri kubata rekusimudzira nhabvu.   “Chikwata chedu chaunza mufaro kune vazhinji uye ndiko saka mazita aya erumbidzo ari kungowanda,” anodaro Masomere.   Zvichitevera kuburitswa kwakaitwa Mutare City Rovers muCastle Premiership mwaka wadarika, Manica Diamond ndiyo ichange yakamirira guta reMutare muPSL mwaka uno.	https://www.kwayedza.co.zw/muchatiguta-masomere/
health	Zororo reEaster Rinorangarirwa Gore Rino Vanhu Vasingaungane	Vatendi vechiKristu vakawanda pasi rose varangarira zororo reGood Friday vari mudzimba dzavo munyika dzakasiyana siyana nekuda kwechirwere cheCoronavirus, icho chapararira pasi rose, kusanganisira muZimbabwe, umo chauraya vanhu vatatu. Vanamati vechiKirisitu vakawanda muZimbabwe vateerera yambiro yemutungamiri wenyika, VaEmmerson Mnangagwa, yekugara mudzimba munguva ino yekuvharwa kwenyika apo vakawanda vanoti varangarira kufa kwaJesu nekunamata pamwe nekutora chirairo vari mudzimba dzavo. Amai Tsungai Madhuviko vanoti kunyange hazvo vatadza kuungana nevamwe vavo semakore ese nekuda kwechirwere cheCoronavirus, vari kunamata vari mumba vachitevedza mitemo yesangano ravo rechipositori yekwaMadzibaba Mwazha. Amai Madhuviko vanoti zvakakosha kutevedzera zviri kutaurwa nevezvehutano kuitira kuti vasarasikirwe nevatendi vafa nechirwere ichi. Mumwe mutenderi, Amai Petronela Nyikadzino, vanoti vakaronga nedzimwe nhengo dzekereke yavo yeHwisiri kuburikidza nedandemutande reWhatsup kuti vachange vachinamata nguva dzakafanana. Mumwe mutendi, VaTonderai Makaya, vanoti chikuru hakusi kunamata vanhu vakaungana, asi kunamata mumweya nemuzvokwadi. VaMakaya vanoti Pasika yaidyiwa nemhuri vari mumba mavo sezvaitika kumhuri dzakawanda nhasi. Mufundisi wekereke yePentacostal Assemblies of Zimbabwe, VaTawanda Munaki, vanoti kunamata hausi mudhuri uye kereke yaJesu inoenderera mberi nekunamata mudzimba vachiti panoungana vanhu vaviri kana vatatu, Jesu vanenge varipo sezvinotaura bhaibheri. Mufundisi Munaki vanoti kuvharwa kwezvivakwa nekuda kwechirwere cheCovid-19 kwapa mukana vafundisi kuti vataure nenhengo dzavo kuburikidza nemadandemutamde eWhatsup, Livestreaming neFacebook. Svondo rakapera, gurukota rezvekubudiswa kwemashoko, Amai Monica Mutsvangwa, vakayambira vatendi kuti vasaungane vachinamata vachiti achawanikwa achiita izvi achazvionera pamhuno sefodya. Asi vamwe vatendi vanoti danho rekusaungana rinodzorera kutenda kwavo kumashure sezvo vatendi vachikurudzirana kunamata vakawanda. Vatenderi vechiKristu pasi rose vanoremekedza zuva reGood Friday, senzira yekurangarira kuurayiwa kwaJesu Kristu, uyo akafa nemusi weChishanu, akazomuka nemusi weSvondo, zuva rinorangarirwa seEaster Sunday. No media source currently available 	https://www.voashona.com/a/zimbabwe-christian-observe-easter-holiday-with-no-gatherings/5367943.html
politics	MDC T Yoronga Musangano Mukuru weKupeta Gore kuZimbabwe Grounds	Mutungamiri webato guru rinopikisa reMDC T, VaMorgan Tsvangirai mangwana vari kutarisirwa kutungamira nhengo dzavo pamusangano mukuru wekuvhara gore uchaitirwa munhandare ine nhoroondo yekurwira rusununguko rwevatema yeZimbabwe Grounds iri mumusha weHighfield. Mutauriri weMDC-T VaObert Gutu vanoti chinangwa chikuru chemusangano uyu ndechekutarisa matambudziko akatarisana nenyika pari zvino, pasvika hurongwa hwemubatanidzwa wemapato anopikisa pakatarisanwa nesarudzo dza2018, pamwe nekutendawo vana veZimbabwe nekushinga kunyange vari mukati mematambudziko makukutu. VaGutu vanoti zvimwe zvicha kurukurwawo ndezvakaitwa nebato ravo mukati megore rino, zvinosanganisira kuratidzira mumatunhu akasiyana-siyana enyika. No media source currently available 	https://www.voashona.com/a/zimbabwe-politics-mdct-mega-rally-gutu/3611520.html
health	Chipatara cheChegutu Chovharwa Mushure Mekunge Mumwe Anopa Mushonga Ashaya neCovid-19	Chipatara chikuru chemuChegutu chakavharwa nemusi weChina mushure mekubatwa kwevashandi vaviri nechirwere cheCovid-19, mumwe wacho ndokufa nezuro. zvi zvasvita huwandu hwevanhu vafa nechirwere ichi munyika yose pamazana maviri nemakumi matatu nemumwe chete. Vakafanobata chigaro chemukuru mubazi rezvehutano mudunhu\nreMashonaland West, VaGift Masoja, vazivisa veruzhinji kuti zvinhu hazvina kumira zvakanaka pachipatara chikuru chemuChegutu neimwe kiriniki iri pedyo zvichitevera kufa kwemumwe mushandi nechirwere cheCovid-19 nezuro. VaMasoja vati mushandi akashaya uyu munhu aishanda kudivi rinochengetwa mishonga inopihwa varwere vepachipatara ichi. Vati vavhara chipatara ichi kuitira kuti vapfapfaidze mushonga chipatara chose sezvinokurudzirwa nebazi ravo pamwe nesangano reWorld Health Organization. VaMasoja vati bazi ravo riri kushushikana zvikuru nehuwandu hwevanhu vave kufamba vasina kupfeka zvinodzivirira kupararira kwechirwere cheCovid-19. Vayambira vagari kuti chirwere cheCovid-19 chichiripo uye kuti vatevedzere zvose zvinodikanwa zvakaita sekupfeka mamasiki anovhara muromo nemhino pamwe nekugara vanhu vakapatsanurana kana kuti social distancing.\n\nMunguva pfupi yadarika bazi rezvehutano rakambovhara makiriniki anoti Chikonohono muChinhoyi, Madzorera kwaZvimba neChikangwe kuKaroi nekuda kwekuti vamwe vashandi vepamakiriniki aya vainge vabatwa nechirwere cheCovid-19. Studio7 yaona vanhu vakawanda muChinhoyi vasina kupfeka mamasiki mumisha inogara veruzhinji, vanhu vanozopfeka mamasiki aya kana vave kupinda muguta. Mumwe wechidiki anga asina kupfeka masiki, VaArthur Changara, vati vanofunga kuti chirwere cheCovid-19 chaderera uye mapurisa haachafamba famba mumisha inogara veruzhinji. No media source currently available 	https://www.voashona.com/a/chipatara-chechegutu-chovharwa-mushure-mekunge-mumwe-anopa-mushonga-ashaya-necovid-19/5623205.html
health	Mishonga yeNhomba yeCovid-19 Yosvika neMuvhuro Ichibva kuChina	Zimbabwe ichatanga kugamushira mishonga yenhomba yekudzivirira denda reCovid-19 kubva kuChina nemusi weMuvhuro unouya uye vamwe vashandi vezvehutano vanoti mushonga uyu unofanira kutanga waongororwa usati hwapihwa kwavari pamwe neveruzhinji. Vachitaura mushure memusangano wedare remakurukota wekutanga gore rino, gurukota rinoona nezvekuburitswa kwemashoko, Seneta Monica Mutsvangwa, vakati mishonga yava kapihwa pachena neChina pamwe nemimwe yakatengwa nehurumende ichatanga kusvika munyika svondo rinouya nemusi weMuvhuro. Vakatiwo mumwe mushonga unotarisirwa kusvika munyika musi wa1 Kurume uye hurumende ine chinangwa chekubaya vanhu mamiriyoni gumi kuvadzirira kuCovid-19 ichitanga nemachiremba, vakoti nevamwe vanoshanda muzvipatara. Nyanzvi nevashandi vehutano vanoti hurumende iri kutora matanho akanaka pakuunza mishonga iyi asi panofanira kuitwa ongororo yekuti inoshanda zvakanaka here muZimbabwe. Mutungamiri wesangano rinomirira vakoti, reZimbabwe Nurses Association, VaEnock Dongo, vanoti kunyange hazvo vari kufara kuti hurumende iri kuvatungamidza pamberi pakutanga kubaiyiwa nhomba yeCovid-19, panofanira kutangwa paitwa ongororo yekuti mushonga uyu unoshanda muZimbabwe here vasati vabaiwa veruzhinji. Vaimbove gurukota rezvehutano muhurumende yemubatanidzwa, zvakare vari munyori anoona nezvehutano muMDC Alliance, Dr Henry Madzorera, vanotsigirana naVaDongo vachiti zvakosha kuti hurumende iite ongororo yekuti mushonga uyu unoshanda zvakadii muZimbabwe. Mutungamiri werimwe remasangano anomirira vanachiremba, reMedical and Dental Private Practitioners Association, Dr Johannes Marisa, vaudza Studio 7 kuti kuongorora mushonga uyu usati watanga kushandiswa kunodzivirira. Asi Amai Mutsvangwa vanoti hurumende ichatevedza hunyanzvi hwesainzi panyaya dzemishonga yekudzivirira Covid-19. VaDongo vanoti kunyange hazvo vasati vave neruzivo hwekuti hurongwa hwekubaya vanhu nhomba yeCovid-19 huchafamba sei kana kutanga rini, havawoni sekuti zvinganetse kubaya vanhu sezvo vagara vachibaya vanhu nhomba dzezvimwe zvirwere. Kunze kwemishonga iri kubva kuChina, Amai Mutsvangwa, vakazivisawo kuti hurumende ine hurongwa kwekutenga mishonga yeCovid-19 kubva kuIndia neRusssia. Amai Mutsvangwa vanoti Zimbabwe ichatumira ndege kuChina kunotora mishonga yenhomba yeCovid-19 kuitira kuti ipinde munyika musi waKukadzi 15, 2021. Nyanzvi munyaya dzehutano dzinoti nhomba dziri kubva kuChina hadzisati dzaitwa ongororo muZimbabwe yekuona kuti inoshanda zvakadii sezvinodiwa nemitemo yenyika mishonga iyi isati yapihwa veruzhinji munyika. Ongororo idzi dzinotora mwedzi yakati kuti dzichiitwa pachikwata chevanhu mishonga iyi isati yapihwa veruzhinji. Asi munyori mubazi rezvekuburitswa kwemashoko, VaNick Mangwana, vanoti zvinhu zvose zviri mugwara. No media source currently available 	https://www.voashona.com/a/chinese-covid-19-vaccines-arrive-in-zimbabwe-february-15-2012/5773261.html
sports	Ndadzoka: Pambeni	  SHASHA yetsiva Peter “The Sniper” Pambeni anoti adzoka mumutambo uyu zvine mutsindo uye anotarisira kuramba achisimukira.   Pambeni nguva pfupi yadarika akahwina bhande reWorld Boxing Organization Africa Lightweight zvichitevera kukunda kwaakaita Albinius “Danny Boy” Felesian wekuNamibia. Muhurukuro neKwayedza svondo rino, Pambeni anoti akambenge arasika apo akasiya mutambo wetsiva mugore ra2008 ndokuenda kunyika yeSouth Africa kunotsvaga raramo.   Muchinda uyu akagara kuSouth Africa kwemakore anodarika matanhatu asi akazodzingwa kunyika iyi zvakaita kuti adzoke muno zvakare ndokunogara kuEpworth uko kwaakakurira. Anoti hupenyu hwakamuomera zvikuru apo aive kuEpworth uye akazosangana nemumwe aimbove maneja wake mumutambo wetsiva uyo akamutsvagira maneti ndokumupa achiti vatange basa rekuredza hove.   Zvisinei, anoti murume akange amupa maneti uyu akabva anyura mumvura ndokufa izvo zvakamuvhundutsa zvikuru ndokubva arega zvokuredza hove izvi. Pambeni anoti akazosangana zvakare naStalin Mau-Mau uyo akataridza chido chekumusimudzira mumutambo wetsiva ndokutanga kumutsigira.    “Ndakamborasika nekuti nekuda kwevanhu vandaimbofamba navo kare vakatadza kundiraira chaizvo izvo zvakazoita kuti ndiramwe mutambo wetsiva ndokumbobva ndikanogara kunyika yeSouth Africa.   “Ndakazodzoka kuSouth Africa ndikasangana neaimbove maneja wangu ndikamuudza kuti ndave kuda kuita zvetsiva zvakare. Asi pane kuti anditengere magirovhosi etsiva, akanditengera maneti ekuti tiende kunoredza hove dzekuti tipote tichitengesa. Asi patakaenda kuroredza hove iye akabva anyura mumvura saka nekutyira hupenyu hwangu ndakabva ndazvisiya,” anodaro Pambeni.   Anoenderera mberi achiti, “Ndakazosangana zvakare naVaMau-Mau ndikavaudza kuti ndoda kudzoka mutsiva, kubva ipapo ndiri kushanda navo uye vari kundibatsira. Iye zvino ndave shasha zvakare saka ndinotenda Mwari.”   Parizvino Pambeni ari kugadzirira kurwa nemumwe mutambi wekuSouth Africa nemusi wa12 Gumiguru muHarare. Mutambo uyu uchange uri wekugadzirira mumwe wekuzorwira kuchengetedza bhande rake munaZvita apo acharwa nemutambi achazozivikanwa.   Mau-Mau anoti anoda kuti Pambeni agorwira kuchengetedza bhande rake munyika muno pamberi pevatsigiri vake. Anoti iye zvino haakwanise kutaura kuti achasangana nani sezvo vachiri pakati pekusainirana makondirakiti ekuti vagorwa.   “Pambeni acharwira kuchengetedza bhande rake muno, izvozvo ndovimbisa. Ndiri kushanda nesimba kuti zviitike uye zvichaitika chete.   “Mwedzi unotevera ari kurwa nemutambi wekuMalawi uye munaZvita orwira bhande rake reWBO Africa Lightweight nemutambi watichazokuzivisai kana tangopedza kunyorerana pasi,” anodaro.   Mau-Mau anoti mamaneja evatambi vetsiva anofanira kurwira kodzero dzavo zvizere.   “Moziva zvatinoona vamwe vatambi vetsiva vachiitwa zvinopisa tsitsi, hazvidi kudaro wena. Mutambi shuwa anga ende kuNamibia nebhazi apa achisvika achirwa? Anokundwa nekuti anosvika akaneta. Mamaneja ngavagone kuchengetedza vatambi vavo uye ngavasatungamidze mari nguva dzese. Vatambi vekune dzimwe nyika kana voda kusimukira vanopa mamaneja vemuno mari voenda ikoko nebhazi mutambi anosvika orohwa, mutambi wekuNamibia osimukira vedu vemuno vachidzikira,” anodaro Mau-Mau.	https://www.kwayedza.co.zw/ndadzoka-pambeni/
business	PTUZ Inoti Hurumende Yasarirwa neMazuva Matatu Chete Kuti Varairidzi Varamwe Mabasa	Rimwe sangano rinomiririra vadzidzisi, reProgressive Teachers Union of Zimbabwe, PTUZ, rayambira hurumende kuti yasarirwa nemazuva matatu chete kuti igadzirise zvichemo zvevarairidzi. Izvi zvinotevera mazuva gumi nemana akapiwa hurumende nevashandi vayo ekuti igadzirise zvinhu, kukundikana kwayo voramwa mabasa. Vashandi vehurumende vari kuda kuti vawedzerwe mari dzemihoro, uye kuti vatambiriswe mihoro yavo nemari dzekuAmerica. Mutungamiriri wesangano iri, Doctor Takavafira Zhou, vanoti hurumende haidi kuteerera zvichemo zvevarairirdzi asi inoda kusvitsa vashandi pakuramwa mabasa, zvinove izvo zvichaitika kutanga musi weMuvhuro svondo rinouya kana vakasawirirana pakupera kwezuva neChishanu svondo chino. Doctor Zhou vanoti varairidzi vakawanda havana kuenda kumabasa kubva svondo rapera sezvo vakasanganawo nekuratidzira kwemazuva matatu kwakashevedzerwa nesangano reZCTU. Vanoti nhengo dzavo dzakanga dzagara dzisingaende kumabasa mazuva ose sezvo dzakasunga kuti dzichange dzichishanda zuva rimwe chete pasvondo kusvika hurumende yagadzirisa zvichemo zvavo. No media source currently available  	https://www.voashona.com/a/zimbabwe-ptuz-government-strike/4753274.html
health	VaBiden Votarisirwa Kutora Mhiko Pasina Ruzhinji neNyaya yeCovid-19	Pane hurongwa hwekuti vakasarudzwa kutungamira nyika yeAmerica VaJoe Biden vachatoreswa mhiko musi wa 20 Ndira gore rinouya vanhu vasina kuungana paWashington Mall muguta reWashington DC sezvinoitwa makore ose nekuda kwekupararira zvakanyanya kwechirwere checoronavirus. Hurongwa uhu hunonzi huchaitwa padandemutande kana kuti Virtual Inauguration. VaBiden vanenge vachitora mhiko semutungamiri wenyika yeAmerica wechimakumi mana nematanhatu. VaBiden nevamwe vanyarikani vashoma shoma nevanhu vashoma vachatora mhiko pamberi pemukova wedare reparamende kana kuti Congress sechigariro vozofamba nemugwagwa, Pennsylvania Avenue, kuenda kumuzinda weWhite House. Gadziriro yehurongwa uhu yatotanga muWashington DC pachiiswa zvivakwa zvakasiyana siyana. Mutungamiri wenyika VaDonald Trump havasati vatenda kuti vakakundwa sarudzo uye vamwe vanoti vacharegedza kuenda panenge pachitoreswa mhiko VaBiden inova tsika inoremekedzwa pakutambidzana masimba muAmerica. VaTrump vari kufungidzirwa kuti vachaita musangano neveruzhinji musi uyu muchinangwa chekuda kutotanga gadziriro yekukwikwidzazve musarudzo dzemuna 2024. Zvichakadaro VaBiden vari kutarisirwa kudoma vaive mukuru wemauto vari pamudyandigere Retired U.S. Army General Lloyd Austin kuti vave munhu mutema wekutanga kuve gurukota rezvekudzivirirwa kwenyika.	https://www.voashona.com/a/vabiden-votarisirwa-kutora-mhiko-pasina-ruzhinji-nenyaya-yecovid-19/5691809.html
business	Vatori veNhau Voyambira Kuti Mitemo Mitsva Iri KUrongwa Isavambunyikidze	Sangano reMedia Alliance of Zimbabwe rinoti rinoda kuti mitemo ine chekuita nezvenhau isambunyikidze vatori venhau kuitira kuti vashande vakasununguka nguva dzose. Mashoko aya anouya apo nyika iine hurongwa hwekuvandudza mitemo inobata kutorwa kwenhau. Pamusangano wayaita nevatori venhau muHarare neChipiri, Media Alliance of Zimbabwe yati kodzero dziri mubumbiro remitemo yenyika dzinofanirwa kuzadziswa. MAZ yati inoshungurudzikana zvikuru nekusungwa, kurohwa pamwe nekuvhiringwa kunoitwa vatapi venhau munyika. Gweta rinoshanda neMedia Institute of Southern Africa – Zimbabwe Chapter, VaKuda Hove, vati basa rekutapa nhau harifanirwe kutorwa semhosva uye vanotarisira kuti mitemo mitsva ine chekuita nezvekufambiswa kwemashoko igadzirise dambudziko iri. Hurumende yaVaEmmerson Mnangagwa inoti ine chido chekubvisa mutemo we Access to Information and Protection of Privacy Act, kuvandudza Broadcasting Services Act nemitemo ine chekuita nezvekushandiswa kwemadandemutande - Cyber Security Laws. Hurumende inoti ichaunza mitemo mitatu mitsva ine chekuita nezvekutapwa kwenhau uye pakatotanga hurukuro. Bazi rinoona nezvekubudiswa kwemashoko, richitsigirwa nezvipangamazano mukunyorwa kwemitemo mubazi rezvemitemo, riri mubishi rekunyorabhiri rekuvandudza mutemo we Information, Broadcasting Services Ammendment Bill pamwe neZimbabwe Media Commission Bill. VaHove vatiwo vari kutarisira kuti hurumende igadzirise zvavakataura pamusoro pemutemo iyi zvinosanganisira kuti vanhu vanoda kutanga terevhizeni kana radio stations, havafanirwi kupiwa mari pachena anonzi madonations. Vatiwo vari kushushikanawo kuti Zimbabwe Media Commission iri kupiwa masimba ekusungisa vanhu vanenge vakanganisa zvine chekuita nenhau. Vachitaurawo vakamirira zvakare MAZ, VaNigel Nyamutumbu, vati kunyange hazvo vachigamuchira zviri kuitwa, uye vari kupindawo mumisangano ine chekuita nekuvandudzwa kwemitemo iyi, vakangomirira kuona kuti hurumende ichazadzikisa here zvainovimbisa. Kunyange hazvo tisina kukwanisa kunzwa kubva kugurukota rezvekubudiswa kwemashoko, Amai Monica Mutsvangwa, makurukota ari kuona nezvekunyorwa kwemitemo iyi akazivisa patwitwer svondo rapera kuti vaive vakaungana kuNyanga nevane chekuita nezvekodzero dzekufambiswa kwemashoko zvakasununguka vachikurukura mitemo iyi. Hurumende inotiwo mitemo iyi inofanirwa kuti ifambirane nezviri mubumbiro remitemo yenyika. Asi MAZ inotiwo kuchine mitemo yakawanda inobata vatori venhau nekufambiswa kwemashoko kwakasununguka inofanirwa kutariswa. Mitemo iyi inosanganisira Official Secrets Act, Censorship and Entertainment Act, Criminal Law Codification and Reform Act pamwe ne Interception of Communications Act. No media source currently available 	https://www.voashona.com/a/zimbabwe-journalists-warn-new-media-laws-should-be-conducive-and-not-criminalize-them/4868721.html
business	Grain Millers Association of Zimbabwe Yoyambira Kukwira kweMutengo weChibage	Sangano reGrain Millers Association of Zimbabwe riri kuyambira kuti mitengo yechibage nehupfu ichakwira zvakanyanya mumazuva mashoma anotevera sezvo pasina kunyatsowirirana pakati pesangano iri nehurumende panyaya yekutenga chibage kunze kwenyika. Sangano iri rinoti harisi kukwanisa kupihwa mvumo negurukota rezvekurima, VaJoseph Made, kuti vatenge chibage kunyika dzakaita seSouth Africa neBrazil. Sangano iri range richitenga chibage kuZambia asi riri kuti riri kukundikana kuti ripinze chibage kubva kuZambia nekuti marori ekutakura chibage ichi mashoma. Sangano iri rinotiwo Zambia yamira kutengesa chibage, asi izvi hazvina kujeka nekuti sangano reMillers Association of Zambia chete ndiro rakapa kurudziro iyi kuhurumende. Asi gurukora rezvekurima munyika iyi, VaGiven Lubinda, vainge vati Zambia ine chibage chakawandisa icho inofanira kutengesa. Hatina kukwanisa kutaura naVaLubinda sezvo vadaira nharembozha yavo vati vange vasiri kunzwa zvakanaka. VaMade havanawo kudaira nhare yavo. Asi gurukota rinoona nezvegwara rehurumende, VaSimon Khaya Moyo, avo vanonzi vakanyorerwa tsamba neGrain Millers Association of Zimbabwe, vati vari pazororo. Vakafanobata chigaro chemutungamiri wenyika, VaPhelekezela Mphoko, havanawo kudaira nharembozha yavo. Sachigaro weGrain Millers Association of Zimbabwe, VaTafadzwa Musarara, vanoti zvinhu hazvina kumira zvakanaka mumatura enyika uye pave kuda kuti hurumende igadzirise zviri kunetsa. Vashorawo VaMade vachiti havasi kuda kutaura navo nezvekugadzirisa dambudziko rekushomeka kwechibage. No media source currently available  	https://www.voashona.com/a/zimbabwe-zvematongerwo-enyika-mada-musarara-zambia/3124602.html
health	Mumwe Mudzimai Osiya Murume neVana Achinochengeta Vabereki Vainge Vabatwa neCovid-19	Mumwe mudzimai akaratidza hushing muHarare apo akasiya vana nemurume achienda kunochengeta vabereki vake vainge vabatwa nechirwere cheCovid-19. Amai Constance Duchess Makoni, vanoti vakanogara kuKuwadzana 6 nevabereki vavo pamwe naambuya vavo, sezvo pakanga pasina munhu aikwanisa kuvachengeta panguva iyo zvinhu zvainge zvisina kumira zvakanaka muzvipatara. Amai Makoni, avo vakamboshanda semutori wenhau, vanoti mushure mekuona kuti vatatu aiva vainge vakabatwa nedzihwa rakasimba vakaronga kuvaendesa kuti vanovhenekwa kana vaine chirwere cheCovid-19, asi baba vavo vakaramba kuita izvi sezvo vaiita sevari nani. Asi vakazobatwa nehurwere zvakasimba. Vanoti vakaedza kuendesa vatatu ava kuzvipatara, asi hapana chipatara chakada kuvatora. Vakayedzawo kutsvaga kutsvaga vakoti vanochengeta varwere vachigara navo pamba pavo, asi pavaingoziva kuti hurwere uhwu hwaiva hweCovid 19 vaibva varamba . Mushure mekushaya vanhu vangabatsira vabereki vavo vanoti vakatora danho guru rokusiya murume wavo nevana kumba vachimocheneta vabereki vavo. Vanoti pavaichengeta vatatu ava, havana kurara kwemazuva matatu aitevedzana, vachiita zvose zvavaiudzwa kuti vape varwere ava, zvaisanganisira kufashaidza mvura yokunatira nezvimwe, uye ivo vachigara kugara vakageza maoko avo nguva dzose, ukuwo vakapfeka mamasiki nguva dzose. Amai Makoni vanoti mbuya vavo, avo vaiva nemakore makumi masere nerimwe ekuberekwa, vakazoshaya mushure memazuva manomwe, chinova chinhu chakavarwadza zvikuru. Vakambove gurukota rezvehutano kwemakore akawanda, Dr David Parirenyatwa, vanoti vanoyemura zvikuru hushingi hwaAmai Makoni vachiti vashoma vanhu vanokwanisa kuzvipira kubatsira varwere veCovid 19. Dr Parirenyatwa vanoti sezvo Covid 19 ichinyanya kubata mapapu, kunatira kunofanirwa kuitwa katatu pazuva kuitira kuti dzihwa rinobva kumhino, risadzike zvokunovhara tsinga dzinofamba nemweya unoenda kumapapu. Mutevedzeri wemukuru anoona nazvematenda asingatapuriranwe mubazi rezvehutano, Dr Justice Mudavanhu, vanoti vari kunyanya kufa pasi rose nechirwere ichi, vanhu vakwegura vane matenda eshuga nezvirwere zvemoyo. Dr Mudavanhu vanoti Covid 19 hairapike uye vakapa muenzaniso wezvinhu zvekutarisira kumunhu anenge abatwa nechirwere cheCovid 19 zvinenge kupisa muviri, chikosoro chakaoma nekutadza kufema zvakanaka. No media source currently available  	https://www.voashona.com/a/mumwe-mudzimai-osiya-murume-bevana-achinochengeta-vabereki-vainge-vabatwa-necovid-19/5742439.html
business	Nhengo dzeARTUZ Dzombokanda Mapadza Pasi kweMazuva Maviri	Sangano revarairidzi vekumaruwa, re Amalgamated Rural Teachers Union of Zimbabwe, ARTUZ, rinoti nhengo dzaro dzinodarika zvikamu makumi manomwe kubva muzana dzatevera kurudziro yaro yekuti dzisaenda kumabasa nhasi nemangwana senzira yekunyunyuta nekusatirimuka kwehurumende panyaya dzemihoro yavo. Mutungamiri wesangano iri, VaObert Masaraure, vanoti varairidzi vakazivisa hurumende kuti vanoda kubhadharwa mihoro yavo nemari yeku America senzira yekuti vafambidzane nemitengo yezvinhu iyo iri kuramba ichingokwira zvisina mukare akamboona. VaMasaraure vanoti varairidzi vatambira mihoro yavo nhasi asi vashamisika kuwana mari dzavo dziri muma RTGS, dzisiri dzemari yekuAmerica. Vanoti nekuderera kwaita mabhondi achienzaniswa nemari yekuAmerica, varairidzi vazhinji vatambira mari inosvika madhora makumi mashanu ichisanganisira mari dzekubatsirikana. VaMasaraure vanotiwo neMuvhuro vanyora gwaro raenda kugurukota rezvemari, VaMthuli Ncube, vachivayeuchidza nezvematambudziko ari kusangana nevarairidzi. Mamwe masangano evarairidzi ari kunyunyutawo zvikuru nekukundikana kwehurumende kubhadhara varairidzi nemari yekuAmerica, achiti achatorawo matanho ekupikisa danho iri. Studio 7 yakundikana kunzwa divi rehurumende panyaya iyi. No media source currently available 	https://www.voashona.com/a/zimbabwe-economy-artuz-masaraure-stayaway/4624116.html
politics	Nyakupomerwa Mhosva yeKupisa Musha weNhengo yeZanu PF Anomiswa Mudare kwaMutare	Imwe nhengo yeMDC Alliance yekuMutasa Central yakasungwa neMugovera, yamiswa neMuvhuro mudare kwaMutare ichipomerwa mhosva yekupisa musha wenhengo yeZanu PF. Asi mutongi wedare ati nyaya iyi ichanzwikwa mangwana. VaOzwell James Chitere vaudzwa nemutongi wedare, VaTendai Mahwe, kuti nyaya yavo ichainzwa mangwana sezvo vange vakabatikana nedzimwe nyaya dzavanga vachifanirwa kutonga. Izvi zvinoreva kuti chikumbiro chaVaChitere chekuti vapihwe mukana wekubvisa mari yechibatiso kuitira kuti vatongwe vachibva kumba, chava kunzwikwa neChipiri. Muchuchisi wedare, VaFletcher Karombe, vati VaChitere vakanzwikwa vachiti vachapisa misha yenhengo dzeZanu PF, mushure mekutaura mashoko aya, musha waAmai Kagweda ndokubva wapiswa svondo rapera. VaChitere vari kumirirwa nemagweta anosanganisira VaRangarirai Mubata, VaBlessing Nyamaropa naAmai Peggy Tavagadza. VaMubata vati kunyange vasiri kufara nekuramba kwaVaChitere vari muhusungwa, vanotarisira kuti mangwana nyaya iyi ichapedzwa sekuvimbisa kwaitwa naVaMahwe. Vakasarudzwa zvakare kumirira Mutasa Central mudare reparamende, VaTrevor Saruwaka, vati havafari nekuona nhengo yavo ichiramba ingori muhusungwa. Papinda nyaya iyi mudare nhasi pamuzinda wedare ramejasitiriti pange pazere nhengo dzeMDC Alliance nedzeZanu PF, pamwe nevaongorori vesarudzo veEuropean Union, America nemamwe masangano akasiyana siyana. No media source currently available 	https://www.voashona.com/a/zimbabwe-activist-accused-of-arson-appears-in-mutare-courts/4516046.html
politics	ZEC Yotanga Kunyoresa Vanhu Kuti Vavhote Ichienda Pedyo neMisha Yavo	Sangano rinoona nezvesarudzo munyika reZimbabwe Electoral Commission ratanga chirongwa chekunyoresa vavhoti munharaunda dzavagere. Ongororo yakaitwa neStudio 7 inoratidza kuti vanhu vashoma ndivo vange vachinyoresa kuvhota. Pakashanyirwa imwe yenzvimbo dziri kunyoresa vavhoti neStudio 7 paTown House muHarare kwemaawa maviri hakuna akanyoresa kuvhota uye munhu mumwe akuya akanga achida kutarisa kuti zita rakerange richiri mugwaro revavhoti. Mumwe wevechidiki akanyoresa kuvhota akangoda kuzivikanwa nekuti Rumbidzai ati zvamuitira nyore chose kunyoresa sezvo awana pasina vanhu. VaTawanda Magunje vakatiwo vaenda kunonyoresa kumusha weHighfield mushure mekunge vapihwa dzidziso nebato ravo reZanu PF. Mumwe anorarama nekutengesa zvinhu mumigwagwa asina kuda kudomwa nezita akatiwo haana chaange arikuziva nezvenyaya yechirongwa cheZEC chekufamba kunzvimbo dzinowanda vanhu vachinyoresa vavhoti. ZEC iri kuita chirongwa chekunyoresa kuvhota ichi nyika yese kusvika musi wa28 Kukadzi. Harare nemusi weChipiri yainge iine nzvimbo dzekunyoresa makumi matatu neimwe. Amai Fiona Kurima vanove mukuru weZEC mudunhu reHarare vakaudza Studio 7 kuti kunyangwe hazvo vange vasina huwandu hwevakanyoresa, pazuva rekutanga kazhinni, vashoma ndivo vanoenda kunonyoresa. Vakatiwo ZEC yakatanga kudzidzisa vanhu nezvekuuya kwechirongwa ichi muHarare nemusi wa30 Ndira. Vakatiwo chirongwa ichi ndechekungonyoresa kuvhota pamwe neavo vanoda kuchinja kwekuvhotera uye havasi kubatsira vanoda kutarisa mazita avo kuti arimo here mugwaro revavhoti. Vatiwo veZEC vachange vachifamba nzvimbo dzakasiya siyana pamazuva akatarwa aya. Hatina kukwanisa kubata mutauriri weZEC Amai Leticia Kazembe kuti tinzwe huwandu hwevanyoresa kuvhota muzuva rekutanga. Asi ZEC inoti vari kunyoresa ava havakwanisi kuvhota musarudzo dzemaby-elections muna Kurume asi vanokwanisa kuvhita muna 2023. No media source currently available 	https://www.voashona.com/a/zec-yotanga-kunyoresa-vanhu-kuti-vavhote-ichienda-pedyo-nemisha-yavo/6422320.html
business	VaMavima Vanoti Hapana Dambudziko paNyaya yeMari Dziri Kutambiriswa Vashandi veHurumende	Gurukota rezvevashandi, Muzvinafundo Paul Mavima, varamba kuti pane dambudziko remari dzemihoro dziri kutambiriswa vashandi vachiti hurumende yaita zvose zvainokwanisa kuti vatambire mari dziri nani. VaMavima vashora zvikuru rimwe sangano revarairidzi reAmalgamated Rural Teachers Union of Zimbabwe, kana kuti ARTUZ, vachiti riri kushandidswa sembato nevekunze kuda kukonzera kusagadzikana vashandi vakawanda vehurumende vari kuchema chema kuti mari dzavari kutambira hadzisi kukwana uye vamwe vatotanga kuramwa mabasa. VaMavima vati varairidzi vachangotanga basa vari kutambiriswa mari inosvika pazviuru makumi matatu kana kuti 30 000 RTGS. Sangano reConsumer Council of Zimbabwe rinoti mhuri yevanhu vatanhatu yave kuda mari inosvika zviru zvina nechimwe zvine mazana maviri nemakumi matatu nemashanu kana kuti RTGS’s 41, 235 pamwedzi kuti ikwanise kurarama zvakanaka. Asi vachipindura mashoko aVaMavima, munyori mukuru musangano reARTUZ, VaRobson Chere, varamba kuti vari kushandiswa nevekunze vachiti iyi hurumende ndiyo iri kushandiswa neInternational Monetary Fund kudzvinyirira vashandi. Vati mari iri kupihwa varairidzi haikwane zvachose. 	https://www.voashona.com/a/vamavima-vanoti-hapana-dambudziko-panyaya-yemari-dziri-kutambiriswa-vashandi-vehurumende/6217022.html
politics	Zimbabwe Inocherechedza Zuva reMagamba VaMugabe Vachishora Vanopikisa	Zimbabwe yakacherechedza zuva remagamba nemusi weMuvhuro mutungamiriri wenyika,VaRobert Mugabe vachishora zvakaitwa nemasoja zvekurova mapurisa nguva pfupi yapfuura vachiti izvi zvinokanganisa mabasa ekuchengetedza nyika. Vachitaura pamarinda eHeroes Acre, VaMugabe vakati vakataura nevakuru-vakuru vemasoja vakavaudza kuti izvi hazvifaniri kuitika zvakare. VaMugabe vatiwo vanoda runyararo sezvo nyika yatarisana nesarudzo dzegore rinouya. Mukuru webato re Multi Racial Christian Democracts, VaMathias Guchutu, vaudza Studio 7 kuti mashoko aVaMugabe akanaka chose sezvo nyika ichifanira kuva nerunyararo. VaMugabe vakashorawo vamwe varimi vechitema avo vati vave kushanda nevamwe varimi vechichena avo vakambenge vatiza munyika. Mutungamiri wenyika akashorawo vamwe vanhu vemuZimbabwe avo vati vanotsigira zvirango zvehupfumi zvakatemerwa Zimbabwe nenyika dzakaita seBritain. Vakaenderera mberi vachitiwo hazvigoni kuti nhengo dzebato rinopikisa dziradzikwe panzvimbo inovigwa magamba yeHeroes Acre. Mumwe mugari wemuHarare, VaJonstone Chirwai vaudza Studio 7 kuti zuva remagamba rakakosha chose uye vanhu vemuZimbabwe vano remekedza magamba kunyange hazvo vasiri kufara nemaitiro emamwe magamba akaita semutungamiriri wenyika VaMugabe. Vatiwo zuva remagamba izuva ravanonyanyorangarira magamba aya asina kudzoka kubva huhondo. Mukuru webato rinopikisa reFreezim Congress, VaJoseph Busha vati zuva remagamba rakakosha chose uye magamba ose anofanira kuchengetedzwa nehurumende. Mumashoko avo pazuva remagamba, mutungamiriri webato guru rinopikisa reMovement for Democractic Change, VaMorgan Tsvangirai, vati zuva riri rakakosha chose uyewo zvinofadza kuti vakarwa muhondo yerusununguko vave kuonawo kuti vakarwira munhu mumwe chete nemhuri yake. Vakaendera mberi vachiti magamba akarwisa hurumende yehudzvanyiriri yeRhodesia asi hapana kana mutsauko uripo pakati payo nehurumende yaVaMugabe. VaTsvangirai vati vanhu vese vanofanira kunyoresa kuti vavhote musarudzo dzegore rinouya kuitira kuti vachengetedze rusununguko rwavo. Vatiwo vechidiki havafanire kubatwa kumeso naVaMugabe pamisangano yavari kuita mumatunhu akasiyana siyana, vachiti vechidiki ava vanofanira kuziva kuti remangwana renyika riri mumaoko mavo. No media source currently available  	https://www.voashona.com/a/3985251.html
politics	Zvizvarwa zveZimbabwe Zviri KuBritain Zvoronga Kuratidzira Kwakasimba	Zvizvarwa zveZimbabwe zviri kuBritain zvine hurongwa hwekuungana zvichiratidzira mukupera kwesvondo pasi pehurongwa huri kutungamirwa nesangano rinorwira hutongo hwejekerere, reFree Zimbabwe Advocacy Group. Sachigaro wesangano iri, VaJoshua Chigwangwa vanoti vatora danho iri senzira yekupa mukana kuvana veZimbabwe wekuti vazivise pasi rose nezve mamiriro akaita zvinhu munyika munyaya dzezvematongerwo enyika pamwe nemamiriro azvehupfumi. Hurongwa uhwu, uhwo hwuri kuitwa pasi pezita rekuti #zimbabweriseupuktour2016, hwakaonawo sangano iri richikoka varwiri vekodzero vanoti Vasten Zvorwadza, Doctor Patson Dzamara, Muzvare Linda Masarira pamwe nePastor Evan Mawarire ve#thisflag. VaqChigwangwa vanoti hurongwa hwavo hwaifanirwa kutanga neMuvhuro wesvondo rino, asi vakasangana nematambudziko akaita kuti hunonoke, akaita sekunonoka kugadziriswa kwemagwaro ekufambisa aPastor Mawarire pamwe neDoctor Dzamara, asi iye zvino zvinhu zvave kufamba zvakanaka. Vanoti pane hurongwa hwekuti Pastor Mawarire vanotaurawo pamisangano yavakakokwa nemasangano anosanganisira Chatham House pamwe neparamende yeBritain. No media source currently available 	https://www.voashona.com/a/zimbabwe-politics-uk-mawarire-chigwangwa/3558168.html
business	EU Yobatsiea Vechidiki neMamiriyoni Mashanu eMadhora	Sangano reEuropean Union neChishanu razivisa kuti richashandisa mari inodarika mamiriyoni mashanu emadhora mumabasa ekusimudzira vechidiki pamwe nekuvapa mukana wekupinda muzvirongwa zvebudiriro munyika. Mugwaro raburitswa nemuzinda wesangano iri muHarare neChishanu, European Union yati mari iyi ichapihwa kumasangano anoshanda akazvimirira, makanzuru pamwe nemakambani akazvimirira kuti ashande nevechidiki kuvapa mukana wekuti vaite mabasa ebudiriro kuti vazvisimudzire mukurarama kwavo. EU inoti panofanira kuve nemikana yakaenzana uye vechidiki vanofanira kupihwa mukana wekushandisa zviwanikwa, kuwaniswa mabasa nemikana yekutangawo mabhizimisi avo. Mukuru weChitungwiza Residents Trust, VaMarvelous Khumalo, vaudza Studio7 kuti zvinofadza kuti apo zvinhu zviri kuramba zvichioma munyika, pane dzimwe nyika dziri kurangarira vechidiki munyika. Mukuru wesanganio reYouth Forum, VaWellington Zindove, vanoti zvinotendwa kuti sangano reEU rinoramba richibatsira vechidiki munyika umo mune kutambura kukuru. Mukuru wesangano rePlatform for Youth Development, VaClaris Madhuku, vanoti rubatsiro rweEU rwakanaka chose sezvo rune chinangwa chekubatsira vechidiki avo vakasarira zvikuru muzvirongwa zvebudiriro. Sangano reEU rinoti donzvo guru raro kubatsira kupedza hurombo muZimbabwe uye kuti vanhu vagare zvakanaka, pasina mhirizhonga kana hudzvanyiriri. Kunze kwerubatsiro kune vechidiki, EU inotsigirawo Zimbabwe nekutenga chikafu, mabasa ekuwanisa vanhu mvura yakachena nezvimwe zvakawanda. No media source currently available 	https://www.voashona.com/a/zimbabwe-eu-gives-aid-to-zim-youths/3830286.html
health	Vechidiki Vochenesa Guta Ravo reChinhoyi	Vechidiki vedzisvondo vari kubatana nekanzuru yeChinhoyi mukuchenesa guta ravo pamwe nenzvimbo dzinogara veruzhinji kuitira kuti vadzivirire zvirwere zvinobatwa nekuda kwemvura yakasviba. Vechidiki ava vanosvika makumi mashanu, vachibva kumasangano akasiyana siyana, vakafamba vachinhonga marara pamwe nekubvisa tsvina munofamba nemvura kuti isajenge kana kuyeredza tsvina ichienda munzvimbo munotorwa mvura yekunwa nevamwe vanhu izvo zvinozokonzeresa kuti varware. Mumwe wechidiki, Memory Godzwa, anonamata neApostolic Faith Mission, AFM, anoti apinda muchirongwa chekuchenesa nharaunda kuti adzivirire zvirwere muvanhu pamwe nekufa kwezvipuka zvinogara mumvura kana mvura yakasviba. Mumwe wechidiki, Jonathan Manyere, uyo anonamata nechechi yeFaith Ministry mumusha unogara veruzhinji weChikonohono, anoti kuchenesa nharaunda kwevechidiki vedzichechi dzakasiyana vari pamwechete zvinosimbaradza humwe pakati pemachechi. Mukuru wechirongwa chekuchenesa nharaunda, VaVisitor Munangi, vanoti vakaona kuti zvirwere zvinokonzerwa nekunaya kwemvura zvinowanda nekunaya kwemvura. Mumwe wevakuru vemubatanidzwa wemachechi, Rev Andrew Chikomo, vanoti danho rakatora machechi rinoratidza pachena kuti machechi havatarise pane zvemweya chete, asi kuti vane hany'a nehutano hwenhengo dzavo. VaMunangi vanoti chirongwa chekuchenesa nharaunda mutoro wevanhu vose nekudaro vachakoka vemamwe masangano asiri emachechi pamwe nevana vechikoro kuti vadyare pfungwa yekuita hany'a nekusviba kwenharaunda. VaChikomo vanoti vachatanga kuisa pekurasira marara munzvimbo dzakawanda kuti munhu asafambe akabata marara kwenguva yakareba asati asvika pane bhini. No media source currently available  	https://www.voashona.com/a/zimbabwe-youths-embark-on-clean-up-campaign/4157234.html
sports	Mertesacker odemberera Wenger	anoti Arsene Wenger achiri nesimba rekuramba achirairidza nhabvu kana akabva kuArsenal pachapera mwaka uno.   Wenger achabva kuEmirates Stadium pachapera mwaka uno izvo zvaakataura svondo radarika achiti achabva kuchikwata ichi chaakarairidza kwemakore 22.   Vanhu vari kuda kuona kuti shasha iyi ichasendeka here kurairidza nhabvu kana kuti achatsvaga chimwe chikwata chekutungamirira.   Svondo radarika, Wenger akataura kuti acharamba achiita mabasa akasiyana mumutambo wenhabvu.   Wenger akataura chikwata chake chichangobva kukunda West Ham 4-1 achiti haana kuneta.   Kaputeni wechikwata chake – Per Mertesacker – anoti anofunga kuti chizvarwa chekuFrance ichi chichiri nezvakawanda zvekuita munhabvu abva kuArsenal.   “Takashamisika ndicho chekutanga, tingangobaikana ndicho chokwadi,” Mertesacker akadaro achitaura nezvemashoko akabva kuna Wenger svondo radarika ekuti achasiya kurairidza Arsenal.   “Unotozviona kuti achiri nezvakawanda maari uye simba rekuti anogona kuramba achirairidza chikwata ichi chiende mberi kana kune zvimwe zvikwata.” – SportsMail Football	https://www.kwayedza.co.zw/mertesacker-odemberera-wenger/
politics	VaJob Sikhala Votanga Kutongwa Muna Ndira Gore Rinouya	Mutevedzeri wasachigaro veMDC inotungamirwa naVaNelson Chamisa, VaJob Sikhala, vaudzwa nedare redzimhosva kuMasvingo kuti nyaya yavari kupomerwa inofanirwa kuenda kunotongwa nedare repamusoro, sezvo vari kupomerwa mhosva huru ine chekuita nekuda kubvisa hurumende zvisiri pamutemo. VaSikhala vakasungwa muna Chikunguru vachipomerwa mhosva yekutaura mashoko anonzi nehurumende aive akanangana nekuda kubvisa hurumende zvisiri pamutemo. Munyori anoona nezvemitemo muMDC, VaInnocent Gonese, vanoti havana kufara nedanho iri sezvo zvose zviri kuitwa zviriine chinangwa chekushungurudza VaSikhala, avo vanove nhengo inomirira Zengeza West mudare reNational Assembly. VaGonese vanoti vachaenda kudare iri panotanga kunzwikwa nyaya yaVaSikhala vachivatsigira sezvo VaSikhala vasina mhosva yavakapara. No media source currently available 	https://www.voashona.com/a/opposition-lawmarker-job-sikhala-trial-set-for-january/5149284.html
health	Vanhu Vakawanda Vofa Munjodzi dzeMumigwagwa	Mutauriri wemapurisa, Chief Supritendent Paul Nyathi, vanoti vanhu makumi mana nevasere vashaya kubva musi wa 15 Zvita kusvika pari zvino munjodzi dzemumigwagwa. Masvingo ndiyo inonzi ine vanhu vakawandisa vashaya munjodzi dzemumugwagwa vanove gumi nevana. Kune vamwe vanonzi vashaya vakawanda kuMatabeleland South neMidilands. Mapurisa anoti pane njodzi mazana manomwe negumi nemasere dzitika pari zvino zvichienzaniswa nemazana mashanu nemakumi mapfumbamwe nemapfumbamwe. Vanhu vakuwara gore rino vanosvika mazana mashanu zvichienzaniswa nemazana maviri nemakumi matanhatu nevana gore rapera. Mapurisa anoti kusatyaira zvakanaka ndiko kwopa kuti njodzi dzirambe dzichiwanda.	https://www.voashona.com/a/2572545.html
business	Harare Agriculture Show Yotanga	Kuratidzirwa kwezvirimwa, mabhizimisi nemamwe mabasa paHarare Agricultural Show kwakatanga nemusi weMuvhuro muHarare vanoronga showa vachikurudzira veruzhinji kupinda muchiitiko ichi kuti vawane mikana yekutanga mabhizimisi pamwe nekusimudzira mabasa ekurima. Sachigaro veZimbabwe Agricultural Society, varongi veHarare Agricultural Show, VaIvan Craig, vakaudza Studio 7 kuti huwandu hwevari kuratidza zvirimwa, mabhizimisi nemabasa hwakakwira nezvikamu gumi nezviviri kubva muzana gore rino uye vanotarisira kuti show yegore rino ichanikidza kudarika gore rapfuura. Vakurudzira veruzhinji kuti vaende kuHarare Agricultural Show uko vati kunodzidzwa zvakawanda pane nekutandara. VaCraig vaudza Studio 7 kuti vanofara chose kuti varimi vakaunza zvipfuwo nembeu dzemhando yepamusoro gore rino. Vatiwo kunze kwekudzidza zvekurima nemabhizimisi, kuchange kuine mafaro nevaimbi vakawanda pamwe nekutandadzwa nevamauto, mapurisa nezvikwata zvakasiyana siyana. Mukutandara imomo veBuy Zimbabwe avo vanokurudzira kugadzirwa nekutengeswa kwezvinhu munyika vanoti vachange vachishambadzawo zvinhu zvinogadzirwa muno. Mukuru weBuy Zimbabwe Zimbabwe, VaMunyaradzi Hwengwere, vaudza Studio 7 kuti gore rino vachange vachisanganisa mafaro nekupemberera hunyanzvi hwevana vemuZimbabwe. Imwe kambani iri kuratidzira gore rino IFlying Leopard Limited limited iyo inogadzira midziyo inorerutsira vanhu kutakura zvinhu yakaita semabhara anodhonzwa nemabhasikoro. VaDuncan Nyathi vanoti midziyo yavanogadzira inokwanisawo kushandiswa nevanhu vanoita mabhizimisi echidiki vakaita sevanotengesa mumigwagwa. Show yegore rino iyo iri kuitwa pasi pedingindira rekuti Field to Industry: Produce. Connect Develop ichavhurwa zviri pamutemo nemutungamiriri wenyika, VaEmmerson Mnangagwa nemusi weChishanu. Varimi nevamabhizimisi vanotarisirwa kubuda nemibairo inosvika zana rezviuru zviuru zvemadhora gore rino. Gore rapfuura vanhu zviuru mazana maviri (200 000) vakapinda muHarare Agricultural Show uye gore rino panotarisirwa kuti pachapinda vanhu zviuru mazana maviri nemakumi mashanu. (250 000).  	https://www.voashona.com/a/harare-agriculture-show-yotanga/4546399.html
sports	Zifa yokumbira FIFA	  AKAFANOBATA chigaro chemutungamiri wesangano reZimbabwe Football Association (Zifa), Gift Banda, anoti vakanyorera kuFIFA vachikumbira kuti Zimbabwe idzorwe mumhuri yenhabvu yepasi rose zvichitevera zvirango zvayakatemerwa izvo zvakaona ichiburitswa mumutambo weAfrica Cup of Nations.   Svondo radarika, sangano reSports and Recreation Commission (SRC) rakazivisa kuti Banda ndiye akafanobata chigaro chemukuru weZifa zvichitevera kumiswa basa kwakaitwa Felton Kamambo achipomerwa mhosva yekuti aive asiri kuita basa rake nemazvo.   Kamambo akamiswa basa pamwe chete neaive mutevedzeri wake, Philemon Machana naBrighton Malandure uyo aive nhengo yebhodhi raaitungamirira.   Muhurukuro neKwayedza, Banda anoti yakwana nguva yekugadzirisa nhabvu yemuZimbabwe kuti ichisimukira igove nechiremerera chakanaka.   Zvichitevera kugadzwa kwaakaitwa pachigaro chinopisa ichi, Banda anoti bhodhi rake rakatonyorera kuFIFA richikumbira kuti zvirango zvakatemerwa Zimbabwe zvibviswe.   “Takanyorera kuFIFA svondo radarika neChishanu tichivazivisa patasvika panyaya dzenhabvu dzemuno uye tichikumbira kuti zvirango zvavakaisa zvibviswe. Kutaura kuno takamirira kunzwa kubva kuFIFA asi tinoziva kuti tiri kutarisira kugamuchira mashoko anofadza kubva kwavari.   “Hakuna nyika inopihwa zvirango neFIFA zvoramba zviripo zvachose, zvinotobva chete. Saka isu tinovimba kuti muhurukuro dzatiri kuita neFIFA tichasvika apo patichawirirana kuti zvirango zvatakatemerwa zvigobviswa,” anodaro.   Mumwedzi yadarika, vatambi vemaWarriors vakaita saKhama Billiat naKnowledge Musona vakasendeka shangu dzavo dzekutambira chikwata chenyika ichi kuchiti vamwe vanotambira kuEngland vakadai saTendayi Darikwa vange vave kutsvaga zvikonzero zvakasiyana zvekusauya kuzotamba nekuda kwezvinyunyuto zvakare.   Banda anoti anozviziva kuti vatambi vazhinji vane zvinyunyuto nekudaro bhodhi rake richaona kuti ragara pasi nevatambi vose vonzwa zvichemo zvavo pamwe nekuzama kuzvigadzirisa.   “Tiri kutanga patsva kugadzirisa zvinhu zvose zvine chekuita nenhabvu yemuno muZimbabwe.   Chimwe chinhu chikuru chatinoda kuita kugara pasi nevatambi vedu vose vemuno nevekuEurope tonzwa zvinyunyuto zvavo isu toshanda kuzvigadzirisa.   “Vatambi vedu vane chitsama vanotambira nhabvu yavo kunze kwenyika vange vave kusada kuuya nekuda kwezvinyunyuto zvakawanda. Saka tiri kuzvigadzirisa zvose, tozofamba pamwe chete tichifara,” anodaro.   Banda anoti rimwe basa guru riripo pari zvino kuona kuti nhandare dzinotambirwa nhabvu dzagadziriswa dzisvike padanho rinotarisirwa neFIFA neCAF.   “Ino ndiyo nguva yekuti tigadzirise zvinhu zvose tivake patsva nhabvu yedu muno. Dai takanzi titambe mitambo yekurwira kuenda kuAFCON shuwa zvaibuda here tichinotambira kune dzimwe nyika dzakaita seZambia, Mozambique neSouth Africa?   “Zvange zvisingambobude, isu tiri kuda kuti mitambo yedu inge ichitambirwa muno. Saka nguva ino ndiyo yekugadzirisa zvose zvange zvakakanganisika zvigotibatsira kuti nhabvu yedu painodzorwa zvinhu zvose zvinge zvakarongeka.   “Vanhu pavanotaura nezvezvikwata zvenyika, vanongofunga maWarriors chete asi tine zvemaUnder-15, 17, 21, 23 nezvimwe zvemazera akasiyana. Saka toda kuti kwese kubva kune vechidiki kunge kwakarongeka,” anodaro Banda.	https://www.kwayedza.co.zw/zifa-yokumbira-fifa/
health	Vana veChikoro Mazana Matatanhatu neMakumi Mashanu neVasere (658) Vobatwa neChirwere cheCovid-19 Kubva Zvavhurwa Zvikoro	Vana vechikoro mazana matanhatu nemakumi mashanu nevasere vabatwa nechirwere cheCovid-19 mumazuva mapfumbamwe adarika chete. Nemusi weChitatu pavanhu pavanhu mazana matanhatu nevapfumbamwe vakabatwa nechirwere ichi, zana nemakumi manomwe nevashanu vacho vana vechikoro. Izvi zvasiya vabatwa nechirwere ichi kubva zvachatanga kupararira vavezviuru mazana maviri zvine makumi matatu nemana nemazana mashanu nemakumi masere nevapfumbamwe kana kuti 234 589. Bazi rezvehutano rinoti nezuro hakuna munhu akafa zvichireva kuti vanhu vafa nechirwere ichi kubva zvachatanga kupararira muna 2020 vachiri zviuru zvishanu nemazana matatu nemakumi masere nevasere.	https://www.voashona.com/a/6457513.html
politics	Hurumende Yoshorerwa Chinono paKuvandudza Mitemo Yakaita sePOSA neAIPPA	Nyika dzakawanda dzakabudirira dziri kuratidza pachena kuti hadzisi kufara nekukundikana kwehurumende yeZimbabwe kuvandudza mitemo inonzi iri kutyora kodzero dzevanhu uye yezvekudyidzana munyaya dzekutengeserana. Mumiriri weAmerica muZimbabwe, VaBrian Nichols, vanyora padandemutande ravo reTwitter nhasi kuti pavanhu mamiriyoni gumi nematanhatu vari muZimbabwe, vanhu zana nemakumi mana chete ndivo vakatongerwa zvirango uye America ichabvisa zvirango zvakatemerwa vatungamiri venyika chete kuburikidza nemutemo weZIDERA ndokunge vaunza hutongo hwejekerere. Kushorwa uku kwapa kuti hurumende iite chipatapata kutumira makurukota ayo kuti aite misangano nevamiriri vedzimwe nyika vachitaura nezvemitemo yavanoti vari kuvandudza kusanganisa yakaita sePOSA neAIPPA. Nezuro gurukota rezvekudyidzana nedzimwe nyika, VaSibusiso Moyo, vakasangana nevamiriri veBritain neCanada kumahofisi avo eMunhumutapa. Gurukota rezvemitemo, VaZiyambi Ziyambi, vaudzawo Studio7 kuti vari kusangana nevamwe vamiriri vedzimwe nyika ava vachivaudza nezvavari kuita panyaya yekuvandudza mitemo. Vanoti vakatosangana nevamiriri kubva kunyika gumi dzakabudirira. No media source currently available Mutauriri wedare reparamende, VaJacob Mudenda, vari kuitawo zvimwe chetezvo. Asi vanopikisa nemasangano anoongorora zvemitemo akaita seVeritas vanoti hurumende iri kungobata vekunze kumeso nekuti hakuna zvakawanda zvairi kuvandudza. Mumwe wevatevedzeri vemutungamiri weMDC, VaTendai Biti, vanoti hurumende haina zvairi kuita kuvandudza zvinhu uye vachapikisa mabhiri ose achaunzwa kudare reparamende nekuti anopa hurumende mukana wekuramba ichimbunyikdza vanhu. No media source currently available  	https://www.voashona.com/a/hurumende-yoshorwa-nekunonoka-kuvandudza-mitemo-yakaita-seposa-neaippa/4940545.html
business	ZCTU Yotyira Kuti Vashandi Vachagumurwa kuCBZ Vachanonga Svosve neMuromo	Sangano revashandi reZimbabwe Congress of Trade Unions kana kuti ZCTU rinoti kusamira zvakanaka kwemitemo yevashandi kwave kupa kuti vashandi vakaita sevave kudzingwa mabasa kuCBZ vamanikidzwe kuenda pamudyandigere vasina chavainacho. CBZ inoti iri kumisa vanhu mabasa nekuda kwechirwere cheCovid-19 uye yave kushandisa michina yakawanda. Mutsamba kuvashandi, mukuru webhanga reCBZ, VaBlessing Mudavanhu, vakati kutanga nezuro kusvika musi wa 18 Chibabvu vashandi vaizozvipira kuenda pamudyandigere asi vakakundikana vaizotanga kumanikidzwa kusiya basa muna Chikumi. Vanoti izvi zviri kuitwa nekuda kwekuoma kwezvinhu zvakonzerwa nechirwere cheCovid-19 uye kushandiswawo kwemichina yechizvino zvino. Mutungamiri weZCTU, VaPeter Mutasa, vanoti zvinhu hazvina kumira zvakanaka mumabhanga uye vashandi vari panyanga dzamushore sezvo vachipihwa mari shoma mushure mekumanikidzwa kusiya basa. Vanoti mutemo unofanira kuvandudzwa kuti vashandi vawane chouviri. Mutevedzeri wemunyori mukuru musangano reZimbabwe Banks and Allied Workers’ Union, VaShepard Ngandu, vatiwo havakwanise kumirira vashandi kana vazvipira voga kusiya basa asi kana vatanga kumanikidzwa vanopindira. Hatina kukwanisa kubata mutungamiri wesangano revemabhanga reBankers’ Association of Zimbabwe, VaRalph Watungwa, sezvo nhare yavo yange isiri kudairwa. Asi vakatomboyambira kuvatori venhau kuti nekuda kwemichina vashandi vacharasikirwa nemabasa. Gukota rezvevashandi, Muzvinafundo Paul Mavima, vaudza Studio7 kuti vachaita musangano nevebazi ravo kuti vazeye zviri kutaurwa nevashandi panyaya yemudyandigere. Nyanzvi munyaya dzezvehupfumi vachishanda nesangano reLabour and Economic Development Research Institute of Zimbabwe, Doctor Godfrey Kanyenze, vati panoda mubatira pamwe chuma chemuzukuru vachiti hurumende munguva ino yeCovid-19 inofanira kugara pasi nevashandi nevashandirwi yoona kuti nyika ingabude sei mukanwa mamupere. Vanoongorora nyaya dzezvehupfumi, VaMasimba Kuchera, vati kumiswa kwebasa kwevashandi hakusi kuvashandisa nekuti hupfumi hwenyika hauna kumira zvakanaka zviri kukonzerwa nekusagadzikana munyaya dzezvematongerwo enyika. Nyanzvi munyaya dzezvemabhanga, uye vari nhengo yeZanu PF, VaGilbert Muponda, vati zvakakosha kuti vashandi vazvisimudzire panyaya yedzidzo yehumhizha nehumhetura sezvo michina yechizvino zvino yave kushandiswa nemabhanga inoda vashandi vashoma. Asi vakuru vanoti havo panomera muswe panonyerekedza nekuti bhanga iri range ravhara mamwe mapazi muHarare anoti Samora Machel, Cripps Road, Highfield, Msasa, Sapphire House uye Belmont kuBulawayo. Mamwe akavharwa anosanganisira, Gutu, Checheche, Gwanda, Nembudziya, Chegutu ne Nyanga. Bhanga iri range richikurudzira vanhu kuti vashandise nharembozha nemasaisai eInternet pazvirongwa zvaro zvinoti CBZ G-Touch, Internet Banking uye kushandisa makadhi. No media source currently available   	https://www.voashona.com/a/zctu-yotyira-kuti-vashandi-vogumurwa-kubhanga-recbz-vachanonanga-svosve-nemuromo/5868908.html
business	Mabhanga Otambira Minda seChibatiso	Mabhanga emunyika akazivisa neChishanu chapfuura kuti ave kuzotambira sechibatiso chekuti murimi akwerete mari zvibvumirano zvekushandisa minda zvemakore makumi mapfumambwe nemapfumbamwe zvakapiwa kuvarimi vakagariswa patsva nehurumende. Bepanhau reHerald rinoti danho remabhanga iri rakaziviswa svondo rapera nemutungamiri wesangano rinomirira mabhanga emunyika, weBankers Association of Zimbabwe, Doctor Charity Jinya, pavaipindura mubvunzo wainge wabvunzwa negurukota rezvemari, VaPatrick Chinamasa, wekuti sei mabhanga achiramba kutambira zvibvumirano izvi, kana kuti ma lease. Kare mabhanga airamba kutambira zvibvumirano izvi sechibatiso achiti hapana chinotsinhira kuti anozopiwa mari dzawo kana murimi akakundikana kubhadhara chikwereti ichi sezvo minda iri yehurumende. Mutungamiri wesangano revarimi reZimbabwe Commercial Farmers Union, VaWonder Chabikwa, vanoti varimi vanotambira nemufaro shanduko iyi, sezvo zvikwanisiro ranga ragara riri iro dambudziko guru riri kuvatadzisa kushandisa minda zvine pundutso. No media source currently available 	https://www.voashona.com/a/zimbabwe-economy-99-year-leases-chabikwa/4160435.html
business	VaMugabe Votaura kuMusangano weUnited Nations nezveMinda neKuvandudza IMF	Mutungamiri wenyika VaRobert Mugabe nemusi weChishanu vakataura pamusangano weUnited Nations wechishanu muchikamu chechimakumi manomwe kana kuti 5th Plenary meeting, 70th Session, Sustainable Development Summit 2015. VaMugabe vakaudza musangano uyu kuti muZimbabwe hurumende yavo yakapa vanhu minda kuri kuyedza kuvaburitsa munhamo. VaMugabe vakati izvi vakazviita kunyangwe hazvo paine vamwe vaishora chirongwa ichi zvikuru kubva kunyika dzakabudirira. VaMugabe vakati chirongwa chekugovera minda patsva change chabatsira vanhu vakawanda. VaMugabe vakakurudzira nyika dzose dzepasi rino kuti dzibatane kuti dzikwanise kuzadzikisa zviga zveUnited Nations zvekubatsira varombo. VaMugabe vakatiwo mabhanga akaita sereInternational Moneteray Fund neWorld Bank anofanira kuvandudzwa mashandiro avo. VaMugabe vanoti izvi zvingadai zvakaitwa kare kare. Vanoti kuita izvi kunobatsira kubatsira nyika dzevarombo. No media source currently available Zvichakadaro gweta rinorwira kodzero dzevanhu riri kumusangano uyu Amai Nyaradzayi Gumbonzvanda vakakurudzira vatungamiri venyika dzepasi rino kuti vaendese mari yakawanda kuzvirongwa zvekubatsira vanhu kwete mukurwisana. No media source currently available 	https://www.voashona.com/a/zimbabwe-politics/2979650.html
business	Zambuko reKazungula Rozeyiwa neZvaro	Nyanzvi munyaya dzezvehupfumi dziri kupesana pfungwa panyaya yekuti Zimbabwe inowana chouviri here pazambuko reKazungula kana kuti kwete. Zambuko iri riri pakati peZimbabwe, Zambia neBotswana. Zimbabwe iyo yakange yambobuda mumushandirapamwe neBotswana neZambia muna 2010 inoti yakazoona zvakakosha kuti ipindezve muhurongwa uhu. Nemusi weSvondo mutungamiri wenyika, VaEmmerson Mnangagwa, vakabatana nemutungamiri wenyika yeBotswana, VaIan Khama, uye mutungamiri weZambia, VaEdgar Lungu, kuti vaone zvaitwa pari zvino pakuvakwa kwezambuko reKazungula riri pakati penyika nhatu idzi. Asi nekuda kwekusawirana nevaive mutungamiri wenyika, VaRobert Mugabe, zambuko iri riri kuvakwa richinyenyeredza Zimbabwe richienda kuNamibia zvishoma. Izvi zvapa kuti mari yekurivaka iwande sezvo rakazowedzera nemamwe makiromita mazana matatu. VaMnangagwa mushure memusangano naVaKhama vakati vaida kuti Zimbabwe idzoke muhurongwa uhu. Chibvumirano chiripo ndechekuti Zimbabwe ipinde muchikamu chepiri apo ichavakirwa One Stop Border Post kudivi reBotswana. Mutevedzeri wemutungamiri wesangano re Confederation of Zimbabwe Industries, VaCallisto Jokonya, vanoti zvakaitwa naVaMnangagwa zvinokudzwa zvikuru. Nyanzvi munyaya dzezvezvehupfumi vari mukuru wezvedzidzo paZimbabwe Ezekiel Gutu University Doctor Gift Mugano vanoti zambuko iri rakakosha kuZimbabwe. Asi Doctor Mugano vatiwo zvakakosha kuti Zimbabwe isangoti yapinda muchibvumirano asi isingakwanise kushandisa zambuko iri nemazvo. Mashoko aya atsinhirwawo nemutungamiri wePeople's Democratic Party, uye vari vaimbova gurukota rezvemari, VaTendai Biti, avo vati zvakakosha kuti Zimbabwe igadzirise mugwagwa weHarare Chirundu sezvo uri iwo ungabatsira mukupundutsa nyika. Doctor Mugano vanoti kuti Zimbabwe ibudirire zvinotoda kuti nyika ive nezvivakwa zvakaita semazambuko aya uye migwagwa. Asi VaJokonya vanoti kunyangwe mugwagwa weHarare kusvika kuBeitbridge wakakosha, zambuko reKazungula harifanire kutarisirwa pasi. Zambuko reKazungula riri kutarisirwa kushandisa mari inosvika mamiriyoni mazana maviri nemakumi mashanu emadhora uye chikwereti kubva kukambani yekuJapan yeInternational Cooperation, African Development Bank neEU-Africa Infrastructure Trust Fund. Kuvakwa kwezambuko iri kuri muzvikamu zvitatu, chekutanga izambuko rine njanji yakareba makiromita mazana mapfumbamwe nemakumi maviri nematatu, chikamu chechipiri ndeche One Stop Border Post kuBotswana chekupedzisira kuZambia. Zvose zvinoda kuitwa zvinotarisira kupera muna Zvita gore rinouya. No media source currently available  	https://www.voashona.com/a/zimbabwe-matongerwo-enyika/4296919.html
sports	Tino Kadewere anyora nhoroondo	  MUTAMBI wemaWarriors neReal Club Deportivo Mallorca yekuSpain — Tinotenda Philana Kadewere — akapemberera kunyora kwaakaita nhoroondo yekuve wekutanga kubva muZimbabwe kutamba nhabvu muligi reSpanish LaLiga.   Kadewere akatamba mutambo wake wekutanga wemuLaLiga svondo radarika apo chikwata chake chakasangana neGetafe mumutambo uyo Mallorca yakakundwa 2-0.   Mumutambo uyu, Kadewere akatanga ari pabhenji ndokuzopinda kwapera maminitsi 84 achitsiva Lee Kang-In, chizvarwa chekuSouth Korea.   Izvi zvakaona Kadewere achinyora nhoroondo yekuve mutambi wekutanga kubva muZimbabwe kutambira muLaLiga Santander.   Svondo rino, Kadewere – uyo ari kuMallorca nechikwereti kubva kuOlympique Lyon yekuFrance – akanyora papeji rake repaFacebook kuti: “Nhoroondo yanyorwa, record yekutamba mutambo wekutanga weLaLiga, ndinokutendai RCD Mallorca.”   Paakaenda kuMallorca munaNyamavhuvhu 2020, Kadewere akasvika akakuvara izvo zvakaona achipedza nguva refu achimborapwa zvakamutadzisa kutambira chikwata chake chitsva ichi.   Paakazopora, mutambo waKadewere wekut anga achitambira Mallorca waive weCopa del Rey wakatambwa munaMbudzi uyo Mallorca yakakunda CD Autol 6-0.    Tino Kadewere   Mumutambo uyu, Kadewere akatanga ari pabhenji ndokupinda kwapera maminitsi 46 uye ndokunwisawo.   Akazotambazve mumwe mutambo weCopa del Rey munaZvita 2020 apo Mallorca yakakunda Real Union 1-0. Mumutambo uyu, akatanga ari pabhenji zvekare ndokuzopinda kwapera maminitsi 77 achitsiva Lee Kang-In.   Zvichitevera kunyora kwaakaita nhoroondo svondo radarika, vatsigiri venhabvu vakawanda vakamhanya kukorokotedza Kadewere vachimutumira mashoko papeji rake.   Muimbi Romeo Gasa akanyora achiti: “Makorokoto, ramba uchishanda nesimba uye uchitamba nesimba zvaunokwanisa.”   Panashe Garande anoti: “Tinodada newe! Tinokushuvira zvakanaka chete Tino.”   Mumwe mutsigiri wenhabvu anonzi Tinaye Gumbati anoti ari kuisa Kadewere muminamato yake kuti akwanise kutamba mitambo yakawanda.   “Makorokoto Tino ndakakuona. Tiri kukunamatira utambe mitambo yakawanda wena,” anodaro Gumbati.   Vamwe vatambi vakanyora nhoroondo vanosanganisira Peter Ndlovu uyo akaita wekutanga kubva muZimbabwe nemuAfrica kutamba nhabvu muEnglish Premier League mugore ra1992 apo aitambira Coventry kuchiti Benjani Mwaruwari akaita wekutanga kubva muZimbabwe kutamba nhabvu muFrench Ligue 1 achitambira AJ Auxerre.   Murairidzi weFC Platinum, Norman Mapeza, akaita mutambi wekutanga wemuno kutamba kuTurkey uko akatambira Galatasaray kuchiti Knowledge Musona ndiye akaita wekutanga kutambira muGermany Bundesliga apo aitambira TSG Hoffinheim.   Mushakabvu Freddy Mukwesha ndiye akaita wekutanga kubva muno kutambira kuPortugal uko akatambira Sporting de Braga.	https://www.kwayedza.co.zw/tino-kadewere-anyora-nhoroondo/
politics	Vanhukadzi Vozeya Zvipingaidzo Zvavo Munyaya dzeMatongerwo eNyika	Apo nyika iri kugadzirira sarudzo dzichaitwa gore rino, vanhukadzi vakawanda vari kuchema nerekuti havasi kuwaniswa mikana inokodzera kuti vakwikwidze musarudzo nepamusana pezvimhinga mupinyi zvakawanda.\n\nMurwiri wekodzero dzevanhu uye vachitungamira sangano re #This Constitution, Our Constitution, Muzvare Abigail Mupambi, vanoti vanhukadzi vave kushaya mikana yekupinda mune zevmatongerwo enyika nekuda kwezvikonzero zvakasiyanas-siyana. Muzvare Mupambi vanoti vanhukadzi vari kuodzwa moyo nemabatirwo avanoitwa zvikuru nevanhurume, dzimwe nguva vachishungurudzwa. Munyori mukuru weboka reWomen’s Committee musangano reZimbabwe Congress of Trade Unions, Amai Barbara Tanyanyiwa, avo vari kuda kumirira Bulawayo metropolitan mubato reMDC T pasi pechikamu cheProportional Representation, vanotiwo kushaya mari nderimwe rematambudziko akatarisana nevanhukadzi vanenge vachida kupinda mune zvematongerwo enyika. Muzvare Natasha Karimakwenda, avo vari kuda kukwikwidza pachinzvimbo chehukanzura vakazvimirira vega, vanotiwo vanhukadzi vanopinda mune zvematongerwo enyika vanosangana nezvimhingamupinyi zvakawanda, vachiti vakaona zvakanaka kuti vakwikwidze vakazvimirira vega nekuti mapato akawanda haanyatsotsigira vanhukadzi vanoda kupinda pazvigaro zvakasiyana siyana. Asi Muzvare Karimakwenda vanoti havawone kuve nemari chiri chinhu chakakosha pakuve mutungamiri mune zvematongerwo enyika. Mumiriri weHarare West mudare reparamende, Muzvare Jessie Majome, vanoti kunze kwekuvhiringidzwa nenzira dzakasiyana-siyana nevanhurume, rimwe dambudziko revanhukadzi, inyaya yekuvhiringidzana pachavo. Muzvare Majome vanoti sezvo vanhukadzi vakawanda munyika kupfuura vanhurume, vanofanirwa kushandisa mukana uyu vachitsigirana mukupinzana muzvigaro zvematongerwo enyika. Gweta rinoshanda nesangano reZimbabwe Women Lawyers Association, Amai Sethule Ncube, vanoti zvakakosha kuti vanhukadzi vapinde muzvinzvimbo zvehutungamiri nekuti ndivo vanonyatsonzwisisa matambudziko akasiyana-siyana avanosangana nawo zuva nezuva. Amai Ncube vanoti panofanirwa kuve nemitemo yakajeka inotsigira kupinda kwemadzimai muzvinzvimbo zvehutungamiri mune zvematongerwo enyika. Asi Amai Tanyanyiwa vanoti mitemo inobatsira kusimudzira vanhukadzi yavepo, asi chinodiwa ndechekuti mitemo iyi iwonekwe kuti yanyatsoshanda. Kune chirevo chekuti ukasimudzira munhukadzi unenge wasimudzira nyika yose. Madzimai anoti zvakakosha kuti pave nematanho akajeka anobatsira kuti vanhukadzi munyika vapinde muzvinzvimbo zvehutungamiri mune zvematongerwo enyika. Madzimai akawanda anoti kana izvi zvikasaitwa, kuenzaniswa kwemikana pakati pevanhurume nevanhukadzi munyika kuchangoramba zviri zviroto. No media source currently available 	https://www.voashona.com/a/zimbabwe-opposition-women-discuss-their-political-plight/4334338.html
sports	‘TAGADZIRIRA LIVERPOOL’. . . tichigara hedu kuStodart: Chipandu	MUMAZUVA makumi matanhatu nemana ari kutevera, chikwata chenyika chemutambo wenetball – icho chinozivikanwa nezita rekuti maGems – chichange chotatsurana nedzimwe shasha dzemutambo uyu kuLiverpool, kuEngland.   Nyika gumi nenhanhatu dzichakwikwidza munhandare yeEcho Arena kubva musi wa12 kusvika 21 Chikunguru uye gadziriro dzemutambo mukuru uyu dzasvika kwamvura yacheka makumbo.   Mutungamiriri wesangano reZimbabwe Netball Association, Leticia Chipandu, anoti ari kushushikana nekugunun’una kuri kuita vamwe vatsigiri vemutambo uyu.   Izvi zvinobva pakuti mazuva mashoma adarika, vamwe vatsigiri vakanyunyuta vachiti sei maGems ari kugara kuMbare munguva yegadziriro dzavo?   Gurukota revechidiki, mitambo nezvekutandara, Dr Kirsty Coventry, vakanyorawo padandemutande reTwitter vachiti, “. . . kubva zvandakagara pasi nevatungamiri venetball gore rakapera muna Mbudzi, gadziriro dziri kufamba negwara chairo.   “Takavavimbisa rutsigiro rwuzere maringe neWorld Cup uye nazvino tiri kuvatsigira uye hatisi kuzosanduka.”   Chipandu anoti Hurumende iri kuvatsigira zvizere pagadziriro dzechikwata ichi.   “Hurumende iri kutsigira zvizere chikwata chemaGems mugadziriro dzeWorld Cup yatatarisana nayo munaChikunguru.   “Pari zvino, (Hurumende) yakatobhadhara imwe yemari inodiwa kuti tikwanise kukwikwidza mumitambo iyi.   “Imwe yemari yasara, Hurumende yakavimbisa kuti ichabhadhara zvizere nenguva inodiwa,” anodaro Chipandu.   Pari zvino chikwata ichi chiri kuUganda uko kwachiri kukwikwidzana necheko cheShe Cranes segadziriro dzeWorld Cup.   Chipandu anoti kuburirira kwerwendo urwu kunoratidza kuti Hurumende iri kutsigira zvizere chikwata ichi.   Panyaya yekugara kwemaGems kuMbare, Chipandu anoti Mbare Stodart Netball Complex ine nhoroondo yakakosha kuvatambi.   “Munhandare yeStodart Netball Complex mune hudzamu hurimo kuvatambi venetball, nhoroondo yatinovimba kuti yakatikoshera patiri kugadzirira World Cup.   “Takakokwa kunzi tiuye kuzogara kuBelvedere Technical Teachers’ College nekuZESA Training Grounds asi nzvimbo idzi takati tichazodzishandisa pane dzimwe gadziriro.   “Stodart zvakare ndiyo nzvimbo inozivikanwa nevatsigiri vedu, naizvozvo takaona zvakakosha kuti tigare ikoko kuitira vatsigiri,” anodaro.   MaGems anotarisirwa kusimuka musi wa7 Chikunguru akananga kuEngland.   Mukuenda mhiri kwemwakungwa, Chipandu anoti shuviro yavo ndeyekuti vasikana vose vari makumi maviri vari kuita gadziriro vaende.   Pagadziriro idzi, ndipo pachabviswa gumi nevana vachanotamba kuWorld Cup.   “Tinoda kutakura chikwata chose pakuenda kuEngland.   “Aka ndekekutanga kuti Zimbabwe isvike kuWorld Cup naizvozvo tinoda kuti vatambi vedu vaende vaine zvakakwana zvokunotambisa zvichireva kuti isu tinofanira kutsigirana neHurumende mukutsvaga rubatsiro,” anodaro Chipandu.   Patience Kabanda wekuSports and Recreation Commission anotsinhira kuti gadziriro dzechikwata ichi dziri kufamba negwara kwaro.   Anoti ZINA yakatoendesa magwaro ehurongwa hwayo naizvozvo Hurumende iri mubishi kuti igadzirise zvose zvinodiwa.   “Zvinosuwisa chaizvo kuti vamwe vari kutaura zvakasunama maringe negadziriro idzi, asi zvinova zvisiri izvo zviri kuitika.   “Gadziriro dziri mugwara uye seSRC, tiri kuvatsigira zvizere nekuvapa zvose zvinodiwa.   “Tinovimbisa kuti vasikana vachafamba zvakanaka kunomiririra nyika,” anodaro Kabanda.   Kumutambo weWorld Cup uyu, Zimbabwe yakaiswa muchikwata cheGroup A pamwe chete nenyika dzinoti Australia, Northern Ireland neSri Lanka.   Zimbabwe yakabudirira kupinda mumakwishu aya mushure mekunge yakunda mumitambo yemaAfrican Championships akatambirwa kuZambia muna Gunyana gore rakapera.   Uganda, South Africa neMalawi dzichanokwikwidzawo kuWorld Cup.	https://www.kwayedza.co.zw/tagadzirira-liverpool-tichigara-hedu-kustodart-chipandu/
business	Ongororo yeHurumende Inoti Goho reMwaka Uno Rishoma	Gwaro remamiriro ezvinhu munyika panyaya dzechikafu reCrop Assessment Report rinoratidza kuti nyika inofanira kutenga chibage chinosvika zviuru mazana manomwe zvematani gore rino kuti vanhu vasaziye nenzara. Gwaro iri rinoratidza kuti goho rakadzika nezvikamu makumi mana nezvipfumbamwe kubva muzana zvichikonzerwa nekusanaya zvakanaka kwemvura pamwe nemafashamu emvura. Gwaro iri rinoti Masvingo ndiro dunhu rine nzara yakanyanya asi zvinhu zviri nani zvikuru kuMashonaland West ne Mashonaland Central. Gurukota rezvekurima, VaJoseph Made, vati varimi vemapurazi makuru kana kuti ma A2, ndivo vakarima chibage chakawanda chinosvika zvikamu makumi matatu kubva muzana zvichienzaniswa nezvikamu makumi maviri kubva muzana gore rapera. Varimi veminda midiki kana kuti  A1 ndivo havo vane goho rakakura rinosvika zvikamu makumi matanhatu nezvipfumbabwe kubva muzana. Asi kwekuwana chibage kuchagona kunetsa nekuti South Africa inoti inogona kusatengesa chibage nekuti naiyo haina goho rakakwana. Zimbabwe ichange ichikwikwidazanawo kutsvaga chibage nenyika dzakaita seMozambique neMalawi. Zimbabwe inogona hayo kuwana chibage kubva kuZambia ndokunge yawana mari yacho yekutenga. Gurukota rezvekurima muZambia, VaGiven Lubinda, vanoti Zambia yakashura mare mwaka uno pakurima chibage uye inokwanisa kutengesa miriyoni imwe chete yematani echibage. Mutevedzeri wemutungamiri wenyika VaEmmerson Mnangagwa ndivo vanzi nedare remakurukota vave sachigaro wekomiti inoona nezvechikafu. Mukuru wesangano rinobatsira nechikafu reChristian Care, Reverend Stanlus Chatikobo, vanoti zvinhu hazvina kumira zvakanaka munyaya dzechikafu munyika. No media source currently available 	https://www.voashona.com/a/zimbabwe-economy/2748909.html
business	Zimbabwe Yogunun'una neKurambidzwa Kutengesa Nyanga dzeNzou kuCITES	Gurukota rinoona nezvekuchengetedzwa kwezviwanikwa Amai Oppah Muchinguri kashiri vari kushora zvikuru nyika dziri kuda kurambidza Zimbabwe kutengesa nyanga dzenzou dziri mudura maro. Amai Muchinguru-Kashiri vataura mashoko aya kumusangano weConvention on International Trade in Endangered Species of Wild Fauna and Flora kana kuti CITES uri kuitirwa kuJohannesburg, South Africa. Nyika dzakaita seKenya, China neAmerica dzinoti nyanga dzenzou hadzifanire kutengeswa sezvo zvichizokonzera kuti vari kuvhima nzou zvisiri pamutemo varambe vachizviita. Kenya mwedzi yapfuura yakapisa nyanga dzenzou dzayo dzose. Mukuru wesangano reU.S. Fish and Wildlife Service VaDan Ashe vanoti kuti nzou dzisapere dzose nyanga hadzifanire kutombotengeswa zvachose. Asi gurukota rinoona nezvehupfumi VaPatrick Chinamasa vanoti Zimbabwe ine nyanga dzenzou dzinopfuura mabhiriyoni mapfumbamwe mudura mayo uye inoda kuti dzitengeswe.	https://www.voashona.com/a/zimbabwe-matongerwo-enyika/3529182.html
politics	Vanhu Vanyoresa kuVhota Vodarika Mamiriyoni Mashanu neZana reZviuru	Boka reZimbabwe Electoral Commission, ZEC, rinoti huwandu hwevanhu vanyoresa kuvhota kusvika pakupera kwezuva nezuro Svondo Ndira 29 2018, hwakasvika pa 5, 125, 631. Huwandu uhwu hunosanganisira vanhu vakanyoresa kubva pakaparurwa chirongwa ichi muna Gunyana gore rapera. Huwandu uhwu ndehwe vanhu vanotarisirwa kunyoresa kuvhota, vanenge vasvitsa makore gumi nemasere ekuberekwa, vari zvizvarwa zveZimbabwe. Kunyange hazvo vaimbonzi havakwanisi kunyoresa kuvhota, avo vanonzi vane vabereki vekunze kwenyika, vachinzi vanyorese, zvinonzi pachine huwandu hwevanhu vari kudzorwa nekuda kwekusave nezvinodiwa zvakakwana, zvakaita sehumbowo hwepavanogara, kana zvitupa. Asi ZEC inoti dambudziko iri riri kugadziriswa kuburikidza nedzidziso dziri kupiwa veruzhinji. Boka iri riri kukurudzirawo vanhu kuti vatevere zvinodiwa uye kuti vaunganidze zvinodiwa izvi vasati vaenda kunonyoresa kuvhota. Nyanzvi mune zvematongerwo enyika vachishanda vakazvimirira, Doctor Wangu Mazodze, vanoti kunyange hazvo huwandu uhwu hwakakosha nekuti hwadarika paitarisirwa neZEC, pachine matambudziko ari kusanganikwa nawo nevanhu mumatunhu akasiyanasiyana. No media source currently available 	https://www.voashona.com/a/zimbabwe-human-rights-politics-bvr-mazodze/4229140.html
business	Vagari Vorova Zvikonzi muBanket	Vagari vemuBanket varova nekutandanisa zvikonzi zvekanzuru izvo zvanga zvichida kutorera vagari midziyo yavo nemhosva yekutadza kubhadhara mari dzemvura nekutakura marara. Paita bata murefu bata mupfupi apo vagari vemuBanket vaita chirwirangwe chekutandanisa zvikonzi zvekanzuru izvo zvanga zvichifamba nemotokari mbiri vachitora midziyo yevagari vane zvikwereti chekanzuru. Mumwe mugari wekuBanket, VaCanias Tembo, vanoti vacharamba vachidzinga zvikonzi zvekanzuru nekuti kanzuru haina kutaura nevagari kuti ichatumira zvikonzi. VaTembo vanoti kanzuru inofanirwa kunzwa matambudzi ari kutadzisa vagari kubhadhara mari dzinodikanwa nekanzuru. VaTembo vanoti kanzuru iri kuda mari asi havasi kutakura marara uye muBanket munogara musina mvura nguva dzakawanda. Mumwe mugari wemumusha unogara veruzhinji weKuwadzana, VaCharles Tom, vanoti kanzuru yaifanirwa kunge yakaendesa vagari kumatare kwete kutumira zvikonzi. Amai Banda vanotiwo kanzuru iri kuda kuti vabhadhare mari inoita madhora makumi mana nemadhora manomwe pamwedzi paimba yavakapihwa muna 1960. Amai Banda vanetsana nezvikonzi pavakumbira chenji pafiriji yavo yanga yoda kutor Amai Banda vanoti vana vavo vari kunyimwa mabasa nekanzuru iyo vanopomera kuti iri kutora vashandi vayo kwaZvimba kumusha kwemutungamiri wenyika, VaRobert Mugabe. Mumwe mugari wemuBanket ati anonzi Amai Christine, vanoti vanofunga kuti kanzuru iri kuda kuvatorera dzimba dzavakasiirwa nevarume vavo vakafa. Amai Christine vanoti nekuda kwemakore makumi matatu avagara vanofanirwa kupiwa dzimba nekanzuru. Zvikonzi pazvarohwa nekutandaniswa zvaenda kumapurisa emuBanket avo vauya kuzochengetedza mukuru wekanzuru yeBanket, Amai Josephine Chapwati. Studio 7 yatadza kutaura naAmai Chapwati sezvo hofisi yavo yanga yakachengetedzwa nemapurisa. Kanzuru yeBanket yakapa basa kukambani inotevera zvikwereti yeStar Security mushure mukunge yaona kuti vagari vakawanda vainge vasingabhadhare mari yemvura nekutakurwa kwemarara. Vagari vemuBanket vane zvikwereti zvinotangira pamadhora makumi maviri kusvika pazviuru zvishanu. No media source currently available 	https://www.voashona.com/a/zimbabwe-banket-residents/3675325.html
politics	VaCharumbira Vanoti Democratic Party Iri Kuita Rusarura Pana VaButtigieg naVaSanders	Panguva iyo sarudzo dzekutsvaga munhu achamirira bato reDemocratic Party musarudzo yemutungamiri weAmerica dzava kutsiriridza, mumwe muongorori wezvematongerwo enyika uye vari sachigaro veZanu PF mudunhu reNorth America Province, VaRegis Charumbira, vanoti sarudzo dzebato iri hadzisi kufamba zvakanaka sezvinotarisirwa nguva dzose nevakawanda. VaCharumbira, avo vanagara kuAberta kuCanada, vanoti zviri kubuda pachena musarudzo idzi ndezvekuti vamwe vakuru vakuru muDemocratic Party havasi kuda vamwe vanhu vari kudiwa neveruzhinji vari kuratidza kuti vari kukwikwidza zvine mutsindo. VaCharumbira vanoti zvakaitika kuIowa zvinoburitsa pachena kuti pane makakatanwa mubato iri sezvo veruzhinji vari kuratidza kuti vanotsigira VaPete Buttigieg naVaBernie Sanders, avo vavanoti vanenge vasiri kufarirwa nevakuru vakuru muDemocratic Party. Zvisineyi nezviri kuitika mubato iri, VaCharumbira vanoti mapato ezvematongerwo enyika muZimbabwe ane zvakawanda zvaanogona kudzidza kubva kurunyararo rwunoitika musarudzo dzemuAmerica. Mashoko aVaCharumbira anouya panguva iyo Democratic Party yatarisana nezuva guru rinozovikanwa nekuti Super Tuesday, apo matunhu gumi nemana achange achisarudza munhu anofanirwa kumirira bato iri musarudzo yemutungamiri wenyika. Sarudzo idzi dziri kuitwa nemusi weChipiri svondo rinouya, Kurume 3. No media source currently available 	https://www.voashona.com/a/zimbabwe-analyst-charumbira-says-democratic-party-bosses-are-anti-sanders-and-buttigieg/5302632.html
health	Vanhu Vakawanda Vobatwa neZvirwere Zvesiki neZvimwe	Bazi rezvehutano rinoti kunyange hazvo huwandu hwevanhu vari kubatwa nezvirwere zvepabonde hwadzikira nezvikamu makumi matanhatu nezvina kubva muzana, mukati memakore gumi nemashanu apfuura, zvirwere izvi zvichakawanda munyika uye zviri kunyanyobata vanhu vane makore makumi maviri nemashanu kusvika pamakore makumi mana nemapfumbamwe. Vachitaura pamusoro pemamiriro akaita zvirwere zvepabonde nerurindi, munyika pamwe nezviri kukonzera zvirwere izvi, kukomimiti yeparamende inoona nezvehutano, mutevedzeri wegurukota rinoona nezvehutano, Dr John Mangwiro, vati munyika mune zvirwere zvapabonde zvakawanda zvakaita seGonorrhea neSyphlis neHIV. Vatiwo huwandu hwevanhu vari kubatwa nechirwere cherurindi hwakadzikiria zvichitevera kudzikira kubatwa kuri kuitwa vanhu nehutachiwana hweHIV/AIDS. Mukuru anoona nezvezvirwere zvepaponde mubazi iri, Dr Tsitsi Appolo, vati huwandu hwevanhu vari kubatwa nezvirwere izvi hwakawandira kumatunhu eMidlands neMashonaland West. Vati mumatunhu aya zvirwere izvi zvakawandira munzvimbo dzinoitwa zvekuchera goridhe uko kune vanhu vakawanda. Dr Appollo vanoti humbowo hunoratidza kuti munhu mumwe chete pa vanhu vashanu anenge aine chimwe chirwere chapabonde anenge aine hutachiwana hweHIV/AIDS. Vatiwo zvakaonekwa kuti pavanhu gumi vanobatwa nezviwere zvepabonde mumwe chete anenge akambobatwa nechirwere ichi. Vati mekuda kwaizvo vari kuita zvirongwa zvekuona kuti vanhu vanogara munzvimbo dzinobatwa vanhu vakakwanda nechirwre ichi vaongororwa kuti havana zvirwere izvi here, kuvakurudzira kushandisa makondomu pamwe nekushandisa nzira dzepabonde dzisingaparadzire zvirwere. Vazhinji vari kubatwa nezvirwere zvepabonde, vachairi vemotakari hombe kana kumagonyeti, vanorarama nekutengesa bonde, varume vanorara nevamwe varume pamwe nevanofamba muzvimbodzinocherwa goridhe nezvimwe kana kuti maArtisinal miners. Dr Appollo vati pakaita dambudziko pakuendesa makondomu munzvimbo zhinji munyika muna 2018, 2019 pamwe negore rino izvo zvakaitawo kuti vakawanda vabatwe nezvirwere zvepabonde. Vati bazi ravo rine hurongwa hwekurapa zvirwere zvakaita seSyphilis, pamwe nekuti vana vasatapurirwe hutachiwana hweHIV nanamai vavo. Vatiwo munhu wega wega anenge aine chirwere chepadone aakenda kuchipatara kana kirinika anobva aongororwa kuti haana hutachiwana hweHIV here. Asi vati pari zvino nyika haina mishonga yakakwana yekurapa maSTIs uye zvakakosha kuti paramende ione kuti vapihwa mari inokwana kutenga mishonga iyi. Munyori anoona nezvehutano muMDC Alliance, Dr Henry Madzorera, vaudza Studio7 kuti zvakakosha kuti hurumende ikoshese nyaya dzehutano pamwe nekugadzira hupfumi kuti vanhu vawane mabasa vaswera vachikorokoza. Vatiwo mishonga inofanira kuwanikwa muzvipatara kuitira kuti vange vaine zvirwere varapwe. Dr Mangwiro vati pane mimwe mishonga yave kutadza kurapa maSTIs uye vave kuongorora mishonga iyi kuti vaone kuti inokodzera here kuti varambe vachiishandisa. No media source currently available 	https://www.voashona.com/a/zimbabwe-sexually-transmitted-diseases-on-the-rise/5700562.html
politics	Masimba eParamende eKutonga Nhengo Dzayo Ovandudzwa	Hurongwa hwekuwandudza mitemo yenyika kuti ifambirane nebumbiro idzva remitemo hunonzi hwuri kuratidza kufamba negwara zvichitevera kugazetwa kwebhiri reGeneral Laws Amendment Bill svondo rapera. Bhiri iri rinonzi riri kuda kuti mitemo ingangosvika zana nemakumi mashanu, kusanganisira mutemo uchatapudza masimba edare reparamende mukuranga kwaro nhengo dzinenge dzatsautsira, ivandudzwe. Bhiri iri rinonzi riri kuda kuti paramende itorerwe masimba ekuendesa kujeri munhu anenge atsautsira, asi kuti abhadhariswe faindi, kana kuti pane dzimwe mhosva, paramende itsvage rubatsiro rwehofisi yemuchuchisi mukuru wenyika, kwete kuti iyo paramende itonge nhengo iyi. Mukokeri wenhengo dzeMDC T mudare reparamende, VaInnocent Gonese, vanoti kunyange hazvo vasati vaona bhiri iri, vanotsigira pfungwa yekuti matare edzimhosva atore iwo masimba ekuranga nhengo dzinenge dzatsautsira, kwete kuti vadare varangane pachavo. VaGonese vanoti dzimwe nguva vadare muparamende vanotonga mhosva vachitarisa kuti munhu abuda mumba maani kana kuti ane ruvara rwakadii. Nyaya inouya mupfungwa dzevakawanda ndeye vaive mumiriri weChimanimani mudare iri, VaRoy Bennett veMDC-T, avo vakakandwa mujeri mugore ra 2005 vachipomerwa mhosva yekurova vaive gurukota rezvemitemo panguvayo, VaPatrick Chinamasa. Paramende yakakanda VaBennett mujeri kwegore rose, danho rakaonekwa nevakawanda senzira yekupfidzisa vanopikisana nebato reZanu PF. Asi VaGonese vanoti zvanga zvatora nguva yakanyanya kureba pasati pabatanidzwa mitemo iyi, vachiti izvi zvaifanirwa kunge zvakaitika kare pakangotambirwa bumbiro remitemo idzva. Bhiri iri rave kutarisirwa kuverengwa muparamende kekutanga risati razeyiwa nekomiti yeparamende inoona nezvemitemo. No media source currently available 	https://www.voashona.com/a/zimbabwe-politics-general-laws-amendment-bill-gazzette-parliament/2776280.html
sports	Vorwisa Covid neKarate	  SHASHA yekarate — Sensei Tyson Mujuru — akavamba chikwata chemutambo uyu kwaNyamweda, kuMhondoro nechinangwa chekusimudzira vechidiki avo hupenyu hwavo hwange hwakanganiswa nedenda reCovid-19 pamwe nekuvakurudzira kuti vasiyane nekutora zvinodhaka.   Chikwata ichi chinonzi Mujuru Shukokai Karate Academy chakaumbwa kutanga kwegore rino apo nyika yaive palockdown iyo yakakonzerwa nechirwere cheCovid-19.   “Ini semugari wekuno neruzivo rwangu rwemutambo weKarate, ndakaona vechidiki – kusanganisirawo neni – vakagara kudzimba nekuda kwedenda reCovid-19. Vamwe vakanga vave kutora zvinodhaka zvakaita semutoriro nezvimwe nekuenda kudoro rekachasu nechikokiyana.   Ndakabva ndakumbira kuvakuru vemuno kuti nditange chikwata ichi, zano rangu ndokutambirwa,” anodaro Sensei Mujuru.   Anoti kubva zvaatanga kudzidzisa vechidiki ava, ari kuona shanduko huru muhupenyu hwavo uye anotarisira kuti vamwe vachave shasha dzetsiva mune remangwana.   Kunze kwazvo, Sensei Mujuru anoti ari kuvadzidzisa zvakare kukosha kwekuzvidzivirira kuti vasatapurirwe chirwere cheCovid-19.   “Tiri kutevedza nzira dzose dzekudzivirira denda reCovid-19 dzinosanganisira kupfeka mamasiki, kugeza maoko nemvura inochururuka nesipo, kuita daranganwa nezvimwe zvakawanda izvo tinotevedza,” anodaro.   Sensei Mujuru anoenderera mberi achiti, “Denda reCovid-19 machiremba anoti rinoda kuti vanhu vapote vachisimbisa miviri vachibuda dikita zvinova zvatinoita kuburikidza nemutambo wetsiva uyu.” VaRenious Gomba (63) vemumusha waSabhuku Manhanzva kwakare kuMhondoro vanotenda zvikuru chikwata chekarate ichi vachiti chiri kuwanisa vechidiki zvekuita.   “Vana vave kuwana zvekuita vachinosimbisa miviri uko vanotaurirwa kuipa kwekutora zvinodhaka zvinoita kuti vasawane nguva yekumberereka vachinyengerana zvekuba nekuita mimwe misikanzwa,” vanodaro.   Marshal Muzondo anove mumwe ari muchikwata chekarate ichi anoti vari kubatsirikana zvikuru kuburikidza nekudzidziswa kwavari kuitwa.	https://www.kwayedza.co.zw/vorwisa-covid-nekarate/
sports	KuZifa handibve ini: Phidza . . . ndiko kukereke kwangu	  MUTUNGAMIRIRI wesangano rinoona nezvenhabvu munyika muno reZimbabwe Football Association (Zifa), Phillip Chiyangwa, anoti kukunda kwaakaita musarudzo dzichangobva kuitwa kuti amirire Zvimba South mudare reNational Assembly hakumukanganise kutungamirira sangano iri sezvo asiri mushandi waro.   Mubvunzo mukuru une vatsigiri vakawanda venhabvu parizvino ndewekuti zvichitevera kusarudzwa kwakaitwa Phidza — sezita remadunhurirwa raChiyangwa — kuve mumiriri weZvimba South uye nemutevedzeri wake Omega Sibanda kuve mumiriri weVungu mudare reNational Assembly hazvichavakanganise here kutungamira Zifa?   Pamusoro pezvo, mitemo yeFederation International de Football Association (FIFA) haitendere kuti nhau dzenhabvu dzinenge dzichinetsa dzinge dzichipindirwa neHurumende.   Kana Hurumende ikapindira munyaya dzenhabvu dzinenge dzichinetsa kumasangano akasiyana, nyika iyoyo inotemerwa zvirango zvakasimba neFIFA.	https://www.kwayedza.co.zw/kuzifa-handibve-ini-phidza-ndiko-kukereke-kwangu/
health	Vanamazvikokota Votarisa Pachena Vane Dambudziko reMwoyo kuChinhoyi	Vamwe vanhu vari kurwara nezvirwere zvemoyo vari kufarira chirongwa chekuvhenekwa pasina muripo navana mazvikokota vezvirwere zvemoyo avo vari kubatsira varwere ava pachipatara chikuru chemuChinhoyi. Vanhu vakawanda vari kufara nechirongwa ichi, icho china chiremba vatatu vanobva ku Italy. Vana chiremba ava vari kutarisa zvikonzero zviri kuita kuti vanhu varware nemoyo vachivaendesa kunana chiremba vepamusoro soro kuti vanorapwa mushure mekuvhenekwa dzambudziko rinenge riripo. Mumwe wevatariswa nana chiremba ava, ndiVaPeter Phiri avo vabva kuMasvingo. VaPhiri\nvanoti vanzi moyo wavo unotoda kuvhiyiwa kunze kwenyika sezvo pasina vanachiremba vanogona kuvhiya nekugadzirisa mavharuvhu ari pamoyo pavo ayo anonzi akakanganisika. VaPhiri vanoti vanzi nyika iri pedyo inokwanisa kuvhiya moyo pasina dambudziko iSouth Africa kana kuenda kuIndia kana kuItaly. VaPhiri vanoti iye zvino zvave nani nekuti vave kuziva zviri kudikanwa. Mumwe avhenekwa akawanikwa moyo wake uzere mvura ndiVaCainos Beremauro avo vanzi vaende kuchipatara chikuru chemuHarare cheParirenyatwa kuti vanobviswa mvura yakawandisa mumoyo. VaBeremauro vanoti chirongwa chekutarisa moyo chiri kuyamura sezvo kuvhenekwa kwavayamura kuti vazive dambudziko ravanaro. Vanhu vari kurapwa vari kuita mutsetse wakakura paimba yekuvhekwa havasi kufara nevashandi vepachipatara ichi avo vari kupinza hama dzavo mberi idzo dzinenge dzanonoka kubva kumba. Mumwe murwere anonetsekana nemoyo asina kuda kudomwa nezita anoti huori haupere munyika sezvo hwatekeshera nemuzvipatara. Chirongwa chekuvheneka varwere vemoyo chatanga neMuvhuro uye chichapera neChishanu svondo rino. Mukuru wepachipara chikuru chemuChinhoyi, Supt Collet Mawire, vanoti vari kutarisira kuvhenekwa vanhu vanosvika makumi maviri pazuva vachibatsirwa nana chiremba vatatu. No media source currently available 	https://www.voashona.com/a/zimbabwe-health-cardiac-chinhoyi/4209543.html
health	VaMugabe Voudza Dzimwe Nyika Zvinoda Kuitwa muNyaya dzeHutano, Asi Vanamukoti muNyika Vachironga Kuramwa Mabasa	"Mutungamiri wenyika VaRobert Mugabe nemusi weMuvhuro vakavhura zviri pamutemo musangano webazi reUnited Nations rinoona nezvehutano kana kuti World Health Organization kuVictoria Falls wechimakumi matanhatu nesere kana kuti 67th Session of the WHO Regional Committee for Africa Conference. Asi pabva paita mhute munyika apo vanamukoti vakazivisa kuti vapa hurumende mavhiki maviri ekuti vave kuda kukanda mapadza pasi zvekare nenyaya yekusawirirana panyaya dzemihoro. Vachitaura pamusangano uyu VaMugabe vati nyika dzemuAfrica dzinofanira kutsvaga mari kuendesa mari kumabasa ezvehutano uye vatiwo Zimbabwe yakaedza kuita izvi nekuumba homwe yeAids levy yave kubatsirawo munyaya yekurapa chirwere chegomarara. Nyika dzemuAfrica dziri kukundikanawo chibvumirano chadzakaita kuAbuja, Nigeria muna 2001 chekuona kuti mari inosvika zvikamu gumi neshanu zvebhajeti yenyika zvaenda kunyaya dzezvehutano. Munyori mukuru weZimbabwe Nurses Association VaEnock Dongo vanoti havasi kufara nenya yekuti vamwe vanamukoti vanoita basa rehumaneja nevanodzidzisa vanotambira mari shoma zvichienzaniswa nevari pasi pavo kana vari pasi ava vakashanda maawa akati wandei pane akatarwa kana kuti e""over time"". Vanoti vanamukoti vakatoendesa tsamba kuHealth Services Board, bhodhi rinoona nezvemari dzavo vachitaura nezvekuda kuramwa mabasa kwavo. No media source currently available Asi mukuru weHealth Services Board Dr Lovemore Mbengeranwa vanoti vari kuziva dambudziko iri asi pari zvino hurumende haina mari. No media source currently available  "	https://www.voashona.com/a/zimbabwe-matongerwo-enyika/4004156.html
business	IMF Yotumira Nhumwa kuZimbabwe asi Imwe Nyanzvi Inoti Hurumende Haisi Kuzokwereteswa Imwe Mari	Chimwe chikwata kubva kubhanga reInternational Monetary Fund chiri kutarisirwa kupinda munyika muna Kurume kuti chizeye nevakuru muhurumende kuti hupfumi hungagadziriswe sei. Uhu hurongwa hunozivikanwa nekuti Article IV Consultations. Vamwe vakuru vehurumende vasina kuda kudomwa nemazita vanoti vanoda kuti IMF ivabatsire nemari imwe yechikwereti. Asi nyanzvi munyaya dzezvehupfumi Dr Godfrey Kanyenze vanoti kana hurumende isina kubhadhara mari dzemitero kana kuti ma arrears pane zvimwe zvikwereti zvinodarika bhiriyoni imwe chete nemazana matanhatu kumabhanga akaita seWorld Bank neAfrican Development Bank. No media source currently available 	https://www.voashona.com/a/zimbabwe-matongerwo-enyika/4229901.html
politics	VaMugabe Vonanga kuNew York Kunopfachura Nyika Isina Mari yeMushonga	Hurumende iri kushorwa zvikuru nenyaya yekusafambisa mari dzebhajeti zvakanaka zvopa kuti vanhu vambopota vachishaya mishonga yakaita semaARV, nemishonga yegomarara, uye mafuta ekufambisa dzimotokari. Kunyangwe hazvo bhanga guru renyika riri kutatarika kuburitsa mari dzekutenga zvinhu zvakakosha izvi, mutungamiri wenyika, VaRobert Mugabe, vari kutarisirwa kuenda kuNew York, muAmerica nevana vavo, vakuwasha, vamwe vehukama nemakurukota vanosvika makumi manomwe uye vanonzi vari kupihwa mari yakawanda zvikuru. VaMugabe nechikwata chavo ichi vari kutarisirwa kunge vari muNew York musi wa 19 kusvika musi wa 23 Gunyana. Nyanzvi munyaya ndzezvehupfumi vachishanda nesangano reLabour and Economic Development Research Institute of Zimbabwe, Doctor Godfrey Kanyenze, vanoti zvinhu muhomwe yehurumende hazvina kumira zvakanaka nenyaya yekutadza kubata bhajeti yenyika zvakanaka. Vaimbova gurukota rezvemari, VaTendai Biti, vanoti pose panobuda VaMugabe munyika vanobuda nemari inosvika mamiriyoni mana emadhora zvinopa kuti nyika izotadza kutenga zvinhu zvakakosha. Va Kanyenze vanoti mari iri kuendeswa kuhofisi yaVaMugabe yakawandisa uye kunyika yakaita seZimbabwe zvinokonzera matambudziko. Asi nhengo yeZanu-PF inova sachigaro wekomiti yeparamende inoona nezvekudyidzana nedzimwe nyika, VaKindness Paradza, vanoti VaMugabe semutungamiri wenyika vane kodzero yekufamba. Mukuru wesangano reThe AIDS and Arts Foundation Zimbabwe Program iro rinoshanda nevechidiki vanorarama neHIV/AIDS, VaEmmanuel Gasa, vanoti mimwe mishonga iri kumbopota ichishomeka nenyaya yekusakosheswa kwenyaya dzezvehutano. Asi vachitaura paVOA LiveTalk, mazvikokota munyaya dzezvehutano, Dr Elophi Sibanda, vakati mushonga weAbacavir wave kuda kubviswa nekuti uri kukonzera mamwe marwadzo. VaGasa vatendawo izvi asi vakati kuda kutenga mimwe mishonga kuri kukona n’anga murapwa achida. VaGasa vanotiwo kushandisa mari yemabond notes kuri kutopa kuti zvinhu zviome. Mukuru wesangano reZimbabwe Hospital Doctors Association, Dr Edgar Munatsa, vatiwo mishonga mizhinji iri kushaikwa muzvipatara zvehurumende. Kunyangwe vatenda kuti mari iri kunonoka kuuya kubva kuReserve Bank of Zimbabwe, gurukota rinoona nezvehutano, Dr David Parirenyatwa, vati mishonga yange yave kushaikwa yavepo. Mune mamwe madhorobha munonzi muri kumbopotawo muchishaikwa mafuta ekufambisa dzimotokari zvinonzi nenyanzvi zvichapa kuti hupfumi hutoenda kumawere. Zimbabwe yakatarisana nedambudziko rekushaya simba kwemari yayo zvakapa kuti ishandise mari dzekunze dzakawanda muna 2009. Asi nekutadza kugadzirisa hupfumi uye nyaya yehuori, hupfumi hwaenda kumawere. Hurumende inoti zvayo matambudziko ari kukonzerwa nezvirango zvayakatemerwa nenyaya yekutora minda kubva kuvachena. Asi vanopikisa vanoti zvirango zvakakonzerwa nekutonga nedemo. No media source currently available  	https://www.voashona.com/a/zimbabwe-mugabe-heads-to-new-york-while-country-reels-from-cash-crisis/4025621.html
politics	VaZhanda Vanoti Nhengo dzeZanu PF Dzakazvigarisa paPapurazi Ravo Ngadzibve	Nhengo yeZanu PF uye vari mutewedzeri wegurukota rezvekurima vachiona nezvezvipfuyo, VaPaddy Zhanda vanoti hachisi chokwadi kuti vakapa mvumo yekugara kuvanhu vakazvigarisa zvisiri pamutemo papurazi ravo reCaledonia riri kumucheto kweguta reHarare. VaZhanda vanoti dai vaida kuti vanhu vakazvipa nzvimbo dzekugara papurazi ravo vagare, dai vasina kutora matanho ekuwana mutongo wedare wekuti vanhu ava vabviswe, uye zvivakwa zvavo zviputswe. Bepanhau reHerald mwedzi wapera rakaburitsa mashoko ekuti mumiriri weHarare East muparamende uye vari nhengo yeZanu PF, VaTerrence Mukupe vakati VaZhanda vakanga vabvuma kuti vanhu vanodarika zviuru zvitatu vakazvigarisa papurazi ravo vambogara. Asi VaZhanda vanoti aya manyepo sezvo vasina kumbobvira vaita hurukuro nemunhu akazotaura mashoko avanonzi vakataura aya. Vakati pane vamwe vezvematongerwo enyika vari kunyepera vanhu kuti nzvimbo iyi iri muHarare East, asi iyo iri mudunhu reGoromonzi North iro vanomirira zvekare mudare reparamende risineyi nechekuita neHarare East. “Zviripo ndezvekuti vanhu vakapinda papurazi zvisiri pamutemo, papurazi rinotove nema title deeds, purazi itori private property,”vanodaro VaZhanda. “Vakapindapo dai kuri kunzi vanhu vakapinda vachizvipa dzimba, asi vakapindapo makoronyera, matsotsi anosvikopega otanga kutengesera vanhu, achitorera vanhu, vachitengesa land isiri yavo.” VaZhanda vanoti vamwe vangaita gakava rekuti purazi iri harisi raZhanda, nderemurungu, asika kana dai riri remurungu, handizvo zvingaita kuti munhu angopinda papurazi remurungu iroro otanga kupega nekutengesa masitendi. Purazi reCaledonia rakanga rapindwa nenhengo dzeZanu PF dzakaumba mushandirapamwe weNhaka yeMadzitateguru Edu, asi varidzi vepurazi iri vakazoenda kumatare vakawana mutongo wekuti vanhu ava vabviswe. Vamwe vevagari vepapurazi iri vakatombosungwa vakamiswa pamberi pematare zvivakwa zvavo zvakaputswa. No media source currently available  	https://www.voashona.com/a/zimbabwe-politics-agriculture/2999137.html
politics	Mumwe Mutewedzeri weMutungamiri weMDC Alliance, VaTendai Biti, Vanobvisiswa Mari yeChibatiso	Mumwe wevatevedzeri vemutungamiriri weMDC Alliance, VaTendai Biti, vabhadhariswa zviuru gumi zvemadhora emuZimbabwe semari yechibatiso kuti vatongwe vachibva kumba panyaya yavari kupomerwa yekurova mumwe mudzimai. VaBiti vari kupomerwa mhosva yekurova Amai Tatiana Aleshina vekuRussia muHarare svondo rapfuura. Mutongi wedare Amai Vongai Muchuchuti vati VaBiti vagare pakero yavakapa kudare uye havafaniri kupindira pakuferefetwa kwenyaya iyi. Vachuchisi panyaya iyi havana kupikisa kuti VaBiti vabhadhare mari yechibatiso uye vanzi vadzoke kudare musi wa18 Ndira gore rinouya apo pachatanga kunzikwa nyaya yavo. Gweta raVaBiti, VaAlec Muchadehama, vaudza dare kuti VaBiti havana mufaro nemasungirwo avakaitwa uyewo vaigona kubatwa neCovid- 19 nekuti pavakasungirwa paHarare Central Police Station hapana kana maSanitiser, ma mask nezvimwe zvinodzivirira denda reCovid 19. Pazvichemo zvavo, VaBiti vanotiwo vakanyimwa chikafu uye segweta, nhengo yeparamende nemhunhu ane mukurumbira, hazvaikodzera kuti vadzikisirwe pasi nemabatirwo avakaitwa nemapurisa. Dare rati nyaya yaVaBiti inofanira kuongororwa uye zvinenge zvabuda muongororo iyi zvounzwa kudare musi wa18 Ndira gore rinouya. Zvichakadai, mutauriri weMDC Alliance, Muzvare Fadzayi Mahere, vati kunyange hazvo VaBiti vabhadhariswa mari yechibatiso, havasi kufara nemabatirwo avakaitwa nemapurisa. Mune imwewo nyaya, mumwe mushandi mukuru wekanzuru yeHarare, VaKainos Chingombe, avo vakasungwa nezuro vachipomerwa mhosva yekusashandisa mahofisi avo zvakanaka apo vakatenga motokari yaidhura zvakanyanya, vanzi nedare vadzoke nemuvhuro. Gweta ravo, Muzvinafundo Lovemore Madhuku, vati VaChingombe vanoramba mhosva dzavari kupomerwa. Mune imwezve nyaya, mutungamiri webato rinopikisa reMDC Alliance, VaNelson Chamisa, varangarira Amai vavo, avo vakashaya nguva pfupi yapfuura. Nyaradzo iyi yaitirwa kumusha kwavo kuGutu South mudunhu reMasvingo. No media source currently available 	https://www.voashona.com/a/zimbabwe-mdc-alliance-vice-president-tendai-biti-granted-bail/5688469.html
sports	Hart ave kuBurnley	akabva kuManchester City achienda kuBurnley.   Shasha iyi — iyo yaimbove mubati wepagedhi weEngland — akasayina kondirakiti yemakore maviri kuchikwata chaSean Dyche uye ane tarisiro yekuwedzera rimwe gore pamusoro.   Burnley, iyo yagara ina Tom Heaton naNick Pope muchikwata chayo, yakabhadhara mari inosvika £3.5 miriyoni pamwe neimwe ichazotevera yekutenga Hart.   Achitaura pamusoro penguva yake kuEtihad, Hart akaudza CityTV kuti, “Zvange zvichifadza zvikuru, ndakakura zvakanyanya. Ndakauya kuno ndine makore 19 ekuberekwa, ndave kubva ndave ne31 saka inguva ndefu chaiyo uye zvinhu zvakawanda zvakaitika — mhuri, shamwari uye nenhabvu yakawanda!   “Ndinonzwa rudo nekugamuchirwa. Ndaifarira zvikuru rudo rwandaipihwa nevatsigiri veMan City, ndakauya kuno ndiri mutambi weShrewsbury Town, kakomana kaibva kuShrewsbury. Zvainge zvakandikoshera kuve kuchikwata chino chisati chatanga kurwira mikombe uye ndakagamuchirwa kubva pazuva rekutanga. Ndofunga vakaona mandiri mumwe munhu aizoshanda nesimba rake kuti tiende kure.   “Ndaisazokwanisa kuita zvandakaita dai ndange ndisina kugamuchirwa uye ndisina mufaro, saka ndinofara kuti ndakapa vatsigiri nguva yemufaro uye ndinoshuvira kuti ndichagara mundangariro dzavo.”   Sportsmail yakaburitsa svondo radarika kuti mutambi uyu ange ave kusvika pakubva muchikwata ichi icho chaakatambira kwemakore anodarika 12 zvichitevera kuburitswa kwaakaita naPep Guardiola.   Akapedza mwaka wadarika ari kuWest Ham uko akaendeswa nechikwereti, asi haana kutamba zvakagutsa kuti apinde muchikwata chaGareth Southgate chakaenda kunokwikwidza kumutambo weWorld Cup.   Mwaka wa2016-17, akaupedza ari kuTorino inokwikwidza muSerie A uko akaenda nechikwereti, ndokutamba ka37 ndokuzodzoka kuEngland. — SportsMail Football	https://www.kwayedza.co.zw/hart-ave-kuburnley/
health	Vakawanda Voteerera Kurudziro yeKugara Kumba muHarare, Masvingo, Chinhoyi neMamwe Madhorobha	Veruzhinji muHarare vatevedzera kurudziro yemutungamiri wenyika VaEmmerson Mnangagwa yekuti vagare kumba senzira yekudzivirira kupararira kwechirwere che coronavirus. Chirwere checovid19, icho chakatangira kuguta reWuhan kuChina. Bazi rezvehutano raudza Studio 7 kuti vanhu vanodarika mazana maviri vaongororwa kuti vane chirwere ichi here munyika asi vanomwe ndivo vakabatwa nacho kusvika parizvino. Munhu mumwe chete ndiye akashaya. Vamwe vose vanonzi vari nani zvavo uye havasi munjodzi. Sangano reWorld Health Organization rinoti vanhu vafa nechirwere ichi pasi rose vave kudarika zviuru makumi matatu nemashanu uye sangano iri rinoti chirwere ichi chiri kupararira nekukasika. Mumwe mugari wemumusha unogara veruzhinji weMbare, VaFarai Mwaera vati danho rakatorwa nehurumende idanho rakanaka zvikuru vachiti danho iri rinobatsira kuti kuti chirwere cheCovid19 chisapararire. Mumwe mushandi wekanzuru yeHarare uyo anga achitsvaira marara pamusika unokwirirwa mabhazi paMbare pakare, VaWonder Chiromba, vati kugara nzvimbo dzese dzakashambidzika kunobatsirawo mukurwisa chirwere ichi.  VaEphraim Dodo vanorarama nekutengesa zvirimwa mumusika weMbare vati nguva yakatarwa nehurumende yakareba zvikuru sezvo vachiti vanotokwanisa kuisa mumuromo zvavanenge vashanda musi iwoyo. Kunyange hazvo zvimwe zvitoro zvinotengesa zvekudya zvanga zvakavhurwa pakati pedhorobha, mumwe anoshandira mudhorobha, VaTendai Khona, vati zvitoro zvanga zvakavhura zvanga zviri zvishoma uye zvishoma zvanga zvakavhura zvanga zvakwidza mitengo. Vamwe vanorarama nekutengesa, VaClemence Sithole, vati vaswera vachiita hwakiti nagonzo nemapurisa pavanga vachitengesera matapiri avo mumotokari yavo vachiti hapana zvavangaite nekuti vana vavo vangaziye nenzara. Izvi zvinouya apo mutungamiri wesangano revezvitoro reConfederation of Zimbabwe Retailers, VaDenford Mutashu, vakurudzira vezvitoro kuti vasakwidze mitengo yezvinhu zvisina mwero. Vamwe vakaita saVaJames Nyazira vachiti vamukira kubhanga kunotora mari kuti vawane kutenga zvokudya kwemazuva ari kutevera asi hapana bhanga ranga rakakvhurwa. Asi gavhuna webhanga guru renyika VaJohn Mangudya vaudza Studio 7 parunhare kuti veruzhinji vanofanira kushandisa makadhi mukutenga muzvitoro pamwe nemari dzemumafoni vachiti kuti mabhanga avhurwe zvinoita kuti vanhu vaungane izvi zvisiri kukurudzirwa nehurumende. Gurukota rinoona nezvekuburitswa kwemashoko, Amai Monica Mutsvangwa vaudza Studio 7 parunhare kuti vafara kuti vanhu vatevedzera kurudziro yehurumende vachiti kusaungana kunoderedza mukana wekuti vanhu vabatire chirwere cheCovid-19. Asi vamwe vanhu vaonekwa vakaungana mune zvimwe zvitoro vari mumitsetse yekutenga zvinhu zvakaita sehupfu. Mabhazi eZupco anga achifambawo achitakura vanhu vakanzi nehurumende vauye kubasa vanosanganisira vashandi vemuzvipatara, mapazi ehurumende, vanoshanda muzvitoro zvinotengesa mishonga nevanoshanda muzvitoro. Zvichakadaro, vanhu vakawanda vateerera kuridziro yekuti vasabude panze munzvimbo dzakaita seChinhoyi, Marondera ne Masvingo uko kwanzi kwange kuine mauto achibatsirana nemapurisa kukurudzira vanhu kuti vabude mumugwagwa. No media source currently available  	https://www.voashona.com/a/vakawanda-voteerera-kurudziro-yekugara-kumba-muharare/5352347.html
politics	Gweta reMDC-T yaVaChamisa Rinoti MDC-T Chaiyo Iri Pasi paVaChamisa	Gweta rinomirira MDC-T inotungamirwa naVaNelson Chamisa, VaThabani Mpofu, vanoti zviri pachena kuti bato raVaChamisa ndiro bato reMDC-T chairo. VaMpofu vanoti nyaya yezita pakati pavo neMDC-T inotungamirwa naMuzvare Thokozani Khupe haina kubviswa kumatare asi zuva rekuti inzwikwe richaziviswa mazuva anotevera. VaMpofu vanotiwo mari inobva kuhurumende ichipihwa mapato ezvematongerwo enyika iyo yakapiwa bato raVaChamisa, yakaendeswa kubato iri zviri pamutemo nekuti hurumende inoendesa cheki kukero yebato iri mumagwaro ehurumende. Mashoko aVa Mpofu anotevera mashoko emutevedzeri waMuzvare Khupe, VaObert Gutu, muhurukuro yavakaita neStudio7 neMuvhuro. Panguva iyi Studio7 haina kukwanisa kubata gweta raVaChamisa. “Nyaya iyi yemari inosetsa zvisingaiti. Mari iyi yakabva kuhurumende ichienda kubato reMDC. Vanhu vese muZimbabwe vanoziva kuti MDC inotungamirwa naVaChamisa; MDC ine mahofisi kuHarvest House; ekuBulawayo chaiwo, ari pasi paVaChamisa. Zvese zve MDC zviri pasi paVaChamisa,” VaMpofu vakaudza Studio7. VaMpofu vatiwo mutauriri weNational Assembly, VaJacob Mudenda, vakadzinga Muzvare Khupe muparamende mushure mekuudzwa kuita izvi neMDC-T yaVaChamisa. Vati danho rakatorwa iri rakacherechedza hutungamiri hwaVaChamisa. No media source currently available 	https://www.voashona.com/a/zimbabwe-advocate-thabani-mpofu-representing-chamisa-led-mdc-says-money-from-government-was-given-to-the-right-party--not-thokozani-khupe/4469378.html
sports	Eboue odzoka munhabvu	weArsenal, Emaanuel Eboue (35), anogona kudzoka munhabvu achitambira LA Galaxy, makore maviri apedzisira kutamba nhabvu.   Chizvarwa chekuIvory Coast ichi anoshuvira zvikuru kudzoka munhabvu zvichitevera kutemerwa zvirango kwaakaitwa neFIFA kuti asatambire Sunderland mugore ra2019 apo akanzi asatambe kwegore atadza kubhadhara mumiriri wake.   Nyaya dzehutano hwake dzakamutadzisa kuti atengwe nechikwata chekuCyprus, Ocagi Limasol gore radarika.   Mutambi uyu akasiiwa asina kana kobiri zvichitevera kurambana kwaakaita nemudzimai wake izvo zvakamudya chaizvo mupfungwa zvekusvika pakuda kuzviuraya.   Asi chikwata chekuMLS – LA Galaxy – chiri kuedza kuda kumudzora munhabvu, sekutaura kwenhau dziri kubva kuThe Sun.   Chikwata ichi chinoziva kuti ruzivo rwaanarwo rwenhabvu rwakakosha zvikuru.   Eboue ange asiri munhabvu kwemakore maviri, asi nguva yadarika akambotambira chikwata chemaArsenal Legends munaChikumi.   Achitaura neCanal gore rino, akati, “Chandinongoda chete kudzoka munhabvu nekuti ndichiri kukwanisa kutamba.   “Ndinogona kuenda kunzvimbo dzakaita seBaghdad kana Pakistan kuti ndingotamba chete. Handina basa nazvo kuti ndekupi.   “Ndinogara nemabhegi angu akarongedzwa nekuti pane mukana wekuti ndinogona kudzingwa mumba mangu.   “Handina munhu parutivi rwangu ari kundimirira mazuva ano. Ndingori ndega. Ndaimbofara chaizvo nevana vangu nemhuri yangu asi iye zvino ndave ndega.” – SportsMail Football	https://www.kwayedza.co.zw/eboue-odzoka-munhabvu/
health	Vanhu Vana Vofa neChirwere cheCovid-19	Bazi rezvehutano rakazivisa nemusi weChishanu kuti vanhu vana vakafa nechirwere cheCovid-19 zvasiya vanhu vafa nechirwere ichi kubva zvachatanga kupararira gore rapera vave chiuru chimwe chete nemazana mana ane makumi mapfumbamwe nevatanhatu kana kuti 1,496. Vanhu makumi mana nevatanhatu vakabatwa nechirwere ichi zvasiya vanhu vabatwa nechirwere ichi vave zviuru makumi matatu nematanhatu zvine mazana mana nemakumi maviri nevatatu kana kuti 36,424. Vanhu makumi maviri nevana kana kuti 24 vakapora kubva kuchirwere ichi zvichireva kuti vapora kubva zvatanga chirwere ichi kupararira vave zviuru makumi matatu nematatu zvine mazana mapfumbamwe nemakumi mapfumbamwe nevatanhatu kana kuti 33, 996. Vanhu vachiri kurwara mazana mapfumbamwe nemakumi matatu nemumwe kana kuti 931. Zvichakadaro, huwandu hwevashandi vemuzvipatara nevamwe vanoita mabasa anopa kuti vasangane neveruzhinji vabayiwa nhomba yeSinopharm yakapihwa Zimbabwe neChina vasvika zviuru makumi matatatu nezvitanhatu zvine mazana maviri nemakumi masere nevatatu kana kuti 36, 283. Kunyangwe hazvo huwandu hwevanhu vari kufa nekubatwa nechirwere ichi huri kuramba huchidzikira munyika nepasi rose, nyanzvi munyaya dzezvehutano Dr Edgar Munatsi vanoti vanhu havafanire kurivara. African Union Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika mamiriyoni mana kana kuti 4 million vabatwa nechirwere cheCovid-19 muAfrica. Vanhu vafa vadarika zana nemanomwe rezvuiru kana kuti 107, 000. Vapora muAfrica vadarika mamiriyoni matatu nezviuru mazana mashanu kana kuti 3, 5 million. Huwandu hwevanhu vabatwa nechirwere checoronavirus pasi rose hwadarika zana remamiriyoni rine gumi nemapfumbamwe kana kuti 119 million. Pasi Rose Johns Hopkins University yemuAmerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nekufa nechirwere ichi. Vafa muAmerica vanodarika zviuru mazana mashanu nemakumi matatu nevaviri kana kuti kuti 532, 000, vabatwa nechirwere ichi vachidarika mamiriyoni makumi maviri nemapfumbamwe kana kuti 29 million. Pasi rose, vanhu vafa nechirwere ichi vanodarika mamiriyoni maviri nezviuru mazana matanhatu kana kuti 2,6 million. Asi vapora pasi rose vachidarika mamiriyoni makumi matanhatu nemanomwe zvine zviuru mazana mashanu kana kuti 67,5 million. No media source currently available 	https://www.voashona.com/a/vanhu-vana-vofa-nechirwere-checovid-19/5813279.html
sports	Tuchel otsiura Mbappe	Saint-Germain, Thomas Tuchel, akaramba kutaura pamusoro penhau yekuti chikwata chake chinogona kutenga mutambi weChelsea, N’Golo Kante.   Kante – uyo akapembera kuhwina mukombe weWorld Cup neFrance gore rino – ari kunzi ari kudiwa kuzotengwa nechikwata ichi chekuFrance chinove shasha dzeLigue 1 mwaka uno.   Mutambi wePSG, Kylian Mbappe, akabuda pachena kuti akasiya katsamba muhomwe dzaKante achiedza kumukurudzira kuti auye kuzotambira nhabvu yake kuchikwata ichi chekuFrance apo vaive kuWorld Cup kuRussia.   Asi, Tuchel anoti hazvina kunaka kutaura pamusoro pezvevatambi vekune zvimwe zvikwata panyaya yekuda kuvatenga. “Hazvina kunaka uye handizvifarire zvachose, uye handizvifarire kana vamwe varairidzi vachitaura pamusoro pevatambi vari kutambira zvimwe zvikwata,” anodaro Tuchel. Saka hapana nyaya panhau yaKante uye hatisi kufunga nezvazvo mwaka uno.”   Apo Tuchel ari kuramba kutaura nezvevamwe vatambi vari kuuya kuchikwata chake, murairidzi wePSG uyu anoti ane chivimbo chikuru chekuti Edinson Cavani haasi kuzobva achienda kuReal Madrid.   Mutambi uyu – uyo anove chizvarwa chekuUruguay – ari kunzi anodiwa kuti azotsive Cristiano Ronaldo uyo akabva achienda kuJuventus nemari inosvika 100 miriyoni paunzi.   Asi achitaura chikwata chake chichangobva kukunda Atletico Madrid 3-2 mumutambo weInternational Champions Cup, Tuchel anoti, “Ndinofunga kuti acharamba ari kuno, hapana ambotaura chinhu kwandiri nezvenyaya yake saka ndinoziva kuti acharamba aripo.   “Hazvina kumbouya mupfungwa dzedu kuti angangoenda, ndakataura naye uye haana kurakidza kuti anoda kubva.” — SportsMail Football	https://www.kwayedza.co.zw/tuchel-otsiura-mbappe/
politics	South AfricaYoronga Kubuda muGungano reInternational Criminal Court	"Hurumende yeSouth Africa nemusi weChishanu yakazivisa kuti iri kutarisira kubuda mugungano re International Criminal Court (ICC). Asi danho riri kushoropodzwa nevazhinji sezvo risingazo kurudzire kuremekedzwa kwekodzero dzevanhu munyika iyi. Gurukota rinoona nezvemitemo muSouth Africa VaMichael Masutha vanoti vari kuunza bhiri kudare reparamende vachikurudzira kuti South Africa isave nhengo yeICC. Vatungamiri venyika dzemuAfrica vanoti dare iri rinongosunga vanhu vemuAfrica kwete venyika dzakabudirira. VaDewa Mavhinga vesangano re Human Rights Watch vanoti zvakakosha kuti nyika dzemuAfrica dzirambe dziri mugungano iri sezvo richibatsira kuti avo vanenge vatyorerwa kodzero dzavo vawane kwekuturira mhosva. ""Zviri kufunga kuitwa neSouth Africa izvi hazviyemurike, zvinoratidza kuti nyika iyi haisisiri payange iri munguva yapfuura pakange pane hutongi hwaVaNelson Mandela avo vairemekedza kodzero dzevanhu. Zviri kuitwa neSouth Africa zvinhu zvinoshoreka uye zvichaita kuti chimiro che South Africa chishoreke."" Va Mavhinga vaudza Studio 7. No media source currently available "	https://www.voashona.com/a/zimbabwe-icc-south-africa/3561232.html
health	Vanhu Vabatwa neCovid-19 Vapfuura Mazana Mashanu Hurumende Ichiti Ichawedzera Dzidziso muVanhu	Huwandu hwevanhu vabatwa nechirwere cheCovid-19 munyika hwakakwira neMuvhuro kusvika pamazana mashanu negumi nevaviri (512) mushure mekunge vamwe vanhu makumi maviri nevatatu (23) vawanikwa vaine chirwere ichi pavanhu mazana mashanu nemakumi matatu nevashanu (535) vakaongororwa nezuro. Huwandu hwevanhu vapona kubva kudenda iri huchiri pamakumi matanhatu nevana (64), kuchitiwo vashaya vachiri vatanhatu kana kuti 6. Kuwanda kwevanhu vabatwa nechirwere cheCovid-19 uku kwaita kuti bazi rezvehutano riburitse mashoko padandemutande reTwitter richiti rave kuzosimbisa nyaya yekudzidzisa veruzhinji pamusoro pechirwere ichi pachiteverwa zvisungo zvakatarwa neWorld Health Organisation. Nyanzvi mune zvehutano dzakawanda dzagara dziri kukurudzira hurumende kuti iwedzere vanhu vari kuongororwa chirwere ichi pazuva, uye kuendesa dzidziso kumaruwa kuitira kuti veruzhinji vanzwisise nekukasika zviri kuitika kuitira kuti vasazobatwa vakavarairwa. Johns Hopkins University Hospital yemuAmerica inoti vanhu vabatwa neCovid-19 pasi rose vadarika mamiriyoni mapfumbamwe nezana rezviuru (9.1 million), America iri iyo ine vanhu vakawandisa vanodarika mamiriyoni maviri nemazana matatu ezviuru (2.3 million) ichiteverwa neBrazil, iyo yadarikawo miriyoni nezana rezviuru (1.1 million). Mumatunhu akawanda eAmerica chirwere ichi chinonzi chave kukwira zvakare zvichitevera kunyevenutswa kwemutemo unorambidza kufambafamba kwevanhu. Nyanzvi mune zvehutano, Doctor Simbiso Ranga, avo vari muNorth Carolina muno muAmerica, vanoti huwandu hwevanhu vari kubatwa nechirwere ichi huri kukwira, kwete muZimbabwe chete, asi pasi rose, izvo anoti zvinofanirwa kutorerwa matanho nekukasika. Panyaya yekukwira kwehuwandu munyika, Doctor Ranga vanoti hurumende inofanirwa kuendesa hurongwa hwekuongorora vanhu akaita sekukurudzira vanhu kupfeka mamasiki, kugeza maoko, uyewo kuchengetedza vanenge vawanikwa vaine chirwere ichi kwavo voga. No media source currently available 	https://www.voashona.com/a/zimbabwe-covid-19-update-doctor-simbiso-ranga/5473918.html
business	Paramende Yodaidza VaChinamasa Kuti Vajekese Kwakabva Mari yeKubhadhara Chikwereti kuWorld Bank	Vanoona nezvehupfumi mubato reMDC, VaTapiwa Mashakada, uye vari nhengo yekomiti yedare reparamende inoona nezvehupfumi, vanoti komiti yavo ine hurongwa hwekudaidza kudare iri gurukota rinoona nezvemari, VaPatrick Chinamasa, kuti vataure nezvekubhadhara chikwereti chenyika. VaMashakada vanoti vanoda kuti VaChinamasa vazotsanangure nyaya yemari inosvika bhiriyoni imwe chete yemadhora yavanoti vakawana kubhadhara mari yakawedzerwa pazvikwereti zveZimbabwe kuWorld Bank neAfrican Development Bank. VaChinamasa havana kutaura kuti mari iyi yainge yabva kupi. Asi bepanhau reZimbabwe Independent rakabva raburitsa nyaya yekuti mari iyi yainge yabva kukambani yekuSingapore inonzi Trafigura. Asi mutauriri wekambani iyi, Amai Zohra McDoolley-Aimone, varamba mashoko ekuti kambani yavo yakapa Zimbabwe mari inodarika bhiriyoni imwe chete yemadhora yekuti ibhadhare chikwereti kuWorld Bank neAfrican Development Bank. Vachipindura mubvunzo kubva kuStudio7, Amai McDoolley-Aimone vati vainge vanzwa mashoko kubva kumapepanhau ekuti Trafigura yainge yapa Zimbabwe mari asi vakati aya manyepo. Vatiwo vane mabhizimisi muZimbabwe uye makambani avo akazvipira kuramba achifambisa basa achishanda nehurumende asi panyaya yekukweretesa Zimbabwe, asi kambani yavo iri kuzorwa mafuta enguruve yavasina kudya.. Kambani yeTrafigura Group yakapinda muZimbabwe muna 2013 kuburikidza nekuisa hupfumi mukambani yePuma Energy iyo yakaisa zvikamu makumi matanhatu kubva muzana mukambani yeRedan Petroleum. Redan ine nzvimbo dzinotengeserwa mafuta edzimotokari makumi manomwe nepfumbamwe, uye inopa mafuta endege panhandare ina. VaMashakada vanoti zvinonetsa kuti pawane mabhanga kana makambani angakweretese Zimbabwe mari kana asinawo kusviba. No media source currently available  	https://www.voashona.com/a/zimbabwe-matongerwo-enyika/3836273.html
sports	Mukombe ndewedu: Jere	SACHIGARO weCAPS UNITED, Farai Jere, anoti mwaka wa2019 ndewechikwata chake uye chinoda kurakasha zvimwe zvese kuti vagove shasha zvakare dzeCastle Premiership.   Makepekepe, sezita remadunhurirwa reCAPS UNITED, yakapedzisira kusimudza mukombe wePremier Soccer League (PSL) mugore ra2016 uye makore maviri adarika mukombe uyu wange uchitorwa FC Platinum.   Mwaka yadarika, CAPS UNITED yange ichitatarika zvikuru kuti ipedze iri pakati pezvikwata zvina zvepamusoro pelog.   Achitaura neKwayedza svondo rino, Jere anoti chikwata chavo chicharwa semvumba mwaka uno.   “Gore rino, Makepekepe ichadzirakasha dzese mirai muone uye tiri kuvaka zvakasimba kuti tidzore mukombe wedu weCastle Premiership.   “Mukatarisa vatambi vamwe vataunza kuchikwaa chedu zvinorakidza kuti tiri kuziva zvatiri kuita uye tiri kuda chaizvo kuve shasha,” anodaro Jere.   Anoti CAPS UNITED inoda kutora mukombe wePSL kuitira kuti igowana mukana wekukwikwidza zvakare mumitambo yeCAF Champions League.   Anoti vane vatambi vavatenga mwaka uno vepamusoro vachabatsira zvikuru chikwata chavo mukusimukira panyaya dzenhabvu.   Kusvika parizvino, Makepe-kepe yatenga vatambi vanosanganisira Gabriel Nyoni uyo akabva kuHighlanders, Phineas Bhamusi kubva kuTriangle, Blessing Sarupinda kubva kuBlack Rhinos nevamwe vakasiyana.   “Isu tiri kuda kudzokera muChampions League nekuti mutambo uyu wakakosha zvikuru, zvikwata zvese zvinoda kukwikwidzamo saka isu toda kudzokera.   “Mukatarisa vatambi vatatenga ndeve pamusoro, izvozvo  zvega zvinorakidza kuti basa ratiri kuda kubata iguru,” anodaro Jere.	https://www.kwayedza.co.zw/mukombe-ndewedu-jere/
business	Vashandi veHurumende Vonyunyuta neKudimurwa kweMari dzeBhonasi	Sangano rinomirira vashandi vehurumende, reApex Council, rinoti ranyora tsamba kugurukota rezvevashandi nemabasa Amai sekai Nzenza, richinyunyuta nekudimurwa kwarinoti kwakaitwa mari dzevashandi vehurumende dzemabhonasi. Hurumende yaburitsa gwaro rinozivisa nezvemazuva achatambirwa mabhonasi aya nevashandi vayo kutanga Chitatu kusvika Chishanu svondo rino, asi ichiti vachapiwa mabhonasi avo pamari dzemihoro yavo yepamwedzi chete, isingasanisiri bhonasi pamari dzekubatsirika. Sachigaro weApex Council Amai Cecilia Alexander vanoti sevashandi vari kusangana nemusi weChina kuti vataurirane pamusoro penyaya yebhonasi iyi pamwe nekutsvaga nzira yekutora kuenda mberi. Vanoti vashandi vashungurudzwa zvikuru nedanho rehurumende rekungoita zano ndega isinawo kuvapa mukana wekugara pasi navo kuti vatange vawirirana. Studio 7 yakundikana kubata Amai Nzenza kuti inzwewo divi rehurumende panyaya iyi. No media source currently available 	https://www.voashona.com/a/vashandi-vehurumende-vonyunyuta-nekudimurwa-kwemari-dzebhonasi/4678004.html
health	Madzimai Ovhenekwa Chirwere CheGomarara PaChena kuMashonaland West	Mamwe madzimai ekuHurungwe mudunhu reMashonaland West vanoti havasi kuwana hutano hwakakwana sezvo vachifamba mitunhu yakareba kuenda kumakiriniki nezvipatara. Vachitaura panzvimbo yeKasimure kuHurungwe, apo panga pachitariswa madzimai kuti vane gomarara repamuromo wechibereko here, Amai Bertha Zhou vanoti madzimai akawanda ari kufa negomarara rechibereko kumamisha sezvo vasina mari dzekufambisa kuenda kunorapwa. Amai Zhou, avo vatariswa chibereko chavo icho changa chichivarwadza kwemakore matatu, vanoti zvirongwa zvakadai zvinofanirwa kuenda pazvikoro zviri pedyo nevanhu kwete kunzvimbo dzinokwirwa mabazi. Mumwe mudzimai atariswa nhasi, Amai Talent Katora, vanogara mumusha maVaNyarenda, vanoti vanonzwa kurwadziwa pasi peguvhu ravo izvo zvaita kuti vade kutariswa kuti vane gomarara repamuromo wechibereko here. Amai Katora vanoti vadzidzawo kuti mudzimai akapfeka mishonga yekudzora nhengo yesikarudzi yemudzimai mukana wekubatwa negomarara repamuromo wechibereko unenge wakakura. Mumwe mudzimai, Amai Maudi Sengwe, vanoti kunyange vakambotariswa gomarara makore maviri apera vatariswa zvakare nhasi vachiti vanoda kuve nechokwadi kuti havana kubata chirwere ichi mumakore maviri apfuura. Chirongwa chaitwa nhasi chekutarisa kana madzimai anegomarara, chaitwa nebazi rezvehutano, vakabatana nePopulation Services pamwe neNational Aids Council avo vari kuchecheudza varume munzvimbo dzavari kufamba. Parizvino vasvika nzvimbo dzinoti Batwa, Mauya neKasimure, mangwana vanenge vari kuMagunje vozopedzisira neChirundu neMugovera. No media source currently available 	https://www.voashona.com/a/zimbabwe-cancer-examinations-conducted-mashonaland-west-population-services-ministry-of-health-national-aids-council/4664401.html
health	Vakapotsa Vafa neCovid-19 Voyambira Vanhu Kuti Vabayiwe Nhomba Nguva Ichiripo	Vamwe vanhu vakarwara nechirwere cheCovid-19 vasina kubayiwa nhomba vari kukurudzira vari kuzengurira kubayiwa kuti vaite izvi nekuti vakapotsa vaenda kwamupfiganebwe. Vaimbova mupurisa muZimbabwe Republic Police VaMalvern Mudyiwa mumwe akapona nepaburI retsono mushure mekubatwa nechirwere ichi vasina kunge vabayiwa nhomba yeCovid-19. VaMudyiwa vanoti vakatozonoponera kuchipatara cheParktowen uko vakange vopihwa mweya wekufema kwemavhiki matatu sezvo vainge vozarirwa uye vagarawo vaine chirwere cheasthma. VaMudyiwa vaendera mberi vachiti vakashamiswa apo vakapedza kugeza vakatarisa pachiringiro vakaona mufananidzo wavo wairatidza kuti vainge vasara mapfupa chete. Vamwe vakataura neStudio 7 ndiAmai Namatirai Mutemwa vanogara kuZambia vakabatwa neCovid-19 vagara vaine chirwere chemoyo. Vanoti kunyangwe vakaburitswa muchipatara vachiri kunetseka nekufema uye vakanzi nachiremba vavo kana vave nani vabayiwe nhomba yeCovid-19. Mumwe mugari wemuHarare kuTynwald North VaProvidence Moyo vanoti vakabhadhara mari yakawanda zvikuru kuti varapwe chirwere ichi vari kumba kwavo. Vanoti chirwere chavasiya vasinganyatsogone kumira kwenguva yakareba zvekuti kuti vaende kuri kubayiwa nhomba kune vanhu vakawanda zvinovanetsa. Imwe nyanzvi munyaya dzezvehutano avo varikuita ongororo yemishonga yeCovid19 Muzvare Miriam Chemhanza vanoti vakabayiwa nhomba vakatapurirwa chirwere ichi havazonyanye kurwara sevasina. Nyanzvi munayay dzezvehutano Dr Tinashe Gede vakurudzira veruzhinji kuti vabaiwe nhomba yeCovid 19 uye kuti vasateerera zvinobuda pamadandemutande zvisingabvi kunyanzvi dzehutano pamusoro penhomba dze Covid-19 sezvo vanhu vakawanda vari kupedzisira vapinda muna taisireva. Vaendera mberi vachiti panguva ino yeCovid-19, chakakosha kubaiwa nhomba yechirwere ichi nekutevedzera kurudziro yeWorld Health Organisation yekuti vanhu vapfeke mamasiki, vageze mawoko uye vagare vakataramukana kuitira kuti chirwere ichi chisapararire. Pane gwaro rakaburitswawo nehurumende rinonzi “Covid 19 Admissions and Community Deaths by Vaccination Status,” riri kutsinhirawo kuti vanhu vari kufa zvakanyanya nechirwere cheCovid 19 vanhu vasina kubaiwa nhomba. Gwaro iri rinotiwo vana vadiki vave kunyanya kubatwawo nemhando yeCovid-19 iri kutenderera munyika yeDelta variant. No media source currently available 	https://www.voashona.com/a/vakapotsa-vafa-necovid-19-voyambira-vanhu-kuti-vabayiwe-nhomba-nguva-ichiripo/6004496.html
politics	Hurumende, Vanopikisa neVakazvimirira Vokurudzirwa Kugara pasi Kuti Vazeye Matambudziko Ari muNyika	Panguva iyo nyika yatarisana nesarudzo dza 2023, zvinhu zvinonzi zviri kuramba zvichiita manyama amire nerongo munyika munyaya dzekodzero dzevanhu hurumende pamwe nemapurisa vachipomerwa mhosva yekusatevedzera bumbiro remitemo yenyika. Zvimwe zvinonzi zviri kunetsa munyika pari zvino kuparara kwehupfumi hwenyika izvo zvinonzi zviri kuwedzera matambudziko ari munyika. Munyaya dzemihoro inonzi haina zvaichatenga, vashandi vehurumende vakazivisa svondo rino kuti nhaurirano dzavaiita nehurumende pamusoro pemihoro dzakaparara dzisina chabuda vashandi vachipomera hurumende mhosva yekusavimbika uye kuita zanu ndega pakuwedzera vashandi mari. Ukuwo, mubatanidzwa wemasangano akazvimirira weCrisis in Zimbabwe Coalition pamwe nemamwe masangano evashandi vehurumende vakanga varongawo kuti vanhu vapinde mumigwagwa neChishanu kuti varatidzire, asi mapurisa anonzi akanyima sangano iri mvumo. Vashandi vehurumende vakavimbisa zvakare kuramwa mabasa kutanga neMuvhuro unouya kana nyaya yemihoro yavo isina kugadziriswa. Asi mutungamiri wenyika, VaEmmerson Mnangagwa pamwe nebato ravo reZanu PF, vagara vanopomera mizinda yenyika dzekunze iri munyika mhosva yekupindira munyaya dzeZimbabwe nekukonzera matambudziko ose anonzi ari kusangana nenyika vachiti mizinda iyi iri kuda kusvibisa hurumende yavo pamberi pesarudzo dza 2023. Nhengo yeZanu PF, Doctor Simba Mavaza, avo vari kuBritain, vanotsinhira mashoko eabto ravo pamwe neVaMnangagwa ekuti vari kuda kuratidzira vari kushandiswa nenyika dzekumawirira kuti vabvise hurumende yakasarudzwa zviri pamutemo. Asi vanorwira kodzero dzevanhu uye vachitungamira sangano reHeal Zimbabwe Trust, VaRashid Mahiya, vanoti hapana munhu ari kutmwa nevekunze kuratidzira, vachiti vana veZimbabwe vari kutumwa nematumbu avo ane nzara. VaMahiya vanoti kuti dambudziko iri ripedzwe, vanhu vose vanofanirwa kugara pasi votaurirana, danho riri kutsigirwawo naDoctor Mavaza, vachiti rakanaka asi vachikomekedza vemapato anopikisa pamwe nevemasangano akazvimirira kuti vatungamidze nyika yavo mberi mune zvose. No media source currently available 	https://www.voashona.com/a/6668402.html
business	Musangano weNyika Dzine Nzou Unopetwa kuHwange Nyika Dzine Nzou Dzichikurudzira CITES Kuti Isapindira Muzvirongwa Zvadzo	Musangano wemazuva matatu wekutsvaga nzira dzekuti nyika dzemuAfrica dzine nzou dzitaure nezwi rimwechete kumusangano weCOP uchaitwa mukupera kwegore rino, uyo wakanga uchiitirwa kuHwange wkapetwa nemusi weChina, makurukota ezvekuchengetedzwa kwezviwanikwa akapinda mumusangano uyu achiti sangano reConvention on International Trade in Endangered Species of Wild Fauna and Flora kana kuti CITES haifanirwe kupindira mukutengeswa kwenyanga dzenzou nenyika dzakazvimirira. Makurkota emunyika dzemuAfrica aya akati nyika dzakazvimirira dzine kodzero dzadzo dzekushandisa zviwanikwa zvadzo sezviri mumitemo yadzo. Musangano uyu wakabuda nechibvumirano cheHwange Declaration, icho chine zvisungo gumi nezvina, zvinosanganisira chekuti sangano re CITES rinofanirwa kuongorora zvakare zvisungo zvaro panyaya yekutengeswa kwenyanga dzenzou. Nyika dzine nzou idzi dzakakurudzirwa kuti dzitambirewo chibvumirano cheHwange Declaration ichi. Zimbabwe iri kuda kuti ibvumidzwe kutengesa nyanga dzayo dzenzou dzainoti dzakawandisa. Hurumende yakambotiwo inogona kubuda mugungano reCITES kana zvido zvayo zvakasatevedzerwa. Mukuru wesangano reCentre for Natural Resource Governance, VaFarai Maguwu musangano uyu wavive musangano wakakosha zvikuru asi donzvo riri kurwirwa nemakurukota akapinda mumusangano kusanganisira weZimbabwe rakanangana nekuuraya nzou, izvo zviri kurambwa nesangano reCITES. No media source currently available	https://www.voashona.com/a/6591797.html
business	Nyanzvi Dzozeya Bhajeti Raturwa naVaChinamasa	Zvakabuda mubhajeti neChina zviri kuratidza kuti vanhu vakawanda munyika vari kuramba vachirasikirwa nemabasa zvopa kuti vanonge svosve nemuromo. Kubva muna 2011, gurukota rezvemari, VaPatrick Chinamasa, vanoti vanhu vanopfuura zviuru makumi mashanu nevashanu varasikirwa nemabasa. Kunyange hazvo hurumende yakaparura gwaro rezvehupfumi reZimAsset ichivimbisa mabasa mamiriyoni maviri mumakore mashanu anotevera, zvinhu zvichakaita manyama amire nerongo. Asi nenyaya yekusagadzirisa zvematongerwo enyika uye kutyorwa kwekodzero dzevanhu, Zimbabwe ichiri kubatwa seyakageza negoka munyama zvopa kuti pashaye vekunze vanoibatsira nemari inosvika mabhiriyoni makumi maviri nemanomwe emadhora ekuti chirongwa ichi chishande. Mukuru wesangano reLabour and Economic Development Research Institute of Zimbabwe, Doctor Godfrey Kanyenze, vanoti hurumende inofanira kushanda nevashandi nevashandirwi mukugadzirisa zviri kunetsa munyika. Ukuwo nyanzvi munyaya dzezvehupfumi uye vaimbotungamira sangano reConfederation of Zimbabwe Industries, VaCallisto Jokonya, vanotiwo VaChinamasa vabaya dede nemukanwa nekunyatsotaura zvinoda kuitwa kuti hupfumi hugadzirike. No media source currently available   	https://www.voashona.com/a/zimbabwe-politics/2537229.html
sports	Mitambo yeDivision One yosimudzira	  HUTUNGAMIRI hweNorthern Region Division One hwazivisa kuti mitambo yenhabvu yange yambomiswa kuitira kuti patambwe Axis Solutions Super 8 Tournament ichasimudzira nemusi wa4 Chikumi.   Pakamiswa mitambo iyi mwedzi wadarika, Golden Eagles ndiyo yange ichitungamira palog iine zvibodzwa 32 kubva pamitambo 16 yakatambwa.   Herentals U20 yaive panhamba yechipiri nezvibodzwa 34 kuchiti pechitatu pakagarwa neSimba Bhora iyo ine zvibodzwa 33 asi yatamba mitambo 15.   Nerimwewo divi, mutambi weSimba Bhora, Tinashe Balakasi, pari zvino ndiye ari kutungamira murwendo rwekurwira mubairo weGolden Boot sezvo akwanisa kunwisa ka18 kubva mumitambo 15 yatambwa nechikwata chake.   Anoteverwa naClaude Mapoka weGolden Eagles uyo anwisa kanomwe kubva mumitambo 16.   Muchinyorwa, icho chakatumirwa kuzvikwata zvose, sachigaro weNorthern Region Division One – Martin Kweza – anoti zvikwata zvinofanirwa kugara zvakagadzirira sezvo mitambo iri kuzosimudzira nemusi wa4 Chikumi.    Tinashe Balakasi   “Mitambo yedu tinotarisira kuti ichasimudzira musi wa4 Chikumi. Tazorangana kuti mitambo isimudzirwe pazuva iri kuti zvitipewo nguva yekupedza kuita hurukuro nevaridzi vepembe pamusoro penyaya yemari yavanozobhadharwa.   “Hatichatange zuva iro taitarisira kuti tichatanga nekukurumidza,” anodaro Kweza.   Zvakadaro, pachasimudzirwa mitambo yeligi iri, ichatambwa kusvika ipere, kochizotambwa fainari yeAxis Solutions Super 8 iyo ichaona Simba Bhora ichibandana neGolden Eagles FC.	https://www.kwayedza.co.zw/mitambo-yedivision-one-yosimudzira/
politics	Masangano eVarairidzi Onyunyuta neHurongwa hweHurumende Hwekuchengeta paZvikoro vana Vakanyora Bvunzo dzeGrade 7	Mamwe masangano anomirira varairidzi munyika ari kunyunyuta nedanho rebazi redzidzo yepasi rekuti vana vakapedza kunyora bvunzo dzeGrade 7 svondo rino varambe vachienda kuchikoro kuitira kuti vadzidziswe nezvavachanosangana nazvo mberi, kana kuti “Life Orientation”. Sangano renhau repadandemutande, reZIMLIVE inoti sangano reProgressive Teachers Union of Zimbabwe, PTUZ, rakati hurumende haina kunzwawo kubva kwariri payakatora danho iri. Ukuwo, sangano reZimbabwe Teachers Association, ZIMTA, ratiwo kunyange hurongwa hwehurumende hwakanaka, rinoona sekunge hurumende yakaona kuti vana ava vari kukasika kunyora bvunzo zvoita kuti hurumende ide kuramba iinawo vachiwana zvekuita. Mutauriri wesangano iri VaGoodwell Taderera vanoti havaoni vana vachizoramba vachienda kuzvikoro sezviri kutarisirwa nehurumende kana vachinge vatonyora bvunzo dzavo. Mutungamiri weAmalagamated Rural teachers Union of Zimbabwe, ARTUZ, VaObert Masaraure vanotiwo sangano ravo harina kubatwa naro nebazi redzidzo yepasi pahurongwa uhwu, vachiti danho iri rekudzidzisa vana remangwana ravo rangorohwa zvechibhubhubhu nehurumende sezvo varairidzi vacho vasina kumbudzwa kuti chii chavachange vachiita. No media source currently available VaMasaraure vanoti sesangano vanokurudzira kuti pane vekurongwa kwakakwana. Ukuwo mutungamiri weProfessional Educators Union of Zimbabwe, PEUZ, VaWilson Makanyaire vari kungoimbawo rwiyo rwumwechete rwekuti hurumende yakaita zano ndega isina kugara pasi nevashandi vayo, vanove varairidzi. No media source currently available Asi mutauriri webazi redzidzo yepasi VaTaungana Ndoro, vaudza Studio 7 kuti chirongwa chekuti vana veGrade 7 varambe vari pachikoro kunyange vakapedza kunyora bvunzo dzavo chakanangana nekuti vawane mukana wekudzidziswa nezvavachanosangana nazvo mberi, kana kuti “Life Orientation”. VaNdoro vanoti varairidzi vanofanirwa kunzwisisa kuti hazvirevi kuti kana vana vanyora bvunzo zvikoro zvave kubva zvavharwa.	https://www.voashona.com/a/6790398.html
politics	Amai Mugabe Vanoti Vakazvipira Kushanda Vari Pasi paVaMnangagwa	Mudzimai wemutungamiri wenyika, Amai Grace Mugabe, vaenderera mberi nemisangano yavo kuMataga Business Center, Mberengwa kuMidlands. Amai Mugabe vati havana chido chekutora chigaro chemutevedzeri wemutungamiri wenyika, VaEmmerson Mnangagwa, sezviri kutaurwa nevamwe mubato. Izvi zvinotevera mashoko ekuti vamwe muZanu-PF, vachitungamirwa nedunhu reMashonland West, vari kuda kuti Amai Mugabe vatore chigaro chekuva mutevedzeri wemutungamiri wenyika. No media source currently available Pari zvino Amai Mugabe ndivo mukuru webazi remadzimai reWomens League. Amai Mugabe vatiwo VaMugabe munhu agara achinetsekera nyika uye achirarama hupenyu hwakaoma kubva munguva yechimurenga. Mudzimai wemutungamiri wenyika ashorawo bato reMDC achiti rakaumbwa navanasapurazi vaisafara nekutorerwa minda. Vatiwo mutungamiri weMDC, VaMorgan Tsvangirai,ndivo vakaunza zvirango zvakatemerwa nyika. Asi mutauriri weMDC-T, VaObert Gutu, vanoti Amai Mugabe havana zvavanoziva pane zvavari kutaura. VaGutu vatiwo bato ravo riri kuenda kumatare kuti amise Amai Mugabe kupa vanhu matarakita ehurumende, sezvo asiri ehurumende. No media source currently available Amai Mugabe vashorawo VaRugare Gumbo vePeople First vachiti mutengesi uye vari kufamba vachipa vanhu mari kuti vavatsigire.Asi VaGumbo vati zviri kutaurwa nemudzimai wemutungamiri wenyika hazvina nemusoro wese. No media source currently available Vatevedzeri vose vemutungamiri wenyika, VaMnangagwa naVaPhelekezela Mphoko vange varipowo pamusangano uyu. VaMpoko varatidza kusafara apo vadaidzwa kunzi VaMboko nevakafanobata chigaro chasachigaro weMidlands, VaKizito Chivamba. Vati uku kushora uye kunyomba. 	https://www.voashona.com/a/mugabe-grace-mnangagwa/3066921.html
sports	Vatsigiri veZimbabwe Warriors Vogunun'una neKubuda muAFCON	Vatsigiri venhabvu munyika vanoti havachazive pfumo rovobaya mushure mekubuditswa mumakwikwi eAfrican Cup of Nations kuEgypt nezuro Vamwe vanoti kukundikana kutungamira kweZIFa, vamwe vavhiti vatambi pamwe nevarairidzi vavo. Zvinonzika pose pafa munhu hapashaike muroyi. MaWarriors akadamburwa 4-0 neDemocratic Republic of Congo ndokubuda mumakwikwi e 2019 Africa Cup of Nations munharaunda yekutanga. Asi vakawanda vanoti havaitarisira kuti chikwata ichi chaizorakashwa zvakadai. Zimbabwe haisati yakundwa zvakadai mumakwikwi aya. Asi chirikuvanetsa ndechekuti kutadza here kwemaWarriors kana kuti hutungamiri hweveZifa ndiwo hwakakangaisa matambiro evatambi nenyaya yekusavapa mari yavaive vavimbiswa kuti vachatambidzwa makundano aya asati atanga. Mutsigiri weHighlanders VaSimbai Mahachi vanoti varikushaya kuti chii chaizvo chakaitika. Mumwe mutsigiri wemaWarriors VaPhillip Regede vanoti kukundikana kwechikwata ichi hakuneyi nevatambi asi kuti veZifa vakatadza kusimudza chido chevatambi nekusavapa mari yavo yemuhoro. Vamwewo ndivo vave kutoti aimbove mutungamiri wesangano rinotungamirra nhabvu iri VaPhilip Chiyangwa vaive nani kudarika hutungamiri huripo parizvino, uyo urikutungamirwa naVaFelton Kamambo. Mumwe mutsigiri wemutambo wenhabvu VaNyasha Munyaradzi vanotenderanawo naVaRegede vachiti kusamira zvakanaka kwehupfumi kwave kukanganisa nyaya dzezvehupfumi. Asi mutsigiri weDynamos VaTapiwa Chiganze vanoti nyaya dzemari ndedzimwewo vachiti iivo kana vatambi vaenda kumaAfcon inguva yavo yekuzvitengesa kwete kuchemera mari. VaChiganze vanoti panguva inotevera, Zimbabwe inofanira kushandisa vatambi vechidiki vane shungu dzekubudiira muhupenya hwavo munhabvu. Mumwe muteveri wechikwata ichi VaEugene Kuhuni vanoti nguva yemurairidzi wemaWarriors Sunday Chidzambwa yakwana vachitapawo wavanofungira kuti ndiye angatore chikwata ichi. VaSibanda vanobvumiranawo naVaKuhuni vachiti ivo Chidzambwa anofanira kusiiswa basa. Aka kave keechitatu Zimbabwe ichitadza kubudirira kussvika munharaunda yechipiri zvichitevera kutatarika kwavakaita muna 2004, 2006, na 2017. Asi vateveri venhabvu munyika vave kutarisira kuti muna 2021 Zimbabwe ichaitawo zviri nani. No media source currently available  	https://www.voashona.com/a/vatsigiri-vezimbabwe-warriors-vogunun-una-nekubuda-muafcon/4981892.html
health	Vasope neVamwe Vasingaone Zvakanaka Vobatsirwa neMagirazi Pachena	Mukuru weAlbino Trust of Zimbabwe, VaBrian Nyoni, vanoti vanhu vanodarika zviuru mazana matatu, 300 000, vachawana rubatsiro rwekupiwa magirazi okuverengesa pachena pachirongwa cheSight To the World. Sangano iri riri kushanda nebazi rezvehutano mukanzuru yeHarare. VaNyoni vanoti chirongwa ichi chichabatsira vanhu vanemazera ari pakati pemakore makumi mana nemashanu, 45, nemakumi matanhatu nemashanu, 65. Vaendera mberi vachiti chirongwa ichi chichaendawo kumatunhu mashanu enyika kwemakore mashanu anotevera. VaNyoni vatiwo chirongwa ichi hachisi kunangana nevanhu vanorarama nehusope chete. Vaendera mberi vachiti zvakakosha kuti munhu wese apinde muchirongwa ichi pasina rusarura izvo zvinozoita kuti vanhu vaone kukosha kwemasangano anomirira vanorarama nehusope uye nekunzwisisawo matambudziko avanosangana nawo. Imwe nyanzvi nyanzvi munyaya dzezvehutano isina kudomwa nezita yaudza Studio 7 kuti kune zvakawanda zvinokonzera kuti vanhu varware maziso uye vaendera mberi vachiti vanosanganawo nevana vari pasi pemakore gumi nemashanu, 15, vanenge vavhiringidzwa maziso nenzira dzakasiyana siyana. Vati rimwe donzvo rechirongwa ichi nderekudzikisa huhwandu hwevanhu vanoita tsaona pamigwagwa nenyaya yekusaona zvakanaka. Nyanzvi munyaya dzezvehutano Dr Chiripanyanga vatsanangura zvimwe zvezvirwere zvinokonzera kupofomara kwemaziso. Bazi rezvehutano rinoti kune vanhu vakawandisa vanoda magirazi okuonesa zvekuti vari kukurudzira varapwi kuti vaende kumakiriniki anosanganisira Sekuru Kaguvi iri paParirenyatwa Hospital, Norton Eye Hospital, Sakubva Clinic kwaMutare ne Richard Morris Hospital kuBulawayo. Nyanzvi munyaya dzezvehutano hwemaziso ine mukurumbira pasi rose Dr Solomon Guramatunhu vanoti zvinorwadza kuona varwere vachishaya rubatsiro munyika, asi dzimwe nyika dzichisimbaradza zvipatara zvehurumende kuitira kuti veruzhinji vakwanise kubatsirwa.	https://www.voashona.com/a/6883565.html
business	VaMangudya Vanoti Dhiziri nePeturu Zvizere Munyika	Gavhuna weReserve Bank of Zimbabwe, Dr John Mangudya, vaudza komiti yeparamende inoona nezvemhando dzemoto kuti munyika mune mafuta emotokari akawanda uye vanhu vanofanira kuashandisa zvine mwero. Vatiwo mitsetse iri pamagaraji mazhinji inokonzerwa nekuti vanhu vari kutenga vachityira kuti achashaikwa zvakare. Vachipa humbowo pamusoro pemamiriro akaita zvinhu munyika panyaya dzepeturu nedhiziri nezvimwe, VaMangudya vati nyika yakatenga mafuta akawanda zvekuti vanhu havafaniri kutenga mafuta zvematyira sezvari kuitwa pari zvino. Vati bhanga ravo rine zvirongwa zvekutenga mafuta kubva kumakambani akawanda uye pari zvino makambani emafuta ari kuendesa mafuta aya kumagaraji mazuva ose. Semuenzaniso, vati kambani yeTrafigura inounza munyika mamiriyoni gumi nemana emarita emafuta ayo inoendesa kumakambani ePUMA, Redan, CMED, Trek ne Genesis pasvondo rega rega, panguva imwe cheteyo Total ichiunza mamiriyoni gumi, Engen ichiunzawo mamiriyoni manomwe kozotiwo IPG ichiunza mamiriyoni manomwe. Vatiwo kune mamwe makambani akawanda anopinzawo mafuta munyika achiwana rubatsiro kubva kuRBZ. VaMangudya vati kunyange hazvo nyika iine dambudziko rekushomeka kwemari yekunze, bhanga ravo riri kupa makambani anounza mafuta munyika mari inokwana kutenga mafuta anokwanira nyika yese. Zimbabwe inoda zana nemakumi maviri emamiriyoni emadhora semari yekutenga mafuta mwedzi wega. Vati mitsetse iri kuonekwa zuva nezuva pamagaraji inokonzerwa nekuti vanhu vari kutenga mafuta vachinochengeta nekutengesa pamukoto sezvo vachitya kuti anogona kuzoshaikwa. Vatiwo huwandu hwemotokari hwakwirawo zvakanyanya zvekuti munyika mave nemotokari dzinosvika miriyoni nemazana masere. Mukuru weZimbabwe Engery Regulatory Authority, VaEddington Mazambani, vaudzawo komiti iyi kuti pave kudiwa kutora matanho anopedza dambudziko remafuta aya. Vati panodiwa kumutsiridza hurongwa kwekuti pashandiswe mabhazi nematireni kuitira kuderedza huwandu hwevanhu vanoshandisa motokari. No media source currently available 	https://www.voashona.com/a/zimbabwe-rbz-governor-assures-parliament-of-abundance-of-fuel-in-the-country-john-mangudya/4709537.html
business	Muzvare Dondo Votarisira Kuve kuMusangano weU.S. Leaders' Summit Uchange Uri muWashington, D.C., Svondo Rinouya	"Mukuru wesangano rinorwira kodzero dzemadzimai, rePhumulani Minnesota African Women Against Violence, Muzvare Comfort Dondo, vanoti vachange vachizeya nezvematambudziko ari kusangana nemadzimai munyika panyaya dzekutyorwa kwekodzero dzavo. Muzvare Dondo vanoti vachaita izvi kumucheto kwemusangano wevatungamiri veAmerica nemuAfrica, weU.S Africa Leaders’ Summit, uyo uchange uri muWashington DC svondo rinouya. Vanoti vachange vari kuita izvi panguva iyo chirongwa chemazuva gumi nematanhatu ekurwisana nemhirizhonga, kana kuti 16 Days of Activism Against Gender-Based Violence chichangopera, vachiti vari kuita izvi senzira yekuti nyaya iyi igare ichizeyiwa, kwete kungomirira mazuva echerechedzo chete. 'Tiri kutarisira kuti pachave nehurukuro dzakadzama dzichange dzichiitwa kumisangano iyi,""Muzvare Dondo vaudza Studio7. No media source currently available "	https://www.voashona.com/a/6869844.html
sports	Tichiri kuda kuenda kuCHAN: Zifa	MANEJA wechikwata chenhabvu chenyika chemaWarriors — Wellington Mpandare — anoti vakanyorera kuHurumende vachikumbira mvumo yekuti vaende kuCameroon kunokwikwidza kumutambo weAfrica Nations Championship (CHAN) uyo unofanirwa kutanga nemusi wa16 Ndira.   MaWariors anofanirwa kusimuka musi wa11 akananga kuCameroon kunokwikwidza kumutambo uyu sezvo ariwo achavhurira makwikwi egore rino apo achasangana neCameroon iyo inenge iri pamusha. Zvichitevera matanho akatorwa neHurumende ekurwisa kupararira kwechirwere cheCovid-19 izvo zvakaona mitambo yose ichimbomiswa munyika, Mpandare anoti sangano rinotungamirira nhabvu reZimbabwe Football Association (Zifa) rakabva ranyorera kuHurumende richikumbira mvumo yekuti vatenderwe kuenda kunokwikwidza kumutambo weCHAN.   “Takanyorera kuHurumende tichikumbira mvumo yekuti tigoenda kuCameroon kunokwikwidza kuCHAN.   Asi kutaura kuno tichiri takamirira kunzwa kuti vachati kudii nenhau yacho. Asi isu tiri kuda chaizvo kuenda kunokwikwidza,” anodaro Mpandare.   Svondo radarika, vatambi vapfumbamwe vemaWarriors vakawanikwa vaine chirwere cheCovid-19 izvo zvakazotuma murairidzi wechikwata ichi kuti adome vamwe vatambi gumi kuitira kuti kana vakabatwa nedenda iri vakasapora vozovatakura kuenda navo kuCameroon.   Mpandare anoti vatambi vakabatwa neCovid-19 vose vachaongororwa nemusi weChina svondo rino. “Sekuziva kunoitwa, munhu anenge abatwa kuti ane Covid-19 anogara mazuva 10 ari pake oga saka vatambi vedu vose vakabatwa nechirwere ichi vari kwavo voga uye kana zvikasasanduka tine vamwe vatakaudza kuti vagare vakagadziririra.   “Saka nemusi weChina vose vakabatwa kuti vane Covid-19 vachaongororwa zvekare kuti chirwere ichi chichiri mumuviri yavo here kana kuti chakabuda,” anodaro Mpandare.   Kumitambo yeCHAN, maWarriors akaiswa muboka reGroup A rine zvimwe zvikwata zvinoti Cameroon, Mali neBurkina Faso.	https://www.kwayedza.co.zw/tichiri-kuda-kuenda-kuchan-zifa/
business	Hurumende Inotadza Kuwirirrana neVashandi Vayo	Hurumende yatadza kuwirirana nevashandi vayo panyaya yemari dzemihoro zvichitevera musangangano waitwa nhasi pasi pegungano reNational Joint Negotiating Council, NJNC. Musangano waitwa uyu hauna chawabuda nacho sezvo vashandi varamba kutambira zvikamu gumi kubva muzana zvavanga vapihwa nehurumende vachiti zvikamu izvi idonhwe mugungwa. Mutevedzeri wemunyori mukuru muApex Council, VaGibson Mushangu, vaudza Studio 7 mushure memusangano uyu kuti paita gakava rakakomba pakati pavo nehurumende mumusangano uyu. VaMushangu vati hurumende yanga yavapawo mari inoita mamiyoni zana nemakumi matanhatu emadhora ekuti vagovane sevashandi kubva muna Kurume kusvika muna Zvita wegore rino. VaMushangu vati vachagara pasi mangwana semasangano ese anomirira vashandi vehurumende voona kuti votora gwara ripi vachiti vacharamwa mabasa kana mazuva akatarwa pamutemo kuti vazivise mushandirwi nezvekuda kuramwa mabasa akwana. Vanga vachitungamira chikwata chehurumende, VaSimon Masanga, vaudza Studio 7 kuti homwe yehurumende yakabooka zvekuti havakwanise kubhadhara vashandi vehurumende nemadhora ekuAmerica sezvavari kuda. Zvichakadai, mutungamiri werimwe remasangano anomirira vadzidzisi reAmalgamated Rural Teachers Union of Zimbabwe, VaObert Masaraure, vati hurumende iri kuita dambe nevashandi vayo zvichitevera zvaiswa patafura nehurumende. Vakafanobata chigaro chegurukota rinoona nezvevashandi, VaJuly Moyo, pamwechete negurukota rezvemari, VaMthuli Ncube, vanga vasiko kumusangano weNJNC uyu uye nharembozha dzavo dzanga dzsingapindi pataenda pamhepo. No media source currently available 	https://www.voashona.com/a/zimbabwe-government-in-deadlocked-talks-with-civil-servants-gibson-mushangu-obert-masaraure/4737685.html
sports	Tunisia Yova Nyika yeKutanga muAfrica Kubuda Mumakwikwi eFIFA World Cup22	Tunisia yave nyika yekutanga muAfrica kubuda mumakwikwi eFIFA World Cup 2022 ari kutambirwa kuQatar. Izvi zviri kuitika kunyangwe Tunisia iyo iri muGroup D yaita zvange zvisingafungidzirwe nevakawanda zvekurova France 1-0. Australia iri kuenderera mberi mumakwikwi aya neFrance yarova Denmark 1-0. Panyika dzimwe dzemuAfrica dziri kumakwikwi aya, Senegal kusvika parizvino ndiyo yabudirira kuenderera mberi muGroup A. Dzimwe nyika dzasara iGhana, Cameroon neMorocco.	https://www.voashona.com/a/6856662.html
politics	Electoral Court Yotarisirwa Kupa Mutongo paNyaya Yekuti Ndiani Akakunda kuChegutu West	Dare rinotonga nyaya dzine chekuita nesarudzo, reElectoral Court, riri kutarisirwa neMuvhuro kupa mutongo waro panyaya yakakwidzwa kudare iri nevaimirira MDC Alliance musarudzo yemumiriri weChegutu West mudare reparamende, VaGift Konjana, avo vari kupikisa kugadzwa kwaVaDexter Nduna veZanu PF semumiriri wedunhu iri. VaKonjana vari kupikisa danho iri vachiti ndivo vakakunda musarudzo dzemusi wa30 Chikunguru asi Zimbabwe Electoral Commission, ZEC, iyo yakati VaNduna ndivo vakakunda, yakavhiringidza manhamba akabuda musarudzo iyi. ZEC yakazivisa kuti VaNduna vakakunda VaKonjana mushure mekuwana mavhoti anoita 10 932, VaKonjana vachiwana navhoti anoita 10 828. ZEC inonzi yakabvuma kuti yakakanganisa manhamba ayakazvisa, asi yakakurudzira VaKonjana kuti vakwire kudare resarudzo iri kuti nyaya yavo iongororwe. Studio 7 yakundikana kubata VaNduna kana magweta avo kanawo ZEC kuti tinzwe mativi avo. VaKonjana vanoti vanoda kuti dare ritonge kuti ndivo vakakunda uye kuti vagadzwe senhengo yeparamende inomirira Chegutu West muparamende, kwete VaNduna. Asi VaNduna vanonzi vari kutiwo dare iri harina masimba ekushandura zvinenge zvaitwa neZEC, uye kudoma mumwe munhu kuti ndiye akakunda. No media source currently available  	https://www.voashona.com/a/zimbabwe-politics-chegutu-west-nduna-konjana/4584280.html
health	Zimbabwe Yova Nyika Yekutanga muAfrica Kubaya Vanhu Jekiseni reMushonga weHIV/AIDS	Zimbabwe nemusi weChina yakabatana nedzimwe nyika mukucherechedza World Aids Day vanorarama nehutachiona hweHIV/AIDS vachiti pane zvichiri kuda kugadziriswa kuti Zimbabwe izadzise donzvo rekupedza denda iri panozosvika 2030 . Zimbabwe ndiyo nyika yekutanga muAfrica kushandisa mushonga wejekiseni rekudzikisa hukasha hwechirwere cheHIV rinonzi cabotegravir uye nyanzvi dzinoti iri kuita zviri nani kurwisa denda iri kudarika nyika dzakawanda. Dunhu reSADC ndiro rine vanhu vakawanda vane chirwere ichi pasi rose zvikuru muSouth Africa. Vachitaura kumhemberero dzaitwa kuMarondera kuRudhaka Stadium nhasi mukuru weNational Aids Council, Doctor Bernard Madzima vatiwo zvakakosha kuti munhu wese akwanise kuwana rubatsiro kana ane chirwere cheHIV/AIDS vachiti izvi ndizvo zvinobatsira nyika kuti ikwanise kuzadzikisa chiga chekuderedza nekupedza kupararira kwehutachiona hweHIV/AIDS Vachitaura neStudio 7 Amai Martha Tholanah vave nemakore makumi maviri nerimwe vachirarama nehutachiona hweHIV/ AIDS vati Zimbabwe inofanirwa kugadzirisa matambudziko akadai sehurombo nemhirizhonga yekushungurudzwa kwevana vadIko pabonde mukuedza kuzadzikisa tarisiro yekupedza kupararira kwehutachiona hweHIV/AIDS. Amai Tholanah vatiwo mapiritsi anoshandiswa nevanorarama neHIV/AIDS anogona kukonzerawo mamwe matambudziko nekudaro zvakakosha kuti nyika iise zvirongwa zvinoita kuti vanorarama nehutachiona vaongororwe pachena nguva nenguva zvinhu zvakadai sechiropa neitsvo . Mumwezve anorarama nehutachiona hweHIV/AIDS Pastor Maxwell Kapachawo vati kupedza dambudziko rekupararira kwehutachiona zvakakosha kuti nyika igadzirise matambudziko arimunyaya dzezvehutano. Amai Olive Thabeni mukuru werimwe sangano rinoshanda nevanorarama neHIV/AIDS reLife Empowerment Support Organisation vati zvakakosha kuti vanhu vanorarama nechirwere ichi vabatsirwe kudzivirira zvimwe zvirwere zvakadai segomarara rechibereko pachena . Zuva reWorld Aids Day rinocherechedzwa musi wa1Zvita gore negore richishandiswa sezuva rekurangarira avo vakashaya ne kuda kwechirwere cheAIDS pamwe nekuyeuchidzana nezvechirwere ichi. Zuva iri rakatanga kucherechedzwa muna 1988 zvakurudzirwa nesangano rinoona nezvehutano pasi rese reWorld Health Organisation. Dingindira regore rino ririkukurudzira kuti munhu wese anorarama nehutachiona awane kubatsirika zvisinei nechimiro chake. No media source currently available	https://www.voashona.com/a/6859237.html
business	CZI Yozeya neChina Mamiriro Akaita Hupfumi	Sangano reConfederation of Zimbabwe Industries, CZI, iro riri kuti zvinhu hazvina kumira zvakanaka mumaindasitiri, riri kuita musangano wakakosha svondo rino kuti rione kuti zvinhu zvavandudzwa kuitira kuti makambani atange kushanda zvakanaka. Musangano uyu uri kuitirwa kuCrown Plaza muHarare neChina. Vari kutarisirwa kupinda mumusangano uyu vakamirira mapazi ehurumende vanosanganisira gurukota rezvemari, VaPatrick Chinamasa, gurukota rezvemigodhi, VaWalter Chidhakwa, uye gurukota rezvemaindasitiri, VaMike Bimha. Mukuru weCZI, VaClifford Siwela, vaudza Studio7 kuti vamwe vari kutarisirwa kuvako vamiriri veInternational Moneteray Fund neWorld Bank vari munyika, nyanzvi munyaya dzezvehupfumi nevamwe. Nyanzvi munyaya dzezvehupfumi, uye vachishanda neResources Exploitation, VaWashington Mehlomakulu, vanoti CZI inofanira kubuda nezvisungo zvainozoendesa kuhurumende kwete kumirira hurumende kuti iuye nezvisungo nekuti inenge yawandirwa nezvekuita. VaMehlomakulu vanoti basa rehurumende ndere kugadzira migwagwa, magetsi nezvimwe kwete kuronga zvemakambani. No media source currently available Sangano reCZI rinoti makambani emuZimbawe ari kushanda ari pasi pezvikamu zvitatu nezvitanhatu kubva muzana izvo zvopa kuti vanhu vakawanda varasikirwe nemabasa. 	https://www.voashona.com/a/zimbabwe-economy/2604994.html
politics	Hurumende Inoti ZEC Ndiyo Inofanira Kuona Kuti ZBC Yapa Mapato Ose Mukana Munguva yeSarudzo	Mutevedzeri wegurukota rinoona nezvekuburitswa kwemashoko VaKindness Paradza vanoti munguva yesarudzo sangano reZimbabwe Electoral Commission kana kuti ZEC ndiyo inofanira kunge yoona kuti ZBC yapa mapato ose mukana wakafanira panguva yesarudzo. VaParadza vaudza Studio 7 kuti vose vanoda kuziva nezvemashandiro eZBC munguva yesarudzo vanofanira kuenda kuZEC kwete kubazi ravo. Izvi zvinotevera, mamwe mapato anopikisa anoti haasi kufara nekambani yenhau yeZimbabwe Broadcasting Corporation nekuburitsa kwairi kuita misangano yeZanu PF chete panguva yainenge ichiitwa asi mapato anopikisa aya asingapihwewo mukana mumwechetewo paanenge achiitawo misangano yawo paari kutsvaga rutsigiro pamberi pesarudzo dzema by-elections dzakatarisirwa kuitwa musi waKurume 26. Frank Chikowore anotipa nyaya iyi. Sachigaro weZEC Amai Priscilla Chigumba vavimbisa kuti vachaburitsa gwaro rinoratidza kuti mapato ose anenge achipihwa mukana sei panhepfenyuro dzemunyika dziri pasi pehurumende idzi. Mamwe mapato anopikisa akaita seCitizens Coalition for Change neMDC Alliance anoti haasi kufara kuti ZBC iri kungoburitsa misangano yeZanu PF chete panguva yainenge ichiitwa iwo asingapihwe mukana mumwechetewo. Mutauriri weCitizens Coalition for Change, Muzvare Fadzayi Mahere, vati zviri kuitwa neZBC zvekuburitsa misangano yeZanu PF chete pachivhitivhiti pamwe nema radio ekambani iyi nguva inenge ichiitwa misangano yebato iri vemapato anopikiswa vasingapihwe mukana wakadai zvinoratidza kuti hapana chati chachinja munyaya dzemafambisirwo esarudzo munyika idzo dzinogara dzichinzi hadzina kufamba zvakanaka nguva dzose. Izvi zvatsinhirwa nemutauriri weMDC Alliance, VaWitness Dube, avo vati zviri kuitwa neZBC izvi kutyora kodzero dzevanhu sezvo ZBC iri kambani inoshandisa mari dzinobva muhomwe dzeveruzhinji uye vati nyaya dzakadai dzinokwanisa kugadziriswa kubudikidza nenhaurirano munyika. Asi mushandi mukuru anoona nezvekuburitswa kwemashoko muZanu PF, VaTafadzwa Mugwadi, vaudza Studio 7 vari kwaMurehwa kuti bato ravo hariudze ZBC zvekuita. Sachigaro wesangano reMedia Institute of Southern Africa muZimbabwe, VaGolden Maunganidze, vati pavakanyorera tsamba kambani yeZBC vachida kuziva hurongwa kwekambani iyi hwekuti ichazodii nenyaya yekupa mapato ezvematongerwo enyika mikana yakaenzana vakafara kambani iyi payakapindura ichiti yakanga ichiziva zvainotarisirwa kuita nenyaya iyi. Vanoti ZBC yakaratidza sekunge yainge yakazvipira kupa mapato ese mikana yakaenzana uye kambani iyi ikavazivisawo zvakare kuti yakanga yanyorerwawo tsamba nezvenyaya imwecheteyo nekomisheni inoona nezvesarudzo yeZimbabwe Electoral Commission kana kuti ZEC . VaMaunganidze vati ZEC inofanira kutora matanho akasimba kuti nyaya iyi igadziriswe sezvo iriyo inotungamira nyaya dzesarudzo munyika. Mibvunzo yatatumira mukuru weZBC, Muzvare Adelaide Chikunguru, kuti tinzwe divi rekambani yavo panyaya iyi yanga isati yapindurwa pataenda pamhepo uye nharembozha yavo yanga isiri kudairwa. Asi mutsamba yavo kuMisa, Muzvare Chikunguru vakati vakavimbisa kuti vachaita sezvanotarisirwa nebumbiro remitemo kuti vape mikana yakaenzana kumapato ezvematongerwo enyika. Sachigaro wesangano reZimbabwe Elections Support Network, VaAndrew Makoni, vati zvinobuda musarudzo hazvizotambiriki zvakanaka kana mamwe mapato anenge achikwikwidza musarudzo ari kugunun’una kudai uye vakurudzirawo vemapato ane zvichemo kuti varambe vachigogodza pagonhi reZEC. Mapato anopikisa anogara achigunun’una kuti haapihwe mukana wakaenzana nebato riri kutonga panhepfenyuro yeZBC pamwe nemamwe mapepanhau ehurumende akaita seHerald neChronicle izvo zvaanoti zvinobatsiridza kuti sarudzo dzisafambiswe zvakanaka. No media source currently available 	https://www.voashona.com/a/6455807.html
politics	Gakava reMapurazi Rosimuka Zvakare paKuchemwa kwaVaChanetsa	Gurukota rezveminda nekugariswa kwevanhu kumaruva, VaDouglas Mombeshora, vakayambira vakuru vakuru vebato reZanu PF kuti vasaite hudyire hwekuda kukumba mapurazi vachipa vana vavo nemadzisahwira avo. Gurukota rezveminda nekugariswa kwevanhu kumaruva, VaDouglas Mombeshora, vakayambira vakuru vakuru vebato reZanu PF kuti vasaite hudyire hwekuda kukumba mapurazi vachipa vana vavo nemadzisahwira avo. Vachitaura parufu rwevaimbove gavhuna wedunhu reMashonaland West, VaPeter Chanetsa, neChishanu chapfuura, VaMombeshora vakati nhengo dzebato reZanu PF dzinofanirwa kugoverana mapurazi avakatora nemhuri dzavo sezvakaitwa naVa Chanetsa kuitira kuti ivhu rose rishandiswe zvizere kuti nyika iwane zvekudya zvinoikwanira. VaMombeshora vakati VaChanetsa vakakumbira kuti purazi ravo reGreensleeves riri pedyo neguta reChinhoyi ridimurirwe vanakomana vavo vatatu sezvo vaitenda kuti raivakwanira ivo nevana vavo. VaMombeshora vakatenda kuti vakuru vakuru veZanu PF vakatsvagira vana vavo minda veruzhinji vachiishaya. Vachitaura paungano rimwe chete iri, nhengo yeCentral Committee muZanu PF, VaWebster Shamu, vakati vanhu vemuZimbabwe vanofanirwa kuremekedza mutungamiri wenyika, VaRobert Mugabe, sezvo vakagadzwa nemidzimu yenyika. VaShamu, avo vakadzoswa mumusangano weZanu PF mushure mekumbomiswa kuva nhengo mugore ra2014 vachipomerwa mhosva yekutsigira vaimbove mutevedzeri wemutungamiri wenyika, Amai Joyce Mujuru, vakafananidza VaMugabe semukaka une ruwomba hwemhando yeCremora. VaChanetsa, avo vakashaya svondo rapera neMuvhuro, vakapihwa ruremekedzo rwegamba renyika vakaradzikwa pamarinda eNational Heroes Acre neMugovera muHarare. Asi VaChanetsa, avo vakafa nekuda kwechirwere cheshuga kuchipatara cheParirenyatwa, vakanga voomerwa nehupenyu sezvo vakanga voendeswa kumatare edzimhosva nebhangi reCBZ mushure mekutadza kudzosera mari yechikwereti inosvika zviuru gumi nezvipfumbamwe zvemadhora. No media source currently available 	https://www.voashona.com/a/zimbabwe-zanu-pf-chanetsa/3669036.html
sports	Vogadzirira kudzoka kwenetball	  SANGANO reRainbow Amateur Netball League (RANL) rinoti ragadzirira kudzoka kwemutambo uyu zvichitevera kuronga kwavakaita mutambo weDry Run svondo radarika uyo wakaona chikwata cheZRP Mambas chichikunda cheGlow Petroleum Queens 27-24 mufainari.   Munyori mukuru weRANL — Moses Gukumure — anoti kugara nguva ndefu vatambi vasingatambe mutambo uyu, zvichikonzereswa nedenda reCovid-19, kwakadzosera kumashure kusimukira kwavo asi vave nemufaro zvichitevera kudzoka kwawakaita.   “Mushure mekunge tapedza nguva ndefu mutambo uyu usiri kutambwa, zvinofadza zvikuru kuti tave kukwanisa kudzokera kuhupenyu hwedu hwekare vasikana vachitamba mutambo uyu unovararamisa. “Mutambo weDry Run wange uri wekuona kuti zvikwata zvave papi mugadziriro yekudzoka kwemutambo uyu. Tazvionera tega kuti zvagadzirira saka isu tagadzirirawo kuti mitambo ichitanga,” anodaro Gukumure.   Zvisinei, anoti vachiri kumbomirira kupihwa mvumo kubva kuZimbabwe Netball Association (ZINA) neSports and Recreation Commission (SRC) kuti vachitanga mutambo uyu.   Anoti kusvika pari zvino vanyorera kuZINA kanokwana katanhatu asi havasati vapihwa mhinduro. “Chiri kungotimisa kuti mitambo yedu ichitange kupihwa mvumo uye tinyoreswe neZINA.   Takavanyorera asi havasati vatipindura kusvika pari zvino. Saka tiri kuramba tichigogodza kwavari, tichivanyorera kuti vatipe mvumo titange mitambo yedu,” anodaro.   Zvichitevera kuvambwa kwakaitwawo ligi rePremier Netball League (PNL) nguva yadarika izvo zvakaona zvimwe zvikwata zvichibuda muRANL zvichienda kuPNL, Gukumure anoti maligi akawanda zvinobatsira kukura kwemutambo uyu uye zvichipa vatambi mikana yakasiyana yekukwikwidza. “Tichiri nezvikwata zvedu zvakawanda zvikuru uye isu tinovimba kuti zvapave nemaligi maviri zvichabatsira kukura kwemutambo uyu,” anodaro.   Zvakadaro, chikwata cheZRP icho chakahwina mutambo uyu chakaenda kumba neUS$1 350 kuchiti zvimwe zvakakwikwidza zvinosanganisira Lusumbami, Tenax, Ruwa, Correctional Queens neKhami Prisons.	https://www.kwayedza.co.zw/vogadzirira-kudzoka-kwenetball/
politics	Ishe Charumbira Vanoudzwa neDare Kuti Madzishe Haapindiri Munyaya dzeMatongerwo eNyika	Mutongi wedare repamusoro, VaClement Phiri, vakatura mutongo neChitatu wekuti Ishe Fortune Charumbira vakatyora mutemo apo vakataura mashoko ekuti madzishe anotsigira bato riri kutonga reZanu-PF. Dare iri rakati Ishe Charumbira vanofanirwa kurangwa nemitemo yezvematunhu. VaPhiri vakapawo Ishe Charumbira mazuva manomwe ekuti vaudze vanhu kuburikidza nemapepanhau, nhepfenyuro nepaterevhizheni kuti hapana ishe anofanira kutora divi munyaya dzezvematongerwo enyika. Dare iri rakakomekedza kuti Ishe Charumbira vaburitse pachena kuti vakanganisa nekutaura kwavo kuti madzishe anotsigira bato riri kutonga. Bumbiro remutemo wenyika rinoti madzishe nemasabhuku havafanire kupindira munyaya dzezvematongerwo enyika kunyange hazvo vamwe vavo vachiramba vachiita izvi. Nyaya iyi yakakwidzwa kumatare nesangano reElection Resource Center, ERC. Hatina kukwanisa kubata Ishe Charumbira sezvo vange vasiri kudaira nharembosha yavo. Mukuru weERC, VaTawanda Chimhini, vanoti vafara zvikuru nemutongo uyu vakati madzishe anofanira kutonga asina divi raanorerekera. No media source currently available  	https://www.voashona.com/a/dare-repamusoro-rinoti-ishe-charumbira-vakatyora-bumbiro-remutemo-nekuti-madzishe-atsigire-zanu-pf/4386605.html
politics	Nyaya yeMureza weNyika Yokonzera Mutauro muDare reParamende	Mureza weZimbabwe wakaunza kunetsana mudare reNational Assembly nemusi weChitatu mushure mekunge vange vakabata chinzvimbo chemutauriri wedare iri Amai MArble Chinomona vakaedza kudzinga mudare nhengo mbiri dzeMDC T idzo dzakapinda mudare dzakasungira mureza. Nhengo idzi VaTrevor Saruwaka, naVaGodfrey Sithole dzakaramba kubuda uye dzakabva dzatanga kutambidza vamwe vadzo mureza uyu izvo zvakaita kuti basa rimbomiswa mudare iri. Mureza wenyika wave kufarirwa pamwe nekupfekwa nevakawanda munyika zvichitevera chirongwa chamufundisi Evan Mawarire cheHash Tag This Flag icho chinokurudzira mutungamiriri wenyika VaRobert Mugabe kuti vaite zvavakavimbisa musarudzo nyika musarudzo dza2013 zvekupa vanhu mabasa, kumisa huori uye kugadzirisa hupfumi. Muchokoto watangwa nenhengo yedare iri yeZanu PF, VaOliver Mandipaka avo vakabvunza kuti sei VaSaruwaka NaVaSithole vainge vakasungira mireza muhuro asi dare iri rakapa mutongo neChipiri wekuti mureza uyu haufaniri kusungirwa mudare. Amai Chinomona vakabva vati nhengo dzeMDC T idzi dzibvise mureza asi vaviri avo vakaramba. Amai Chinomona vakabva vaudza mupurisa wedare iri kana kuti Segeant at Arms kuti vaburitse vaviri ava asi varamba kubva vatanga kutambidza mureza kune vamwe vavo. Mukuru wenhengo dzeMDC T mudare iri VaInnocent Gonese vati kusungira mureza kunoratidza kuti vanhu vari kufarira nyika yavo uye kuburitsa nhengo idzi mudare kunenge kuri kutyora kodzero dzavo. Asi Amai Chinomona vakaramba vakaomesa musoro. Mireza yakazobviswa mushure mekunge Amai Chinomona vati vaizomisa basa nhengo dzeparamende dzange dzichiramba kutevedza mutongo wavo. Zvichakadaro, makurukota ese ehurumende akatadza kuuya kuzopindura mibvunzo muparamende izvo zvakaita kuti nhengo dzeMDC dzipopote nekukumbira dare kuti rirange makurukota aya. VaGonese vakati yatova tsika yemakurukota aya yekusauuya kuparamende vakakurudzira kuti varangwe. Asi Amai Chinomona vati vange vaudzwa kuti makurukota aya ainge ari mumusangano wedare remakurukota nekudaro vatevedzeri vavo ndivo vange vakavamiririra. Mune imwewo nyaya, mutevedzeri wegurukota rezvevashandi, VaTapiwa Matangaidze, vasveveredzwa nenhengo dzeparamende kubva kumapato anopikisa mushure mekunge vataura kuti hurumende ichiri kukwanisa kubhadhara vashandi vayo. Vange vachipindura mubvunzo kubva kuna muzvare Jessie Majome veMDC T wekuti sei hurumende iri kutadza kubhadhara vashandi vayo paine nguva. VaMatangaidze vanoti vanoshamiswa nekuti mapato anopikisa ari kushushikana nemari dzevashandi vehurumende kudarika vashandi vacho pachavo. Asi Muzvare Majome nevamwe vavo vati zvinokonzera kuti vashushikane nekuti vanomirira vashandi ava munzvimbo dzavo. Mwedzi wapfuura hurumende yakatadza kubhadhara vashandi vayo uye vakatozotambira mihoro yemwedzi wapera mwedzi uno. Mwedzi uno, hurumende haisati yabhadhara vashandi uye haisati yataura kuti vachatambira rini. No media source currently available  	https://www.voashona.com/a/zimbabwe-matongerwo-enyika/3427700.html
health	America Yobatsira Zimbabwe Kuti VanaChiremba naVanaMukoti Vasatapurirwe Zvirwere	Hurumende dzeAmerica neZimbabwe nemusi wenhasi dzakaparura chirongwa chemakore mashanu icho chakanangana nekudzivirira vanachiremba navanamukoti kuti vasatapurirwe chirwere cherurindi kana kuti TB. Chirongwa ichi chiri kuitwa nebazi rezvehutano nekuchegetedzwa zvakanaka kweavana nemamwe masangano akaita seveThe Union, Biomedical Research and Training Institute chiri kutsigirwa neveCenters for Disease Control vekuAmerica zvichiburikitsa nemari inopihwa nemutungamiriri wenyika yeAmerica pachirongwa chake chekurwisana neHIV chePresident’s Emergency Plan for AIDS Relief kana kuti PEPFAR. Vakafanobata chigaro chemukuru weCDC muZimbabwe Amai Laurie Fuller vati vari kutsigira chirongwa ichi nekuti vashandi vezvehutano vakakosha uye zvakawonekwa kuti hapana change chiri kuitwa kuvadzviriri kubva kuchirwere cherurindi kana kuti TB. Amai Fuller vanoti vachashandisa miriyoni yemadhora nechidimbu pachirongwa ichi mugore rekutanga. Vange vakamirira munyori mubazi rezvehutano pachiitiko chanhasi, Dr Angela Mushavi vanoti chirongwa ichi chakakosha chose kuvashandi vezvehutano munyika. Vanoti vashandi vehutano vari padambudziko rekutapurirwa zvirwere vari pababsa uye chirongwa ichi chichaita kuti vagare vachiongororwa nguva nenguva. Mukuru wesangano reThe Union iro rine hunyanzvi mukurwisana nechirwere cherurindi, Dr Christopher Zishiri vaudza Studio 7 kuti sangano ravo richabatsira nehunyanzi hwaro mukuronga chirongwa chekudzidzisa vanachiremba navanamukoti kuti vakangazvidzivirire sei kubva kuTB. Vanoti chirongwa ichi chakakosha chose nekuti hapana ange ari kutarisa vanachiremba navanamukoti pamwe nekuona kuti vazvidzivirira here kubva kuTB. Chirongwa ichi chinotarisirwa kuitwa muzvipatara nemumakirinika munyika yose. Zimbabwe ndeimwe yenyika gumi neina dzinevanhu vakawanda vanotapurirwa chirwere cherurindi. Nyanzvi munyaya dzehutano dzinoti zvikamu makumi manomwe kubva muzana zvevanhu vane chirwere cherurindi vanenge vaine hutachiwana hweHIV/AIDS kozotiwo vanhu vazhinji vane HIV/AIDS vanofa neTB. No media source currently available 	https://www.voashona.com/a/zimbabwe-matongerwo-enyika/3580719.html
sports	Croatia mu’semi-final’, Bazil kumba	Kwayedza	https://www.kwayedza.co.zw/croatia-musemi-final-bazil-kumba/
politics	Chin'ono naVaNgarivhume Vanobudiswa Mujeri Mushure Mekubvisa Mari yeChibatiso	Mutori wenhau Hopewell Chin’ono pamwe nemutungamiri weTransform Zimbabwe, VaJacob Ngarivhume, vapihwa mukana wekubhadhara mari yechibatiso nedare repamusoro mushure mekugara mujeri kwenguva inoda kusvika kusvika kumwedzi miviri. Chin’ono, uyo anga ava nemazuva makumi mana nematatu ari mujeri, abvisiswa zviuru gumi zvemadhora, ukuwo VaNgarivhume, avo vanga vava nemazuva makumi mana nemashanu, vabvisiswa zviuru makumi mashanu zvemadhora emaRTGS. Vachitura mutongo pachikumbiro chaChin’ono chekuti atongwe achibva kumba, VaTawanda Chitapi vati dare ramejasiriti rakakanganisa pakusaona kuti musi wa31 Chikunguru wakange washevedzerwa kuratidzira wakange wadarika pakaenda Chin’ono kudare iri achiti pane zvashanduka kubva paakambonyimwa mukana wekubhadhara mari yechibatiso nedare iri. VaChitapi vati Chin’ono abhadhare mari inoita zviuru gumi zvemadhora ari maRTGS uye kuti asiye magwaro emba yake, azvipire kumapurisa kaviri pasvondo, asiye pasipoti yake kudare uye kuti asaende padandemutande rake reTwitter. Rimwe remagweta aChin’ono, VaGift Mtisi, vatenda kuti izvi ndizvo zvaturwa nedare. Mutungamiri wesangano rinorwira kodzero dzevatapi venhau reMisa Zimbabwe, VaTabani Moyo, vati zvanzi nedare Chin’ono asaende paTwitter, zvinotyora kodzero dzake. Vachiturawo mutongo wakanyorwa naVaSiyabona Musithu, VaChitapi vati VaNgarivhume vabhadhare madhora zviuru makumi mashanu kana kuti $50,000 ari maRTGS, vasiye pasipoti yavo kudare ramejasitiriti, vazvipire kumapurisa katatu pasvondo uye vagare kumba yavo yekuWaterfalls kudzamara nyaya iyi yapera. Gweta raVaNgarivhume, VaMoses Nkomo, vati vafara zvikuru nemutongo waturwa nedare kunyange hazvo zvakatora nguva yakareba kuti VaNgarivhume vasunungurwe kubva pavakasungwa musi waChikunguru 20. Zvichakadai, mushandi mukuru anoona nezvekuburitswa kwemashoko muZanu PF, VaTafadzwa Mugwadi, vati mitongo yaturwa nedare nhasi inoratidza kuti matare emunyika anoshanda akazvimirira. Chin’ono naVaNgarivhume vari kupomerwa mhosva yekukurudzira veruzhinji munyika kuti varatidzire zvine mhirizhonga mukati musi waChikunguru 31. Vaviri ava vakanyimwa mukana wekubhadhara mari yechibatiso kaviri nedare ramejasitiriti uye kamwe chete nedare repamusoro vasati vapihwa mukana uyu nhasi. Mune imwewo nyaya yanga iri mumatare kuMasvingo, hurumende inonzi yabvisa imwe nyaya panyaya mbiri dzanga dzichipomerwa kanzura weMDC Alliance, Va Godfrey Kurauone, avo vari muchitokisi kwenguva inodarika mwedzi. Nyaya yaraswa ndeyekuimba kwavanonzi vakaita vachizvidza mutungamiri wenyika. Gweta riri kumirira VaKurauone, VaMartin Mureri, vati VaKurauone vari kudzokera zvakare mudare mangwana apo pari kutanga kutongwa nyaya yavari kupomerwa yekuvhiringidza kufamba kwevanhu pamwe nedzimotokari. No media source currently available 	https://www.voashona.com/a/zimbabwe-journalist-chinono-and-rights-activist-ngarivhume-released-on-bail/5568358.html
politics	Vaimbove Mutungamiri weHurumende yeJapan, VaShinzo Abe, Vanourayiwa	Vaimbove mutungamiri wehurumende yeJapan, VaShinzo Abe, vapfurwa ndokufa apo vanga vachitaura pamusangano wekutsvagira bato ravo rutsigiro kumawirira kweJapan. VaAbe, avo vanga vave nemakore makumi matanhatu nemanomwe ekuberekwa, vashaya vari mune chimwe chipatara muNara, umo vanga vachirapwa vari zvichitevera kupfurwa kwavaitwa nepfuti inenge yakagadzirwa kumba. Vanga vachitaura vari panokwirirwa zvitima muguta reNara, kumabvazuva kweOsaka, apo vasvikira nekugotsi kwavo nemurume anga aine pfuti uyo avapfura. Mavhidhiyo ari kutenderera pamadandemutande anoratidza kuti vanga vachiona zvanga zvichiitika vamboedza kuvabatsira. VaAbe vakapinda muhofisi muna 2006 vakatonga kwegore vachizodzoka zvakare muna 2012 kusvika muna 2020 apo vakazosiya chigaro nekuda kwehutano hwavo.	https://www.voashona.com/a/6651306.html
business	Vamwe Vonyunyuta neMari Dziri kuBhadhariswa Vanoda Marezinesi eKutepfenyura	Vanorwira kodzero dzekufambiswa kwemashoko kwakasununguka nekodzero dzevatori venhau vochema- chema nemari yemarezinesi ekutepfenyura yakatarwa nehurumende. Muzviga zvakabudiswa nehurumende pasi pe Statutory Instrument 27 yegore rino nhepfenyuro dzenharaunda vanotarisirwa kubhadhara mari inosvika zviuru zvisere zvinezana remadhora kuti vakwanise kungonyorera kuti vanoda rezinesi iyo isingazodzoserwi kunyangwe vakashaya rezinesi iri. Pamusoro pemari iyi vanenge vabudirira vanozobhadharawo mari inosvika zviuru gumi nezvinomwe pagore rega rega kwemakore makumi erezinesi. Avowo vachange vachida rezinhesi yekutepfenyura nhepfenyuro yenyika yese vanobhadhara mari yekutsvaka rezinesi iri inoita zviuru makumi mana nezviviri zvine mazana mashanu emadhora iyo isingadzorerwi zvakare. Vanozobhadhara zvakare zviuru zana nemakumi maviri anezviuru zvinomwe nemazana mashanu kuti vakwanise kudaniwa kumusangano unouya veruzhinji kuti vatsanangure pamusoro penhepfenyuro yavo iyo isingadzorerwi zvakare vakasapiwa rezinenesi. Vanoshandisawo madandemutande pakutepfenyura vanotarisirwawo kubhadhara kubhadhara mari inoraudzira miriyoni kana yahwerengedzewa zvese zvinodiwa Mukuru weMedia Institute of Southern Africa- Zimbabwe VaTabani Moyo vati mari yakatarwa nehurumende iyi inotyisa zvakanyanya. VaMoyo vati mutengo wakatarwa kunevanotepfenyura pamadandemutande we miriyoni imwechete yemadhora emuno vakadai sanaBus Stop TV vanonakidza veruzhinji, 263 Chat nevamwe vakawanda mucherechedzo wekuti hurumende inoda kuti masangano awa avhare. VaMoyo vashoropodzawo mari dzakatarwa kuneavo vachange vachida marezinesi ekutepfenyura nhepfenyuro dzematunhu. VaMoyo vati havaoni veruzhinji vachikwanisa kubhadhara mari idzi vakati zvobva zvapa hurumende mukana wekuva iyo chete inogona kukokwikwidza kuwana marezinesi awa. Izvi zvatsigirwa neimwe nyanzvi munezvekutepfenyura VaKudzai Kwangwari vati mari irikudiwa kunyanya kune avo vanenge vachizoda rezinesi yenhepfenyuro yenharaunda (Community Radio) yakawandisa. VaKwangwari vanotiwo nekunetsa kurikuita zvinhu munyaya dzezvehupfumi nekudawo kwehurombo munyika havaoni nharaunda dzichizokwanisa kubhadhara marezinesi awa. VaMoyo vatiwo mutemo urikugadzirwa weBroadcasting Services unoti kune avo vachazoda kuita bhizimusi rekutepfenyura munyika vanogona chete kuwana rubatsiro kana rutsigiro kubva kunze kwenyika hwezvikamu zvisingadariki makumi maviri kubva muzana izvo zvinoreva kuti mari zhinji yacho vanofanira kuzvitsvagira. VaMoyo vati izvi zvinosiya veruzhinji vangade kutepfenyura kunze sezv vanenge vasina mari. Kunyangwe zvazvo mumutemo uyu hurumende yakaisa mari yerezinhesi dzenharaunda, parizvino munyika hakuna vakambopihwa rezinesi dzemhando iyi izvo zvopawo vamwe kuti vafungidzire kuti hurumende ingangodaro yoda kuvhura masaisai. Studio 7 haina kukwanisa kunzwa kubva kuhurumende panyaya iyi asi munyori mukuru mubazi rezvekuudiswa kwemashoko VaNick Mangwana vanogaroti hurumende yaVaEmmerson Mnangagwa inechido chekuvhura masai sai pamwe nekuona kuti kodzero yenhau munyika yazadzikiswa. No media source currently available 	https://www.voashona.com/a/zimbabwe-radio-licences-fees-rutendo-mawere/5280565.html
health	Hurumende Yomisa Basa Vashandi Vayo Vose Vasina Kubayiwa Nhomba yeCovid-19	Hurumende inoti kutanga neMuvhuro uno vashandi vose vehurumende vasina kubayiwa nhomba yeCovid-19 havasi kuzobvumidzwa kushanda uye havatembire mari. Mutevedzeri wegurukota rezvekuburitswa kwemashoko VaKindness Paradza vaudza Studio 7 kuti vashandi vakapihwa nguva yakakwana yekubayiwa nhomba uye vasina vari kuzomiswa basa nekuti vanenge votyora mutemo. Nyanzvi munyaya dzezvehutano dzinoti uku kuyedza kuda kumanikidza vari kuzengurira kuti vabayiwe nhomba yeCovid-19 sezvo huwandu hwevari kubayiwa huri kuramba huchidzikira. Hurumende inoti ine hurongwa hwekubaya vanhu mamiriyoni gumi nhomba kusvika muna Zvita asi nehuwandu hwevanhu vari kubayiwa pazuva zvinenge zviri kukona n’anga murapwa achida. Hurumende yakaburitsa mugwaro rayo kana kuti Government Gazette kuti mushandi wose wehurumende anenge asina kubayiwa nhomba kusvika musi wa15 Gumiguru acharangwa. Asi zvinonzi vamwe vanogona kuregererwa ndokunge vapa zvikonzero zvakati tsvikiti zvekuti sei vasina kubayiwa nhomba. Vashandi vehurumende vanodarika zviuru mazana matatu kana kuti 300 000. Masangano evaraitidzi akaita seARTUZ nePTUZ anoti hurumende haifanire kumanikidza vashandi kubayiwa nhomba asi kungovakurudzira nekuvapa dzidziso yakakwana. No media source currently available 	https://www.voashona.com/a/hurumende-yomisa-basa-vashandi-vayo-vose-vasina-kubayiwa-nhomba-yecovid-19/6274195.html
health	VaChari Vanoti Vatumira Vana Chiremba Kunobatsira Vakakuvadzwa neCyclone Idai	"Mumwe wevanhu vakatanga hurongwa hwekutsvaga mari yekubatsira mudambudziko reCyclone Idai, VaFreeman Chari, vanoti mari yavakwanisa kuunganidza pari zvino yave kudarika zviuru makumi masere nezvina zvemadhora. VaChari vanoti vakatanga hurongwa hwe GoFundMe vaine chinangwa chekuunganidza zviuru zana zvemadhora. VaChari, avo vanogara muAmerica, vanoti vari kushanda nemasangano akazvimirira, pamwe nevanhu vemumatunhu akatarisana nedutumupengo iri. VaChari vanotiwo pane vana chiremba makumi maviri vaendeswa kumatunhu aya kuitira kuti vanobatsira vanhu vanoda rubatsiro zvichitevera kukuvara kwavakaita mutsaona yemvuramupengo. ""Tiri kushanda nevanhu vari mumatunhu akabatwa nedambudziko iri. Chishuwo chedu ndechekuti vanhu vawane rubatsiro nechimbi chimbi pasina zvekumbomirira kuwana mvumo kumamwe mahofisi. Pari zvino tinofara nevatiri kushanda navo nekuti zvese zvatiri kuita zviri kuitwa pajekerere,"" VaChari vaudza Studio7. VaChari vanoti rutsigiro rwavari kuwana kubva kunezvizvarwa zveZimbabwe zviri pasi rose rwunodadisa nekuti dambudziko iri neremunhu wese. Vanoti vakatanga chirongwa ichi mazuva apfuura uye vanoshuwira kuti vanhu varambe vachibatsira nepavanokwanisa sezvo dambudziko iri richiri rakakomba. VaChari vanoti kune dzimwe dzvimbo rubatsiro harusati rwasvika sezvo kusiri kufambika asi varikushanda nemasangano akawanikwa vachiwunza zvikopokoko munzvimbo iyi kuti vatakurewo chikafu nemishonga zvichieswa kune avo vakatarisana nedambudziko iri. No media source currently available    "	https://www.voashona.com/a/zimbabwe-africa-hurricane-idai-chimanimani-masvingo/4849050.html
politics	VaBiden Voshanyira Dunhu reOklahoma	Mutungamiri we America, VaJoe Biden, nhasi vachashanyira guta re Tulsa, mudunhu re Oklahoma, uko vanoti vanoda kunopemberera kushinga kwevanhu vechitema vakararama mukupondwa kwakaitwa vatema nemhomho yevachena mugore ra 1921. VaBiden vanoti vanhu vatema vakararama havana kuora moyo asi vakashanda nesimba vakaumba hupenyu hwavo patsva. Kupondwa kwevatema uku kwakaitika kwemazuva maviri, anoti 31 Chivabvu ne 1 Chikumi mugore ra 1921, dzimba nemabhizimisi evatema zvichitungidzwa nemoto vanhu vachipfurwa kana kusungirirwa. Izvi zvinonzi zvakaitika mushure mekunge umwe musikana wechichena aiva nemakore gumi nemanomwe akapomera mhosva mukomana wechitema aive nemakore gumi nemapfumbamwe achiti akange achida kumubhinya. Zvinonzi pakaurawa vanhu vechitema vanopfuura mazana matatu. VaBiden varikuita rwendo urwu panguva iyo vachieza kudzika mitemo inopedza rusaruraganda mu America. Nyanzvi mune zvematongerwo enyika, Muzvinafundo Stan Mukasa, vanodzidzisa paIndiana University of Pennsylvania, vanoti kupondwa kwakaitwa vanhu ava muna 1921 kwaka zivikanwa muna 1995, mushure memurume ainzi Timothy McVeigh akabhomba mahofisi ehurumende muguta reOklahoma City, mudunhu re Oklahoma. No media source currently available 	https://www.voashona.com/a/americana-biden-visits-tulsa-100-year-anniversary-of-massacre-of-black-people/5911984.html
politics	Muzvare Mary Mubaiwa Voridza Mhere Mushure Mekuendeswa Mujeri Vachirwara	Muzvare Marry Mubaiwa, avo vari kunetsana nemurume wavo mutevedzeri wemutungamiri wenyika VaConstantino Chiwenga, vanzi nedare vagare mujeri kwemazuva gumi vachiongororwa kuti vanokodzera kumira pamberi pedare vachitongwa here pamhosva dzavari kupomerwa. Mutongi wedare ramejasitiriti, VaLanzini Ncube, vatura mutongo wekuti Muzvare Mubaiwa, avo vasiri kunzwa zvakanaka, vagare mujeri kwemazuva gumi kuti vaongororwe nanachiremba vehurumende vari mujeri kuti hutano hwavo hunokodzera here kuti vamire mudare vachitongwa. Mutongo uyu wauya apo anachiremba vehurumende vaviri vakapa miwono yakasiyana mudare umwe achiti Muzvare Mubaiwa vanokodzera kuti vamire pamberi pedare asi umwewo achiti izvi hazvikwanisike nekuti vari kukanganwa nekukurumidza uye vari kuratidza kuti vari kushungurudzika mupfungwa nekuda kwekusaona vana vavo avo vavari kunyimwa naVaChiwenga avo vavari kunetsana navo mumatare. Mutongo wedare ati aona zvakakodzera kuti Muzvare Mubaiwa vagare mujeri vaongororwe nevamwe anachiremba vozodzoka kudare mushure memazuva gumi. Mumutongo wavo, VaNcube vatiwo nyaya yekuti Muzvare Mubaiwa vadzosererwe pasipoti yavo kuti vanorapwa haisi nyaya iri pamberi pedare zvekuti vangature mutongo wekuti Muzvare Mubaiwa vapihwe pasipoti iyi kuti vanorapwa kunze kwenyika sezvavari kuda. Paturwa mutongo uyu, Muzvare Mubaiwa naamai vavo nedzimwe hama dzanga dziri mudare varidza mhere pamberi pemutongi wedare. Rimwe remagweta aMuzvare Mubaiwa, VaDoug Coltart, vati havasi kufara nemutongo waturwa nedare vachiti izvi zvaratidza kuti pari kushandiswa nyaya dzezvematongerwo enyika kwete mutemo. VaColtart vati vachakwidza nyaya iyi kudare repamusoro. Mutongo uyu usati waturwa, Muzvare Mubaiwa, avo vanga vachidedera uye kutadza kutaura zvakanaka vachiratidza kuti vari kurwadziwa, vakumbira masangano anorwira kodzero dzevanhu kusanganisira United Nations kuti apindire munyaya yavo kuti vakwanise kuti vanorapwa pamwe nekuwaniswa vana vavo. Muzvare Mubaiwa vatiwo dai mutungamiri wenyika VaEmmerson Mnangagwa vapindirawo munyaya iyi vakati chinovarwadza ndechekuti murume wavo uyo wavari kunetsana naye ari kushandisa simba rake rezvematongerwo enyika kudzinyirira kodzero dzavo. Muzvare Mubaiwa vari kupomerwa mhosva yekunzi vaida kuuraya VaChiwenga pavaive mune chimwe chipatara chekuSouth Africa, kufojera mapepa emuchato, kubuditsa mari munyika zviri kunze kwemutemo pamwe nekurova musikana aishanda kumba kwavo.	https://www.voashona.com/a/muzvare-mary-mubaiwa-voridza-mhere-mushure-mekuendeswa-mujeri-vachirwara/6315680.html
sports	Breaking...Senegal Yopinda muChikamu Chechipiri Mumakwikwi eFIFA World Cup kuQatar	Senegal yave nyika yekutanga muAfrica kupinda muchikamu chechipiri chemakwikwi eWorld Cup kuQatar. Senegal yakunda Ecuador 2-1 muGroup A. Yabudirira kuenda kuchikamu chenyika gumi nenhatu kana kuti Group of 16 pamwe neNetherlands yakunda Qatar 2-0 muGroup A zvekare. No media source currently available 	https://www.voashona.com/a/6854872.html
politics	Vanopikisa Vanoti VaMliswa Ndivo Vanofanirwa Kumirira Hurungwe West Kwete VaGuzah	Zimbabwe Electoral Commission, ZEC, iri kushorwa zvakanyanya nemabatiro ayakaita sarudzo yemuHurungwe West, uko inoti VaKeith Guzah veZanu-PF vakasarudzwa zviri pamutemo kunyange hazvo vange vasiri mugwaro revavhoti. ZEC inoti VaGuzah vakakumbira kuti vabviswe kuMagunje vachienda kuHurungwe West asi pakaita matambudziko pakuita izvi zvakapa kuti izvi zvisaitwe. Asi ZEC inoti kubvumidza kwayakaita VaGuzah kuti vavhoterwe musarudzo yeHurumengwe West zviri pamutemo. ZEC yatendawo kuti VaGuzah havana kukwanisa kuvhota nekuda kwekuti zita ravo rainge risiri mugwaro revavhoti mudunhu iri. VaGuzah vaudza Studio 7 kuti hapana chavangataure panyaya iyi pari zvino. Asi vakakwikwidza musarudzo iyi vakazvimirira, VaTemba Mliswa, vanoti VaGuzah havafanire kunge vachimirira Hurungwe West nekuti mapepa avo avakashandisa pasrudzo iyi akange asina kumira zvakanaka. No media source currently available Mutungamiri webato reNational Constitutional Assembly, NCA, uye vari muzvinafundo panyaya yemitemo, VaLovemore Madhuku, vanoti mashoko eZEC anoshoresa zvikuru. VaMadhuku vanoti kana VaGuzah zita ravorakanga risiri mugwaro revavhoti zvinoreva kuti havana kodzero dzekuvhoterwa mudunhu iri izvo zvinopa kuti VaMliswa vagadzwe semumiriri wedunhu iri muparamende. No media source currently available    	https://www.voashona.com/a/zimbababwe-politics/2832909.html
health	Nyanzvi dzeHutano Dzoshushikaka neMadzimai Ari Kufa Achisununguka Vana	Nyanzvi munyaya dzezvehutano dziri kuyambira kuti chirwere cheCovid-19 chinogona kunge chapa kuti huwandu hwemadzimai ari kufa achisungunuka huti wedzerei. Ongororo yakaitwa nebazi reUnited Nations rinoona nezvevana reUNICEF muna 2019, inoratidza kuti madzimai mazana mana nemakumi matanhatu kana kuti 462 pamadzimai zviuru zana kana kuti 100 000 vanofa vachisungunuka muZimbabwe. Huwandu uhu hwange hwakati derere pane madzimai mazana matanhatu negumi nevana kana kuti 624 vaifa vachisungunuka pamadzimai zviuru zana kana kuti 100 000 muna 2017. Mukuru wesangano rinorwira kodzero dzemadzimai reWomen’s Action Group, Amai Edna Masiiwa, vanoti huwandu hwemadzimai ari kufa achisungunuka hwakaderera asi kufa kwemudzimai kana mumwe chete kunoshungurudza. Vaenderera mberi vachiti kugara kure nezvipatara kunopa kuti hupenyu hwemadzimai huve munjodzi sezvo vachizosvika pakuda kusungunuka vasati vavhenekwa nachiremba sezvinokurudzirwa. Imwe nyanzvi munyaya dzezvehutano Dr Tonotenda Michael Simemeza vatiwo zvimwe zvinokonzera kufa kwemadzimai zvinosanganisira denda remoyo uye zvimwe zvirwere zvinotapuriranwa pabonde. Nyanzvi munyaya dzezvehutano, Dr Josephat Chiripanyanga, vakurudzirawo zvakanyanya varume kuti vapote vacheperekedzana nemadzimai avo kuenda kumakiriniki kuti vanzwe zvinenge zvichitaurwa navanachiremba zvinozobatsira kuti madzimai asungunuke nyore. Vatiwo nekuda kwekupararira zvakanyanya kwechirwere cheCovid-19, hurumende dzakawanda kusanganisirawo yeZimbabwe hadzichakoshese hutano hwemadzimai akazvitakura nezvimwe zvirwere. Mukuyedza kubatsira madzimai akazvitakura munyika yeZimbabwe, sangano reUnited Nations Population Fund kana kuti UNFPA, rakanyorerana chibvumirano nenyika yeJapan chekubatsira nemari inosvika miriyoni imwechete nezviuru mazana matatatu emadhora ekuAmerica, kana kuti USD1,3 million. Nyanzvi munyaya dzezvehutano, vachishanda nesangano reUNFPA, Dr Edwin Mpeta vanoti chirongwa ichi chichabatsira zvipatara nemakiriniki zvemumaguta eHarare neBulawayo sezvo muri imo makaonekwa kuti mune madzimai akawanda ari kufa achisungunuka. Doctor Mpeta vanoti zvipatara nemakiriniki zvichatengerwa zvinoshandiswa pakubatsira madzimai akazvitakura uye nezvipfeko zvekudzivirira kutapuriranwa kweCovid 19 pakati pemadzimai akazvitakura nevakoti navanachiremba. UNFPA inoti pagore, madzimai zviuru gumi nezvishanu kana kuti 15, 000 vanosungunuka kuBulawayo ukuwo vamwe zviru makumi mana nevashanu kana kuti 45, 000 vachisungunuka muHarare. Pamadzimai ose aya, zviuru mapfumbamwe kana kuti 19, 000 vanoda kuvhiyiwa uye vachabatsirwa nemari yabva kuJapana iyi. No media source currently available   	https://www.voashona.com/a/nyanzvi-munyaya-dzezvehutano-dzoshushikaka-nemadzimai-ari-kufa-achisungunuka-vana/5867326.html
health	Zimbabwe Haisati Yavhura Mabhodha Ayo?	Vamiriri vehurumende kumuganho weBeitbridge neSouth Africa vanonzi nezuro vakazivisa kuti nyika haisi kuzovhura miganho yayo nhasi, zuva riri kuvhurwawo miganho yenyika yeSouth Africa, sezvanga zvakatarisirwa nevakawana. Mutungamiri wesangano revanotenga nekutengesa kunze kwenyika, reInternational Cross-Border Traders Associationa, VaDenis Juru, vanoti vakaudzwa nezvedanho iri nezuro pamusangano wavakaita nevamiriri ava. South Africa inonzi yakazivisa kuti yaizovhura miganho yayo nhasi, izvo zvakapawo vana veZimbabwe tarisiro yekuti nyika yavo yaizoitawo zvimwechete. Asi hurumende yeZimbabwe yakagara yazivisa zvayo kare kuti yaizovhura chete nhandare dzendege musi wa 01 Gumiguru, unove nhasi. Miganho pamwe nenhandare dzendege zvakavharwa muna Kurume senzira yekudzivirira kupararira kwechirwere cheCovid-19. Studio 7 yakundikana kubata gurukota rezvekuburitswa kwemashoko, Amai Monica Mutsvangwa, kanawo munyori mubazi ravo, VaNick Mangwana, kunyange hazvo nharembozha yavo yanga ichirira. Sachigaro vekomiti yeparamende inoona nezvekudyidzana nedzimwe nyika, VaKindness Paradza, vatiwo vanga vasati vanzwa nezvenyaya iyi. Ngatinzweyi hurukuro yaitwa naJonga Kandemiiri weStudio 7 naVaJuru. No media source currently available 	https://www.voashona.com/a/zimbabwe-not-opening-border-as-south-africa-as-south-africa-opens-its-borders/5604439.html
health	Homwe yeAmerica yePEPFAR Inopa Mari Kune Vanorarama neH-I-V Yekudzivirira COVID-19	Hurumende yeAmerica yapa rubatsiro rwemari inoita madhora zana nemakumi mashanu ezviuru zvemari yekuAmerica kuburikidza nehomwe yePresident’s Emergency Plan for Aids Relief, (PEPFAR), iyo ichabatsira vanorarama nehutachiwana hweH-I-V mukudzivirira chirwere che COVID-19. Mashoko aburitswa nemuzinda weAmerica uri muZimbabwe anoti mari iyi ichashandiswa kutenga zvinhu zvakaita sesipo, migoro, nzvimbo dzekugezera maoko, pamwe nemishonga inouraya hutachiwana yekuzora mumaoko kana kuti sanitizers, zvichapiwa kumasangano agara achibatsirwa nehomwe iyi. Mari iyi inonzi ichashandiswawo zvakare mukudhinda magwaro anopa ruzivo pamusoro pechirwere cheCOVID-19 ichi. Mwedzi wapera America yakapa World Health Organisation mari inoita mazana mana nemakumi manomwe ezviuru zvemadhora yekuti ibatsire Zimbabwe mukurwisana ne COVID-19. Mukuru anoona nezvezvirongwa musangano reNational Aids Council, VaRaymond Yekeye, vanoti sesangano vanotenda zvikuru nezvaitwa nehomwe yePEPFAR izvi sezvo Zimbabwe iri kudawo rubatsiro rwekurwisanawo nechirwere cheCOVID-19 senyika dzose pasi rino. Mari iyi inonzi ichasvitswa kumasangano matatu agara anoshanda nePEPFAR anoti OPHID, I-TECH neZACH, ayo achazoita basa rekugovera zvinhu izvi. No media source currently available 	https://www.voashona.com/a/zimbabwe-pepfar-covid-19-raymond-yekeye/5363217.html
business	Harare Agricultural Show Inovhurwa Iine Vanhu Vashoma Gore Rino	Zviratidzwa zveHarare Agricultural Show zvatanga nhasi paine kurudziro yekuti varimi pamwe nevemakambani ezvicherwa, havafaniri kupokana asi kuti vanofanira kushanda pamwe chete mukusimudzira mabasa avo nehupfumi hwenyika. Vachitaura pamusangano waitwa kuHarare Agricultural Show wazeya kuti varimi nevemakambani ezvicherwa vangashandidzane sei, mutevedzeri wegurukota rezvekurima, VaVangelis Peter Haritatos, vati hapafaniri kuve nemakakatamwa pakati pevaviri ava asi kuti vanofanira kushanda pamwe chete. VaHaritatos vatiwo basa rekuchera zvicherwa rinofanira kuitwa pachitevedzwa mitemo yezvekuchengetedza nharaunda vachiti pari zvino pane vamwe vari kungochera pese pese vachiparadza masango nezvimwe zviwanikwa. Mukuru anoona nemabasa ezvemigodhi musangano reChamber of Mines of Zimbabwe, VaDavid Matyanga, vaudza Studio 7 kuti nyika ine mitemo yakajeka inotaura kuti mabasa ekurima nekuchera zvicherwa anofambiswa sei uye kupoka kuripo kunokonzerwa nekuti mitemo iyi haisi kutevedzwa. Mutevedzeri wegurukota rinoona nezvezvicherwa, VaPolite Kambamura, vatiwo mabasa ekurima pamwe nekuchera zvicherwa akakosha kunyika nekudaro anofanira kudyidzana mukusimbisa hupfumi hwenyika. Vati muzvicherwa munobva zvakawanda zvinoshandiswa pakugadzira zvinhu zvekurimisa nekudaro makambani ezvicherwa anofanira kutsigira mamabasa ekurima zvakasimba. VaKambamura vati zvinofadza kuti pane mamwe makambani ezvicherwa akaita seZimplats ave kutotsigira mabasa ekurima. Mwedzi wapfuura Zimplats yakaisa mamiriyoni gumi nemashanu emadhora ekuAmerica muchirongwa chekuchengeta mombe dzenyama nemukaka munyika yese. Vakambotungamira sangano reConferderation of Zimbabwe Industries, VaSifelani Jabangwe, vati zvakakosha kuti varimi nemakambani ezvicherwa vashande pamwe chete kuitirakuti nyika iwane chikafu chakakwana pamwe nekusimudzira hupfumi. Mukuru weZimbabwe Agricultural Soceity, Dr Andrew Matibiri, vati hurongwa hwavo hwegore rino hwatanga zvakanaka chose. Varimi zana kubva kumativi mana enyika pamwe nemakambani zana nemakumi mashanu nemanomwe ari kuratidzira paShow yegore rino iyo ichavhurwa zviri pamutemo nemusi weChina. Show yegore rino iri kuitwa pachitevedzwa nzira dzekudzivirira denda reCovid-19 uye vakabaiwa nhomba kana kuvhenekwa ndivo chete vari kubvumidzwa kupinda muShow. VaMatibiri vatiwo veruzhinji vanokwanisa kuona zvinenge zvichiitika kuShow pamadandemutande akaita seZoom nemamwe. No media source currently available 	https://www.voashona.com/a/zimbabwe-anual-show-opens-with-low-attendance-due-to-the-pandemic/6249085.html
sports	Muchatiguta muPSL: Balakasi	   MUTAMBI weSimba Bhora – Tinashe Balakasi – oyambira zvikwata zvemuPremier Soccer League kuti zvichavaguta mwaka unotevera zvichitevera kupinda kwavakaita muPSL.   Balakasi, mwaka uchangopera weRuyamuro Northern Region Division One, akanwisa ka29 ndokunyora nhoroondo yekunwisa kanodarika ka20 mumwaka mumwe chete.   MuCastle Premiership, pave nemwaka yakawanda pachishaya mutambi anokwanisa kunwisa kanodarika ka20 mwaka mumwe chete izvo zvakapedzisira kuitwa naNorman Maroto mugore ra2010 apo aitambira Gunners FC.   Muhurukuro neKwayedza, Balakasi anotsidza kuti mwaka wa2023, uyo uchange uri wekutanga weSimba Bhora muPSL, zvikwata zvizhinji zvichamuguta sezvo achange achipisa sezvaaiita muNorthern Region.   “Gore rinotevera, ndichange ndichitokwikwidza nevamwe vatambi ndichivarakidza kuti ndinotonwisa sezvavanotoita uye ndinogona kutovadarika.   “Ndinoda kuvarakidza kuti ndiri mutambi wepamusoro saivo,” anodaro.   Mutambi uyu asati aenda kuSimba Bhora, akambotambira muPSL kuzvikwata zvinoti Harare City neCAPS United.   Panguva iyi, akangokwanisa kunwisa kana chete paaitambira zvikwata izvi.   Anoti haana kutamba zvinonwisa mvura apo akambotambira muPSL nekuti aisanyatsowana mikana yekutamba kuzvikwata izvi.   “Pandakambotambira muPSL ndaisanyatsowana mikana yakakwana saka handina kunyatsotamba zvinonwisa mvura. Asi, iye zvino ndadzoka nechikwata chinovimba neni nekudaro ndicharakidza zvikwata zvese chipo changu uye ndinoda kunyora imwe nhoroondo,” anodaro.   Balakasi anoti mumakore maviri anotevera, anoshuvira kunge ave kutambira nhabvu yake kunze kwenyika. Anoti mwaka unotevera achashanda nesimba kuitira kuti azoshevedzwa kuzotambira chikwata chenyika asi hunge kana zvirango zvakatemerwa Zimbabwe neFIFA zvabviswa.   “Mutambi wese wenhabvu shuviro yake kutambira kunze kwenyika uye kutambira nyika yake. Saka iniwo ndinotarisira kuti mumakore maviri anotevera, ndinge ndave kutambirawo kunze kwenyika. Ndinoda kutanga kutambira kuSouth Africa uye ndinovimba ndikashanda nesimba zvinoitawo kuti ndigoshevedzwa kuzotambira nyika yangu.   “Izvezvi nekuda kwezvirango zviripo ndinoziva kuti nyika yedu haisi kutamba nhabvu nezvikwata zvekunze. Asi kushanda nesimba kwakanaka nekuti kunoita kuti ndigare ndichitariswa nevarairidzi venyika kuitira panozobviswa zvirango ndinogona kuwanawo mukana,” anodaro Balakasi.   Zvakadaro, Simba Bhora iri mushishi kuita gadziriro yekusangana neGolden Eagles mufainari yeAxis Solutions Super 8 Tournament ichatambwa musi wa22 Gumiguru kuRufaro Stadium.   Vaimbi vanoti Sulumani Chimbetu naBaba Harare vanotarisirwa kuzoridza pamutambo uyu vachivaraidza vatsigiri venhabvu.	https://www.kwayedza.co.zw/muchatiguta-mupsl-balakasi/
sports	Zhoya apihwa ‘red card’ neFIFA	  AIMBOVE munyori mukuru wevaridzi vepembe kuZIFA, Obert Zhoya, akatemerwa zvirango zvekuti asave nechekuita nenhabvu kwemakore mashanu zvichitevera kubatwa kwaakaitwa nemhosva yekushungurudza zvine chekuita nebonde varidzi vepembe vechidzimai.   Akabva aripiswa US$20 400.   Zhoya akasiya chigaro chake muna Kubvumbi gore rino apo FIFA yakatanga kuferefeta nyaya yakaendeswa kwavari nevanhu vaimupomera mhosva.   Zhoya akawanikwa aine mhosva nesangano reFIFA Adjudicatory Independent Ethics Committee. Muchinyorwa, FIFA, iyo isingade kunzwa nyaya dzine chekuita nekushungurudzwa, inoti chikwata chaiferefeta nyaya iyi chakagutsikana nehumboo hwachakawana panyaya yaZhoya.   “Mushure mekunyatsoongorora humboo hwakabva kune vakashungurudzwa zvichitevera kuferefetwa kwakaitwa nyaya iyi, chikwata cheInvestigatory neAdjudicatory Chamber chakagutsikana kuti Zhoya akatyora mutemo weArticle 23 (Protection of physical and mental integrity), Art. 25 (Abuse of position) uye Article 13 (General duties) yeCode of Ethics,” chinodaro chinyorwa cheFIFA.   Zhoya akaziviswa nezvemutongo wake uyu nezuro, zuva iro pakabva patanga zvirango zvaakatemerwa. Aimbove shefu waZhoya, Bryton Malandule ari kupomerwawo mhosva yekushungurudza varidzi vepembe vachidzimai uye nyaya yake iri kuferefetwa.   Nyaya dzekushungurudzwa nenzira yepabonde munhabvu, kubva kuhutungamiri kusvika kuvatsigiri, huri kuwanda muZimbabwe zvekuti vanamazvikokota vanoti nyaya yaZhoya inofanirwa kuve mucherechedzo kune vangade kuzopara mhosva dzakadai mune remangwana.	https://www.kwayedza.co.zw/zhoya-apihwa-red-card-nefifa/
health	USAID Yopa Rubatsiro Kune veChidiki Vanorarama neHutachiona hweHIV	Vechidiki vanorarama nehutachiona hweHIV/AIDS vatambira nemufaro mari yerubatsiro yapiwa kusangano rakazvimiririra reAfricaid Zvandiri nesangano nebazi rehurumende reAmerica reUnited States Agency for International Development. Africaid yapiwa mamiriyoni makumi maviri emadhora kuti ishandise muzvirongwa zvevechidiki munyaya dzeHIV/AIDS. Mumwe wevechidiki vari kurarama nehutachiona hweHIV/AIDS achishanda neAfricaid, Tanyaradzwa Vinho ati mari yavawana iyi ichavabatsira kupa dzidziso kune vechidiki munyaya dzechirwere ichi. Izvi zvatsigirwa naVengai Hadji ane makore makumi maviri nematatu anoraramawo nehutachiona uhu. Hadji ati shuviro yake ndeyekuti vechidiki vanorarama nehutachiona hweHIV/AIDS vadzidziswewo mabasa ekuzviraramisa muhupenyu sezvo vamwe vavo vari nherera. Mumwe anoona nezvekufambiswa kwemabasa muAfricaid, Amai Martha Maodzeke vaudza Studio 7 kuti vane chivimbo chekuti mari yavapiwa ichavabatsira kuvandudza hupenyu hwevechidiki munyaya dzeHIV/AIDS. Amai Maodzeke vati kubva mumatunhu matanhau avange vachishanda vanenge vawedzera kusvika pamakumi maviri nemaviri. Vanomirira sangano reUnited States Agency for International Development kana kuti USAID muZimbabwe Amai Stephanie Funk vati vanofadzwa nebasa reAfricaid iro ririkupa tarisiro kune vechidiki munyaya dzeHIV/AIDS. Mari yekubatsira vechidiki iyi inouya panguva iyo gwaro reongororo rakabudiswa United Nations Programme on HIV and AIDS kana kuti UNAIDS riri kuburitsa pachena kuti kunyange hazvo ndufu dzine chekuita neHIV/AIDS dziri kuderera kubva mugore ra2005, vechidiki vari pakati pemakore gumi nemashanu nemakore makumi maviri nemana vari kusarira munyaya dzekuongororwa ropa nekuwana mishonga yeHIV/AIDS.  	https://www.voashona.com/a/zimbabwe-matongerwo-enyika/3980419.html
sports	Zim gymnastics yahwina bhuronzi	   CHIKWATA chenyika chegymnastics chakahwina menduru yebhuronzi kumakwikwi eAfrican Union Sports Council (AUSC) Region 5 Youth Games ayo akaitirwa kuLilongwe, kuMalawi.   Zimbabwe yakapedza iri pechitatu kumashure kweSouth Africa iyo yakahwina menduru yegoridhe neAngola yakatora nhamba yechipiri ikahwinha yesirivha.   Chikwata cheZim gymnastics chaive nevatambi vanosanganisira Alexandra Chenelle Hencil, Maitaishe Naomi Chikuni, Nontokozo Makanaka Sibanda, Shameela Naida Fazilahmed, Pride Nyagura, Tatenda Kajonde, Tanatswa Clement Mutowo naLennon Kutenda Kagona.   Murairidzi wechikwata ichi – Rodwell Ngadziore – anoti vatambi vake vakadadisa nekupedza vari pechitatu uye anoona chiedza chakanaka mune remangwana zvekuti vanogona kuzokwikwidza mumitambo mikuru yemuAfrica.   Anoti vatambi vazhinji vaive muchikwata chake aka ndiko kekutanga kavo kuenda kunokwikwidza kumutambo uyu.   “Tine mufaro mukuru nekuhwina kwatakaita bhuronzi mumutambo uyu wemagymnastics. Zvinorakidza kuti remangwana rechikwata chedu rakajeka zvikuru nekuti tichitarisa vatambi vari muchikwata chedu, vadiki vanotangira kubva pamakore 13 kusvika pa18 okuberekwa chaiwo.   “Isu sevarairidzi takasarudza kutakura vatambi vane makore mashoma ivavo kuti tiende navo kuMalawi nechinangwa chekuti vakure mumutambo uyu.   “Tinoziva kuti pavachazokera, vanogona kutorwa zvekuzvekutosvika pakuhwina menduru yegoridhe chaiyo,” anodaro Ngadziore.   Zvakadaro, mumitambo yese, chikwata cheTeam Zimbabwe chakakwanisa kuhwina menduru dzinodarika 13 kuAUSC Region 5 mumitambo yakasiyana. Mutambi weTaekwondo, Clarity Ndhlovu, akahwina menduru yesirivha kumakwikwi aya.	https://www.kwayedza.co.zw/zim-gymnastics-yahwina-bhuronzi/
health	Danho reSouth Africa reKunyevenutsa Mutemo weKudzivirira Kupararira kweCovid-19 Rotambirwa neMufaro	Mutungamiri weSouth Africa, VaCyril Ramaphosa vakazivisa neChitatu manheru kuti hurumende yavo yave kuzonyevenutsa mitemo yakasiyanasiyana ine chekuita nekudzivirirwa kwekupararira kwechirwere cheCovid-19 . VaRamaphosa vakazivisa kuti kubva pakati peusiku hwemusi weSvondo 20 Gunyana nyika inenge yave kuenda pa Level 1 ye lockdown, zvichitevera kudzikira kwehuwandu hwevanhu vari kuvhenekwa vaine chirwere ichi munyika iyi. VaRamaphosa vakazivisawo kuti kutanga musi wa 01 Gumiguru, South Africa inenge yovhura miganho yayo uye kubvumidza vashanyi vanopinda nendege pamwe nepamiganho yayo vanenge vaine magwaro anoratidza kuti vakavhenekwa Covid-19 mukati memaawa makumi manomwe nemaviri kana kuti 72 hours. Vakati vanenge vasina magwaro aya vanozoendeswa kunzvimbo dzinochengeterwa vanenge vakamirira kuvhenekwa kuona kana vaine Covid-19, kana kuti quarantine centres. Vashanyi vanobva kunyika dzinozivikanwa kuti dzine dambudziko reCovid-19 vakanzi vanogona kurambidzwa kupinda munyika iyi. Mutungamiri wesangano reInternational Cross Border Traders Association, VaDenis Juru vanoti vana veZimbabwe vari muSouth Africa vakatambira nemufaro mukuru danho rekunyevenutsa lockdown iri, sezvo vanga vasingawanewo mari yekubatsirika yanga ichipiwa zvizvarwa zveSouth Africa. VaJuru vanotiwo kuvhurwa kwemiganho, zvikuru weBeitbridge kuchatambirwa nemufaro mukuru nezvizvarwa zveZimbabwe, izvo zvagara zvichishandisa muganhu uyu kunotenga pamwe nekutengesa zvinhu muSouth Africa Vanoti vanotarisira kuti hurumende yeZimbabwe ichazivisawo nezvekuvhurwa kwemuganhu weBeitbrdge kuitira kuti vanhu vakwanise kiupinda munyika dzose zvisina dambudziko. No media source currently available  	https://www.voashona.com/a/zimbabwe-south-africa-lockdwon-level-1-denis-juru/5586131.html
business	VaMnangagwa Voparura Musangano weZvekurima kuVictoria Falls	Mutungamiri wenyika VaEmmerson Mnagagwa vakasvika muVictoria Falls nezuro sezvo vari munyarikani pamusangano uri kuitwa mudhorobha iri weSouthern African Confederation of Agicultural Unions. Musangano uyu uri kutarisirwa kutanga nhasi. VaMnangagwa vakaendawo negurukota rinoona nezvekurima VaPerrance Shiri. Nyika dzinosvika gumi nenhatu dziri kutarisirwa pamusangano uyu dzichizeya nyaya dzekutengeserana mune zvekurima. Masangano anoti Zimbabwe Farmers Union neCommercial Farmers Union ndiwo akaronga musangano uyu. Panopera musangano uyu pari kutarisirwa kuti panenge pave sachigaro mutsva wesangano iri sezvo aripo ikozvino, Doctor Theo de Jager, vanenge voenda pamudyandigere. Muzvinafundo munyaya dzezvekurima VaMandivamba Rukuni vanoti musangano uyu wakakosha zvikuru kunyika dzekuchamhembe kweAfrica munyaya dzekutengeserana. No media source currently available  	https://www.voashona.com/a/vamnangagwa-voparura-musangano-wezvekurima-kuvictoria-falls/4392622.html
health	Madzimai Oyambirwa nezveChirwere CheKusagadzikana Mupfungwa Achongobva Kusunguruka	Nyanzvi munyaya dzezvehutano dziri kuyambira vanhu kuti vagare vakangwarira nyaya yekurwara nepfungwa kunogona kuita madzimai kana achangobva mukusungunuka zvinogona kuti vamwe vagume vatora hupenyu hwavo. Asi chirwere ichi chinorapika munhu akakwanisa kuwana rubatsiro nekukurumidza. Chirwere ichi chinonzi postpartum chinokonzerwa nekusagadzikana mupfungwa kana mudzimai achangobva mukusungunuka. Dr Vongai Munatsi vanoti pavanhu gumi vanoenda kunotsvaga rubatsiro kuzvipatara nekumakiriniki munyika, panowanikwa vanhu vatatu vanezvirwere zvepfungwa. Vakurudzira kuti kana zvaonekwa kuti mukadzi asununguka aakuita zvinhu zvaaisamboita kare zvinenge kusuwa, kutadza kudya zvakanaka kana kutoramba kuyamwisa mwana , zvinenge zvavekuratidza kuti pfungwa dzake dzinenge dzisisina kugadzikana zvakanaka. Dr Munatsi vanoendera mberi vachiri zvirwere zvepfungwa zvinofamba nedzinza remunhu zvokuti kana zvikasaongororwa nemazvo, panogona kuonekwa kuti kune vamwe vemudzinza vakambobatika nedenda repfungwa. Vatiwo zvirwere zvepfungwa hazvikonzerwi nekuroiwa, madhimoni kana mweya yetsvina asi kuti varapwi ava vanenge vachingoda anoda kukurukura navo kuti vataure misengwa yavakatakura. Mugari wekuChitungwiza Amai Grace Chihuri vanoti nyaya yemadzimai anovhiringika pfungwa kana vabatsirwa inyaya isinganyanye kutambirika mumhuri dzakawanda zvokuti havatozive kuti vakadzi ava vanokwanisa kurapwa nemishonga vakatoita zvakanaka. Nyanzvi yezvehutano hwepfungwa, avo vanoshanda nesangano reZimbabwe National Association for Mental Health kana kuti ZimNamh, Dr Ignatius Murambidzi, vakatsinhirawo mashoko akataurwa naDr Munetsi vachiti vanhu vakawanda havanzwisise nezvenyaya deemadzimai anoshungurudzika mushure mokunge vasununguka izvo zvinozoita kuti varware havo muchinyararire. Dr Murambidzi vanoti zvirwere zvepfungwa zvinorapika nemapiritsi zvokuti varapwi ava vanotogona kutorarama kusvikira vakwegura vachinwa mishonga iyoyi. Chero zvazvo zvisingazivikanwe kuti kuti madzimai mangani ane dambidziko repostpartum depression munyika, Dr Murambidzi vanoti denda repfungwa ratove dambudziko guru nokudaro panofanirwa kutsvagwa dzimwe nzira dzokuti vanhu vanedambudziko iri vakurumidze kuwana rubatsiro vasati vasvika pakuda zvokuzotora hupenyu hwavo. Sangano reWorld Health Organisation rinoti huhwandu hwevanhu varikuzviuraya kwave kuda kuenzana nevanhu vanofira munjodzi dzepamigwagwa. Vanhu mirioni nemazana matanhatu anemakumi mana, 1 640, vakafa nekuzviuraya uye vanhu vanodarika mirioni nemazana masere anemakumi matatu, 1830, vakafira mutsaona dzepamigwagwa mugore 2017 zvinova zvinhu zvave kuratidza kuti firo mbiri idzi dzatove kukwikwidzana. Sangano reWorld Health Organisation rinoti zvakare vanhu vanodarika mamiriyoni matatu pasi rose vanorwara nechirwere chekufungisisa kana kuti depression pachirungu, uye vanhu vanodarika miriyoni imwe chete, vanozviuraya pasi rose.	https://www.voashona.com/a/madzimai-oyambirwa-nezvechirwere-chekusagadzikana-mupfungwa-achongobva-kusunguruka/5444865.html
health	Zimbabwe Yobatana neDzimwe Nyika Kucherechedza Zuva reChirwere cheShuga	Zuva reWorld Diabetes Day rakacherechedzwa nemusi weChitatu, vamwe vanhu vanorarama nechirwere ichi –pamwe nezvimwe zvirwere zvisingatapuriranwe- vakatarisana nedambudziko guru rekutadza kuwana mishonga nekuda kwekushaya mari yekunze inodiwa pakutenga mishonga iyi. Susan Mpofu anochengeta mai vake vakura uye vave nenguva vaine chirwere chediabetes anoti mumasvondo mashoma apfuura, amai vake vakambofenda vakazomuka mushure menguva inosvika awa rimwe chete nekuda kwekuti vaive vave nemazuva maviri vasina kumwa mapiritsi avanofanirwa kumwa nekuda kwekuti vaive vashaya mari yemadhora ekuAmerica anodiwa nezvitoro zvinotengesa mishonga. Amai Charity Ndisengei ndemumwewo wevanhu vakawanda munyika vari kurarama nechirwere chediabetes icho vakabatwa mugore ra1995. Amai Ndisengei vanoti mumakore ose apfuura vange vasina dambudziko rekuwana mapirirtsi avanofanirwa kumwa, asi pari zvino ivo nevamwe vakaita saivo vave panjodzi yekurasikirwa nehupenyu nekuda kwekudhurirwa nemishonga. Chirwere chediabetes icho chinoziikanwa nevakawanda chichinzi chirwere cheshuga, chinokonzera kushomeka kana kuwanda kweshuga mumuviri izvo zvinogona kuuraya. Mutauriri wesangano reZimbabwe Hospital Doctors Association Dr Mxolisi Ngwenya vanobvuma kuti nekuda kwemariro ezvinhu munyika, vanhu vane zvirwere zvakaita sediabetes vakatarisana nedambudziko guru sezvo vane zvirwere izvi vachifanirwa kuwana mishonga kwehupenyu hwavo hwose. Dr Ngwenya vanotiwo zuva reWorld Diabetes Day rakakosha nekuti rinobatsira kuti vanhu vawane ruzivo pamusoro pechirwere ichi. Studio 7 haina kukwanisa kunzwa kubva kusangano reZimbabwe Diabetics Association pamusoro pehuwandu hwevanhu vane chirwere chediabetes munyika. Asi gwaro rinonzi World Health Organisation kana kuti WHO Non-communicable Diseases Progress Monitor regore ra2017 rinoratidza kuti vanhu zviuru makumi mana, zvinove zvikamu makumi matatu kubva muzana, vakafa nekuda kwezvirwere zvisingatapurirranwe kusanganisira diabetes. Gwaro iri rinoratidzawo kuti pamatanho anotarisirwa neWHO kuti atorwe pakudzivirira zvirwere zvisingatapurirane huruemende iri kusarira kumashure pane zvakawanda. Chiremba Dr Rutendo Bonde vanoti hurumende ine mitemo ine matanho akanaka anoratidza zvose zvinofanirwa kuitwa pakudzivirira diabetes nezvimwe zvirwere zvisingatapuriranwe. Asi vati chinonetsa ndechekuti zvinhu izvi hazvizotevedzerwi. Dr Bonde vanotiwo chirwere chediabetes chikasarapwa chinokonzera zvimwe zvirwere zvakawanda vachiti zviri nani kuti vanhu vawane mishonga yakafanira pane kuzoedza kurapa zvimwe zvirwere zvakawanda. Mutevedzeri wegurukota rezvehutano Dr John Mangwiro avo vaimbova sachigaro weZimbabwe Diabetics Association vari kutora hutungamiri hwechikamu cheAfrica cheInternational Diabetes Association kutanga kwegore rinouya. Dr Mangwiro vaudza Studio 7 parunhare kuti Zimbabwe iri kusarira kumashure panyaya yekurapwa kwediabetese vachiti hurumende yakapedzisira kuita ongororo yemamiriro echirwere ichi munyika mugore ra2005. Asi vati bazi ravo riri kuita zvose zvakafanira kusanganisira kuita kuti zvive nyore kuti vanhu vawane mishonga yavanofanirwa kuwana. Zuva reWorld Diabetes Day rinocherechedzwa musi waMbudzi 14 gore rega rega pasi pehurongwa hwesangano reInternational Diabetes Association rakabatana neWHO.	https://www.voashona.com/a/zimbabwe-yobatana-nedzimwe-nyika-kucherechedza-chirwere-cheshuga/4658796.html
health	Huwandu hweVanhu Vave Kufa neCovid-19 Hunokwira Panguva Iyo Chirwere Chadzika Midzi Munyika	Bazi rezvehutano rakazivisa neMuvhuro kuti huwandu hwevanhu vafa nechirwere cheCovid-19 munyika hwasvika pamakumi masere kana kuti 80, zvichitevera kushaya kwevamwe gumi. Bazi iri rakatiwo huwandu hwevanhu vabatwa nechirwere ichi munyika yose hwakanga hwakwira kusvika pazviuru zvina nemakumi manomwe nevashanu, kana kuti 4 075, mushure mekunge vanhu zana nemakumi mashanu nevana, kana kuti 154 vawanikwa vaine chirwere ichi. Vanhu vapona kubva ku Covid-19 vanonzi vakanga vasvikawo pachiuru nemakumi mashanu nevanomwe, kana kuti 1 057. Vanhu vose vakawanikwa vaine chirwere ichi ndevaya vanonzi vagara vari munyika, vasina nhoroondo yekumbobuda munyika. Vanhu vanodarika chiuru nemazana maviri kana kuti 1 200, vanonzi vabatwa nechirwere ichi muHarare chete, izvo zvaita kuti rive dunhu ringanzi mwoyo wechirwere ichi pari zvino. Pasi rose Johns Hopkins University yemuAmerica inoti vanhu vanodarika mamiriyoni gumi nemasere nezviuru mazana matatu kana kuti 18,300 000 vabatwa nwechirwere ichi, icho chaurayawo vanhu vanodarika zviuru mazana matanhatu nemakumi mapfumbamwe nezvina nemazana manomwe, kana kuti 694 700. Nyanzvi mume zvehutano vari chiremba kuCharlotte kuNorth Carolina muAmerica, Dr. Simbiso Ranga, vanoti kukwira kwehuwandu hwevanhu vari kubatwa nechirwere ichi pamwe nekufa nacho zvinhu zvinoshungurudza zvikuru. Dr. Ranga vanoti izvi zvave kureva kuti vanhuwo zvavo pamwe nhurumende vanofanirwa kuongorora zvakare nzira dzavari kushandisa mukudzivirira kupararira kwechirwere ichi kuti vaone kana dziri kushanda sezvinotarisirwa. Vanokurudzirawo vanenge varasikirwa nehama dzavo kuburukidza nechirwere ichi kuti vatore matanho akasimba anoita kuti vasatapurirwe chirwere kubva kumufi, anosanganisira kusageza mufi, uye kupfeka nhumbi dzinodzivirira kutapuriranwa kwehutachiwana. No media source currently available 	https://www.voashona.com/a/zimbabwe-coronavirus-deaths-positive-cases-rise-dr-simbiso-ranga/5530051.html
politics	Vanhu Vashoma Vanonyoresa Zvakare Muchikamu Chechipiri cheBVR	Chikamu chechipiri chechirongwa chekunyoresa chapera neMuvhuro, Zimbabwe Electoral Commission, ZEC, ichiti vanhu vanyoresa kusvika musi weSvondo vangoti pfuureyi zvishoma mamirion maviri nemazana matatu ezviuru, pasingatarise vanyoresa neMuvhuro. Zvaburitswa neveZEC zvinoratidza kuti dunhu reBulawayo rine vanhu zviuru makumi masere nezvitatu, kana kuti zvikamu makumi maviri kubva muzana zvevanhu vanyoresa. Dunhu reMatabeleland South ranyoresa vanhu zviuru makumi mapfumbamwe nezvina, ukuwo dunhu reMatabeleland North riine zviuru zana nemakumi maviri nezvipfumbamwe. Dunhu reHarare rine vanhu vakawanda vanove zviuru mazana matatu nemakumi manomwe nezvitatu, vanove zvikamu makumi maviri nezvinomwe kubva muzana. Dunhu reManicaland ndiro riri panzvimbo yechipiri pahuwandu hwevanhu vanyoresa kuvhota. Dunhu iri rine vanhu zviuru mazana matatu, zvinove zvikamu makumi matatu nezvitatu kubva muzana. Studio7 haina kukwanisa kunzwa kubva kune veZEC kuti vatipe huwandu hwose kusvika papera chirongwa ichi. Asi sachigaro reZimbabwe Election Support Network, ZESN, VaAndrew Makoni, vaudza Studio7 kuti kunyange hazvo zvinhu zviri kufamba zvakanaka munzvimbo dzakawanda munyika, sangano ravo riri kushushikana nenyaya yekuti vanhu vanyoresa vachiri vashoma. VaMakoni vati vanoshushikana nenyaya yekuti vaongorori vavo pamwe nevamwe vanhu kunyanya kumaruwa, vari kutyisidzirwa nemadzishe kana masabhuku, izvo zvatsinhirwa naAmai Rindai Chipfunde-Vava vanove mukuru weZESN. Kushaya magwaro ekuzvarwa pamwe nekuunza magwaro asiri iwo anodiwa ndizvo zvimwe zvezvikonzero zviri kunzi neveZEC zviri kutadzisa vanhu vakawanda kunyoresa. VaTafadzwa Mujeri, avo vari muchirongwa chevechidiki vebato reMDC T chekukurudzira vanhu kuti vanyorese kuvhota chinoziikanwa kunzi “Bereka Mwana Tiende” vaudza Studio 7 kuti ongororo yavo inoratidza kuti kushaikwa kwemagwaro ekuzvarwa ndiro remamwe matambudziko makuru akatarisana nevanhu munzvimbo yeBulilima mudunhu reMatabeleland South. Studio 7 haina kukwanisa kunzwa kubva kuhofisi yeRegistrar General panyaya iyi. Murongi wemabasa musangano reAbammeli Human Rights Lawyers’ Network, VaTineyi Mukwewa, vanoti sangano ravo rine chirongwa chekubatsira vanhu kuti vawane magwaro ekuzvarwa. Chikamu chechitatu chechirongwa chekunyoresa vanhu kuti vagokwanisa kuvhota chinotanga musi weChina, Mbudzi 16 chichipera musi waZvita 1. Chikamu chechina chinove chekupedzisira, chinotanga musi waZvita 4 chopera musi was Zvita 19. No media source currently available 	https://www.voashona.com/a/zimbabwe-zec-misses-target-of-registering-people/4113115.html
business	Sangano reVarairidzi, reARTUZ, Rokurudzira Varairidzi Kutora Zororo reKugadzirisa Matambudziko Avo	Rimwe sangano revarairidzi, reAmalgamated Rural Teachers’ Union of Zimbabwe, ARTUZ, rinoti riri kukurudzira varairidzi vane matambudziko anoda kugadziriswa nechimbichimbi kuti vatore zororo remazuva mashanu ekugadzirisa matambudziko avo kutanga neMuvhuro 16 kusvika Chishanu 20 mwedzi uno, inove svondo inouya. Mutungamiri wesangano iri, VaObert Masaraure vanoti mutemo unobvumidza varairidzi kutora zororo iri, iro rinonzi Compassionate Leave, pasi pechikamu 41 (g) chemutemo yePublic Service kana kuti Public Service Regulations. VaMasaraure vanoti varairidzi vakatarisana nematambudziko akawanda ari kukonzerwa nemari dziri pasi dzavari kutambiriswa anoda kugadziriswa, uye vanoti havaoni vakuru vezvikoro vachinyima varairidzi mukana uyu. Studio 7 haina kukwanisa kunzwa kubva kuPublic Service Commission panyaya iyi. No media source currently available	https://www.voashona.com/a/6571570.html
sports	Tinorarama: Dynamos	MANEJA weDynamos FC, Richard Chihoro, anoti hazvimbofe zvakaitika kunzwa kuti DeMbare yaburitswa muligi reCastle Premiership kunyangwe ikatamba zvakashata sei.   Chikwata ichi mwaka uno hachisi kutamba zvinogutsa izvo zvinove zvimwe zvezvikonzero zvakazotuma aimbove mutungamiri wacho Kenias Mubaiwa kuti asiye chigaro chake.   Parizvino chikwata ichi chakagara pechi13 palog chiine zvibodzwa 22 kubva mumitambo 20 yachatamba uye chakasiiwa nezvibodzwa 27 neFC Platinum iyo iri kutungamira palog.   Mwaka uno, Dynamos yasarirwa nemitambo 14 nekudaro iri kufanirwa kuhwinha mitambo yayo yose kuti irambe iri muPremier Soccer League.	https://www.kwayedza.co.zw/tinorarama-dynamos/
sports	Nhabvu yevechidiki yakanganisika‘ . . . tanzwa nekumirira’	AIMBOVE mutambi weMotor Action, Lengthens neShooting Stars, Godfrey Moyo, anoti kusimukira kwenhabvu yevechidiki kuri munjodzi huru zvichitevera kumiswa kwakamboitwa mitambo yose nekuda kwechirwere cheCovid-19.   Moyo vazhinji vanomuziva achitambira maYoung Warriors Under-20 ne23.   Kubva zvaasendeka shangu dzake, Moyo ave kurairidza chikwata chePrime Academy chiri kuRuwa achibika vatambi vemangwana.   Muhurukuro neKwayedza, Moyo anoti kubvira pakamiswa mitambo mizhinji senzira yekuti vanhu vasaungane nedonzvo rekudzivirira kupararira kweCovid-19 vechidiki vari kurasikirwa zvikuru munyaya dzekusimudzirwa mumutambo wenhabvu.   “Ini ndinotyira zvikuru vechidiki vedu nekuti vakasiiwa vari vega vamwe vanofuririka vakapedzisira vave kutora zvinodhaka muviri zvopedzisira zvavakanganisa remangwana ravo.   “Nhabvu yevechidiki yakakosha nekuti ndivo vatambi vemangwana saka vanofanirwa kukosheswa vogara vachibikwa. Asi manje nekuda kwelockdown hatizive kuti vamwe varipi uye vari kuitei, totovatyira nekuti sevana vakasaongororwa remangwana ravo rinoenda mudondo.   “Ndipo paye mutambi anenge achirakidza kuti tarenda riripo uye remangwana rake rakajeka mozongonzwa kuti nhabvu haachatambe, azvisiya zvose afuririka. Isu patinosangana navo tinovadzidzisa nhabvu uye zvehupenyu asi tikaita nguva tisinawo ndipo vanopedzisira vafuririka,” anodaro Moyo.   Sangano rinotungamira nhabvu reZimbabwe Football Association (Zifa) nguva yadarika rakazivisa kuti rinoda  kutangisa zvirongwa zvekusimudzira vechidiki mumutambo wenhabvu (junior league) kumapurovhinzi akasiyana enyika asi zvose zvakazoenda mudondo nekuuya kweCovid-19.   Panguva yaakatamba nhabvu, Moyo akakwanisa kuhwina mikombe inosanganisira Banc ABC neLengthens uye neMotor Action izvo zvakazomuona achitamba mumitambo yeConfederations Cup pamwe chete neChampions League neLengthens neMotor Action zvakare.	https://www.kwayedza.co.zw/nhabvu-yevechidiki-yakanganisika-tanzwa-nekumirira/
politics	Mutungamiri weAmerica, VaDonald Trump, Vanotaura Mudare reCongress	Mutungamiri weAmerica, VaDonald Trump, vakatura mashoko kunyika yavo kechitatu kubva zvavasarudzwa kuve mutungamiri wenyika, pahurongwa hwavo hwe 3rd State of The Union Address. VaTrump vakatura mashoko avo kunhengo dzedare re Senate pamwe nedzedare repasi dzose dzakaungana muHouse of Representatives muWashington DC neChipiri manheru. VaTrump vakati vanofara kuti vari kumira pamberi pedare iri vaine mufaro nekuda kwesimukira kweupfumi hwenyika, kwavati kudzoka kune mutsindo kweAmerica, kana kuti “the Great American Comeback.” Vachichingamidza nhengo dzeparamende pamwe nemaseneta vakanga vari mudare, mudzimai wavo, pamwe nezvizvarwa zveAmerica zvose, VaTrump vakati mukati menguva pfupi vakakwanisa kuparadza maonero ekuti America iri kudzikira uye varamba kudzikisirwa kweremangwana reAmerica. “Mukati memakore matatu mapfupi, takwanisa kuputsa pfungwa yekuti America iri kudonha uye taramba kuduputswa kwezviitiko zveAmerica mune remangwana. Tiri kuenda mberi nemafambiro akanga asingafungidzirwi munguva pfupi yadarika, uye hatisi kuzodzokera shure,” vakadaro VaTrump. Mutungamiri weAmerica akatiwo muono wavari kuzoburitsa unoratidza kuti vari kuvaka sei nyika ine budiriro inokunda dzimwe dzose pasi rose uye isina rusarura, yekuti ani nani zvake anokwanisa kupinda mubudiriro yayo isina anoenziswa nayo, uyewo yekuti vanhu vanokwanisa kuve nechekuita mukusimukira kwayo. “Muono wandiri kuzoburitsa manheru ano unoratidza kuti tiri kuvaka sei nyika ine budiriro inokunda dzimwe dzose pasi rose uye isina rusarura, yekuti ani nani zvake anokwanisa kupinda mubudiriro yeAmerica isina wainoenziswa naye, uyewo yekuti vanhu vanokwanisa kuve nechekuita mukusimukira kwayo,” vakadaro VaTrump. Panyaya yeupfumi hwenyika, VaTrump vakati kubva pavakapinda pachigaro chemutungamiri wenyika, vakashanda zvakasimba kumutsiridza hupfumi hwenyika yavo. “Kubva pandakangopinda muhofisi, ndakafamba nekukasika mukumutsiridza hupfumi hweAmerica, kubvisa mitemo ine chitsama inouraya kuwanikwa kwemabasa, kuderedza mitero, uye kurwira kuti pave kutengeserana kwakaenzana kunofadza mativi ose,” VaTrump vakatsanangura. Vakati mumatemu maviri ehurumende yaivepo vanhu vakawanda vaive vachiri mazera ekushanda vakabuda mabasa. VaTrump vakatiwo huwandu vatema vemuAmerica pamwe neverudzi rweHispanic vasingashande hwakaderera kekutanga munhoroondo yeAmerica pasi pehutongi hwavo. “Huwandu hwevatema vemuAmerica, vechiHispanic vemuAmerica pamwe nevechi Asian vemuAmerica hwasvika padanho rakadereresa munhoroond. Vatema vemuAmerica vechidiki vashngashande vaderera zvisati zvamboitika. Hurombo muvatema vemuAmerica hwaderera kusvika pachdanho chisati chambisvikwa,” vakadaro VaTrump. Vakatiwo huwandu hwemadzimai apinda mabasa hwasvika pazvikamu makumi manomwe kubva muzana pasi pehutongi havo. “Mumakore masere ehurumende yaivepo, vanhu vanodarika mazana matatu ezviuru vakanga vachiri mazera ekuve pamabasa vakabuda kubva muvashandi. Mumakore matatu chete ehurumende yangu, vanhu vanosvika mamiriyoni matatu nechidimbu vachiri kukwanisa kushanda vakapinda mabasa.” Vakati zvizvarwa zveAmerica zvinodawo hutano hwakanaka, hwunowanikwa: “Hupenyu hwakanaka kumhuri yeAmerica hunodawo kuti hunge huchiwanikwa nyore, uye huri hwepamusoro mupasi rose.” Panyaya yekutengeserana neChina, VaTrump vakati mazuva mashoma adarika vakanyorerana chibvumirano chitsva nenyika iyiicho chichachengetedza vashandi vemuAmerica. “Kwemakore akawanda China yanga ichibatira America, iye zvino tashandura izvozvo asi, panguva imwecheteyo, tave nehukama hwakanaka hwatisati tamboita neChina, kusanganisira mutungamiri wacho VaXi Jingpin,” vakadaro VaTrump Mutungamiri wenyika uyu akati apo vari kudzosera Hutungamiri hweAmerica pasi rose, vari kusimuka zvakare vachirwira rusunungo mudunhu ravo. “Ndizvo saka Hutungamiri hwangu hwakabvisa mitemo yaikundikana yehutumende yakanga iripo panyaya yeCuba. Tiri kutsigira tarisiro yevanhu vekuCuba, Nicaragua, uye Venezuela kuitira kudzora hutongo hwejekerere. America iri kutungamira nyika makumi mmashanu nepfumbamwe kurwisana nehurumende yaVaNicolas Maduro ku Venezuela. Hutongo hwaVaMaduro huchaparadzwa. Nhasi manheru ano tine mutungamiri chaiye weVenezuela, VaJuan Guaido,” vakadaro mutungamiri weAmerica wechimakumi mana neshanu. Vakati VaGuaido vanofanirwa kutakura mashoko aya kudzokera nawo kumusha kwavo, uye varangarire kuti rusununguko rwunobatanidza vanhu. VaTrump vakatiwo kuchengetedza rusunguko rweAmerica, vakadira mari yakawanda kumauto enyika yavo kuburikidza nekuumba boka remauto idzva rinorwa hondo dzinosanganisira dzezvitundumuseresere. “Mukuchengetedza rusununguko rweAmerica, takaisa mari yakawandisa inoita madhora 2.2 trillion kumauto eAmerica. Takavhura boka idzva mumauto eAmerica remauto eSpace Force,” vakadaro VaTrump. VaTrump vakati America inofanirwa kuve nzvimbo inogara zvizvarwa zveAmerica zvinochengetedza mutemo, kwete makororo. “Hurumende yangu yakatora matanho asati amboitwa ekudzivirira muganhu wedu neMexico uri kuchamhembe. Hurumende yangu iri kutorawo matanho ekuchengetedza nyika zvakasimba.” Vakati apo vari kudzivirira America, vari kushandawo kupedza hondo dzeAmerica neMiddle East. “Madzitateguru edu akavaka nyika yakasiyana nedzimwe isati yamboonekwa munhoroondo yehupenyu hwevanhu, uye tiri kuramba tichiita kuti ikoshe kudarika zvayaive. Seyave tsika yebato rinopikisa reDemocratic Party yekuti rinodoma nhengo dzinenge dzichiri kusimukira kuti dzipindure mashoko aVaTrump, gore rino bato iri rakadoma gavhuna veMichigan, Amai Gretchen Whitmer, avo vati bato reDemnocratic Party rinongoda kuti pave nehutano hwakanaka.. “Zviri nyore. MaDemocrats ari kuedza kuti hutano hwenyu huve nani. maRepublicans muWashington ari kuedza kuhutora. Amai Whitmer vakatiwo vashandi vemuAmerica vari kurwadzikana.“Vashandi vemuAmerica vari kurwadzikana. Mudunhu rangu ini. Vavakidzanio vedu iWisconsi neOhio nePennsylvania. Nyika yose. Mihoroi yakamira, panguva iyo mihoro yevakuru vemakambani yakakwidzwa zvisati zvamboitika.” Bato iri rakadomawo Amai Veronica Escobar, vanove mumiriri wedunhu reTexas muparamende, kuti vapindurewo mashoko aVaTrump aya mururimi rweSpanish. Nyanzvi mune zveupfumi vachidzidzisa paDevry University kuOhio muno muAmerica, Professor Elliot Masocha, vanoti VaTrump vatura mashoko akanangana nehurongwa hwavo hwekuti America ive nyika yakakosha zvakare, vachiti zvinogona kunge zviri izvo zvaita kuti vasataure nzvenyika dzakaita seAfrica kana Britain. VaTrump vakapawo mubairo mukuru wenyika wePresidential Medal of Freedom kumushamarari akarerekera kubato reRepublican Party, Rush Limbuagh, uyo ari kurwara negomarara rechiropa. Mudare iri makamboita kunge maive nepwere apo VaTrump vasina kutambira kukwaziswa kwavakaitwa nemutauriri weHouse of Representatives, Amai Nancy Perosi, ukuwo Amai Perosi vakaonekwawo vachibvarura gwaro raive nemashoko aitaurwa naVaTrump. No media source currently available 	https://www.voashona.com/a/president-donald-trump-speaks-at-his-3rd-state-of-the-union-address/5275418.html
health	Hurumende Yovimbisa Nhomba yeCovid Mumazuva Mashoma Anotevera	Vakafanobata chigaro chemunyori mubazi rezvehutano, Dr Robert Mudyirandima, vaudza paramende kuti nyika yakatora danho rekuti yoshandisa nhomba ipi kudzivirira kupararira kweCovid-19 uye pane chiziviso chichaitwa kune veruzhinji pamusoro penyaya iyi mukati memazuva mashonana ari kutevera. Vachipa humbowo maererano nemamiriro akaita denda reCovid-19 munyika nemusi weMuvhuro, Dr Mudyirandima, vanoti pane nhomba dzakawanda dzave kushandiswa nedzimwe nyika uye vange vari kuita ongororo yekuti ndeipi yakanakira nyika. Vati Zimbabwe ichatangawo kushandisa imwe nhomba iyi munguva pfupi iri kutevera. Vatiwo kunyange hazvo hurumende yange isina kubhajeta mari yenhomba iyi, bazi rezvemari nevamwe vemabhizimisi vakavimbisa kuumba homwe yekutenga nhomba iyi. Mukuru anoona nezvezvirwere zvinotapuriramwa mubazi iri, Dr Portia Manangazira, vatiwo kunze kwekutenga nhomba iyi, Zimbabwe ichawana imwe pasi pechirongwa cheWorld Health Organisation cheCOVAX icho chinobatsira nyika dzichiri kubudirira pamwe nechirongwa cheAfrican Union iyo ichawana mishonga yePfizer neAstraZeneca ichiuya kuburikidza nemakambani eSeum Institute of India neJohnson and Johnson. Kunyange hazvo nhomba inopihwa vanhu vane denda iri ichibva kunze kwenyika, mimwe mishonga inopihwa vawere vane denda iri yakaita semapiritsi eParacetamol neZINC anogadzirwa muno. Zvichakadaro, Dr Mudyirandima naDr Manangazira, vazivisa kuti zvipatara zveveruzhinji zvinotora varwere veCovid 19 hazvina kuzara asi vakati pane zvipatara zvakazvimirira zvakaita seHealth Point muHarare zvine varwere vakawanda kudarika vazvinokwanisa kuchengeta. Dr Manangazira vati semuenziso chipatara cheWilkins muHarare icho chine mibhedha makumi matatu nemishanu yeCovid-19 hachina kana murwere mumwe pari zvino, Parirenyatwa ine mibhedha makumi mapfumbabwe nemitanhatu asi zvikamu makumi maviri nezvina zvemibhedha iyi ndizvo zvine vanhu chete. Mutungamiriri weZimbabwe Nurse Association VaEnock Dongo vati nyaya yekuti zvipatara zveruzhinnji hazvina kuzara inoratidza kuti vanhu havadi kuendako nekuti hakuna zvekushandisa uve vashandi veko havana mufaro nemabatirwe nemashandiro avanoita. Vakuru vakuru kubva kubazi rezvehutano vazivisawo kuti vave kuwana mishonga pamwe nezvimwee zvekushandisa pabasa kana kuti Personal Protective Equipment pasi pechirongwa cherubatsiro rwakabva kuGlobal Fund rweemamiriyoni makumi mana nemapfumbabwe emadhora ekuAmerica. VaDongo vati zvakanaka chose kuchengetedza vashandi vehutano kubva kuCovid-19. Dr Mudyirandima vazivisawo kuti munyika mune Oxygen yakawana yekushandisa kuvarwere veCovid-19. Izvi zvatsinhirwa nemutungamiriri wesangano rinomirira machiremba anoshanda akazvimirira reMedical and Dental Private Practioners Association of Zimbabwe Dr Johannes Marisa avo vaudza Studio 7 kuti kana pachavo vari kuwanawo Oxygen yevarwere vavo. Zvichakadaro, bazi rezvehutano razivisa kuti vanhu zana nevashanu vari muzvipatara nekuda kwechirwere cheCovid-19 uye vashanu vari mune vari kurwarisa kana kuti Intensive Care Unit. Asi huwandu uhu hunogona kunge hwakakwira kudarika apa sezvo pasina kuziviswa nezvevarwere vari kuMasvingo, Parirenyatwa, Manicaland ne Thongroove. No media source currently available 	https://www.voashona.com/a/hurumende-yovimbisa-nhomba-yecovid-mumazuva-mashoma-anotevera/5751120.html
sports	NDAKARASA MUKANA: CHARLES MANYUCHI	SHASHA yetsiva – Charles Manyuchi – anoti akarasa mukana mukuru mugore ra2017 apo akakundwa naQudratillo Abduqaxorov wekuUzbekistan, kuSingapore izvo zvakamuona achitorerwa bhande raaive naro reWorld Boxing Council Silver Tittle asi kudzoka kwaaita ane chishuwo chekurwa nedzimwe shangwiti dzepasi rose dzinosanganisira Floyd Mayweather (Jr).   Kukundwa kwakaitwa Manyuchi mumutambo uyu kwakamudzorera kumashure sezvo akange ave pedyo nekukwanisa kurwira mabhande makuru etsiva akadai seWBC Championship uye nekusangana nevatambi vane mukurumbira vakaita saAmir Khan wekuEngland, Manny Pacquiao wekuPhilippines naShawn Porter wekuAmerica. Muhurukuro neKwayedza, Manyuchi anoti iye zvino ave munzira kugadzirisa zvakakanganisika kumashure uye achiri nemukana wekudzokera zvakare pamusoro mumutambo uyu.   “Ndakarasa mukana paye pandakakundwa kuSingapore naAbduqaxorov nekuti dai ndakahwina mutambo uyu ndakange ndatosvika pedyo nekutosangana nanaPacquiao uye nedzimwe shasha dzetsiva dzepasi rose. Zvakaitika hazvo asi ndiri kuzvigadzirisa nekuti chishuvo changu kuti ndirwe naManny Pacquaiao, Amir Khan kana naFloyd Mayweather (Jr) chaiye nekuti ndinoti dai adzoka mutsiva nekuti ndiri kuda kumbosangana nayewo,” anodaro.   Manyuchi mwedzi yadarika akahwina mutambo wake weRestoration Fight naPablo Ezequiel Acosta wekuArgentina ndokuhwina mabhande maviri eUBC neGBU izvo zvakamusimudza. Parizvino ave kutarisira kusangana naNordine Orik wekuFrance mwedzi unotevera uye mutambo uyu anofanirwa kuuhwina kuti akwanise kudzokera padanho raaive kare.   Manyuchi anoti mutambo wake naAcosta kudai asina kuuhwina ndipo paibva paperera kutamba kwake tsiva sezvo wainge wakamukoshera mukudzoka kwake.   “Mutambo wangu naAcosta ndiwo wandisvitsa nhasi pandave iye zvino, dai ndakakundwa zvingadai zvakabva zvaperera ipapo asi ndakahwina saka mukana uchiripo uye ndiri kutarisira mutambo uri kutevera naOrik. Ndozviziva kuti ndikauhwina aihwa ndenge ndadzokera pandaive chaipo uye iye zvino ndiri kuvimbisa kuti zvakaitika kare hazvichadzokorodzeke.   “Ndave kumberi chaiko uye ndiri kubata basa sebasa nekuti ndiri kuhwina, handidi kukundwa zvakare,” anodaro.   Muchinda uyu anoti akavamba boka rake iro ari kudzidzisa vatambi vetsiva vari kusimukira rinonzi Charles Manyuchi Boxing Academy.   Vamwe vatambi vari muboka iri vacharwa mitambo yakasiyana apo shasha iyi ichatatsurana naOrik musi wa28 Gunyana kuHarare International Conference Centre.	https://www.kwayedza.co.zw/ndakarasa-mukana-charles-manyuchi/
sports	Napoli yoshuvira Cech	kuda kutenga mubati wepagedhi weArsenal, Petr Cech (36), nechikwereti.   Chikwata chekuSerie A ichi chakanyora pasi mazita evabati vepagedhi vachingade kutenga kuti vazotsiva Pepe Reina uyo akabva achienda kunotambira AC Milan.   Cech ari mugore rekupedzisira pakondirakiti yake kuEmirates Stadium uye anogona kubvuma kuenda kuItaly kumbonotambira ikoko zvichitevera mashoko akabuda ekuti murairidzi mutsva weArsenal – Unai Emery – ari kutsvaga mubati wepagedhi mutsva wechidiki.   Sekutaura kwebepanhau rekuItaly, Gazzetta dello Sport, maGunners ane chivimbo chekuti vachakwanisa kutenga mubati wepagedhi weBayer Leverkusen Bernd Leno nemari inosvika 22 miriyoni paunzi, izvo zvichatuma Cech kuti abve achienda kuNapoli.   Maneja mutsva weNapoli, Carlo Ancelotti, anofarira chaizvo Cech zvichitevera kushanda kwavakamboita vese kuchikwata cheChelsea uye zvinozivikanwa kuti ndiye waari kuda kuti auye kuzove mubati wake wepagedhi muchikwata chake. – SportMail Football	https://www.kwayedza.co.zw/napoli-yoshuvira-cech/
sports	Manyama amire nerongo kuCAPS	CAPS United ichapinda mune mumwe mutambo isina kugadzirira zvakakwana, zvakare pave nemwedzi mitatu vatambi vechikwata ichi vasiri kutambira.   Vatambi vange vachiramba kuita gadziriro uye ndokumbotyisidzira kusazadzikisa mitambo yavo, asi hakuna chabuda kubva mukuita uku.   Makepekepe ichatamba neHerentals mumutambo weCastle Lager Premiership kunhandare yeNational Sports Stadium neMugovera uno, asi inogona kupinda mumutambo uyu isina kunyatsougadzirira zvakakwana.   Vatambi havana kunoita gadziriro dzavo nezuro. Vari kuti vanoda kubhadharwa mari yavo panguva iyo chamangwiza wechikwata ichi, Charlie Jones, anonzi akange avavimbisa kuti vaizobhadharwa musi weChipiri.   Jones aisadaira nhare yake, asi vatambi vakataura neKwayedza nezuro vakati vanogona kumanikidzwa kusatamba mutambo wesvondo rino neHerentals.   “Haisi nyaya diki. Hutungamiri huri kutamba nesu kwenguva refu. Chandinokwanisa kukuudzai ndechekuti vatambi vari kuronga kusatamba mutambo weHerentals.   “Tange tichizvibata tichizvidzora, ndoona sekunge tazvibata zvakanyanyisa kuhutungamiri. Chavanogona inhema uye hapana chavanozoita.   “Nyaya yacho payave hapasisina kunaka. Zviri kwaviri ngavatibhadhare kana kuti hatitambe,” anodaro umwe mutambi.   “Tange tichizvibata senyanzvi. Takavaremekedza, tange tichivaterera kakawanda, saka hatifanirwe kubatwa mabatirwo akadai.   “Takaramba kuita gadziriro. Fungai takasvika muguta na1am musi weMuvhuro tafamba kubva kuBulawayo uko tainge tatamba neHighlanders. Vakati vanoda kutiudza kuti tiite gadziriro dzedu musi weChipiri ivo vasina kutibhadhara . . .”   Vatambi veKepekepe vakaramba kuita gadziriro dzavo svondo radarika apo vainge vakatarisana nemtambo weHighlanders.   Vaisaenda kwavanoitira gadziriro dzavo svondo rose ndokuzooneka musi weChishanu apo vakaita gadziriro. Kutadza kugadzirira zvakakwana kwakaonekwa zvichitevera kukundwa kwavakaitwa neBosso 2-1 svondo radarika.   Svondo rino vari kupinda mune mumwezve mutambo mukuru apo vachasangana nemaStudents ayo ari kutamba nhabvu inonwisa mvura mazuva ano.   Mitambo yePSL: Nhasi: Yadah v Highlanders (NSS)   Mugovera: Cranborne Bullets v Whahwa (Vengere) Chicken Inn v Ngezi (Luveve) CAPS Utd v Herentals (NSS) FC Platinum v Manica Diamonds (Mandava)   Svondo: Tenax v ZPC Kariba (Vengere) Bulawayo Chiefs vs Black Rhinos (Luveve) Triangle v Bulawayo City (Gibbo) Dynamos v Harare City (NSS)	https://www.kwayedza.co.zw/manyama-amire-nerongo-kucaps/
business	Vaiva Vashandi veMakambani eMangoda Vononga Svosve neMuromo kwaChiyadzwa	"Vaimbove vashandi vemakambani anochera mangoda kwaChiadzwa vari kuyaura nenzara uye kudya nhoko dzezvironda mushure makambani aya akatorerwa marezinesi ekuramba achichera nehurumende. Vashandi ava kunyanya vagari venharaunda dzakapoteredza Marange vanoti varohwa nenhamo zvakanyanya. Vazhinji vakamiswa mabasa nechimbichimbi vange vakatadza kuwaniswa mari dzemihoro yavo. Makambani aichera mangoda anosanganisira Anjin, Mbada Diamonds, Kusena, DMC, Marange Resources nemamwe akamiswa kushanda zvikapa kuti vashandi vanopfuura churu vamiswe mabasa. Vamwe vevashandi ava kunyanya vagari venzvimbo iyi vava kuomerwa nehupenyu sezvo nharaunda iyi isina zvizhinji zvinokwaniswa kuitwa zvinopa chouviri uye yave zvakare nzvimbo yakachengetedzwa. VaGodknows Murire mumwe wevaimbove vashandi kukambani yeAnjin Investments yaichera mangoda avo vanoti kupera kwebasa nenguva yavaisatarisira kwakavapidza munyatwa yakaomarara. “Kunzi basa rapera kwakati kanganisa zvakanyanya sezvo hapana aitarisira izvi panguva iyoyo, nekuti tange tisina gadziriro or kuti kupihwa notice chaiyo. Vanoenderera mberi vachiti, ""Kungomiswa suddenly kwataitwa kwakakuvadza nemhuri yose nokuti hurongwa hwange husipo wokuti pamwe ndizvo zvichazoitika.” VaMurire vanoti kupera kwakaita basa kwakapa kuti vazhinji vasare vaine zvikwereti kumabhanga, zvitoro, munharaunda nekwakawanda wanda izvo zvikwereti zvacho zvonetsa kubhadharika nekuti basa rakapera. “Panyaya yezvikwereti zvopa kuti tishupike kuzvibvisa kana kudzosera, apawo taingopihwa tumari tushoma tushoma apo takamiswa mabasa. Nekuwanda kwemaneeds sevanhu vaviva pabasa tasara tiri munhamo yekuti tobhadhadhara vanhu vaye seyi iwe wagara.” Vanodaro VaMurire VaCharles Kusena mumwezve mushandi wekuminda yemangoda akamiswa basa, avo kuchemawo nenyaya yezvikwereti izvo vanoti zvakatovapedzera zvipfuyo zvavo votengesa kuitira kudzosera mari yemabhanga neyemuvanhu vonge vonetsa voda kuvaendesa kumatare edzimhosva. Amai Mary Munjoma mugari wekuHot Springs pedyo nenzvimbo yaicherwa mangoda nekambani yeAnjin vane murume akamiswa basa. Amai Munjoma vanoti nhamo yapfunya chisero mumusha wavo izvo zvopa kuti vandosunza kana kuita maricho kunzvimbo dzakavapoteredza kuti vararamise mhuri yavo. “Kubva pakamiswa baba basa hupenyu hwatiomera zvekuti tave kuita marikicho sezvo pachisina chekuita baba vakagara. Mamwe mabasa ekutotiraramisa mhuri kuteza huni nekuita mikando, tave kupfeka mazitye atinopfekedza vana zvemadhora dhora nekuti chekuita chacho hapana.” VaBiggie Vheremu vaishandirawo imwe kambani yaichera mangoda kwaChiadzwa. Vanoti kumira kwavakaita basa mwedzi yodarika makumi maviri yapfuura kwovatemesa musoro nekuti havachazivi kuti zvichemo zvavo zvemari dzisina kupera kubhadharwa vachazviendesa kunaani uye nemari dzemazuva erivhi. “Tiri kuti tiri kushaya kwekuti tinozonanga ani pakuda kuti tinzwe kuti mari tichabhadharwa nani. Vaimbove vakuru vedu vekambani takavabvunza izvozvo asi hatina zvakare kupihwa mhinduro inogutsa saka ipapo pari kutinetsa kusvika parizvino.” Vaimbove vashandi vemakambani emangoda ava pamwechete nemhuri dzavo vari kuronga kuratidzira mumazuva mashoma ari kutevera vachinyunyuta nekusabatwa zvakanaka kwavari kuitwa nemapurisa ari kuchengetedza minda yemangoda iyi pamwechete nemasoja avo anoti ari kushungurudza vagari zvisakafanira. Vagari venzvimbo dzinoti, Hotsprings, Tonhorai, Chakohwa vari kunyunyuta zvakare nekusvibisirwa mvura yemunzizi dzavo zvakare kusapihwa mabasa pakambani yeZimbabwe Consolidated Diamond Mining Company kana ZCDMC. Vagari ava vari kushanda pamwe chete nesangano rinorwira kodzero dzevanhu vanogara munzvimbo dzinowanikwa zviwanikwa reCentre for Research and Development, CRD. Mukuru weCRD VaJames Mupfumi vanoti ikodzero yevagari vekwaChiadzwa nenyaya yekushungurudzwa kwavo. “Isusu nyaya yedu tiri kuzama kushanda nemaCBOs (Community Based Organisations) ari kuno panyaya yaari kuda kuita ratidziro yavo nenyaya yeharassment yavari kusangano nayo mucommunity, angave maissues e-unemployment evana venyu, abuse yevana zvekare nyaya yewater pollution environmental degradation yemakomba akasiyiwa akadaro nemacompanies. Vanotiwo, ""Tiri kunzwa zvakare kuti vana vari kumanikidzwa kufushira makomba aya vachinzi magweja, saka iorced labour iri kuuya kabisira futi.” Vagari venharaunda yeChiadzwa vanoti nenyaya yekusvibisirwa kwemvura murwizi Odzi nemakambani aimbochera mangoda vazhinji varasikirwa nezvipfuyo kunyanya mombe dzinosvika mazana masere, uye mbudzi nehwayi. No media source currently available "	https://www.voashona.com/a/zimbabwe-matongerwo-enyika/3592444.html
health	Varwere Votambura Zvichitevera Kuramwa Mabasa Kuri Kuitwa Muzvipatara	Varwere vari kuchema chema zvikuru kuhurumende kuti igadzirise zviri kudiwa nanachiremba kuitira kuti vasarasikirwe nehupenyu hwavo. Varwere vanotiwo kuramwa basa kwavana chiremba kuri kuisa hutano hwavo parumananzombe. Pashanyirwa chipatara cheHarare Hospital nhasi neStudio7 varwere vanorwarisa chete ndivo vange vachibatsirwa vamwe vachinzi vadzokere kumba vozorapwa kana vana chiremba vadzoka kubasa. Amai Sekai Ganyani Mushandu, avo vane mwana ane dambudziko remoyo, vanoti havachaziva zvekuita nemwana wavo uyo anonyorerwa mishonga mwedzi wega wega. Amai Mushandu vati chikumbiro chavo ndechekuti hurumende igadzirise zviri kunetsa kuitira vanaChiremba vadzokere pamabasa. Amai Previous Sachinda, avo vaenda kunorapwa kuHarare Hospital vakadzokera kumba vasina kuwana rubatsiro, vaudza Studio7 kuti varwadziwa zvikuru kudzorerwa kumba vachidzimbikana nemuviri. Vamwe amai varamba kudomwa nezita vane mwana ane mazuva matanhatu azvarwa, pachishandiswa oparesheni sezvo matumbu ake aive akazvimba, vati vana chiremba havasi kuuya nguva dzese kuzowona vana vari muwadhi mavo izvo zvoitawo kuti vatyire hutano hwemwana wavo Mukuru weHarare Central Hospital, Amai Peggy Zvavamwe, vaudza Studio 7 parunhare kuti vanachiremba havasati vadzoka kumabasa. Amai Zvavamwe vati vanga vari kupinda mumusangano wekuongorora kuti kuramwa mabasa uku kuri kuvhiringa varwere zvakadii. Munyori mubazi rezveutano, Dr Gerald Gwinji, vaudza Studio 7 kuti kuramwa basa kwanachiremba uku kuri kukanganisa mabasa ezveutano. VaGwinji vati bazi ravo richiri kukukurukura nehurumende kuti vangagadzirisa sei dambudziko asi vakatiwo chikumbiro chavo kunana Chiremba ndechekuti dai vakwanisa kudzokera kumabasa hurumende ichigadzirisa zvichemo zvavo. Zimbabwe Hospital Doctor’s Association inoti nhengo dzayo dzinodarika chiuru dziri kuramwa mabasa. Zvichemo zvanachiremba ava zvinosanganisira mari shoma pamwe nekusapiwa mukana wekuti vatenge mota pasina kubhadhariswa mutero kubva kunze kwenyika kuitira kuti vafambe nyore vachienda kubasa. No media source currently available 	https://www.voashona.com/a/zimbabwe-doctors-continue-striking-defying-state-plea-for-them-to-return-to-work/4298830.html
sports	FC Platinum Yokurudzirwa Kukunda Mitambo yepaMusha Kuti Ibudirire muMakwikwi eCaf Champions League	Chikwata cheFC Platinum chirikuvhura makundano enhabvu egore rino asi paine mibvunzo. Vanotevera mutambo wenhabvu havasi kugutsikana nematambiro arikuita FC Platinum pamusha payo mumitambo yeCaf Champions League vakatarisana nemutambo mukuru neOrlando Pirates yekuSouth Africa iyo yakatora mukombe uyu muna 1995. Nhoroondo yenhabvu muAfrica inotaura kuti zvikwata zvinokunda nemutsindo pamusha ndizvo zvinowanzoenderera mberi nemakundano asi matambiro eKugona Kunenge Kudada muMandava Stadium asimudza mibvunzo mumukana wavo wekusvika kuma kota fainari. FC Platinum yakatatarika zvinotyisa neCnaps yekuMadagascar ndokuzokunda 1-0 mumutambo uyo vaitarisirwa kukanda zvibodzwa pamadiro, ndokuzoita zvekare mangange 0-0 ne Otoyo Oho yekuCongo. Muteveri wenhabvu VaFrancis Mwendamberi vanoti Kugona Kunenge Kudada inofanira kuwedzera mwando pamatambiro ayo pamusha kana ichida kubudirira mumakwikwi aya. Pamusoro peOrlando Pirates, FC Platinum iri mugungano rimwechete ne Esperance yekuTunisia iyo ine mukombe uyu pamwe ne Horoya yeku Guinea. Zvikwata zviviri zvinopedza zviri pamusoro mugungano iri ndizvo zvinoenderera mberi nemakwikwi aya. Muteveri wechikwata cheDynamos VaObert Masvotore vanoti FC Platinum isatarise mazita kana mukurumbira une zvikwata zvavari kusangana nazvo. Mumwe muteveri wemutambo uyu VaTatenda Makazhu ndivo vanofunga kuti Kugona Kunenge Kudada inokwanisa kusvika mufainari yemakundano aya. Asi murairidzi wePirates Milutin Sredojevic audza mapepanhau ekuSouth Africa kuti ari kutya kutamba nechikwata cheFC Platinum nenyaya yekuti chikwata chitsva mumakundano aya uye ati anoremekedza murairidzi wacho Norman Mapeza zvakanyanya. Ati sezvo Pirates iri kutamba neFC Platinum mumutambo wekutanga kuMandava Stadium kuZvishavane, zvinonetsa zvikuru kuenda iko nemugwagwa. Asi Pirates iri kubheja kuti inosimudza mukomb weChampions League kechipiri munhoroondo yayo. Asi FC Platinum ichange isina mutambi akatamba zvinonwisa mvura mwaka uno kana kuti Soccer Star of the Year, Rodwell Chinyengetere, uyo ave kuenda kunotambira Baroka FC ku South Africa naWinston Mhango uyo arikuenda kuSouth Africa zvekare. Kugona Kuenge Kudada irikutarisira kusvika kana kudarika chidanho chakasvikwa neDynamos iyo yakasvika mufainari yeCaf Champions League muna 1998 nemuma semi finari muna 2008. No media source currently available `   	https://www.voashona.com/a/fc-platinum-yokurudzirwa-kukunda-mitambo-yepamusha-kuti-ibudirire-mumakwikwi-ecaf-champions-league/4723178.html
health	Varwere Voburitswa Muzvipatara Sezvo Musina Vashandi	Chipatara chikuru chemuChinhoyi chavhara mawadhi akawanda nekuda kwekushomeka kwavana mukoti avo vari kuramwa mabasa nyika yose. Mukuru wechipatara ichi, VaCollet Mawire, vanoti vakamanikidzwa kuvhara mawadhi evarume nemadzimai evanorwara, medical ward, pamwe nemawadhi evarume nemadzimai evanorwara nezvinoonekwa, surgical ward nekuda kwekuramwa mabasa kwana mukoti vanosvika mazana matatu. VaMawire vanoti varwere vose vakaiswa muwadhi yemadzimai ari kutarisira kusununguka sedanho rekuti varapwe nanamukoti vashoma varipo. VaMawire vanoti kunyange zvinhu zvisina kumira zvakanaka pachipatara vanoti havasati vafirwa nevanhu zvine chekuita nekuramwa basa kwana mukoti. Vamwe varwere vakaburitswa muchipatara vari kushora danho ravana mukoti rekuramwa mabasa vachisiya vanhu vachirwara muchipatara. Mumwe murwere asina kuda kudomwa nezita anoti vana mukoti havafanirwe kukoshesa mari kudarika hupenyu hwevanhu. VaGilbert Tsomondo avo vanobva kuMhangura vatora baba vavo vaburitswa muchipatara vasina kunyatsopora. VaTshomomndo vanoti hurumende navana mukoti vanofanirwa kuwirirana nekuti varwere vasina mhosva ndivo vanofa. VaMawire vanoti pari zvino havana huwandu hwavana mukoti vari kudzidzira basa vari kuyamura muwadhi yakasanganiswa varwere. Varwere vakawanda vari kuburitswa vasina kupora vari kudzokera kumba uko vanoti vanogona kufa sezvo vasina mari yekuenda kunorapwa nanachiremba vakazvimirira. Vana mukoti vakatanga kukanda mapadza avo pasi nezuro vachiti hurumende yakavanyepera kuti ichagadzirisa zvinhu, asi iyo pasina chayiri kuita. No media source currently available 	https://www.voashona.com/a/zimbabwe-nurses-on-strike/4352219.html
business	OK Zimbabwe Yopa Homwe yaMeya weHarare Rubatsiro Rwekupa Varombo	Vamwe vanoshaya muHarare vave kupinda muna 2020 vachinyemwerera mushure mekunge kambani yeOk Zimbabwe yapa masangano anobatsira vanoshaya chikafu nezvimwe pasi pehomwe yeHarare Mayor’s Cheer Fund. Vachituara pane chimwe chitoro chavo muHarare meshure mekutambidza meya weHarare, VaHebert Gomba chikafu nezvimwe zvinhu zvekushandisa, mukuru wekambani yeOK Zimbabwe, VaAlex Siyavora, vati gore negore kambani yavo inoita izvi senzira yeku rerutsira vanoshaya panguva ino apo veruzhiinji vanenge vachifara nekupembeera nehama neshamwari. Vati kambani yavo inoita izvi mumaguta madhorobha nenzvimbo dzese dzainoshandira senzira yekubatsira vaya vasina chekubata panguva ino. VaGomba vatenda zvikuru makambani akaita seOK Zimbabwe ayo vati anobatsira kanzuru nechikafu nezvimwe zvekupa kune vanoshaya pamazuva eKisimusi negorezva. Vatiwo homwe yavo yeMayor’s Cheer Fund haichamirira kimisimusi chete sezvo vanhu vachitambura gore rese. Vachitaura vakamirira musha weBoka reDonhodzo wekuHighfiled uyo unochengeta vakwegura, Amai Emilia Mkaratigwa, vatenda VaGomba neOK Zimbabwe nekuratidza rudo panguva ino vachiti chikafu chavawana chichabatsira zvikuru pamusha wavo. Nhengo yeZimbabwe Albino Association, Emmaculate Paidamoyo Chitsunza, anoti afara nezvaitwa nehomwe yaMayor’s Cheer Fund. Mamwe masangano awana Rubatsiro nhasi anosanganisira Tose Respite Care Centre, Jairos Jiri Southerton, Wheelchair Bound neHarare Children’s Home. Homwe yeMayor’s Cheer Fund, ihomwe inotambira rubatsiro runosanganisira chikafu, mbatya mari nezvimwe kubva kumakambani nemasangano akasiyana uye zvese izvi zvinozopihwa kumasangano anoriritira vanoshaya nameya weguta. Gore rino rino homwe iyi yakatsigirwa nemari inodarika zviuru mazana maviri zvemadhora. No media source currently available  	https://www.voashona.com/a/ok-zimbabwe-yopa-homwe-yameya-weharare-rubatsiro-rwekupa-varombo/5227225.html
business	Vanorarama neKutengesera Mumigwagwa Vochema Kuti Hurumende Haina Kuvabvumidzawo Kutanga Kushanda	Vanotengesa zvinhu mumigwagwa vari kuchema-chema zvikuru vachiti hurumende inofanirwa kuvabvumidzawo kuti vadzokere pamabasa avo sezvo vachirarama nekutengesa zvinhu mumigwagwa uye vanhu ava vakawanda kudarika vanhu vanoenda kumabasa. Masangano anomirira vanhu ava, anoti reVendors Initiative for Social and Economic Transformation, (VISET) neSurvival Vendors Union of Zimbabwe anoti hurumende yaifanirwawo kuona kuti vanozviitira mabasa emaoko ava vabvumidzwawo kudzokera kumabasa avo sezvayakaita kubvumidza vemakambani kuti vavhure. Hurumende yakabvumidza vemakambani kuvhura asi vachiita kuti vashandi vavo vaongororwa kuti havana COVID-19 here kana kuti kwete. Hatina kukwanisa kubata gurukota rezvemakambani madiki neepakati, Amai Sithembiso Nyoni kuti tinzwe kana paine hurongwa hwavari kuitira vanozvibatira mabasa emaoko ava. Makanzuru mazhinji munyika ari mushishi kuparadza nzvimbo dzinosishandirwa nevanozvishandira ava, kunyange hazvo dare repamusoro rakapa mutongo richiti mamwe emakanzuru aya akanga atyora mutemo nekuparadza nzvimbo idzi. Asi mukuru weVISET, VaSamuel Wadzayi, vanoti vane kunyunyuta uye kushamisika kuti sei hurumende yakasvika padanho iri isinawo kutarisa vanorarama nekutengesera mumigwagwa, vavanoti ndivo vakabata hupfumi hwenyika. No media source currently available Vakafanobata chigaro chemukuru wesangano re Survival Vendors Union of Zimbabwe, VaObey Mwariwangu, vanoti kunyange hazvo hurumende iri kuita zvakawanda mukurerutsa zvinhu yakanangana nechirwere che coronavirus, kune vanotengesera mumigwagwa hapana chinhu chati charerutswa, sezvo vasiri kukwanisa kupinda mumigwagwa, munove mavanogara nekushandira. No media source currently available 	https://www.voashona.com/a/zimbabwe-coronavirus-informal-traders-viset-svuz/5406053.html
health	Madzimai Onetsekana Munguva Yaanenge Achitevera kuChimanimani	Madzimai ekuChimanimani anoti ari kushaya zvipfeko zvekushandisa kana vachitevera, uye nzvimbo yavanogara haina kuchena izvo zvinogona kukonzera kupararira kwezvirwere zvakawanda. Madzimai ekuChimanimani mazhinji anoti akatarisana nedambudziko rekushaya zvipfeko zvinopfekwa nemadzimai kana achitevera kana kuti ma sanitary pads. Mumwe mugari wemubhuku rekwaChinamira kuSkyline, Amai Sarudzai Kubvenyika, vanoti madzimai mazhinji ave kushandisa madhende ayo avari kutyira kuti anogona kuvakonzeresa zvirwere kunhengo dzavo dzakavandika. Izvi zvakatsinhirwa naAmai Locadia Mapetuka vanogara mubhuku rekwaManzou avo vanoti zvitoro zvizhinji zvakapwanywa nemvuramupengo yeCyclone Idai uye zvimwe zvakavharwa nepamusana pekuti nzira zhinji hadzisi kufambika. Mumwe mugari wemubhuku rekwaMuusha, Amai Idah Mwandiambira, vanotiwo hapana pekurasira madhende anenge ashandiswa nemadzimai anenge achitevera sezvo zvimbuzi zvavaimboshandisa zvakatorwawo nemvura. Amai Mwandiambira vanoti zvirwere zvemanyoka zvinogona kudzika midzi munharaunda yavo sezvo veruzhinji vave kuzvibatsira kuseri kwemakwenzi uye pasina mvura yekunwa yakachena munvimbo zhinji dziri muChimanimani. Kunyange hazvo bazi rehurumende rinoona nezvemvura reZimbabwe National Water Authority rakaisa matangi emvura mune dzimwe nzvimbo dziri muChimanimani, mvura iyi haisi kutora nguva isati yapera sezvo yakawandirwa. Mumwe mugari wemubhuku rekwaMuusha zvakare, VaLiberty Sigauke, vanotiwo vari kufara zvikuru kuti hurumende nevemamwe masangano ari kubatsira vagari vekuno vakavapa mishonga yekuisa mumvura kuti inge yakachena pavanoimwa. Asi VaSigauke vanoti mishonga iyi haizofi yakadzivirira zvachose zvirwere zvemanyoka zvakaita sekorera ne typhoid. Sangano re World Health Organization rinoti vanhu vanosvika zana nemakumi mana vakabatwa nechirwere chekorera muMozambique, sezvo munzvimbo dzakawanda munyika iyi musina mvura yakachena zvichitevera kurohwawo kwakaitwa nyika iyi neCyclone Idai masvondo maviri apfuura. Studio7 haina kukwanisa kunzwa kubazi rehurumende kuti vanhu vangani vabatwa nekorera zvichitevera kurohwa kwakaitwa matunhu eManicaland neMasvingo nedutumupengo reCyclone Idai. Zvichakadai, vanhu vakawanda vakaita sasabhuku Charles Manzou vemubhuku rekwaManzou vanoti hurumende inofanira kupira vanhu chikafu munzvimbo dzavanogara senzira yekuderedza mikana yekuti vagari vatapurirane zvirwere. Hatina kukwanisa kutaura negurukota rezvehutano VaObediah Moyo, kuti tinzwe matambudziko ari kusangana nevanhu vekuChimanimani vachaagadzirisa sei uye riinhi sezvo vanga vasiri kudaira nharembozha yavo. Mutungamiri wenyika, VaEmmerson Mnangagwa, vakaudza vagari vekuChimanimani masvondo maviri adarika kuti hurumende yavo ichaedza napose painogona napo kuti igadzirise matambudziko ari kusangana neveruzhinji vakawirwa nedambudziko remafashamu. Kudzamara hurumende yatora matanho nekukasika, veruzhinji muChimanimani vacharamba hupenyu hwavo huri patambo sezvo nyaya yehutsanana iri kuvatemesa misoro zvichitevera mafashamu eCyclone Idai ayo akasiya vanhu zana nemakumi masere nevapfumbamwe vafa uye vanhu vanodarika mazana matatu vasiri kuzivikananwa kuti varipi. No media source currently available 	https://www.voashona.com/a/zimbabwe-women-call-for-sanitary-pads-assistance/4855143.html
health	Vakawanda Votadza Kushanyira Botswana Kunyangwe Bhodha Ravhurwa neKushaya Tsamba dzeCovid-19	Kunyange hazvo Botswana yavhura zvizere mabhoda ayo mashanu nhasi kusanganisira muganhu waro uri pedyo neguta rePlumtree weRamokgwebana, kwanga kuine motokari nevanhu vashomanana vanga vachipinda nekubuda munyika iyi. Ongororo yaitwa neStudio7 pamuganhu uyu nhasi inoratidza kuti ruzhinji rwezvizvarwa zveZimbabwe zvanga zvichidzoserwa kumusha nekuti zvanga zvisina chitambi chinoratidza kuti havana chirwere cheCOVID-19. Botswana yakatsidza kuti haina kubvumidza ani zvake anobva kuine imwe nyika kupinda munyika iyi asina gwaro rinoratidza akavhenekerwa COVID-19 akawanikwa asina chirwere ichi chashura mare pasi rose senzira yekudzivirira kupararira kwedenda iri. Asi hurongwa hwaitwa neBotswana uhu huri kuita kuti vazhinji vatadze kufamba famba nekuti hazvisi nyore kuti munhu avhenekerwe hutachiwana hweCOVID-19 sezvo vanovheneka vari kubhadharisa makumi matanhatu emadhora ekuAmerica. Amai Gertrude Maravanzira vaudza Studio7 kuti vakambofunga kujamba bhodha sezvo nyika dzakavharwa murume vavo ari kuGaborone ivo vari kuZimbabwe asi vakatya izvo zvaita kuti vaite nhangemutange. Asi chimwe chizvarwa cheZimbabwe chisina kuita rombo rakanaka saAmai Maravanzira ndiVaWalter Mukanga avo vaudza Studio7 kuti vava nemazuva maviri vari gere pabhodha reRamokgwebana sezvo vashandi vebazi rehutano munyika iyi vari kuramba gwaro ravo vachiti ndere kunyeba.  VaMukanga pamwe chete nevamwe vavo vaviri vanoti Agrippa Murimba naRaymond Uchena vane chivimbo chekuti vachakunda kuti vano joina chikwata chebhora cheMorupule Wanderers munyika iyi.  VaMurimba, avo vanoti vaitambira chikwata cheHarare City, vanoti chirwere cheCOVID-19 chaunza kusagadzikana kukuru uko chaita kuti vatambi vebhora vave nedambudziko rekutsvaga mafuro manyoro. Mukuru wesangano reVendors Initiative for Social and Economic Transformation kana kuti VISET VaSamuel Wadzai vaudza Studio7 kuti mari dziri kudiwa nevanovheneka denda iri dzakawandisa. VaWadzai vakurudzira hurumende kuti ive nehurongwa hwekubatsira nhengo dzesangano ravo nevamwe vanorarama nekutenga midziyo kuBotswana vachinotengesa kumusha kuitira kuti vasashandire dhongi rakaora. Kunyange hazvo ruzhinji rwuri kuchema chema, gurukota rinoona nezvehutano muBotswana VaEdwin Dikoloti vanoti nyika yavo haisi kuzodududza shure panyaya yezvitambi vachiti ndiyo nzira chete ingabatsira kuti hutachiwana uhu husapararire. Botswana ine vanhu zviuru gumi nemazana manomwe ane makumi mana nemaviri vabatwa nechirwere ichi kotiwo makumi matatu nevana vafa nokuda kwedenda iri. No media source currently available  	https://www.voashona.com/a/vakawanda-votadza-kushanyira-botswana-kunyangwe-bhodha-ravhurwa-nekushaya-tsamba-dzecovid-19/5683463.html
business	Mapurisa neMakanzura Voita Huori Hunosemesa kuNyamakate, Hurungwe	Chirongwa chekuyamura varimi nembeu nefotireza chePresidential Inputs Scheme chinonzi hachisi kufamba zvakanaka kuNyamakate, Hurungwe mudunhu reMashonaland West nepamusana pehuori huri kuitwa nemakanzura nemapurisa. Vamwe vagari vemubhuku rinonzi Mike mu Ward 7 vanoti havana kuwana mbeu nefotireza izvo zvinopihwa imba yega yega nedonzvo rekupedza nzara munyika. Mumwe mugari wemu Wadhi 7, Muzvare Betty Phiri, vanoti vari kushayiswa mbeu nefotireza mushure mekunyorwa mazita nekuda kwakanzura, VaJealousy Mateesanwa veZanu PF, vavanoti vari kuita zvehuori nevamwe vebato ravo. Muzvare Phiri vanoti kanzura nemunyori wavo vakatora mabhegi makumi masere nemanomwe ndokuaviga. Muzvare Phiri vanoti vakakwidza nyaya yefotireza nembeu kumapurisa epaMakuti nekuti vainge vanyorwa mazita avo asi vasina kupihwa mbeu nefotireza asi mapurisa hapana zvavari kuita. Izvi zvinotsigirwa nemumwe mugari wemunzvimbo iyi, VaTichaona Sengwe, avo vanoti kunyange vakanomhan’ara nyaya iyi kumapurisa ekuMakuti, hapana chiri kuitwa sezvo vari kutora mbeu dzavo vachiti vari kudya nemapurisa. Mumwe mugari asina kuda kudomwa nezita anoti dambudziko riri kuita mapurisa ndere kuti ari kupihwa mbeu nefotireza nakanzura izvo zvinoita kuti vasaferefete nyaya yehuori hwakanzura zvakanaka. Asi kanzura Muteesanwa vanoti mapurisa vanhu vari muwadhi mavo nekudaro zvakakodzera kuti vawane mbeu nefotireza zvinopihwa vamwe. Kanzura Muteesanwa vanoti hapana nyaya sezviri kutaura vamwe vagari sezvo mapurisa anenge aripo pese panopihwa vanhu mbeu nefotireza vakachengetedza motokari dzinenge dzichitakura mbeu. Kanzura Muteesanwa vashoropodza vamwe vagarii vachiti vanopinza nyaya dzezvematongerwo enyika pane zvose zvinenge zvaitika muwadhi vachiti mweya wakaipa. Mupurisa ari kuferefeta nyaya yekubiwa kwembeu nefotireza pamapurisa\nepaMakuti, VaTinashe Shindi, vanoti vachiri pakati pekuferefeta nyaya\niyi. Pasi pechirongwa ichi, imba yega yega inopihwa masaga maviri efotireza nechipaketi chimwe chete chembeu chinorema makirogiramu gumi kubva kumutungamiri wenyika. Fotireza nembeu zvinogoverwa vanhu nebazi redura renyika reGrain Marketing Board, GMB. Kanzura wenzvimbo ndiye anonyora mazita ayo anoendeswa kuGMB kuti munhu agozowana mbeu nefotireza izvi. Vagari vakawanda venzvimbo iyi vanoti mazita avo anonyorwa oendeswa kuGMB asi hapana chavanowana vachiti vakuru vakuru vebato reZanu PF munzvimbo iyi ndivo vanotora mbeu dzinenge dziri dzavo. No media source currently available 	https://www.voashona.com/a/zimbabwe-police-fingered-in-maize-and-seend-input-corruption-in-hurungwe/4159876.html
politics	VaKembo Mohadi naAmai Muchinguri-Kashiri Voenda Kunorapwa kuSouth Africa Mushure Mekuputikirwa neGirinedhi	Mutungamiri wenyika VaEmmerson Mnangagwa avo vari kushanya ku Dar es Salaam kuTanzania kwemazuva maviri vanoti mumwe wevatevedzeri vavo VaKembo Mohadi, uye sachigaro webato iri vari gurukota rezvezviwanikwa Amai Oppah Muchinguri Kashiri vakaendeswa kunorapwa kuSouth Africa mushure mekukuvara pakaputika girinedhe kuWhite City Stadium nemusi weMugovera. VaMnangagwa vakataura mashoko aya kuvatori venhau kumuchteo wemisangano yavo kuTanzania. Vanhu makumi mana nevapfumbamwe vakakuvara vamwe vaviri vakashaya. Pavanhu vaviri vakafa ava, mumwe aichengetedza VaMohadi, VaNelson Dube vakashaya vakavigwa nezuro papurazi ravo reFeatherstone mudunhu reMashonaland East uye vakabva vaitwa gamba rehondo yerusununguko sezvo vakarwa hondo muChimurenga. Amai Muchinguru-Kashiri vanonzi vakakuvara pachipfuva VaMohadi vachikuvara makumbo. Kunyangwe hazvo mapurisa achiri kuferefeta nyaya iyi, VaMnangagwa vakati vanofunga kuti vanhu vanodyidzana nechikwata chavainetsana nacho muZanu-PF chinonzi G40. No media source currently available   Asi vaimbova gurukota uye muzukuru waVaMuugabe, VaPatrick Zhuwao vanonziwo ndeveG40 vanoti havanesi nekuputitswa kwegirinedhi uku. Vamwe vari kushora nyaya yehurumende yekuendesa vatungamiri vehurumende kunorapwa kunze vachitadza kugadzirisa zvipatara zviri munyika. Vanoongorora nyaya dzezvematongerwo enyika VaPromise Sande vanoti zvakakosha kuti vakakuvara vakwanise kurapwa vachipora asi hurumende inofanira kugadzirisa zvipatara zvemunyika.	https://www.voashona.com/a/vakembo-mohadi-naamai-muchinguri-kashiri-voenda-kunorapwa-kusouth-africa-mushure-mekuputikirwa-negirinedhi/4459699.html
health	Vakabaiwa Nhomba yeCobvid-19 yeCovaxin Kamwe Chete Vokurudzirwa Kubayiwa Imwe Mhando	Hurumende inoti zviuru nezviuru zvevanhu zvakabaiwa kamwe chete nhomba yeCovid-19, yeCovaxin yakabva kuIndia zvinofanira kubaiwa chero imwe mhando yenhomba irti munyika. Izvi zvinonzi zviri kukonzerwa nekushomeka kwenhomba iyi munyika. Mukutanga kwegore, India yakabatsira Zimbabwe nenhomba yeCovaxin inosvika zviuru makumi matatu nemashanu kana kuti 35,000. Asi mamiriro akaita zvinhu muIndia iyo ine dambudziko rechirwere ichi rakomba anoni ave kutadzisa nyika iyi kuti iwane nhomba yekuendesa kune dzimwe nyika. Nyanzvi munyaya dzezvehutano, Doctor Frenk Guni, vanoti hapasati pave nehumbowo hunoratidza kuti kuvhenganisa mishonga yenhomba yeCovid-19 kune njodzi, vachiti parizvino zvinoonekwa sekuti kubaiwa nhomba iyi katatu zvinotobatsira vanhu. No media source currently available Asi ongororo dziri kuitwa muAmerica dziri kuratidza kuti kusanganisa nhomba yeJohnson and Johnson nedzimwe dzakaita sePfizer neModerna.	https://www.voashona.com/a/vakabaiwa-nhomba-yecobvid-19-yecovaxin-kamwe-chete-vokurudzirwa-kubayiwa-imwe-mhando/6277192.html
politics	VaChamisa Vanoti Zimbabwe Ichange Yave neMutungamiri Mutsva Musi weChipiri	Mutungamiri weMDC Alliance, VaNelson Chamisa, vaita musangano kuChibuku Stadium kuChitungwiza uko vaudza veruzhinji kuti Zimbabwe ichange yave nemutungamiri mutsva svondo rinouya. Vachitaura kumhomho yevanhu vaungana muChibuku Stadium kuChitungwiza, VaChamisa vati yasvika nguva yekuti zvinhu zvishanduke munyika, izvo vati zvichaitika svondo rinouya mushure mesarudzo. VaChamisa vaudza vanhu kuti havana moyo murefu sezvaive zvakaita vaimbove mutungamiri weMDC-T, muchakabvu Morgan Tsvangirai, uye vayambira mutungamiriri wenyika, VaEmmerson Mnangagwa, vachiti zvekudzvanyirira vanhu zvakapera uye hazvichaitiki zvekare nekuti nguva yekuchinja zvinhu yasvika. “Vana Chiwenga nanaMnangagwa ngavanzwisise nyaya iyi kuti vanhu veZimbabwe havadi zvemhirizhonga. Vanhu ava ndivo vakatidenha. Vakatidenha nekutadza kutongwa kwavo; vakatidenha nekusatevedzera mutemo kwavo; vakatidenha nekubira pasarudzo kwavaiita,” VaChamisa vaudza vanhu. Asi VaChamisa vati vanokudza vakuru vakaita semutungamiriri we Zapu, VaDumiso Davengwa, nekuti ndivo vakarwira rusununguko rwenyika. VaChamisa vatiwo kudzoka kweavo vakange vambobuda muMDC-T vakaita saVaTendai Biti naVaWelshman Ncube, chiratidzo chekuti MDC-T ndiwo musha wevanhu wega. VaChamisa vatsananguriravo vanhu pamusoro pezita rebato ravachashandisa pasarudzo vachiti bato reMDC-T rasimba kubva zvarakange riri parakaumbwa. VaChamisa vati Zanu-PF yange ichida kuti varamwe sarudzo kuitira kuti igosara iri yega musarudzo. Vavimbisa mapurisa nemasoja kuti kana vakakunda musarudzo vachagara zvakanaka kupfuura zvavari pari zvino. Musangano uyu wange uri wechitanhatu wavaita muzuva rimwe, uye uri wechimakumi manomwe nepfumbamwe mumwedzi miviri vachitsvaga rutsigiro. No media source currently available 	https://www.voashona.com/a/zimbabwe-mdc-alliance-nelson-chamisa-holds-rally-at-chitungwiza-chibuku-stadium/4501357.html
health	Vanhu Makumi Masere neVavaviri Vourayiwa neDutumupengo Idai	Vanhu makumi masere nevaviri vashaya parizvino nenyaya yedutumupengo reTropical Cyclone Idai kuManicaland. Asi huwandu uhu huri kutarisirwa kukwira sezvo vanhu vakawanda vasiri kuzivikanwa kuti varipi. Mutungamiri wenyika VaEmmerson Mnangagwa avo vange vamboenda kuUnited Arab Emirates vari kutarisirwa kudzoka kumusha kuti vazoita mubatira pamwe nenyika yawirwa nedutumupengo remvura nemhepo kana kuti Tropical Cyclone Idai. Asi vamwe vanoongorora nyaya dzezvematongerwo enyika nevanhuwo zvavo vari kushora VaMnangagwa kuti vakasimuka munyika kunyangwe hazvo zvange zviri pachena kuti nyika yainge yotarisana nedambudziko redutumupengo. Vanhu ava vari kutumira mashoko kuStudio 7 uye kunyora pamadadendemutande akaita seTwitter neFacebook. Asi vamwe vari kuvatsigira vari kuti vaita zvakanaka kudzoka kumusha uye vari kuUnited Arab Emirates ikoko vakatangawo kutsvaga rubatsiro kuRed Crescent yekunyika iyi. Munyori mukuru bazi rezvekuburitswa kwemashoko VaNick Mangwana vanoti VaMnangagwa vakaenda vasingazive kuti dambudziko iri raizokura uye havasi kudzika vari maoko chete sezvo vakabva vatanga kutsvaga rubatsiro vari kunze. No media source currently available Zvichakadaro mamwe makurukota mana ehurumende anosanganisira VaJuly Moyo, VaPerence Shiri, Doctor Sekesai Nzenza naVaJoel Biggie Matiza vakamboyedza kushanyira nzvimbo dzakaparadzwa nedutumupengo iri. Asi vanonzi vasangana nematambudziko makukutu sezvo kusiri kufambika. Mukuru weCivil Protection Unit VaNathan Nkomo vanoti mauto ari kuyedza napose paanogona kugadzira migwagwa isiri kufambika. No media source currently available Dutumupengo iri rakatanga kuparadza zvinhu kuMozambique musi wa 14 Kurume risati rapinda muZimbabwe richinorova kuChipinge neChimanimani kunyanya richiuraya vanhu nekuparadza zvivakwa. Dzimwe nzvimbo dziri kutarisirwa kusangana nedambudziko iri dzinoti Mashonaland East, Mashonaland Central, Mashonaland West, Masvingo neMidlands. Asi vebazi rezvemamiriro ekunze kana kuti Metrological Services Department vanoti vari kutarisira muguta reHarare nemamwe matunhu eMatabeleland achasanganawo zvishoma nedambudziko remhepo nemvura. 	https://www.voashona.com/a/vanhu-makumi-masere-nevavaviri-vourayiwa-nedutumupengo-idai/4835033.html
sports	‘Munhu wese kumaWarriors’	  AIMBOVE mutambi wemaWarriors – Tendai Ndoro – anoti ari kutsigira chikwata chenyika chakasarudzwa naNorman Mapeza kuti chinomirira Zimbabwe kumutambo weAfrica Cup of Nations (AFCON) kuCameroon achiti zvakakosha kuti veruzhinji vachitsigire kuti chigotamba zvinonwisa mvura. MaWarriors pari zvino ari kuCameroon uko ari kuita gadziriro dzemutambo uyu uchatanga nemusi weSvondo.   Ndoro, uyo akaenda kumutambo uyu mugore ra2017, anoti anoona chikwata chegore rino chichibudirira kubuda muboka racho izvo chaikundikana makore anoti 2004, 2006, 2017 na2019 pachakamboenda kumutambo uyu. Kumutambo wegore rino, maWarriors akaiswa muboka reGroup B rine zvikwata zvinoti Senegal, Guinea neMalawi.   Mutambo wekutanga wechikwata chenyika ichi uriko nemusi weMuvhuro unotevera apo chichasangana neSenegal. Aka kachange kari kechitatu maWarriors achisangana neSenegal kuAFCON.   MaWarriors akatanga kutamba nemaLions of Teranga, sezita remadunhurirwa reSenegal, mugore ra2006 kuAFCON kuEgypt apo akakundwa 2-0 uye zvikwata zviviri izvi ndokuzosangana 2017 kuGabon uko maWarriors akakundwa 2-0 zvekare.   Ndoro anoti kutamba kuAFCON chiremerera chikuru icho chinofanirwa kushandiswa nevatambi vanoenda kumutambo uyu kusimudzira mureza wenyika pamwe nekugadzira mazita avo. “Kekutanga munhoroondo yedu yenhabvu, gore rino ndinoona tichibudirira kubuda muboka redu nekuti zvikwata zvatichasangana nazvo tinopedzerana nazvo. Ingangotityisa chete iSenegal asi zvimwe zvese tinopedzerana nazvo, kunyanya Malawi, tagara tichingoirova uye hatizive kuti muNational Sports Stadium takairova kangani,” anodaro.   Ndoro anoti vatambi vemaWarriors vanotofanirwa kutokunya dzisimbe uye vagorwa semvumba mumitambo yavo.   “Kune vakomana vanotambira nhabvu yavo muno, uyu ndiwo mukana wekuti vagadzire mazita avo nekuti mutambo mukuru wakaita seAFCON vakawanda vanoshuvira kuenda asi zvichiramba. Saka ndipo pavanotofanirwa kugadzira mazita avo kuti vagotengwa nezvikwata zvekunze,” anodaro Ndoro.   Ndoro muchikwata chaaive nacho kuAFCON muna2017, vatambi vaaiva navo vanoti Knowledge Musona, Kudakwashe Mahachi, Teenage Hadebe naTino Kadewere varimo zvekare muchikwata chegore rino chiri kumutambo uyu.   “Tikatarisa vatambi vari muchikwata chedu, tine vatambi vane chitsama vakamboenda kuAFCON makore adarika. Saka kuvepo kwavo muchikwata chedu kuchabatsira zvikuru mumatambiro atichaita,” anodaro Ndoro.   Zvakadaro, Ndoro anoti ari kutarisira kudzoka munhabvu uye mwedzi uno anogona kunge ave nechikwata chitsva.   “Ndine zvirongwa zvandiri kumhanyisana nazvo zvakawanda, asi ndichiri munhabvu manhingi zvekuti tarisirai muone mwedzi uno ndichange ndave nechikwata chitsva,” anodaro Ndoro.	https://www.kwayedza.co.zw/munhu-wese-kumawarriors/
politics	Heal Zimbabwe Trust Inoburitsa Gwaro Rinotaridza Kukwira kweKutyorwa kweKodzero Dzevanhu	Sangano rinorwira kodzero dzevanhu reHeal Zimbabwe Trust, raburitsa gwaro rinotaridza huwandu hwekutyorwa kwekodzero dzevanhu mumwedzi uno. Gwaro iri riri kutaridza kuti kwakava nenyaya dzemhando idzi dzinosvika makumi maviri neina, mumatunhu anosvika gumi nemanomwe munyika yose. Mukuru wekufambiswa kwemashoko muHeal Zimbabwe Trust, VaRawlings Magede, vanoti vakaona kumbunyikidzwa kwevanhu mukutyisidzirwa nekurohwa, kunyimwa rubatsiro rwunopiwa vamwe rwakaita sezvekudya, uye kumanikidzwa kuburitsa matsamba anoratidza kuti munhu akanyoresa kuvhota musarudzo dziri kuuya. VaMagede vanoti tsvakurudzo yesangano ravo inotaridza kuti kutyisidzirwa kwevanhu kuchiri kuramba kuchienderera mberi munyika, kunyange hazvo paine kurudziro kubva kumutungamiri wenyika VaEmmerson Mnangagwa, pamwe nasachigaro weZanu PF, Amai Oppah Muchinguri-Kashiri kuti vanhu vasiyane nemhirizhonga. Vanotiwo kutyorwa kwekodzero dzevanhu nemutowo wekutyisidzirwa uku kuri kutora zvikamu makumi masere kubva muzana zvichienzaniswa nedzimwe nzira dzekutyorerwa kodzero. No media source currently available  	https://www.voashona.com/a/zimbabwe-politics-heal-zimbabwe-trust-intimidation/4323563.html
politics	Pakisimusi, VaMnangagwa Vanoti Vari Kuziva Kuti Vakawanda Vari Kunonga Svosve neMuromo	Mutungamiri wenyika VaEmmerson Mnangagwa vatumira mashoko kumhuri yeZimbabwe pazororo rekisimusi vachiti vari kuziva kuti vanhu vakawanda munyika vari kutambura uye havasi kuisa zvimiti munzeve kana kuita sevasiri kuzviona. Vati pane zvakawanda zvavari kuyedza kuita kuyedza kugadzirisa hupfumi hwenyika. Vaenderera mberi vachiti vari kuyedza kuumba hukama nedzimwe nyika, kurwisa huori uye kuunza hutongo hwejekerere. VaMnangagwa vakurudzira vanhu vose kuti vave nerudo kuvavakidzani vavo nekubatsira varombo sezvo iri nguva yekupembera hupenyu hwaJesu Kristu. Vati kubva zvavakatora mhiko yekutungamira nyika vari kushanda zvakasimba kuzadzikisa zvirevo izvi. VaMnagagwa vati pakisimusi ino vanhu vemuZimbabwe havafanire kutarisa shure asi mberi chete netarisiro yekubatsira mhuri, nharaunda uye nyika.	https://www.voashona.com/a/pakisimusi-vamnangagwa-vanoti-vari-kuziva-kuti-vakawanda-vari-kunonga-svosve-nemuromo-/5218851.html
sports	Mbappe oshuvira Kante	Saint-Germain, Kylian Mbappe, anoti akaedza kukurudzira N’Golo Kante weChelsea kuti auye kuzotambira chikwata chekuLigue 1 apo vaviri ava vaive kumutambo weWorld Cup.   Mbappe, uyo ane makore 19 okuberekwa, akaudza muridzi wePSG Nasser Al-Khelaifi kuti atenge mutambi uyu kubva kuchikwata ichi chekuPremier League.   Kante, uyo akahwina mukombe wePremier League kaviri, ange achinzi ari kudiwa kuParc des Princes mwaka uno uye Mbappe ari kutsigira kutengwa kwemutambi uyu.   “Ndakaudza (Al-Khelaifi) zvakare kuti Kante anenge akatinakira mukamutenga auye kuchikwata chedu,” akaudza France Football.   “Ndakataura naN’Golo pataive kuWorld Cup asi ndisingamumanikidze nekuti ndinoziva zvinoitika kana zvikapinda mumusoro wako zvekuda kutengwa nezvimwe zvikwata.   “Pakupedzisira ndakangoisa mashoko mashoma muhomwe dzake zvandakanyora pakapepa, izvo zvandinoziva akazozviona adzokera kumba kwake.”   Mbappe naKante havasati vadzokera kuzvikwata zvavo zvichitevera kuhwina kwavakaita kumutambo weWorld Cup neFrance nguva pfupi ichangodarika. Vaviri ava vakabatsira Les Blues kuhwina mukombe weWorld Cup kechipiri munhorondo yechikwata ichi mushure memakore 20 zvichitevera kukunda kwavakaita Croatia 4-2 mufainari yemutambo uyu. —SportsMail Football	https://www.kwayedza.co.zw/mbappe-oshuvira-kante/
sports	Vakawanda Vochema Shasha yeNhabvu Diego Maradona	Mutambi wenhabvu akaita mukurumbira pasi rose akatungamira Argentina mukusimudza mukombe weWorld Cup muna 1986, Diego Maradona ashaya nechirwere chemoyo mavhiki maviri achangobuda muchipatara cheOlivos Clinic munyika iyi paine mashoko ekuti ainge aine ropa rainge ragwamba muhuropi hwake. Vatambi, varairidzi nevatsigiri venhabvu vari kutumira mashoko kudzinhepfenyuro uye madandemutande akasiyana siyana. Nhepfenyuro dzose pasi rose dziri kutaurawo nezverufu urwu. Maradona ange ave nemakore makumi matanhatu ekuberekwa. Diego akatambira zvikwata zvakawanda zvinosanganisira Boca Juniors, Napoli ne Barcelona. Muna 1986, Maradona akanwisa bhora neruko pamutambo neEngland ichibva yabuda mumakwikwi aya. Paakabvunzwa nevatori venhau akati rwainge rwuri ruoko rwaMwari kana kuti “Hand of God.” Diego ainetsekanawo zvakanyanya nenyaya yekuputa nekunwa zvinodhaka zvakaita secocain nedoro. Maradona akamborairidzawo nyika yake yeArgentina uye ange ave murairidzi wechikwata cheGimnasia y Esgrima munyika yake.	https://www.voashona.com/a/vakwanda-vochema-shasha-yenhabvu-diego-maradona/5676247.html
business	Sangano reProudly263 Global Robatsira Vana veZimbabwe Vari Kunze Kutanga Mabhizimusi	Sangano reProudly263 Global, iro rakaumbwa nezvimwe zvizvarwa zveZimbabwe zviri muSouth Africa mushure mekunge zvaona kuoma kwakaita kutanga mabhizimusi kana usiri chizvarwa chenyika iyi, riri kubatsira zvizvarwa zveZimbabwe zviri kunze kwenyika pamwe nezviri munyika nemikana yekutanga mabhizimusi azvo zvega. Vakavamba sangano iri uye vari ivo CEO veProudly263 Global, VaStanley Makwara, vanoti vakaonawo kubatana kwezvimwe zvizvarwa zvekune dzimwe nyika zviri muSouth Africa, uye kutsigirana kwazvinoita mune zvemabhizimusi, izvo zvakaita kuti vati kana vana veZimbabwe vanozvigonawo. VaMakwara vanoti chinangwa chesangano ravo, iro rave nenhengo dzinodarika zviuru zvitatu, ndechekusimudzira mabhizimusi nemagariro evanhu kuburikidza nekubatana vachizivana. Vanotiwo seProudly263 Global, vakaumbawo bhanga rinonzi Hello Sahwira Mhlobo (HSM Bank), rinove remubatanidzwa wezvizvarwa zveZimbabwe zviri muSouth Africa, mushure mekuona kunetsa kwazvinoita kuti munhu ange achikwanisa kukwereteswa mari nemabhanga emo yekuti atange bhizimusi. VaMakwara vanoti bhanga ravo rinokurudzira kuchengetedza mari uye rinowanisa nhengo dzaro zvikwereti zvine mutengo wakaderera kudarika kumamwe mabhanga. Vanoti remangwana resangano ravo rakajeka zvekuti vanoona vana veZimbabwe vari kunze vachikwanisa kuvaka upfumi hweZimbabwe ivo vari kunyika dzavagere. No media source currently available 	https://www.voashona.com/a/zimbabwe-diaspora-proudly263-global-stanley-makwara/5667290.html
sports	Zimbabwe Yotarisana neKudzingwa Munhabvu yePasi Rose?	Zimbabwe inogona kudzingwa munhabvu yepasi rose chero nguva zvichitevera kukundikana kweSports and Recreation Commission, SRC, kudzosera bhodhi reZifa rayakadzingwa muna Mbudzi gore rapera. SRC yakadzinga bhodhi iri ichiti rainge rashandisa mari zvisiri pamwero. Asi sangano renhabvu yepasi rose, reFederation of International Football, Fifa, rakazivisa mwedzi wapera kuti rakanga risiri kufara nekupindira kwehurumende mukufambiswa kwenhabvu munyika. Sangano iri rakazivisa kuti bhodhi reZifa rikasadzorerwa musi wa Ndira 3, 2022 asati apfuura, Fifa yaizotorera nhabvu yemuZimbabwe matanho akaomarara. Asi SRC inoti haisi kuzodzosera bhodhi reZifa, uye haina kuwana tsamba yakabva kuFifa iri kutaura nezvekudzoserwa kwebhodhi iri. Sachigaro veSRC, VaGerald Mlotshwa, vaudza Studio7 kuti Fifa yakatarira nguva iyi kuZifa, vakati hapana nguva yakatarirwa SRC. VaMlotshwa mukuwasha wemutungamiri wenyika, VaEmmerson Mnangagwa, sezvo vakaroora mwanasikana wavo, Farai Celine Mnangagwa. Studio7 haina kukwanisa kunzwa kuna sachigaro wekomiti yeparamende inoona nezvemitambo, VaMathias Tongofa, kuti tinzwe pamire komiti yavo panyaya iyi. Asi imwe nhengo yekomiti iyi, VaTrevor Saruwaka, vanoti hunhinhi huri kuitwa neSRC huchaita kuti Zimbabwe idzingwe munhabvu yepasi rose sezvo mitemo yeFifa isingadi kuti dzihurumende dzipindire mukufambiswa kwenhabvu munyika dzepasi rose. VaSaruwaka vanoti Fifa inotora matanho akaomarara pose panenge patyorwa mitemo yayo. Vanotiwo sezvo zuva rakatarwa rakapfuura madeko, Zimbabwe inofanirwa kunyorera Fifa ichikumbira ruregerero uye kuona kuti bhodhi reZifa radzoserwa kuitira kuti Zimbabwe isadzingwe munhabvu yepasi rose. Studio7 haina kukwanisa kubata gurukota rezvemitambo, Kirsty Coventry, sezvo vanga vasingabatike panharembozha yavo. VaSaruwaka vanoti pari zvino komiti yavo haisi kuita basa zvichitevera kumiswa kweparamende kuungana ichiita basa rayo kusvika mwedzi unouya nepamusana pedambudziko rechirwere. cheCovid-19. Asi VaSaruwaka vanoti pachavhura paramende, vachada kunzwa kuSRC kuti seyi yakatora danho rinoisa nhabvu yemunyika parumananzombe. Zimbabwe iri kuCameroon kumakwikwi eAfcon, uko inogona kudzingwa kana chero nguva kana Fifa ikatora danho rekudzinga Zimbabwe munhabvu yepasi rose sezvayinoita kunyika dzinenge dzatyora mitemo yayo. No media source currently available 	https://www.voashona.com/a/zimbabwe-faces-possible-ban-from-international-football/6380381.html
business	General Electric Yotarisa Nzira dzeKuita Bhizimisi muZimbabwe	Vakuru vakuru vekambani yeku America yeGeneral Electric vanonzi vari kushanya muZimbabwe kuzotsvaga kuita mabhizimisi. Mumiriri we America muZimbabwe, VaHarry Thomas, vakataurawo mashoko aya padandemutande ravo reTwitter vachiti vainge vaita musangano nevakuru veGE. Izvi zvinotevera kuridziro yemutungamiri wenyika, VaEmmerson Mnangagwa, yekuti Zimbabwe yagadzirira kudyidzana nedzimwe nyika. General Electric ikambani inokosha madhora anopfuura mabhirioni zana nemakumi maviri nemaviri uye inogadzira zvinhu zvakawanda kubva kune zvemagetsi, mainjini emota nendege kusvika kumafiriji nezvimwe zvinoshandiswa mudzimba. Nyanzvi munyaya dzezvehupfumi Doctor Elliot Masocha, avo vanodzidzisa kuOhio muno mu America, vanoti Zimbabwe yave nemumwe mukana wekugadzirisa nyika munyaya dzezvehupfumi vachiti vanofara nezvinoda kuitwa neGeneral Electric. No media source currently available 	https://www.voashona.com/a/zimbabwe-general-electric-executives-checking-business-opportunities-in-zimbabwe/4250434.html
sports	Tine mukana: Antipas	Inn — Joey Antipas — anoti mwaka wemutambo weCastle Premiership uchiri wakavhurika zvikuru uye chikwata chake chicharwisa semvumba zvikwata zviri pamusoro zvinoti FC Platinum neNgezi Platinum kusvika kumagumo chichirwira mukombe uyu.   Mutambo uyu uri kusimudzirwa svondo rino mushure mekunge wambomira panguva yemid-season break kwemasvondo maviri adarika.   Zvikwata zvose zvange zvichigadzirira zvakasimba nekuti mitambo 17 yasara ichange yakaomarara sezvo zvimwe zvichange zvichirwira kuti zvisaburistwe muligi iri kozoti zvimwe zvichirwira mukombe.   Pari zvino FC Platinum neNgezi Platinum ndizvo zvikwata zviri pamusoro uye vatsigiri venhabvu vazhinji vari kuona sekuti pakati pezviviri izvi ndipo pane chichatora mukombe mwaka uno.   Asi, Antipas ari kuramba mafungiro akadai aya achiti chikwata chake chicharwa zvekudambuka makumbo segurwe chichirwirawo mukombe uyu.   “Nhabvu inogona kushanduka pamusingafungire muchiti mukombe waenda asi chandinoziva munozopembera pakupedzisira nekuti kutaura kuno hatizive kuti mukombe uri kuenda kupi.   “Isu sechikwata ticharwa kusvika kumagumo, iye zvino hatizive kuti zvichabuda pakupedzisira ndezvipi,” anodaro.   Svondo rino maGamecocks – sezita remadunhurirwa reChicken Inn – ari kusangana neDynamos ‘DeMbare’ musi weSvondo kunhandare yeRufaro Stadium muHarare.   Antipas anoti mutambo uyu mukuru kuchikwata chake uye vari kuugadzirira semagadziriro avanoita mimwe mitambo yese.   “Semazuva ese isu tinogadzirira mitambo nekuuya kwainenge ichiita, saka hatisi kunyanya kufunga zvekumberi asi zvemutambo weDynamos watakatarisana nawo wesvondo rino,” anodaro.   Murairidzi weCAPS UNITED, Lloyd Chitembwe, akatsinhirawo mashoko aAntipas achiti rwendo rwekurwira mukombe weCastle Premiership rwuchiripo uye chikwata chake chiri kushanda zvakasimba kuti chidzore mukombe uyo wachakahwina mugore ra2016.   “Hatimhanye kufunga zvekuhwina mukombe chete, zvinoda zvakawanda uye zvinoda kushanda nesimba muchigadzirisa zviri kudiwa kuti basa rifambe.   “Nyaya hombe kushanda nesimba sechikwata kuti zvatinenge tichida zvigoitika. Tikaramba tichishanda nesimba ndinoziva kuti tinokunda chete hapana zvinomboramba.   “Mujaho uchiripo hausati wapera, hatizive kuti mune ramangwana zvichafamba sei,” anodaro Chitembwe.   Chikwata chaChitembwe svondo rino chiri kusangana neHarare City musi weMugovera kunhandare yeRufaro Stadium.   Mune mimwe mitambo iriko svondo rino muCastle Premiership, FC Platinum ichange iri pamusha kuMandava apo ichasangana neZPC Kariba.	https://www.kwayedza.co.zw/tine-mukana-antipas/
business	Chirongwa cheTNF Chinoparurwa VaMnangagwa Vachikurudzira Vanhu Kuti Vasaramwe Mabasa	Mutungamiri wenyika, VaEmmerson Mnangagwa, vaparura neChitatu nhaurirano pakati pehurumende, vashandi nevashandirwi vachikurudzira kuti vashandi vasaratidzire kusafara kwavo nekuoma kuri kuita zvinhu munyika. Vachitaura pakuparurwa kwenhaurirano idzi idzo dzichaitwa pakati pehurumende, vashandi nevashandirwi pasi peTripartite Negotiating Forum kana kuti TNF, VaMnangagwa vakurudzira kuti vashandi vasapinde mumigwagwa vachiratidzira kusafara kwavo nekusamira zvakanaka kwezvinhu munyika vachiti kuratidzira uku kunoputsa hukama pakati pehurumende nevashandi. Asi mutungamiri wesangano rinomirira vashandi munyika reZimbabwe Congress of Trade Unions, ZCTU, VaPeter Mutasa, vaudzawo musangano uyu vashandi vachapinda mumigwagwa kana hurumende ikaramba yakaisa zvimiti munzeve panyaya yemari dzemihoro dziri kunzi nevashandi ngadziwedzerwe. Munyori mukuru weZCTU, VaJaphet Moyo, vati vaitawo musangano naVaMnangagwa pamberi pekuparurwa kweTNF uku apo pavati vasvitsawo nhuna dzavo sevashandi. VaMoyo vati vashamisika kuti VaMnangagwa havasi kutomboziva kuti mushandi anotambira mari iri pasi ari kuwana marii pamwedzi. Vakafanobata chigaro chemukuru wesangano rinomirira vashandirwi reEmployers Confederation of Zimbabwe kana kuti Emcoz, VaIsrael Murefu, vaudzawo mutungamiri wenyika kuti vemakambani vari kutadza kubhadhara vashandi kubudikidza nekusagadzikana kwakaita mari yemunyika. Zvichakadai, VaMnangagwa vati nhaurirano pakati pehurumende, vashandi nevashandirwi ndidzo chete dzinokwanisa kugadzirisa zviri kunetsa muhupfumi hwenyika kana mapandiko matatu aya akazvipira kugadzirisa zviri kunetsa munyika. Vatiwo sehurumende vari kuvandudza mitemo yakawanda kuitira vanoda kuzosima mari munyika vakwanise kuita mabasa avo pasina zvimhingamipinyi. Kuparurwa kwaitwa nhaurirano dzeTNF kwaitwa naVaMnangagwa kunotevera kupasiswa kwakaitwa bhiri remutemo weTNF neparamende. Mutemo uyu unosungira hurumende kuti isangane nevashandi nevemabhizimusi kaviri pagore. No media source currently available 	https://www.voashona.com/a/zimbabwe-tnf-launched-with-ed-urging-worker-to-refrain-from-protests/4947206.html
sports	Zifa Inotsamwisa Komiti yeParamende Inoona Nyaya dzeMitambo	Nhengo dzeparamende dzashatirwa mushure mekunge sangano reZimbabwe Football Association (ZIFA) nekanzuru yeBulawayo vatadza kunopa humbowo kudare mushure mekunge sangano rezvenhabvu muAfrica reConfederation of African Football (CAF) rati nhandare dzese dzemuZimbabwe hadzikodzeri kutambirwa nhabvu. Nhengo dzekomiti inoona nezvevechidiki nemutambo dzaratidza kusafara nekuita kweZIFA dzichiti hazvishamisi kuti mutambo wenhabvu wasvika pauri munyika nekuti ZIFA haikoshesi basa rayo pamwe nedare reparamende. Imwe nhengo yekomiti iyi, Muzvare Tatenda Mavetera veZanu PF, vati danho reCAF rakabata vakawanda nevatsigiri venhabvu munyika uye kana ZIFA isingakoshesi izvi, zvinoreva kuti haina hany’a nenhabvu. VaOmega Sibanda veZanu PF varatidzawo kusafara nekuita kweZIFA nekanzuru yeBulawayo vachiti ndivo vanhu vange vakanyanya kukosha kukomiti yeparamende VaGift Banda veMDC vatiwo zvange zvakakosha kuti ZIFA ive pamusangano wanhasi sezvo iri iyo inotaura neCAF ichizozivisa vamwe vese zvinenge zvabva kuCAF. Vachipa humbowo pamusoro penyaya iyi, vakafanobata chinzvimbo chemunyori mubazi rezvematunhu, VaJoseph Mhakayaora, vati zvose zvinodiwa neCAF zvingadai zvagadzirwa munhandare yeNational Sports Stadium dai vaipihwa mari nehurumende. Vati nhandare iyi yakapedzisira kugadziridzwa makore gumi apfuura nemari yakabva kuChina. Vati gore rapfuura chairo vakaisa bhajeti remamiriyoni mazana maviri nemakumi mana emadhora rekusimudzira National Sports Stadium, asi hapana chakabuda. Asi vakafanobata chinzvimbo chemunyori mubazi revechidiki nemitambo, VaBenson Martins Dube, vaudza paramende kuti hurumende yakataoudza ZIFA kuti inyorere kuCAF ichiikoka kuti izoongorora zvakare National Sports Stadium neBarbourfields sezvo nhandare idzi dziri kugadziriswa. Vati hurumende iri kushandisa mamiriyoni makumi matatu nematatu ekugadzirisa nhandare idzi uye vati vanovimba kuti dzichange dzapera kugadziriswa mukati memazuva gumi nemana ari kuetevera. Zvichakadai, CAF yanyorera ZIFA ichiramba chikumbiro chekuti iongorore zvakare nhandare idzi ikati inoda kuti Zimbabwe idome nhandare iri kunze kweZimbabwe yainoda kutambira mutambo weZimbabwe neAlgeria. Mutauriri ZIFA, VaXolisani Gwesela, vaudza Studio 7 kuti hongu vatambira gwaro iri kubva kuCAF mushure mekunyorera sangano iri neMuvhuro. VaGwesela vatiwo vatadza kuenda paramende nhasi sezvo vange vakabatikana uye vakanyorera kuparamende neChitatu vachiti musangano wanhasi uendeswe mberi. No media source currently available 	https://www.voashona.com/a/zifa-disappoints-parliamentary-committee-on-sports/5316937.html
business	“Huyai Titaurirane”  - Hurumende Youdza Vashandi Voronga Kuramwa Mabasa	Hurumende iri kukurudzira vashandi vayo kuti vambomira zvekuramwa Mabasa zvisinei nemari shoma yavanotambira. Izvi zvinotevera gwaro ranyorwa nemamwe masangano anomiririra vashandi vehurumende vachizivisa kuti kana hurumende ikasagadzirisa nyaya yemihoro yavo mumazuva gumi nemana vachange vachizoramwa mabasa. Masangano anyora tsamba iyi anoti, Public Service Association, the Federation of Educators Unions of Zimbabwe neNurses Federation of Zimbabwe. Asi vachitaura neStudio 7, gurukota rinoona nezvevashandi VaPaul Mavhima vatiwo vashandi nevashandirwi vari kuzoita hurukuro nemusi weMuvhuro . VaMavhima vati hurumende inokoshesa hurukuro Asi mutungamiriri weZimbabwe Nurses Association VaEnoch Dongo vanogara vachiti hurumende haidi zvenhaurirano pachine nguva vati vari kutambiriswa mutero wembwa. Munyori mukuru werimwe sangano revarairidzi Progressive Teachers Union of Zimbabwe VaRaymond Majongwe vanotiwo sevashandi vanodawo mari inokwanisa kuti vararame sezvo vakatodzidzira mabasa avo. Mutauriri weZimbabwe Teachers Association VaGoodswill Taderera vatiwo vashandi vehurumende vave kuita mushandirapmwe kuti vawedzerwe mari. Asi VaMavhima vatiwo kuramwa mabasa kunokanganisa mabasa akakosha ehurumende. Pave nenguva hurumende nevashandi vayo vasiri kuwirirana panyaya yemihoro. Vashandi vanotiwo vanoda kupiwa mihoro nemari yekunze vachiti zvinhu zvese zvave kungoda kubhadharwa nemari yekuAmerica panguva iyo vashandi vari kutambiriswa madhora emunyika. 	https://www.voashona.com/a/6646232.html
health	Hurumende Yotenda Kuti Vanhu Vave Kufa neKuratidzira kwaVanaChiremba	Sangano rinomirira ana chiremba vehurumende avo vari kuramwa mabasa parizvino rinoti munyika mungangosara musina anachiremba zvichitevera kudiwa kuri kuitwa madhokotera nezvipatara zviri kunze kwenyika. Mashoko aya anouya apo hurumnde yave kutenda kuti varwere vari kufa muzvipatara zvehurumende nekuda kwekutaridzira kwavanachiremba vave nemavhiki matatu vachiratidzira. Vachitaura nevatori venhau mu Harare neChina, mutauriri Zimbabwe Hospital Doctors Association, VaFrancis Rwodzi, vati kuramwa kwemabasa nana chiremba kucharamba kuchienderera mberi zvichitevera kutadza kuwirirana kuri kuita ana chiremba nehurumende panyaya yekuwedzerwa kwemari dzemihoro. Madhokotera ari kuramwa mabasa anoti anoda kuwedzerwa mari yaari kutambiriswa kubva pamadhora mazana maviri nemakumi masere nemaviri ($282) kusvika pamadhora chiuru nemazana maviri ($1200) asi hurumende inoti homwe yayo yakabooka zvekuti haikwanise kupa ana chiremba ava mari dzavari kuda idzi. Zvichakadai, VaRwodzi vati zvipatara zvekunze kwenyika zvizhinji zvirikukoka ana chiremba vemuZimbabwe kuti vanoshandira kuzvipatara izvi zvavati zvichaita kuti hupenyu huomere veruzhinji. VaRwodzi vati hurumende haina hany’a neraramo yavana chiremba uye vanoti hurumende inokoshesa kupa mari yakawanda kumadzishe asina basa guru raanoita muhupenyu hwevanhu ichisiya kubhadhara madhokotera zvine mwero. Zvichakadaro, munyori mukuru mubazi rezvehutano Dr Gerald Gwinji vanoti vanachiremba vari kuramwa mabasa vanofanira kuti vadzokere kumabasa. Vachitaura nebepanhau reHerald Dr Gwinji vanoti varwere vave kufa muzvipatara zvehurumende nenyaya yekuramwa mabasa kwavanachiremba. Dr Gwinji vanoti zvipatara zvehurumende zvinokwanisawo kudaidza vanachiremba kubva kumauto. Asi vanoti zvakakosha kuti vanachiremba vadzokere kumabasa nhaurirano dzichiitwa. Mashoko aDr Gwinji anoteverawo kurudziro yakapihwa negurukota rezvehutano Dr david Parirenyatwa yekuti vanachiremba vadzokere kumabasa asi hurukuro dzichienderera mberi. Asi mashoko aya anenge akatowedzera peturu mumoto nekuti vanachiremba muzvipatara zvekumatunhu makuru nemadiki vakabva vatangawo kuramwa mabasa. Sangano rakazvimirira reZimbabwe Peace Project raburitsawo mashoko richiti riri kushushikana nekuramwa mabasa kwavanavanachiremba richiti vanhu vave kurasikirwa nehupenyu. Sangano iri riri kuti riri kushushikana nemashoko akabuda mubepanhau reThe Southern Eye Newspaper nezuro ekuti pane varwere vana vakashaya kuMpilo nenyaya yekuramwa mabasa kwavanachiremba. Mune imwewo nyaya, sangano revanotengesa mumigwagwa re National Vendors Union of Zimbabwe, kana kuti Navuz, rinoti harisi kutambira hurongwa hwekanzuru yeHarare hwekuda kubvisa vanotengesa mumigwagwa pakati pedhorobha. Munyori musangano re Navuz, VaSamuel Wadzayi, vati sangano ravo, iro ravati rine nhengo dzinodarika zviuru gumi nezvitatu, riri kushushikana zvikuru nehuruongwa hwekanzuru iyo iri kuda kubvisa vese vanotengesera mumigwagwa mudhorobha. VaWadzayi vati sangano ravo rine nzira dzakawanda dzarichashandisa kurwisana nezviri kurongwa nekanzuru iyo yavati yakaronga kluvadzinga ichishanda pamwechete nemauto. Hatina kukwanisa kutaura naMeya we Harare, VaBernard Manyenyeni kana mutauriri wekanzuru VaLeslie Gwindi, kuti tinzwe divi rekanzuru panyaya iyi asi kanzuru inogara ichimhanyisana nevanotengesera mumigwagwa nguva nenguva. Mune imwewo nyaya zvakare, bhodhi resangano rinoshanda rakazvimirira re Crisis in Zimbabwe Coalition rinoti harisi kuzosuduruka pachisungo charo chekuti mutungamiri wesangano iri, VaMcDonald Lewanika, vasiye basa pakupera kwegore panopera nguva yavakasainira kuti vange vari mutungamiri wesangano iri. Sachigaro webhodhi re Crisis in Zimbabwe Coalition, VaDewa Mavhinga, vakaudza vatori venhau muHarare neChina kuti nyangwe zvazvo panga paine mukana wekunyorerana patsva kuti VaLewanika vapinde muchibvumirano chitsva, bhodhi ravo rakawona zvakakodzera kuti VaLewanika vasiye basa sezvo pane humbowo hwekuti havana kufambisa zvakanaka mari yesangano iri. Zvichakadaro, VaLewanika vanoti vari kuronga musangano mukuru wemasangano ese anove nhengo dze Crisis in Zimbabwe Coalition uchaitwa mwedzi uno uine chinangwa chekuchinja zvakabvumiranwa nebhodhi resangano iri asi VaMavhinga vati musangano uyu hauna zvaunoreva uye vati uri kunze kwemutemo. Mune imwe nyaya nemusi weChina wakare, mapositori gumi neumwechete vakabatwa vaine mhosva yekurova mapurisa nevatori venhau kuBudiriro uye vamwe vavo makumi maviri nevatanhatu vawanikwa vasina mhosva nedare. Vabatwa nemhosva ava vatongerwa kugara mujeri kwemakore mana. Mapurisa nevatori venhau vakarohwa nemapositori aya kuBudiriro mushure mekunge mapositori aya apomerwa mhosva yekutyora kodzero dzevana zvinosanganisira kurambidza vana kuenda kuchikoro.	https://www.voashona.com/a/zimbabwe-economy/2518119.html
business	Mitengo yeZvinhu Inokwira Izvo Zvoomesera Vakawanda	Mitengo yezvinhu munyika inonzi iri kuramba ichikwira izvo zviri kusiya vanhu vakawanda vari parumana nzombe. Gwaro rakaburitswa neZimbabwe National Statistics Agency, Zimstat, rinoratidza kuti mitengo yezvinhu yakakwira nezvikamu zviri pakati, zvinosvika 0,21 kubva muzana kubva mumwedzi waKurume wegore rapera kusvika Kurume wegore rino. Imwe nyanzvi mune zvehupfumi vachishanda nesangno reLabour and Economic Development Research Institute of Zimbabwe, Doctor Prosper Chitambara, vanoti zvinhu zvinogona kunge zvakaita kuti mitengo ikwire zvinosanganisira mafuta ekufambisa. Doctor Chitambara vanotiwo imwe nyaya inogona kunge iri yekuparurwa kwakaitwa mari yerudzi rwema bond note nehurumende, izvo zvakaita kuti mari iwande mumisika. Dzimwe nyanzvi mune zveupfumi dzinotiwo kudzikwa kwemutengo weStatutory Instrument 64, uyo unorambidza kupinzwa munyika kwezvigadzirwa zvekunze kunogona kunge kuine chekuita nekukwira kwemitengo uku. Zvekudya zvakaita semafuta ekubikisa zvinonzi ndizvo zvazara muzvitoro zvemunyika, asi mafuta anobva kunze achiri kuwanikwa mumisika mitema sezvo achiri kupinzwa munyika zviri kunze kwemutemo. Mitengo yezvinhu inonzi yakakwira kekutanga mukati memwedzi makumi maviri nemipfumbamwe mushure mekunge yadzikira zvakanyanya kutanga muna Kukadzi wegore ra2014. Izvi zvakaita kuti zvinhu zvigare muzvitoro zvisina anotenga sezvo mari yaitenderera munyika yaive shoma, kana kuti deflation. No media source currently available 	https://www.voashona.com/a/zimbabwe-politics-economy-inflation-chitambara/3813225.html
politics	Amai Hillary Clinton naVaDonald Trump Voita Gakava Ravo Rekupedzisira	"Vari kukwikwidza musarudzo dzemutungamiri wenyika yeAmerica vaDonald Trump naAmai Hillary Clinton vari kuita gakava ravo rekupedzisira manheru nhasi. Vanopinda musarudzo dzemutungamiri wenyika vanoita magakava matatu. Vazhinji vanofunga kuti hondo yegore rino pakati paVaTrump vebato re Republican naAmai Hillary Clinton ve Democratic Party yasvika pasati pambosvikwa munhoroondo yezvematongerwo enyika yamazuvano. VaPishai Muchauraya, mutauriri webato reRenewal Democrats of Zimbabwe asi vachitaura vakazvimirira vaudza Studio 7 kuti magakava akadayi akakosha zvikuru sezvo achiratidza pamire vanokwikwidza musarudzo uye shuwiro yavo ndeyekuona zvakadayi zvichiitikawo munyika. ""Ndinofarira zviri kuitwa kuAmerica sezvo zviri kuratidza hutongo hwejekerere. Tinoda kuona zvakadayi zvichiitwa muZimbabwe sezvo zviri zvinhu zvakanaka,"" VaMuchauraya vaudza Studio 7. Sarudzo idzi dzirikutarisirwa kuitwa mwedzi uno uya. No media source currently available   "	https://www.voashona.com/a/zimbabwe-africa-us-election-debate/3557973.html
health	Zimbabwe Yosimbaradza Mitemo yeCovid-19 Lockdown	Hurumende inoti yadzosa mitemo yose yakashandiswa pakatanga kubuda chirwere cheCovid-19 gore rapera sezvo huwandu hwevanhu vari kuramba vachibatwa pamwe nekufa nechirwere cheCovid 19 huri kuramba huchikwira munyika. Vachitaura nevatori venhau muHarare mushure memusangano wedare remakurukota ehurumende, gurukota rezvekubudiswa kwemashoko, Amai Monica Mutsvangwa, vakati hurumende yadzosa mirawu yose yekuona kuti vanhu vatevedzera zvose zvinodiwa kuitira kurwisa denda reCovid-19 iro riri kuramba richikura munyika. Vakati vanobatwa nemhosva yekutyora mitemo yakatanga kushandiswa gore rapera, vacharangwa zvakasimba, uye vane mabhizinesi anotyora mitemo iyi, vachatorerwa marezenisi avo. Amai Mutsvangwa vakatiwo pane vanhu vari kurwara nechirwere cheCovid-19 mazana matatu nemakumi mashanu nevapfumbamwe vari muzvipatara zvehurumende, avo vari kushandisa zvikamu makumi maviri nechimwe kubva muzana chenzvimbo dzakachengeterwa kuti dzishandiswe nevarwere veCivid-19 muzvipatara zvehuruymende. Amai Mutsvangwa vakati makurukota ehurumende akatenderera nzvimbo dzakasiyana siyana achiona nzvimbo dziri kusangana nematambudziko anosanganisira zvekushandisa, kushomeka kwevashandi vezvehutano, kushomeka kwemweya unobatsira kufema varwere, kana medical oxygen nezvimwe. Amai Mutsvangwa vakatiwo dare remakurukota rakurudzira kuti bazi rezvemari riwanise nechimbi chimbi mari inoita mamiriyoni mazana matatu nemakumi matanhatu nemasere kana kuti 368 million RTGS kuti ishandiswe mukuona kuti vanhu vatevedzera mitemo yeLockdown Asi munyori anoona nezvehutano muMDC Alliance, uye vakambove gurukorta rezvehutano muhurumende yemubatanidzwa, Doctor Henry Madzorera, vanoti matambudziko ari kutaurwa nehurumende akagara ariko huye hurumende ingadai yakagadzirisa matambudziko aya. VaMadzorera vanotiwo vanokatyamadzwa nehuwandu hwevarwere veCovid-19 vanonzi vari muzvipatara vachiti zvimwe zvipatara zvakatozara kare nevarwere ava. Zvipatara zvehurumende zvakawanda pamwe nedzimwe nzvimbo dziri kuchengeterwa varwere veCovid-19 dzinonzi hadzina mweya wekubatsira kufema, medical oxygen, varwere veCovid-19 vanenge varwarisa. No media source currently available 	https://www.voashona.com/a/zimbabwe-govt-imposes-original-lockdown-regulations/5956185.html
sports	Mutambi weFC Platinum, Walter Musona, Anosimudza Mukomwe weSoccer Star of The Year 2022	Mutambi wechikwata cheFC Platinum, Walter Musona, ari kunyemwerera akananga kubhanga mushure mekutora mukombe we2022 Castle Lager Soccer Star of the Year pamabiko akaitwa muHarare neChishanu manheru. Musona akatambidzwa mari inoita iyo zviuru zvishanu zvemadhora ekuAmerica, kana kuti US$5000.00, mushure mekutora mukombe une chiremera chikuru munhabvu yemunyika weCastle Soccer Star of the Year wemwaka uno. Mari iyi imari yakawandisa zvikuru munyika muno pachitariswa mamiriro ehupfumi hwenyika. Muongorori wemutambo wenhabvu VaTinashe Museti vanoti Musona anokodzera nekutora mukombe weligi kwaakaita nechikwata chake. William Manhondo we Caps United akatendwa nemari inoita iyo zviuru zvitatu zvemadhora ekuAmerica kana kuti US$3000.00 mushure mekupedza ari pachinhanho chechipiri. VaMuseti vanoti ndipo paanofanira kuve ari nekuti hapana chaakabuda nacho chinobatika neCaps United kunze kwekurwira nzvimbo yavo mugungano iri. Frank Makarati weDynamos ndiye akatora chinhanho chechitatu ndokutambidzwa mari inoita iyo zviuru zviviri nemazana mashanu zvemadhora ekuAmerica kana kuti US$2500.00. Chiri kushamisa ndechekuti mutambi weHerentals, Tino Benza, ndiye akavhoterwa nechaunga kunzi ndiye mutambi akatamba zvinonwisa mvura mwaka uno. Asi pakasarudzwa ma Soccer Star, veruzhinji vaitonyunyuta kuti Benza aive asingakodzere pamberi paBlessing Majarira uyo vanotamba vese kuchikwata chimwechetecho. No media source currently available 	https://www.voashona.com/a/6861474.html
politics	Mutumbi waVaMugabe Wotarisirwa Munyika neChitatu Masikati	Mutumbi wevaimbove mutungamiri wenyika, VaRobert Mugabe, uchasvika muHarare neChitatu masikati uye ndipo pachaziviswa hurongwa kwekuradzikwa kwavo. Izvi zvaziviswa negurukota rezvekuburitswa kwamashoko, Amai Monica Mutsvangwa, mushure memusangano wedare remakurukota. Amai Mutsvangwa vati pane makomiti ehurumende ari kugadzirira hurongwa kwekuradzikwa kwaVaMugabe. Pavabvunzwa kuti sei zviri kutora nguva kutaura kucharadzikwa VaMugabe, Amai Mutsvangwa pamwe nekugurukota rezvekudyidzana nedzimwe nyika, VaSibusiso Moyo, vati hapana chinoshamisa pane zviri kuitika vachiti hurongwa hwekuradzikwa kwavo huchaziviswa mushure mekunge mhuri yaVaMugabe, iyo iri kuSingapore, yasvika munyika. Vati hurumende nemhuri yaVaMugabe zviri kuronga pamwe chete hurongwa uhu. Ukuwo mutauriri wemadzimambo edzinza raVaMugabe, Mambo Katizagombo, avo vanonzi Gibson Jenami, vati hapachisina makakatanwa pamusoro pekuvigwa kwaVaMugabe sezvo hurumende, ichitungamirirwa naVaEmmerson Mnangagwa, yave pamberi pezvose zvichaitwa. Ukowo Major General Trust Mugoba, avo vakashayawo svondo rapfuura, vacharadzikwa neChitatu panzvimbo inovigwa magamba yeHeroes Acre muHarare. Mune imwewo nyaya hurumende inoti pane zvizvarwa zveZimbabwe zana nemakumi manomwe nezvisere zvakabatwa batwa nemhirizhonga iri kuitika kuSouth Africa uye pane vanhu vaviri vekuZimbabwe vakashaya mumhirizhonga iyi. VaMoyo vati hurumende iri kuronga kuunza vanhu ava nemitumbi yevaviri ava kumusha. Hurumende inotiwo vashandi mubazi rezvehutano kusanganisira vana chiremba vakatobhadharwa mari yakawedzerwa neezvikamu makumi matanhatu kubva muzana yekuti vabatsirikane uye nhasi dare remakurukota raita chisungo chekuti bazi rezvehutano nemari zvigare pasi kuona kuti vashandi ava vapihwa mari dzinofadza. Gurukota rezvehutano, Doctor Obadiah Moyo, vati vachagara pasi nebazi rezvemari kuona kuti chisungo chedare remakurukota chatevedzwa. Vanachiremba vakatanga kuramwa mabasa svondo rapfuura vachitsutsumwa kuti mari dzavo dzemihoro hadzina zvadzichabatsira. No media source currently available 	https://www.voashona.com/a/body-of-ex-president-expected-in-zimbabwe-on-wednesday-afternoon/5077999.html
politics	Maonero eHurumende yeAmerica Mukudyidzana neChina.	Kwemakore akawanda, hurumende yeAmerica yange ichikumbira China mune zvakanaka kuti imire mabasa ehutsotsi, kumbunyikidza uye kusora muAmerica. Asi kwemakore ose aya China yange ichiramba kuteerera. Nenyaya yekuita hunhinhi uku, America yakazomanikidzwa kuvhara muzinda weChina kuHouston, Texas mushure mekunge China yayedza kutora zvisiri pamutemo hunyanzvi hwezvekugadzia mishonga uye kuda kupa chiokomuhomwe kune vanhu makumi mashanu vanoshanda pamakambani anogadzira mishonga aya kuti vapihwe magwaro akakosha ekugadzira mishonga nehumwe humhizha. China iri kuyedzawo kutyisidzira zvizvarwa zvenyika iyi zviri muAmerica zvinopikisa kuti zvidzokere kumusha. Zvakaitwa neChina kuHouston zvakapfurikidza zvakanyanya zvakasiya hurumende yeAmerica isina chimwe chekuita kunze kwekuvhara muzinda uyu. Iri rimwe danho rakaomarara ratorwa neAmerica kudzivisa China iyo yopinda nemwenje mudziva. Kwemakore, vamiriri veChina vange vachibatwa zvakanaka neAmerica asi ivo vachibata vamiriri veAmerica munyika yavo neseri kweruoko. Izvi handi zvinhu zvakanaka. Asi hamusi muAmerica chete umo vamiriri veChina vanozvidza nyika inovaremekedza. Kubiwa kwemagwaro enjere neChina rave dambudziko rakomba pasi rose. Mazuva mashoma adarika matare emuAmerica akawana zvimwe zvizvarwa zvekuChina zviviri Li Xiaoyu naDong Jiazhi zviine mhosva yekusora makambani emuAmerica nekuba zvakakosha pamacomputer. Vaviri ava vakange vapedza makore gumi vachisora nekuba magwaro akakosha ane humhizha hwepamusoro hwemaindustry kunyika dzinosanganisira United States, Australia, Belgium, Germany, Japan, Lithuania, the Netherlands, Spain, South Korea, Sweden, ne United Kingdom. Zvose izvi zvinoratidza kuti China inodya zvevapfupi nekureba mukuda kwayo kuti ive nyika ine hupfumi hwakasimba pasi rose. No media source currently available  	https://www.voashona.com/a/mashoko-anotevera-anoburitsa-pamire-hurumende-yeamerica-pakudyidzana-nechina-/5540213.html
business	Kunetsa kweZvekufambisa Kunonzi Kwave kuKanganisa Nyaya dzeMagariro eVanhu Pamwe neHupfumi hweNyika	Dambudiko rezvekufambisa mumadhorobha makuru emunyika rinonzi nevamwe vanoongorora zvematongerwo enyika pamwe nevanoongorora zvehupfumi rave kutowedzera zvakanyanya kukanganisa magariro evanhu pamwe nehupfumi hwenyika sezvo vashandi vave kumanikidzwa kunonoka kusvika kumabasa pamwe nekusvika kudzimba. Vazhinji vevanofamba nemabhazi, zvikuru muHarare neBulawayo, vanonzi vari kuzopedzisira vofamba netsoka sezvo kambani yakapiwa mvumo nehurumende yekutakura vezurizhinji, yeZUPCO, iri kunzi yakundikana kuzadzisa chirevo ichi. Izvi zvinonzi zvave kupawo mukana kune vane dzimotokari diki avo vanonzi vave kutakura vanhu vachivachaja miripo iri pamusorosoro, kunyange hazvo ivo vasina marezinesi ekutakura veruzhinji. Mapurisa nemamwe mapazi ehurumende vanonziwo vari kusunga nekurambidza vemotokari vasina marezinesi ava, avo vanozivikanwa nerekuti 'mishikashika', izvo zvinonzi zviri kusvitsa pakuti vamwe varaisikirwe nehupenyu nekuda kwetsaona dziri kuitika apo vatyairi vanenge vachiedza kutiza mapurisa. Nekuda kwedambudziko iri, vamwe vanhu vanonzi vave kutokwira pamusoro pemabhazi nemarhorhi vamwe vachipinda mumabhutu emabhazi kuti vakwanisenkusvitswa kudzimba dzavo, izvo zvave kuvaisa munjodzi. Hurumende neChitatu yakabvuma kuti ZUPCO yakundikana, asi yakavimbisa kuti iri kugadzirisa dambudziko iri kuburikidza nekuita kuti mabhazi anofamba pakati pemaguta akaita seharare nemamwe ange achizobatsira kutakura vanhu munguva dzaanenge adzoka muHarare. Asi munyori anoona nezvekutakurwa kwezvinhu mubato rinopikisa reCitizens’ Coalition for Change, CCC, vari zvakare mumiriri weMbizo mudare reparamende, VaSettlement Chikwinya, vanoti hurumende yakundikana zvakanyanya uye yapererwa. VaChikwinya vanoti hurumende yakapindira munyaya dzekutakurwa kwevanhu ichihwanda nedenda reCovid-19, asi iyo iine chinangwa chekushandisa vemabhazi kuti vaende pasi peZUPCO isingavabhadhare nenguva uye ichivabhadhara nemadhora emunyika, ayo asina chaachatenga. Kugadzirisa dambudziko iri, VaChikwinya vanoti hurumende inofanirwa kubvumidza vamwe vedzimotokari dzinotakura veruzhinji kuitawo basa iri,pamwechete neZUPCO yacho, uye kubhadhara vane mabhazi ari kushanda ari pasi peZUPCO nenguva kuitira kuti vakwanisewo kugadzirisa mabhazi avo. Asi nhengo yeZanu PF vari munyori anoona nezvekuburitswa kwemashoko mudunhu reHarare DCC 3, VaGilbert Dzikiti, vanoti hurumende iri kuita zvose zvainokwanisa kugadzirisa dambudziko rezvekufambisa iri kuburikidza nekutenga mabhazi matsva akawanda kubva kuBelarus. VaDzikiti vanoti dambudziko harisi pahurumende, asi kuti vemabhazi vari pasi peZUPCO, avo vavanoti vari kunyanya kushanda vaine chinangwa chemari yavanoda kubata pazuva zvekuti kana vangosvitsa mari iyoyo vanobva vatomisa mabhazi avo vogara zvavo pamimvuri vanhu vachitambura. VaDzikiti vanoti kuti dambudziko iri rigadziriswe, ZUPCO inofanirwa kugadzirisa mashandiro ayo, vachitiwo dambudziko remabhazi riri kuwedzerwawo nezvirango zvavanoti zviri kutadzisa kupinda munyika kwezvinodiwa kugadzirisa mabhazi anenge afa. No media source currently available 	https://www.voashona.com/a/6559612.html
business	Paramende Inoudza IMF Kuti Igadzirise Hukama Hwayo neZimbabwe	Asi VaFanizza vati hapana rubatsiro ruchapihwa Zimbabwe kudzamara yabhadhara zvikwereti zvayo kuIMF. Nhengo dzekomiti yeparamende inoona nezvebhajeti nekufambiswa kwemari dzaudza chikwata cheInternational Monetary Fund, IMF, chiri kushanya munyika kuti hadzisi kufara nekuti sangano iri harina zvariri kuita mukubatsira nyika nemari kunyange hazvo Zimbabwe iri kuita zvese zvayakanzi iite pasi pechirongwa che Staff Monitored Program Chikwata ichi cheIMF chaita musangano nekomiti iyi apo nhengo dzeparamende dziri mukomiti iyi dzati hadzisi kufara kuti IMF haina zvairi kuita kuona kuti Zimbabwe yatanga kuwana ribatsiro rwemari kubva kuIMF neWorld Bank. Sachigaro vekomiti iyi, VaDavid Chapfika, vaudza chikwata ichi chiri kutungamirirwa naVaDomeninco Fanizza kuti chirongwa cheStaff Monitored Program chakatanga panguva yehurumende yemunatanidzwa muna 2013 uye kusvika pari zvino chiri kungoenderera mberi. Vati munguva pfupi nyika inenge yave kugadzirira sarudzo uye hapana achazenge ave kutarisa nezvechirongwa ichi kana IMF ikasabatsira nekuti munhu wese anenge ave kuita zvesarudzo. Imwe nhengo yekomiti iyi, VaSamson Mukanduri, vatiwo IMF inofanira kudzora moyo kuti Zimbabwe ikwanise kuwana rubatsiro sezviri kuitawo dzimwe nyika dzinotambura. Asi VaFanizza vati hapana rubatsiro ruchapihwa Zimbabwe kudzamara yabhadhara zvikwereti zvayo kuIMF. Vatiwo Zimbabwe inofanira kugadzirisa hushamwari hwayo nenyika dzayakakwereta mari vachiti nyika idzi inhengo dzeIMF uyewo ndidzo dzinotora danho rekuti Zimbabwe yobatsirwa here kana kuti kwete. Vatiwo nyaya iripo haisi nyaya yechikwereti chete asi kuti dzimwe nyika dzinoda kuti Zimbabwe igadzirise nyaya dzekutorwa kweminda sezvayakatsiidza kuti ichaita mubumbiro remitemo yenyika Vanoti havawoni chingatadzise kuti Zimbabwe ibatsirwe neIMF, World Bank nemamwe masangano kana izvi zvese zvikange zvaitwa. VaMasimba Manyanya avo vakamboshanda mubazi rezvemari vanoti nhengo dzeparamende dzine kodzero yekutsutsumwa neIMF sezvo pasina zvavari kuona zviri kuitika pahupfumi kubva pakatanga chirongwa ichi. Vanotiwo hapana ruzivo rwakanyanya pamusoro pechirongwa ichi uye chinodiwa chete inyaya yekuti nyika igadzirise zvinhu zvayo kuti isapedzesera yave kuenda kumasangano akaita seIMF kuti iwane rubatsiro. Zimbabwe ichekwereti chinodarika mabhiryoni masere kumasangano akaita seIMF, World Bank nedzimwe nyika izvo zvave kuitadzisa kuwana rubatsiro rwemari zvinova zvaita kuti hupfumi hwenyika husasimuke. VaFanizza nechikwati chavo vari kuongorora chirongwa cheStaff Monitored Program pamwe nekunzwa pfungwa dzehurumende, vemabhizimisi nemasangano akasiyana siyana uye vachandotura gwaro ravo kubhodhi yeIMF muna Kubvumbi apo pachatorwa danho rekuti Zimbabwe yobatsirwa here kana kuti kwete. No media source currently available  	https://www.voashona.com/a/zimbabwe-imf/3216549.html
politics	Veruzhinji Vokurudzira VaMugabe Kuvaka Hukama Hwakanaka neAmerica	Vanoongorora zvematongerwo enyika nevanhuwo zvavo vanoti mutungamiriri wenyika, VaRobert Mugabe, vanofanira kuregedza nyaya yavo yekushoropodza nyika dzakaita seAmerica nekuda kwezvirango zvehupfumi zvavakatemerwa nenyika idzi vachiti VaMugabe vanofanira kuita zvinodiwa kugadzirisa hukama hwavo nenyika idzi. Vanoongorora zvematongerwo enyika nevanhuwo zvavo vanoti mutungamiriri wenyika, VaRobert Mugabe, vanofanira kuregedza nyaya yavo yekushoropodza nyika dzakaita seAmerica nekuda kwezvirango zvehupfumi zvavakatemerwa nenyika idzi vachiti VaMugabe vanofanira kuita zvinodiwa kugadzirisa hukama hwavo nenyika idzi. Izvi zvinotevera mashoko aVa Mugabe nezuro pamusangano wavakaita nechikwata cheCongress chekuAmerica chiri kushanya munyika. Chikwata ichi, icho chiri kutungamirirwa naSeneta Jeff Flake vekuArizona, chakasangana naVaMugabe chikatanga kuudzwa nezvezvirango kunyange hazvo chiri kuda kuziva maererano nemachengeterwo ari kuitwa mhuka dzemusangno nezviwanikwa uye kuti nyika mbiri idzi dzingadyidzane sei munyaya idzi. Vanoongorora zvematongerwo enyika vakazvimirira, VaFortune Gwaze, vanoti VaMugabe vanofanira kugadzirisa hukama hwavo neAmerica kuti nyika iwane rubatsiro munyaya dzekuchengetedza mhuka. Vanoti kana izvi zvikaitika zvinosimudzira hupfumi hwenyika. VaGwaze vanoti kupopota kwaVaMugabe hakuvashamise nekuti ndozvanogara vachiita kubva pavatemerwa zvirango izvi makore anodarika gumi nemashanu apfuura. VaCassim John, avo vanonyorawo nhau dzekuchengetedzwa kwemhuka nezviwanikwa, vanotiwo zvakakosha kuti Zimbabwe igadzirise hukama nenyika dzepasi rese kuti ikwanise kuwana rubatsiro rwekuchengetedza mhuka. Vanoti zviri kuitika kuzvimbo dzakaita seHwange National Park zvinoratidza kuti nyika inoda mari yakawanda yekurwisana nevanovhima mhuka zviri kunze kwemutemo. Chikwata chekuAmerica chakasangana naVaMugabe apo sangano reEuropean Union raizivisa kuti rainge rawedzera negore zvirango zvarakatemerwa VaMugabe nemudzimai wavo. VaMlondolozi Ndhlovu vanoti kunyange hazvo izvi zviri izvo zvimwe zvinotsamwisa VaMugabe, vanofanira kuremekedza kodzero dzevanhu nekugarisana nevanhu vemunyika kuti zvirango izvi zvibviswe. VaGwaze vanotiwo kuwedzerwa negore kwezvirango zvaVaMugabe hakuna kuvashamisa sezvo pasina zvanyanosanduka pamaitiro avo. Kunze kwekusangana naVaMugabe, chikwata cheCongress yekuAmerica chaitawo musangano negurukota rezvekuchengetwa kwemhuka dzesangano pamwe nemasangano ezvekuchengetedzwa kwezviwanikwa. Chikwata ichi chakashanyirawo Mozambique, Botswana neNamibia nechinangwa chekuda kuona kuti America ingabatsire sei pakuchengetedzwa kwemhuka. No media source currently available 	https://www.voashona.com/a/zimbabwe-america-mugabe/3195096.html
business	VaMasaraure Vanoti Havasi Kuzorega Kurwira Mihoro Yakakwana yeVarairidzi	Mutungamiriri wesangano rinomiririra varairidzi vekumaruwa, reAmalgamated Rural Teachers Union of Zimbabwe, VaObert Masaraure, avo vakapambwa nevanhu vatanhatu pakati pehusiku, vanoti vakarohwa zvakaipisisa, uye vakatorerwa mbatya dzavainge vakapfeka. VaMasaraure vanoti vakakuvadzwa mumusoro, kumusana, maoko nemakumbo, vachiti vamwe vevanhu vakavapamba ndevamwe vechikwata chakambovapamba muna Ndira gore rino, vachiti izvi hazvisi kuzovadzorerwa sure mukurwira kodzero dzevarairiridzi. VaMasaraure vanoti hurumende yave kutora vanorwira kodzero dzevashandi sevavengi vachiti hapana anoda kupidigura hurumende asi kuti vanhu vanoda kuti vakwanise kuriritira mhuri dzavo. VaMasaraure vaudza Studio7 kuti vaudzwa navana chiremba kuti vambozorora kuenda kubasa. Hatina kukwanisa kubata mutauriri wemapurisa, VaPaul Nyathi, kuti tinzwe pamire hurumende panyaya yekupambwa kwava Masaraure sezvo vanga vasingadaire nharembozha yavo. No media source currently available 	https://www.voashona.com/a/zimbabwe-artuz-president-leaves-hospital-vows-to-continue-fight-for-teacher-salaries/4948563.html
politics	VaMugabe Voshorwa neMashoko Avo eKushora United Nations	"Mutungamiri wenyika VaRobert Mugabe vari kushorwa zvakanyanya nevanhu vakawanda munyika nemashoko avo nemusi weMugovera ekuti nyika dzemuAfrica neAsia dzakagadzirira kubuda mugungano reUnited Nations kana Security Council isina kuvandudzwa. VaMugabe vakataura mashoko aya panhandare yendege yeHarare International mushure mekudzoka kumusangano weUnited Nations General Assembly kana kuti UNGA. Security Council ine nhengo shanu dzinoti, Britain, France, China, America neRussia dzine masimba akawanda kudarika dzimwe nyika dzose. Vanopikisa vanoti zvinoshamisa kuti VaMugabe vanoda kuti UN ivandudzwe ivo vachitonga nedemo. Vatiwo United Nations ndiyo iri kuraramisa vana veZimbabwe vari kuziya nenzara sezvo hurumende yaVaMugabe yakundikana kuita zvayakavhoterwa. Gungano reUnited Nations riri kubatsirawo Zimbabwe munyaya dzezvehutano. Zvizvarwa zveZimbabwe zviri kunze kwenyika nezvimwe zvakabva kumusha zvakabatana mukuratidzira pamuzinda weUnited Nations svondo rapfura panguva iyo VaMugabe vaitaura kumusangano weUNGA uyu. Mumwe waavo vange vari pakuratidzira uku ndi Dr Patson Dzamara avo vanorwira kodzero dzevanhu uye vange vachiratidzira vachiti havasi kufara nehutongo hwaVaMugabe. VaMugabe vakaudza catsigiri vavo kuti havanawo kufara nekuratidzira uku vachiti kunonyadzisa nyika. Asi VaDzamara vanoti havaone chakaipa pakuratidzira kwavakaita. ""Zvinokatyamadza kuti mutungamiri wenyika VaRobert Mugabe vangatuke vana vavo vari kuyedza kuzeya navo zvinetsva zvenyika asi vachiwana nguva yekusangana nekukurukura ne nhengo dze December 12th Movement idzo dzisina kana chimwe chizvarwa cheZimbabwe chari mavari,"" Vanodar VaDzamara. Vanoenderera mberi vachiti, ""Tiri kushamiswa kuti vanhu ava vaipihwa mukana wekupinda mumuzinda wenyika yedu uri muNew York asi zvizvarwa zvenyika sesu zvisinga cheukwe,"" Sezvo tichitema tisina divi ratinorerekera, Studio 7 yabatawo nhengo yeZanu-PF inomirira Makonde, VaKindness Paradza avo vashora vainge vachiratidzira ava. ""Tinoshamiswa kuti zvizvarwa zveZimbabwe zvingano ratidzira kuNew York uko zvichitadza kutsvaga nzira dzekuona mutungamiri wenyika VaMugabe kumusha kuti vakwanise kuzeya nhunha dzavo pasina bopoto ne mhirizhonga,"" VaParadza vaudza Studio 7. No media source currently available No media source currently available  "	https://www.voashona.com/a/zimbabwe-dzamara-united-nations/3525648.html
politics	VanaChiremba Vanoshora Kushandiswa KwePfuti Pakumisa Kuratidzira	Sangano ravana chiremba vanorwira kodzero dzevanhu, reZimbabwe Association of Doctors for Human Rights, ZADHR, rashora zvikuru hurumende mukushandiswa kwemabara nemapurisa nemauto mukuedza kumisa vanhu vari kuratidzira. Vanhu muHarare, Epworth, Chitungwiza nedzimwe nzvimbo dzakapoteredza Harare neBulawayo vavhara migwagwa vachipisa matayi emota vachiratidza kutsutsumwa kwavo nekukwidzwa kwakaitwa mafuta emotikari mazuva maviri apfuura. Mutauriri ZADHR, Dr Fortune Nyamande, vaudza Studio 7 kuti vanachiremba vesangano ravo riri kurapa vanhu vazhinji vakuvadzwa mukuratidzira uku. Vaenderera mberi vachiti pane vakuvara, pane vamwe gumi nevatatu vanyanya kukuvadzwa kupfuura vamwe uye vari kutovhiyiwa muzvipatara. Hatina kukwanisa kubata vatauriri vemapurisa nemauto kuti tinzwe divi ravo panyaya iyi. No media source currently available 	https://www.voashona.com/a/zimbabwe-association-of-doctors-for-human-rights-criticises-use-of-live-ammunition-against-demonstrators/4742509.html
health	VaMagaya Vokonzera Mutauro muNyika neKuti Vawana Mushonga weHIV	Muporofita Walter Magaya vechicgi yeProphetic Healing Deliverance kana kuti PHD vakonzera mutauro munyika nezuro mushure mekunge vati ivo nevamwe vavari kushanda kubva kuIndia vachiti vawana mushonga wekurapa chirwere cheHIV. Aka hakasi kekutanga VaMagaya vachitaura mashoko akadai sezvo muna 2016 vakambotaura kwaMutare kuti mweya mutsvene kuburikidza nemavari unokwanisa kurapa chirwere ichi. Vakambotiwo vanorapa chirwere chegomarara. Hatina kukwanisa kubata VaMagaya kuti tinzwe divi ravo. Asi vakataura mashoko aya panhepfenyuro yavo yeYadar TV vachiti pane muti wavakawana unosanganiswa nemumwe unowanikwa kuMozambique. Asi vaimbova gurukota rezvehutano Dr Henry Madzorera vati vanhu vanofanira kuramba vachinwa mishonga yavo yemaARV kwete kurega vachiti kwaita mushonga unorapa chirwere ichi kusvika vanachiremba vaita ongororo izere.	https://www.voashona.com/a/vamagaya-vokonzera-mutauro-munyika-nekuti-vawana-mushonga-wehiv/4632677.html
politics	Dare reConCourt Rinorasa Chikumbiro cheMisa Zimbabwe	Dare repamusoro-soro reConstitutional Court rarasa chikumbiro chesangano reMisa Zimbabwe chekuti vatori venhau vapihwe mukana wekutora mifananidzo yemavhidhiyo pachange pachinzwikwa nyaya yakakwidzwa kudare nemutungamiri weMDC Alliance VaNelson Chamisa. VaChamisa vari kuda kuti zvakabuda musarudzo yemutungamiri wenyika yakaitwa musi wa30 Chikunguru zvisendekwe parutivi, vachiti ivo ndivi vakakunda musarudzo iyi, kwete zvakataurwa neZimbabwe Electoral Commission, Zec, zvekuti mutungamiri weZanu PF, VaEmmerson Mnangagwa, ndivo vakakunda. Vachisvitsa chikumbiro ichi mudare, gweta reMisa Zimbabwe, Amai Beatrice Mtetwa, vati vatori venhau vanobva kumakambani akasiyana-siyana vanofanirwa kubvumidzwa kutora mifanananidzo yemavhidhiyo mudare vagoibuditsa pamadandemutande nepazvivhitivhiti panguva imwecheteyo inenge ichiitika zvinhu kwete kuti komisheni inoona nezvematare yeJudical Services Commission ibvumidze kambani yeZBC yoga kuita izvi. Amai Mtetwa vatiwo kambani yeZBC haifanirwe kuva iyo yoga inobvumidzwa kutora mifananidzo mudare mangwana sezvo mamwe makambani enhau akazvimrira akangofananawo neZBC ane marezenesi ekutepfenyura. Vati zvakaitwa neJudicial Services Commission zvekupa ZBC chete mvumo yekutepfenyura zvichange zvichiitika mudare zvinoita sekuti kambani yeZBC yakakosha kupfuura mamwe makambani enhau uye vati zvichadhurira mamwe makambani enhau ari kuda kutepfenyura kunzwikwa kwenyaya ichange iri mudare mangwana sezvo kambani yeZBC yati ichange ichibhadharisa mari inoita zviuru gumi nezvitatu zvemadhora pazuva kumakambani achada kushandisa mifananidzo ichange ichitorwa nekambani iyi mudare mangwana. Amai Mtetwa vaenderera mberi vachiti ZBC haibatike kune dzimwe nzvimbo munyika uye ruzhinji rwevanhu rwave kukwanisa kuona zvinenge zvichiitika munyika kubudikidza nekutepfenyurwa kunoitwa nevanoshandisa mbozhanhare vachiisa pamadandemutande panguva inenge ichiitika zvinhu. Vatiwo zvakanaka kuti mamwe makambani akazvimirira abvumidzwe kutepfenyura ari padare riri kunzwikwa nyaya iyi mangwana sezvo achitepfenyurira vanhu vari muZimbabwe pamwe nevari kunze kwenyika vari kuda kuziva zvichange zvichiitika panyaya iyi mangwana. Asi gweta ranga rakamirira VaMnangagwa, VaTinomudaishe Chinyoka, vati Misa Zimbabwe haina nhepfenyuro yainotepfenyura zvingapa kuti inzwikwe. Gweta ranga rakamirira Judicial Services Commission, VaAddington Chinake, vatiwo mutori wenhau anoshanda akazvimirira, Busani Bafana, uyo anga achigitsigira chikumbiro cheMisa Zimbabwe ichi achiti anodawo kutora mifananidzo mudare, haana rezenesi rekutepfenyura nokudaro nyaya yake haina kusimba. Magweta anga akamirira ZBC panyaya iyi atiwo ZBC inokwanisa kupa makambani ose mifananidzo yaanoda nemhando yaanenge achida zvisinei nekuti ndeemuno kana kuti ndeekunze sezvo achiti ZBC yave nemichina yechimanjemanje inokwanisa kuita izvi. Mukuru wevatongi munyika, VaLuke Malaba, avo vanzwa nyaya iyi, varasa chikumbiro cheMisa Zimbabwe vachiti Misa Zimbabwe naBafana havana marezenesi ekutepfenyura saka nokudaro havana chavangarwira panyaya iyi. VaChinyoka, vati vafara nemutongo waturwa nedare. VaChinyoka vati zvasvitswa kudare neMisa Zimbabwe hazvina musoro. Zvichakadai, kambani yeZBC yaswera ichiita gadziriro dzekuti igotepfenyura zvinenge zvichiitika mudare mangwana pachanzwikwa nyaya yakakwidzwa kudare naVaChamisa yekuti zvakabuda musarudzo zvisendekwe parutivi sezvo vachiti sarudzo idzi dzakabirirwa zvemhando yepamusoro-soro naVaMnangagwa nebato ravo reZanu PF. Rimwe remagweta ari kumirira VaMnangagwa panyaya iyi, VaPaul Mangwana, vati vagadzirira zvizere kunzwikwa kwenyaya iyi vachiti vane tarisiro yekukunda panyaya iyi. VaJacob Mafume, vanove gweta riri kumirira mumwe wevakakwidza musarudzo yemutungamiri wenyika, VaNoah Manyika, avo vari kutsigira chikumbiro chaVaChamisa chekuti zvakabuda musarudzo zvisendekwe parutivi, vaudzawo Studio7 kuti nyaya yavo iri pachena semhanza zvekuti dare harifanire kutora nguva richinzwa nyaya iyi. Zvichakadai, munyori muJudicial Services Commission, VaWalter Chikwanha, vaudza Studio7 parunhare kuti vatongi vedare reConstitutional Court vachanzwa nyaya iyi neChitatu vachaita basa ravo nemazvo vasina divi ravakarerekera. Magweta aVaChamisa neaVaMnangagwa achange achisvitsa nyaya dzavo zviri pamutemo, ukuwo vatongi vedare iri vachivabvunzurudza. Dare iri rinofanirwa kupa mutongo waro mukati memazuva gumi nemana kubva musi waziviswa nyika nezvesarudzo yemutungamiri wenyika. No media source currently available 	https://www.voashona.com/a/concourt-throws-away-misa-zimbabwe-petition/4538281.html
business	Matambudziko eMari Akatarisana neChitungwiza Oramba Kupera?	Matambudziko emari akatarisana nekanzuru yeChitungwiza anonzi ari kure nekupera kunyange hazvo kanzuru iyi yakamisa vamwe vashandi mabasa. Vane ruzivo nezviri kuitika mukanzuru iyi vanoti iri kunetsekana zvakare kuti ibhadhare vamwe vashandi vayakamisa mabasa pamwe nevakaenda pamudyandigere mari dzavo nezvimwe. Vaive mutungamiri wesangano revashandi vekanzuru yeChitungwiza, VaEphraim Katsina, avo vakambomiswa basa pari zvino vachipomerwa mhosva yekufurira vamwe vashandi kupinda mukuramwa mabasa, vanoti pane vamwe vashandi vakamiswa mabasa mugore ra2012 vasati vapiwa mari dzavo. VaKatsina vanoti mukutanga kwegore rino kanzuru yakamisa zvakare vamwe vashandi vanodarika zana mabasa asi vasere chete ndivo vati vapiwa dzimwe dzemari dzavo kusvika pari nhasi. VaKatsina vanoti ndivo vari kumirira vashandi vose vari kumiswa mabasa ava munhaurirano dzavari kuita nekanzuru. Meya weChitungwiza, VaPhilip Mutoti, svondo rapera vakazivisa kuti kanzuru yavo ine hurongwa hwekumisa zvakare vamwe vashandi vanoda kusvika kumazana matanhatu mabasa sezvo isiri kukwanisa kuunganidza mari inokwana kuvabhadhara. VaMutoti vakati dambudziko ndere kuti vagari havasi kukwanisa kubhadharawo mitero yavo paine nguva, izvo zviri kuita kuti kanzuru yavo ikundikane kuunganidza mari inoikwanira. Studio 7 yaedza kubata VaMutoti asi nharembozha yavo yanga isingadairwi. No media source currently available 	https://www.voashona.com/a/zimbabwe-politics-chitungwiza/2666351.html
health	Hurumende Yokurudzirwa Kupota Ichizivisa Vanhu Nezve Vanofa Kana Kurwara Vabayiwa Nhomba yeCovid-19	Vaimbove gurukota rinoona nezvehutano muhurumende yemubatanidzwa Dr Henry Madzorera vanoti hurumende inofanira kupota ichiburitsa huwandu hwevanhu vanenge varwara kana kufa mushure mekubayiwa nhomba yeCovid-19. VaMadzorera vati izvi zvinopa vanhu chivimbo chekuti vabayiwe nhomba vaine ruzivo rwakakwana nezvavanofanira kutarisira. No media source currently available Izvi zvinotevera mashoko eMedicines Control Authority of Zimbabwe kubepanhau reSunday Mail ekuti vanhu makumi mapfumbamwe nevatanhatu vakarwa mushure mekubayiwa nhomba uye vamwe vana vakafa. Pane vakafa ava, vanhu vaviri vanonzi vainge vaine zvimwe zvirwere asi chakauraya vamwe vaviri chichiri kuongororwa. Asi mukuru anoona nezvekudzivirirwa kwechirwere cheCovid-19 munyika Dr Agnes Mahomva vati havo vanhu vakawanda vari kufa nechirwere cheCovid-19 havana kubayiwa nhomba. No media source currently available 	https://www.voashona.com/a/hurumende-yokurudzirwa-kupota-ichizivisa-vanhu-nezve-vanofa-kana-kurwara-vabayiwa-nhomba-yecovid-19/6261359.html
politics	America Inoti Kutadza Kutonga kwaVaMnangagwa Ndiko Kuri Kuvhiringa Hupfumi hweZimbabwe, Kwete Zvirango	America inoti zvirango zvayakatemera vakuru vakuru muZimbabwe hazvisirizvo zviri kukonzera kusamira zvakanaka kwezvinhu munyika ichiti hurumende yeZimbabwe ndiyo iri kutadza kutungamira zvakanaka. Izvi zvinotevera gwaro rakaburitswa nenhumwa yeUnited Nations, Amai Alena Douhan, avo vakati zvirango zvakatemerwa Zimbabwe nehurumende yeAmerica pamwe nedzimwe nyika dzekumavirira zviri kukanganisa raramo yeveruzhinji munyika. Mumiriri weAmerica kusangano reUnited Nations, Ambassador Linda Thomas Greenfield, vaudza vatori venhau nhasi vari kuNew York kuti kutadza kutungamira zvakanaka kwehurumende yeZimbabwe ndiko kuri kukonzera kutambura kweveruzhinji munyika kwete zvirango zvakaiswa nehurumende yavo. Hatina kukwanisa kutaura nemumiriri wesangano reEuropean Union, VaTimo Olkonnen, kuti tinzwewo divi ravo panyaya yezvirango iyi sezvo pataenda pamhepo vanga vasati vapindura mibunzo yavati tivatumire. Asi EU yakataura munguva pfupi yadarika kuti hurumende yeZimbabwe inofanira kugadzirisa nyaya dzekutyorwa kwekodzero dzevanhu munyika pamwe nezvematongerwo enyika isati yabvisa zvirango. Muzinda weBritain muZimbabwe wakaburitsa mashoko padandemutande rawo reTwitter mazuva mashomanana adarika uchiti kutengesera pakati peBritain neZimbabwe kuri kufamba zvakanaka zvisinei nezvirango zvakatemerwa vamwe vari muZanu PF. Gurukota rinoona nezvekuburitswa kwemashoko, Amai Monica Mutsvangwa, vati togozovafonera sezvo vanga vachiti vakabatikana nemusangano weZanu PF wepagore uri kuitirwa kuBindura. Asi vakafanobata chigaro chemutauriri weZanu PF, VaMike Bimha, vati zvirango zviri kuonesa pfumvu munhu wese munyika zvisinei nekuti munhu anotsigira baro ripi rezvematongerwo enyika. VaBimha vati Zimbabwe iri kuoneswa ndondo nenyika dzekumavirira nepamusana pekutorwa kwakaitwa minda kubva kuvarimi vechichena ichigoverwa kuvanhu vatema. Imwe nyanzvi munyaya dzevamatongerwo enyika, VaRashweat Mukundu, vati zvirango zviripo hazvisi zvirango zvehupfumi ndokusaka Zimbabwe ichikwanisa kutengeserana nenyika dzacho dzakaisa zvirango izvi uye vati havaone nyika idzi dzichibvisa zvirango izvi kana Zimbabwe isina kugadzirisa zvikonzero zvakaita kuti zvirango izvi zviiswe kubva pakutanga. Kunyange gwaro raAmai Douhan rakakurudzira kuti America irege kushandisa mutemo weZidera kuti irambe yakaisa zvirango izvi vachiti zvirango izvi hazvisi pamutemo sezvo zvisina kubvumidzwa neUnited Nations Security Council, Amai Greenfield vati hurumende yavo haisi kuzodyira huroyi mukunyara vachiti hurumende yavo icharambawo yakatsika madziro panyaya yekuti kodzero dzevanhu dzicherechedzwe muZimbabwe. Amai Douhan, avo vakanga vari munyika kwemazuva gumi adarika vachiongorora nyaya dzekutyorwa kwekodzero dzevanhu munyika uye kuti zvirango zvakatemerwa Zimbabwe nenyika dzekumavirira zviri kukanganisa hupenyu hweveruzhinji zvakadii munyika, vakati ruzhinji rweZimbabwe rwuri kunhonga svosve nemuromo pamusana pezvirango izvi. Amai Douhan vakakurudzira Zimbabwe kuti iite nhaurirano dzechokwadi nenyika dzakatemera zvirango nechinangwa chekuti zvirango izvi zvigobviswa vakatiwo hurumende yeZimbabwe pachayo inofanira kuona kuti munyika maitwa nhaurirano dzemandorokwati munyika pamwe nedzimwe nyika dzakaisa zvirango izvi. Nyika dzakatemera Zimbabwe zvirango dzinosanganisira America, Australia, Britain, Canada, Switzerland pamwe nesangano renyika dziri mugungano reEuropean Union. Amai Douhan vakatarisirwa kusvitsa gwaro rezvavakawana muongororo yavo kumusangano weUnited Nations Human Rights Council uchaitwa muna Gunyana wegore rinouya. No media source currently available  	https://www.voashona.com/a/america-says-targeted-sanctions-are-not-to-blame-for-zimbabwe-economic-woes-but-bad-policies-of-the-mnangagwa-administration/6291162.html
sports	‘NETBALL IRI MUMHURI’	MUTAMBI wenetball wechikwata chenyika chemaGems, Ursula Ndlovu (25), anoti amai vake ndivo vakamumanikidza kuti atambe mutambo uyu sezvo iye aive nerudo rwemujaho wekumhanya.   Vazhinji vanoziva Ursula – uyo anotambira chikwata cheHarare City Queens zvakare, ari mumwe weshasha dzemaGems dzakanetsa kumakwikwi eVitality World Cup akaitirwa kuLiverpool, kuEngland nguva yadarika.   Mutambi uyu ange ave nemakore achinetsa mumutambo uyu izvo zvakambomuona achihwina mibairo inosanganisira Moment of the Match mune mumwe mutambo waakanotamba kuSouth Africa.   Ursula anoti achikura akadzidza kuzvikoro zvinosanganisira Nkulumane Primary neMsiteli High School, kuBulawayo uye aikwikwidza mumujaho wekumhanya.   Anoti mugore ra2013 ndipo paakatanga kutamba netball akurudzirwa namai vake – Norah Ndlovu – avo vakambotambawo mutambo uyu.   “Ini mwoyo wangu waive pamujaho wekumhanya, ndizvo ndaida nekuti ndaive ndiri pfuti pakutiza. Asi, amai vangu ndivo vakati ndisiye zvekumhanya nditange kutamba netball.   “Saka mugore ra2013 ndipo ndakatanga kutamba ndikapinda muchikwata chemupurovhinzi tikanokwikwidza kumakwishu emaYouths Games, kubva ipapo handina kuzobvira ndatarira shure.   “Netball ndiyo yave hupenyu hwangu uye yandiendesa kune dzimwe nyika dzandaisafungira kuti ndichazoenda muhupenyu hwangu,” anodaro Ursula.   Anoti amai vake vakatombonetsa vachitambawo netball muchikwata chenyika kare chisati chave kuzivikanwa semaGems uye vairaidzwa naLedwin Dondo uyo anove ave kurairidzawo Ursula zvakare.   Ursula anoti anopa kutenda kuna amai vake vakaita kuti atambe netball sezvo yave kumupa pundutso muhupenyu hwake.   “Amai vangu iGaffa chairo, vaive shasha panetball uye ndivo vakaita kuti ndive nerudo nemutambo uyu. Asi chinondifadza hangu parizvino ndechekuti amai vangu vakarairidzwa naLedwin Dondo vari kuchikwata chenyika uye nhasi Dondo ndiye ave murairidzi wangu.   “Kashoma kuzviona zvichiitika izvozvo kumitambo yakasiyana,” anodaro.   Anoenderera achiti, “Nhasi netball yandipa hupenyu hwandaisambofungira. Iye zvino ndave kukwanisa kuchengeta mhuri yekwandinobva kusanganisira ambuya vangu vakandichengeta Gogo Matshabalala, handidi navo. Amai pavaienda kunotamba netball, gogo ndivo vaisara neni vachindichengeta saka nhasi yave nguva yanguwo yekuvachengeta.   “Izvezvi pandinoenda kunze kwenyika kunotamba netball mwanasikana wanguwo ndinomuendesa kwagogo vangu kumusha vanosara naye vachimuchengeta sekundichengeta kwavaiita ini,” anodaro Ursula.   Mutambi uyu akwanisa kutambira zvikwata zvakasiyana zvinosanganisira Beta Queens, Connemara neHarare Queens uye akatanga kutambira maGems mugore ra2017.   Ursula anoti shuviro yake anoda kuzonotambira zvikwata zvekunze kwenyika dzakaita seAustralia, England neNew Zealand uko kunotambwa netball yepamusoro.	https://www.kwayedza.co.zw/netball-iri-mumhuri/
sports	Arsenal yopfeka Adidas	kupfeka majezi anogadzirwa neAdidas kutanga gore ra2019 ichibva kune ePuma ayo yange ichipfeka bvira makore adarika.   Chibvumirano nePuma change chichiona chikwata ichi chichipihwa mari inosvika 30 miriyoni paunzi pagore kwemakore mashanu.   Chiri kupera gore rinotevera, uye Arsenal ichaona ichiwedzera mari iyi nekutanga kupfeka Adidas. Dhiri itsva iri richaona chikwata ichi chichipihwa 60 miriyoni paunzi pagore kwemakore mashanu anotevera.   Mari iyi ichabatsira murairidzi wechikwata ichi – Unai Emery – gore rinotevera pakuzotenga vatambi vatsva.   Akamanikidzwa kushanda nemari shoma inovsika 70 miriyoni paunzi zvichitevera kutsiva kwaakaita Arsene Wenger.   Arsenal iri kuzama kushanda kuti igadzirise remangwana raAaron Ramsey (27).   Mutambi uyu kondirakiti yake inopera pakupera kwemwaka uno uye anogona kuenda mahara gore rinotevera.   Chelsea iri kuda kutenga Ramsey uye inogona kubhadhara mari inosvika 30 miriyoni yekuunza chizvarwa chekuWales ichi kuchikwata ichi.   Arsenal inogona kutambira mari iyi sezvayakaita mugore ra2012 apo yakatengesa Robin van Persie kuManchester United apo akange aramba kusaina kondirakiti itsva ndokuetengeswa ne22.5 miriyoni paunzi. — SportsMail Football	https://www.kwayedza.co.zw/arsenal-yopfeka-adidas/
health	Vakawanda Votadza Kutevedzera Mitemo Yakaturwa naVaChiwenga yeKudzivirira Kupararira kweCovid-19	Nzvimbo dzakawanda munyika dzakapinda muzuva repiri neChipiri dzichitevera mitemo yakadzikwa nehurumende kuyedza kumisa kupararira kwechirwere cheCovid-19. Asi kune mamwe madhorobha akaita seKwekwe, Kariba neKaroi, mitemo iriko yakati omei sezvo kuri kunzi kune vanhu vakawandisa vabatwa nechirwere ichi. Mitemo mitsva inobata mamwe matunhu ose munyika yakaziviswa kuvatori venhau nemusi weMugovera kuti vave kusimbaradza mitemo yekudzivirira kupararira kwechirwere ichi. Mitemo yehurumende yekuyedza kudzivirira kupararira kwechirwere cheCovid-19 cheCovid-19 iri kutambirwa zvakasiyana munyika. Kunzvimbo dzakaita seKaroi mutauriri wemapurisa Chief Superintendent Helena Mahonde vaudza bepanhau reNew Zimbabwe.com kuti vamwe vagari vemunzvimbo iyi vave kunonwira doro kudzimba vakawanda mumashabhini. Superintendent Mahonde vanoti vanhu vakawanda vakasungwa nekutyora mitemo yeCovid-19. Mutauriri wemapurisa Assistant Commissioner Paul Nyath vaudzawo Studio 7 kuti zvinonetsa parizvino kuti vanyatsoziva kuti vanhu vari kutevedzera here kana kuti kwete mitemo mitsva yakaturwa nehurumende vachiti zvinotoda svondo rose. Asi mapurisa akazivisa neMuvhuro kuti achange achifamba famba kuona kuti vanhu havasi kuungana vakawanda. Ongororo yakaitwa neStudio 7 neMuvhuro neChipiri inoratidzawo kuti vanhu vachiri kuramba vakaungana zvikuru panzvimbo dzinokwirirwa mabhazi eZUPCO sezvo achiri mashoma. Mutungamiri wesangano rePassengers Association of Zimbabwe VaTafadzwa Goliati avo vari kuKwekwe vatendawo muhurukuro neStudio 7 kuti zvinhu hazvina kumira zvakanaka. Vati vemabhazi havasi kutevedzera kurudziro yekuti vatakure vanhu vashoma. KuKariba zvinhu hazvinawo kumira zvakanaka sezvo kirinika yeNyamhunga yakambovharwa kuti ifiritwe mushonga mushure mekunge mumwe anorapa vanhu abatwa nechirwere ichi. Mutauriri wesangano reKariba Urban Residents Association VaSamson Coffee vaudzawo Studio 7 kuti kutevedzera mitemo yeCovid-19 kuri kunetsa mudhorobha iri. KuMasvingo hurumende yakazivisa kuti yange isisatendere vanhu kupinda kana kubuda paMorgenster Teachers College pane vari kudzidzira hurairidzi makumi matanhatu nevatatu vakabatwa nechirwere cheCovid-19. Vamwe vanorarama nekutengesa mumigwagwa vakaita saAmai Amber Zhou vemuHarare vaudza Studio 7 kuti vari kutya kuti vachamanikidzwa kugara kumba kana vanhu vakawanda vakaramba vachibatwa nechirwere ichi. Vachitaurawo neStudio 7 mumwe mugari wemuHarare, VaDoubt Phiri vachemachema nekudzokawo zvakanyanya kwechirwere cheCovid-19 vachiti zvichakonzera kuti vanhu vatadze zvakare kushandira mhuri dzavo. Mukuru weZimbabwe National Chamber of Commerce, Doctor Tinashe Manzungu vatiwo chirwere cheCovid -19 chiri kuramba chichiomesera vemabhizimisi zvakanyanya. Asiwo vatenda kuti zvakatarwa negurukota rezvehutano vhiki rapera hazvina kunyanyoomera vemabhizimusi sezvo pachine mukana wekuti mabhizimusi anoramba akavhurwa. Mutungamiri werimwe remasangano anomirira madhokotera anoshanda akazvimiririra, reMedical and Dental Private Practitioners of Zimbabwe Association Dr Johannes Marisa vanoti matanho ari kutorwa nehurumende ekurambidza zvinhu zvakadai semagungano akanaka zvikuru vachiti huwandu hwevanhu vari kufa huri kuramba huchiwedzera. VaMarisa vati zvakakosha kuti hurumende idzivirire kupararira kwechirwere ichi vakati matanho akatorwa aya anodzivirira ndufu nehurwere hwakanyanya. Pamusoro pekurambidza magungano ese kusara kwerufu panofanira kunge paine vanhu makumi matatu, VaChiwenga vakatiwo hurumende ichawedzera kuongororwa kwehutachiona hweCovid-19 kuteverera vavanenge vasangana navo. Vanotengesa zvinhu pamisika yefodya vakanzi vambomira kuita izv. Vose vanopinda nepamiganhu yenyika vachange vachiongororwa zvikuru vanenge vachibva kunyika dzorura chirwere ichi dzakaita seIndia neBrazil. 	https://www.voashona.com/a/vakawanda-votadza-kutevedzera-mitemo-yakaturwa-navachiwenga-yekudzivirira-kupararira-kwecovid-19/5929920.html
sports	Tichapedzerana neAlgeria: Darikwa	  MUTAMBI wemaWarriors neNottingham Forest yekuEngland – Tendayi Darikwa – anoti sechikwata, havasi kutya Algeria iyo yavachasangana nayo mumitambo miviri yekurwira tikiti rekuenda ku2021 Africa Cup of Nations.   MaWarriors nemaDesert Foxes eAlgeria zviri kubandana mumitambo miviri – wekutanga wacho uriko nhasi manheri kuAlgeria kozoti wechipiri uchatambirwa muno kunhandare yeNational Sports Stadium nemusi weMuvhuro.   MaWarriors ari kufanirwa kuwana zvibodzwa zvakawanda kubva mumitambo miviri iyi kana achida kuzobudiria kuenda kumakwikwi e2021 AFCON kuCameroon.   Achitaura neKwayedza vatarisana nemutambo wekutanga, Darikwa anoti vanozviziva kuti Algeria ndiyo shasha yemuAfrica, asi havasi kuitya nekuti ivo vakagadzirira.   “Isu tiri kuzvitemba, tine vatambi vepamusoro vanogona uye tinoziva kuti tichakonzeresa kuno.   “Chinangwa chedu kuti tibve kuAlgeria tiine mapoinzi matatu uye kana tikakundikana tidzoke taita mangange hedu tozopedzisa basa tauya kumusha.   “Tinoziva kuti zvichange zvisiri nyore hazvo asi isu ticharwa,” anodaro Darikwa.   Anoti kutamba achimirira nyika yake zvine chiremerera.   “Mitambo yenyika iyi yakakosha chaizvo uye ine chiremerera chikuru. Saka isu tinoikoshesa,” anodaro Darikwa.   Zimbabwe neAlgeria zvose zviri muGroup H rine zvimwe zvikwata zvinoti Botswana neZambia.   Pari zvino maWarriors atamba mitambo miviri izvo zvaona achiita mangange 0-0 neBotswana mumutambo wakatambirwa muno ndokuzokunda Zambia 2-1 kuZambia.	https://www.kwayedza.co.zw/tichapedzerana-nealgeria-darikwa/
business	Mamwe Masangano eVarairidzi Anonyorera Mutungamiri weNyika Tsamba Achisvitsa Zvichemo zveVarairidzi	Nhengo dzerimwe sangano revarairidzi, reAmalgamated Rural Teachers’ Union of Zimbabwe, ARTUZ, dzapinda mumigwagwa dzichiratidzira pamwe nekusiya gwaro renyunyuto kumahofisi akasiyanasiyana richikurudzira hurumende kuti igadzirise zvinyunyuto zvevarairidzi. Mutungamiri weARTUZ, VaObert Masaraure vanoti gwaro iri, iro ranyorerwa kumutungamiri wenyika VaEmmerson Mnangagwa, rasiiwa muzvikoro, kubazi redzidzo, kubazi revashandi nemabasa, pamwe nekumahofisi emutungamiri wenyika, uye rine zvinyunyuto zvitatu zvanoda kuti zvikasike kugadziriswa nehurumende. VaMasaraure vanoti zvichemo zvavo zviri pamusoro pemihoro yavo iyo vanoda kuti idzoserwe pamari dzavaitambira muna 2018, kuchengetedzeka kwehutano hwevarairidzi nevadzidzi muzvikoro kubva kuCovid-19, uyewo kuti hurumende ibatsire vana vasiri kukwanisa kubhadhara mari dzechikoro kuburikidza nekuvaisa muchirongwa che Basic Education Assistance Module, BEAM. Izvi zviri kuitikawo panguva iyo masangano evarairidzi manomwe ari pasi pemubatanidzwa we Federation of Zimbabwe Education Unions (FOZEU) anyorawo gwaro kuna VaMnangagwa achiti ari kushushikana nekuparara kwaita zvinhu muzvikoro, uye kwaanoti kushaya han;ya kwehurumende kugadzirisa nyaya dzemihoro yevarairidzi. VaMasaraure vanoti kana hurumende yakakundikana kugadzirisa zvichemo zvavo vacharambawo vachingoratidzira. Studio 7 yakundikana kubata gurukota rezvevashandi nemabasa, Muzvinafundo Paul Mavima kuti tinzwewo divi ravo. Asi neSvondo VaMavima vakaudza bepanhau reSunday Mail kuti hurumende iri kugadzirisa zvichemo zvevashandi vayo zvemihoro, vachiti iri kuronga kuvapa zvikamu makumi manomwe nezvishanu kubva muzana kubva mwedzi uno kusvika muna Chikumi. Vamiriri vevashandi vari pasi pesangano reZimbabwe Confederation of Public Sector Trade Unions svondo rapera vakaramba kutambira zvikamu makumi maviri nezvishanu kubva muzana zvakanga zvaiswa patafura nehurumende. Mutauriri webazi rezvedzidzo yepasi, VaTaungana Ndoro vanoti varairidzi havafanirwe zvavo kutya kudzokera kumabasa nekuti bazi ravo rakaisa hurongwa hwekudzivirira kupararira kwehutachiwana hweCovid-19 muzvikoro. VaNdoro vanotiwo hurumende yagara ichibatsira vana vanotambura kuburikidza nehomwe yeBEAM saka hazvisi zvinhu zvingatadzisa varairidzi kudzokera kumabasa sezvo paine hurongwa hwekubatsira vanoshaya nechakare. No media source currently available No media source currently available    	https://www.voashona.com/a/zimbabwe-artuz-petitions-president-emmerson-mnangagwa/5823811.html
health	Zimbabwe Inobatana neDzimwe Nyika Mukucherechedza ‘World Aids Day’	Zimbabwe yabatana nedzimwe dzepasi rose mukucherechedza zuva rekukurudzira vanhu kuti vadzivirire kupararira kwechirwere cheHIV/AIDS kana kuti World AIDS Day. United Nations yakatara musi 1 Zvita gore rega rega semusi wekucherechedza zuva iri. Dingindira reWorld Aids Day gore rinoti “Ending the HIV/AIDS Epidemic: Resilience and Impact”. Vachitaura panhepfenyuro yeZBC neMuvhuro manheru, mutungamiri wenyika, VaEmmerson Mnangagwa, vakati gore rino, kucherechedzwa kwe zuva iri kunokosha nekuti nyika dzepasi pose dzakatarisana nechirwere che Covid-19. VaMnangagwa vakati hazvigoni kuti Zimbabwe inangane nekurwisa AIDS/HIV chete isingatarisi mamiriro akaita zvipatara nezvose zvinoshandiswa mukuunza hutano kuvanhu. Vakati hurumende yavo iri kugadzirisa mamiriro ezvehutano munyika kuti ikwanise kubatsira vanhu nekukurumidza. VaMnangagwa vakavimbisa kuti hurumende ichabudirira muchirongwa che 90/90/90 sezvo Zimbabwe ichitove mberi muzvizhinji zvezvinangwa izvi. Zvinangwa izvi ndezvekuti vanhu makumi mapfumbamwe kubva muzana vazive vavhenekwe uye kana vavhenekwa vapinde muchirongwa chekupihwa mapiritsi. Zuva reWorld AIDS Day rakatanga kucherechedzwa muna 1988. Rinopa mukana kumasangano nevanhu pasi pose kuti vabatane mukurwisa mukondombera uyu, uye kukurudzira ruzivo pamusoro pechirwere ichi, pamwe chete nekubvisa pfungwa yekusarudza vanenge vabatwa nacho. Dr Simbiso Ranga, vanoshanda mudunhu reNorth Carolina, muAmerica, vaudza Studio 7 kuti senyika, Zimbabwe inofanirwa kuona kuti chirwere che Covid-19 hachikanganisi basa riri kuitwa mukurwisa HIV/AIDS.  No media source currently available 	https://www.voashona.com/a/zimbabwe-inobatana-nedzimwe-nyika-mukucherechedza-world-aids-day-/5682629.html
politics	ARTUZ Inoudza Mapurisa neMasoja Kuti Iri Kuvarwiravo paNyaya dzeMari	angano rinomiririra varairidzi vekumaruwa, re Amalgamated Rural Teachers Union of Zimbabwe kana kuti ARTUZ, rinoti masoja nemapurisa vanoshandiravo hurumende naizvozvo riri kuvakurudzira kuti vasarove vanhu kana kuvhiringa varairidzi vanenge vachiratidzira nezvenyaya dzemihoro. Mutungamiriri we ARTUZ, VaObert Masaraure vaudza Studio 7 kuti varairidzi vari kurwira mihoro yevanhu vese vanoshandira hurumende, kwete varairidzi chete saka vari kukurudzira kuti masoja nemapurisa kuti vafunge zvakadzama kana vatumwa kunomisa kuratidzira kwavanenge vachiita. VaMasaraure vati sangano ravo riri kuronga zvekuratidzira zvine mutsindo rakabatana nemamwe masangano. Hatina kukwanisa kubata gurukota rezvekudzivirirwa kwenyika Amai Oppah Muchinguri Kashiri kana gurukota rezvemukati menyika VaCain Mathema sezvo vange vasiri kudaira nharembozha dzavo. Vashandi vehurumende vakawanda kusanganisira varairidzi nemadhokotera vave nenguva yakareba vachiratidzira nenyaya yemihoro. Hurumende inoti vashandi ava vanofanira kusimbisa nhaurirano kwete kuratidzira. No media source currently available 	https://www.voashona.com/a/artuz-inoudza-mapurisa-nemasoja-kuti-iri-kuvarwiravo-panyaya-dzemari-/5252315.html
business	Kanzuru yeChitungwiza Yozivisa Vane Zvivakwa Zvisiri Pamutemo Kuti Vaputse Zvivakwa Izvi	Kanzuru yeChitungwiza nhasi yapa vese vakavaka zvisiri pamutemo panzvimbo yemabhizimisi yeTown Centre kuti vaputse zvivakwa zvavo mukati memaawa makumi mana nemasere ari kutevera ichiti kana vakasaita izvi, kanzuru ichaputsa zvivakwa izvi yega. Muchiviso kuvagari, kanzuru yeChitungwiza yati vakavaka vasina mvumo yekanzuru vanofanira kuputsa zvivakwa izvi zvisinei kuti ndivo varidzi venzvimbo here kana kuti kwete. Kanzuru inoti ichashandisa mutemo weRegional, Town and Country Planning Act, zvikamu 32 ne35 kuputsa zvivakwa izvi. Mutaururi wekanzuru yeChitungwiza, VaLovemore Meya, vaudza Studio 7 kuti kanzuru inotarisira kuvandudza nzvimbo yeTown Centre ndosaka vari kubvisa vanhu vakavaka zvisiri pamutemo. VaMeya vatiwo vamwe vevanhu vari kuvakava zvisina mvumo vanhu vakatopihwa masitendi asi vari kungotadza kutevedza mutemo. Vati zvivakwa zvichaputswa zvinosanganisira zvitoro, maDurawall pamwe nezvimwe. Asi mukuru weChitungwiza Residents Trust, Muzvare Diana Kuvheya, vaudza Studio 7 kuti kanzuru haina mvumo zvekuti magweta avo eZimbabwe Lawyers for Human Rights atonyorera kukanzuru pamusoro penyaya iyi. Mutauriri weCrisis in Zimbabwe Coalition, VaObert Masaraure, vashoropodza hurongwa hwekanzuru yeChitungwiza vachiti kanzuru haifaniri kurega vanhu vachivaka pese pese yozomirira kuputsa chete. Vati kanzuru inofanira kugara pasi nevagari vogadzirisa nyaya iyi kwete kuputsa zvivakwa zvavo. Gore rino kanzuru yeChitungwiza yainge yaronga kuputsa dzimba dzese nemisika zvakavakwa zvisiri pamutemo asi ikamiswa kuita izvi nematare edzimhosva ayo akati inofanira kutanga yapa vanhu ava pekugara pamwe nepekutengesera. Tabvunza VaMeya kuti chirongwa chavo hachisi kuzomiswa sezvakaitwa zvimwe here vakati vanopihwa simba nemutemo weRegional, Town and Country Planning Act. Hatina kukwanisa kunzwa divi regurukota rezvematunhu, VaJuly Moyo, sezvo nharembozha yavo yange isiri kubatika. No media source currently available 	https://www.voashona.com/a/zimbabwe-chitungwiza-council-tells-owners-of-illegal-structures-to-demolish-them/6375945.html
business	IMF Inoti Zimbabwe inofanira Kusunga Dzisimbe neKubhadhara Zvikweti Kuti Igadzirise Hupfumi	Bhanga guru rinokweretesa mari nyika dzepasi rino reInternational Monetary Fund, IMF, rinoti Zimbabwe inofanira kuzvipira kuvandudza zvinhu munyaya dzezvehupfumi kana ichida kubuda mumadhaka mairi. IMF inoti nyika inofanira kurwisa huori, kusimbisa dhora remunyika uye kuva nemazano ekuti ingabhadhare sei chikwereti chayo chinodarika mabhiriyoni gumi emadhora ekuAmerica kana kuti US$10 billion kune vekunze chete. Mumashoko kuvatori venhau, IMF inotiwo Zimbawe inofanira kuvawo nemazano anokwezva vemabhizimisi vekunze uye kugadzirisa nyaya dzemagariro evanhu nehutano munguva ino yekurwisa denda reCovid-19. Asi imwe nyanzvi munyaya dzezvemabhanga uye vari nhengo yeZanu PF, VaGilbert Muponda, vanoti Zimbabwe iri mugwara zvisinei nezviri kutaurwa neIMF. Vati izvi zviri kuonekwa kuburikidzwa nekuwanikwa kwemari yemunyika mumabhanga, musika wekutenga nekutengserana mari yekunze kuReserve Bank of Zimbabwe, RBZ, kugadzirwa kwezvivakwa nezvimwe. Vatiwo hupfumi hwenyika hauchadi vekunze vakawanda sezvo vanhu munyika vachirarama nekuzviitira mabasa avo emaoko anongoda kusimudzirwa. Asi nyanzvi munyaya dzezvezvepfumi, VaVictor Bhoroma, vanotiwo IMF yarova nemonemo vachitiwo zviri kutaurwa nebhanga iri ndizvo zvagara zvichitaurwa nevana veZimbabwe kuti huori hunofanira kumiswa uye hurumende haifanire kuramba ichikwereta mari ichikundikana kubhadhara. Zimbabwe ine zvikwereti kuWorld Bank, Paris Club neAfrican Development Bank izvo iri kutatarika kubhadhara zvopa kuti itadze kuwana zvimwe zvikereti. Zvikwereti izvi zviri kupa kuti nyika itadze kukwereteswa imwe mari. Vachipawo pfungwa dzavo, mukuru wesangano reCEO Africa Roundtable, VaOswill Binha, vati Zimbabwe inofanira kudyidzana nedzimwe nyika kwete kuda kuita kunge chitsuwa. Vatiwo vemabhizimisi vakawanda vekunze vanoteerera zvinotaurwa neIMF nekudaro hurumende haifanire kungoisa zvimiti munzeve ichiita zano ndega. Gurukota rezvemari, Muzvinafundo Mthuli Ncube, vanotiwo vari kutarisira kuti hupfumi hwenyika huchakwira nezvikamu zvinodarika zvinomwe kubva muzana kana kuti 7,4%. Asi IMF inoti inotarisira kuti hukwire nezvikamu zvinoti darikei zvitatu zvishoma kubva muzana kana kuti 3,1%. Mwedzi unouya, IMF inoti iri kuita musangano padandemutande neZimbabwe mukuyedza kuumba hwaro hwekuti patangwe chimwe chirongwa chekubatsira Zimbabwe neruzivo kana kuti Staff Monitored Programme. Chirongwa chakadai chakaitwa kusvika muna Kukadzi gore rapera asi IMF yakati Zimbabwe yainge yatora gwara risiri iro. No media source currently available   	https://www.voashona.com/a/imf-inoti-zimbabwe-inofanira-kusunga-dzisimbe-nekubhdhara-zvikweti-kuti-igadzirise-hupfumi/5894980.html
sports	Chibuku Super Cup yadzoka	  PREMIER Soccer League (PSL) razivisa nezvekudzoka kwemitambo yeChibuku Super Cup iyo ichasimudzira nemusi weChitatu svondo rinouya apo zvikwata zvose zviri mumapoka zvichabandana mumitambo yekurwira mukombe uyu.   Mitambo iyi ichatanga musi weChitatu 29 Gunyana izvo zvichaona Herentals FC neZPC Kariba zvichizarura mutambo wemuboka reGroup 1.   Musi uyu zvekare, kuboka reGroup 3, Cranborne Bullets ichange iri pamba apo ichasangana neManica Diamond kuchiti Triangle United ichitatsurana neNgezi Platinum.   Nenguva dza1 masikati kuchange kusingadanwe anonzwa kuBulawayo muboka reGroup 2 uko Chicken Inn ichabandana neBulawayo City iyo yangokwanisa kuwana chibodzwa chimwe chete mumitambo mitatu yayatamba.   Mumitambo yezuva iri yemasikati zvakare, Dynamos FC – iyo iri kutungamira muGroup 1 – ichisangana neYadah FC kuchiti FC Platinum yemuGroup 4 ichabandana neWhawha.   MuGroup 3, Black Rhinos ichisanganawo neTenax.   Mitambo iyi ichazoenderera mberi musi weChina apo Harare City FC ichatatsurana neCAPS United mumutambo wemuGroup 1 kuzoti Highlanders ichasangana neBulawayo Chiefs muGroup 2.	https://www.kwayedza.co.zw/chibuku-super-cup-yadzoka/
sports	NDAROVERA HOKO: CHIPEZEZE	MUBATI wepagedhi weWarriors Elvis Chipezeze anoti atoroverera hoko pagedhi uye acharwa semvumba kuti arambe achibatira chikwata chenyika ichi.   Chipezeze nguva yadarika akapomerwa mhosva nevatsigiri venhabvu vachiti ndiye akadyisa maWarriors apo akazvamburwa 4 – 0 neDemocratic Republic of Congo kumakwishu eAfrcia Cup of Nations (Afcon) ayo akaitirwa kuEgypt.   Asi murairidzi wemaWarriors mutsva, Joey Antipas, akamupa mumwe mukana ndokumushevedza kuzotambira chikwata chenyika murwendo rwekurwira kuenda kuQatar 2022 World Cup.   Muhurukuro neKwayedza kunhandare yeNational Sports Stadium nemusi weChipiri chino apo maWarriors ange achangobva kukunda Somalia 3-1, Chipezeze anoti akambobatikana zvikuru nezvakataurwa nevanhu nekuda kwemutambo weAfcon asi akaramba achishanda nesimba.   “Zvakawanda zvakataurwa asi ndakawana rutsigiro kubva kuvanhu vakawanda nemurairidzi wangu uye mhuri yangu. Zvinowanikwa munhabvu asi chikuru kuramba ndichingoshanda nesimba chete,” anodaro.   Mutambi uyu – uyo anotambira Baroka FC yekuSouth Africa – anoti chivimbo china Antipas maari anochikoshesa zvikuru.   “Rutsigiro rwandapihwa nemurairidzi runondikoshera zvikuru saka ini ndinofanirwa kuramba ndichishanda nesimba chete.   “Kundigadza kwaaita kuve mubati wemaWarriors kunorakidza kuti anovimba neni saka iniwo ndicharwa semvumba uye ndichishanda nesimba kuti ndirambe ndiri mubati wemaWarriors,” anodaro Chipezeze.   MaWarriors akabudirira kupinda mumapoka (group stages) ekurwira kuenda kuQatar 2022 World zvichitevera kuhwina kwaakaita 3 -1 nemusi weChipiri chino.    Vatambi vanoti Marshall Munetsi, Knowx Mutizwa naKhama Billiat ndivo vakanwisa.   Mumutambo wekutanga wakatambirwa kuDjibouti svondo radarika, maWarriors akakundwa neSomalia 1 – 0.	https://www.kwayedza.co.zw/ndarovera-hoko-chipezeze/
business	Dzidzo Yodzikira Sezvo Varairidzi Vari Vashoma Munyika?	Bazi rezvedzidzo yepasi rinotarisirwa kuwana bhiriyoni remadhora mubhajeti regore rinouya. Asi bazi iri rinoti veruzhinji havafaniri kutarisira dzidzo yemhando yepamusoro sezvo risina varairidzi vakakwana muzvikoro zvemunyika yose. Mashoko aya akataurwa nezuro nemunyori mubazi iri, Dr Slyvia Utete Masangano, kunhengo dzekomiti yeparamende inoona nezvedzidzo yepasi, apo vaitaura pamusoro pebhajeti rebazi ravo ra2019. Vakati pari zvino hapachina zvekuronga bhajeti sezvo vave kuudzwa zvekuita nebazi rezvemari. Amai Utete-Masango vakati vakatoudzwa kuti vachapihwa mari inoita bhiriyoni nezana remamiriyoni emadhora nebazi rezvemari. Amai Utete Masango vakati zvikamu zvinodarika makumi manomwe nezvishanhu kubva muzana zvemari iyi zvinoenda kumihoro. Asi vakati kunyange zvakadaro, hapana mukana wekuti bazi iri ripinze vamwe varairidzi basa sezvarinoda kuitira kuti rikwanise kupa vana dzidzo yepamusoro. Vakatiwo izvi zvinoreva kuti murairidzi mumwe chete anodzidzisa vana vakawanda kudarika vanokodzera izvo zvinoderedza mukana wekuti vana vaite zvakanaka padzidzo yavo. Amai Utete-Masango vakati havana zvavangakwanisa kuita nenyaya iyi sezvo hurumende iine chirongwa chekuderedza mari yainoshandisa pamihoro yevashandi vayo. Asi vakati vari munhaurirano nebazi rezvemari pamwe nebazi rinopinza vashandi vehurumende basa reCivil Service Commission kuti vagadzirise nyaya iyi. Vachipawo humbowo pamberi pekomiti iyi, mukuru werimwe remasangano anomirira varairidzi, reZimbabwe Teachers Association, VaSifiso Ndhlovu, vakati hurumende inofanira kupinza varairidzi vakawanda basa kuitira kuti varairidzi varipo vasafe nebasa. Pari zvino muraidzi mumwe anodzidzisa vana makumi manhatu kana kudarika kunyange hazvo achifanira kudzidzisa vana vane huwandu huri pasi. Nyanzvi munyaya dzedzidzo dzinoti pavana vekireshi, murairidzi anofanirwa kudzidzisa vana makumi maviri nevashanu, ku primary, murairidzi anofanirwa kudzidzisa vana makumi mana pakirasi, kozoti kusekondari, murairidzi anofanirwa kudzidzisa vana vasingadarike makumi matatu nevashanu. Zimbabwe inofanirwa kupinza vamwe varairidzi zviuru gumi nezvinomwe kuitira kuti varairidzi vashande sezvavanofanirwa kuita kana zvinhu zvakanaka. Pari zvino Zimbabwe ine zvikoro zvinodarika zviuru zvisere, asi panodiwa zvimwe zvikoro zviuru zviviri nechidimbu kuitira kuti vana vakwanise kudzidza zvakanaka. No media source currently available 	https://www.voashona.com/a/zimbabwe-education-standards-decline-due-to-teacher-shortages/4626083.html
politics	Vamwe Vanoti Vakapembedza N'anga Neinobata Mai Pakapidigurwa Hurumende yaVaMugabe neMauto	Mwedzi waMbudzi unoyeuchidza vazhinji kubviswa kwehurumende yamushakabvu Robert Mugabe nemauto muna 2017 mutungamiri wenyika VaEmmerson Mnangagwa vainge vaenda muhupoteri kuSouth Africa vachidzoka kuzotungamira nyika. Asi mubvunzo uri pamuromo wevakawanda ndewekuti pane chachinja here pamararamiro evana veZimbabwe sezvaitarisirwa nevakawanda vachipemberera kuti VaMugabe vainge vamanikidzwa kusiya basa. Musi wa 14 Mbudzi 2017, motokari dzehondo dzakaonekwa kumucheto kweguta reHarare mushure mekunge vaive mutungamiri wemauto VaConstantino Chiwenga vashoropodza kudzingwa basa kwevaive mutungamiri wenyika VaEmmerson Mnangagwa. Manheru acho pfuti dzakanzwikwa dzichirira muguta reHarare asi vakawanda vasingazive kuti chii chiri kuitika. Mauto ayo akatora nhepfenyuro yeZBC akaramba kuti aipidugura hurumende achiti VaMugabe vainge vakachengegtedzwa asi vaida kubvisa makororo ainge akavakomberedza. Asi musi wa 15 Mbudzi mauto akabva atora zvivakwa zvakawanda mudhorobha vachimanikidza VaMugabe kuti vasiye basa. Kunyangwe vanopikisa vanoti vakapemberera n’anga neinobata mai, veZanu-PF vanoti zvinhu zvachinja sezvo yave hurumende itsva yechipiri uye Zimbabwe yainge yakasungunuka kutambira vemabhizimisi ekunze. Mutungamiriri werimwe sangano revanotengesa mumigwagwa re National Vendors Union of Zimbabawe VaStan Zvorwadza vanoti muna 2017 vakapemberera asi tarisiro yavo haina kubuda. Mashoko aya atsinhirwa nevanoona nezvemabasa musangano reZimbabwe Human Rights NGO Forum VaVaWilbert Mandinde vati mitemo haisi kutevedzwa uye kumbunyikidzwa kwemasangano akazvimirira oga kuri kuenderera mberi. Vanoongorora nyaya dzezvehupfumi VaMasimba Kuchera vanoti pane zvishoma zvavandudzwa munyaya dzezvehupfumi asi izvi hazvina kubatsira vakawnada vari kunonga svosve nemuromo. Mutauriri wevechidiki mubato rinopikisa reMDC Alliance, VaStephen Chuma vatiwo vainge vaine chivimbo chekuti kubviswa kwaVaMugabe kuchaunza matongero matsva asi zvinhu zvatoenda kumawere. Asi vakafasanobata chigaro chemutauriri webato reZanu PF VaMike Bimha vanoti VaMnangagwa vaunza shanduko munyika uye varatidza hutungamiri pakurwisa denda reCovid-19. VaBimba vanoti matambudziko evana veZimbabwe achapera nekuda kwezvirongwa zvebudiriro zviri kuitwa nehurumende itsva kusanganisira kusimudzira zvekurima, maindasitiri nezvimwe. Panyaya yehuori hunonzi nevakawanda hwapfunya chisero munyika, VaBimha vati VaMnangagwa vari mugwara kurwisa dambudziko iri. Izvi zvatsinhirwa neimwe nhengo yeZanu-PF vari mukuru wesangano reZimbabwe Citizens Forum VaTaurai Kundishaya vati VaMnangagwa vari kuzadzikisa zvavakavimbisa. Vachigadzwa kuve mutungamiriri wenyika muna 2017, VaMnangagwa vakavimbisa kuunza shanduko kuvana veZimbabwe, kurwisa huori, kuteerera zvinenge zvichidiwa nevanhu munyika, kugadzirisa dambudziko rehurombo, kushaikwa kwemabasa, kugadzirisa zvinhu munyaya dzezvehutano nezvimwewo. Asi vanopikisa vanoti muromo hauzarirwe nerwizi vachiti VaMnangagwa vave kutoita kuti VaMugabe vaite sekunge vaive mutsvena. 	https://www.voashona.com/a/vamwe-vanoti-vakapembedza-n-anga-neinobata-mai-pakapidigurwa-hurumende-yavamugabe-nemauto/6313297.html
business	ARTUZ neZHDA Dzoronga Kusvitsa Nyunyuto Pamusoro peMihoro kuHurumende	Sangano revarairidzi vekumaruwa reAmalgamated Rural Teachers Union of Zimbabwe rinoti neChipiri riri kusvitsa gwaro renyunyuto kuboka rePublic Service Commission richizivisa kuti rinoda kuti nhengo dzaro dzipiwe mazuva mana ekunotora mari dzavo kumabhanga kubva nemusi weMuvhuro pachatambira varairidzi mihoro yavo. Vanoona nezvekurongwa kwemabasa musangano iri, VaPride Mukono, vanoti vari kukurudzirawo nhengo dzavo kuti dziratidzirewo nemusi weChishanu svondo rino kuburikidza nekuburitsa panze homwe nemidhebhe nemarokwe. VaMukono vanoti iyi ndiyo chete nzira yekuratidza nayo hurumende kuti homwe dzavo hadzina mari sezvo mari dzavari kutambiriswa dziri shoma zvikuru. Vanoti mari dziri kutambirwa nevarairidzi dzave shoma nezvikamu makumi mashanu kubva muzana nekuda kwekukwira kwemitengo yezvinhu, asi mihoro isina kwairi kuenda. Vana chiremba vari musangano reZimbabwe Hospital Doctors Association vari kurongawo kuendesawo gwaro renyunyuto kumakurukota ezvepfumi, hutano, pamwe nekubhodhi rinoona nezvehutano reHealth Services Board. Munyori mukuru wesangano iri, Doctor Alloys Muzvaba, vaudza Studio 7 kuti vari kunyunyutawo nekuderera kwemari dzavanotambiriswa zvichienzaniswa nekukwira kwemitengo yezvinhu. Sangano ravanachiremba iri rakaburitsawo gwaro rinoti mihoro yavana chiremba vanoshanda muzvipatara zvehurumende yaderera nezvikamu zana kubva muzana kudzika kuenda pamadhora mazana matatu nemakumi mashanu pamwedzi. Sangano iri rinoti riri kukurudzira hurumende kuti igadzirise nyaya iyi nekukasika kuitira kudzivirira kuramwa mabasa kwavanachiremba nyika yose, izvo zvinozokanganisa nyika yose. Doctor Muzvaba vati sangano ravo riri kukwenenzvera gwaro iri, vachiti panosvika kupera kwesvondo vanenge vari svitsa kwarinofanirwa kuenda. No media source currently available  	https://www.voashona.com/a/zimbabwe-politics-teachers-civil-servants/4043280.html
sports	Vorwisa mhirizhonga netsiva	Ndooka   SHASHA dzetsiva dzechidzimai dzichamirira Zimbabwe mumutambo uyo vachabandana nevatambi vekune dzimwe nyika wekurwira kodzero dzevanhukadzi unozivikanwa nekunzi Kick Out Girl Child Abuse.   Mutambo uyu uri kurongwa neDeltaforce Boxing Promotions uye uchaparurwa nemusi weChishanu svondo rino apo vatambi ava vachazotatsurana munaMbudzi.   Shasha yetsiva ine mukurumbira – Patience Mastara – achirwira bhande reWBF Women’s International Super Bantamweight pamutambo uyu apo acharwa naJessica Mfinanga wekuTanzania. Murairidzi waMastara anove zvakare mutungamiri weDeltaforce Boxing – Clyde Musonda – anoti pakatanga kunyuka denda reCovid-19, nhau dzekushungurudzwa kwevanhukadzi dzakawedzera zvikuru nekudaro mutambo uyu vakauronga nechinangwa chekupa chenjedzo pamusoro pekuipa kwemhirizhonga mudzimba pamwe nekusimudzira vanhukadzi vanotamba tsiva.   “Vanhukadzi vakatikoshera uye nyaya dzekushungurudzwa kwavo dzakatanga kuwanda zvikuru munguva yelockdown. Saka chinangwa chedu kuti tisimudzire vanhukadzi vadzidze kuzvimirira kana kodzero dzavo dzave kutyorwa.   “Hatidi kunzwa nezvekushungurudzwa kwevanasikana saka mutambo uyu ndewavo wekuvarakidza kuti vakatikoshera, uchange ungori wemadzimai chete,” anodaro Musonda.   Mimwe mitambo ichatambwa munaMbudzi ichaona Cecilia Pitiseni achitatsurana nechimwe chizvarwa chemunyika muno Chiedza Homakama mumutambo weLightweight kuchitiwo nerimwe divi, Anisha Basheel wekuMalawi achasangana naBridget Mbabi wekuDemocratic Republic of Congo.   Musonda anoti mutambo uyu uchange uchitsigirwa neshasha yetsiva yechidzimai yekuCanada — Olivia Gerula — uyo ari kushanda chaizvo kurwisa nyaya dzemhirizhonga kumadzimai.	https://www.kwayedza.co.zw/vorwisa-mhirizhonga-netsiva/
business	VaBiti Vanoti VaChinamasa naVaMangudya Havana Chavanobura kuMisangano yeIMF neWorld Bank kuAmerica	Gurukota rinoona nezvehupfumi VaPatrick Chinamasa nagavhuna weReserve Bank of Zimbabwe Doctor John Mangudya vapinda muWashington DC nhasi kumisangano yeWorld Bank ne International Monetary Fund inonzi “Spring meetings.” Misangano iyi inotanga nhasi kusvika musi weSvondo. Vachitaura neStudio 7 VaMangudya vati vachatanga kupinda mumisangano mangwana sezvo vari kusvika muWashington manheru anhasi kubva kuNew York. Vaimbova gurukota rezvehupfumi VaTendai Biti vanova nhengo yeMDC Alliance vati havaone paine chinobuda pamisangano iri kupindwa naVaChinamasa naVaMangudya sezvo vari kutatarika kuvandudza hupfumi. No media source currently available 	https://www.voashona.com/a/zimbabwe-matongerwo-enyika-imf-world-bank-hupfumi/4349715.html
politics	VaSikhala Vopomerwa Dzimwe Mhosva	Mumiriri weZengeza West mudare reParamende VaJob Sikhala vakamiswa zvekare pamberi pedare redzimhosv vachipomerwa imwe mhosva itsva. mhosvaVari kupomerwa yekuti vaida kuvhiringidza mapurisa kuferefeta nyaya yekupondwa kwamuzvare MoreBlessing Ali kuNyatsime kuchitungwiza. VaSikhala vanonzi vakati pavhidhiyo muzvare Ali vainge vapondwa nevatsigiri veZanu-PF zviri kunzi nemapurisa aive manyepo. VaSikhala vanova gweta remuhuri yamuzvare Moreblessing Ali vari mutirongo kuChikurubi sezvo vakapomerwa mhosva yekupesvedzera mhirizhonga parufu rwaMuzvare Ali. Magweta anoti mhosva idzi dzakada kungofanana uye kwave kungotsvaga uta nemugate kwemapurisa. Asi gurukota rezvemitemo vaZiyambi Ziyambi vakaudza Studio 7 kuti hurumende haisi kuzopeta maoko kana vanopikisa vakaita saVaSikhala vakada kukonzera kusagadzikana munyika. Mutungamiri wenyika vaEmmerson Mnangagwa vakataurawo mashoko aya nezuro vachiti mapato anopikisa ari kuda kukonzera nyonga nyonga munyika. Mutevedzeri wemutauriri webato reCCC VaGift Ostallos Siziba vaudza Studio 7 kuti hurumende haidi kuona vanhu vanopokisa bato riri kutonga re ZANU PF, saka vanhu ve bato ravo vari kushungurudzwa. No media source currently available Asi vachipawo pfungwa dzavo, ,mukuru mubazi rezvekuburitswa kwemashoko mubato reZanu-PF VaTafadzwa Mugwadi vaudza Studio 7 kuti bato ravo harishungrudze vanopikisa asi haringapete maoko kana paine vanenge vachida kukonzera mhirizhonga munyika. Vanopikisa nevanorwira kodzero dzevnhu vanoti hurumende iri kushandisa mapurisa nematare kuvambunyikidza.	https://www.voashona.com/a/6659137.html
business	Mutungamiri weBotswana, VaMasisi, Vanovhura Harare Agricultural Show Vachiti Covid-19 Yakaratidza Zinyenyeke Riri munyika dzeSADC neAfrica	Mutungamiriri weBotswana, VaMokgweetsi Masisi, vavhura zviri pamutemo Harare Agricultural Show vachiti Covid-19 nehondo yekuUkraine zvakaratidza zinyenyeke riri munyika dzeSADC neAfrica yose panyaya dzekurima. Vati zviviri izvi zvakapinza nzara uye yave nguva yekuti nyika dzemuAfrica dzishandise michina yechizvinozvino kusimbaradza mabasa ekurima kuti pasave nenzara kunyange pakaita matambudziko akaita seCovid-19. VaMasisi vati Zimbabwe neBotswana dzinofanira kusimbaradza kudyidzana kwadzo panyaya dzekurima vachiti Zimbabwe inyanzvi pakurima zvirimwa zvakaita sechibage, ukuwo nyika yavo ine hunyanzvi panyaya dzekugadzira mishonga yezvipfuyo yakaita seyekurapa zvirwere zvakaita se newcastle ne foot and mouth. Vatiwo Zimbabwe ine nyanzvi munyaya dzekurima uye dzimwe dzacho dzave kutoshanda munyika yavo. VaMasisi vati hurumende dzenyika mbiri idzi dziri kushanda pamwe kurwisa dambudziko rekubiwa kwezvipfuyo pamuganhu wenyika mbiri idzi iro rakonzera mutauro. Nyanzvi munyaya dzekurima uye vari nhengo yeZimbabwe Agricultural Society, Va Ivan Craig vaudza Studio kuti vanowirira nemashoko aVaMasisi ekuti Covid-19 nehondo yeUkaraine zvakaburitsa zinyekenyeke panyaya dzekurima muAfrica. Vati izvi zvinofanira kusvinudza nyika dzemuAfrica kuti dzinofanirwa kuzvirimira chikafu chakakwana nekuti dzine zvese zvinodiwa kuita izvi. Zvichakadai Zimbabwe National Army ndiyo yatora mubairo wezviratidzwa zvakakunda vese pashowo yegore rino. VaJonathan Musoki ndivo vawana mubairo wekutanga pavarimi yefodya. Vamwe vawana mibairo vanosanganisira Amai Priscillar Marauka, avo vawana wekuve murimi wepamusorosoro, kana kuti Best Agro Produce Farmer, purazi re Zvikomborero richiwana mubairo wekutanga pavarimi vemombe. VaConcern Mutasa vekuZaka ndivo vawana mubairo wekutanga pavarimi vePfumvudza uye vapiwa mubairo wetirakita. VaMutasa vanoti vafara nekukunda kwavaita vachiti kurima nepfumvudza hakurwadzi sezvinofungidzirwa nevakawanda. Aka ndekutanga mukati memakore maviri veruzhinji vachibvumidzwa kupinda mushowo iyi nehuwandu hwavo zvichitevera kurerutswa kwehurongwa kwekudzivirira kupararira kweCovid-19. Kunze kwevarimi nemakambani emuno, pane makambani kubva kunyika nhanhatu dzinosanganisira Botswana, South Africa, Malawi neIndia ari kuratidzira pashowo iyi iyo inopera neMugovera. No media source currently available 	https://www.voashona.com/a/6728953.html
health	Nyanzvi yeHutano Yoyambira Kusimbiswa kweMitemo Inodzivirira Kupararira kweCovid-19 Kana Miganhu neSouth Africa Yavhurwa	Imwe nyanzvi mune zvehutano inoti kuderera kwehuwandu hwevanhu vari kuwanikwa vaine chirwere che Covid-19 munyika pamwe nevari kufa nacho chinhu chakanaka chose, asi izvi hazvifanirwe kuita kuti vanhu vavarairwe vokanganwa kuzvichengetedza. Doctor Mathew Nyashanu, avo vanodzidzisa zvehutano paNottingham Trent University kuBritain, vanotiwo hurongwa hweSouth Africa hwekuvhura miganho yayo hwakanakira vana veZimbabwe vagara vachipinda munyika iyi kunoita mabhindauko avo, asi vanhu vanofanirwa kurangarira kuti nyika iyi ndiyo ine vanhu vakawandisa muAfrica yose vabatwa pamwe nekufa nechirwere cheCovid-19. Doctor Nyashanu vanoti nekuda kwaizvozvo, panofanirwa kutorwa matanho akasimba ekuona kuti vese vachapinda munyika iyi vavhenekwa zvakasimba, uye vakachengetedzeka kuti vasanotapura chirwere ichi vachizodzoka nacho munyika vachizoparadzirawo kune vamwe. Vanotiwo hurumende inofanirwa kuti iwedzere huwandu hwevanhu vanovhenekwa pazuva, uyewo kuti igozodzivirira kuunganidzwa kwevanhu kumiganho vozopedzisira vatapurirana hutachiwana zvakare. South Africa yakazivisa kuti ichavhura miganho yayo musi wa 01 Gumiguru, unove mwedzi unouya kubvumidza vashanyi nevanoda kunoita zvebhizimusi munyika iyi, uye ichavhurawo nhandare nhatu dzichasvikira vanhu. Doctor Nyashanu vanoti nekuda kwekukwira kwehuwandu vave kubatwa zvakare neCovid-19 pasi rose, nyika dzakawanda dzinosanganisira Englad, Germany, France neAmerica dzave kusimbisa zvakare matanho ekudzivirira kutapuriranwa kwechirwere ichi. No media source currently available 	https://www.voashona.com/a/zimbabwe-covid-19-south-african-borders-to-open-dr-mathew-nyashanu/5596232.html
politics	Makerere Oshora Bhiri reKuvandudza Mutemo weMashandiro eMasangano Akazvimirira Oga	Vamwe vemakereke vanoti bhiri rinoona nezvekunyoreswa nemashandiro\nemasangano akazvimiririra oga kana kuti Private Voluntary Organisation\nAmendment Bill richaderedza rubatsiro rwavanopa kune vanotambura.\n\nSachigaro wemubatanidzwa wemakereke mudunhu reMashonaland West\nreZimbabwe Heads of Christian Denominations-ZHCD-Pastor Tafadzwa\nMafukidze vanga vari pamusangano wemusi weChina vakati bhiri iri rikave\nmutemo richakanganisa basa ravanga vachiita rekubatsira\nvanhu munyaya dzezvekudya, dzidzo nezvehutano.\n\nVachipa pfungwa dzekereke kukomiti yeparamende inoona nezvemabasa\nnekugara zvakanaka kwwevanhu VaMafukidze vakati bhiri iri richaitawo kuti kushanda kwemasangano anoshanda akazvimiririra kuome kudarika zviripo parizvino.\n\nMumwe mudzimai apinda mumusangano wanhasi Muzvare Patricia Chibaya\nvakati hurumende inofanirwa kuregedza vemasangano akazvimirira\nvachiita basa ravo vakasununguka. Muzvare Chibaya avo vari kukwikwidza kuita kanzura muChinhoyi\nmusarudzo dzema by-elections kupera kwemwedzi uno vakamirira bato\nreCitizens Coalition for Change vanoti vemasangano akazvimiririra\nvakabatsira madzimai akawanda kuti vasatye kukwikwidza. Asi mumwe wechidiki wekuMakonde, VaGodknows Muzhandamhuri vanoti bhiri iri rakanaka rakadaro vachiti vemasangano akazvimiririra vanokurudzira\nvanhu kuti vapandukire hurumendep.\n\nVanhu vakawanda vati panyaya yekufambiswa kwemari ingangoshandiswa\nmunyaya dzezvehutototo pane mitemo yakawanda inodzivirira izvi\nyakafanana neweMoney Laundering Act. Vanhu vakaratidza kusafara nemasimba akawanda ari kupihwa kugurukota\nrehurumende pabhiri iri, simba ravati rinogona kushandiswa zvisiri\nizvo sezviri kuitika. Gurukota rezvemitemo Vaziyambi Ziyambi vakaudza Studio 7 kuti hurumende ichatanga yanzwa pfungwa dzevanhu isati yavandudza mutemo. No media source currently available 	https://www.voashona.com/a/6469668.html
business	Hurumende Inomisa Kanzuru yeGweru Kukwidza Mitero	Kanzuru yeguta reGweru yamanikidzwa nehurumende, kuburikidza negurukota rezvematunhu, VaIgnatius Chombo, kusakwidza mitero sezvo bhajeti rayo risati ratambirwa nebazi rezvematunhu. No media source currently available Kanzuru iyi, iyo yaive yakwidza mitero kubvira pakupera kwemwedzi waNdira, yarambidzwa kuita izvi nebazi rezvematunhu sezvo bazi iri risati rapasisa hurongwa hwekanzuru iyi hwekushandisa mari gore ra2015. Muhurongwa hwayo hwekushandisa mari hwegore rino, kanzuru yaida kukwidza mitero yakasiyana-siyana nezvikamu makumi matatu nezvishanu kubva muzana. Asi sachigaro wekomiti inoona nezvemari mukanzuru yeGweru, VaAlbert Chirau, vanoti vebazi rezvematunhu vakati kanzuru inofanirwa kugadzirisa zvinhu zvakasiyana-siyana, kusanganisira nyaya yekuti vakuru vakuru vekanzuru vapiwe mari yemihoro inoenderana neyakatarwa nehurumende, uye kuti mari inoshandiswa kubhadhara vashandi vekanzuru isapfuure zvikamu makumi matatu kubva muzana zvemari inowanikwa nekanzuru kubva kumitero. VaChirau vanoti kanzuru iri kugadzirisa zvakanzi zvigadziriswe izvi nevebazi rezvematunhu, uye vanotarisira kuti bhajeti rekanzuru richapasiswa munguva pfupi inotevera. Pakupera kwemwedzi waNdira nepakutanga kwaKukadzi vamwe vagari vemuGweru vakaratidzira vachitsutsumwa pamusoro pehurongwa hwekanzuru hwekuda kukwidza mitero, uyewo nyaya yekuti kanzuru iri kuendesa kumagweta vagari vari kukundikana kubhadhara zvikwereti zvemitero zvavainazvo kukanzuru. VaChirau vanoti pave nehurongwa hutsva hwekuti kanzuru haichaendesi vagari vane zvikwereti kumagweta pasina kutaurirana. Vanoti kanzuru yakatora danho rekuti kwemwedzi mitanhatu inotevera magweta ekanzuru haafanirwe kubata kana kutengesa midziyo yevagari vari kubhadhara zvikwereti zvavo kumagweta aya, uye kuti munguva imwe cheteyo, avo vanobhadhara mitero yavo nenguva vasina zvikwereti, vachabvisirwa zvikamu makumi matatu kubva muzana zvemari yavanobhadhara. VaCornelia Selipiwe ndivo sachigaro weGweru Residents and Ratepayers Association rinove sangano rine dzimwe nhengo dzakaratidzira nguva pfupi yapfuura. Va Selipiwe vanoti vanotambira nemufaro mukuru danho rekudzorera mitero payaive isati yakwidzwa pakupera kwaNdira. Vanoti tarisiro yavo ndeye kuti bazi rezvematunhu richapa pfungwa yekuti kanzuru yeGweru isakwidza mitero zvachose sezvo zvinhu zvisina kumira zvakanaka munyaya dzemari Asi dzimwe nyanzvi munyaya dzehupfumi dzinoti kanzura nevagari vanofanirwa kugara pasi votaurirana kuitira vagari vaziviwo kuti zvavanoda kuitirwa nekanzuru zvinoda mari inobva muvagari. Nyanzvi idzi dzinotiwo kanzuru inofanirwawo kuisa zvido zvevagari pamberi, uye kutambirisa vashandi vayo mari dzinoenderana nemari inowanwa nekanzuru kubva kumitero. 	https://www.voashona.com/a/zimbabwe-shava-gweru-shona-chombo/2662116.html
business	Chikwereti cheRBZ Chotemesa Hurumende Musoro	Komiti yeparamende inoona nezvemari yagara neMuvhuro ichikurukura bhiri remutemo rinopa masimba ekuti hurumende itore chikwereti chebhanga guru renyika, kana kuti Reserve Bank of Zimbabwe Debt Assumption Bill. Izvi zvaitwa panguva iyo makomiti akasiyana siyana atanga kusangana kekutanga gore rino. Gurukota rezvemari, VaPatrick Chinamasa, uye gavhuna vebhanga guru renyika, VaJohn Mangudya, ndivo vange vari mudare vachibvunzwa nenhengo dzeparamende. RBZ ine chikwereti chinopfuura bhiriyoni rimwe chete remadhora icho yakaita pasi pevaive gavhuna vebhanga iri, VaGideon Gono, avo vaonzi vaiita mamwe mabasa ainge asineyi nezvaifanira kuitwa nebhanga iri. Mabasa aya aisanganisira kutenga matirakita, fotereza nezvimwe zvaipihwa vanhu vari kunzi nehurumende havafanire kuburitswa mazita avo. Asi vachitaura kukomiti yezvemari, VaChinamasa naVaMagudya vati chikwereti ichi wave mutoro kuRBZ zvopa kuti bhanga iri ritadze kushanda zvakanaka. Gore rapera vanhu vazhinji munyika vakati havaida kuti hurumende itore chikwereti ichi uye vakati vanoda kuti vose vakapihwa mari vaburitswe mazita avo. Asi RBZ nehurumende zviri kutsika madziro kuburitsa mazita aya. Dzimwe nyanzvi munya dzezvehupfumi dzinoti hazvibatsire kuti hurumende, iyo iri kutatarika nechimwe chikwereti chinosvika mabhiriyoni masere emadhora, izviwedzere mumwe mutoro. Nhengo yekomiti yezvemari, uye vari nhengo yeMDC Renewal Team, VaWillas Madzimure, vanoti vakumbira VaChinamasa naVaMangudya kuti vanogadzirisa zvimwe zvavange vasingatenderane nazvo zvikuru pamitero iri kubhadhariswa nevamwe pazvikwereti. No media source currently available  	https://www.voashona.com/a/zimbabwe-politics/2624981.html
sports	Afcon: Ngatirongekei	  VARAIRIDZI nevatsigiri venhabvu votambira nemufaro mukuru draw rekurwira kuenda kumutambo weAfrica Cup of Nations (Afcon) 2023 iro rakaona Zimbabwe ichiiswa muboka Group K pamwe chete neMorocco, South Africa neLiberia.   Muboka iri muri kutarisirwa kubuda zvikwata zviviri zvichaenda kumutambo mukuru wenhabvu wemuAfrica uyo uchatambirwa kuIvory Coast gore rinotevera.   Murairidzi wenhabvu ane mukurumbira, Luke ‘Vahombe’ Masomere, anoti maWarriors anogona kukunda chero chikwata chipi chemuAfrica asi hunge kana akarongeka chete.   Anoti gadziriro dzekuenda kuIvory Coast dzinofanirwa kutanga izvezvi kwete kumirira mazuva ekupedzisira.   “Draw takariona rakanaka chose, Zimbabwe tinotokunda zvikwata zvose zviri muboka redu, topedzerana nazvo zvose uye tiri kutoenda kuIvory Coast.   “Chinhu chikuru chatinofanirwa kuita kurongeka chete, totanga kuita gadziriro dzedu pachiri nenguva chete.   Kazhinji tinozvikanyira zvinhu zvedu toga nekusarongeka, saka ngatirongeke tigoenda kuIvory Coast,” anodaro Vahombe. Kuchiti murairidzi weCranborne Bullets, Nesbert ‘Yabo’ Saruchera, anoti mazuva ano hakuchina chikwata chinonzi chiri muAfrica sezvo zvose zvichitamba nhabvu yepamusoro.   “Tichitarisa muboka redu, zvikwata zvese zvatichasangana nazvo tinozvikunda, hapana chatinofanirwa kutya. Patichasangana nazvo tinofanirwa kuhwina mitambo yedu yose yemuno tozoenda kwavo kunorwa kuti tibve tiine chibodzwa chete, tikadaro ndinoona tichibuda muboka iri tichienda mberi,” anodaro Yabo.   Mutsigiri mukuru wenhabvu, Adomsi Mukwasi, anoti Zimbabwe yatove netikiti rekuenda kuIvory Coast gore rinotevera.   “Tichitarisa zvikwata zvese zvatichasangana nazvo, hapana chingativhundutse kubva pane South Africa, Liberia kana iyo Morocco. Tiri kufanirwa kungorongeka chete,” anodaro Mukwasi.   Aimbove sachigaro weBlue Swallows, Public Mpofu, anotiwo draw rakanaka uye chiri kungodiwa kuti gadziriro dzechikwata chenyika dzitange paine nguva kuitira kuti pasawane chinokanganisa mafambiro achaita mitambo yemaWarriors.   “Draw rakanakisa chaizvo asi chinhu chinongodiwa chete kurongeka, toita gadziriro nguva ichiripo. Pasina izvozvo hapana kwatinoenda, ngatigadzirire pachiri nenguva,” anodaro Mpofu.   Zvakadaro, sangano reConfederation of African Football (CAF) rakazivisa kuti riri kupa Zimbabwe masvondo maviri ekuti idzorere vatungamiriri veZifa pabasa zvichitevera kudzingwa kwavakaitwa vachipomerwa kusaita basa ravo zvakanaka uye kana izvi zvikasaitwa maWarriors anobva aburitswa mumutambo weAfcon.   Nekune rimwe divi, gurukota rezvemitambo nevechidiki, Dr Kirsty Coventry, vanoti mamiriro ezvinhu zvichitevera zvirango zvakatemerwa Zimbabwe nesangano rinoona nezvenhabvu pasi rose reFifa achazivikanwa munguva pfupi iri kutevera.	https://www.kwayedza.co.zw/afcon-ngatirongekei/
sports	Chivandire ahwina bhandi reWBC kuZambia	  SHASHA yetsiva yechidzimai, Kudakwashe ‘Take Money’ Chivandire anyoora nhoroondo manheru adarika apo akunda Cathrine Phiri wekuZambia ndokumutorera bhande reWorld Boxing Council Super-bantam weight.   Mukudaro, Chivandire abva aita mutambi wetsiva wekutanga kubva muZimbabwe kuhwina bhandi guru reWBC.   Achitaura ari kuZambia, maneja waTake Money arizve murairidzi wake, Clyde Musonda ati chikwata chavo chizere nemufaro zvichitevera kuhwina kwaita Take Money.   “Handisisina izwi kutaura kwatiri kuita kuno nekuti izvozvi tiri pakupembera. Kuda adadisa zvikuru, asimudza mureza wenyika yedu.   “Tinotenda ruzhinji rweZimbabwe nerutsigiro rwavo neminamato yavo yose,” adaro Musonda.   Vasati vaenda kumutambo uyu, Take Money ange akatsidza kuti ari kunounza bhandi iri ndokuudza Phiri vasati vasangana kuti haasi shasha asi iye ndiye nyanzvi itsva ine bhandi iri izvo zvaazozadzikisa apo azomukundira pazvibodzwa.	https://www.kwayedza.co.zw/chivandire-ahwina-bhandi-rewbc-kuzambia/
politics	Chirongwa cheBVR Chinotanga muBulawayo Vanhu Vashoma Vachipinda Machiri	Kunyoreswa kwevanhu kuti vagokwanisa kuvhota kwatanga muguta reBulawayo kuine vanhu vashoma vange vachinyoresa kuvhota, michina yeBiometric Voter Registration, BVR, ichitadza kunyatsoshanda pane zvimwe zvainotarisirwa kuita, ukuwo vamwe vanhu vachiti chirongwa ichi chinofanirwa kushambadzwa zvakasimba sezvo veruzhinji vasina ruzivo rwakakwana pamusoro pacho. Vanhu vange vachiuya vari vashoma, asi kunyoreswa kwavo kuti vagokwanisa kuvhota kwazotanga nguva dzekuma 9 mangwanani pamahofisi eZimbabwe Electoral Commission, ZEC, muBulawayo, sezvo vashandi veZEC vambotanga nekuwona kuti muchina wavo unoshanda zvakanaka here. Kunyange hazvo muchina uyu wange uchishanda zvakanaka, wange uchimbotadza kuita zvimwe zvaunotarisirwa kuita zvakadai sekukwanisa kuburitsa mazita enzvimbo dzekuti vanhu vanyoresa vanokwanisa kuzonotarisa kuti mazita avo akanyorwa zvechokwadi here kuti vagokwanisa kuvhota kana kuti polling center. Munhu atanga kunyoreswa pahofisi yeBulawayo District, VaAbel Ncube, vati vafara kuti vakwanisa kunyoresa, asi vange vachinyunyuta kuti izvi kwavatorera nguva, izvo zvatsigirwawo naVaWeston Dumba avo vaita munhu wechipiri kunyoresa. VaDumba vati kunyange hazvo zvingave zvinotora nguva, zvakakosha kuti vanhu vose vanokodzera munyika vave vanonyoresa kuti vagokwanisa kuvhota. VaDumba vatiwo maonero avo ndeekuti veruzhinji havasati vave neruzivo rwakakwana pamusoro pechirongwa chekunyoresa kuti vagokwanisa kuvhota. Mumwezve mugari wemuBulawayo VaAustin Moyo, avo vanogara mumusha weveruzhinji weCowdray Park, vaudza Studio7 kuti vange vachitevera nyaya yekunyoreswa kwevanhu kuti vagokwanisa kuvhota saka vaona zvakakosha kuti vauyewo vanyorese. Chirongwa chekunyoresa vanhu kuti vagokwanisa kuvhota chakaparurwa zviri pamutemo nemutungamiri wenyika, VaRobert Mugabe, svondo rapera muHarare asi nekuda kwekuti pari zvino michina yekunyoresa ichiri mishoma, kunyoreswa uku kuri kungoitwa panzvimbo shoma kunyanya pane mahofisi eZEC mumatunhu akasiyana-siyana munyika. Pari zvino pamahofisi eZEC ari kumahombekombe kweguta kwakadziva kumadokero ndipo pari kunyoreswa vanhu vari pasi peBulawayo District pamwe neveUmguza District. Mukuru anoona nezvesarudzo muBulawayo, Amai Sithembiso Khupe, vabvuma kuti muchina wavo wambovanetsa asi vati vari kufara nemafambiro aita chirongwa pakutanga kunyoreswa kwevanhu. Amai Khupe vati hofisi yavo yeBulawayo yakanzi ichapiwa michina zana negumi rimwe chete uye vachave nenzvimbo dzinopfuura mazana mana dzavachange vachinyoresa vanhu. VeZEC vanoti chirongwa chekunyoresa vanhu chichasimudzirwa zvakasimba kana vawana mimwe michina iyo vakati vanotarisira kuwana pakati pemwedzi unouya. Kuti munhu ukwanise kunyoresa kuvhota unofanirwa kuve uri chizvarwa chemuZimbabwe chine makore gumi nemasere, kana kupfuura, uye unofanirwa kuve nechitupa, cherata kana cheplastic, chine mufananidzo wechiso chako kanawo gwaro rekufambisa richiri kushanda. Rezinesi yemotokari haikwanise kushandiswa pakunyoresa kuvhota. Munhu unozodawo gwaro rinoratidza paunogara ingave tsamba yemvura iri muzita rako kana gwaro raunonyora rosainwa naCommissioner of Oaths, sabhuku kana mumwe munhu akadaro. No media source currently available 	https://www.voashona.com/a/zimbabwe-embarks-on-bvr/4033835.html
health	Vanhu Gumi neVashanu (15) Vofa neCovid-19 neMugovera	Vanhu gumi nevashanu kana kuti 15 vakafa nechirwere cheCovid-19 munyika neMugovera vamwe mazana masere nenakumi matatu nevapfumbamwe kana kuti 839 vakabatwa nechirwere ichi. Vanhu vafa nechirwere ichi kubva zvachatanga kupararira vave mazana mana nemakumu masere nevatatu kana kuti 483. Vanhu vakabatwa nechirwere ichi kubva zvachatanga kuparira gore rapera vave zvuru makumi maviri nemazana mana ane makumi mapfumbamwe nemapfumbamwe kana kuti 20, 499. Vanhu vapora kubva kuchirwere ichi vave zviuru gumi bezviviri zvine mazana mana nemakumi matatu nevapfumbamwe kana kuti 12, 439 zvichitevera kupora kwevanhu mazana maviri nemamakumi mashanu nevashanu nezuro. Vanhu vachiri kurwara vanosvika zvuru zvinomwe nemazana mashanu ane makumi manomwe nevanomwe kana kuti 7, 577. Kunyangwe muHarare nemuBulawayo muri imo mune vanhu vakawandisa vari kurwara, huwandu hwevanhu vabatwa nechirwere ichi mumatunhu ose hwawedzera zvave kutyisa kana nyanzvi munyaya dzezvehutano. Mukuru mubazi rezvirwere zvekutapuriranwa Dr Portia Manangazira vanoti svondo rino hurumende iri kutarisira ongororo inobuditsa pachena kuti kufa nekubatwa kwevanhu nechirwere ichi kuri kukonzerwa nekamwe kamhando katsva kechirwere ichi kakabatwa kuSouth Africa neBritain uye kanzoni kanopararira zvakanyanya kana muvana. Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika mamiriyoni matatu kana kuti 3 million vabatwa nechirwere cheCovid-19 muAfrica. Vanhu vafa vasvika zviuru makumi manomwe nemaviri zvine zana nemakumi maviri nerimwe kana kuti 72,121. Vapora vadarika mamiriyoni maviri nezvuru mazana mana kana kuti 2,4 million. South Africa ndiyo ine vanhu vakawandisa vabatwa nekufa nechirwere ichi muAfrica. Dunhu reSADC ndirozve rine vanhu vakawandisa vabatwa nechirwere ichi vadarika miriyoni imwe chete nezviuru mazana matatu kana kuti 1,3 million. Huwandu hwevanhu vabatwa nechirwere checoronavirus pasi rose hwadarika mamiriyoni makumi masere nemapfumbamwe ane zviuru mazana manomwe kana kuti 89, 7 million. Johns Hopkins University yemuAmerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nekufa nechirwere ichi. Vafa muAmerica vanodarika zvuru mazana matatu nemakumi manomwe nemaviri kana kuti 372, 000, vabatwa nechirwere ichi vachidarika mamiriyoni makumi maviri nemaviri kana kuti 22 miillion. Pasi rose, vanhu vafa nechirwere ichi vanodarika miriyoni imwe chete nezviuru mazana mapfumbamwe kana kuti 1, 9 million. Asi vapora pasi rose vapora vachidarika mamiriyoni makumi mana nemapfumbamwe ane zviuru zvisere kana kuti 49, 8 million.	https://www.voashona.com/a/vanhu-gumi-nevashanu-(15)-vofa-necovid-19-nemugovera/5731675.html
health	Vanhu Gumi Vofa neCovid-19 neMugovera	Bazi rezvehutano rinoti nemusi weMugovera vanhu gumi vakafa nechirwere cheCovid-19 zvasiya vafa nechirwere ichi vave chiuru chimwe chete nemazana matanhatu nematanhatu kana kuti 1, 666. Vanhu mazana maviri nemakumi mapfumbamwe nevatatu kana kti 293 vakabatwa nechirwere ichi zvasiya vabatatwa nacho vave zviuru makumi mana nechimwe zvine mazana matanhatu nemakumi maviri nevasere kana kuti 41, 628. Vanhu makumi maviri nevana vakapora kubva kuchirwere ichi zvasiya vapora vave zviuru makumi matatu nemanomwe zvine zana nemakumi matanhatu nemanomwe kana kuti 37, 167. Vanhu vachiri kurwara nechirwere ichi vave zviuru zviviri zvine mazana manomwe nemakumi mapfumbamwe nevashanu kana kuti 2, 795. Hurumende inoti nzvimbo dzave kunyanya kupararira chirwere ichi zvekuti dzinogona kuiswa mitemo yakati omei kuti vanhu vasafambe fambe dzinoti Karoi, Chirundu, Magunje, Mhangura, Chinhoyi, Chidamoyo kuMashonaland West, uyeChiredzi mudunhu reMasvingo. Dzimwe nzvimbo dzinoti Nkulumane, Emakhandeni nekunzvimbo dziri kumaodzanyemba kana kuti Northern Surbubs muguta reBulawayo, uye kuMt Darwin kuMashonaland West. Nzvimbo dzakaiswa mitemo yakaomarara kare kuyedza kumisa kupararira kwechirwere ichi dzinoti Kariba, Karoi, Makonde neKwekwe. Bazi rezvehutano rinotiwo vanhu zviuru mazana manomwe nechimwe zvine mazana matatu nemakumi mana nevasere kana kuti 701 348 vabayiwa nhomba yekudzvirira kupararira kwechirwere cheCovid-19. Vanhu zviuru mazana mana nemakumi matatu nevaviri zvine mazana mashanu nemakumi manomwe nevaviri kana kuti 432, 572 ndivo vabayiwa nhomba kechipiri sezviri kukurudzirwa nenyanzvi munyaya dzezvehutano. Hurumende inoti ine hurongwa hwekubaya vanhu mamiriyoni gumi kana kuti zvikamu makumi matanhatu kubva muzana nhomba senzira yekudzivirira kupararira kwechirwere cheCovid-19. Nyanzvi munyaya dzezvehutano Dr Enoch Mayida avo vaimbotungamira chipatara cheChitungwiza vanoti vanhu vanofanira kungwaria kubatwa nechirwere ichi vachikurudzira vanhu kuti vabayiwe nhomba. No media source currently available 	https://www.voashona.com/a/vanhu-gumi-vofa-necovid-19-nemugovera/5935737.html
politics	Dare Rinopa Mutongo Unoti Vechidiki Vakatora Muzinda weMorgan Tsvangirai House neSvondo Vabviswe	Dare ramejasitiriti muHarare rakatura neChipiri mutongo wekuti bato reMDC-T iri kufanotungamirwa naMuzvare Thokozani Khupe ribvise vechidiki vanonzi ndivo vakabvuta muzinda weMorgan Richard Tsvangirai House uri muHarare neSvondo vachiti vanobuda chete mumuzinda uyu kana vakuru vemapato eMDC-T neMDC Alliance iri kutungamirwa naVaNelson Chamisa vatauarirana kuti vashande pamwechete zvakare. Vechidiki ava vanoti vari kutevera mutongo wedare reSupreme Court wekuti vaive nezvigaro muna 2014 vafambise mabasa muMDC-T, vachiti ndivo vaive pazvigaro gore iri. Bato reMDC-T pamwe nemunyori mukuru waro, VaDouglas Mwonzora, vakakwira dare neMuvhuro vachikwirira bato reMDC Alliance, VaChamisa, VaPaul Gorekore, VaHappymore Chidziva, VaDenford Ngadziore pamwe nemukuru wemapurisa mudunhu reHarare. MDC-T yakatora muzinda uyu kubva kuMDC Alliance muna Chikunguru ichibatsirwa nemapurisa. Mutongi wedare akati vashanu vekutanga vakakwirirwa dare vanofanirwa kudzosera muzinda uyu kuMDC-T, uye vaburitse muhutapwa vanhu vanonzi vakavharirwa mumuzinda uyu. Tabata VaMwonzora kuti tinzwe divi rebato ravo panyaya iyi. No media source currently available Asi mutevedzeri wemutauriri weMDC Alliance, VaClifford Hlatywayo, vanoti vakatoshamiswa nekuona mutongo uyu uchiisawo bato ravo pamwe nemutungamiri wavo VaChamisa mukati sezvo vasineyi nechekuita nezviri kuita pamuzinda weMorgan Richard Tsvangirai House. VaHlatywayo vanoti vakangonzwawo kuti muzinda uyu wakatorwa nevechidi vaiti ndivo vaive pazvigaro muna 2014 pakaitwa kongiresi yebato iri. No media source currently available   	https://www.voashona.com/a/zimbabwe-magistrate-rules-removal-of-mdc-t-youths-occupying-harvest-house/5603608.html
business	Chibage Chodhura Kupinda Kutenga Kunze	Dzimwe nyanzvi mune zveupfumi dzinoti danho rehurumende rekurambidza kupinzwa kwechibage munyika uye kumanikidza varimi kutenga chibage muGrain Marketing Board, GMB, chete harina kunyatsofungisiswa nezvaro, sezvo chibage chemunyika chichidhura kudarika changa chichitengwa kunze. Nyanzvi idzi dzinoti chibage chemunyika chiri kuita madhora mazana matatu nemakumi mapfumbamwe patani, zvichienzaniswa nemadhora zana nemakumi mana ari kutengwa nawo tani rechibage kuSouth Africa nedzimwe nyika dzakapoteredza Zimbabwe. Mukuru wesangano reLabour and Economic Development Research Institute of Zimbabwe, Doctor Godfrey Kanyenze, vanoti rimwe dambudziko nderekuti havaoni chibage chiri kunzi maguta ichi chichisvika mwaka unouya, sezvo nyika yakanga isina goho rakanaka kwemakore maviri adarika. Imwe nyanzvi yezveupfumi vachitungamira Employers Confederation of Zimbabwe, EMCOZ, VaJohn Mufukare, vatsinhirawo maonero aDoctor Kanyenze aya vachitiwo mutengo wekurima chibage munyika uri pamusoro kwazvo, izvo zvinozoitawo kuti mutengo wechibage ukwire. Asi mukuru weimwe kambani inogaya upfu, yeBlue Ribbon Foods, VaYusuf Kamau, vaudza Studio 7 kuti vanotambira danho rehurumende iri sezvo nyika iine chibage chakakwana, uye rinowanisawo vanhu mabasa munyika. Gurukota rezvekurima, VaJoseph Made, neChitatu vakazivisa kuti hurumende haichabvumidzi kutengwa kwechibage kunze. VaMade vakazivisawo kuti vanogaya upfu vave kusungirwa kutenga chibage kuGMB, asi vachifanirwa kutanga vabhadhara mari kuhurumende vozopiwa matsamba ekuenda nawo kunotora chibage chacho kuGMB. Hurumende inoti iri kutarisira maguta gore rino kuburikidza nechirongwa chekurima chinotsigirwa nehurumende cheCommand Agriculture. No media source currently available 	https://www.voashona.com/a/zimbabwe-politics-maize-import-ban-gmb-kanyenze/3952063.html
business	European Union Inopa Zimbabwe Rubatsiro rweMari yeKutenga Chikafu	Sangano reEuropean Union nhasi razivisa kuti rapa Zimbabwe rubatsiro rwemari inosvika mamiriyoni gumi nemasere emadhora ekuAmerica, senzira yekubatsira nayo kurwisana nenzara yakatarisana nenyika. Sangano iri rinoti mari iyi ichabatsira mukuwanira vanhu chikafu, kuwanikwa kwehutano, mvura yakachena, uyewo kubatsira mukudzivirira mamwe matambudziko anokonzerwa nekusawanikwa kwechikafu. Mari iyi inonzi ndeimwe yemari inosvika mamiriyoni makumi maviri nemana emadhora ekuAmerica iri kubatsirwa nayo nyika dzekuchamhembe kweAfrica nesangano iri mukuwaniswa kwechikafu nemvura yakachena. Dzimwe nyika dziri kuwanawo rubatsiro dzinoti Zambia, Lesotho, Eswatini pamwe neMadagascar. Nyika dzakawanda dzekumawirira dziri kubatsira Zimbabwe nechikafu, mushure mekunge yazivisa kuti vanhu vanodarika mamiriyoni manomwe vakatarisana nenzara inotyisa gore rino nekuda kwekusanaya zvakanaka kuri kuita mvura mumakore adarika. Nyanzvi munyaya dzechikafu uye vakambotungamira sangano reChristian Care, Reverend Forbes Matonga, vanoti idanho rinotendwa zvikuru ratorwa neEuropean Union rekubatsira nyika nechikafu sezvo huwandu hwevanhu vari kuda chikafu hwanyanya kukwira zvichienzaniswa nenzara ya2008. Reverend Matonga vanoti kusanaya zvakanaka kwemvura nderimwe rematambudziko ari kuwedzera huwandu hwevanhu vari kuda chikafu. Vanoti mumwaka inenge yakanaka, vanhu vanotanga kudya zvirimwa zvemuminda mumwedzi waKukadzi, asi iye zvino hazvichakwanisiki. No media source currently available 	https://www.voashona.com/a/zimbabwe-european-union-food-aid-forbes-matonga/5248160.html
politics	America Inobudisa Gwaro Rinoshora Kutyorwa kweKodzero dzeVanhu muZimbabwe	Bazi re America rionoona nezvekudyidzana nedzimwe nyika, re State Department, rabudisa gwaro pamusoro pekutyorwa kwekodzero dzevanhu kwarinoti kuri kuitwa nehurumende yeZimbabwe. Gwaro iri, kana kuti Zimbabwe 2020 Human Rights Report, rine mapeji makumi mana nemapfumbamwe (49), uye rinobva muongororo yakaitwa muna 2020. Bazi re State Department rinoti hurumende mu Zimbabwe inouraya vanhu pamusoro pezvamatongerwo enyika, inotsakatikisa vanhu, kutocha vanhu nekusabata vasungwa zvakanaka. Gwaro iri rinoshoravo majeri emunyika, pamwe chete nekushora mabatirwo anoitwa ngochani mu Zimbabwe. Tatadza kubata vanoona nezvekubudiswa kwemashoko, VaNick Mangwana, uye vange vasati vapindura mibvunzo yatavatumira. Asi gweta rinorwira kodzero dzevanhu, uye vari mukuru weHuman Rights Watch kuchamhembe kwe Africa, VaDewa Mavhinga, vati hurumende ye Zimbabwe haifanirwi kumirira kunzwa zvinobva kunze kwenyika, vachiti kana hurumende ikaterera pose panochema vana ve Zimbabwe, haizotyori kodzero dzavo nekuti inenge yave kuziva zvisingadiwi nevanhu. No media source currently available	https://www.voashona.com/a/zimbabwe-state-department-publishes-zimbabwe-2020-human-rights-report/5834884.html
business	VaChinamasa Vanotura Bhajeti re$4,1 Billion Kuti Ritambirwe neParamende	Gurukota rezvemari, VaPatrick Chinamasa, vaparura neChina bhajeti regore rinouya remabhiriyoni mazana mashanu ezviuru zvemadhora. VaChinamasa vanoti zvikamu makumi masere nezviviri kubva muzana zvemari iyi zvichashandiswa pamihoro yevashandi vehurumende. Vati izvi zvinoreva kuti hurumende inosara isina mari yekawanda yekushandisa kuita mamwe mabasa ayo akakosha. Vachitura muparamende hurongwa hwavari kuda kuti hushandiswe pamari yehurumende gore rinouya, Chinamasa vati hupfumi hwenyika hauna kumira zvakanaka uye bhajeti iri harina kunyanyosiyana nere gore rino. Semaonero avo, VaChinamasa vati izvi zvinoreva kuti hupfumi hwenyika hausi kufamba zvakanaka. Vati mari zhinji ichaunganidzwa nehurumende ichaenda kumihoro yevashandi vayo uye izvi zvinoreva kuti hurumende ichange ichibhadhara vashandi vanenge vasingaite basa sezvo pasina mari yekuitisa mabasa anodiwa nehurumende. VaChinamasa vati kunze kwemari yavari kutarisira kuwana kubva kumitero, vanotarisira kuwana mari ingangosvika bhiriyoni remadhora sezvikwereti pamwe nerubatsiro runobva kune dzimwe nyika. Vati sezvo hupfumi hwenyika husiri kufamba zvakanaka, zvakakosha kuti bhajeti ravo rironge hwaro hwekuti makambani avhure uye kuti nyika ikwanise kukwezva makambani ekunze. Vanoti pari zvino nyika iri kutenga zvinhu zvakawanda kubva kunze kudarika zvairi kutengesa. Vatiwo zvizhinji zviri kutengwa kunze zvinogona kugadzirwa munyika. Nekuda kwaizvovo, VaChinamasa vati makambani achange achitengesa zvinhu kunze zvakanyanya achabvisa mitero inenge iri pasi pasi. Vatiwo kunyange hazvo vari kushanda nemabhanga ekunze akaita seInternational Monetary Fund mukugadzirisa nyaya yezvikwereti, hurumende yavewo nehwaro hwekugadzirisa nyaya iyi. Zimbabwe ine zvikwereti zvekunze zvinosvika mabhiriyoni masere emadhora ekunze. Vatiwo mutemo wekupa masimba ehupfumi kuvatema vemuno unofanira kujekeswa kuitira kuti vekunze vakwanise kuzotanga mabhizimisi muZimbabwe. VaChinamasa vanoti vanoda kutanga mabhizimisi munyika vanofanira kutaurirana nebazi rinoona nezvevechidiki nezvekupa masimba ehupfumi kuvatema kuti vajekeserwe kuti mutemo uyu unofamba sei. Vati izvi zvakakosha sezvo makambani emunyika ari kuvhara. Vatiwo kubva muna 2011 kusvika gore rino, makambani anodarika zviuru zvina nemazana matanhatu akavhara, ukuwo vashandi vanodarika zviuru makumi mashanu nezvishanu, vakarasikirwa nemabasa. VaChinamasa vatiwo vashandi vanotambira mari isingadariki mazana matanhatu emadhora pamwedzi havafanirwe kubatirwa mutero kutanga gore rinouya. VaChinamasa vatiwo hurumende iri kuda kukwidza mitero wefodya yemudzanga senzira yekuunganidza mari. Vatiwo vari kukumbira paramende kuti idzikewo mutero kuvarimi vefodya vachiti mari ichaunganidzwa kubva pamutero uyu ichashandiswa pamabasa ekudyara miti sezvo varimi vefodya vari kutema miti apo vanenge vave kupisa fodya yavo. VaChinamasa vati vari kudawo kuderedza mitero yehwahwa hwemumabhodhoro kana izvi zvikatambirwa neparamende. VaChinamasa vatiwo hurumende ine hurongwa hwekupa hurumende dzematunhu mari asi yakamirira kuti patange pave nemitemo yekushanda kwehurumende dzematunhu idzi. Vatiwo vari kuda kuisawo parutivi mamiriyoni gumi emadhora semari yekusimudzira matunhu kana kuti Constituency Development Fund. Asi vati mari iyi ichapihwa nhengo dzeparamende kana pachinge pave nemutemo wekushandiswa kwemari iyi. VaChinamasa vatiwo hurumende ine hurongwa hwekubatsira varimi nembeu nefotireza nezvimwe senzira yekuti nyika iwane goho rakanaka. Vatiwo hupfumi hwenyika hunotarisirwa kukura nezvikamu zvitatu nechidimbu kubva muzana gore rinouya. Matare eHouse of Assembly ne Senate ari kutarisirwa kuzeya bhajeti raturwa naVaChinamasa oona kuti oritambira here kana kuti kwete sezvinodiwa nemitemo. No media source currently available 	https://www.voashona.com/a/zimbabwe-chinamasa-budget/2537375.html
health	Varwere Vodzoserwa Kudzimba Apo Kuramwa Mabasa kweMadhokotera, Vakoti neVamwe Kwoenderera Mberi	Varwere vakawanda vanonzi vari kudzoserwa kudzimba apo kuramwa mabasa kwevakoti, vanachiremba nevamwe vashandi vemuzvipatara kuri kuenderera mberi. Kunyange hazvo mutungamiri wenyika, VaEmmerson Mnangagwa, vari kuti hurumende yavo vakazvipira kugadzirisa zvichemo zvevashandi vayo, hapana hurukuro dzati dzaitwa kubva zvakatanga kuramwa mabasa vashandi vemuzvipatara ava svondo rapera. Nyaya yekukwira zvakanyanya kwemitengo yezvinhu muzvitoro uye zvave kuitwa nevemichovha nevaridzi vedzimba zvekubhadharisa vanhu nemari yekuAmerica, zvave kupa kuti zvinhu zviomere vashandi avo vari kubhadharwa nedhora remunyika iro riri kushaya simba zuva nezuva. Kuramwa mabasa uku kuri kuuya panguva yakaoma sezvo Zimbabwe, sedzimwe nyika pasi rose, iri kurwisa chirwere cheCovid19. Hatina kukwanisa kunzwa kubva kubazi rezvehutano pamwe nesangano reHealth Service Board kunyangwe hazvo takavatumira mibvunzo paWhatsApp. Asi mutungamiri musangano reZimbabwe Nurses Association, VaEnoch Dongo, vanoti hurumende haisi kuratidza kuzvipira kugadzirisa zvichemo zvavo zvavakaipa neChina svondo rapera. No media source currently available 	https://www.voashona.com/a/varwere-vodzoserwa-kudzimba-apo-kuramwa-mabasa-kwevanachiremba-vakoti-nevamwe-kwoenderera-mberi/5477209.html
sports	Vakawanda Votarisira maWarriors Kushura Mare kuAFCON kuGabon	Mitambo yeAfrica Cup of Nations iri kutanga musi wa 14 Ndira kusvika musi wa 5 Kukadzi kuGabon. Zimbabwe iri muGroup B neTunisia, Algeria uye Senegal. Aka ndekechitatu Zimbabwe ichienda kumakwikwi aya mushure nekuenda kuTunisia muna 2004 uye kuEgypt muna 2006. Mutambo wekutanga weZimbabwe uri kutambwa musi wa 15 Ndira neAlgeria kuStade deFanceville. Ichazotambazve musi wa 19 Senegal uye neTunisia musi wa 23. Mitambo yeAfrica Cup of Nations iri kutanga musi wa 14 Ndira kusvika musi wa 5 Kukadzi kuGabon. Zimbabwe iri muGroup B neTunisia, Algeria uye Senegal. Zvichakadaro, vatsigiri vemitambo vanotiwo vari kutarisira shanduko mugore ra 2017. Nhengo yeZimbabwe National Soccer Supporters Association VaJaphet Mhombera vanoti vari kutarisra shanduko mumaitiro ehurumende kuti ipewo mari kumitambo. Hurumende yeZimbabwe haina nhoroondo yekupa vatambi mari asi VaMombera vanoti mari yakakosha pakuti inowedzera mwando muvatambi uyezve inokurudzira budiriro mune vechidiki. VaTakawira Mthombeni avo vanove nhengo yevatsigiri venhabvu yeWarriors Fan Club vanoti varikutarisira kuti maWarriors achapa Zimbabwe matangiro egore akanaka nekutamba zvinofadza muma Africa Cup of Nations finals. VaMthombeni vanoti vari kuona maWarriors achitora mukombe uyu nemhaka yagadziriro yanga ichiitwa. MaWarriors arikutarisirwa kusimuka musi weChishanu vakananga kuCameroon munzira yavo yekuenda kuGabon. Vaimbove mutungamiri weTennis Zimbabwe VaPaul Chingoka vanoti gore rino chikwata chenyika cheDavis Cup chinofanira kuratidza kuti mutambo uyu uchirimo munyika nekukunda muEuro-Africa Zone Group Three. VaChingoka vanoti gadziriro yemakundano ayo arikutanga muna Kurume inofanira kutanga ikozvino. Mukuru weOriental Boxing Promotions VaChris Malunga vanoti varikutarisira mutambo mukuru pakati paCharles Manyuchi naDanny Garcia wekuAmerica vachirwira bhande regoridhe reWorld Boxing Council. Manyuchi anoti akatotanga kare gadziriro yemutambo mukuru uyu. VaMalunga vanoti varikutaurirana nevanotungamira Garcia kuti vaone kuti mutambo uyu ungaitwe rinhi. No media source currently available  	https://www.voashona.com/a/zimbabwe-matongerwo-enyika/3660072.html
health	Vanhu Vana Vanobata Chirwere cheTyphoid muHarare	Mukuru webazi rezve hutano mukanzuru yeHarare, Dr Prosper Chonzi, vanoti chirwere chetyphoid chadzoka muHarare zvikuru mumisha yevazhinji yeBudiriro neGlenview. Pari zvino pane vanhu vana vari kunzi vakabatwa nechirwere ichi vamwewo vachinzi vachiri kuongororwa. VaChonzi vari kukurudzira veruzhinji kuti vafashaidze mvura yekumwa uye kudziyisa chikafu nekuteedzera kurudziro dzose munyaya dzezvehutano kuti vadzivirire kutapuriranwa kwechirwere ichi. Dr Chonzi vanoti vanenge vachifungidzira kuti vabatwa nechirwere ichi vanofanirwa kuenda kukiriniki iri pedyo navo kuitira kuti vawane rubatsiro nguva ichiripo. Vanoti kanzuru iri kuyedza kudzidzisa veruzhinji nezvenzira dzekuzvidzivirira kuti vasatapurirwe kana kutapuririrana chirwere ichi. No media source currently available Vamwe vanhu vakawanda muguta reHarare vari kubatwawo nemanyoka nekuda kwekushaikwa kwemvura yakachena, kana kuti kushaikwa kwayo zvachose. Meya weguta reHarare, VaBernard Manyenyeni, vanoti vari kuyedza nepavanogona napo pose kugadzirisa dambudziko remvura muguta.    	https://www.voashona.com/a/zimbabwe-typhoid-africa/2580833.html
business	Kukwidzwa kweMafuta eKufambisa Kworwadza Vagari muChinhoyi	Vagari vemuChinhoyi vanoti havasi kufara nemakwidzirwo ari kuita mari dzekufambisa kuenda kunzvimbo dzakasiyana apo zvitoro zvakawanda zvainge zvakavharwa neSvondo. Mari dzekufambisa dzakamuka dzakakwidzwa nezuro mangawanani zvichitevera kukwidzwa kwakaitwa mari yemafuta edzimotokari nemutungamiri wenyika VaEmmerson Mnangagwa neMugovera. Dzendo dzose dzemuChinhoyi dzaisiita dhora rimwechete dzave kuita madhora matatu, mari inonzi nevakawanda yakawandisa. Kubva muChinhoyi kuenda kuHarare munhu aimbobhadhara madhora matanhatu, asi iye zvino kwave kubhadharwa madhora gumi nemashanu. Kubva muChinhoyi kuenda kuChegutu kana kuKaroi kwave kuita madhora gumi nemaviri kubva pamadhora matanhatu. Amai Sarudzai Patana vanoti madhora matanhatu pamunhu kuenda kubasa ivo nemurume wavo nemwana wavo anoenda kuchikoro nekombi yakawandisa. Mumwe mudzidzisi, VaItai Mutapa, avo vanoti vainge vave kuenda kubasa kaviri pasvondo, vanoti nhasi havaende kubasa sezvo vasina mari yekufambisa. VaMutapa vanoti pavaenda kunotenga zvekudya zvitoro zvanga zvakavhara zvavapa fungidziro yekuti vezvitoro vari kuda kukwidza mitengo yezvinhu kubva nhasi mangwanani. Asi VaClifford Matambo, avo vanotengesa zvekudya, vanoti mitengo inofanirwa kukwira sezvo mari yekuunza zvinhu zvavanotengesa zvave kuvadhurira nekuda kwemitengo yemafuta yakakwidzwa. Mumwewo mugari wemuChinhoyi anoda kudanwa nezita rekuti Nimrod anoti zvinonyadzisa kuti mutungamiri wenyika VaMnangagwa anozivisa kukwira kwemafuta gurukota rezvemhando dzemoto riripo. Mutungamiri wenyika VaMnangagwa vakazivisa kuti dhiziri rave kutengwa nemadhora matatu nemasendi gumi nerimwe ukuwo peturu yave kuita madhora matatu nemasenzi makumi matatu. Kunyange mafuta edzimotokari akakwidzwa achiri kushaikwa munyika.	https://www.voashona.com/a/zimbabwe-busfare-hike-chinhoyi/4741188.html
health	Hurumende Yotora Matanho Kudzivirira Kupinda kweCoronavirus Munyika	Hurumende inoti iri kutora matanho ese ainokwanisa kudzivirira kuti vanhu vasabatwe nehutachiwana hweCoronavirus uye vanhu vese vanobva kunyika dzine hutachiwana uhwu, vave kusungugirwa kuuya nemagwaro anoratidza kuti havana hutachiwana uhwu. Vachitaura mushure memusangano wedare remakurukota, gurukota rezvehutano, Dr Obadiah Moyo, vati vanouya vasina magwaro aya vacharambidzwa kupinda munyika. Kusvika musi wa1 Kurume, Zimbabwe yange yaongorora vanhu vanodarika zviuru zvitanhatu vakawonekwa vasina hutachiwana hweCoronavirus uye ongororo iyi iri kuramba ichitwa panhandare dzese dzendenge munyika pamwe nedzimwe nzvimbo dzekupinda nadzo munyika. VaMoyo vazivisawo kuti pane chizvarwa chekuZimbabwe chaibva kuBahrain nechimwe chekuChina vakaongororwa pachipatara cheWilkins vakawanikwa vasina hutachiwana uhwu. Mutevedzeri wemutauriri webato guru runopikisa munyika, VaLuke Tamborinyoka, vati kunyange hazvo zvakakosha kuti vanhu vane hutachiwana uhwu vasapinde munyika, hurumende inofanira kusimudzira mabasa ehutano munyika kuitira kuti ikwanise kuongorora zvirwere zvese. Mune imwe nyaya, gurukota rinoona nezvemutemo, VaZiyambi Ziyambi, vati majeri emunyika akazarisa uye hurumende iri kuronga kuburitsa vamwe vasungwa mumajeri. Vati pari zvino vave kurongwa kuti vasungwa voburitswa ndevapi. Majeri emuZimbabwe ane vasungwa zviuru makumu maviri nezviviri asi iwo akagadzirirwa kuchengeta vasungwa zviuru gumi nezvinomwe chete. VaZiyambi vati vanoda kuti majeri asare aine vasungwa zviuru gumi nezvitanhatu. Muneimwewo nyaya vakasanobatachinzvimbo chegurukota remutambo, VaKazembe Kazembe, vatiwo hurumende iri kuedza pese painogona napo kugadzirisa nhandare dzeNational Sports Stadium neBarbourfields kuitira kuti Zimbabwe ikwanise kutamba mutambo wayo CAF neAlgeria munyika. Nhandare idzi dzakanzi neCAF hadzikodzeri kutambira mitambo yeCAF sezvo dzisina zvimwe zvinhu zvinodiwa mazuvano. VaKazembe vati kana vakapedza kugadzirisa National Sports Stadium neBarbourfields, vachakumbira CAF kuti mutambo weZimbabwe neAlgeria musi wa29 Kurume utambirwe munyika. No media source currently available 	https://www.voashona.com/a/zimbabwe-government-to-demand-coronavirus-clearance-certificates-to-visitors/5313515.html
sports	Fury adzoka mudariro	ine bhande retsiva reheavyweight – Tyson Fury – akadzoka kuMarbella nemurairidzi wake Ben Davison apo vari kugadzirira mumwe mutambo wemaround 12 uyo uchareva zvakawanda kumutambi uyu anozivikanwa saGypsy King.   Fury ange achimbozorora hake ari pazororo reKirisimasi nemhuri yake zvichitevera mutambo wake naDeontay Wilder uyo wakaitwa musi wa1 Zvita gore radarika.   Muchinda uyu aimbove unified champion kare uye kaviri kese akazvamburwa akadonha pasi naWilder uyo anove shasha ine mabhande eWBC kuLos Angeles, mumutambo uyo wakazopera uri mangange.   Iye zvino Fury adzoka kuMarbella uye zvikwata zviviri izvi zviri kutarisirwa kutanga hurukuro dzemumwe mutambo une mari zhinji mwedzi uno.   Pamufananidzo uyo waakaisa paInstagram, Fury akange anaDavison mumwe mutambi wetsiva, Joe McCann naJono Carroll apo ari kuedza kusimudzira kubva paakasira mugore ra2018.   Mushure mekupedza makore maviri asiri kukwikwidza, Fury akadzoka mutsiva gore radarika munaChikunguru akasangana naSefer Seferi ndokuramba achikwikwidza izvo zvakamuona achirwa zvakare naFrancesco Pianeta.   Kunyangwe vamwe vatambi ava vaive vepasi, Fury akazokwidza makata ndokusangana naWilder ndokumisidzana nechizvarwa chekuAmerica ichi kwenguva refu mumutambo wavo muna Zvita. – SportsMail boxing	https://www.kwayedza.co.zw/fury-adzoka-mudariro/
politics	VaMnangagwa Vokurudzira Makurukota Avo Kusiyana neHuwori	Mutungamiri wenyika VaEmmerson Mnangagwa vakomekedza makurukota ehurumende yavo kuti asiyane nekuita zvehuwori, uye kuti vave vanhu vanokwanisa kumira pachokwadi. VaMnangangwa vataura izvi pamusangano wesvondo yeZAOGA waitirwa muHarare neSvondo. Vachitaura pamusangano wechimakumi mana nepfumbamwe wemafundisi epasi rose echechi yeZAOGA waitirwa muHarare, mutungamiri wesvondo iyi Archbishop Ezekiel Guti vakurudzira mafundisi esvondo yavo kuti vave vanhu vasina huwori uye vanokwanisa kumira muhutsvene kuitira kuti zvavanoparidza zvitambirike kune vavanoparidzira. Mashoko aVaGuti aya atsinhirwa nemutungamiri wenyika VaEmmerson Mnangagwa avo vati hurumende yavo yakazvipira kurwisana nehuwori, uhwo hunonzi hwatekeshera muhurumende. VaMnangagwa vati makurukota ehurumende yavo anofanirawo kusiyana nenyaya dzehuwori. Asi mutungamiri weMDC, VaNelson Chamisa vakaudza vatsigiri vavo muHarare svondo rapera kuti hurumende yaVaMnangagwa haina kumira pachokwadi panyaya yekurwisa huwori. VaMnangagwa vakurudzirawo vedzisvondo kuti vanamatire nyika igare iine runyarararo. Mumwe mufundisi wesvondo iyi, Amai Sibongile Mkhize, vati sevedzisvondo havasi kuzoneta kuona kuti nyaya dzekurwisana nehuwori pamwe nehutungamiri hwakanaka zvatevedzerwa nevanenge vari muhurumende. VaNesbert Mhuriyengwe, avo vanga vari mumwe wevafundisi vanga vachipinda musangano uyu, vati zvavadzidza pamusangano uyu zvinhu zvichabatsirawo nyika kubudikidza nekuparidza kwavachange vachiita. Zvichakadai, VaMnangagwa vatenda svondo yeZAOGA nekuvaka zvikoro pamwe nekubatsira kwakaitwa nesvondo iyi nezvekudya nezvekupfeka kune vakawirwa nedambudziko remafashamu emvura eCyclone Idai gore rapera. Musangano weZAOGA uyu, uyo wapindwa nemafundisi anodarika zviuru zvishanu kubva kunyika dzakasiyana-siyana pasi rose, unoitwa gore rega-rega uye musangano uyu wanga uri wechimakumi mana nepfumbamwe kubva pakavambwa chechi yeZaoga muna 1960. VaMnangagwa vatorawo mukana uyu kukorokotedza chechi iyi nekusvitsa kwayaita makore makumi matanhatu gore rino kubva zvayavambwa. No media source currently available  	https://www.voashona.com/a/zimbabwe-zaoga-church-emmerson-mnangagwa/5260849.html
politics	VaMawarire Vodaidzira Kumwe Kuratidzira Svondo Rinouya	Pastor Evan Mawarire avo vakatungamira kuramwa mabasa nemusi weChitatu vanoti hurumende ikasatambira zvavari kuda kuti zviitwe vacharonga kumwe kuratidzira svondo rinouya nemusi weChitatu neChina. VaMawarire vakati vari kuda kuti makurukota ehurumende ari kupomerwa mhosva dzehuori vamiswe pamberi pematare, vashandi vatambiriswe mari dzavo nengua, hurumende yobvisa mutemo wekurambidza vanhu kutenga zvekudya kunze kwenyika pamwe nekumira nyaya yekuparura mari dzemabond notes. Hurumende yakamboyedza kudzivisa vanhu kuti vasaratidzire kusanganisa kuvhara dandemutande reWhatsapp asi zvose zvakaramba n'anga murapwa achida. VaMawarire vanoti vanhu vanofanira kuratidzira murunyararo vasingapwanye zvinhu. No media source currently available   	https://www.voashona.com/a/3406815.html
health	Nyanzvi dzeHutano Dzotyira Kuti Hutachiwana Hwakatanga kuIndia Hungandai Hwave Munyika	Bazi rezvehutano rakazivisa nemusi weChina kuti vanhu vatatu vakafa neCovid-19, uye vamwe makumi maviri nevashanu, vaviri vavo vari vakabva kuIndia, vakawanikwa vaine denda iri. Vamwe vanomwe pavanhu ava vanhu vanonzi vakasangana nevakabva kuIndia ava. Izvi zvakasiya huwandu hwevanhu vabatwa nechirwere ichi munyika kubva zvachatanga hwasvika pazviuru makumi matatu nezvisere nemazana mana ane makumi mapfumbamwe nemumwe, kana kuti 38 491 uye vanhu vafa vasvikawo pachiuru chimwe chete nemazana mashanu ane makumi masere nevaviri, kana kuti 1 582. Kuwanikwa kwevanhu vakabva kuIndia vaine chirwere ichi kunonzi nenyanzvi yezvehutano uye vari chiremba, Dr. Edgar Munatsi, chinhu chinotyisa zvikuru pachitariswa kuti nyika iyi iri kutambudzwa nehutachiwana hweB.1.617, uhwo hunonzi hwakatanga kuonekwa ikoko uye huri kuuraya vanhu vakawanda. Sangano reWorld Health Organisation, W-H-O, rinoti hutachiwana hwekuIndia uhwu hunotapuriranwa nyore kudarika humwe hwose. Pari zvino nyika dzemuAfrica nomwe dzinoti Algeria, D-R-C, Kenya, Uganda, Morocco, Nigeria neSouth Africa dzinonzi neW-H-O dzakatove nehutachiwana hwekuIndia uhwu. Vanhu vanodarika mamiriyoni makumi maviri nemana, kana kuti 24 million, vabatwa nedenda reCovid-19 muIndia kubva zvatanga chirwere ichi, uye vamwe vanodarika zviuru mazana maviri nemakumi matanhatu nezviviri, kana kuti 262 000, vafa nacho munyika iyi. Asi Dr. Munatsi vanoti hazvishamisi kuti hutachiwana uhwu hunogona kunge hwave munyika pachionekwa kuti pane vanhu vakatobva kunyika iyi vakabatwa vaine Covid-19. Vanokurudzira kusimbiswa kwenyaya dzekuvhenekwa kwehutachiwana uyewo kuti pateverwe vose vangadai vakasangana nevanhu ava senzira yekudzivirira kupararira kwehutachiwana uhwu. No media source currently available Mukuru anoona nezvekurwiswa kweCovid-19 munyika, Dr. Agnes Mahomva vanoti pari zvino vari mubishi kumhanyamhanya kuvheneka zvavainazvo kuti vaone kuti hutachiwana hwekuIndia uhwu hwapinda here muZimbabwe kana kuti kwete. Dr. Mahomva vanoti zvisineyi nekuti hutachiwana hwabva kuIndia here kana kupi, vanhu vanofanirwa kungoramba vachitora matanho ekugeza maoko nemvura nesipo, kusaungana, vachiti zvese izvozvo zvinobatsira kuvharidzira chirwere cheCovid-19. No media source currently available Zvichakadaro, bazi rezvehutano rinotiwo vanhu vanodarika zviuru makumi maviri nechimwe kana kuti 21 000 vakabaiwa nhomba nezuro wakare. Vanhu zviuru gumi nemakumi manomwe nevasere, kana kuti 10 078 vakabaiwa nhomba yekutanga, kuchiti vamwe zviuru gumi nechimwe nemazana mashanu ane makumi manomwe nevanomwe, kana kuti 11 577 vachibaiwa nhomba yepiri. Huwandu hwevanhu vabaiwa nhomba yekutanga kubva zvatanga chirongwa ichi hwakasvika pazviuru mazana mashanu nemakumi mashanu nezvipfumbamwe zvine mazana masere nemakumi manomwe nevashanu, kana kuti 559 875. Vanhu zviuru zana nemakumi mapfumbamwe nechimwe nezana nemakumi mana nevashanu, kana kuti 192 145, vakanga vabaiwawo nhomba yepiri kusvika nemusi weChina. 	https://www.voashona.com/a/zimbabwe-covid-19-update-zimbabweans-fear-the-indian-variant-could-be-in-the-country-now/5890642.html
health	Hurumende Inokurudzirwa Kuti Iwedzere Nzvimbo Dzinobaiwa Vanhu Nhomba yeCovid-19	Hurumende Inokurudzirwa Kuti Iwedzere Nzvimbo Dzinobaiwa Vanhu Nhomba yeCovid-19 Imwe yenyanzvi mune zvehutano, Dr. Edgar Munatsi, vanoti vari kukurudzira hurumende kuti iwedzere zvipatara nemakiriniki ari kubairwa vanhu nhomba yekudzivirira Covid-19 kuitira kuti vanhu vasaungane nehuwandu huri kuonekwa iye zvino munzvimbo shoma dzakadomwa kuti dziite basa iri. Doctor Munatsi vanoti kuungana kuri kuita vanhu uye kutsikirirana vachirwira kuti vakwanise kuwana mukana wekubaiwa nhomba, pavanhu vashoma vanonzi vari kukwanisa kuwana nhomba iyi pazuva, kunogona kuzove dambudziko guru mune ramangwana, sezvo vanhu vachigona kutapurirana Covid-19 ipapo. Kunyange hazvo hurumende ichinzi yakawedzera nzvimbo dzekubaira vanhu, kusanganisira makirinikiemakanzuru, vanhu vanonzi vari kuramba vachizara munzvimbo idzi sezvo vave kubuda nehuwandu kudarika zviitika kare. Doctor Munatsi vanotiwo nekuona kukwira kuri kuita huwandu hwevanhu vari kumaruwa vave kubatwa nedenda iri, zvakakosha zvikuru kuti hurumende ikasike kuvhura nzvimbo dzekubaira vanhu nhomba mumaruwa ose emunyika. Studio 7 yakundikana kubata mutauriri webazi rezvehutano, VaDonald Mujiri, kuti tinzwe hurongwa hwehurumende panyaya iyi sezvo nharembozha yavo yanga ichinetsa. Asi Dr Munatsi vanoti hurumende inofanira kuwedzera nzimbo dzekubaya vanhu nhomba, pamwe chete nekuendesa mushonga uyu kunzvimbo idzi. Hurumende inoti ine hurongwa hwekubaya vanhu mamiriyoni gumi senzira yekudzivirira kupararira kwechirwere cheCovid-19. No media source currently available 	https://www.voashona.com/a/zimbabwe-health-experts-urge-govt-to-increade-vaccination-centers/5966570.html
politics	VaMnangagwa Vosvika muFrance Vachibva kuUganda	Mutungamiri wenyika VaEmmerson Mnangagwa vasvika muLyon, France kumusangano wekuyedza kutsvaga mari yehomwe yekubatsira kutenga mishonga yekurapa zvirwere zvakaita seHIV, TB nemalaria pasi pesangano reGlobal Fund. Musangano uyu wakatanga nemusi weChitatu uchipera nhasi nemusi weChina. VaMnangagwa vange vachibva kuUganda kumhemberero dzekusvitsa makore makumi mashanu nemanomwe nyika iyi yawana kuzvitonga kuzere . Mhemberero idzi dzaiitirwa mudunhu riri kumawirira kwenyika iyi reSironko. Vachitaura pamhemberero idzi, VaMnangagwa vakati Uganda imwe yenyika dziri kubatsira Zimbabwe iyo yave nemakore makumi maviri iri pajoko rezvirango. Asi nyika dzakaita seAmerica dzinoti zvirango hazvina kungotemerwa munhu wese nje-e asi vatungamiri vanotonga nedemo chete. VaMnangagwa vatiwo Uganda yakapa Zimbabwe hushingi hwekuda kurwira kuzvitonga kuzere apo yakatanga iyo kuwana kuzvitonga kuzere. Vakatiwo rwendo rwavo rwakanangana nekusimbisa kudyidzana pakati penyika mbiri idzi. Vachitaura nevatori venhau, VaMnangagwa vakati zvirango zviri kupa kuti Zimbabwe isakwereteswe mari. Asi America inoti Zimbabwe haisi kukwereteswa mari nenyaya yekutadza kubhadhara zvikwereti zvayo. Vachitaurawo nevatori venhau, gurukota rinoona nezvekudyidzana nedzimwe nyika muUganda VaSam Kutesa vakati Uganda inokoshesa kudyidzana kwenyika yavo neZimbabwe. VaMuseveni vainge vari muZimbabwe muna Kubvumbi vachivhura zviri pamutemo musika wekutengeserana kana kuti Zimbabwe International Trade Fair muBulawayo. Mutevedzeri wegurukota rezvekuburitswa kwemashoko VaEnergy Mutodi vanoti rwendo rwaVaMnangagwa kuUganda rwange rwakakosha zvikuru sezvo ruchibatsira munyaya dzekudyidzana. No media source currently available Sezvo tichitema tisina divi ratinorerekera, tabatawo vebatawo munyori anoona nezvekudyidzana nedzimwe nyika mubato rinopikisa reMDC Muzvare Gladys Hlatywayo avo vashora VaMnangagwa vachiti vange vachipemberera kuUganda uko vanopikisa munyika iyi vakazvimirira VaBobi Wine vange vachishungurudzwa nemapurisa vachirambidzwa kuita mabiko ekuimba. No media source currently available   VaWine vakaenda kuZimbabwe apo MDC yaiita Congress yayo muna Chivabvu. 	https://www.voashona.com/a/vamnangagwa-vosvika-mufrance-vachibva-kuuganda/5117405.html
sports	Tamirira ICC: ZC	  SANGANO reZimbabwe Cricket (ZC) rinoti riri kuongorora mafambiro ari kuita nyaya yeaimbove kaputeni wemaChevrons — Brendan Taylor — uyo ari kabuda pachena kuti akagamuchira mari yechiokomuhomwe yekutengesa mitambo uye aitora zvinodhaka zvisingatenderwi mumuviri.   Svondo rino, pasi rose rakatyamadzwa kunzwa Taylor, uyo aive nemukurumbira pakutamba cricket, achitaura kuti akatambira mari yekutengesa mitambo yakasiyana uye aitora zvinodhaka zvisingatenderwi mumuviri zvinosanganisira cocaine.   Asi anoti akatsotswa mukuita izvi uye zvimwe zvacho aiita achityisidzirwa.   Muchinyorwa chakabva kuZC, mukushi wemashoko wesangano iri, Darlington Majonga anoti vari kuzviziva kuti sangano reInternational Cricket Council riri kuongorora Taylor uye vakamirira kunzwa kubva kuICC zvavanenge vawana mutsvakurudzo yavo.   “Zimbabwe Cricket yanzwa nezvemashoko ari kunzi akaburitswa neaimbove mutambi wemaChevrons, Brendan Taylor, apo zviri kunzi ari kubvuma kuti akatambira mari yechiokomuhomwe yekutengesa mitambo uye nekushandisa zvinodhaka zvisingatenderwi mumuviri.   “Tinozivisa kuti ICC iri kuongorora Taylor maererano nekutyora mitemo inorambidza nyaya dzehuwori mumutambo wecricket.   “Nekudaro kusvika ICC yaburitsa zvainenge yawana mutsvakurudzo dzayo, ZC haisi kuzotaura zvakawanda pamusoro penyaya iyi,” anodaro Majonga.   Nyaya yaTaylor inotevera imwe yeaimbove kaputeni wemaChevrons zvekare, Heath Streak, uyo gore radarika akatemerwa zvirango zvekuti asawane chekuita nemutambo uyu kwemakore masere neICC zvichitevera tsvakurudzo yakaitwa ndokuonekwa kuti akatambira mari yechiokomuhomwe yekuti atengese mitambo uye haana kumhan’ara paakavingwa nevanhu vachimukurudzira kuti atengese mitambo iyi.	https://www.kwayedza.co.zw/tamirira-icc-zc/
politics	VaCharamba Vonyomba Vamwe muZanu PF Vari Kurwira Chigaro chaVaMugabe	Kunetsana uku kwakabuda zvekare neChina apo gurukota rezvedzidzo yepamusoro soro , VaJonathan Moyo, vakakandirana makobvu nematete nemunyori mubazi rezvekuburitswa kwemashoko, VaGeorge Charamba. Makakatanwa, kukandirana makobvu nematete, uye kunyombana kuri kuenderera mberi muZanu PF apo mutungamiri wenyika, VaRobert Mugabe, vari kumusangano weAfrican Union uri kuitirwa kuEthiopia. Mubato iri munonzi mune kunetsana pakati pechikwata chinonzi chiri kutsigira mumwe mutevedzeri wemutungamiri wenyika, VaEmmerson Mnangangwa, nechimwe chinonzi Generation 40 icho chinonzi chine nhengo dzakaita saAmai Grace Mugabe, gurukota rezvematunhu, VaSaviour Kasukuwere, pamwe nemuzukuru waVaMugabe, Va Patrick Zhuwawo, vanova gurukota rezvevechidiki. No media source currently available VaMugabe vakanzi havo neZanu-PF ndivo vachamirira bato muna 2018 asi nyaya yekuti vari kusvitsa makore makumi mapfumbamwe nemaviri iri kupa kuti vanhu varwire chigaro chavo. Kunetsana uku kwakabuda zvekare neChina apo gurukota rezvedzidzo yepamusoro soro , VaJonathan Moyo, vakakandirana makobvu nematete nemunyori mubazi rezvekuburitswa kwemashoko, VaGeorge Charamba. VaCharamba vakaita hurukuro nenhenpfenyuro yeZiFM vachirova havo imbwa vakaviga mupini vachiti pane vamwe muZanuPF vanoshandisa dande mutande retwitter kurwa hondo yekuda kutsiva VaMugabe vachinyomba vamwe. VaMoyo havana kutora nguva vakabva vaenda patwiter vachinyomba VaCharamba vachiti VaCharamba vainge voshandisa hofisi yavo zvisizvo vachitsigira chimwe chikwata chezvematongerwo enyika mubato reZanu-PF Asi mutauriri weZanu PF, VaSimon Khaya Moyo, vati havana zvakawanda zvekutaura sezvo dare ravo repolitburo risati ragara, uye vakati havaone havo vachidaidzira musangano wekuzeya nyaya iyi kunze kwekunge mumwe munhu aikwidza kuvakuru vebato. VaKhaya Moyo vanoti vangatotaure havo nezvechirongwa chehurumende chekugadzirisa hupfumi che ZimAsset pane kutaura nezvenyaya yekunetsana mubato ravo panyaya yekuti ndiyani achatsiva VaMugabe kana vachinge vasiya chigaro. Nyanzvi inoongorora nyaya dzezvematongerwo enyika vari mubhodhi resangano reZimbabwe Democracy Institute, Muzvare Gladys Hlatywayo, zvinhu zvanyanyisa kuita manyama amire nerongo muZanu-PF.	https://www.voashona.com/a/zanu-zimbabwe-charamba-moyo-mnangagwa-hlatshwayo/3168781.html
business	VaMangoma, VaNcube, VaMakoni neVamwe Voita Mushandirapamwe	Mapato mashanu anopikisana nehurumende yeZanu PF nemusi weChipiri akanyorerana chibvumirano chemushandirapamwe pamberi pesarudzo dzichaitwa muna 2018 achiti kubatana kunowoedzera mukana wekubvisa hutungamiri hwaVaRobert Mugabe nebato ravo avo vave nemakore makumi matatu nematanhatu vari muhutongi. Mapato mashanu anopikisa anoti MDC yaVa Welshman Ncube, Mavambo Kusile Dawn kana kuti MKD, Zunde, Dare pamwe ne Renewal Democrats of Zimbabwe kana kuti RDZ anyorerana chibvumirano chekuumba mubatanidzwa wemapato anopikisa achiti kupinda musarudzo akapatsanurana hakuna zvakunobatsira pakukwikwidzana neZanu PF. Mutungamiri weRDZ, VaElton Mangoma, vaudza Studio 7 kuti vafara zvikuru nekunyorerana kwavaita chibvumirano ichi nemamamwe mapato. Kunyangwe hazvo mapato mashanu aya anyorerana chibvumirano ichi, MDC inotungamirwa naVaMorgan Tsvangirai pamwe neZimbabwe People First inotungamirwa naAmai Joice Mujuru vanga vasina kumiririrwa asi VaMangoma vati mapato aya angangopinda mumubatanidzwa uyu. Izvi zvatsinhirirwa nemutungamiri weMKD, VaSimba Makoni avo vaimbove gurukota rezvehupfumi. VaTendai Biti, avo vanotungamira bato reProgressive Democratic Party kana kuti PDP, vanga varipowo pakusainwa kwechibvumirano ichi. VaBiti vaudza Studio 7 kuti vachiri kuda kumbonokumbira mvumo yekusaina gwaro iri kukomiti huru yebato ravo. Mutauriri weZapu, VaMjobiza Noko, vatiwo vakamirira kuenda kukongiresi yebato ravo kuti vazive gwara richatorwa nebato ravo panyaya iyi. Mutauriri weMDCT, VaObert Gutu, vaudza Studio 7 parunhare kuti havana kunge vakokwa pakusainwa kwechibvumirano asi sebato vanotsigira nyaya yekuti mapato aite mushandirapamwe. Vakafanobata chigaro chemutauriri wePeople First, VaRugare Gumbo vaudza Studio 7 parunhare kuti havanawo kukokwa kumushandirapamwe uyu uye havana kana kumbotaurwa navo nezvenyaya iyi. Zvichakadai, VaMangoma vati mapato anenge asaina chibvumirano chemushandirapamwe ichi achazogara pasi owirirana kuti ndiyani achakwikwidza pachigaro chemutungamiri wenyika akamirira mubatanidzwa wemapato anopikisa aya paine nguva yekutsvaga rutsigiro pamberi pesarudzo dzemuna 2018. Asi vane ruzivo nezviri kuitika munyaya dzenhaurirano idzi vanoti mapato aya amhanyira kuumba mubatanidzwa kuti agokwanisa kuve nemasimba ekuti achatora chigaro chipi ndiyani sezvo variwo vatanga kunyorerana chibvumirano ichi. Zvinonzi nyaya yekuti achataungamira mubatanidzwa uyu ndiyani ndiyo iri kunyanyonetsa kunyangwe zvazvo paine kuwirirana mumapto anopikisa ose kuti panofanira kuve nemubatanidzwa wemapato ose anopikisa uchakwikwidza musarudzo dzemuna 2018. No media source currently available  	https://www.voashona.com/a/zimbabwe-matongerwo-enyika/3355682.html
politics	Crisis in Zimbabwe Coalition Inoti SADC neAU Ngadzizeye Nyaya yeKusagadzikana muZimbabwe neMozambique	Sangano reCrisis in Zimbabwe Coalition rinoti richayedza kuita hurukuro nevamiriri vedzimwe nyika vemuSADC kuti vakurudzire vatungamiri venyika dzemuAfrica kuti vazeye matambudziko akatarisana neZimbabwe neMozambique arinoti anogona kukonzera matambudziko kunyika dzekuchamhembe kweAfrica. Izvi zvakabuda pamisangano yakaitwa nesangano iri kuMozambique yakapetwa nemusi weMugovera. Crisis in Zimbabwe yakaita misangano nebato riri kutonga reFrelimo, vemakereke nevemasangano akazvimirira oga. Kunyangwe hazvo sangano iri riri kuti muZimbabwe hamuna kugadzikana munyaya dzezvematongerwo enyika, bato riri kutonga reZanu-PF rinoti munyika hamuna matambudziko uye rakatoramba kutambira vanamutongi gava kubva kuSouth Africa. Asi vebato guru rinopikisa reMDC Alliance vanoti munyika mapindwa naPongwe. Mutauriri weCrisis in Zimbabwe Coalition VaMarvelous Khumalo vanoti hondo iri kuMozambique pakati pehumende nevanopfurikidza mwero vanotsigira chikwata cheIslamic State uye kusagadzikana munyaya dzezvematongerwo enyika muZimbabwe kunofanira kuzeyiwa kumisangano yeSADC neAfrican Union. No media source currently available  	https://www.voashona.com/a/crisis-in-zimbabwe-coalition-inoti-sadc-neau-ngadzizeye-nyaya-yekusagadzikana-muzimbabwe-nemozambique/5831515.html
politics	Vanoshaya Vanoudza Nhunha Dzavo Mudzimai weMutungamiri eNyika	Vamwe vakwegura nevakaremara vanoti vakatarisana nematambudziko akawanda kusanganisira kutadza kurapwa nekuda kwekushaya mari kunyange hazvo vachifanirwa kubatsira nehurumende. Izvi zvabuda pamusangano pakati pemudzimai wemutungamiri wenyika, Amai Auxillia Mnangagwa, nevamwe vakwegura nevakaremera muBulawayo. Amai Mnangagwa avo vange vachiperekedzwa negurukota rezvemadzimai Amai Sithembiso Nyoni pamwe nevamwe vakuru vakuru vebazi rinoona nezvekugara zvakanaka kwevanhu, kana kuti social welfare, vati vanoda kubatsira kuti vanhu munyika kusanganisira vakwegura pamwe nevakaremara vagare zvakanaka. Amai Mnangagwa vati vange vauya nevakuru vakuru veku social welfare kuzadzikisa chivimbiso chavakaita pavakasangana nevamwe vevakwegura nevakaremara muBulawayo muna Kubvumbi kuti vaizodzokazve vachisangana nevanhu ava vachipa mhinduro kuzvhichemo zvavo. Amai Mnangagwa vakurudzira vanhukadzi kuti vashandise mukana wekuvhurwa kwakaitwa bhanga remadzimai kuti vawane mari yekuzvisimudzira vachiti bhanga iri hariite zverusarura kuvanhukadzi vanenge vachida kuwana rubatsiro kwariri. Amai Mnanagwa vapa rubatsiro rwunosanganisira magumbeze, shuga pamwe nemupunga kune vakwegura nevakaremara. Mumwe wevakaremara auya pamusangano uyu, uyo asina kuda kudomwa nezita kana kubuda pamhepo ati anoona sekuti musangano waitwa naAmai Mnangagwa inzira yekutsvaga nayo rutsigiro kubato reZanu PF pamberi pesarudzo vachibata vanhu kumeso kuti vachagadzirisa matambudziko anosangana nevakaremara pasina zvakati tsvikiti zvinobuda. Muzvare Chipo Matanganyidze vati kunyange hazvo vachinzi vanofanirwa kurapwa vachibatsirwa nehurumende, vakwegura nevakaremara vanotadza kuenda kuzvipatara nekuti vanenge vasina mari yekunyoresa inodiwa. Amai Sylvia Nyakudziwanza vati vafara kuti Amai Mnangagwa vauya kuzosangana nevakwegura nevakaremara. Vaudza Studio 7 kuti vakwegura vakawanda vari kutarisana nedambudziko rekushaya mari uye vanozonyanya kuomerwa sezvo vasisina simba rekuita mamwe mabasa angavawanise chauviri. Vamwe vevakaremara vakurudzirawo hurumende kuti iite kuti zvinhu zvakasiyana-siyana zvavanoshandisa zvitengwe kunze kwenyika vasingabhadhariswe mitero yakakura yekuzvipinza munyika. No media source currently available 	https://www.voashona.com/a/zimbabwe-first-lady-told-problems-facing-the-elderly-and-vulnarable/4478629.html
business	Mapurisa Oparadza Zvinotengeswa Mumigwagwa	Vanotengesera mumigwagwa vari kurasikirwa nezvinhu zvavo zvinokosha zviuru nezviuru zvemadhora izvo vari kutorerwa nemakanzuru mumaguta zvichetevera mashoko emutungamiriri wenyika, VaRobert Mugabe, ekuti makanzuru anofanira kubvisa mumigwagwa vese vari kutengesa zviri kunze kwemutemo. Kunyange hazvo mamwe madhorobha asati atanga kubvisa vanotengesa mumigwagwa, mumaguta akaita seHarare neMasvingo, mapurisa ekanzuru pamwe neeZimbabwe Republic Police, ZRP, ari kufamba mumigwagwa achitora zvinhu zvevanhu vanonzi vari kutengesera panzvimbo dzisangabvumidzwe. KuMasvingo vaye vanenge vatorerwa zvinhu zvavo vanokwanisa kunozvitora kumahofisi ekanzuru kana ZRP kana vachinge vabhadhara faindi. MuHarare kanzuru inoti iri kuparadza mirivo, michero nezvimwe zvinhu zvinosvika matani maviri zuva rega rega. Mutauririri wekanzuru yeHarare, VaMichael Chideme, vanoti zvinhu izvi, zvinogona kuora, hazvibvumidzwe kudzorerwa mumigwagwa. Asi vanoti vaye vanenge vatorewa zvinhu zvakaita sembatya kana mbozhanhare vanokwanisa kuenda kunotora zvinhu zvavo kumahofisi ekanzuru vabvisa mubhadharo. VaChideme vanoti nyaya yekuparadza chikafu, michero nemiriwo inoitirwa kudzivirira zvirwere zvakaita sekorera sezvo zvinhu izvi zvinenge zvatorwa munzvimbo dzisingabvumidzwe. VaChideme vati kana zvinhu zvikagarisa zvisina kutorwa, kanzuru inozvitengesa. Zvichakadai, VaChideme varamba mashoko ekuti mapurisa nevamwe vashandi vekanzuru vari kutora zvinhu zvinenge zvatorerwa vanoitengesera mumigwagwa vachiti izvi hazvibvumidzwe nemutemo. Imwe nhengo yeZimbabwe Home Industries Association, Amai Martha Shumba, vati manyepo kuti vese vari kutorerwa zvinhu vari kutengesera panzvimbo dzisingabvumidzwe. Vati semuenzaniso, kanzuru nemapurisa vari kutora zvinhu zvevanhu vari pane mimwe misika yakavhura kare kare. Zvichetevera mashoko aVaMugabe, gurukota rinoona nezvedunhu reHarare, Amai Mirriam Chikukwa, vakaita musangano nekanzuru yeHarare, mapurisa, masoja nemagadhijere vakatanga chirongwa chekubvisa vanotengesera mumigwagwa icho chinonzi chicharamba chiripo kusvika guta rachena. Izvi zviri kuitwawo mune mamwe maguta nemadhorobha asi mamwe madhorobha achiri kuronga kuti ofambisa chirongwa ichi sei. Vanhu vakawanda munyika havana mabasa izvo zvave kuita kuti vararame nekutengesa mumigwagwa. No media source currently available 	https://www.voashona.com/a/vendors-raids-confiscation-anger/4079580.html
health	Huwandu hweVanhu Vari Kupona kuChirwere cheCOVID-19 Munyika Hwuri Kukwira	Bazi rezvehutano rakazivisa nemusi weChina kuti huwandu hwevanhu vabatwa nechirwere cheCovid-19 munyika hwasvika pazviuru zvishanu zvine mazana manomwe nemakumi mana nevashanu, kana kuti 5,745. Bazi iri rakaisawo huwandu hwevanhu vapona kuchirwere ichi pazviuru zvina zvine mazana mashanu nemakumi maviri nevashanu, kana kuti 4,525. Vanhu vafa vasvika pazana nemakumi mashanu nemumwe, kana kuti 151. Izvi zvinoreva kuti vanhu vachiri kurwara neCovid-19 munyika yose vave chiuru nemakumi matanhatu nevapfumbamwe, kana kuti 1,069. Dunhu reMasvingo, iro ranga risati rashaikirwa nemunhu nekuda kwechirwere ichi, nemusi weChina rakazove nemunhu wekutanga kushaya anove munhu mumwe chete akashaya nemusi weChina. Vanhu vari kushaya vanonzi ndevaya vane makore ari pakati pemakumi mana nemakumi masere, vanhurume vachinzi ndivo vari kufa vakawanda nekukwirawo kwemakore. Asi Zvinonziwo pave netarisiro yekuti kudziya kwekunze kuchaderedza kupararira kwechirwere cheCovid-19. Mukuru anoona nezvezvirwere zvinotapuriranwa mubazi rezvehutano, Doctor Portia Manangazira vakaudza bepanhau reHerald kuti vanotarisira kuti kupera kwechando kuchabatsira kuti vanhu vasarambe vari munzvimbo dzakamanikidzana vachitsvaga kudziirwa, izvo zvichabatsira kuti vasatapurirane chirwere. Nyanzvi mune zvehutano vari chiremba, Dr. Edgar Munatsi, vanoti kukwira kwehuwandu hwevanhu vari kupona kubva kuCovid-19 kune chekuita netsanangudzo itsva yeWorld Health Organisation iyo inoti kana munhu akavhenekwa akawanikwa aine chirwere nekuti anga achinzwa kurwadziwa kana kuti anga aine zviratidzo, akazoita mazuva matatu asisina zviratidzo anobva anzi apora. Chimwe chinonzi naDr. Munatsi chakashandurwa neW-H-O ndechekuti munhu akavhenekwa akawanikwa aine chirwere asi akazoramba asina zviratidzo kwemazuva gumi anotevera anenge ave kutonzi apora. Zvichakadaro, vanhu vabatwa ne covid-19 pasi rose vanonzi neJohns Hopkins University Hospital vadarika pamamiriyoni makumi maviri nemaviri nezviuru mazana manomwe, kana kuti 22,700 000. Vanhu vashaya vanonzi vadarikawo zviuru mazana manomwe nemakumi mapfumbamwe nezvina kana kuti 794 000. America ndiyo ichiri pamusoro panyika dzose pavanhu vane Covid-19, iine vanhu vanodarika mamiriyoni mashanu nezviuru mazana mashanu nemakumi manomwe nezvitanhatu, kana kuti 5,576 000, vafa vachidarikawo zviuru zana nemakumi manomwe nezvina kana kuti 174 000. South Africa ndiyo iri pamusoro muAfrica iine vanhu vanodarika zviuru mazana mashanu nemakumi mapfumbamwe nezvipfumbamwe, kana kuti 599 000, vafa vachidarika zviuru gumi nezviviri nemazana matanhatu kana kuti 12,600. No media source currently available 	https://www.voashona.com/a/zimbabwe-coronavirus-update-doctor-edgar-munatsi/5552685.html
politics	Kunetsana muMDC-T Kwotsemurawo Bato Iri Mudunhu reAmerica	Makakatanwa akatsemura bato rinopikisa reMDC-T kumusha, ayambukawo nyanza kuenda kuAmerica, uko kwavevo nemakakatanwa ekutungamira bato iri mudunhu reNorth America, zvichitevera kuparadzana kwaMuzvare Thokozani Khupe naVaNelson chamisa. Vatungamiri vaviri ava vaive nemakakatanwa ekurwira kutungamira bato iri, Muzvare Khupe vachiti ndivo vanofanirwa kutungamira sezvo vakasarudzwa kukongiresi yebato iri muna 2014, ukuwo VaChamisa vachiti ndivo vanokodzera, sezvo vakasarudzwa ne National Council yebato kuti vatore chigaro chakasiiwa nemushakabvu, VaMorgan Tsvangirai. NeSvondo manheru, dzimwe nhengo dzebato iri dziri muAmerica, dzakasarudza nhengo dzichafanobata basa kusvika gore rinouya panotarisirwa kuzoitwa kongiresi yebato iri. Nhengo dzakasarudza hutungamiri hutsva idzi dziri kupomera komiti yagara iripo, inotungamirwa naVaDen Moyo, mhosva yekusatambira VaChamisa semutungamiri webato, ichinzi iri kutsigira chikwata chaMuzvare Khupe. Komiti itsva yakasarudzwa iyi ichange ichitungamirirwa naVaZvidzai Ruzvidzo, avo vanove sachigaro, vachiteverwa naVaJoseph Nyamanjiwa, Doctor Wangu Mazodze vari munyori. VaNick Mada ndivo vakasarudzwa kuve munyori anoona nezvekurongwa kwemisangano, VaOwen Ndlovu vachive mubati wehomwe. Doctor Stan Mukasa ndivo vakasarudzwa kuve munyori anoona nezvekuburitswa kwemashoko, kuchitiwo Amai Dinah Muzirwa, vachisarudzwa sasachigaro weboka remadzimai. VaEdmond Musara ndivo vakasarudzwa kuve sachigaro weboka revechidiki. Doctor Mazodze vanoti vakaumba komiti itsva iyi nemakomborero evakafanobata chigaro chasachigaro webato rose, VaMorgen Komichi, mushure mekuona kuti bato rakanga risisina hutungamiri muAmerica. No media source currently available Studio 7 yakundikana kubata VaKomichi panguva yataenda pamhepo. Asi VaDen Moyo vari kuramba kutambira kuti vakabviswa pachigaro, vachiti ivo nekomiti yavo vakasarudzwa zviri pamutemo nekongiresi, nekudaro vanofanirwa kubviswawo pachiteverwa bumbiro remitemo yebato. Vanotiwo pagara paine vanhu vari kuda kubvuta masimba kubva pakasarudzwa komiti yavo. No media source currently available 	https://www.voashona.com/a/zimbabwe-politics-mdct-usa-den-moyo-wangu-mazodze/4339947.html
sports	ZOC yoyambira vatambi	  SANGANO reZimbabwe Olympic Committee (ZOC) riri kukurudzira vatambi vakabudirira kuenda kunokwikwidza kumitambo yeTokyo 2020 Olympic Games, kuJapan kuti vatevedzere mitemo yose yeWorld Health Organization (WHO) yekudzivirira kupararira kwechirwere cheCovid-19. Mitambo iyi iri kutanga munaChikunguru.   Sangano reInternational Olympic Committee rakaparura “Play Book” iro rine matanho anofanirwa kutevedzerwa nevatambi vose vachakwikwidza kumaOlympics senzira yekudzivirira denda iri.   Matanho ari muPlay Book iri anosanganisira kuvhenekwa Covid-19 vatambi vasati vaenda kuJapan, kukurudzira kuti vabaiwe majekiseni ekudzivirira Covid-19, kugara vakapfeka mamasiki, kugeza maoko nemvura ine sipo nguva nenguva kana kushandisa sanitizer uye kuti vasaungane. Chamangwiza weZOC – Stephen Mudawarima – anoti sangano ravo riri kukurudzira chikwata cheTeam Zimbabwe chichaenda kuTokyo kuti chigare chakachengetedzeka uye kuti vabaiwe majekiseni ekudzivirira Covid-19.   “Kwakauya Playbook remaOlympics iro takatumira kune vose vachaenda kumitambo iyi zvakabva kuInternational Olympic Committee maringe nekuzvichengetedza kubva kuCovid-19. “Tiri kukurudzira vatambi vose kuti ngavatevedzere zviri muPlaybook iri nekuti ndizvo zvichatibatsira patichaenda kuJapan kuti tinge takachengetedzeka kubva kuCovid-19. Matanho arimo anosanganisira kuvhenekwa Covid-19, kubaiwa nhomba yeCovid-19, kugara takapfeka mamasiki, kugeza maoko nguva dzose uye kusaungana.   “Tiri panyaya yekubaiwa nhomba, hazvimanikidzwe munhu, asi isu tiri kuita hurukuro nevatambi vemunyika yedu tichivazivisa zvakanakira kubaiwa nhomba iyi,” anodaro Mudawarima.   Pari zvino muZimbabwe, vatambi vatatu kubva mumitambo inoti rowing nevaviri vanotuhwina ndivo vabudirira kuenda kunokwikwidza kumitambo iyi. Mudawarima anoti pane mumwe mutambi wegorofu achiri pakati pekukwikwidza nekurwira kuenda kumitambo iyi saka vakangobatira hana mumaoko kuti agobudirira.   “Tine mutambi wedu wegorofu iye zvino akagara pa51 kubva pavatambi 60, saka tikasvika musi wa21 Chikumi ari mutop 60 anenge ahwina tikiti rekuendawo kuTokyo,” anodaro.   Zvakadaro, sangano reNational Athletics Association of Zimbabwe (NAAZ) rinoti riri kutarisira kuti shangwiti dzemujaho wekumhanya dzichabudirirawo kuenda kumaOlympics.   Director wecoaching and development kuNAAZ – Phakamile Lisimati – anoti sangano ravo rakaisa tariro pashasha dzemujaho dzinosanganisira Tinotenda Matienda, Ngoni Makusha, Kundai Maguranyanga naChengetai Mapaya avo vachiri pakati pekurwira tikiti rekuenda kumitambo iyi. “Vatambi vedu vekumhanya vamwe vari kuAmerica koita vari kuSouth Africa uko vari kurwira tikiti rekuenda kumitambo iyi. Vanomhanya vanofanira kubata nguva dzinotarisirwa kuti vakwikwidze musi wa29 Chikumi saka vari kukwikwidza vari kunyika dzakasiyana.   “Isu kuno tinenge tichikurukura navo tichivaudza zvekuita kuti vagobudirira kuenda kumitambo iyi,” anodaro Lisimati.   Mitambo yemaOlympics yaifanira kuitwa gore radarika asi yakamiswa nekuda kwechirwere cheCovid-19 uye ichatanga musi wa23 Chikunguru ichipera musi wa8 Nyamavhuvhu.	https://www.kwayedza.co.zw/zoc-yoyambira-vatambi/
business	Global Fund Yobatsira Zimbabwe neMari Kuitira Kuti Irwise Coranavirus	Sangano reGlobal Fund ravimbisa kupa Zimbabwe mari inosvika mamiriyoni makumi maviri nemashanu emadhora ekuAmerica kuitira kuti igobatisra mukurwisa hutachiwana hweCoronavirus kana kuti Covid-19. Mukuru wesangano reGlobal Fund, VaPeter Sands, vazivisa nezverubatsiro uhwu pamusangano wavaita nevatapi venhau vari pamwe chete negurukota rezvehutano, VaObadiah Moyo. Vachipindura mubvunzo wekuti mari yavavimbisa kupa nyika mukurwisa Covid-19 ichauya riinhi, VaSands vati vakarerutsa zvinodiwa pakuti nyika inoda rubatsiro kubva kwavari iwane mari nekuda kwekuona kuti covid-19 iri kutekeshera pasi rose. Vati vanotarisira kuti mari iyi inogona kuburitswa mukati memazuva mashanu. Asi vati kupa rubatsiro urwu hakurevi kuti sangano reGlobal Fund rave kuzobvisa maziso aro pachinangwa charo chikuru chekurwisa zvirwere zveHIV/Aids, malaria nerurindi. VaSands vazivisawo kuti pamwaka mutsva wechirongwa cherubatsiro rwavanopa kunyika dzakasiyana siyana kurwisa zvirwerere zveHIV/ Aids, Malaria neTuberculosis, Zimbabwe iri kuzowana mamiriyoni mazana mashanu emadhora yekuAmerica vakatiwo vari kufara nebasa riri kuitwa neZimbabwe mukurwisa zvirwere zvitatu izvi. Pamwaka wakapfuura wechirongwa ichi, Zimbabwe yaive yapiwa mazana mana nemakumi manomwe nemanomwe emamiriyoni emadhora yekurwisa zvirwere izvi. VaMoyo vati hurumende inofara zvikuru nerubatsiro rwairi kupiwa neGlobal Fund vachiti kuwedzera kwayaita mari yekurwisa zvirwere zveHIV/Aids malaria nerurindi kunoratidza kuti hurumende iri kushandisa mari inobva kuchirongwa ichi nemazvo. Panyaya yekuti hurumende haina kugadzirira zvakakwana pakurwisa hutachiwana hweCovid-19 kana hukatekeshera munyika uye kuti hurumende haizi kutaura chokwadi pamusoro pekuti pane vanhu vabatwa nehutachiwana uhu here kana kuti kwete, munyori webazi rezvehutano, Dr Agnes Mahomwa, vaudza Studio7 kuti vanhu vanofanirwa kuvimba nezviri kutaurwa nehurumende. Dr Mahomva vakurudzira veruzhinji kuti vaite tsika yekuchengetedza hutano senzira yekudzivirira kuti hutachiwana uhu huve munyika. MuZimbabwe hamusati mave nemunhu ati abatwa nehutachiwana hweCovid-19 kusvika pari zvino kubvira pahwakatanga kuzivikanwa nezvaho kuChina pakupera kwegore rapera. South Africa yave nevanhu gumi nevatatu vakabatwa nehutachiwana uhu uye. Hurumende inoti iri kuita zvose zvainogona pakutarisa vose vanopinda munyika panhandare dzendege pamwe nepamiganhu yenyika uye kuzivisawo veruzhinji nezvehutachiwana uhu nenzira dzakasiyana siyana. Pasi rose vanhu vanodarika zviuru zvina vafa nechirwere cheCoronavirus. No media source currently available 	https://www.voashona.com/a/lobal-fund-helps-zimbabwe-with-25-million-dollars-to-fight-spread-of-coronavirus/5324966.html
health	Vanhu Vokurudzirwa Kuongororwa Ropa Kuti Vazive Pavamire paNyaya yeHIV/AIDS	Nyanzvi munyaya dzezvehutano dzinoti kunyangwe hazvo Zimbabwe yakatora matanho okuti munhu wese awane rubatsiro rwekuwana mushonga wekurapa chirwere cheshuramatongo cheHIV/Aids kune vanhu vakawandisa vasati vave neruzivo maerarano nezvinhu zvinokonzera kutapuriranwa kwechirwere ichi. Imwe nyanzi munyaya dzehutano Dr Josephat Chiripanyanga vanoti chimwe chezvinhu chinonyanya kukonzera chirwere che HIV, kusangana pabonde pasina kushandisa zvekuzvidzivirira zvakaita semakondomu. Vanotiwo kana munhu akabaiwa netsono yambobaiwa munhu ane hutachiwana hweHIV kana kutemwa nyora nereza yambocheka munhu ane HIV/Aids zvinogona kuti munhu atapurirwe chirwere. Dr Chiripanyanga vanoti chirwere ichi chashungurudza mhuri dzakawanda asi Zimbabwe iri kuyedza kuwanira vanhu mushonga zvapa kuti zvinhu zvive nani. Vaenderera mberi vachitiwo zvinofadza kuti huwandu hwevanhu vari kurwara nechirwere ichi hwadzikira zvikuru kana zvichienzaniswa nezvaiitika mumakore apfuura. VaEmmanuel Gasa vekusangano reAids and Arts Foundation vakatsigira mashoko akataurwa naDr Chiripanyanga vachiti vanhu vazhinji havazive pavamire maererano nezvehutachiwana hweHIV. Muzvare Maria Munzvandi veku Dzivaresekwa vanove mumwe wevakadzi vanorarama nehutachiwana hweHIV vanoti munhu wese, zvikuru vari muwanano vanofanira kuvhenekwa kuti vazive pavamire marerano nezveHIV/Aids. Muzvare Munzvandi vanoti pane zvimwe zvinhu zvisingaburitswe pachena zvinokonzera kutapuriranwa kweHIV zvinova zvinhu zvinofanira kujekesera vanhu zvakanyanyisa. Mutauriri weZimbabwe Association of Doctors for Human Rights, Dr Fortune Nyasha Nyamande vanoti Zimbabwe yakatarisana nedambudziko rehurwere weHIV/Aids kunyangwe hazvo kwave nemishonga inokwanisa kuwedzera makore ekurarama kwevanhu vanorarama nehutachiwana uhwu. Dr Nyamande vanoti kuramwa mabasa kwavanachiremba kuri kupa kuti hurongwa hwekudzivirira kupararira kwechirwere ichi hunetse. Mashoko aya anotsinhirwawo nemumwe anorwira kodzero dzevanhu vanorarama nehutachiona hweHIV/AIDS Muzvare Martha Tholana. Musi wa 1 Zvita ndiro zuva rinoyeuchidzwa vanhu nezvechirwere ichi, hurongwa uhu gore rino hwakairtirwa kuMucheke Stadium, Masvingo. Dingindira regore rino rakanangana nekukurudzira vanhu munharaudza dzavo kuti vataure nezvechirwere ichi kana kuti “Communities make the Difference.” No media source currently available  	https://www.voashona.com/a/vanhu-vokurudzirwa-kuongororwa-ropa-kuti-vazive-pavamire-panyaya-yehiv-aids/5191273.html
politics	Nyaya yeKuita Amai Mahofa Gamba Yokonzera Mutauro muMasvingo	Mudunhu reMasvingo maita kusawirirana kukuru nedanho rakatorwa nePolitburo yeZanu-PF rekupa ruremekedzo rwegamba kugurukota rinoona nezvedunhu iri Amai Shuvai Mahofa avo vakashaya nemusi weMuvhuro. Vamwe vagari vekwaGutu ne vemudhorobha reMasvingo vanoti Amai Mahofa avo vakashaya musi weMuvhuro vange vasinga kodzeri kuti vavigwe panzvimbo yemagamba enyika kuHarare nenyaya yekuti vaikurudzira mhirizhonga yezve matongerwe enyika mudunhu iri. Vanhu vataura ne Studio 7 vanoti kunyangwe hazvo Amai Mahofa vakamirira mira vachibatsira varwi verusungunuko munguva yehondo yechimurenga vari Chimbwido, uye vakazoshandira nyika yave nekuzvitonga kuzere, mhosva dzavari kupomerwa dzekushungurudza vanhu avo vaiva nemaonero akasiyana neavo pane zvematongerwe enyika zvinoita kuti vasakodzere. Amai Mahofa avo vakaita nguva huru vari nhengo ye Paramende ku Gutu South vanopomerwa mhosva yekutuma vechidiki veZanu PF kurova pamwe nekuuraya vemapato anopikisa maGutu ne nzvimbo dzakatenderedza. Vakambopomwerwa zve mhosva yekutuma vana vavo nevatsigiri kuponda murwi werusununguko, VaAmos Maseva, izvo zvakazoita kuti mwana wavo Ben Jnr Mahofa, atongerwe makore mana mujeri ne mutongi wedare repamusoro, VaOnus Omajee muna Chikumi gore ra 2006. VaSilas Gono vanobva kwaMajata kwa Chiwara kumusha kwemushakabvu ndomumwe ane mafungire akadai, “Isu sevanhu veku Gutu South hationi vakakodzera kuitwa Gamba.” Vanoenderera mberi vachiti, “Chekutanga hapana development yavakatiria vari MP wedu. Chechipri vaiti munhu anoda kuvakwikwidza kana anofunga zvakasiyana navo vaitumira vanhu vorova. Vakamborova mumwe muwar veteran akafa nenyaya yeimba uye vaitorera vamwe vakadzi varume.” VaJeferyson Chitando mutauriri webato reNPP vari mugari wemuMasvingo vanoti vanhu vakasangana nemhirizhonga yaikonzerwa naMai Mahofa mudunhu rose reMasvingo havasi kufara kuti varadzikwe kunzvimbo yemagamba, “Mai Mahofa vanozivakanwa semunhu akanga arimujibha , akange ari chimbwido achibikira vana mukoma kuti hondo ienderere mberi. Vakasevenza muhurumende, vakaita MP weGutu south kwenguva yakatirebei, vakazoita Senator, vakazoita Gavena asi pose pavawana zvinzvimbo izvi vaishandisa mhirizhonga.” Mai Mahofa vaizivikanwa nezita rekuti Chikoforo mudunhu reMasvingo nenyaya yavaipomerwa yekushandisa chisimba pane zvematongerwe enyika. Asi vamwe vatsigiri ve Zanu PF vakaita saAmai Elizabeth Svinurai vanoti mai Mahofa igamba chairo renyika, “Ndinoona sezvakakodzera nekuti mai Mahofa semudzimai vaikomirimira vachikurudzira madzimai echidiki muZanu PF kuti tiite zvemaooko.” VaLeornard Sungano mumwe wevechidiki weZanu PF vakatenderana naAmai Svinurai vachiti Mai Mahofa vakashandira nyika zvakasimba hupenyu hwao hwose.  Vemapato anopikisa vanoti nzvimbo ye magamba yangova nzvimbo inovigwa vanhu vasina chiremera vachiti magamba chaiwo anonyimwa ruremekedzo nekuti vanenge vapikisa pfungwa dze Zanu PF. Asi vachitaura pazororo remagamba richangopfuura, mutungamiri wenyika VaRobert Mugabe vakati vanopikisa ava havangavigwe pamarinda eheroes Acre nekuti vari kupa kuti nyika itemerwe zvirango nevekunze. Sachigaro we Zanu PF muMasvingo VaEzra Chadzamira vaudza vatori venhau kuti mutumbi wa Amai Mahofa ucharara mumba mavo nhasi ku Rhodene vozoendeswa kumba yavo yekwa Mpandawana kwaGutu nemusi weChishanu uko kuchapuwa vagari veko mukana wekuonekana navo kekupedzisira panhandare yebhora yepa Makombo, vozoendeswa kuHarare. No media source currently available  	https://www.voashona.com/a/zimbabwe-matongerwo-enyika/3990119.html
politics	Mutungamiri weBato Rinopikisa muDRC, VaTshisekedi, Vanokunda muSarudzo yeMutungamiri weNyika	Mushure memazuva akawanda akufungidzira kuti ndiani achakunda musarudzo yemutungamiri wenyika muDemocratic Republic of Congo, boka rinoona nezvesarudzo munyika iyi, reCENI razivisa kuti VaFelix Tshisekedi ndivo vakakunda. Izvi zvinenge zvave kureva kuti masimba anenge ave kuenda kune mumwe nenzira yegutsaruzhinji kekutanga kubva pakawana nyika iyi kuzvitonga kuzere kubva kuBelgium muna 1960. Mashoko aya aziviswa paine mapurisa anodzivirira mhirizhonga akawanda aiswa muguta guru reKinshasa, paine kutyirwa kwemhirizhonga yezvakabuda musarudzo dzemusi wa 30 Zvita idzi, idzo dzainzi nevamwe dzabiridzirwa. Muzinda weAmerica muDemocratic Republic of Congo wakanga wayambira zvizvarwa zvenyika yazvo kuti zvibude munyika iyi, apo vakuru muhurumende yenyika vakanga vachigadzirira kuzivisa zvakabuda musarudzo. Paine nevakakwikwidza musarudzo yemutungamiri vane chitsama, asi vatatu vaive pamusoro ndaVaEmmanuel Ramazani Shadary, vebato riri kutonga reCommon Front for the Congo, avo vanodyidzana zvakanyanya nehurumende yaVaKabila. VaMartin Fayulu vakasarudzwa nevemapato makuru anopikisa mushure memusangano kuGeneva muna Mbudzi 2018. Kwozotiwo vaTshisekedi, vanotungamira rimwe remapato ave nemakore achipikisa hurumende muDRC, re Union for Democracy and Social Progress. Sarudzo dzemuDRC dzakanga dzave nemakore maviri dzichirongwa nezvadzo, asi dzakambosendekwa parutivi ruviri nebato riri kutonga reCommon Front for the Congo.	https://www.voashona.com/a/zimbabwe-drc-felix-tshisekedi-election-winner/4736783.html
business	Makanzuru Anoti Vagari Ngavabhadhare Mitero Yakakwira Sezvo Mari yemaRTGS Iri Kushaya Simba	Makanzuru akawanda munyika ari kuchema chema kuti mitemo yehurumende pagwara rezvehupfumi iri kungovandudzwa nguva nenguva negurukota rezvemari, VaMthuli Ncube, uye gavhuna webhanga guru renyika, Doctor John Mangudya, yave kukanganisa mashandiro ayo zvekuti vave kuda kuti mari dziri kubhadharwa nevagari semutero pamwedzi dziwedzerwe. Hurumende yakambotanga yati mari yemaRTGS nedhora rekuAmerica zvakayenzana isati yati huremu hupimwe nemabhanga zuva nezuva. Izvi zvinonzi nemakanzuru akawanda zvavhiringidza mabasa avo sezvo mitengo yabva yawedzerwa zvakanyanya. Asi vagari vanoti havana mari iri kutaurwa kuti vawedzere. Meya weguta reHarar, VaHerbert Gomba, vanoti kanzuru yavo iri kuda kuti vagari vawedzere mari dzemitero nekuti zvinhu hazvina kumira zvakanaka. Mashoko aya atsinhirwawo nameya weguta reKweke, Amai Angeline Kasipo, vatendawo kuti kutenga mishonga yekuchenesa mvura nezvimwe zvikwanisiro zvave kuomera kanzuru yavo. Meya weguta reMasvingo, VaCollins Maboke, vanoti zvinhu kukanzuru yavo zvakaita mhidigari zvekuti havachwakwanise kuita mabasa avanotarisirwa nevagari. Mumwe kanzura wekuChitungwiza atiwo kanzuru yaremerwa nemutoro wekutadza kuwana mari. Ko vagari vari kuonawo sei nyaya yekuti mari iwedzerwe? Mukuru weChitungwiza and Manyame Rural Residents' Association, VaMarvelous Khumalo, vanoti zvinhu zvakaomera vagari vazhinji. Mutungamiri weHarare Residents Trust, VaPrecious Shumba, vati havatenderana zvachose nezviri kuda kuitwa nekanzuru yavo kuti vabhadhare mari yakawanda yemitero. Mashoko aya atsinhirwawo naVaAnoziva Muguti vanove mukuru weMasvingo Residents and Ratepayers Association. Nyanzvi munyaya dzezvehutano dzinoti zvinhu zvikasagadziriswa mumaguta umu munotanga kupararira zvirwere zvakaita setyphoid nekorera. Nyanzvi munyaya dzezvehupfumi dzinoti kana hupfumi hwenyika husina kugadziriswa, makanzuru acharambawo achitatarika. Gurukota rezvematunhu, VaJuly Moyo, vaudza Studio7 kuti vange vari mumusangano uye vachapindura mibvunzo yedu panyaya iyi svondo rinouya. No media source currently available   	https://www.voashona.com/a/makanzuru-anoti-vagari-ngavabhadhare-mitero-yakakwira-sezvo-mari-yemartgs-iri-kushaya-simba/4993150.html
politics	MDC Alliance Inoshora SADC Pakusaita Hurukuro yeZviri Kunetsa muZimbabwe	Zvichitevera kupera kwemusangano wevatungamiri venyika dzeSADC pasina zvataurwa pamusoro pezviri kuitika muZimbabwe, bato guru rinopikisa, reMDC Alliance, rinoti zvinorishamisa kuti vatungamiri veSADC vakaregera kukurukura zviri kunetsa muZimbabwe kunyange hazvo mutungamiri weSouth Africa, VaCyril Ramaphosa, vakaona zvakakodzera kutuma nhumwa dzavo ku Zimbabwe kunoita hurukuro pamusoro penyaya yekutyorwa kwekodzero dzevanhu. Mugwaro ravatumira kuvatori venhau, vanoona nezvekudyidzana nevekunze mubato reMDC Alliance, Muzvare Gladys Hlatywayo, vanoti hurumende yaVaEmerson Mnangagwa iri kushandisa dambudziko re COVID-19 senzira yekudzvanyirira vanhu munyika. Muzvare Hlatywayo vanoti vanorwira kodzero dzevanhu, vatori venhau, magweta, vanomirira vashandi nevemasangano anomirira vanhu, vemakereke nevemapato anokwikwidza vanoshungurudzwa apo vachiita mabasa avo zviri pasi pemutemo. Muzvare Hlatywayo vaudza Studio 7 kuti bato ravo richaramba richiedza kuita hurukuro neSADC, pamwe chete nevatungamiri venyika dziri musangano iri nevamwe, kusvika nyaya yeZimbabwe yagadziriswa. No media source currently available  Asi sachigaro vebato re Zanu-PF muNorth America, VaRegis Charumbira, vanoramba mashoko ese ataurwa mugwaro reMDC Alliance, vachiti chirwere cheCOVID-19 hachisi chekutamba nacho, naizvozvo hurumende inoisa mirairo inodzikisa mafambiro evanhu kuti ibatsire mukuchengetedza hupenyu hwevanhu vayo.  VaCharumbira vanoti SADC haina kukurukura pamusoro peZimbabwe nekuti muZimbabwe hamuna dambudziko rinokodzera kukurukurwa. No media source currently available 	https://www.voashona.com/a/zimbabwe-mdc-alliance-reacts-to-sadc-not-discussing-zimbabwe-situation-gladys-hlatywayo-regis-charumbira/5547765.html
sports	Zvikwata zvorwira kupinda muPSL	  KUCHANGE kusingadanwe anonzwa svondo rino muDivision One kuSouthern Region apo Hwange FC ichasangana neAjax Hotspurs kuchiti ZPC Hwange ichitatsuranawo neIndlovu Iyanyathela.   KuSouthern Region, Hwange FC neZPC Hwange ndizvo zvikwata zviri kurwira kupinda muPremier Soccer League (PSL) gore rinotevera.   Zvikwata zviviri izvi zvasarirwa nemitambo miviri kuti paonekwe kuti ndechipi chikwata chichatevera Simba Bhora iyo yakabva kuNorthern Region, Green Fuel FC (Eastern Region) neSheasham FC (Central Region) izvo zvakatobudirira kupinda muPSL mwaka unotevera.   Mumitambo yesvondo rino, Hwange FC ikahwina mutambo wayo ukuwo nekune rimwe divi ZPC Hwange yokundwa, Hwange FC ndiyo inobva yahwina tikiti rekupinda muPSL mwaka unotevera.   Zvakadaro, svondo radarika chikwata cheSimba Bhora chakahwina tikiti rekupinda muPSL zvichitevera kukunda kwayakaita Commando Bullets 3-0 kuWadzanai Stadium kuShamva.   Simba Bhora yakakwanisa kuwana mukana uyu pamberi peGolden Eagles neHerentals U-20 izvo zvairwirawo kupinda muPSL gore rinotevera. Achitaura zvichitevera kupinda kwakaita Simba Bhora muPSL, murairidzi wechikwata ichi, Arthur Tutani, anoti mwaka wegore rino weRuyamuro Northern Region wange wakakura nekudaro waida kuti varwe semvumba.   “Mutambo wange wakaoma zvikuru, asi takaramba takangosona vanhu tichiziva kuti mujaho wakareba. Mujaho wacho wange wakareba saka takarwa kubva pekutanga kusvika kumagumo.   “Zvatave kupinda muPremier League seSimba Bhora, tinofanirwa kusimbisa chikwata chedu kuitira kuti chigokwanisa kumisidzana nezvimwe zvikwata zvemuPSL,” anodaro Tutani.	https://www.kwayedza.co.zw/zvikwata-zvorwira-kupinda-mupsl/
politics	Mapato Anopikisa Orwisa Kuti Avewo neChekuita muZEC	Mapato anopikisa ari pasi pemubatanidzwa uri kurwira kuti mitemo ine chekuita nesarudzo ivandudzwe, weNational Electoral Reform Agenda, NERA, nemamwe akazvimirira neMuvhuro akaita musangano neZEC kuti vajekeserwe nezvemamiriro achange akaita zvinhu panguva yesarudzo dza 2018, uye kuti apewo pfungwa dzawo. Vari kutaura vakamirira NERA, VaDouglas Mwonzora vebato reMDC T vanoti semapato anopikisa, vaive nezvinhu zvitatu zvavanoda kuti ZEC igadzirise, zvinosanganisira kuti semapato vange varipowo panosarudzwa neZEC nzvimbo dzekuvhotera. Vanoti vanodawo kuti mapato ezvematongerwo enyika apindewo mumakomiti eZEC, ayo vanoti akazara nemauto nevasori, uye vanodawo kuti vange varipowo panodhindwa magwaro ekuvhotesa. VaMwonzora vanoti chikuru chanyanya kuti mapato anopikisa adewo kuve nechekuita nemafambisirwo enyaya dzesarudzo neZEC ndechekuti zvinhu zvose zvairerekera kubato riri kutonga reZanu PF. No media source currently available 	https://www.voashona.com/a/zimbabwe-politics-nera-elections-zec/3586373.html
business	Mapazi eHurumende Onakurirana Nyoka Mhenyu neSakunda paMabhiriyoni eCommand Agriculture Akatsakatika	Grain Marketing Board (GMB) nhasi yaudza komiti yeparamende inoona nezvekushandiswa kwemari yehurumende yePublic Accounts Committee (PAC) kuti yainge isineyi nechekuita nechirongwa chehurumende cheCommand Agriculture ichiti Sakunda Holdings ndiyo yaitungamira chirongwa ichi. Izvi zvinopokana nezvakataurwa neveReserve Bank of Zimbabwe, bazi rezvemari nebazi rezvekurima avo vakaudza paramende kuti GMB ndiyo yakapihwa mari yechirongwa cheCommand Agriculture. Komiti yePAC iri kuongorora mashandisirwo akaitwa mabhiriyoni emadhora nehurumende pachirongwa cheCommand Agriculture zvisina mvumo yeparamende. Vanoona nezvekufambiswa kwebasa muGMB, VaClemence Guta, vaudza PAC, kuti basa reGMB raive rekuchengeta nekupa varimi mbeu, fotereza nezvimwe zvaishandiswa pachirongwa icho vati chaitungamirwa neSakunda Holdings. Asi sachigaro vekomiti iyi, VaTendai Biti, nevamwe vavo varatidza kusafara nemhinduro iyi vachiti semuenzaniso, vaive munyori mukuru mubazi rezvemari, VaRingison Chitsiko, vakaudza komiti yavo kuti vainge vasingazive kuti mari inosvika mamiriyoni mazana masere nemakumi mana nemanomwe yakapihwa nehurumende kutsigira mabasa ekurima muna 2017 yainge yashandiswei vachiti GMB ndiyo yaiziva kuti mari iyi zvakaitika. Asi VaGuta pamwe nevakafanoba chigaro chemukuru anoona nezvemari muGMB, Amai Constansia Dzenga, vati havana chavanoziva pamusoro penyaya iyi vachiti ivo vaingo tambira mbeu nefotereza zvaiuyakumatura avo vachizviendesa kuvarimi. Vati havana kana gwaro ravakasaina reCommand Agriculture vachiti Sakunda, nechikamu chaiona nezveCommand Agriculture mubazi rezvekurima ndivo vaiziva zvaitika. Amai Dzenga vati nekuda kwaizvozvo havatomboziva kuti zvinhu zvavaichengeta zvaiita marii sezvo zvange zvisiri zvinhu zvavo. Panyaya yekuti GMB yakapihwa mari inosvika bhiriyoni imwe chete nezviuru mazana matatu kana kuti $1.3 billion muna 2017 na2018 kuti itsigire mabasa ekurima, VaGuta vati pane musiyano pamari dziri kutaurwa idzi pamwe nedzavakawana. Amai Dzenga vatiwo semuenzaniso muna 2018 vakapihwa mamiriyoni mazana mapfumbamwe kana kuti $900 million kwete bhiriyoni imwe chete nezviuru mazana matatu kana kuti $1.3 billion iri kutaurwa. Imwe nhengo yekomiti iyi, VaMarko Raidza vati zvinonetsa kutambira zvinoitaurwa nevakuru vakuru veGMB pasina humbowo. Asi VaBiti zviri kutika kuGMB ishura chairo uye zviri pachena kuti zvinhu zvakaita manyama amire nerongo mukambani iyi. Vati komiti yavo inogona kuti kambani iyi iongororwe zvakanyanya kana kuti Forensic Audit nekuti zvinhu hazvisi fambiswa negwara chairo. Dzimwe nhengo dzekomiti iyi dzati kuti nyaya iyi inatsobuda pachena, GMB, RBZ, bazi rezvemari pamwe nerekurima vanofanirwa kubvunzurudzwa pamwe chete kuti pasaite kukandirana nyika mhenyu. Pane mari inodarika mabhiriyoni mapfumbabwe emadhora yakashandiswa zvisvina mvumo yeparamende pachirongwa cheCommanda Agriculture uye PAC iri kuita ongororo yekuti marii iyi yakashandiswa sei. Kambani yeSakunda inotarisirwa kumira pamberi pekomiti iyi munguva pfupi inotevera. No media source currently available 	https://www.voashona.com/a/mapazi-ehurumende-onakurirana-nyoka-mhenyu-nesakunda-pamabhiriyoni-ecommand-agriculture-akatsakatika/5321696.html
health	VaMnangagwa Vowedzera neMavhiki Maviri Mazuva eKuti Vanhu Vagare Mudzimba Kurwisa Coronavirus	Mutungamiri wenyika VaEmmerson Mnangagwa nezuro vakazivisa kuti vainge vawedzera nemamwe mavhiki maviri mazuva ekuti vanhu vagare mudzimba kusvika musi wa 3 Chivabvu. Izvi zvinotevera kusvika kumagumo kwemavhiki matatu avainge vambotara kuti vanhu vagare mudzimba ayo ange achifanira kupera nhasi. Vachitaura kunyika kuState House, mumashoko apihwa Studio 7 mvumo yekushandisa nebazi rezvekuburitswa kwemashoko, VaMnangagwa vakati zviri pachena kuti mumavhiki matatu avainge vambotara huwandu hwevanhu vari kubatwa nechirwere ichi hutori kuwedzera. Vakati Zimbabwe haisatiwo yazadzikisa zvose zvinoda kunzi zviitwe neWorld Health Organization kuti vanhu vanzi vabude mudzimba. Bazi rezvehutano razivisa kuti huwandu hwevanhu vabatwa nechirwere checoronavirus hwawedzera kusvika pamakumi maviri nemashanu mushure mekunge mumwe mudzimai abatwa nechirwere ichi kuManicaland. Mudzimai uyu ainge adzoka munyika kubva kuFrance. Asi pane vanhu vaviri vapona kusvika parizvino. Vanhu vatatu ndivo vafa nechirwere ichi. Asi vati vemakambani emigodhi vanofanira kutanga basa mushure mekunge vashandi vose vavhenekwa. Vatiwo vemakambani akakosha vanokwanisawo kuita basa. VaMnangagwa vati bazi rezvemagariro evanhu richabatsira vamwe vave kunonga svosve nemuromo parizvino nenyaya yenzara. Vanhu vakawanda vari kuudza Studio 7 kuti nzara yapfunya chisero mudzimba dzavo. Zvichakadaro, mashoko atumirwa kuStudio 7 neAfrican Union achibva kusangano rinoongorora nyaya dzezvirwere muAfrica reAfrica Centres for Disease Control Prevention anoti vanhu vafa nechirwere ichi muAfrica vave kudarika churu chimwe chete nemakumi masere Vabatwa nechirwere ichi vave kusvika zviuru makumi maviri nechimwe. Johns Hopkins University yemuAmerica iyo iri kuongorora nyaya dzechirwere checornavirus pasi rose inoti huwandu hwevanhu vari kubatwa nechirwere checoronavirus hwadarika mamiriyoni maviri nezviuru mazana mana. Vanhu vafa vave kudarika churu zana nemakumi matanhatu. America ndiyo ine vanhu vakawandisa vafa nechirwere ichi pasi rose vanodarika zviuru zvina 	https://www.voashona.com/a/vamnangawa-vowedzera-nemavhiki-maviri-mazuva-ekuti-vanhu-vagare-mudzimba-kurwisa-coronavirus/5378886.html
health	Mutungamiri weAmerica, VaDonald Trump, Vanosaina Bhiri Richaita Kuti Vanhu Vapiwe Rubatsiro Munguva yeCovid-19	"Apo zvinhu zvanga zvoratida sekunge mamwe mapazi ehurumende yeAmerica achambovhara kutanga neChipiri nekuda kwekusavepo kwemari yekushandisa, mutungamiri wenyika iyi, VaDonald Trump, neSvondo manheru vakasaina bhiri rinobvumidza kuvepo kwemari $2.3 trillion yekubatsira mapazi aya. Pmari yosei iyi, mazana mapfumbamwe emabhiriyoni emadhora, kana kuti $900 billion, ichabatsira vanhu munguva ino yecoronavirus, kuchiti imwe inoita $1.4 trillion ichashandiswa nemapazi ehurumende kusvika muna Gunyana wegore rinouya. Kunyange hazvo VaTrump vakasaina bhiri iri, vari kugunun’una zvikuru vachiti mari iri kupiwa vanhu kuti vabatsirikane munguva ino ye coronavirus ishoma zvikuru mushure mekunge matare eparamende nekongiresi apasisa bhiri iri svondo rapera. VaTrump vakati vakasaina bhiri iri sedanho rekudzora rubatsiro rwakanga rwuchipiwa vanhu vanosvika mamiriyoni gumi nemana vakanga varasikirwa nerubatsiro rwunipowa vasingashande pamwe nemhuri dzakavhiringwa nedenda reCovid-19, uyewo kuitira kupa mukana kune makambani ari kutatarika. Munhu mumwe nemumwe ari kutarisirwa kuwana mari inoita madhora mazana matanhatu kana kuti US$600.00 yekubatsirikana nayo munguva ino ye coronavirus, asi VaTrump vanoti munhu oga oga aifanirwa kupiwa madhora zviuru zviviri zvemadhora. Chimwe chizvarwa cheZimbabwe chiri kuSouth Carolina muno muAmerica, VaPromise Sande, vanoti zvakaitwa naVaTrump zvakanaka chose sezvo zvichibatsira hurumende pamwe nevanhu vari kutambura. ""Zvinhu zvanga zvakatarisirwa uye kusaina kwavo kuchabatsira zvikuru vanhu vemuAmerica,"" VaSande vanodaro. Vanoti veruzhinji vanogona kutanga kutowana mari idzi mukupera kwemasvondo maviri. No media source currently available "	https://www.voashona.com/a/zimbabwe-donald-trump-signs-usa-relief-bill-analysis-promise-sande/5716074.html
business	Musangano weTNF weKuzeya Mari yeMushandi wePasi Wotadza Kuitwa	Musangano weTripartite Negotiating Forum kana kuti TNF wange uchifanira kuitwa neChina wekuzeya nyaya yekuti mushandi wepasi pasi munyika yose otambira marii hauna kuzoitwa sezvo sachigaro wemusangano uyu, Muzvinafundo Mthuli Ncube, vange vakabatikana. Asi izvi hazvina kufadza sangano reZimbabwe Congress of Trade Unions, ZCTU. Gurukota rinoona nezvevashandi, Muzvinafundo Paul Mavima, vanoti hakuna zvizhinji zvaikwanisa kuitwa kana VaNcube vasipo sezvo vari ivo vakabata homwe yemari. No media source currently available Munyori mukuru weZCTU, VaJaphet Moyo, vanoti zvinenge zvakanakawo kuti vanhu vaudzwe pachine nguva kuti musangano hauchisiri kuitwa. No media source currently available  Mutungamiri wesangano reEmployers Confederation of Zimbabwe, Doctor Israel Murefu, vanoti vange vasumwa havo nenyaya yekuti VaNcube vanenge vasipo asi vakawedzerawo kuti panoda kuzeyiwa nyaya yekudonha kwedhora remunyika. No media source currently available  	https://www.voashona.com/a/musangano-wetnf-wekuzeya-mari-yemushandi-wepasi-wotadza-kuitwa/5326353.html
politics	Vakarwa Hondo yeRusununguko Voronga Nhaurirano neBritain	Vanotungamirira sangano revakarwa hondo yerusununguko reZimbabwe National Liberation War Veterans Association vanoti vari kuronga musangano neBritain nedzimwer nyika dzakabudirira kuti vagadzirise nyaya yemagariro avo sezvo vari kuti hurumende yavarasa. Vesangano re ZLHR ava vakataura mashoko aya apo vakaita musangano nevatori venhau muHarare nemusi weChina. Munyori mukuru musangano re ZNLWA VaVictor Matemadanda vati kunyangwe hazvo vakazoshorwa kuti vave kuita misangano nevekumawirira havana hany'a nazvo sezvo chinangwa chavo chiri chekuti varwi vehondo yerusununguko vabatsirikane. Vati vane chivimbo chekuti hurukuro dzavachaita idzi dzichabatsira kusimudzira hupenyu hwevarwi verusununguko. VaMatemadanda vashoropodzawo Brigadier General Retired Asher Walter Tapfumaneyi munyori mubazi revakarwa hondo vachiti vanofanira kuregedza kuda kutonga sangano revarwi vehondo yerusununguko. VaTapfumaneyi vanoti hurumende yave kuda vatungamiri vatsva sezvo isingakwanise kushanda nevatungamiri varipo nekuti vakati mutungamiri wenyika VaRobert Mugabe ngavaende pamudyandigere vachitiwo havachavatsvagire rutsigiro. VaMatemadanda vati bato reZanu PF harina kumboita hany'a nevarwi vehondo yerusununguko uye sangano ravo isangano rakazvimirira risinei nebato reZanu PF. Vatiwo vari kushushikana kuti kunyangwe vakarwa hondo, vana veZimbbwe havana rusununguko. Vanoona nezvemabasa musangano iri, VaFrancis Nhando vatsigira mashoko aya vachiti vakazvionera pamhuno sefodya apo vange vobvunzurudzwa nemapurisa kuti sei vange vakamira muHarare Gardens vari vana apo vaigadzirira kuita musangano wavo. Vanoona nezvekubuditswa kwemashoko musangano iri, VaDouglas Mahiya vati vanokatyamadzwa kuti hurumende inoda kupindira munyaya dzesangano revarwi verusunungukonekuyedza kuri putsa. Musangano uyu wange uine vanasachigaro vekumatunhu akasiyana-siyana avo vati kunyangwe hazvo hurumende ichida kuvanganisa, vari kuzoramba vachibatira pamwe nemukuru wavo VaChristopher Mutsvangwa. Hatina kukwanisa kubata gurukota rezvevakarwa hondo VaTshinga Dube kana VaTapfumaneyi sezo vange vasiri kudarira nharembozha dzavo. No media source currently available 	https://www.voashona.com/a/zimbabwe-matongerwo-enyika/3510766.html
politics	Zimbabwe Yogadzirira Kuratidzira neMusi weChitatu muZanu-PF Muine Zinyekenyeke	Masangano akawanda munyika akaita seHash Tag This Flag, Tajamuka nemamwe ari kukurudzira vanhu kuti vasaende kumabasa nemusi weChitatu vachiratidza kunyunyuta kwavo nemamiriro akaita zvinhu munyika anoti haasi kuzodzokera kumashure nehurongwa uhu. Izvi zvinotevera kuratidzira kwakaitwa muHarare nemusi weMuvhuro vachiti vaneta nenyaya yehuori hwavanoti huri kuitwa nevakuru vehurumende nemapurisa. Mutauriri wemapurisa Senior Assistant Commissioner Charity Charamba vaudza Studio 7 kuti vanhu vanofanira kumira tsika yekupisa nekupwanya zvinhu uye kurwisa mapurisa. Asi zvisati zvamboitika munhoroondo yenyika sangano revakarwa hondo reZimbabwe Liberation National War Veterans Association rati harione chakaipa nevanhu vanoratidzira murunyararo. Vesangano iri vatiwo havasi kufara nenyaya yekuti hurumende haisi kuvapa zvayakavavimbisa. Mutauriri wevakarwa hondo VaDouglas Mahiya vanoti nyaya yekuratidzira iri mubumbiro remitemo rakavhoterwa nevanhu vose munyika. No media source currently available Vanotungamira Hash Tag This Flag Pastor Evan Mawarire vakaudza Studio 7 kuti hapana kudzokera shure pahurongwa hwavo sezvo zvinhu zvaita manyama amire nerongo munyika. Mutauriri wesangano reTajamuka iro rinova mubatanidzwa wevechidiki mumapato ezvematongerwo enyika uye vemasangano akazvimira oga VaPromise Mkwananzi vanotiwo hurongwa hwavo hwekuratidzira huri kufamba zvakanaka. No media source currently available VaStan Zvorwadza vesangano reNational Vendors Union of Zimbabwe vatiwo naivo vari kutsigira kuratidzira kwemusi weChitatu. No media source currently available KuMasvingo kunonzi hakuna kumira zvakanaka sezvo vagari vari kunzi vange vabuda mudhorobha na 7 manheru emusi weChipiri. Vanhu vane chitsama vemasangano akazvimirira oga vakambosungwa vachinzi vaironga kuratidzira. Vanoona nezvekufambiswa kwemabasa musangano reCommunity Tolerance Reconciliation and Development (COTRAD), VaZivanai Muzorodzi vanoti vari kuenderera mberi nekuratidzira kuMasvingo. No media source currently available Zvichakadaro vechidiki muZanu-PF varikushora nyaya yekuratidzira kuri kurongwa nevanhu uku. Mutevedzeri wemunyori anoona nezvevechidiki mubato iri VaKudzanai Chipanga vakaudza nhepfenyuro yeZBC kuti vanhu havana fanire kutambira kuridziro yekuratidzira nemusi weChitatu. Vatiwo mapurisa anofanira kuona kuti munyika mune runyararo.	https://www.voashona.com/a/zimbabwe-matongerwo-enyika/3405351.html
politics	Vamwe Vanoti Zvakarwirwa Hondo Hazvina Kuzadzikiswa Sezvo Nhamo Yatekeshera	Apo Zimbabwe iri kucherechedza zuva remagamba vamwe vanoti zvakarwirwa muhondo yerusununguko zviri kuzadzikiswa, asi vamwe vachitiwo kutambura kuri kuita vana veZimbabwe, chiratidzo chekuti nyika haisisiri mugwara raitarisirwa nevakarwira nyika. Munyori mukuru wesangano reZimbabwe National Liberation War Veterans Association, VaDouglas Mahiya, vanoti zvimwe zvakarwirwa muhondo yeChimurenga, kutora masimba ezvematongerwo enyika kwakaitwa nevanhu vatema. VaMahiya, avo vanove nhengo yeZanu PF, vanotiwo chimwe chakagonekwa munyika kupihwa kwakaitwa vanhu vatema mapurazi, kunyange hazvo zvakarwirwa muhondo yeChimurenga zvisina kubudirira zvese. VaMahiya vanoti hurumende yaiva yaVaRobert Mugabe yakavhiringa zvinhu nekuisa vanhu muzvinzvimbo asi vasina ruzivo rwezvakaenderwa kuhondo. Mumwe aive murwiri werusununguko, VaShadreck Makombe, vanotiwo chakanyanyobudirira kuwaniswa kuwaniswa minda kwevanhu vatema. Asiwo VaMakombe vanoti vamwe havachakoshesi vaimbove varwiri verusununguko, kunyanya vechidiki, vavanoti havachaoni kubatsira kwekusununguka kwenyika nekuti vanoona zvinhu zvavo zvisingachafambi. VaMakombe vanoti tarisiro yavo huru ndeyekuti mutungamiriri wenyika, VaEmmerson Mnangagwa, varange vese vane huori munyika. Mumwe muongorori wezvematongerwo enyika, Dr Tinashe Mawere, vanoti kwavari hapana chakachinja patsika dzehutongi sezvo kuchine hudzvinyiriri. Vanotiwo vanoona sekuti ropa rakadeukira mahara munguva yehondo. Mutauriri webato reMDC, VaDaniel Molekele, vanotiwo zvakarwirwa muhondo yekusunungura nyika zvakasiyana zvikuru nezviri kuitika munyika pari zvino. VaMolekele vanoti Zimbabwe yava kutoda kuvakwa patsva. Asi VaMahiya vanoti kutambura kuri kuitika munyika kwakakonzerwa nehutongi hwaVaMugabe, uhwo husina kugadzirisa hupfumi hwenyika, izvo vanoti zvava kugadziriswa nehurumende yaVaEmmerson Mnangagwa. Vakawanda vanoti havaoni kukosha kwekuzvitonga kana munyika musina mabasa, kodzero dzevanhu dzichityorwa nehurumende, muzvipatara muchishaikwa mishonga, zvinhu zvichidhura muzvitoro, vanhu vachiita zvidzidzo zvepamusoro soro asi vachipedzisira votengesa zvinhu mumigwagwa nepamusana pekushaikwa kwemabasa. No media source currently available    	https://www.voashona.com/a/vamwe-vanoti-zvakarwirwa-hondo-hazvina-kuzadzikiswa-sezvo-nhamo-yatekeshera/5039063.html
politics	Nyaya yeGukurahundi Yonzwikwa neChina Svondo Rinouya	Dare reHigh Court muBulawayo rati nyaya yechikumbiro chechimbi-chimbi chekuti hurumende imire hurongwa hwekuda kuviga vanhu vakauraiwa panguva yeGukurahundi ichanzwikwa svondo rinouya. Mutongi wedare reHigh Court Justice, Martin Makonese, vati vave kuzonzwa chikumbiro ichi musi weChina svondo rinouya mushure mekunge gweta rehurumende, Rejoice Hove, rakumbira kupiwa nguva yekunyatsogadzirira zvizere. Mumwe murwiri wekodzero dzevanhu, VaCharles Thomas, avo vanoti vakatochwa panguva yeGukurahundi, vachishanda pamwe nesangano reIbhetsu Likazulu, vakaendesa chikumbiro chechimbi-chimbi chekuti hurumende imbomira hurongwa hwairi kuda kuita hwekuviga patsva vanhu vakauraiwa panguva iyi. Muchikumbiro ichi VaThomas, avo vari kumiririrwa negweta VaNqobani Sithole, vakadoma mutumgamiri wenyika VaEmmerson Mnangagwa, gurukota rezvemukati menyika VaKazembe Kazembe, nasachigaro weNational Peace and Reconciliation VaSelo Nare saivo vanhu vane chekuita nenyaya iyi VaSithole vati nyaya iyi ichinzwikwa svondo rinouya sezvo gweta rehurumende rakumbira nguva, izvo zvatambirwa nedare. Amai Jenni Williams avo vanove mutungamiri wemubatanidzwa wemasangano akazvimirira ega, weMatabeleland Collective, varimowo munyaya iyi vakazvimirira pachavo vega sezvo mubatanidzwa wavo uri iwe wakavamba chirongwa chekutaura nemutungamiri wenyika kuti nyaya yeGukurahundi igadziriswe. Pane mutemo wekuti kuviga vanhu patsva vakauraiwa nenzira seyeGukurahundi chinhu chinofanirwa kuitwa hurumende ichitungamidzwa pamberi. Pane vanhu vanopfuura zviuru makumi maviri vakauraiwa panguva yeGukurahundi pakati pemakore a1983 na1987 mumatunhu eMatabeleland neMidlands nechikwata chemauto chainzi Fifth Brigade. VaMnangagwa vaive gurukota rezvekuchengetedzwa kwenyika panguva iyi mushakabvu Robert Mugabe vari mutungamiri wehurumende. Nyaya yeGukuruhandi inogara ichimutsa mutauro munyika nekuti vamwe vanoiwona seine chekuita nekurwisana kwemarudzi. Vamwe vanoti hurumende inifanirwa kubudisa pachena zvakaitika panguva iyi yokumbira ruregerero uye vakauraya vanhu ava votongwa kuitira kuti munyika muve nerunyararo rwechokwdi. Hurumende haisati yakumbira ruregerero panyaya iyi kusvika pari zvino.  	https://www.voashona.com/a/zimbabwe-court-to-hear-gukurahundi-petition-next-week-on-thursday/5569646.html
business	Vashandi veNRZ Vochemachema neKusabhadharwa Mari dzavo	"Vashandi vekambani yeNational Railways of Zimbabwe, NRZ, vanoti vanga vachitarisira kuti hurumende ichabatsirawo kambani yavo mukuona kuti vashandi vayo vawaniswa mihoro yavo, iyo yave nemwedzi inodarika gumi nemishanu vasati vatambiriswa. Mutungamiri werimwe sangano rinomirira vashandi veNRZ, reZimbabwe Amalgamated Railways Workers Union, VaKamurai Moyo vanoti vashandi veNRZ vari kushupika zvakanyanya zvekuti hurumende iri kuzviona asi hapana matanho airi kutora ekugadzirisa dambudziko ravo. ""Tanga tichitarisirawo sevashandi kuti hurumende inofanirwa kubatsira railways kuti vabhadharewo chimwe chikwereti chedu, nekuti iye zvino vanhu vari kufa, vanhu vari kurwara, vamwe vari kusiya mabasa nezira dzakasiyanasiyana, vachingosiya zvikwereti kurailways,"" VaMoyo vanodaro. Sachigaro vebhodhi reNRZ, VaLarry Mavhima, mwedzi wapera vakatenda kuti kambani yavo iri kukundikana kubhadhara vashandi vayo mari dzemihoro idzo dzave kudarika mamiriyoni makumi mapfumbamwe emadhora, nekuda kwekuti haisi kushanda zvakakwana. VaMavhima vakazivisawo kuti dare remakurukota rakavapa mvumo yekuti vatsvage vanoda kubatana navo mumatanho avo ekumutsiridza kambani iyi. Asi VaMoyo vanoti hurongwa hwekuti kambani yeNRZ ibatane nevamwe vane mari hahuna kuipa, kana chete vashandi vasingazorasikirwa nemabasa. No media source currently available Gurukota rezvekutakurwa kwezvinhu, Doctor Joram Gumbo vanoti ichokwadi kuti NRZ ine chikwereti chevashandi chemari yakawanda, asi kambani iyi haisi kuita mari. ""Mari inotambirwa navashandi inobva pabasa ravanoita. Kana pasina basa ravanoita hapana mari inouya, nokuti inobva kuna ani? havana basa,"" Doctor Gumbo vanodaro. Vanoti hurumende iri mushishi kutsvaga vanoda kubata neNRZ, asi vanowedzera vachiti pari zvino kambani iyi inotove nevashandi vakawandisa iyo isisina basa. Doctor Gumbo vanoti makambani aisimbopa NRZ basa akaita seemarasha, eshuga neesimende haacha basa raanoipa. No media source currently available  "	https://www.voashona.com/a/zimbabwe-economy-politics-nrz-gumbo-kamurai-moyo/3867358.html
business	VaPsychology Maziwisa Vanosungwa neNyaya dzeHuwori kuZESA	Zimbabwe Anti-Corruption Commission, ZACC, inosunga mumiriri weHighfield West muparamende uye vari nhengo yeZanu PF, VaPsychology Maziwisa nenyaya dzine chekuita nehuwori kukambani yemhando dzemoto yeZESA. Mumwe komishina weZACC, VaGoodson Nguni, nezuro usiku vakaudza Studio 7 kuti VaMaziwisa vakasungwa pamwechete nemumwe wavo mukambani yavo yekushambadzana, yeFruitful Communications, uye ari mushandi weZBC, Oscar Pambuka. VaNguni vakati vaviri ava varara kukamba yemapurisa yeAvondale Police Station, uye VaNguni vakati vaviri ava vari kutarisirwa kumiswa pamberi pedare. Vaviri ava vari kupomerwa mhosva yekukama kambani yemhando dzemoto iyi zviuru zvemadhora kuburikidza nemari dzinonzi dzaibhadharwa kukambani yavo neZESA zvine huwori mukati. Nhengo yesangano reZimbabwe Citizens Initiative, VaPromise Sande vanoti vanotambira nerufaro danho riri kutorwa neZACC iri, kunyange hazvo vari kuti panofanirwa kunge pachisungwa munhu wese, kusanganisira vari muhurumende, kwete kungosunga vanofungidzirwa kuti ndeve kuchikwata cheG40 chete. Vaive gurukota rezvemhando dzemoto, VaSamuel Undenge vakatosungwa vakamiswa pamberi pedare nenyaya dzine chekuita nehuwori hunonzi hwaiitika muZESA. No media source currently available 	https://www.voashona.com/a/zimbabwe-anti-corruption-zacc-maziwisa/4201195.html
sports	Xhaka angangodzokera Borussia	Granit Xhaka, anoti anogona kudzokera kuBorussia Monchengladbach kana kondirakiti yake yapera.   Chizvarwa chekuSwitzerland ichi chakambotamba mwaka mina kuBundesliga asati ayenda kuArsenal mugore ra2019 uko akatengwa nemari inosvika £35m.   Xhaka iye zvino ane kondirakiti nemaGunners ichapera mugore ra2024 uye anoti angade kudzokera kuMonchengladbach kana chikwata chekuGerman ichi chichimuda.   Achitaura neMit Geredet Podcast anoti, “Handina kubva kuBorussia ndichiuya kuArsenal nekuda kwemari kwete. Chaive chishuvo changu kutamba muEngland.   “Ndichangobva kuwedzera kondirakiti yangu, iyo yasara nemakore maviri kuti ipere. “Ndichabva ndasvitsa makore 32 saka kana Max Eberl (Monchengladbach’s director of sport) achida kundidzosa ndine makore 32, saka ini musuwo wangu wakazarurwa ndinoenda.”   Xhaka achangobva kusaina kondirakiti imwe kuArsenal yegore mwaka uno, zvichitevera kudiwa kwaaiitwa naJose Mourinho murairidzi weRoma. Mutambi uyu (29) pari zvino haasati ave kutamba nhabvu zvichitevera kukuvara kwaakaita gumbo rake mumutambo weNorth Londona Derby apo Arsenal yakakunda Tottenham 3-1. Akakuvara paibvi rake izvo zvichamuona asingatambe nhabvu kwemwedzi mitatu. — SportsMail.	https://www.kwayedza.co.zw/xhaka-angangodzokera-borussia/
politics	VaDouglas Tapfuma Vanonyimwa Mukana weKubvisa Mari yeChibatiso	Mumwe mukuru mukuru muhofisi yemutungamiri wenyika nedare remakurukota, VaDouglas Tapfuma, vamiswa pamberi pedare ramejasitiriti nhasi vachipomerwa mhosva nhatu dzehuori. Muchuchisi wenyaya iyi, VaCharles Muchemwa, vaudza dare kuti VaTapfuma vakashandisa masimba avo zvisirizvo pavakakonzeresa kutengwa kwemotokari nomwe kubva kuSouth Africa dziri muzita rehurumende asi vakazodzishandisa sedzavo. VaMuchemwa vati motokari dzose idzi dzakakonzera kuti hurumende irasikirwe nemari inoita madhora ekuAmerica zviuru gumi nechimwe nemazana mapfumbamwe nemakumi matatu nenhanhatu (US$11 936) sezvo pasina kubhadharwa mari yekupinza motokari idzi munyika kana kuti import duty. Rimwe remagweta aVaTapfuma, VaEsau Mandipa, vaudza dare pavanga vachikumbira mukana wekuti musungwa abhadhariswe mari yechibatiso kuti VaTapfuma vari kuramba mhosva yavari kupomerwa sezvo vachiti motokari idzi ndedzehurumende sezvo mapepa ekuti dzisabhadhare mari yekupinzwa munyika akasainwa nemunyori mukuru muhofisi yemutungamiri wenyika pamwe nedare remakurukota, VaMisheck Sibanda. Mupurisa ari kuferefeta nyaya iyi achishanda nekomisheni inorwisa huori yeZimbabwe Anti Corruption Commission, VaTimothy Guta, vaudzawo dare kuti VaTapfuma havafanire kubuditswa muhusungwa sezvo vachiti vachiri kuvaferefetwe nenyaya yekupinzwa kwedzimwe motokari munyika dzinodarika zana vachishandisa chinzvimbo chavo zvisirizvo. Vati VaTapfuma, avo vave Chief Director Monitoring and Evaluation kuhofisi yemutungamiri wenyika, vanogona kuvhiringidzana nevafakazi vasina kudomwa mudare uye vanogona kusazomirira kana vakapihwa mukana wekubhadhara mari yechibatiso sezvo vachiti humbowo huri kuvaroverera huri fararira. Asi mutongi wedare, VaHosea Mujaya, vatura mutongo wekuti VaTapfuma varambe vari muhusungwa sezvo vachiti vanogona kuvhiringidzana nevafakazi zvisinei nekuti havachashanda kuState House. Zvaturwa nedare zvatsinhirwa nerimwe remagweta aVaTapfuma, VaValentine Mutatu. VaMutatu vati vave kukwidza nyaya iyi kumatare epamusoro. VaMujaya vati VaTapfuma vadzoke musi wa15 Nyamavhuvhu pachaenderera nyaya iyi Mberi. VaTapfuma vakambodomwawo munyaya yehuori kukambani yemarasha yeWankie Colliery uko kunonzi kwakashayikwa mamiriyoni matanhatu emadhora ekuAmerica. VaTapfuma ndivo vave musungwa wechipiri anove mukuru muhurumende asungwa nenyaya yehuori kubva pakagadzwa komisheni itsva yeZacc nemutungamiri wenyika, VaEmmerson Mnangagwa musi waChivabvu 30, 2019. Asi MDC yakaburitsa mashoko ekuti komisheni iyi, iyo inotungamirwa naAmai Loice Matanda Moyo, vanove mudzimai wegurukota rinoona nezvekudyidzana nedzimwe nyika, VaSibusiso Moyo, haina mazino. VaMoyo, ndivo vakabuda pachivhitivhiti muna Mbudzi 2017 vachizivisa nyika kuti mauto ainge opindira mune zvematongerwo enyika zvakazokonzeresa kuti vaimbove mutungamiri wenyika, VaRobert Mugabe, vasiye basa. No media source currently available 	https://www.voashona.com/a/zimbabwe-senior-official-denied-bail/5023691.html
politics	Musatore Mativi, Mutongi Anoudza ZBC neZimpapers	Bato guru rinopikisa reMovement for Democractic Change ratambira mutongo wedare, reHigh Court, wekuti makambani enhau ehurumende, eZimpapers neZimbabwe Broadcasting Corporation, akatyora bumbiro remitemo yenyika nekuita basa rawo akarerekera kuZanu PF. Vachitaura pamusoro pemutongo wakapihwanaJustice Joseph Mafusire mudare High Court kuMasvingo nemusi weChitatu panyaya yakwakwidza kudare iri ne Fitinne Trust nevamwe vaviri, mutevedzeri wemutauriri weMDC, VaLuke Tamborinyoka, vati mutongo uyu unotsinhira zvavagara vachitaura pamusoro peZBC neZimpapers. Asi vati chakakosha pari zvino kuona kuti mitemo yezvekutapwa kwenhau yavandudzwa kuitira kuti makambani akaita seZBC neZimpapers ashande achitevedza bumbiro remitemo yenyika. Gweta musangano reMedia Insitute of Southern Africa- Zimbabwe, VaKuda Hove, vaudza Studio 7 kuti vari kufara chose nemutongo uyu nekuti ndozvavagara vachitaura nekurwira kuti ZBC ishande isina divi rayakarerekera. VaHove vati mutongo uyu wasimbisa shoko ravo uye vachaushandisa mubasa ravo rekukurudzira kuvandudzwa kwemitemo yezvekutapwa kwenhau kuti ienderane nebumbiro remitemo yenyika. Asi vati pachine mutoro kuti pave neshanduko pamashandiro emakambani Hatina kukwanisa kunzwa kubva kumutauririri weZanu PF, VaSimon Khaya Moyo, kuti tinzwe divi ravo panyaya iyi. Asi vanoongorora nyaya dzematongerwo enyika, uye vari nhengo yeZanu PF, VaGadzira Chiramhanzu, vaudza Studio 7 kuti sarudzo hadzihwinwe nekutibato rapihwa mukana wekutaura pachivhititi. Vatiwo bato ravo haritevedze mitongo yematare edzimhosva kuti rikunde musarudzo, asi kuti rinotsvaga rutsigiro kune veruzhinji. Vanoongorora zvematongerwo enyika vachishanda nesangano reZimbabwe Democracy Institute, VaBekezela Gumbo, vaudza Studio7 kuti kunyange hazvo mutongo uyu wakanaka chose hauna zvauchabatsire nekuti sarudzo dzakatopera uye hauna zvauchasandura. Vati mitongo yaakaita seuyu inofanira kuitwa sarudzo dzisati dzaitwa kuti ive nechekuita nesarudzo dzinenge dzichiitwa munyika VaGumbo vatiwo veruzhinji havafaniri kufara zvakanyanya vachiti hurumende inozikanwa zvikuru nenyaya dzekusatevedza mitongo yematare edzimhosva. Kunyange hazvo vasina kutaura zvakanyanya kuZBC neZimpapers, mumutongo wavo Justice Mafusire vakati makambani ya anofanira kutevedza zvinodiwa nebumbiro remitemo. Masango mazhinji emuno neekunze akaongorora sarudzo akaburitsawo kuti ZBC neZimpapers dzaita basa dzakarekerera kurimwe bato izvo zvakakanganisa mafambiro nezvakabuda musarudzo. Gurukota rezvemitemo, VaZiyambi Ziyambi, vakatoudza paramende kuti hurumende ichagadzirisa zvimwe zvakataurwa nemasangano aya kuti sarudzo dzinouya dzisaite mutauro. No media source currently available 	https://www.voashona.com/a/zimbabwe-court-orders-zbc-and-zimpapers-to-be-impartial/5015500.html
business	Zanu-PF Yorambidza VaVan Hoogstraten Kupa Huchapupu Ichityira Kuti Vangafukura Hapwa paNyaya yeHwange Colliery	Nhengo dzeZanu PF nemusi weMuvhuro dzakaramba kuti muzvinabhizinisi, VaNick van Hoogstraten, avo vanove mumwe wevaridzi vekambani yemarasha, yeHwange Colliery, vape humbowo mudare iri. VaVanHoogstraten vaida kupa humbowo maererano nemafambisirwe ebasa mukambani iyi izvo zvisina kufadza sachigaro wekomiti yezvezvicherwa, VaTemba Mliswa, avo vazivisa kuti vanogona kusiya basa ravo. Godwin Mangudya anotipa nyaya inotevera. Kunze kwehurumende, VaVan Hoogstraten, ndivo vane zvikamu zvakawanda muHwange Colliery uye vange vakokwa neparamende kuti vazopa humbowo maerarano nemashandiro ekambani iyi sezvakaita vamwe asi izvi zvarambwa nenhengo dzeZanu PF. Nhengo dzeZanu PF dzakaita ruzha dzichiramba kuti VaVanHoogstraten vasape humbowo dzinosanganisira, mumiriri weBuhera West VaSoul Nzuma, mumiriri weChiredzi North, VaRoy Bhila, mumiriri weGutu West VaJohn Paradza. Nhengo idzi dzakapopotedzana nasachigaro wekomiti iyi VaTemba Mliswa avo vakati nhengo dzange dziri kusvibisa zita nechimiro chebato radzo sezvo izvi zvose zvange zviri kuitika mumaziso aVaVan Hoogstraten. VaVan Hoogstraten vakaratidza kusafara nezvange zviri kuitika uye vakati dai zvaibvira nhengo dzainge dziri kuita ruzha dzadzingwa mudare nenyaya yekurizvidza. Asi VaVan Hoogstraten vakaudzwa nenhengo idzi kuti harisi basa ravo kudziudza zvekuita. Mushure meawa rimwe rekukandirana makobvu nematete mabharani wedare reparemende, VaKenneth Chokuda, vakazokwanisa kudzima gakava iri pakatorwa danho rekuti VaVan Hoogstraten vachirega kupa humbowo sezvo nyaya kugadziriswa kana kuti Reconstruction yeHwange Colliery yave kumatare edzimhosva. VaMliswa vakatiwo zvakaitika hazvina kuvafadza zvachose uye vanoona sekuti hazviratidzi chimiro chakanaka chenhengo dzeparamende. VaMliswa avo vanozvimirira vati vakapihwa chigaro ichi neZanu PF uye zvinosuwisa kuti dzimwe nhengi muZanu PF hadzisi kuda kuti vari kuita huwori vasasikwe pachena. VaMliswa vakati vachataura nevakuru uye vachizivisa veruzhinji kuti vacharamba vari sachigaro wekomiti iyi here kana kuti kwete. Zvichakadai, VaVan Hoogstraten vakaudza vatori venhau kuti vachapikisa danho rakatorwa nehurumende rekuisa kambani yeHwange paReconstruction. Nyaya iyi yakaiswa kuHigh Court svondo rapfuura sezvinodiwa nemutemo weReconstruction Act, uye ndipo pachapihwa muakana vese vanezvikamu mukambani iyi wekupikisa kana kubvuma danho rakatorwa nehurumende. VaVan Hoogstraten vakati muHwange Colliery mune huwori hunotyisa zvekuti mukambani iyi muri kubuda mamiriyoni nemamiriyoni emadhora ekuAmerica asi pasina chiri kuuenda kuhurumende kana vamwe varidzi vekambani iyi. Vakati huwori hwakanyanya kukwira mukati memakore matatu apfuura apo gurukota rezvezvicherwa pari zvino VaWinston Chitando vaive sachigaro wekambani iyi. Vakati zvinhu zvakatombonyanya kuipa muHwange zvekuti pane imwe nguva vakatombokurudzira kuti mauto apinde mukambani iyi kuti apedze huwori hunotyisa hwainge hwoitika. VaVan Hoogstraten vakati kambani iyi iri kuita mibatanidzwa nemishandirapamwe nemakambani akawanda kubva kunyika dzakaita seChina uye kunyange ivo vaine zvikamu zvakawanda mukambani iyi havana chavari kuudzwa. Vakati hapana chingamutsiridze kambani iyi kunze kwekubvisa huwori uhwo vanoti hunozivikanwa nevatungamiriri venyika. No media source currently available 	https://www.voashona.com/a/zanu-pf-yorambidza-vavan-hoogstraten-kupa-huchapupu-ichityira-kuti-vangafukura-hapwa-panyaya-yehwange-colliery/4685035.html
business	Vakawanda Vanoti Kugadzikana kweHupfumi Hakuna Zvakuri Kubatsira Varombo	Dzimwe nyanzvi munyaya dzezvehupfumi dzinoti zvirongwa zvehurumende zvairi kuparura ichiti zviri kusimbisa hupfumi hwenyika, zviri kutopa kuti varombo vanyanye kushupika. Gurukota rezvemari, Muzvinafundo Mthuli Ncube, naGavhuna weReserve Bank of Zimbabwe, RBZ, Doctor John Mangudya, vakaparura zvirongwa zvavo zvemafambisirwo emari nehupfumi asi vachivimbisa kuti havasi kubuda mugwara ravari sezvo vachiti rinodzikamisa hupfumi. Zvirongwa izvi zvakatambirwa nenyanzvi munyaya dzezvehupfumi asi dzichiyambira kuti zvirongwa zvehurumende zvakawanda zvinenge zviri kusiya varombo vachinonga svosve nemuromo. Nyanzvi munyaya dzezvehupfumi, Muzvinafundo Gift Mugano, vanoti zakaturwa naVaMangudya zvakanaka chose panyaya yekusadhinda mari yakawanda uye kuwanise mari makambani kuburikidza nemusika wemari. Asi vakurudzirawo hurumende kuti iwedzere vashandi mari vachiti izvi ndizvo zvinosimudzira hupfumi hwenyika. Mashoko aya atsinhirawo neimwe nyanzvi munyaya dzezvemabhanga vari nhengo yeZanu-PF, VaGilbert Muponda, avo vanoti hurumende yakwanisa kudzikamisa mitengo, dhora remunyika nekusimudzira zvigadzirwa kumaindustry asi vachitsinhirawo nyaya yekuti vashandi vabhadharwe mari dzinovakwanira kuti vakwanise kutenga zviri kugadzirwa kumaindasitiri zvacho. Nyanzvi munyaya dzezvehupfumi vari mukuru wesangano reLabour and Economic Development Research Institute of Zimbabwe, Doctor Godfrey Kanyenze, vatiwo VaNcube vanofanira kuendesa mari kuzvirongwa zvekubatsira varombo munyaya dzedzidzo uye hutano sezvo vakawanda vari kutatarika nekuda kwekunzi vagare mudzimba vasingashande nekuda kwechirwere cheCovid-19. Vachitaura kumarinda eHeroes Acre nezuro, mutungamiri wenyika, VaEmmerson Mnangagwa, vakatiwo chinangwa chavo ndechekuti Zimbabwe inge yave nyika ine vashandi vakati wandei vanotambirawo mari dziri nani kana kuti upper middle-class economy mugore ra2030. Zimbabwe inoti iri kutarisira kuti hupfumi huchakwira nekuda kwegoho rakanaka regore rino asi nyaya yekupararira kwechirwere cheCovid-19 inonzi inogona kukanganisa zvakanyanya hupfumi sezvo vanhu vakawanda vasiri kuenda kumabasa. No media source currently available   	https://www.voashona.com/a/vakawanda-vanoti-kugadzikana-kwehupfumi-hakuna-zvakuri-kubatsira-varombo/5997673.html
business	"VaBiti Votatsurana naVaMangudya neNyaya yeMari ye""Command Agriculture"""	Gavhuna weReserve Bank of Zimbabwe, Doctor John Mangudya, nhasi vaudza komiti yeparamende kuti hapana chavakatadza apo vakashandisa mari inodarika mabhiriyoni matatu kutenga zvinhu pazvirongwa zvakaita sePresidential Input, Command nezvimwe muna 2017 na2018 vachiti zvese izvi zvakaitwa paine mvumo kubva kuhurumende. Sachigaro wekomiti iyi ndiVaTendai Biti vanova mumwe mutevedzeri wemutungamiri weMDC. Komiti iyi yange yakoka VaMangudya kuti vazotsanangura kuti sei RBZ yakashandisa mari inodarika mabhiriyoni matatu emadhora muna 2017 na 2018 zvisina mvumo yeparamende. VaBiti vaudza VaMangudya kuti komiti yavo yaita izvi mushure mekunge hofisi yaAuditor General yaburitsa magwaro anoratidza kuti RBZ yainge yashandisa mari isiri mubhajeti uye pasina mvumo yedare reparamende sezviri mubumbiro remutemo. VaBiti vabvunza VaMangudya kuti chii chakaita kuti vatyore mutemo wenyika. Asi VaMangudya vaudza komiti iyi kuti hapana mutemo wavakatyora vachiti vakatumwa nehurumende kuita zvese zvavakaita. Vati kana paka kanganiswa mutemo, gurukota rezvemari ndiro rinofanira kubvunzwa nekuti ndiro rakavapa mvumo yekubhadhara zvinhu zvakawanda zvakaita sezvinhu zvaishandiswa pazvirongwa zvakaita sePresidential Input Scheme, Command Agriculture pamwe nekubhadhara makambani akaita seZESA, ZISCOSTEEL nemamwe. Hatina kukwanisa kubata gurukota rezvemari Muzvinafundo Mthuli Ncube sezvo vari kuRussia kumusangano weRussia Africa Summit. Asi VaBiti nevamwe vavo vati komiti yavo yakabvunzurudza vamwe vakuru vakuru mubazi rezvemari nerekurima avo vakataura kuti vainge vasingazive kuti mari dzainge dzabhadharwa neRBZ dzaive dzei. Asi VaMangudya vati zviri pachena kuti vakuru vakuru ava vanogona kunge vakanyepera komiti iyi kana kuti vainge vasingazive zveshuwa asi vakati bhanga ravo rine matsamba ese akabva kugurukota rezvemari richivaudza kuti vabhadhare makambani kana kutenga zvinhu zvakatenga. Imwe nyaya isina kufadza komiti iyi ndeyekuti maTreasury Bills akaburitswa neRBZ nebazi rezvemari ainge asina zvese zvinodiwa pamaTreasury Bills. VaMangudya vabvuma kuti apa vakati vachagadzirisa izvi mune remangwana. Pamusangano wanhasi pamboita kukandira makobvu nematete pakati paVaMangudya naVaBiti izvo zvisina kufadza dzimwe nhengo dzekomiti iyi. Mumwe asina kufara nekuita kwaVaMangudya naVaBiti ndiAmai Barbara Rwodzi avo vaudza vaviriri ava kuti varekemekedze dzimwe nhengo dzekomiti iyi kuti ikwanise kuita basa ravo zvakanaka. Komiti yaVaBiti iri kushushikana kuti mari dzehurumende dzakashandiswa zviri kunze kwemutemo zvikuru sei pazvirongwa zvakaita sePresidential Input Scheme neCommand Agriculture uye nemusi weMuvhuro unouya ichabvunzurudza zvakare vakuru vakuru mubazi rezvemari pamusoro penyaya iyi. Nhasi komiti iyi yange yakatarisirwa kutura gwaro rayo rekutanga pamusoro pemashandire eRBZ. No media source currently available  	https://www.voashona.com/a/vabiti-votatsurana-navamangudya-nenyaya-yemari-ye-command-agriculture-/5138263.html
health	Chinhoyi University of Technology Inonzi Yave Kumanikidza Vadzidzisi, Vadzidzi neVashandi Kubayiwa Nhomba yeCovid-19	Chikoro chikuru cheChinhoyi University of Technology -CUT- chiri kurambidza vadzidzi nevashandi vanenge vasina kubayiwa nhomba yekudzivirira chirwere che COVID-19 kupinda pachikoro. Vadzidzi avo vanga vauya kuzopedza zvidzidzo zvavo pamwe nekunyora bvunzo nemusi weMuvhuro vakashamisika vachinzi vaburitse kadhi rinoratidza kuti vakabaiwa nhomba yekudzivirira chirwere che COVID-19 kuti vabvumirwe kupinda pachikoro. Mumwe mudzidzi asina kuda kudomwa nezita anoti arambidzwa kupinda pachikoro achinzi haana kubayiwa nhomba audza Studio 7 kuti anoti chanyanya kumurwadza ndechekuti havana kunge vayambirwa nezvedanho iri. Munyori anoona nezvemagariro evadzidzi musangano rinomirira vadzidzi pachikoro ichi VaFrancis Nhete vanoti danho ratorwa nechikoro rakanaka sezvo vachiwirirana naro sevatungamiri vevadzidzi. Mutauriri weCUT Dr Tapera Musekiwa vanoti vatora danho iri senzira yekudzivirira vamwe vadzidzi nevashandi. VaTapera vanoti vabva vaisa nhomba pakiriniki yechikoro kuti zvive nyore kune vanenge vasarudza kubayiwa.Zvikoro zvakawanda zvepamusoro zvakatozivisa kuti vadzidzi vanenge vasina kubayiwa nhomba yekudzivirira chirwere che COVID-19 havabvumirwe kudzidza kana kunyora bvunzo nevamwe. Asi danho iri riri kupikisawa nesangano revashandi reZimbabwe Congress of Trade Unions rinoti kuita izvi kutyora kodzero dzevanhu dziri mubumbiro remitemo. Gore rapera muna Mbudzi, chikoro cheCUT chakambovharwa mushure mekunge vadzidzi makumi mashanu nevanomwe vabatwa nechirwere cheCovid-19. No media source currently available 	https://www.voashona.com/a/chinhoyi-university-of-technology-inonzi-yave-kumanikidza-vadzidzisi-vadzidzi-nevashandi-kubayiwa-nhomba-yecovid-19/6079173.html
health	ZimRights Yoendesa Hurumende kuMatare Ichida Kuti Pajekeswe Hurongwa hweKurwisa Covid-19	Sangano rinorwira kodzero dzevanhu munyika reZimbabwe Human Rights\nAssociation, ZimRights, raendesa hurumende kudare repamusoro kuitira kuti imanikidzwe kuzivisa veruzhinji hurongwa hwekubayiwa kwenhomba yeCovid-19 munyika yose. Mukuru weZimRights, VaDzikamai Bere, vanoti vakafunga zvekutora danho rekuendesa hurumende kumatare edzimhosva sezvo veruzhinji vasiri kuziva\nnezvehurongwa hwehurumende.\n\nVaBere vanoti ibasa rehurumende kuti vanhu vawane zvose zvinoita kuti\nvave nehutano hwakanaka pamwe nekudzivirirwa kwezvirwere zvinogona\nkuvauraya.\n\nPatabvunza kuti vave papi nenyaya yavakanyorera hurumende svondo\nrapera mutauriri weZimbabwe Lawyers fir Human Rights, VaKumbirai Mafunda, vanoti havana mhinduro yavakawana nokudaro magweta avo azoyamura sangano reZimRights kuti risvitse nyaya iyi kumatare edzimhosva. VaMafunda vanoti svondo rakapera vakangonyora tsamba kuhurumende kuti izivise vanhu nezvechirwere cheCovid-19 uye kuti ndeapi matanho airi kutora kuzivisa veruzhinji nemitauro yavanonzwisisa.\n\nZimbabwe iri kuwana mushonga wenhomba kubva kuChina iyo inoti\nmushonga uri kuuya muno wavepo wangomirira kutumirwa kuno. Mimwe mishonga ichapihwa Zimbabwe pasi pechirongwa cheCOVAX iyo ichaona vanoshaya mamiriyoni matanhatu vachibayiwa nhomba iyi. Dzimwe nyika dzakaita seKenya, Botswana, Ghana, Rwanda neSouth Africa dzakatozivisa nhomba dzadzakatenga pamwe nemari dzadzakachengetera kutenga nhomba yechirwere cheCovid-19. Asi Zimbabwe, kuburikidza nemutungamiri wenyika, VaEmmerson Mnangagwa, ichatengawo mishona nemari inoita zana remamiriyoni emadhora, kunyange hazvo paine mutauro wekuti hurumende haisati yapihwa mvumo yekushandisa mari iyi kutenga nhomba sezvo pasina mari yekuita izvi mubhajeti rayo ra 2021. No media source currently available 	https://www.voashona.com/a/zimbabwe-rights-organization-takes-government-to-court-over-lack-of-transparency-on-covid-19-crisis/5765569.html
business	Vatungamiri veSADC Votarisirwa Kuparura Gwara reHupfumi	Vatungamiri veSADC neChitatu vari kutarisirwa kunyorerana chibvumirano chekuita mushandira pamwe pakugadzirisa maindasitiri kuitira kuti nyika dzavo dziwane pundutso. Chibvumirano ichi chiri kutarisirwa kuti chinge chiri chemakore makumi mana nemanomwe kubva muna 2015 kusvika muna 2063. Munyori weSADC, Dr Stergomena Lawrence Tax, vanoti chibvumirano ichi chikanyoreranwa, nyika dzemuSADC dzichabudirira zvakanyanya munyaya dzezvehupfumi. Hurongwa hwe SADC hwakanangana nekuumba maindasitiri, kuita mushandira pamwe mukutengeserana sezvinoitika mu European Union, pamwe nekukwenenzvera zvinotengeswa neSADC kuitira kuti zviwane mari yakawanda kana zvotengesa. Misangano yemakurukota navana mazvikokota yakatanga neMugovera senzira yekuronga hwaro hwemusangano wevatungamiri venyika idzi. Nyanzvi munyaya dzezvehupfumi vachishanda nesangano reLabour and Economic Development Reserch Institute of Zimbabwe, VaProsper Chitambara, vanoti havaone Zimbabwe ichibuda nechouviri. Asi mutevedzeri wemutungamiri wesangano reZimbabwe National Chamber of Commerce, VaDavison Norupiri, vanoti Zimbabwe ichakwanisa kubudirira ikashanda zvakanaka nedzimwe nyika. No media source currently available 	https://www.voashona.com/a/zimbabwe-economy/2739651.html
business	RBZ Yoti Inomira neGwaro reMazita eVanhu Vari Kubira Nyika Mari Vachiburitsa Kunze	Gavhuna webhanga guru renyika Doctor John Mangudya vanoti vanomira negwaro ravakaburitsa revanhu vavanoti vari kubira nyika mari vachiiyendesa kunze kwenyika zvisiri pamutemo. Arthur Chigoriwa anotipa nyaya inotevera. Gwaro rakaburitswa iri riri kushorwa nevakawanda vanoti vaitarisira kuona mazita evakuru-vakuru vezvematongerwo enyika sezvo vakawanda vavo vachinzi vanoendesa mari yehuwori kunze kwenyika. Asi VaMangudya vanoti vanomira negwaro ravo sezvo zviri kuita makabhani aya nevanhu ava zviri kuita kuti vanhu vashaye mari munyika. Panyaya yekuti pane vanhu vari kufungidzirwa nevakawanda kuti vari\nkuita zvehuwori vachiburitsa mari, VaMangudya vanoti kana pane anoziva vanhu vacho ngaamhan'are. Mumwe mugari wemuChinhoyi, VaJasper Kawondera, vanoti gwaro rakaburitswa harina mazita evanhu vanofungidzirwa nevakawanda kuti vane mari dzakawandisa kunze kwenyika. VaKawondera vanoti zviri pachena kuti vanhu vakatiza munyika\nvakaendesa mari kunze kwenyika zvisiri pamutemo iyo yavave kushandisa\npari zvino. Vanoti kune mazita ari pamiromo pevakawanda asiri mugwaro reRBZ iri, zvikuru vakuru-vakuru muhurumende, nemamwe mapoka ezvemabhizimusi, nematongerwo enyika. Mumwe mushandi weimwe kambani anoda kuzivikanwa nezita rekuti\nTambudzai anoti mazita akaburitswa mashoma sezvo kambani yavo iyo\ninotengesa nzvimbo dzekuvaka dzimba kuvagari vari kunze kwenyika, asi\nvachibhadharira mari yekutenga kuBritain. Mamwe makambani nevanhu vakaburitswa mazita avo vanoti zvakabuda mugwaro reRBZ manyepo sezvo vakapedzerana nebhanga guru renyika iri kare. Kunyange vakuru vemakambani varamba kudomwa nemazita vanoti vakapedzerana nebhangi guru renyika. Mumwe mushandi wekambani yeUnilever asina kuda kudomwa nezita anoti zita rekambani yake rakadomwa nekuda kwekusagona basa kwebhangi guru\nrenyika sezvo vakabhadhara mari yakabuda kare kare. Nyanzvi munyaya dzezvehupfumi, vachishanda nesangano reLabour and Economic Development Research Institute, Doctor Prosper Chitambara, vanoti vanhu vakaburitswa mugwaro iri vashoma zvichienzaniswa nemari yakambotaurwa iyo inosvika kumabhiriyoni ane chitsama. VaChitambara vanoti hurumende ichine mukana wekuzvichenesa kana ikaita\nkomishoni inoongorora kuburitswa kwemari munyika nemunhu wese. Kuburitsa mari zvisiri pamutemo kana kuwana mari kunze kwenyika munhu\nasingataure kuhurumende mari yaanenge awana kuti abhadhare mutero\nimhosva. Vamwe vanoona nezvehupfumi vanoti mitemo yakafanana nekurambidza\nvemabhizinisi kudzosera mari yavanenge vashanda kumusha kwavo zvimwe\nzvezvinhu zvinodzinga vemabhizinisi vekunze. Mamwe magweta anotiwo zvinonetsa kusunga vakaburitsa mari ava sezvo mutemo wacho usina kujeka. No media source currently available 	https://www.voashona.com/a/zimbabwe-economy-externalization-mangudya/4319770.html
sports	MaWarriors tichiri nemukana: Mpandare	  MANEJA wechikwata chenhabvu chenyika chemaWarriors – Wellington Mpandare – anoti Zimbabwe ichiri nemukana mukuru wekubudirira kuenda kumutambo weQatar World Cup zvisinei nekukundwa kwayakaitwa neGhana musi weMugovera. MaWarriors akakundwa 3-1 nemaBlack Stars eGhana neMugovera wadarika mumutambo wakatambirwa kuGhana uye zvikwata zviviri izvi zviri kusangana zvekare munyika muno neChipiri chino mumutambo uyo maWarriors anofanirwa kuhwina.   MaWarriors akangokundwa mutambo uyu chete mukana wavo wekuenda kuWorld Cup unobva watopera. Mpandare anoti maWarriors achiri mumujaho wekurwira kuenda kuQatar World Cup uye ari kufanirwa kuhwina mitambo yawo yese yasara, kutanga neweGhana.   “Tichirimo murwendo rwekurwira kuenda kuQatar. Chatinofanirwa kuita kuhwina mitambo yedu yose yasara chete,” anodaro Mpandare.   Kana maWarriors akahwina mitambo yavo yose yasara, anenge ave nezvibodzwa 10 uye achishuvira kuti zvimwe zvikwata zviri muboka reGroup G zvirasikirwe nezvibodzwa mumitambo yazvo yasara.	https://www.kwayedza.co.zw/mawarriors-tichiri-nemukana-mpandare/
health	Vanorarama neKutengesa muBulawayo Vowaniswa Mukana weKubaiwa Nhomba yeCovid-19	Rimwe sangano rinomiririra vanorarama nekutengesa muBulawayo, reBulawayo Vendors and Traders Association, rinoti rinotambira nemufaro chirongwa chehurumende chekubaya nhomba yekudzivirira Covid-19 kuvanhu vanorarama nekutengesa icho chaparurwa muguta iri. Mutevedzeri wemunyori anoona nezvezvirongwa musangano iri, uye vachiraramawo nekutengesa, Muzvare Debra Mukasa, vanoti vanofara nekuti hurumende yakanzwa chikumbiro chavo chekuti vanorarama nekutengesa vange vachibaiwa nhomba yekudzivirira Covid-19 kuitira kuti vakwanise kuvhura misika. Chirongwa ichi chaparurwa munzvimbo nhatu muBulawayo dzinoti City Hall, Renkini neSokusile, uye hurumende inoti ine hurongwa hwekubaya vanhu zviuru gumi nezvishanu, kana kuti 15 000, mukati memazuva gumi senzira yekudzivirira kupararira kwedenda iri. Muzvare Mukasa vanoti vanotarisira kuti vamwe vasiri kutengesera mumisika yekanzuru vachabaiwawo nhomba iyi, sezvo kwanga kuchinzi vanhu vatange vaburitsa makadhi anoratidza pavanoshandira kuitira kuti vakwanise kubaiwa. Vanotiwo vanhu zviuru gumi nezvishanu vanonzi nehurumende ichabaya nhomba vashoma zvikuru, asi vanoti zvakakosha kuti chirongwa ichi chatomboparurwa sezvo vachitarisira kuti hurumende ichawedzera huwandu uhwu. No media source currently available 	https://www.voashona.com/a/zimbabwe-covid-19-bulawayo-vendors-vaccinated-debra-mukasa/5955108.html
sports	‘Vatambi rongerai remangwana’	  ZVIKWATA zvemitambo yakasiyana zvokurudzirwa kuti zvibatsire vatambi kuti vakwanise kuita zvidzidzo zvakadai sezvemabhizimisi nemabhindauko emaoko kuitira kuti vagokwanisa kuwana zvinovararamisa mune remangwana apo vanenge vasisatambe mitambo iyi.   Kurudziro iyi yakapihwa nachamangwiza weGlow Petroleum, Aaron Chinhara, apo aive muenzi anoremekedzwa pamusangano mukuru wekuronga mwaka mutsva weRainbow Amateur Netball League (RANL) svondo radarika.   Chinhara – uyo anokotsvera RANL kuburikidza nekambani yake – anoti zvakakosha kuti vatambi panguva iyo vanenge vachiri kukwikwidza vadzidziswe kuchengetedza mari pamwe nekupihwa chenjedzo yekugadzirira ramangwana ravo.   Anoti zvinosuwisa zvikuru kuona dzaimbove nyanzvi dzemitambo yakasiyana vachikangwaya uye vachisekwa nevanhu asi ivo vaimbounza mufaro mukuru kunyika yose.   “Munoona vatambi vedu panguva yavanotamba, vanenge vachidiwa zvikuru vachiremekedzwa.   Asi pavanozosiya mitambo hapana anenge ave nehanya navo. Zvikangozivikanwa kuti ave kutambura, vanhu vachimuona achizvifambira vanotanga kumuseka.   “Saka tiri kuda kuti izvozvo zvisaitike kuvasikana vedu, ngativadzidzise vazvishandire nemaoko avo kuitira kuti pavanozosiya zvemitambo vawane zvekuita zvinovararamisa nemhuri dzavo, vasatambure. Ipapo ngatipakoshesei,” anodaro Chinhara.   Panguva ino apo nyaya dzekutorwa kwezvinodhakwa dziri kukurumbira, Chinhara anoti zvakakosha kuti vanasikana vemitambo yakasiyana, kusanganisira netball, vagare vachifundiswa kuipa kwetsika yekutora zvinodhaka sezvo zvichikanganisa remangwana ravo.   “Tiri kurarama panguva iyo kutorwa kwezvinodhaka kuri kuwanda mune vechidiki. Ngatisasiye vanasikana vedu vachipinda mazviri sezvo zvichizokanganisa hupenyu hwavo. Ngatiedze nepatinogona kuvapa chenjedzo yekuipa kwekutora zvinodhaka.   “Mune zvemitambo, kutorwa kwezvinodhaka kuri kuwanda izvo zviri kukanganisa hupenyu hwevakawanda. Saka nguva nenguva ngatiite hurukuro nevanasikana tichivadzidzisa kuti vasapinde mukutora zvinodhaka, vasakanganise hupenyu hwavo,” anodaro Chinhara.   Achitaurawo pamusangano uyu, munyori mukuru weRANL – Moses Gukumure – anoti zvikwata zvavo zvagadzirira kutanga kwemwaka mutsva zvisinei nezvimhingamipinyu zvavange vachisangana nazvo.   Anoti mwaka uno muligi reRANL muchange muine zvikwata 15 zvichakwikwidza, kuwedzera kubva pa11 izvo zvaivepo gore radarika.   “Tagadzirira kutanga kwemwaka wegore rino uyo tinovimba uchafamba zvakanaka. Tiri kuenderera mberi nemitambo yedu kunyangwe hazvo pane zvange zvichinetsa. Chikuru kuti mitambo yedu itambwe pasina chinokanganisa.   “Nguva yadarika, mitambo yedu yaimbokanganiswa nezvakawanda kusanganisira iyo Covid-19 chaiyo. Saka izvezvi tiri kutarira zviri mberi,” anodaro Gukumure.   Anoti RANL iri pakati pekuumba chikwata chimwe chete icho vanoda kuzotumira kunokwikwidza kunyika dzakaita seSouth Africa neScotland uye chichazosarudzwa pamutambo weIndependence Tournament.   “Tiri pakati pekuita hurukuro neshamwari dzatinodyidzana nadzo dziri kunze kunyika dzakaita seSouth Africa neScotland kuti tizotumira chikwata chedu kunokwikwidza ikoko. Tichaumba chikwata chedu pamutambo weIndependence Tournament apo pachazosarudzwa vatambi vanenge vadadisa,” anodaro Gukumure	https://www.kwayedza.co.zw/vatambi-rongerai-remangwana/
politics	Musangano weBato reRepublican Party Unopinda Muzuva rePiri Mudzimai waVaTrump Achishorwa neVamwe Kuti Akaba Mashoko aMai Obama	"Pazuva rechipiri remusangano wekudoma shoroma vaDonald Trump semunhu achamirira bato iri musarudzo dzekutsvaga mutungamiri weAmerica dzichaitwa muna Mbudzi gore rino, mudzimai wavo Amai Melania ndivo vari pamiromo yemunhu wese. Izvi zvinotevera kutaura kwavakaita neMuvhuro manheru pamusangano uyu kekutanga apo vanonzi vakatora mamwe mashoko akamboshandiswa nemudzimai wemutungamiri wenyika, VaBarack Obama, Amai Michelle, muna 2008. Vana vaVaTrump vanoti Tiffany naDonald Junior, vari kutarisirwa kutaurawo pamusangano uyu zvichi sanganisirawo mutauriri wedare reparamende VaPaul Ryan, nevakambokwikwidza musarudzo dzekutsvaga munhu achamirira bato iri VaChris Christie naVaBen Carson. Musangano uyu uri pasi pedingindira rinonzi “Make America Great Again”. Chimwe chizvarwa cheZimbabwe chiri kuCleveland, kuOhio kuri kuitirwa musangano weRepublican Party uyu, Doctor Moses Rumano, vanoti zvingadzidzwe nehurumende yeZimbabwe nezvizvarwa zvayo ndezvekuti hapana chakaipa nekuratidzira kwevanhu kana zvichiitwa murunyararo. Dr Rumano vanoti kuCleveland vari kuona veruzhinji vari kutsigira VaTrump neavo vasingavatsigire vachibvumidzwa kuratidzira murunyararo. Doctor Rumano vanoti kupinda kwaVaTrump musarudzo yekutsvaga mutungamiri weAmerica kwakanaka nekuti kunoratidza kuti munhu wese anokwanisa kupinda musarudzo idzi. Doctor Rumano vanoti chiri kunyanya kushungurudza zvizvarwa zvinobva kune dzimwe nyika ndechekuti havazive kuti vachabatwa seyi kana VaTrump vakabudirira kutora chigarO chekutungamiri America. ""Chiri kunyanya kutarisirwa neveruzhinji ndechekuti VaTrump vachaita seyi panyaya dze immigration, sezvo vakatyisidzira vanhu nyanye vekuMexico kuti vachava vakira mudhuri wekuti vasarambe vachipinda muAmerica,"" Dr Rumano vanoudza Studio 7. No media source currently available  "	https://www.voashona.com/a/zimbabwe-politics-us-elections-africa/3424919.html
politics	VaMnangagwa Vanoti Kuratidzira kweVanopikisa Hakuvavhundutsi	Mutungamiri weZanu PF, uye vari mutungamiri wenyika, Va Emmerson Mnangagwa, vanga vari kuMatebeleland North uko vapa vagari vemudunhu iri matsiru anodarika chiuru chimwe chete muchirongwa che Command Livestock. VaMnangagwa vaita izvi vasati vaita musangano ku Lupane uko kwapindwa nevatsigiri vebato ravo. VaMnangagwa vaudza vatsigiri vavo kuti hurumende yavo itsva haifi yakakanganwa vakuru vakaunza rusununguko munyika kusanganisira vaimbove mutungamiriri wenyija, Va Robert Mugabe nevamwe vakashaya. VaMnangagwa vati pavakapinda panyanga gore rakapera vakaziva kukosha kwemadzishe nehutungamiri hwemakereke. Vati vakaita misangano nemadzishe ose uye hutungamiriri hwemakereke ose munyika kuti vanzwe kubva kwavari maererano nekufambiswa kwenyika kuenda kumberi. VaMnangagwa vati chikuru chavakaona kuti chinobatsira nyika kubva mumadhaka ayanga yakanyura, kumutsiridza mabhizinesi, izvo zvakaita kuti vaite misangano nevemabhizinesi munyika yese vachisunga zvibvumirano zvekushanda pamwe chete mukusimudzira nyika munyaya dzezvehupfumi. Vati hurumende yavo yakazvipira kushanda nevanhu vese, mukugadzirisa zvose zvinoda kugadziriswa. VaMnangagwa vapeta musangano wavo nekushoropodza kuratidzira kuri kuitwa nevemapato anopikisa vachiti izvi hazvitadzisi bato ravo kukunda musarudzo nekuti kuratidzira hakusi kuchavhota. Va Mnangagwa vatenda rutsigiro rwevagari vemudunhu reLupane vakavakumbira kuti vagoziva pekuvhotera muzuva resarudzo. No media source currently available 	https://www.voashona.com/a/musangano-wa-vamnangagwa-nevatsigiri-vavo-ku-lupane-ku-matebeleland-north/4481736.html
sports	Dynamos Yotatsurana neFC Platinum Mumutambo Wakakosha weCastle Premier Soccer League	Dyanamos iyo ine gakava mumba mayo iri kutarisirwa kutamba nechikwata chiri kutungamira gungano reCastle Premier Soccer Leagur cheFC Platinum mumutambo wakatarisirwa neveruzhinji munyika neMugovera. Nhengo yeDynamos Supporters Association Muzvare Judith Nyatsanza vanoti vateveri vechikwata ichi vanofanira kubatana vakananga kuZvishavane kuti vanokunda FC Platinum. Chikwata ichi chirikubaka moto nekudzima zvekuti vateveri vavo havasisina chivimbo nechikwata chavo mumitambo mitanhatu yasara. Muongorori wezvemitambo VaDannyboy Muneri vanoti vachitarisa matambiro anga achiita zvikwata izvi Kugona Kunenge Kudada iri kukunda. VaMuneri vanofembera zvibodzwa zvavanofunga kuti FC Platinum inokunda nazvo. Chikwata chiri pachidanho chechitatu Highlanders chiri pamusha neMutare City Rovers apo Caps United iri pamusha zvekare neTsholotsho Pirates. Mutare City Rovers irikusangana ne Ngezi Platinum Stars panguva iyo Triangle ine Chapungu. ZPC Kariba ichatamba neHarare City Chicken Inn ichivhara musangano neNgezi Platinum Stars	https://www.voashona.com/a/zimbabwe-mitambo/3522355.html
politics	VaMugabe Vodaidzira Misangano yeKuyedza Kugadzirisa Zvinhu Zvaita Manyama Amire neRongo	Mutungamiri wenyika VaRobert Mugabe avo vatarisana nematambudziko makukutu zvichikonzerwa nekurwisana mubato ravo uye hupfumi hwenyika hwaenda kumawere vari kutarisirwa kuita misangano mitatu yakakosha svondo rino kutanga neChitatu kuyedza kugadzirisa zvinhu. VaMugabe vari kuita misangano yePolitburo, Central Committee uye mumwe neveZimbabwe National Liberation War Veterans Association. Nyaya yekuti VaMugabe vave nemakore makumi mapfumbamwe nemaviri pasina kujeka kuti ndiyani achatora chigaro chavo yakonzera kuti mubato ravo nemunyika muiite kunetsana kwakanyanya. Pane vamwe vari kutsigira mutevedzeri wemutungamiri wenyika VaEmmerson Mnangagwa vamwe vachitsigira Amai Grace Mugabe vari kuchikwata chinonzi Generation 40. Vaviri ava vanoramba kuti vane zvikwata zvavanotungamira. Vakarwa hondo vari kutsika madziro vachiti VaMugabe vanofanira kudzinga mubato vamwe vechikwata cheG40 vanosanganisa makurukota matatu anoti VaJonathan Moyo, muzukuru wavo VaPatrick Zhuwao uye VaSaviour Kasukuwere. Asi vachitaura mushure mekudzoka kuJapan mushure mekupfuura nekuSingapore nemusi weSvondo, VaMugabe vakati vakarwa hondo havafanire kuudza bato zvekuita asi kuti vanofanira kungotevera gwara rebato. Mutauriri wesangano reZimbabwe National Liberation War Veterans Association VaDouglas Mahiya vanoti vari kuda kuti zvichemo zvavo zvigadziriswe. Izvi zvinosanganisa nyaya dzehutano, kuendeserwa vana kuzvikoro nezvimwe. No media source currently available 	https://www.voashona.com/a/zimbabwe-matongerwo-enyika/3270441.html
business	Vashandi Vanga Vasara Vanowana Mabhonasi Avo	Hurumende yazokwanisa kupedza kupa vashandi vayo vose mari dzemabhonasi zvichitevera kutambira kwaitwa mari nevashandi vehurumende vose vanga vasara. Mutungamiri wesangano rinomirira vashandi vehurumende ava, re Public Service Association, Amai Cecilia Alexander, vanoti nhengo dzavo dzatanga kuvazivisa kuti dzawana mari idzi kumabhanga kwadzo. Izvi zvinoreva kuti hapachina mushandi wehurumende asati awana bhonasi yake. Hurumende yakanonoka kubhadhara vashandi vayo mari dzemabhonasi idzi kubva muna Mbudzi wegore rapera nekuda kwekunetsekana kwayo mukuunganidza mari. Mwedzi uno hurumende yakakundikana zvakare kubhadhara vashandi vayo paine nguva izvo zvakazoita kuti iendese mberi nesvondo rose mazuva ekutambira aya. Varairidzi vaifanirwa kunge vakatambira mari dzavo neChipiri chesvondo rino vaudzwa kuti vave kuzotambira neChipiri chesvondo rinouya. Amai Alexander vanoti dai hurumende yaonawo kuti vashandi vayo vose vaenzaniswa kwete kuti vamwe ndivo vanogarotanga kutambira nhengo dzavo dzichingoramba dzichipedzisira kutambiriswa. 	https://www.voashona.com/a/zimbabwe-mugabe-jonga-alexander-psc/2611315.html
business	Maonero Osiyana paMashoko aVaMugabe Anoti Hupfumi Huchasimuka	Mutungamiri wenyika, VaRobert Mugabe, vakavimbisa kuti hupfumi hwenyika hwagadzirira kusimuka kuburikidza nechirongwa cheZIM-ASSET. Vachitaura muparamende pachirongwa cheState of The Nation nemusi weChipiri, VaMugabe vakati hurumende yavo yakabuda nezviga gumi zvaichatevera mukusimudzira kwayo hupfumi hwenyika, uye kukwezva vekunze pamwe nezvizvarwa zveZimbabwe zviri kunze kwenyika kuti vasime mari dzavo munyika. Vakatiwo hurumende yavo iri kuita hurongwa hwekuti itange kudyidzana zvakare nenyika dzekunze, kusanganisira dzekumawirira. Asi mutauriri weMDC Renewal Team, VaJacob Mafume, vanoti hapana zvitsva pamashoko aVaMugabe aya, sezvo zvinhu zviri kuramba zvichienda kumawere munyaya dzeupfumi. Vanotiwo VaMugabe vanofanirwa kutanga nekuvandudza mitemo iri kutyisidzira vekunze kuti vatadze kusima mari dzavo munyika. Asi nhengo yeZanu PF, uye vachiongororora zvematongerwo enyika, VaGoodson Nguni,vanoti hurumende yeZanu PF yagara itori kuita hurukuro nevekunze kuti Zimbabwe itange kudyidzana zvakare nenyika dzekunze. VaNguni vanoti izvi zvakaonekwa kana munguva yehurumende yemubatanidzwa apo pakaumbwa komiti yemakurukota yaiita hurukuro nenyika dzekumawirira. No media source currently available 	https://www.voashona.com/a/zimbabwe-politics-mugabe-state-of-the-nation-mdc-renewal/2935112.html
sports	Hatizivi pachadzoka nhabvu: PSL	  SANGANO rePremier Soccer League (PSL) rinoti harizive kuti nhabvu yemuno ichatanga kutambwa rinhi sezvo pari zvino vari kumbotevedzera mitemo yakatarwa neHurumende yekurwisa kupararira kwechirwere cheCovid-19.   Kubva pakambomiswa mitambo yose munyika muno muna Kurume gore radarika apo pakatanga kunyuka denda reCovid-19, hakuna kuzombobvira kwatambwa mitambo yePSL.   Muhurukuro neKwayedza, chamangwiza wePSL – Kennedy ‘Kenny’ Ndebele – anoti pari zvino havasi kumbofunga pamusoro pekuti nhabvu ichadzoka rinhi sezvo nyika iri mushishi yekurwisa kupararira kwechirwere ichi.   “Tiri kutevedzera mitemo yeHurumende iri kukurudzira veruzhinji kuti vagare kudzimba,  takanzi tishandire kumba saka iye zvino takagara kumba uye tiri kushandira kudzimba dzedu.   “Nyika iye zvino iri palockdown, danho iro rakatorwa neHurumende kuti denda reCovid-19 risarambe richipararira. Saka isu tiri kutevedzera mutemo weHurumende.    Nguva ino, nyaya yekuchengetedza hupenyu hwevanhu yakakosha zvikuru,” anodaro Ndebele.   Kubva pakanyuka chirwere cheCovid-19 gore rapera, kune dzimwe nyika dzakadai seSouth Africa, Zambia neTanzania nhabvu yakadzoka ikatanga kutambwa munhandare dzisina vatsigiri nechinangwa chekudzivirira kupararira kwedenda iri.   KuTanzania nhabvu ichiri kutambwa pamberi pevatsigiri uye nguva pfupi yadarika chikwata cheFC Platinum chakasangana necheSimba Sports Club kunyika iyi mumutambo weCAF Champions League qualifiers.   Gore radarika, zvikwata zvinokwikwidza muPSL zvakange zvambopihwa mvumo yekutanga kuita gadziriro dzazvo.   Izvi zvakaona chikwata chemaWarriors – icho pari zvino chiri kuCameroon uko chiri kukwikwidza mumutambo eCHAN – chiita gadziriro kuburikidza nekutamba mitambo yehushamwari nezvikwata zvemuno.   Mitambo iyi ndiyo yakashandiswa nemurairidzi wemaWarriors, Zdravko ‘Loga’ Logarusic, kusarudza vatambi vekuti vazopinda muchikwata chekuenda nacho kuCHAN.	https://www.kwayedza.co.zw/hatizivi-pachadzoka-nhabvu-psl/
business	Hurumende Yokundikana Kuwirirana neVashandi paMari Dzavanotambira	Munyori mukuru musangano reApex Concil, mubatanidzwa wemasangano evashandi vehurumende VaDavid Dzatsunga vanoti mushure memusangano wemaawa mana vatadza kuwirirana nyaya yemari dzavanotambiriswa nehurumende. Pari kutarisirwa kuitwa mumwe musangano nemusi weChitatu. Vashandi vanoti vanoda kuwedzerwa mari kubva pamazana mana negumi nemana kusvika pachiuru chimwe chete nemazana manomwe. Vashandi ava vange vati vachatanga kuratidzira nemusi weMuvhuro asi vakazoti vave kuda kumbopa nhaurirano mukana.	https://www.voashona.com/a/hurumende-yokundiaka-kuwirirana-nevashandi-pamari-dzavanotambira/4762188.html
business	Varairidzi Voramba Kudzokera Kunodzidzisa Panovhurwa Zvikoro	Varairidzi vari musangano re Progressive Teachers Union of Zimbabwe, PTUZ, vanoti havasi kuenda kunodzidzisa panovhurwa zvikoro nemusi weChipiri sezvo vasina mari yekuendesa kubasa. Sangano iri rinoti hupenyu huri kuomera varairidzi zvekuti havachisina mari yekuti vakwanise kuenda kubasa. Mutungamiri wePTUZ, VaTakavafira Zhou, vanoti kunyange hazvo hurumende yakaedza kutaura nevashandi vayo nemusi weChishanu, hapana chakabuda nekuti mari yakavimbiswa nehurumende ishoma zvikuru kuti igadzirise matambudziko akatarisana nevashandi vose vehurumende, kusanganisira varairidzi. Sangano re Amalgamated Rural Teachers Union of Zimbabwe rinotiwo rakabuda nechisungo pakongiresi yaro chekuti varairidzi havasi kuzoenda kunodzidzisa panovhurwa zvikoro. Sangano iri rinoti nhengo dzaro dziri kuomerwawo nehupenyu sezvo mari dziri kutambirwa nevarairidzi dziri shoma. Izvi zviri kutsigirwawo nerimwe sangano re Zimbabwe Teachers Association. Studio7 haina kukwanisa kubata gurukota rezvevashandi, Va Paul Mavhima, kuti tinzwe divi ravo. Asi pamusangano wakaitwa neChishanu, hurumende inonzi yakanga yavimbisa vashandi vayo kuti vaizowedzerwa nezvikamu zvinotangira pazvikamu makumi mapfumbamwe nezvinomwe kubva muzana, zvichidzika. Vainge vakamirira hurumende munhaurirano idzi, Va Moses Mhike, vakaramba kutaura neStudio7 vachiti VaMavhima ndivo chete vanotaura nezvenyaya iyi. No media source currently available 	https://www.voashona.com/a/zimbabwe-teachers-vow-not-to-teach-when-schools-open-tuesday/5241668.html
business	Hurumende Yombomira Kupa Magwaro Ekurima Mbanje	"Mutevedzeri wegurukota rezvehupfumi, VaTerrance Mukupe, vanoti hurumende yambomira kupa vanhu marenzenise ekurima mbanje nokuti vanhu vanyorera kuti vanoda marezenisi aya vawandisa. VaMukupe vativo hurumende inoda nguva yekumbotura mafemo ichiona kuti hurongwa uhu hungafambiswa sei. ""Tanga tisingatarisiri kuti kuchaita vanhu vakawanda kudaro vanoda marezenisi nekuti vanhu vauya vapfuura mazana matatu vanoda marezenisi. Saka unoona kuti kana wange uchida kupa vanhu vashanu chete, unozosarudza sei pasingaitwe huori,"" VaMukupe vakaudza Studio 7. Vanoenderera mberi vachiti, ""Saka tirikunyatsotarisa kuti tozviita sei. Tinofanira kunyatso kunzwisisa kuti chinofanirwa kuitwa chii uye tinozviita sei. Uyezve tinofanira kuronga kuti kunorimirwa kwacho ndekupi uye kuti kune masoja here anochengeta."" No media source currently available  "	https://www.voashona.com/a/zimbabwe-government-suspends-issuance-for-growing-cannabis-terrance-mukupe/4405035.html
sports	Chelsea yadzinga Tuchel	  CHIKWATA cheChelsea nhasi mangwanani chadzinga basa murairidzi wacho Thomas Tuchel.   Izvi zvinotevera kusatamba zvinogutsa kuri kuita chikwata ichi mumwaka mutsva wegore rino.   Chelsea yakakundwa neDinamo Zagreb nezuro manheru mumutambo wavo wekutanga weUEFA Champions League.   Chinyorwa chabva kuChelsea chinoti: “Nhasi Chelsea yapesana nemurairidzi wedu Thomas Tuchel.   “Takamirira munhu wose wekuChelsea FC, chikwata chinoda kutenda Thomas nebasa raakabata panguva yaaive nechikwata chedu.   “Apo vatungamiri vatsva vasvitsa mazuva 100 kubva vatenga chikwata chino uye vachiramba vachishanda vachienda mberi, ino ndiyo nguva yekushandura zvakawanda.   “Vamwe varairidzi veChelsea ndivo vachashanda nechikwata takatarisana nemitambo inotevera apo tiri pakati pekutsvaga murairidzi mutsva wekutsiva Tuchel.”	https://www.kwayedza.co.zw/chelsea-yadzinga-tuchel/
health	Vakoti Vari paMudyandigere Votsvagirwa Mari yeKuti Vadzoke Kuzobatsira Kubaya Nhomba yeCovid-19	Munyori mukuru mubazi rezvekuburitswa kwemashoko VaNick Mangawana vachinyora padandemutande ravo reTwitter vati dare remakutukota nemusi weChipiri rakati richaongorora mari dziri kupihwa vari kubaya nhomba senzira yekukwezva vamwe kuti vaite basa iri. Vakatiwo Health Services Board yakanyora tsamba kubazi rezvemari kuti ipihwe mari yekupa vakoti vari pamudyandigere vari kuda kunzi vabatsire mukubaya vanhu nhomba sezvo bazi rezvehutano riine vashandi vashoma. Dare remakurukota iri rakapawo mvumo makirinika nezvipatara zvakazvimirira kuti zvitange kubaya nhomba pachena zvozopihwa mari yevanenge vaita basa racho chete nehurumende. Bazi rezvehutano rinoti vanhu vabayiwa nhomba kekutanga vave miriyoni imwe chete nezviuru mazana matanhatu nemakumi manomwe nevana zvine mazana manomwe negumi kana kuti 1, 677, 710. Vabayiwa nhomba kechipiri sezviri kukurudzirwa vave zviuru mazana manomwe nemakumi mapfumbamwe nevasere nemazama masere nemakumi masere kana kuti 798, 880. Hurumende inoti ine hurongwa hwekubaya vanhu mamiriyoni gumi kana kuti zvikamu makumi matanhatu kubva muzana kudzivirira kupararira kwechirwere ichi Zvichakadaro, bazi rezvehutano rinoti neChipiri vanhu makumi mashanu nevaviri(52) vakafa nechirwere cheCovid-19. Izvi zvasiya huwandu hwevanhu vafa nechirwere ichi kubva zvachatanga kupararira gore rapera hwave zviuru zvitatu nemazana matanhatu nemakumi matatu nevashanu kana kuti 3,635. Vamwe chiuru chimwe chete nemazana matatu nevapfumbamwe kana kuti 1, 309 vakabatwawo nechirwere ichi nemusi weChipiri wakare, zvichisiya huwandu hwevanhu vabatwa nechirwere ichi vave zviuru zana negumi zvine mazana masere nemakumi mashanu nemashanu kana kuti 110, 855. Vanhu zviuru zviviri nemazana manomwe nemakumi mashanu nemashanu kana 2 755 zvasiya vapora kubva gore rapera vave zviuru makumi manomwe nemapfumbamwe nemazana mana nemakumi maviri kana kuti 79, 420.	https://www.voashona.com/a/vakoti-vari-pamudyandigere-votsvagirwa-mari-yekuti-vadzoke-kuzobatsira-kubaya-nhoma-yecovid-19/5989314.html
politics	Maitiro eMapurisa Ane Rusarura Otsamwisa MDC-T	No media source currently available Mapurisa ekuKaroi, mudunhu reMashonaland West, arambidza MDC inotungamirwa naVaMorgan Tsvangirai kuita musangano nevatsigiri vayo munhandare yeChikangwe. Musangano uyu wanga uchifanirwa kuitwa neMugovera, asi mapurisa anozi apa zvikonzero zvinonzi hazvina kutsanangurwa. Mutauriri weMDC-T, Vaobert Gutu, vanoti musangano uyu, uyo wanga uchitarisirwa kutaurwa nemumwe wevatevedzeri vaVaTsvangirai, VaNelson Chamisa, wanga wakanangana nekukurudzira nhengo dzebato ravo kuti dziende nehuwandu hwadzo kunonyoresa kuitira kuti dzigozokwanisa kuvhota musarudzo dzegore rinouya. Izvi zvinoitika panguva iyo mutungamiri wenyika uye vari mutungamiri weZanu PF, VaRobert Mugabe, vari kutarisirwawo zvakare kutaura pamusangano wevechidiki veZanu PF uri kuitirwa pamuzinda webato iri muHarare neMugovera. VaGutu vanoti zviri kuitwa nemapurisa zvinorwadza sezvo nyika yatarisana nesarudzo, uye mapato ose ezvematongerwo enyika achitarisirwa kupinda mumativi mana enyika zvisina dambudziko kuti asangane nevatsigiri vawo. Studio7 haina kukwanisa kunzwa divi remapurisa panyaya iyi.	https://www.voashona.com/a/zimbabwe-politics-mdct-police-karoi/4059291.html
politics	VaCharamba Vokonzera Kugeda Geda KweMeno neMashoko Avo paNyaya yeKuratidzira	Mutauriri wemutungamiri wenyika VaGeorge Charamba vakonzera mutauro wakanyanya pasi rose nemashoko avanonzi vakataura kubepanhau reSunday Mail vari ku Azerbaijan uko vari kushanya nemutungamiri wenyika VaEmmerson Mnangagwa. VaCharamba vanoti zviri kuitika munyika umo muri kupomerwa mauto nemapurisa mhosva yekupfura vanhu gumi nevaviri, kukuvadza mazana nemazana uye kusunga vanhu vanodarika mazana manomwe inzwisa chete. VaCharamba vanoti mhirizhonga iri kukonzera nebato reMDC nemapato akazvimirira. Mapepa nhau emunyika dzakawanda aratidza kukatyamadzwa zvikuru nemashoko aya. Asi masangano akaita seUnited Nations, nyika dzakaita seAmerica, Britain nesangano reEuropean Union ari kushora zvikuru nyaya yekushandisa mauto mukushungurudza vanhu iri kuitwa neZimbabwe. Sangano ravanasorojena rinozivikanwa nekuti The Elder’s rashorawo zviri kuitwa nehurumende yeZimbabwe zvekushungurudza vanhu uye kudzima masaisai einternet. Hatina kukwanisa kubata VaCharamba kuti tinzwe zvizere nezvemashoko avo sezvo nharembozha yavo yange isiri kudairwa. Vakawanda vanoti munyika maberekera ingwe. Asi gurukota rezvekuburitswa kwemashoko Amai Monica Mutsvangwa vanoti zvinhu zvave kuita zviri nani avo vakurudzira vanhu kuti vasaite mhirizhonga. No media source currently available  	https://www.voashona.com/a/vacharamba-vokonzera-kugeda-geda-kwemeno-nemashoko-avo/4751190.html
business	Hurumende Inotadza Kuzivisa Vashandi Vayo Mazuva eMihoro yaChikunguru	Hurumende inonzi yakundikana zvakare kuzivisa vashandi vayo mazuva avachawana mihoro yaChikunguru. Izvi zvinotevera musangano unonzi washevedzerwa negurukota rezvevashandi nemabasa Amai Priscah Mupfumira wapindwa nehutungamiri hwe vashandi, uyo unonzi wapera usina chasungwa. Amai Mupfumira vanonzi vazivisa hutungamiri uhwu kuti musangano uyu wanga wakangonangana nekuvazivisa mamiriro akaita zvinhu panyaya yemihoro yavo, uye nekuti hurumende iri kuedza napose painogona kuti itambirise vashandi vayo paine nguva. Sachigaro weApex Council Amai Cecilia Alexander vanoti Amai Mupfumira wavavimbisa kuti vachasangana navo zvakare neChishanu svondo rino kuti vavape mazuva emihoro aya. “Tanosangana na minister, asi kuti hatina kuenda seApex Council, vanga vandidaidza ini semutungamiri wevashandi ndikaendawo ne leadership yedu, vachida kuti vatiudze kuti vasvika papi nema dates eJuly salaries ,” Amai Alexander vanoti vachamirira kunzwa neChishanu ichocho, asi vachazosanganawo sevashandi nemusi weMuvhuro vachizeya zvinenge zvabva kugurukota. Vashandi vehurumende vanositanga kutambira mari vakaita semauto, vasori nemapurisa vanonzi havasati vawana mihoro yavo yemwedzi uno. Hurumende iri kutatarika kuwana mari izvo zvakakonzera kuti ikundikane kubhadhara vashandi vayo nenguva mwedzi wapera. No media source currently available 	https://www.voashona.com/a/zimbabwe-politics-civil-servants-salaries-apex-council-mupfumira/3424952.html
sports	Mitambo yeCastle Premier Soccer League Yopfungaira Hutsi Zvekare	Makundano eCastle Lager Premier Soccer League adzoka zvine mutsindo mushure mesvondo rimwe chete rezororo. Nemusu weMugovera masikati nhandare yeRufaro Stadium ichange isingadanwe anonzwa apo pachatambwa mitambo miviri apo Yadah neBlack Rhinos dziri kushandisa nhandare imwechete, zuva rimwe chete, mumitambo yavo yeCastle Lager Premier Soccer League yevhiki remakumi maviri nemaviri. Yadah iyo iri kuti nhasi yabaka moto, mangwana wodzima, ndiyo iri kutanga kupinda munhandare yeRufaro Stadium iyi kusangana neChapungu iyo iri kukwikwira zvishoma nezvishoma muhurongwa hwemakundano aya. Yadah, iyo yaimbotungamira makundano aya yave pazvikwata zvina zvakatarisana nekubuda mumakwikwi aya zvekuti inofanira kukunda kuitira kuti isaverengwe pazvikwata zvaingopinda muPremier Soccer League nekubuda gore rimwe chetero. Mutambo uyu ukapera, uri kuteverwa nemutambo mukuru pakati peBlack Rhinos neChicken Inn iyo iri pachidanho chechipiri mumakundano ezvikwata gumi nezvisere aya. Chipembere chadonha zvinotyisa mumakundano aya zvekuti chikwata cheZimbabwe National Army ichi chave pachidanho chechisere mushure mekumbotungamira makundano aya, kwemasvondo akati wandei. Kunyange hazvo varohwa mitambo mina yakataverana murairidzi weChipembere Stanford Stix Mtizwa anoti iyi yave nhoroondo achiti iye varikuda mapoinzi ese matatu vakatarisana nechinangwa chavo chekuramba vari muPremier Soccer League mwaka unotevera. Asi machikichori muRufaro Stadium haasi kutanga nekugumira pamitambo miviri iyi, sezvo nesvondo maGreen Machine eCaps United achange achiedza kupunzira pasi Ngezi Platinum Stars iyo iri pamusoro petafura yeligi. Mushure mekutora poindi imwechete kubva mumitambo mina vabuda mumakundano eCaf Champions League, Makepekepe irikubhebha moto mushure mekutora mapoinzi manomwe kubva mumitambo yavo mitatu ichangopera kusanganisira wemusi weChitatu uyo yakarova FC Platinum 2-1. Mapoinzi manomwe aya asiya Makepekepe ave pachinhanho chegumi neina mumakundano aya asi vaine mitambo mishanu yavasati vatamba nemhaka yekukwikwidza kwavo muCaf Champions League. Kunyange hazvo vakawanda varikuti maGreen Machine haasisimo mukurwira kutora mukombe weligi uyu, mumwe mutsigiri wechikwata ichi VaTakunda Mupereki vanoti Makepekepe anokwanisa kudzivirira mukombe uyu, uyo vakatora mwaka wapera. Asi sachigaro weNgezi Platinum Stars VaJeremiah Getiseni vanoti vanonokerwa nemutambo neCaps United uyu vachiti ivo maGreen Machine haasi kumira. Mimwe mitambo iriko yakamira seizvi…  Bulawayo City v Harare City Hwange v Bantu Highlanders v Tsholotsho Pirates Shabanie Mine v ZPC Kariba Triangle v Platinum Dynamos neHighlanders hadzina mitambo svondo rino, sezvo zvikwata zviviri izvi zvaifanira kuve zviri kuBotswana kumakundano ezvikwata zvina aifanira kusanganisirawo Taffic Stars neMochudi Centre Chiefs. Makwikwi eSupa Power Cup aya haasi kuzoenderera mberi mushure mekunge vange vakaronga makundano aya vakundikana kuzadzikisa zvange zvichidiwa nezvikwata izvi. Asi zvikwata izvi hazvichaenda kuFrancistown asi vePremier Soccer League vazivisa kuti hapana nguva yekuti mitambo yavo yeCastle Lager Premier Soccer League ienderere mberi. Dynamos yanga ichifanira kusangana neHow Mine, Highlanders ichibandana neTsholotsho Pirates. Zvakamira zvakadai, makundano eEnglish Premier League arikupinda mumitambo yechipiri apo chikwata chirikutungamira makwikwi aya cheManchester United chiri munzira kuenda kuWales kunosangana neSwansea. Vanoziva zvemutambo wenhabvu vanoti Swansea haisi kumira zvekuti varikutarisira zvekare kunaya kwezvibodzwa sezvakaitika svondo rapera apo maRed Devills akabvarura West Ham 4-0. Asi zvinhu hazvina kumira zvakanaka mukamba yeChelsea iyo yatarisana nemutambo mukukutu apo varimuguta ravo reLondon as kuWembley uko varikunobandana neTottenham Hotspur iyo isingaroveke roveke pamusha.  Mimwe mitambo mugungano iri ndeiyi… Liverpool v Crystal Palace Southampton v West Ham Burnemouth v Watford Stoke v Arsenal Burnley v West Brom Huddersfield v Newcastle Manchester City v Everton KuSpain, makundano emwaka uno ari kutanga svondo rino apo chikwata chine mukombe weLa Liga che Real Madrid chir ikutanga chiri kunze kwemusha kuDeportivo La Coruna panguva iyo Barcelona iri Nou Camp neReal Betis. Madrid neBarcelona, zvakasangana pakati pesvondo pamutambo wemukomba apo Barceloma yakadamburwa 2-0.	https://www.voashona.com/a/zimbabwe-nhabvu-mitambo/3991809.html
politics	Nyanzvi Dzozeya Zvinoreva Sarudzo Dziri Kuitwa muAmerica	Nyanzvi munyaya dzematongerwo enyika pamwe nedzehupfumi dzinoti hadzioni paine chinochinja pakudyidzana pakati peZimbabwe neAmerica zvisinei nei nekuti ndiyani akunda musarudzo idzi. Sachigaro musangano reZimbabwe Editors Forum, VaDumisani Muleya, vanoti vakawanda muZimbabwe neAfrica yose vane tarisiro yekuti vari kumirira Democratic Party musarudzo yemutungamiri weAmerica, VaJoe Biden, vakunde nekuti vari kumirira Republican Party, VaDonald Trump, vanogara vachinyomba vanhu vanobva kune dzimwe nyika uye havadi kuti vanhu ava vagare muAmerica. Asi nyanzvi munyaya dzehupfumi vachishanda nesangano reLabour Economic Development Research Institute, VaNyasha Muchichwa, vanoti hapana chichachinja zvakanyanya kunyange VaBiden, avo vakambove mutevedzeri wemutungamiri wenyika, vakakunda. Vanotiwo VaTrump, avo vanova mutungamiri weAmerica pari zvino, vakakunda, vanogona kutoomesera Zimbabwe nedzimwe nyika dzepasi rese. Nyanzvi munyaya dzematongerwo enyika vachidzisa paUnversity of Zimbabwe, Dr Prolific Mataruse, vanoti kunyange hazvo VaTrump naVaBiden vakasiyana, vane muonero akafanana paZimbabwe. Asi vanoti zvinhu zvingatorerukira Zimbabwe pasi paVaTrump nekuti munhu anoita zvemabhizimisi uye vakasununguka kushanda nenyika dzakaoma musoro seZimbabwe izvo zvinocherechedzwa nekusangana kwavakaita nemutungamiriri weNorth Korea. Dr Mataruse vanoti America inyika inoomesera hurumende dzinotyora kodzero dzevanhu seZimbabwe, zvisineyi kuti ndiyani anenge ari mutungamiri. VaMuleya vanoti kunyange VaBiden vakakunda, zvirango zvinoramba zviripo kudzamara Zimbabwe yagadzirisa zvinodiwa pasi pemutemo wezvirango weZimbabwe Democracy and Recovery Act of 2001. Sachigaro vekomiti yeparamende inoona nekudziyadzana nedzimwe nyika, uye vari nhengo yeZanu PF, VaKindness Paradza, vanoti vanoziva kuti kusanduka kwemutungamiri weAmerica hakusandure zvirango kana mutemo wenyika iyi wekudyidzana nedzimwe nyika. Asi vanoti vachataura nehurumende neparamende itsva yekuAmerica kuti zvirango zvibviswe. Gurukota rinoona nekudyidzana nedzimwe nyika, VaSibusisio Moyo, vanoti kunyange hazvo pachimboiita kupopotedzana pakati peAmerica neZimbabwe, vari kutaurirana nenyika iyi nechinangwa chekugadzirisa hukama pakati penyika mbiri idzi. Kunyange hazvo paine zvirango zvakatemerwa vamwe vakuru vakuru muhurumende, America ndiyo nyika inopa rubatsiro rwakanyanya kuZimbabwe munyaya dzehutano, chikafu, dzidzo nezvimwe. Kubva muna 1980, America yapa Zimbabwe rubatsiro rwemabhiriyoni matatu nemazana mashanu ezviru zvemadhora ekuAmerica. No media source currently available 	https://www.voashona.com/a/zimbabwe-experts-discuss-american-elections/5646723.html
politics	NCA, EU neAmerica Dzoshora Mhirizhonga Iri Kuitika Munyika	Bato rinopikisa reNational Constitutional Assembly, NCA, raburitsa gwaro rinoshoropodza mhirizhonga yezvematongerwo enyika iri kuitika munyika. Ukuwo muzinda weAmerica muZimbabwe, pamwe nesangano reEuropean Union muZimbabwe, EU, dzashorawo mhirizhonga ingava ichiitika pakati pemapato ezvematongerwo enyika, kanawo mukati mebato rimwe chete. America neEU dzinoti mhirizhonga munyika ine hutongo hwejekerere haitambirike, uye dzinokurudzira kuti vanenge vachikonzera mhirizhonga vatorerwe matanho. Mutauriri weNCA, VaMadock Chivasa, vanoti bato ravo rakanyanya kubatikana nemhirizhonga yakaitika mumusha weSt. Mary’s kuChitungwiza uko nhengo dzeZanu PF dzakarwisana izvo zvakazotora hupenyu hwevanhu vatatu. Bato iri rinoti rinoshamisikawo nekuti munhu anonzi akaponda vamwe vake veZanu PF ava anozonzi akawanikwa akafa ari mumaoko emapurisa muhusungwa. “Isu tinokurudzira kuti vanhu vasashandise mhirizhonga mukugadzirisa makakava avo,” vanodaro VaChivasa. No media source currently available Nyanzvi mune zvematongerwo enyika, uye vachishanda vakazvimirira, VaChamu Madiridze, vanotiwo dambudziko rekupedzwa kwemhirizhonga munyika richanetsa sezvo iine midzi kubva munguva yehondo yekurwira rusununguko. “Mukatarisa kubva munguva yehondo yeChimurenga, vanhu vaishandisa mhirizhonga kuti vanzwikwe, kwouya nyika yawana kuzvitonga, hurumende yaishandisa mhirizhonga kunyaradza vanenge vachida kuipikisa,” VaMadiridze vanodaro. VaMadiridze vanoti mhirizhonga iri kuitika iyi inogona kuve munongedzo wezvichaitika musarudzo dza2018, kana kurudziro iri kupiwa nemasangano akaita se EU nemuzinda weAmerica muZimbabwe ikasatambirwa. No media source currently available 	https://www.voashona.com/a/zimbabwe-politics-violence-eu-us-embassy-nca-zanu-pf-mdc-chivasa-madiridze/3062006.html
politics	VaTsvangirai Vanoti Hurumende Ikasachinja Maitiro Nyika Icharamba Iri kuMawere	Vaimbova mutungamiri wehurumende uye vari mutungamiri weMDCT, VaMorgan Tsvangirai, vanoti hurumende inofanira kuvandudza nyaya dzekurima pamwe nekuvhura maindasitiri kuitira kuti hupfumi hwenyika husimukire. Mashoko aya anouyawo apo varimi vazhinji varikuchema nerokuti havasi kuwana zvekushandisa mukurima pasi pechirongwa chehurumende cheCommand Agriculture. Vachitaura neStudio 7 muHarare, VaTsvangirai vati hurumende inofanira kukoshesa nyaya dzekurima sezvo kurima kuriko kwakanyanyobata hupfumi hwenyika. VaTsvangirai vati varimi vanofanira kuwaniswa zvokushandisa mukuita basa ravo paine nguva kuitira kuti vawane goho rakanaka. Vakurudzirawo kuti varimi vakagariswa patsva vapihwe matsamba emapurazi avagere kuitira kuti vakwanise kukwereta mari kumabhanga.. Mashoko aVaTsvangirai aya anouyawo apo varimi vazhinji munyika vari kugunun'una kuti mbeu nefetereza zvavari kupihwa nehurumende pasi pechirongwa cheCommand Agriculture zviri kunonoka kusvika kwavari iyo mvura ichingonaya. Mumwe murimi akatarisana nedambudziko iri ndiAmai Getrude Moyo vanorima vari munharaunda yeBeatrtice avo vanoti dambudziko ravakatarisana naro nderekushaya mukana wekuwana mari yekurimisa. VaTsvangirai vanoti hapana chirikubuda mukurima nekuti vanhu vazhinji vanokwanisa kurima havana kupihwa minda asi vakuru-vakuru muhurumende vachingokumba mapurazi avasingagone kushandisa. Hatina kukwanisa kutaura negurukota rinoona nezvekurima VaJoseph Made kuti tinzwe divi ravo panyaya iyi sezvo nharembozha yavo yanga isiri kudairwa. VaTsvangirai vakurudzirawo kuti makambani akavharwa avhurwe kuitira kuti veruzhinji vawane mabasa. Kurudziro yaVaTsvangirai iyi inouyawo apo sangano rinomirira vashandi reZimbabwe Congress of Trade Unions richiti pane mazana-nemazana emakambani akavharwa muna 2016 zvichitevera kuoma kwaita zvinhu munyika. Izvi zvinouyawo panguva iyo hurumende iri kutadza kugadzira mabasa mamiriyoni maviri nezviuru mazana maviyi akavimbiswa nemutungamiri wenyika VaRobert Mugabe pavaitsvaga rutsigiro pamberi pesarudzo dzemuna 2013. No media source currently available  	https://www.voashona.com/a/zimbabwe-matongerwo-enyika/3657525.html
health	Voruzhinji Vokurudzirwa Kuti Vabayiwe Nhomba yeCovid-19	"Veruzhinji vari kukurudzirwa kuti vabaiwe nhomba yeCovid-19 uye kuti vasateerere zvinobuda pamadandemutande zvisingabvi kunyanzvi dzehutano pamusoro penhomba dze Covid-19 sezvo vanhu vakawanda vari kupedzisira vapinda muna taisireva. Imwe nyanzvi yezvehutano, Dr Brighton Chireka, vanoti veruzhinji vanofanirwa kusaungana kundufu panguva ino yedenda reCovid-19 uye vateerere zvinotaurwa nebazi rezvehutano pamusoro pehuwandu hwevanhu vanofanirwa kunge vari parufu. Dr Chireka vanoti panguva ino yeCovid-19, chakakosha kubaiwa nhomba yechirwere ichi nekutevedzera kurudziro yeWorld Health Organisation yekuti vanhu vapfeke mamasiki, vageze mawoko uye vagare vakataramukana kuitira kuti chirwere ichi chisapararire. ""Tinokurudzira zveruzhinji kuti vaende kunobayiwa nhomba yeCovid-19 kuitira kuti vawane kuzvidzivirira ivo nemhuri dzavo sezvo denda iri riri kuuraya vazhinji uye dzimwe dzimba dzave kuto vharwa sezvo vanhu vazhinji vemhuri imwe vari kushaika panguva imwe,""vadaro Dr Chireka. ""Tiri kuyambira vanenge vafirwa kuti vasaende nehuwandu kurufu sezvo kuri iko kuri kupararira zvakanyanya denda iri reCovid-19,"" vadaro Dr Chireka. Denda reCovid-19 rauraya vanhu zviuru zvina nemakumi mana nevanomwe, 4,047, uye kubata vanhu zviuru zana negumi nezvisere nemazana manomwe nemakumi mashanu nevana, 118,754 No media source currently available  "	https://www.voashona.com/a/zimbabwe-africa-covid-19-health/6001911.html
sports	Asamoah Gyan Ndiye Shasha yeKurova Mambure muAfrica Munhoroondo yeWorld Cup	Mutambi weGhana kana kuti Black Stars, Asamoah Gyan ndiye mutambi wemuAfrica akanwisa zvibodzwa zvakawandisa kudarika vamwe vatambi vose munhoroondo yemakwikwi eWorld Cup. Gyan akanwisa zvibodzwa zvitanhatu kumakwikwi aya. Munhoroondo yeGhana, Gyan ndiye akanwisawo zvibodzwa zvakawanda zvinova makumi mashanu nechimwe. Mutambio uyu akaberekwa kuGhana muna 1985 uye ari kutambira chikwata cheLegon Cities FC kuGhana.  Akatambira Ghana muWorld Cup yakaitwa 2006, 2010 na2014. Aakatanga kutambira maBlack Stars aine makore gumi nemanomwe. Zvibodzwa zcake kuWorld Cup akanwisa muna 2010 pamutambo neSerbia, Australia, United States. Muna 2014 kuWorld Cup akanwisa pamutambo neUnited States of America, akanwosawo chimwe chibodzwa pamutambo neGermany achibva aenzana naRoger Milla wekuCameroon pakugohwesa zvibodzwa zvishanu kuWorld Cup. Akazonwisa chibodzwa chechitanhatu pamutambo nePortugal chakamupinza munhoroondo pakunwisa zvibodzwa muAfrica.  Pane shasha dzekurova mambure kuWorld Cup kubva kuAfrica” Asamoah Gyan 6 (Ghana) Roger Milla 5 (Cameroon) Samuel Eto’0 3 (Cameroon) Papa Diop 3 (Senegal)	https://www.voashona.com/a/6833132.html
business	Varairidzi Vanoita Musangano Pamusoro Pekuramwa Mabasa	Rimwe remasangano anomiririra varairidzi, reProgressive Teachers Union of Zimbabwe, PTUZ, rinoti matunhu matanhatu esangano ravo akabvumirana kuti kana pasina mari inemusoro inopamidzirwa varairidzi pakupera kwemwedzi uno, nhengo dzesangano ravo dzirikuzoramwa mabasa. Mutungamiriri wePTUZ, Doctor Takavafira Zhou, vaudza Studio 7 kuti mamwe matunhu esangano ravo arikuita misangano mangwana, Chipiri, kuti vakurukure nezve kuramwa mabasa. VaZhou vati, zvinenge zvabuda mumisangano iyi pamwe chete neyakatoitwa ndizvo zvichatevedzerwa. No media source currently available 	https://www.voashona.com/a/zimbabwe-ptuz-mulls-industrial-action-takavafira-zhou/5000519.html
health	Kanzuru yeGuta reHarare Inotara Nzvimbo dzeKubaira Vanhu Nhomba yeCovid-19	Kanzuru yeguta reHarare yazivisa kuti ine nzvimbo makumi matatu neimwe, kana kuti 31, dzayakatara dziri mumisha inogara vanhu kuti dzinge dzichibairwa nhomba yekudzivirira Covid-19. Mutauriri wekanzuru yeHarare, VaMichael Chideme, vanoti kanzuru yavo, ichishanda nebazi rehutano, yakatora danho iri senzira yekurerutsira veruzhinji kuti vasafamba mitunhu yakareba kunobaiwa nhomba, uyewo kuitira kurerutsa dambudziko rekuungana kwevanhu vave kuda kubaiwa nhomba pari zvino. Nzvimbo dzaziviswa nekanzuru dzinoti: Braeside FHS Clinic, Hatfield Satellite Clinic, Sunningdale Satellite Clinic, Waterfalls Satellite Clinic, Tariro Satellite Clinic, Rutsanana Polyclinic, Western Triangle Satellite Clinic, Glenview Satellite Clinic, Glen View Polyclinic, Glen Norah Satellite Clinic, Budiriro Polyclinic. Budiriro Satellite Clinic, Mufakose FHS Clinic, Kambuzuma Polyclinic, Kuwadzana Satellite Clinic, Kuwadzana Polyclinic, Warren Park Polyclinic, Rujeko Polyclinic, Belvedere Satellite Clinic, Mabelreign Satellite Clinic, Marlborough Satellite Clinic, Avondale Satellite Clinic neMt. Pleasant Satellite Clinic. Mbare Polyclinic, Hatcliffe Polyclinic, Borrowdale Satelite Clinic, Highlands FHS Clinic, Eastlea FHS Clinic, Greendale FHS Clinic, Mabvuku Satelite Clinic, pamwe chete neHighfields Polyclinic. VaChideme vazivivasawo kuti zvipatara zviviri zvehurumende zvinoti Parirenyatwa Central Hospital neSally Mugabe Central Hospital, uyewo zvakazvimirira zvoga zvinoti Cimas Borrowdale Clinic ne Health Point zviri kubairwawo nhomba yekudzvirira Covid-19. Panyaya yekuti vamwe vari kutadza kubaiwa nhomba ivo vaswera vari mumitsetse, VaChideme vanoti dambudziko riripo nderekuti vakoti vaita vashoma zvichienzaniswa nehuwandu hwevanhu vari kubuda vachida kubaiwa, asi vanoti vanotarisira kuti dambudziko iri richagadzisirwa nekukasika. Vanovimbisawo kuti makirinika avo ane nhomba inokwanira vanhu vose vachiti vachawaniswa zvakare nehurumende imwe yenhomba mamiriyoni maviri yapinda munyika. No media source currently available 	https://www.voashona.com/a/zimbabwe-city-of-harare-announces-covid-19-vaccination-centres-nichael-chideme/5958166.html
politics	Dare reDzimhosva Rinoramba Kuti VaNguwaya Vabhadhariswe Mari yeChibatiso	Dare ramejisitireti muHarare rarasa chikumbiro chamuzvinabhimisisi ane mutauro mukuru munyika, VaDelish Nguwaya, chekuti vatongwe vachibva kumba kwavo panyaya mbiri dzavari kupomerwa. VaNguwaya vari kupomerwa mhosva dzekukorovhera hurumende kuti ipinde muchibvumirano chekutenga mishonga kubva kumbani yekunze yavanomirira muZimbabwe, yeDrax Consult SAGL. Mutongi wedare, Amai Vongai Muchuchuti, vati VaNguwaya vadzoke kudare musi wa 30 Chikumi, asi pose apa vanenge vari mutirongo. Amai Muchuchuti vati vanobvumirana nevachuchusi panyaya iyi kuti kana VaNguwaya vakabhadhara mari yechibatiso vanogona kuvhiringidza kuferefetwa kwenyaya iyi uye vanogona kutiza munyika sezvo mhaka yavakapara yakakura chose. Vatiwo vamwe vavanonzi vakapara navo mhosva iyi vari kunze kwenyika. VaNguwaya vanonzi vakapara mhosva iyi pamwe nemuridzi wekambani yeDrax Consult, LIir Dedja, uyo anonzi ari kuItaly kana kuti kuti Hungary. Rimwe remagweta aVaNguwaya, VaTafadzwa Hungwe, vanoti dare raona VaNguwaya semunhu asingavimbike sezvo vakomboita dzimwe nyaya dzekukorovhera vanhu nguva yapfuura. Vatiwo havana kufara nemutongo wedare uye vanovimba kuti dare repamusoro richave nemuono wakasiyana panyaya. VaNguwaya, avo vanomirira kambani yeDrax Consult SAGL neDrax International, vakusungwa nemusi weChishanu chapfuura vachipomerwa mhosva yekutsotsa kambani yehurumende inoita zvekutenga mishonga yeNatpharm kuita chibvumirano chekutenga mishonga kukambani yavanomirira inokosha mamiriyoni makumi matanhatu emadhora ekuAmerica. Vachuchusi panyaya iyi vanoti VaNguwaya vakanyepa kuti kambani iyi inogadzira mishonga izvo zvakaita kuti mapazi ehutano, nebazi remari ape NatPharm mvumo yekushanda neDrax. Asi VaNguwaya vari kuramba mhosva dzavari kupomerwa. Magweta avo anoti ivo semumiriri weDrax havana chavakatadza uye vachatura kudare humbowo hunoratidza kuti Dejda uyo akatombuuya munyika akaonana nemutungamiriri wenyika, VaEmmerson Mnangagwa, ndiye ainyora nekusaina matsamba ekutsvaga basa rekutengesa mushonga kubazi rezvehutano. Magweta aya anotiwo ane humbowo hunoratidza kuti Drax yakapihwa basa kuNatpharm mushure mekunge bazi rezvemari raita ongororo rikaona kuti kambani iyi yainge yakachena. VaHungwe vanoti kunyange VaNguwaya vaive ivo vaisaina matsamba ekutsvaga basa kubazi rezvehutano, hapana nhema dzakataurwa mutsamba idzi nekuti kambani yeDrax inoita mabasa akawanda kusanganisira kutengesa mishonga. Vatiwo pachibvumirano cheDrax neNatpharm, Drax yakabuda pachena kuti mishonga yainotengesa yaiiwana kupi uye hapana kana nhema dzakataurwa muchibvumirano ichi. Mutitikitiva ari kuita nyaya iyi akaudza dare kuti vakatanga kuferefeta nyaya iyi mushure mekunge bazi rezvehutano, raratidza kusafara nechibvumirano cheDrax neNatpharm. Asi magweta aVaNguwaya anoti vane humbowo hunoratidza kuti mapurisa emuno akatanga kufererfeta nyaya iyi mushure mekunge sangano remapurisa pasi rese reInterpol ranyorera kuZimbabwe Republic Police richida rubatsiro pakuongorora kuti mamiriyoni maviri emadhora ekuAmerica aiinge aiswa mubhanga reDrax kuHungary yainge iri yei. Interpol yaifungidzira kuti paive nekusafambiswa kwemari zvakanaka kana kuti money laundering sezvo Drax isina basa rayaiita raizikanwa kuti iwane mari yakawanda kudai. Mushure maizvozvo hurumende yakabva yamisa chibvumirano cheDrax neNatpharm. Svondo rapfuura mapurisa akabvunzurudza vakuru vakuru kuNatpharm, bazi rezvehutano pamwe nebazi rezvemari uye vazhinji vavo vanotarisira kupa humbowo kana kusungwa nekuda kwenyaya iyi. VaNguwaya vakabuda mumifananidzo yakawanda vaine mudzimai wemutungamiri wenyika, Amai Auxilia Mnangagwa, pamwe nevana vaVaMnangagwa, Shaun na Collins. Mifananidzo iyi yakakonzera mitauro yakawanda mu social media vamwe vachiti zvose zviri kuitwa naVaNguwaya, vari kutsigirwa nemhuri yemutungamiri wenyika. No media source currently available 	https://www.voashona.com/a/zimbabwe-court-refuses-bail-for-controversial-businessman-delish-nguwaya/5465221.html
politics	Vamwe Vanhukadzi Votenda Kuwana Kuzvitonga	Vanhukadzi vakawanda vanoti kubva mugore ra1980 apo Zimbabwe yakawana kuzvitonga, hupenyu hwavo huri kuenda huchishanduka nguva nenguva nekuda kwematanho ari kutorwa nehurumende ekuona kuti madzimai nevanhurume vanofanirwa kupihwa mikana yakaenzana. No media source currently available Mugari wemuManicaland, Amai Moreblessing Shinya, murairidzi pachikoro chiri kwaMarange. Amai Shinya vanoti vanonzwa kufara nematanho ari kutorwa nehurumende pari zvinho ekuti madzimai ange anewo zvigaro zvepamusoro mune zvematongerwo enyika. Vanoti mikana yaveko mazuvano yakanaka uye yasiyana neemakore apfuura. Amai Shinya vanoti panguva ino zvinofadza kuona kuti madzimai awandawo muparamende uye nemuzvigaro zvepamusoro muhurumende - kunyange hazvo pachine zvakawanda zvinoda kuitwa. Muzvare Pamela Chitima vanoshanda nerimwe sangano rakazvimirira, rePeace Building and Development Foundation maMutare. Muzvare Chitima vanoti nguva yegochanhembe ndiyo yakarashwa nehurumende apo zvaingonzi nzvimbo yemudzimai mumba yokubikira, pamwe neyemusikarudzi. Muzvare Chitima vanoti vanofara zvikuru nematanho akaiswa ekuti vanasikana vawane dzidzo zvakaenderana nevanakomana izvo zviri kupa kuti pave nevanhukadzi vakawanda vanodzidza muzvikoro zvepamusoro soro. Muzvare Mandy Kanyemba mugari wemaMutare vachidzidza paZimbabwe Open University. Muzvare Kanyemba vanoti pane zvichakasarira zvinofanirwa kuitwa nehurumende sezvo kuwanira vanasikana, uye madzimai mikana muzvikoro nemumabasa zvisiri izvo zvega zvinokwaniswa kuitwa mukusimbaradza mudzimai wanhasi, kana mwanasikana wanhasi. Muzvare Kanyemba vanoti chinodiwa kuti madzimai akwanda ange ari pazvigaro zvepamusoro zvinobuda nesungawirirano, uye zvigaro izvi vanofanirwa kuzviwana nehunyanzvi, kwete zvekuitirwa tsvete. Muzvare Perpetual Guwila vanoshanda nesangano re-Zimbabwe National Chamber of Commerce maMutare. Muzvare Guwila vanoti mikana inonzi iripo yacho yekuti madzimai anowana haisi kunyatsobuda nemazvo. Vanoti madzimai akawanda ari kunyanya kuwanikwa mumabasa anoita basa repasi pasi. Vanoti izvi zvinofanirwa kugadziriswa kuitira kuti mabasa akawanda epamusoro, ange achitorwawo nevanhukadzi. Mumwe mugari wemuChikanga maMutare, Amai Tarisai Machipanda, vanoti kunyange hazvo hurumende iri kuedza kusimudzira madzimai, mamwe maitiro uye matauriro anoitwa nevamwe vakuru vari muhurumende, kusanganisira mutungamiri wenyika, VaRobert Mugabe, anozvidza vanhukadzi izvo zvinovagumburisa. Amai Machipanda vanoti hurongwa hwekusumudzira madzimai hunofanirwa kuoneka mukuita zvese nemukutaura kwevakuru vemuhurumende kuitira kuti vanhukadzi, avo vakashanda zvakasimba munguva yehondo, vave neramangwana rakanaka munyaya dzose dzehupenyu. Kudzamara izvi zvaitika, vanhukadzi vakawanda vacharamba vachichema muhondo yavo yekuti varemekedzwewo munyaya dzose dzinobata nyika nehupenyu, sezviri kuitika kuvanhurume.	https://www.voashona.com/a/zimbabwe-xhona-moyo-mutare-independe/2720408.html
health	Chizvarwa cheZimbabwe Chiri kuChina Chotaura nezveCoronavirus	Chimwe chizvarwa cheZimbabwe chiri kushanda kuChina chinoti zvinhu hazvisati zvanaka munyika iyi sezvo vanhu vasati vobvumidzwa kufamba pamadiro nepamusoro pechirwere che coronavirus chanetsa munyika iyi. VaTinashe Bare, avo vanodzidzisa chirungu muguta reZhengzhou mudunhu reHenan kuChina kwakare, vanoti vari kubvumidzwa chete kubuda mudzimba kuitira kuti vanotenga chikafu, uye vanoenda kunotenga chikafu ichi vakachengetedzwa nevashandi vehurumende muguta reZhengzhou. VaBare vanoti hapana munhu wekuZimbabwe wavanoziva ati abatwa ne coronavirus, iyo yauraya vanhu vanodarika chiuru nemazana masere. No media source currently available 	https://www.voashona.com/a/chizvarwa-chezimbabwe-chiri-kuchina-chotaura-nezvecoronavirus/5294047.html
health	South Africa Inoti Vabvakure Vachabaiwavo Nhomba yeCovid-19	Hurumende yeSouth Africa yakazivisa kuti vanhu vese vari mu South Africa vachakwanisa kubaiwa mushonga wenhomba, kana kuti vaccine, wekudzivirira chirwere che Covid-19. Izvi zvinotevera gurukota reSouth Africa rinoona nezvehutano, VaZweli Mkhize, vazivisa kuti South Africa ichangobaya mushonga uyu pazvizvarwa zveSouth Africa chete, kwete vabvakure. Mushure mekushorwa zvikuru nenyanzvi dzezvehutano nemasangano anorwira kodzero dzevanhu, mutungamiri weSouth Africa, VaCyril Ramaphosa, vakazivisa neMuvhuro kuti vanhu vakuru vose vari munyika iyi vachabaiywa mushonga uyu zvisinei kuti zvizvarwa zvekunyika ipi. Sangano reHuman Rights Watch, iro rakashoravo zvikuru hurumende yeSouth Africa payakange yataura zvekusarura vabvakure mukudzivirira chirwere ichi, rinoti izvi ndizvo zvinotarisirwa kuitwa munyika dzose, kusanganisa muSouth Africa. Mukuru weHuman Rights Watch kuchamhembe kwe Africa, VaDewa Mavhinga, vanoti sezvo South Africa ine mbiri yekusarura vabvakure, sangano ravo richange rakatarisisa kuona kuti South Africa inoita here kana kuti kwete, zvayavimbisa kuita izvi. No media source currently available 	https://www.voashona.com/a/zimbabwe-cyril-ramaphosa-uturn-on-vaccinating-non-south-africans-dewa-mavhinga/5762421.html
sports	‘Siyai maWarriors akadaro’	  SHASHA dzakambonetsa dzichitambira nhabvu chikwata chenyika chemaWarriors dzinoti zvakakosha kuti chikwata chiripo parizvino chirege kusandurwa sezvo chinogona kusvika kure mumutambo weAfrica Cup of Nations (Afocn) apo chiri kurwira kuenda kuCameroon gore rinotevera.   Svondo radarika, maWarriors akaita mangange 1-1 neCongo Brazzaville mumutambo wavo muGroup G.   MaWarriors ndiwo ari panyanga akatarisana nemutambo inotevera apo paachasangana neDemocratic Republic of Congo mumitambo miviri yakatevedzana musvondo rimwe chete.   Akakwanisa kuhwina mitambo yawo neDRC, maWarriors anenge ave nemukana mukuru wekubudirira kuenderera mberi mumutambo uyu izvo akamboita katatu kose asi achikoniwa kutamba zvinogutsa.   Zvakadai, svondo rino Kwayedza yakaita hurukuro nedzimwe shasha dzakambotambira maWarriors dzinosanganisira Leo Kurauzvione naHarlington Shereni avo vanoti chikwata ichi ngachirege kusandurwa zvachose.   Vaviri ava vamwe vevaive muchikwata chemaWarriors chekutanga kuenda kunomirira Zimbabwe kuAfcon mugore ra2004 kuTunisia.   Panguva iyi, Kurauzvione aitambira Dynamos FC kozoti Shereni aitambira Guingamp yekuFrance.   Kurauzvione anoti zvakakosha kuti chikwata ichi – icho chine vatambi vakaita saKnowledge Musona, Khama Billiat, Kuda Mahachi, George Chigova naEvans Rusike  – chirambe chakangobatana sezvachiri.   “Chikwata chedu chine mukana mukuru wekusvika kure asi hachidi kungoshandurwa-shandurwa zvisina tsarukano. Chiripo ichi ngachisiiwe chakadaro chiite basa racho chovakwa chakadaro, kwete kuti padiki mashandura kwauya vamwe vatambi.   “Zvikwata zvenyika hazvina nguva zhinji zviri zvese saka nguva shoma iyoyo vatambi vakambotamba vese kare vanenge vachizivana matambiro avanoita, manje kana muchivashandura-shandura pese pese zvinodzorera basa kumashure,” anodaro.   Gore rakatanga maWarriors kubudirira kuenda kuAfcon, chikwata chacho chaive nevatambi vashoma vaitambira kunze kwenyika.   Kurauzvione anoti mamiriro ezvinhu parizvino akakosha zvikuru nekuti vatambi vari kutambira kunze kana vauya havafanirwe kutanga kuchema-chema nekuda kwenyaya dzemari nekuti kuzvikwata zvavo zvavanenge vabva vanowaniswa zvese zvavanoda.   “Patori nemusiyano mukuru nechikwata chedu nekuti chikwata chavepo iye zvino chizere nevatambi vari kutambira kunze kwenyika uko kwavanowaniswa zvese zvavanoda, vanochengetedzwa zvakanakisa uye chavo kungofunga zvenhabvu chete. Saka kana vave kuuya kuzotambira maWarriors ngavafunge kusimudzira mureza wenyika kwete zvemari nekuti kwavari kubva kwakanuna kare.   “Chatiri kuda kuona basa richifamba, vakomana ava vane mukana mukuru uye ngavaushandise sezvauri,” anodaro Kurauzvione.   Mashoko ake anotsinhirwa naShereni uyo akatambira zvikwata zvizhinji zvekuFrance achiti maWarriors anofanira kuramba akabatana.   “Isu sevatambi vakambotambira kunze kwenyika uye kumutambo weAfcon uyu tinoda kupihwa mukana wekumbotaura nevatambi variko ava tichivarayira nzira dzavanofanirwa kuzvibata nadzo kana vachida kusvika kure.   “Ngavasati vakangoenda kuSouth Africa votozviona kuti vakatopenga, aiwa kwete. Ngavashingirire kusvika vasvika kuEurope vatambire zvikwata zvikuru uye mumaligi makuru akaita seEnglish Premiership, La Liga, Serie A neFrench Ligue 1,” anodaro.	https://www.kwayedza.co.zw/siyai-mawarriors-akadaro/
business	Vashandi vekuMizinda yeNyika Voyawura neKusatambiriswa Mihoro kweMwedzi Yakawanda	Vashandi vekumizinda yeZimbabwe pamwe nevamiriri venyika munyika dzakawanda pasi rose vanonzi vari kunonga svosve nemuromo sezvo vachinzi vamwe vatove nemwedzi inodarika mitanhatu vasati vawaniswa mihoro yavo. Izvi zvinonzi zvave kukonzera kuti vamwe vashandi vaburitswe mudzimba dzavari kugara, vamwe vachikundikana kubhadharira vana vavo mari dzezvikoro munyika dzakasiyanasiyana dzavari kudzidza. Vamwe vashandi vekumizinda iyi vataura neStudio 7 vatisingakwanisi kudoma nemazita sezvo vasingabvumidzwi kutaura nevatori venhau, vati havachamboziva kuti remangwana ravo rakamira sei, sezvo pasina kana tarisiro yekuti vanobhadharwa riini. Vashandi ava vati chiri kunyanya kuvarwadza ndechekuti vanoudzwa kunzi nyika haina mari yekunze inodiwa kuti vakwanise kubhadharwa asi vanoona vamwe vakuru-vakuru muhurumende vachiita nzendo dzimwe dzisina kana nekukosha kwese. Mumwe mushandi ati haaonewo njere pakuti hurumende inodoma vamwe vamiriri venyika vatsva iyo ichikundikana kubhadhara vari pamabasa kare. Mutungamiri wenyika VaEmmerson Mnangagwa vachangobva kudoma vamiriri venyika gumi nevashanu kutsiva vakaenda pamudyandigere nevamwe vakashaya. Zvinonzi mimwe mizinda yenyika yakatarisana nekuvharwa nekuda kwekukundikana kubhadhara mari dzekushandisa zvivakwa izvi. Kutanga kwegore rino bepanhau reNew Zimbabwe rakazivisawo nezvekuramwa mabasa kwevamwe vashandi vekumuzinda weZimbabwe kuMozambique, vachinyunyuta nekusatambiriswa mihoro yavo kwemakore matatu. Studio 7 yakundikana kubata munyori mukuru mubazi rezvekudyidzana nedzimwe nyika, Ambassador James Manzou, avo vanga vachinzi vabuda muhofisi mavo, kuti tinzwewo divi rehurumende panyaya iyi. Asi sachigaro vekomiti yeparamende inoona nezvekudyidzana nedzimwe nyika, vari mumiriri weMakonde, VaKindness Paradza vanoti komiti yavo inoziva nezvematambudziko akatarisana nevari kumizinda yenyika iyi, asi dambudziko guru rakatarisana nenyika ndere kushaya mari yekunze inodiwa pakubhadhara vashandi ava. VaParadza vanoti vave nehurongwa hwekuti vashandi vekumizinda yenyika vese vadzokere pasi pebazi rezvekudyidzana nedzimwe nyika kuitira kuti zvigove nyore pakuvabhadhara mihoro yavo. Vanoti pari zvino vashandi ava vari kutambira mihoro yavo pamwechete nevamwe vashandi vehurumende vose, danho ravatenda kuti harisi kufamba zvakanaka. No media source currently available 	https://www.voashona.com/a/zimbabwe-embassy-diplomats-salaries-paradza/4991040.html
business	Mapurisa neVasori Vanosungwawo Munyaya yeGoridhe Yakasungirwa Muzvare Rushwaya	Hurumende inoti yasunga vamwe vanhu vatanhatu vane chekuita nenyaya iri kupomerwa vanga vari mutungamiri wesangano reZimbabwe Miners Federation, uye vari nhengo yeZanu PF, Muzvare Henrietta Rushwaya, avo vakasungwa vachida kubuda negoridhe munyika zvisiri pamutemo. Mutauriri wemapurisa, Assistant Commissioner Paul Nyathi, vaudza Studio 7 parunhare kuti vasunga vamwe vanhu vatanhatu vanoti VaAli Mohamed, VaStephen Chengerai Tserayi, VaGift Karanda, VaRaphios Mufandauya, pamwe nemapurisa maviri anoti Superintendent Shoko pamwe naDetective Chief Inspector Chimhungu. VaTserayi vanga vachishanda vari musori anochengetedza mutungamiri wenyika, VaEmmerson Mnangagwa, uye VaNyathi vati VaKaranda vainyepera kuzviita musori panguva yavanoti vakapara mhosva. VaNyathi vati VaMohamad, avo vane kambani yeAli Japan 786,iyo inoita zvekutengesa motokari ndivo vakanzi naMuzvare Rushwaya ndivo vaive muridzi wegoridhe. Vati pari zvino havasi kutaura zvakawanda sezvo vachiri kuferefeta nyaya iyi vachiti vasungwa ava vakatarisirwa kumiswa mudare. Muzvare Rushwaya vakatarisirwa kudzoka kudare ramejasitiriti mangwana apo pakatarisirwa kuturwa mutongo naVaNgoni Nduna wekuti zvinokodzera here kuti hurumende ishandure pfungwa dzayo dzekubvuma kwayakange yaita kuti Muzvare Rushwaya vapihwe mukana wekubhadhara mari yechibatiso. Vachuchisi venyaya iri kupomerwa Muzvare Rushwaya vakaudza dare kuti vakange voda kuchinja mabatiro enyaya iyi sezvo vachiti vakange vazoona kuti nyaya iyi yakakura kwazvo uye ine vanhu vakawanda vari mairi. Goridhe raida kuburitswa munyika zvisiri pamutemo naMuzvare Rushwaya rinokosha mari inodarika mazana matatu nemakumi matanhatu ezviuru zvemadhora ekuAmerica. Vari kutevera nyaya iyi vanoti kusungwa kwaitwa mapurisa nevasori panyaya iyi kunoratidza kuti hurumende yadzikisa gejo mukurwisa huori. Asi mutevedzeri wemutauriri weMDC Alliance, VaClifford Hlatshwayo, vati kusungwa kwemapurisa nevasori haisi nyaya yekuti hurumende yakazvipira kurwisana nehuori asi kuti zvikwata zveZanu PF zviri kurwira bhonzo renyama. Asi VaNyathi mapurisa haasi kuzorega kusunga munhu wese ane chekuita nenyaya iyi vachiti vari kuferefeta zvakare kuti goridhe iri rakanga rabvepi. Nyanzvi munyaya dzehupfumi, VaMasimba Manyanya, avo vaimboshanda mubazi rezvemari, vanoti kubuda kwemari munyika zvisiri pamutemo kwakafanana nababa vanoba mari mumba vachinonwa doro mhuri ichisara ichiziya nenzara. Zvichakadai, bhodhi reZimbabwe Miners Federation rinoti rambomisa basa Muzvare Rushwaya richiti nyaya yavo inosvibisa zita resangano iri. Vanga vari mutevedzeri waMuzvare Rushwaya, VaMarufu Sithole, ndivo vave kumbofanobata chigaro chemutungamiiri weZimbabwe Miners Federation. No media source currently available 	https://www.voashona.com/a/zimbabwe-security-agents-arrested-in-connection-with-gold-smuggling-attempts/5640514.html
politics	Nera Yokurudzira Kuvandudzwa kweZec	Mapato anopikisa aungana zvakare muHarare neChitatu achisimbaradza nyaya yekuti sangano rinowona nezvekufambiswa kwesarudzo rivandudzwe pamberi pesarudzo achiti ave kuita gadziriro yekuratidzira mumigwagwa. Mapato anopikisa ari kushanda ari pasi peboka riri kuzvidaidza kuti National Election Reforms Agenda, kana kuti Nera, aungana panzvimbo yaari kudaidza kuti Freedom Square muHarare apo asimbisa nyaya yekupinda mumigwagwa achiratidzira kusafara nekutadza kufambisa basa kwaanoti kuri kuitwa nekomisheni inowona nezvesarudzo munyika yeZimbabwe Electoral Commission, kana kuti Zec. Mumwe ataura pamusangano uyu uye vari munyori mukuru muMDC-T, VaDouglas Mwonzora, vaudza vanhu vauya pamusangano uyu kuti vabvumirana semapato ari muNera kuti vachapinda mumigwagwa munguva pfupi iri kutevera zvisinei kuti hurumende inoda here kana kuti kwete vachiti zvose zvinoita kuti sarudzo dzemunyika dzisafambe zvakanaka zvinofanira kugadziriswa sarudzo dzemuna 2018 dzisati dzaitwa. Mashoko aVaMwonzora aya anotevera kurambidzwa nemapurisa kwakaitwa Nera kuita musangano waitwa uyu muAfrica Unity Square vachinzi vaitire kuFreedom Square mapurisa achiti pakati pedhorobha panga pachizoitwa musangano wemakurukota ezvekunze kwenyika emunyika dziri kuchamhembe kweAfrica dzinosanganisira Zimbabwe. Mumwe wevanhu vauya pamusangano uyu, VaWarship Dumba, vabvumirana nedanho ratorwa nemapato anopikisa ari muNera. Muzvare Eunice Nyakutsikwa avo vanga vari pamusangano uyu vati hurumende yeZanu PF haifanurwe kuramba ichiregererwa ichityora kodzero dzevanhu. VaMunyaradzi Banda, avo vataura vakamirira Amai Joice Mujuru vanove mutungamiri webato reNational People’s Party, vati bato ravo rakazvipira kushanda nemamwe mapato ari muNera kuti munyika muitwe sarudzo dzinoremekedza zvido zvevanhu. Vatiwo sebato riri kushanda nevakarwa muhondo uye rakatsemuka kubva muZanu PF, vanoziva chikiribidi chose chaiitwa neZanu PF mukubirira kwavanoti kunoitwa sarudzo neZanu PF. Mumwe wevatevedzeri vaVaMorgan Tsvangirai, VaElias Mudzuri, avo vataura vakamirira VaTsvangirai, avo vanzi vari kunze kwenyika, vati chinodikanwa nedechekuti ruzhinji rweZimbabwe rwutaure nezwi rimwechete kwete kusiya VaMugabe vachiita madiro aJojina nehupenyu hweveruzhinji. Zvichakadai, mapato anopikisa aya ati ave kuda kuti Zec ipwanywe -sarudzo dzofambiswa nesangano renyika dziri kuchamhembe kweAfrica reSADC richibatsirana nesangano renyika dzose dziri muAfrica reAfrican Union nesangano renyika dzepasi rose reUnited Nations sezvo achiti hurumende yaVaMugabe ikaregwa ichitungamira sarudzo zvakafanana nekuenda kutsime nemugomo wakabooka. No media source currently available 	https://www.voashona.com/a/zimbabwe-opposition-parties-want-zec-reformed/3797529.html
business	Zimbabwe Yokurudzirwa Kubvuma Kuti Zvinhu Zvakaita Manyama Amire neRongo Munyika	Nyanzvi munyaya dzerunyararo pamwe nedzematongerwo enyika dzinoti zvinhu zvicharamba zvakaita manyama amire nerongo muZimbabwe kana hurumende yaVaEmmerson Mnangagwa, ikaramba yakaomesa musoro ichiti munyika hamuna matambudziko. Mukuru weZimbabwe Peace Project, Muzvare Jestina Mukoko, vanoti Zimbabwe haisi kuzofambira mberi kana hurumende ikaramba achiratidza kuti haisi kunzwisisa matambudziko akatarisana neveruzhinji. Muzvare Mukoko, avo vakambopambwa vakatochwa vari mumaoko ehurumende muna 2008,vanoti kunyange hazvo vari kutonga nyika vasiri kubvuma kuti zvinhu zvakaminama muZimbabwe, veruzhinji munyika vari kugara vari panyanga dzamushore. Imwe nyanzvi munyaya dzerunyararo, Reverend Ray Motsi, vanoti kana pasina muonera pamwe unoitwa nrvanhu vemuZimbabwe, hapana chinogadzirisika munyika. VaMotsi vanoti kunyange hurumende iri kuti munyika hamuna dambudziko, chokwadi chiripo ndechekuti veruzhinji vari kutambura zvakanyanya munyika yavo. Munyori mukuru musangano reZimbabwe Council of Churches, Reverend Kenneth Mtata, vanoti semachechi, maonero avo ndeyekuti nhaurirano ndiyo chete nzira ingagadzirise zviri kunetsa munyika. VaMtata vanotiwo zvizvarwa zveZimbabwe pachazvo, kana zvikabatana zvichiita muonera pamwe, ndizvo chete zvinogadzirisa matambudziko akasunga nyika mbiradzakondo. Mumwe muongorori wezvematongerwo enyika, Dr Tinashe Mawere, vanotiwo kana pasina kuwirirana kuti munyika mune zviri kunetsa, hapana kufambira mberi kungaite Zimbabwe senyika. Zviri kutaurwa nenyanzvi munyaya dzerunyararo zvakatsigirwawo nemizinda iri muZimbabwe yenyika huru dzinobatsira Zimbabwe munyaya dzakasiyana. Vamiriri vemizinda iyi vakaburitsa gwaro riri kushora zvikuru kutyorwa kuri kuitwa kodzero dzevanhu muZimbabwe pamwe nehuori huri kuitwa munyaya dzezvicherwa. Studio7 haina kukwanisa kunzwa divi rehurumende panyaya iyi, sezvo gurukota rezvekudyidzana nedzimwe nyika, VaSibusiso Moyo, vange vasingabatike panhare mbozha yavo. Asi vachipindura padanho rakatorwa nemizinda iyi, iyo inosanganisira Canada, America, Netherlands nemimwe, mushandi mukuru anoona nezvekufambiswa kwemashoko muZanu PF, VaTafadzwa Mugwadi, vakati nyika iyi dzinofanirwawo kuteerera zviri kutaurwa nehurumende yeZimbabwe. Sachigaro veZimbabwe Human Rights Commission, VaElasto Mugwadi, vanoti vanhu vanofanirwa kuisa misoro pamwe chete vogadzirisa zvinenge zvichinetsa munyika mavo. Komisheni yaVaMugwadi, iyo inovawo boka rakaumbwa nehurumende, rakaburitsawo mashoko enyunyuto pamusoro pekutyorwa kwekodzero dzevanhu munyika. Komisheni iyi yakakuridzirawo hurumende kuti iferefete nyaya dzose dzekutyorwa kwekodzero dzevanhu munyika. Asi hurumende inoti kunze kwedambudziko reCovid-19, hapana matambidziko ari munyika, uye vari kuti munyika mune matambudziko, vanhu vari kushandiswa nevavengi vane chinangwa chibvisa hurumende iripo. No media source currently available  	https://www.voashona.com/a/zimbabwe-urged-to-admit-political-crisis-bedeviling-the-southern-african-nation/5566762.html
politics	VaKhaya Moyo Vanobvuma Kuti Chabvondoka muZanu PF	Bato re Zanu PF rinoti richasangana svondo rinouya kuti rizeya nyaya yekunetsana kuri mubato iri kana paine vanenge vaine zvichemo zvavanenge vatura kuPolitburo. Mashoko aya ataurwa nemutauriri webato iri, Va Simon Khaya Moyo, zvichiteveraa kunetsana nekurovana uye kukandirana makobvu nematete kuri kuenderera mberi mubato iri pamveri pemusangano waro we National Conference uri kutarisira kuitwa kuVictoria Falls muna Zvita. No media source currently available Vanhu vakawanda mubato iri vave makara asionane zvikuru vanonzi vari kutsigira chikwata chinonzi chinotungamirwa nemumwe mutevedzeri wemutungamiri wenyika, VaEmmerson Mnangagwa, nechimwe chinonzi Generation 40 chinosanganisira mudzimai wemutungamiri wenyika, Amai Grace Mugabe. Asi Amai Mugabe naVaMnangagwa vanoti havana zvikwata zvavanotungamira. Vanoziva zviri kuitika muZanu PF vanoti chirongwa cheGeneration 40, kana kuti G40, chakauya kuburikidza nepfungwa dzevaimbove gurukota rezvekuburitswa kwemashoko, VaJonathan Moyo, vachishanda nemamwe makurukota echidiki muZanu PF Mune kunetsana kunotyisa mumatunhu akawanda muZanu PF kusanganisira Masvingo, Harare, Mashonaland West, Mashonaland East neMashonaland Central. Nyanzvi munyaya dzezvekudyidzana nedzimwe nyika uye vachiongorora nyaya dzezvematongerwo enyika, VaClifford Mashiri, vanoti zvava kuitika muZanu PF zvinoratidza kuti bato iri chava chitima chisina musoro	https://www.voashona.com/a/zanu-pf-mnangagwa-mugabe-moyo-mashiri/3057032.html
politics	MDC T Yoshora Mashoko eGurukota reDunhu reManicaland, Muzvare Chimene	Bato rinopikisa reMDC-T rinoti riri kunyorera mutungamiri wenyika, VaRobert Mugabe, tsamba yenyunyuto pamusoro pemashoko anonzi akautaurwa negurukota rinoona nedunhu reManicaland, Muzvare Mandiitawepi Chimene, ekuti vachavharisa mabhizimusi everudzi rwechi India kana vakaramba vasingapinde mumisangano yavari kushevedzera. Vachitaura pamashoko avo ekutambira mutevedzeri wemutungamiri wenyika, VaPhelekezela Mphoko, mudunhu ravo svondo rapera, Muzvare Chimene vakati vemabhizimusi ava vari kuramba kupinda mumisangano yavari kushevedzera, vakati vari kuvapa mazuva mashanu chete ekuti vasangane navo, kutadza kwavo kuita izvi mabhizimusi avo aizovharwa. Asi mutauriri weMDC T, VaObert Gutu, vanoti mashoko aMuzvare Chimene ane rusarura, uye vanhu ivava ndivo vashoma vevasara vachiri kuwanisa vanhu mabasa munyika zvichitevera kuvharwa kwemakambani akawanda. Studio7 yaedza kubata Muzvare Chimene asi tanzi tivabate neChipiri sezvo vanzi vanga vari mumusangano. VaGutu vanoti aka hakasi kekutanga kuti Muzvare Chimene vatyisidzire vanhu. Vanoti pavakainda muhofisi, Muzvare Chimene vakatyisidzira vemakambani anochera mangoda kwaChiadzwa kuti vasapinze nhengo dzeMDC mabasa, vachinzi vakati vanenge vatsaudzira vaizotorerwa marezinesi avo. VaGutu vanoti gurukota iri rakatyisidzira zvakare vekanzuru yeMutare nemashoko ekuti rinoda kuumba imwe kanzuru inenge iri pasi paro, isina nhengo dzeMDC. No media source currently available  	https://www.voashona.com/a/zimbabwe-politics-mdc-manicaland-chimene/2803464.html
health	Vanhu Makumi Maviri neVaviri Vanofa Mutsaona kuTsholotsho	Tsaona yakaitika neMugovera ku Tsholotsho ku Matabeleland North inonzi yakatora hupenyu hwevanhu makumi maviri nemumwe pakaitika tsaona, mumwezve ndokufira kuchipatara. Tsaona iyi yakaitika apo vanhu makumi matanhatu vakange vari murhori yehurumende vachiendeswa kunzvimbo dzakasiyana siyana kunorwisa chirwere che malaria kwa Sipepa, ku Tsholotsho kwakare. Vari munzira kuenda kubasa, zvinonzi muchairi werhori anonzi akatadza kutyaira zvakanaka rhori iyi kuti irambe iri mumugwagwa payakasvika panomonyoroka mugwagwa, ndokubuda mumugwagwa ichibva yapinda musangano umo yakabheukira. Mukuru anoona nezvehutano mudunhu reMatabeleland North, Doctor Nyasha Masuka, vanoti hurumende iri kubatsira vakashaya mutsaona iyi. Vatiwo munhu akashaya mutsaona iyi ari kuwana mari inoita chiuru chemadhora. Dr Masuka vatiwo pane vanhu vari kurapwa muzvipatara zvinoti Tsholotsho, Mpilo Central Hospital ne United Bulawayo Hospitals zvichitevera tsaona iyi. Studio7 haina kunzwa divi remapurisa panyaya iyi. Muna Chikunguru gore rino, vanhu gumi nevaviri vakafa vazhinji vakakuvara ku Kamativi ku Matebeleland North kwekare. No media source currently available 	https://www.voashona.com/a/zimbabwe-accident-claims-lives-of-21-health-aid-workers-at-sipepa-tsholotsho-matabeleland-north/4148783.html
politics	VaMugabe neMudzimai Wavo Vobviswa paNzvimbo Yavanonzi Vakapamba	Sangano revatendi reReformed Church in Zimbabwe, RCZ, ranyorera tsamba mhuri yevaimbova mutungamiri wenyika, VaRobert Mugabe, ichivapa mazuva manomwe ekuti vabve pasitendi yavanonzi vakapamba gore rapera. RCZ inoti yakatorerwa nzvimbo iyi iri muGretstone Park kuBorrowdale muHarare nemhuri yaVaMugabe. RCZ inoti Amai Grace Mugabe ndivo vanonzi vakashandisa kambani yemhuri yavo ye Gushungo Holdings pasi pechirongwa chekugoverwa minda patsva kunyange sitendi iyi yange isiri mumapurazi eminda sezvo iri mumisha munogara vanhu vedhorobha reHarare. Mutsamba yanyorwa neChipiri nemagweta eSaratoga Makausi Law Chambers, RCZ inoti mhuri yekwa Mugabe ikasabva mumazuva manomwe inozobviswa nechisimba pachishandiswa matare edzimhosva. RCZ inoti nzvimbo iri panhamba 791 Greystone Park, uye yakapihwa chechi yavo neimwe nhengo yechechi iyi yakabuda munyika kare. RCZ inoti nzvimbo iyi ndeye chimwe chezvikoro zvavo. Gweta reRCZ, VaRodney Makausi, vati ichokwadi kuti vanyorera veGushungo Holdings tsamba iyi sezvinodiwa nemutemo, uye vakasaita zviri mutsamba iyi vanovaendesa kumatare edzimhosva. Vanoona nezvekufambiswa kwemabasa muRCZ, Reverend Doctor Rangarirayi Rutoro, vaudza Studio7 kuti vasvitsa tsamba iyi kune vanochengetedza sitendi iyi. Vatiwo nzvimbo iyi yakatorimwa chibage. RCZ yakaenda kumatare ikadzivisa kutorwa kwe sitendi asi mhuri yekwa Mugabe yakaramba kubuda kusvika pari zvino. Mukuru wezvekuchengetedzwa kwezvinhu kuGushungo Holdings, VaMkhululi Nyoni, varamba kutaura ne Stduio7 pavafonerwa. Chechi yeRCZ inobatsira vanhu munyika kubudikidza nedzidzo nehutano. RCZ ine zvikoro zvonoti Pamushana Mission High, Gutu Mission high, Chivi High, Mogenster Mission Hospital, Henry Murray School of the Deaf Kapota School of the Blind pamwe ne Reformed Church University zvose zviri mudunhu reMasvingo uye Egasvale kuHarare nezvimwe zvikoro mumatunhu enyika. No media source currently available  	https://www.voashona.com/a/zimbabwe-mugabe-ordered-to-vacate-land/4220691.html
sports	Fury otatsurana naWilder	anoti vakanyorerana pasi chibvumirano nevamiriri vaDeontay Wilder kuti vaviri ava vagorwe mumutambo weheavyweight muna Zvita kuLAs Vegas.   Puromota wemutambi uyu, Frank Warren, uyo anozivikanwa saGypsy King akataura svondo rino kuti mapoka maviri aya ange ari muhurukuro uye Fury ane chivimbo chekuti mutambo uyu uchabvumidzwa kuti uenderere mberi asi hunge kana akahwina mutambo wake wechipiri apo achasangana naFrancesco Pianeta mwedzi uno.   “Zvave kuitika manje, hunge ndikakunda Pienata,” Fury akaudza Behind The Gloves.	https://www.kwayedza.co.zw/fury-otatsurana-nawilder/
health	Zvipingaidzo Zvobuda muChirongwa cheNhomba yeCovid-19	Bazi rezvehutano rinoti harikwanise kuongorora vanhu vose vari kuda\nkubayiwa nhomba vasati vabayiwa nhomba iyi sezvinokurudzirwa nevakagadzira nhomba yeSinopharm. Vachitaura nevatori venhau nezuro mukuru webazi rezvehutano mudunhu\nreMashonaland West, Dr Gift Masoja, vakati hurumende haikwanise kuongorora sezvo vasina zvikwanisiro zvinokwanira munhu wese ari kuda kubayiwa nhomba. Dr Masoja vakati chimwe chikonzero ndechekuti nguva yekubayiwa nhomba inozowandisa zvakanyanya sezvo zvichitora maawa maviri kana kudarika munhu akamirira zvichabuda muongororo inenge yaitwa iyi.\n\nDr Masoja vakati munhu akamborwara nechirwere cheCovid-19 anogona\nkubayiwa nhomba sezvo paine mukana wekuti anogona kurwara nechirwere ichi zvakare.\n\nNyanzvi yezvehutano uye vaimbove gurukota rezvehutano muhurumende\nyemubatanidzwa, Dr Henry Madzorera, vanoti hurumende yakatadza kare kuti iwongorore vanhu nekudaro vakada kuzviita chirongwa chekubaya nhomba chinodzokera kumashure.\n\nDr Madzorera vanoti hurumende inofanirwa kukurudzira vanhu vari kuda\nkubayiwa nhomba kuti vataure chokwadi kuti vane hutano hwakasimba\nhere,kana kuti kwete.\n\nDunhu reMashonaland West iro rakapihwa majekiseni enhomba anosvika\nzviuru gumi rechimwe chete, rabaya vanhu chiuru chimwe chete nezana\nnemakumi masere nevasere, kana kuti 1188 mumazuva\nmashanu kusvika nezuro. Munyika yose, vanhu zviuru gumi nezviviri nemazana mashanu nemakumi manomwe nevapfumbamwe, 12579, vakange vabayiwa nhomba iyi mukupera kwezuva ranezuro. Chirwere ichi chakauraya vanhu vashanu nezuro, izvo zvakasvitsa huwandu hwevanhu vafa munyika yose pachiuru nemazana mana nemakumi matanhatu nevatatu, 1463. Vanhu vabatwa nechirwere ichi munyika vava zviuru makumi matatu nezvitanhatu nemakumi mana nevana, 36044, zvichitevera kubatwa kwevanhu makumi mashanu nechirwere ichi nezuro. No media source currently available 	https://www.voashona.com/a/impediment-unearthed-in-zimbabwe-vaccination-program/5795371.html
politics	Vechidiki veMDC Vanga Vari muHusungwa Vanopiwa Mukana weKubvisa Mari yeChibatiso	Vechidiki vaviri veMDC, vanoti VaMakomborero Haruzivishe naVaAllan Moyo, avo vanga vari muhusungwa kubva svondo rapera pavakasungwa vachinzi vakapinda mukuratidzira kusina mvumo, vapiwa mukana wekubhadhara mari yechibatiso kuitira kutongwa vachibva kudzimba dzavo. Vaviri ava vakatanga kupinda mudare neMugovera asi vakanzi vadzoke zvakare mudare neMuvhuro mushure mekunge vachuchisi vapikisa kuti vasapiwa mukana wekubhadhara mari yechibatiso vachiti vanogona kupara zvakare mhaka dzavari kupomerwa kana kukundikana kuzodzoka kudare. Gweta ravo, VaObey Shava veZimbabwe Lawyers for Human Rights, vanoti vaviri ava vabhadhariswa mari inoita chiuru chemadhora emari yemunyika pamunhu, uye vanzi vasavhiringidza vafakazi, vagare pakero dzavapa kudare, pamwe nekuzviratidza kumapurisa kaviri pasvondo. VaShava vanoti VaHaruzivishe naVaMoyo, avo vari kuramba mhosva iyi, vanzi vagodzoka kudare musi wa 09 Kurume, unove mwedzi unoya. VaHaruzivishe naVaMoyo vakasungwa pamwechete nevamwe vechidiki makumi matatu nevana vachipomerwa mhosva yekupinda mukuratidzira kwakarongwa nevechidiki veMDC neChitatu chapfuura, asi vamwe makumi makumi maviri nevaviri vakazoregwa vachienda vasina mhosva dzavakapomerwa. VaShava vanoti semagweta anorwira kodzero dzevanhu, vari kushushikana zvikuru nehuwandu hwevanhu vari kusungwa zvisina shumo, vavanoti vari kutyorerwa kodzero dzavo nehurumende. No media source currently available 	https://www.voashona.com/a/zimbabwe-mdc-court-bail-makomborero-haruzivishe-obey-shava/5301340.html
politics	United Nations Yobatsira Vapoteri veZimbabwe Vodzingwa kuBotswana	Sangano rinorwira kodzero dzevapoteri pasi rose reUNHCR kumaodzanyemba kweAfrica rinoti riri munhaurirano nehurumende yeBotswana dzekutsvaga nzira yekupedza dambudziko rakasangana nezvizvarwa zveZimbabwe zviri muhupoteri muBotswana. Pane vapoteri mazana matatu nemakumi manomwe kusanganisira vana vadiki vari kutsika madziro munyaya yekuti vazvipire kudzoserwa kumusha muchirongwa chevoluntary repatration vachiti kuZimbabwe kwakaberekera ingwe. Kunyangwe hazvo hurumende yeBotswana yaiti bazi rinoona nezvekupinda nekubuda kwevanhu munyika iyi richavaita musengabere mushure mekudzosera vamwe vavo mazana mana nemakumi maviri kubva munaZvita kusvika pakati kwemwedzi uno, vapoteri ava vari kuramba vakamira semusambangwena. Muzvare Heinn Shin, avo vanoona nezvekuburitswa kwemashoko musangano reUNHCR, vaudza Studio7 kuti vari munhaurirano nehurumende yeBotswana senzira yekutsvaga pundutso panyaya iyi. Muzvare Shin vaenderera mberi vachiti vapoteri ava, vane makore anopinda gumi vari muhupoteri pamuzinda weDukwi Refugee Camp muBotswana, vhavasi kufara nekuda kudzoserwa kumusha nechisimba. Sezvo Botswana yakaisa ruoko rwayo pachibvumirano chekuchengetedza kodzero dzevapoteri che1951 UN Refugee Convention, Muzvare Shin vanoti nyika iyi inosungirwa kupa zvizvarwa zveZimbabwe hupoteri vachiti kusadaro kumbunyikidza kodzero dzevapoteri nokuti hupenyu hwavo hunogona kupinda munataisireva kana vakadzoserwa kunyika yavo. Vachitsigira mashoko aMuzvare Shin, gurukota rinoona nezvekudzivirirwa kwenyika yeBotswana, VaKagiso Mmusi vanoti hurumende yavo haisikudzosera kumusha avo vasiri kuda nechisimba kumusha. Chimwe chizvarwa cheZimbabwe icho chiri muhupoteri, Amai Toendepi Mverechena vaudza Studio 7 kuti vakanzwawo nerunyerekupe kuti sangano reUHNCR riri kutaurirana nehurumende yeBotswana kuti vatsvagirwe kwavangaendeswe. Vachitsigira mashoko aAmai Mverechena, mumwe ari muhupoteri achibva kuZimbabwe uyo asina kuda kudomwa nezita sezvo achitya kubvongodza muto kuseva achada, anoti kupindira kweUNHCR munyaya yavo kwaunza kugadzikana muhana dzevazhinji sezvo hurumende yeBotswana yati dzikamei. Pari zvino, paDukwi Refugee Camp pasara vapoteri zviuru zviviri chete zvinosanganisira zvizvarwa zveZimbabwe, Somalia, Uganda, Burundi nedzimwewo nyika dzekumabvazuva kweAfrica. No media source currently available  	https://www.voashona.com/a/united-nations-yobatsira-vapoteri-vezimbabwe-vodzingwa-kubotswana/5307025.html
politics	Amai Chigumba Vanoti Vozorwa Mafuta eNguruve Yavasina Kudya Pakusaitwa kweSarudzo	Sachigaro weZimbabwe Electoral Commission Amai Priscilla Chigumba varamba mashoko ekuti ndivo vari kuramba kuti sarudzo dzema by elections dziitwe vachiti mitemo yeCovid-19 yakadzikwa kuchengetedza vanhu yakapa kuti zvimwe zvinofanira kuitwa pasi pebumbiro remitemo zvimbosendekwa parutivi. Izvi zvinosanganisira sarudzo dzakamiswa kwenguva isina kutarwa nemutemo wechimbi chimbi wakadzikwa nebazi rezvehutano. umashoko avatumira kuStudio 7 vachipindura mibvunzo yedu panyaya yesarudzo dzemaby elections, Amai Chigumba vatiwo mazuva esarudzo anotarwa nemutungamiri wenyika achinzwa kubva kuZEC nekugadzirirawo kwainenge yakaita. Amai Chigumba vatiwo nyaya iyi ichiri kudare repamusoro reHigh Court nekudaro vakasungwa maoko pari zvino. Asi sachigaro wesangano rinoongorora nezvesarudzo rakazvimirira reZimbabwe Election Support Network VaAndrew Makoni vanoti sarudzo idzo dzabe kufanira kuitwa nekuti kune nzvimbo mukanzuru zana nemashanu uye makumi maviri memasere muparamende dzisisina vamiriri kwenguva yakareba nekuda kwekuti vamwe vakadzingwa nebato reMDC-T vachinzi vari kuMDC Alliance, vamwe vakadzingwa neZanu-PF vamwewo vakafa. VaMakoni vati havaone chinotadzisa kupa Zimbabwe kuita sarudzo kana nyika dzakapoteredza dzakaita seZambia neSouth Africa dzichiita sarudzo munguva yeCovid-19. 	https://www.voashona.com/a/amai-chigumba-vanoti-vozorwa-mafuta-enguruve-yavasina-kudya-pakusaitwa-kwesarudzo/6300164.html
health	“One World Together At Home” Inowana Mamirioni Mazana Maviri Anemakumi Manomwe Emadhora Kubatsira Kurwisana neCovid-19	Muimbi ane mukurumbira, anozivikanwa nezita rekuti ‘Lady Gaga’, achibatsirana neWorld Health Organisation, akaronga mutambo wemimhanzi apo vaimbi vane mukurumbira vaishaura kuvanhu pasi pose vari mudzimba dzavo muAmerica, United Kingdom, kuEurope nekunedzimwe nyika zhinji pasi pose. Mutambo uyu, uyo unonzi ‘One World Together at Home’, wakaona vaimbi vanemukurumbira vachiimbira vanhu, pakabuda mamirioni nemamirioni emadhora ekubatsira mukurwisana nechirwere che Coronavirus, pamwechete nekubatsira avo vanorapa vanhu asi vasina mbatya dzakakwana dzekuzvidzivirira kubva kuchirwere ichi. Vanhu vanoita mamirioni makumi maviri ne mazana manomwe (270 million) vakaona mutambo uyu uchiitwa paInternet, patelevhizhini nepama ‘social media’ akasiyanasiyana. Mutambo uyu wakaitirwa kutsigira avo vanoshanda vachirapa vanhu vanechirwere che Covid-19 uye kuedza kubatsira kumisa kupararira kwe chirwere ichi. Sangano rinoona nezvehutano pasi pose, reWorld Health Organization, rakabatana naLady Gaga, rakaronga mutambo uyu, uyo wakatora ma awa matanhatu vaimbi vachiyaura. Chimwe chizvarwa cheZimbabwe chinofarira zvemimanzi nemafirimu, Tafadzwa Munjanja, anogara mudunhu reOklahoma, muAmerica, anoti mushure memutambo uyu, pakazoita ma awa maviri apo vaimbi, vamwe vatungamiri venyika neavo vanozivikanwa mukubatsira nemari vakarumbidza vashandi mune zvehutano, vanachiremba neavo vese varikurwisana nechirwere che coronavirus pasi pose. No media source currently available    	https://www.voashona.com/a/zimbabwe-lady-gaga-and-who-raise-over-127-million-for-codiv-19-relief/5384977.html
politics	Magweta aChin'ono naVaNgarivhume Odzokera Zvakare kuMatare	Magweta ari kumirira mutori wenhau, Hopewell Chin’ono, pamwe nemutungamiri weTransform Zimbabwe, VaJacob Ngarivhume, anoti ari kudzokera zvakare kumatare nemusi weChitatu. Sangano reZimbabwe Lawyers for Human Rights rinoti richakumbira matare nemusi weChitatu kuti ape vaviri ava mukana wekubvisa mari yechibatiso kuitira kuti vatongwe vachibva kumba. Vaviri ava vakanyimwa nedare repamusoro mukana wekubvisa mari yechibatiso svondo rino. Asi mutauriri weZimbabwe Lawyers for Human Rights, VaKumbirai Mafunda, vanoti magweta ari kudzokera kumatare sezvo pane zvinhu zvashanduka kubva pakasungwa vaviri ava. VaMafunda vanoti nyaya yekukurudzira kuratidzira musi wa 31 Chukunguru haichave ingarambe vaviri ava vari muhusungwa nokuti zuva iri rakapfuura, uye hapana mhirizhonga yakaitika. No media source currently available 	https://www.voashona.com/a/zimbabwe-rights-lawyer-seeking-bail-conditions-for-chinono-and-ngarivhume/5535970.html
sports	‘Vatambi vetsiva vodya nhoko dzezvironda’	PUROMOTA wetsiva Clyde Musonda anoti vatambi vemuno vane chitsama parizvino vave kudya nhoko dzezvironda sezvo vazhinji vavo vachirarama kuburikidza nemutambo uyu uyo wakambomiswa kutambwa senzira yekudzivirira kupararira kwechirwere cheCovid-19.   Muhurukuro neKwayedza, Musonda anoti vatambi vetsiva vazhinji vari panguva yakaoma.   “Coronavirus yatiisa panguva yakaoma zvikuru uye vatambi vedu vetsiva vazhinji vari kushungurudzikana nekuti havana chekubata. Tsiva yafa, yawira pasi uye vatambi kutaura kuno vari kudya nhoko dzezvironda,” anodaro Musonda.   Anoti ari pakati pekuronga mutambo we “Kick-out Coronavirus” uyo uchazoshandiswa kuunganidza mari yekubatsira vatambi vetsiva nemamaneja avo pamwechete nevanhu vakasangana nedambudziko rechirwere ichi.   Musonda — uyo anove mutungamiri weDeltaforce Boxing Academy — anoti ane chivimbo chekuti mutambo uyu uchabudirira.   “Tine zvakawanda zvatiri kuronga izvo tinofungidzira kuti zvinogona kubatsira vatambi vetsiva kuti vasimukire kubva panguva yakaoma ino yatakatarisana nayo.   “Asi chekutanga tinoshuvira kuti mutambo udzoke. Kune dzimwe nyika sekuAmerica mutambo wewrestling wakatenderwa kuti ukwikwidzwe asi pasina vatsigiri uye tinongoshuvirawo kuti izvozvo zvigoitikawo muno,” anodaro Musonda.	https://www.kwayedza.co.zw/vatambi-vetsiva-vodya-nhoko-dzezvironda/
sports	Vorwisa HIV nenhabvu	  SANGANO reNational AIDS Council (NAC) rorwisa kupararira kwechirwere cheHIV neAIDS pamwe nekutorwa kwezvinodhaka zvisingatenderwe mumuviri nevechidiki kuburikidza nemutambo wenhabvu pasi pechirongwa cheBrother to Brother.   Chirongwa ichi, icho chakavambwa mugore ra2019, chiri kuitwa kumatunhu akasiyana-siyana enyika kusanganisira kuChipinge uko kwakaumbwa zvikwata 40 kubva kumawards 10.   London Makwanya anove District AIDS Coordinator (DAC) weNAC kuChipinge anoti chirongwa cheBrother to Brother chiri kubatsira zvikuru mukudzidzisa vanakomana kuti vasatore zvinodhaka pamwe nekuzvidzivirira kubva kuHIV neAIDS kuburikidza nemutambo wenhabvu.   Anoti kuChipinge kune mawards 10 uye muward yega-yega mune zvikwata zvina zvevanakomana vanosvika 25 muchikwata chimwe nechimwe.   Kana vechidiki ava vapedza kutamba nhabvu, vanowana zvakare mukana wekudzidziswa pamusoro pekukoshesa kuchengetedza utano hwavo uye mamwe emabhindauko anokwanisa kuvararamisa muhupenyu.   “Tiri kushandisa mutambo wenhabvu kupa vanakomana zvidzidzo zvehupenyu zvinosanganisira dzidziso maringe nedenda reHIV/AIDS uye kuita mabindauko akasiyana emaoko anobatsira kuti vawane mari yekuvaramamiswa muhupenyu hwavo.   “Mabhindauko avari kuita anosanganisira kurima miriwo yekutengesa, kupfuya huku uye koita vamwe vanorima mamacademia vanozotengesa vachiwana mari. Izvi zviri kubatsira vakomana ava kurarama hupenyu hwakachena uye vabereki vavo vari kutofara nemararamiro avanoita.   “Pari zvino, tine zvikwata 40 zviri muChipinge uye tiri pakati pekuronga mutambo mukuru uchaunganidza zvikwata zvese kuti zvigouya zvobandana,” anodaro Makwanya.   Mumwe mutungamiriri wezvikwata izvi anove mentor pasi pechirongwa cheBrother to Brother, Samson Mukonya, anoti chiri kubatsira zvikuru vechidiki kuti vasapinde munyaya dzekutora zvinodhaka zvisingatenderwe mumuviri.    SAMSON Mukonya achipa zvidzidzo zvakasiyana-siyana kuchikwata chake apo vainge vapedza kuita gadziriro dzavo dzenhabvu   Anoti muchikwata chake mune vatambi venhabvu vanotaridza kuti vane tarenda uye vanogona kuzotambira zvikwata zvikuru mune remangwana.   “Tiri kuona shanduko huru muhupenyu hwevakomana kuburikidza nechirongwa cheBrother to Brother icho chiri kuvadzidzisa kurarama hupenyu hwakachena. Tiri kuvafundisa nhabvu uye kana tapedza kutamba nhabvu, totanga kupangana mazano ekutsvaga mari zviri pamutemo kwete zvechikiribidi.   “Chirongwa ichi chiri kubatsira zvakare kuti vakomana vagone kuzvichengetedza muhupenyu hwavo, vazive nezveHIV/AIDS uye vasiye kutora zvinodhaka zvisingatenderwe mumuviri,” anodaro Mukonya.   “Ini muchikwata changu nditori nevakomana avo ndinotoona kuti vachasvika kure nenhabvu saka tiri kuvabatsira kuti vagoonekwa nezvikwata zvakasiyana mune remangwana.”	https://www.kwayedza.co.zw/vorwisa-hiv-nenhabvu/
business	"Kambani yeHurumende yeFidelity Printers Ndiyo Ichadhinda ""Ballot Papers"""	Komisheni inoona nezvesarudzo yazivisa makambani achadhinda mapepa ekuvhotesa pamusangano wayaita nevemapato ari kukwikwidza musarudzo dzegore rino. Vachitaura pamusangano uyu, imwe nhengo yeZimbabwe Electoral Commission, Zec, VaQubani Moyo, vati mapepa ekuvhotesa achadhindwa nemakambani maviri emuno anoti Fidelity Printers nePrintflow. Fidelity ndiyo ichadhinda magwaro ekuvhotera mutungamiri wenyika, uye ekuvhotera nhengo dzedare reparamende. Printflow ichadhinda mapepa ekuvhotera makanzura. Makambani maviri aya ndeehurumende. VaMoyo vatiwo mapato achabvumidzwa kuona kudhindwa kunenge kuchiitwa mapepa aya. Mashoko eZec aya atambirwa nevari kumirira MDC Alliance musarudzo yemutungamiri wenyika, VaNelson Chamisa, VaJameson Timba. Asi munyori mukuru muMDC-T inoutngamirwa naMuzvare Thokozani Khupe, VaNixon Nyikadzino, vati kunyange hazvo Zec yazivisa kuchadhindwa mapepa ekuvhotesa aya, nyaya iyi haiperere ipapa sezvo vachiti pane zvimwe zvinoda kugadziriswa. Mapato aya paapihwa mukana wekubvunza mibvunzo maererano nekomiti yanga ichida kuumbwa neZec pakati pevanhu vari mumapato ari kukwikwidza musarudzo ichange ichitarisa nhuna dzinenge dzichibva mumapato pamberi pesarudzo, ye Multi-party Liason Committee, imwe nhengo yebato reFreedom Movement #1980 Chinhu Chedu, VaFrancis Danha, vakonzera zhowe zhowe vachiti sachigaro weZec, Amai Priscilla Chigumba, nevose vari mukomsheni yavo vanofanira kusiya basa. VaDanha vati Amai Chigumba nevamwe vavo vakatadza kufambisa basa zvakanaka pavakatadza kupa mapato ezvematongerwo gwaro revavhoti pamberi pekugara kwakaita dare raitambira mazita evachakwikwidza musarudzo svondo rapera. VaDanha vati kutadza kuwana gwaro revavhoti kwakakonzera kuti nhengo dzebato ravo zhinji dzitadze kukwikwidza musarudzo vachiti havachavimbi kuti Zec ichakwanisa kufambisa sarudzo munyika. Zvaitwa naVaDanha, avo varambidza VaMoyo nechikwata chavanga vachifamba nacho kuenderera mberi nekutaura kudzamara Amai Chigumba vasiya basa, zvabva zvakaonzera kuti musangano uyu utadze kuenderera mberi uye komiti yanga ichida kuumbwa iyi itadze kuumbwa. Vanga vakamirira Zanu PF pamusangano uyu, VaFortune Chasi, vashora zvaitwa naVaDanha. Asi VaTimba vatiwo zvaitwa naVaDanha zvinoburitsa pachena kurwadziwa kwemapato anopkisa nemafambisirwo ari kuitwa basa neZec Zvichakadai, VaMoyo vati komisheni yavo ichazoshevedzera mumwe musangano kana vagadzirisa nyaya dzekuchengetedzeka kwevanhu nemapurisa kuitira kuti misangano isakanganiswe sezvaitwa naVaDanha. No media source currently available 	https://www.voashona.com/a/zimbabwe-electoral-commission-announces-ballot-printers-qubani-moyo/4450534.html
business	Hurumende Yovandudza Mitemo Kuti Matunhu Awane Imwe yeMari yeZvicherwa Zvawo	"Hurumende inoti iri kunyora mitemo mitsva inozoona kuti nzvimbo dzine zvicherwa dzigovane nehurumende mari inobva muzvicherwa zvemunzvimbo idzodzo. Mutungamiri wenyika, VaEmmerson Mnangagwa, vanoti hurumende yavo inoona kuti nzvimbo zhinji dzine zvicherwa hadzina mari yadzinowana saka vanoda kugadzirisa nyaya iyi. Mukuru weCenter For Natural Resources Governance, VaFarai Maguwu, vanoti zvingave zvakanaka chose kana hurumende ikaita izvi asi vanotizve matunhu anofanira kupiwa simba rekusarudza zvinoda kuitwa munzvimbo dzawo uye kuti matunhu asarudze vanhu kana makambani anozoita zvemabhizimisi mudunhu iroro. ""Nyaya yekunyorwa kwemitemo iyi yakagara ichitaurwa kubva VaMnangagwa vari gurukota rezvemitemo. Kubva kuna 2006, Zimbabwe yatadza kuti inyore mitemo mitsva yezvezvicherwa. Vanga vachiramba vachingoita zvigamba zvigamba. Saka handizivi kuti vave nemaonero matsva here,"" VaMaguwu vakaudza Studio 7. ""Chinhu chekutanga chatinoda kuona, kupa matunhu ese masimba ekuzvitonga, kana kuti 'devolution of power'. Dunhu rimwe nerimwe rinofanira kusarudza vanoita bhizimisi mudunhu raro."" No media source currently available   "	https://www.voashona.com/a/zimbabwe-government-working-on-new-diamond-policy-farai-maguwu/4405364.html
business	Doctor Manyika veBuild Zimbabwe Vokurudzira Kuti Vanhu Vasakanganwa Kwavakabva	"Chimwe chizvarwa cheZimbabwe, Doctor Noah Manyika vanogara kuCharlotte, kuNorth Carolina muAmerica vari kuita zvakawanda kukurudzira vana veZimbabwe, vangave kumusha kana kunze kwenyika, kuti vavake nyika yechipikirwa. Doctor Manyika vanoshanda nesangano reBuild Zimbabwe, iro vakavamba vaine chinangwa chekuti vabatsire vana nezvipfeko, mabhuku pamwe nevirongwa zvinorodza pfungwa. Asi vanoti vakazorivhurirawo kune vamwe vana veZimbabwe kuti vaite mubata pamwe semajuru mukuumba nyika. ""Build Zimbabwe chirongwa chandaiita makore gumi nemashanu adarika nechinangwa chekuti Zimbabwe ibudirire kana munhu wese akawana chaanoita mukuvaka nyika. Asi ndakazoti, kwete, kwete, regai ndidaidzed vamwe vana veZimbabwe tivake tiri pamwechete,"" vanodaro Doctor Manyika. Vanoti sangano ravo iri rine zvirongwa zvakawanda zvariri kuita mumatunhu akasiyanasiyana enyika, zvinosanganisira kuvaka dzimba dzine mitengo yepasi mumaguta ari munyika senzira yekubatsira vanhu vakawanda kuti vawane pekugara pakakodzera. No media source currently available "	https://www.voashona.com/a/zimbabwe-politics-build-zimbabwe-doctor-noah-manyika/3469185.html
politics	Hurumende Inoti Pane Vari Kuronga Kupidigura VaMnangagwa	Gurukota rinoona nezvemukati menyika VaCain Mathema vanoti mapurisa ave kugara akadzipakatira sezvo vachiti pane vari kuda kupidigura hurumende yemutungamiri wenyika VaEmmerson Mnangagwa kuburikidza nekuratidzira. Vatiwo pane vemasangano ekunze vari kuda kushanda nevemasangano akazvimirira kuronga kuratidzira munyika. VaMathema vaudza vatori venhau muHarare nhasi kuti hurumende haisi kuzopeta maoko ichirega vanhu vachiratidzira vachitungamirwa nevemapato anopikisa nevemasangano akazvimirira oga. No media source currently available Gurukota iri raramba kuti hurumende ndiyo iri kupa kuti zvinhu zvisagadzikana munyika nenyaya yemitemo yayo yapa kuti hupfumi huende kumawere. Vati zvirango zvavanoti zvakatemerwa nyika ndizvo zvapa kuti zvinhu zviite manyama amire nerongo. Vati zvakakokerwa neMDC uye vakayambira bato iri kuti risaratidzire risina mvumo yehurumende. Asi nyika dzakatemera Zimbabwe zvirango dzinoti zvakatemerwa vamwe vakuru venyika vanotonga nedemo. Mutungamiri wesangano reZimbabwe Yadzokoa/Mayibuye IZimbabwe Doctor Victor Chimhutu vati zviri kuitwa nehurumende zvekutadza kugadzirisa hupfumi ndizvo zviri kupa kuti zvinhu zvisagadzikana munyika. No media source currently available 	https://www.voashona.com/a/hurumende-inoti-pane-vari-kuronga-kupidigura-vamnangagwa/4896142.html
sports	Nhabvu yadzoka . . . DeMbare, Bosso zvobandana	Ndooka   KUNOTSVA demo kugo­sara mupinyi nemusi weSvondo kunhandare yeNational Sports Stadium muguta reHarare uko makara asionane – Dyna­mos neHighlanders FC – zvi­chatatsurana mumutambo wePresident’s Independence Day Trophy (Uhuru Cup).   Uyu ndiwo mutambo wekutanga wekutambwa nezvikwata zvemuno kub­vira apo mitambo yose yakamiswa munaKurume gore radarika senzira yekudzivirira kupararira kwechirwere cheCovid-19.   Mutambo wekupedzisira pakati peDeMbare neBosso mugore ra2019, Bosso yakahwinha 2-0.   Nemusi weSvondo apo pachatambwa mutambo uyu kunhandare yeNational Sports Stadium, kuchange kusina vatsigiri sezvo pachatevedzwa mitemo yose yeWorld Health Organisa­tion (WHO) neyemunyika muno yekurwisa kupararira kwechirwere cheCovid-19.   Vachitaura nguva pfupi yadarika, gurukota rez­vekuburitswa kwemashoko nenyaya dzenhepfenyuro, Senator Monica Mutsvan­gwa vanoti zvikwata zviviri izvi zvichatamba pachiteved­zwa mitemo yose yekurwisa denda iri.   “Zvikwata zviviri zvine mukurumbira, Dynamos neHighlanders, zvicharwira mukombe apo zvichasan­gana mumutambo wePres­ident’s Independence Day Trophy uyo uchatambwa pachitevedzwa matanho akatarwa eWHO neenyika ekudzivirira kupararira kwe­denda reCovid-19,” vanodaro Sen Mutsvangwa.   Munhoroondo yenhabvu yemutambo uyu, DeMbare neBosso zvakasangana ka16 uye zvose zvichik­wanisa kuhwina kanonwe mukombe uyu.   Mutambi weDeMbare – Kudzanai Dhemere – anoti ari kufara chaizvo nekudzoka kwenhabvu uye sechikwata vari kushanda nesimba kuti vagohwina mutambo uyu.   “Mutambo uyu tange tausuwisisa zvikuru, tange tane ngura yekugara nguva ndefu tisingatambe bhora,” anodaro Dhemere.   Murairidzi weBosso, Mandla Mpofu, nguva pfupi yadarika akati anofara chaizvo nekudzoka kwaPeter Muduhwa uyo akange aenda kunotamba kuTanzania nechikwereti kwemwedzi mitanhatu.   “Semurairidzi, ndino­fara chaizvo kuti mutambi wedu Muduhwa adzoka uyo ari kuunza hunyanzvi nehutungamiri muchikwata chedu.   Nd i n o z iva an e zvaakadzidza paange ari kuTanzania uye achapawo ruzivo urwu kune vamwe vake vaanotamba navo,” anodaro. Nhabvu yePre­mier Soccer League (PSL) yakapedzisira kutambwa mugore ra2019.   Mutambo wemusi weSvondo uyu uri kuonekwa nevazhinji segadziriro yekudzoka kwenhabvu yePSL apo mitambo iri kutarisirwa kutanga munaChivabvu.	https://www.kwayedza.co.zw/nhabvu-yadzoka-dembare-bosso-zvobandana/
sports	Go Warriors Go: Vatsigiri	VATSIGIRI venhabvu vanoti chikwata chenyika chemaWarriors chinoda minamato yakasimba apo chiri kunanga kuCameroon kunokwikwidza kumutambo weAfrican Nations Championship (CHAN) uyo unotanga nemusi weMugovera.   Rwendo rwemaWarriors rwekuenda kumutambo uyu rwange rusiri nyore sezvo gadziriro dzacho dzakambosvika pakumiswa zvichitevera kubatwa kwainge kwaita vatambi 15, kusanganisira dzimwe nhengo dzechikwata ichi, nechirwere cheCovid-19.   Chikwata chaZdravko ‘Loga’ Logarusic chakasimuka nemusi weChitatu chakananga kuCameroon uko chichanovhurira mutambo weCHAN chichisangana necheIndomitable Lions cheCameroon.   Muhurukuro neKwayedza, mutungamiri wesangano reFriends of the Warriors – Edward Chimedza – anoti makwikwi eCHAN egore rino akasiyana neemakore adarika nekuti maWarriors achange asina vatsigiri.   “Tange tiri kuona zvange zvichiitika mune mitambo yakasiyana yakadai seweFC Platinum, kubirirwa kwayange ichiitwa pachishandiswa Covid-19. Saka tiri kuzvityirawo kuti ndizvo zvinogona kuitika kumaWarriors edu paari kuenda kuCameroon. Tinoda kuti anohwina pasina kubirira uye tiri kuda kuona nhabvu inonakidza ichitambwa.   “Saka isu chatichangoita sevatsigiri kungoisa minamato yakasimba kuti vakomana vedu vanotimirira uye rwendo rwavo rwunge rwakajeka rwuchiendeka,” anodaro Chimedza. Chikwata cheFC Platinum masvondo adarika chakaenda kuTanzania uko chakatamba necheSimba Football Club mumutambo wechipiri wekurwira kuenda kumakwikwi eCAF Champions League group stages. Vatambi veFC Platinum vachisvika kuTanzania, vakaongororwa denda reCovid-19 asi havana kuziviswa zvakabuda muongororo iyi pachiri nenguva. Chikwata ichi chakazoziviswa kwasara maawa maviri kuti mutambo uyu uchitanga kuti vatambi vacho vashanu vane denda iri izvo zvakakatyamadza FC Platinum ndokukanganisa hurongwa hwavaive vanaho. FC Platinum yakazokundwa mutambo uyu 4-0 zvakaita kuti ibve yaburitswa mumutambo uyu. Mutsigiri mukuru wenhabvu Adomsi ‘Admoski’ Mukwasi anoti chikwata chaLoga chakasimba zvikuru uye chichanokonzeresa kumutambo uyu zvekuti chichasvika kuquarter-final chaiko.   Munhorowondo yemaWarriors kuCHAN, mugore ra2014 chikwata ichi chakasvika kusemi-fainari yemutambo uyu uko chakazoburitswa neLibya 5-4 kumapena mushure mekunge mutambo uyu wapera uri mangange 0-0.   Adomski anoti maWarriors achanyora nhorowondo zvakare gore rino kuCameroon uye vanoda minamato yenyika yese kuti vanokunda.   “Isu mumutambo weCHAN tagara hedu tinositamba zvinonwisa mvura saka naizvozvo tiri kutarisira kuti Loga nevakomana vake vachanotibatira basa. Tichavaisa mumitamato yedu kuti vatambe zvinonwisa mvura uye vagonobudirira kuCameroon.   “Chikwata chedu chakasimba uye vatambi vacho vane tarenda rinodadisa,” anodaro Adomski. Zvakadaro, maWarriors ari kuenda kumutambo uyu ariwo chikwata choga chiri kubva kunyika isiri kutambwa nhabvu pari zvino nekuda kwechirwere cheCovid-19.   Gore rapera, nhabvu haina kumbobvira yatambwa munyika muno nekuda kwedenda iri uye pari zvino hazvisati zvave zivikanwa kuti mitambo yePremier Soccer Leage ichatambwa here.	https://www.kwayedza.co.zw/go-warriors-go-vatsigiri/
sports	DeMbare yoshandisa Zoom	MURAIRIDZI weDynamos FC, Tonderayi “Stanza” Ndiraya anoti chikwata chavo chiri kushandisa dandemutande kuburikidza neZoom kuita gadziriro nevatambi vari kudzimba dzavo.   Nekuda kweCovid-19, nhabvu muno nemimwe mitambo yakasiyana yakambomiswa uye vanhu vari kukurudzirwa kuti vagare kudzimba dzavo senzira yekurwisa kupararira kwehutachiona hwecoronavirus hunokonzera chirwere ichi.   Ndiraya anoti DeMbare iri kushandisa Zoom apo vanenge vachiongorora vatambi vachiita gadziriro dzavo dzekuvaka muviri vari kudzimba.   “Nekuda kwecoronavirus hatisi kukwanisa kuungana nevatambi vedu tichiita gadziriro saka tave kuita gadziriro paZoom tichiudza vatambi zvekuita vachitoita. Asi tinoita vari muzvikwata zvakasiyana,” anodaro.   Anoenderera mberi achiti zvinonetsa hazvo kuongorora vatambi vari kudzimba dzavo kuti vari kuchengetedza miviri yavo here asi vakadzika mutemo wekuti anouzouya kuzotirena muviri wake usina kumira zvakanaka apo dambudziko reCovid-19 rinenge radarika vachamubatira mari.   “Pazvese hapazoshaikwe ny’any’a dzinozviti dzakangwara asi isu takadzika mutemo unovasungirira, anouya muviri wake usina kumira zvakanaka tichamubatira mari. Mwaka uno takatenga vatambi 13 nekudaro vataive navo gore radarika vanoziva kuti zvatoshanduka saka vanofanirwa kurwa kuti vagopinda muchikwata,” anodaro Ndiraya.   Chirongwa chekuti vanhu vagare kudzimba senzira yekurwisa kupararira kweCovid-19 chisati chatanga, Ndiraya akamboenda kunyika yeBelgium uko ainodzidza zvenhabvu.   Anoti akadzidza zvakawanda pamusoro pekusimudzira mutambo uyu ari kunyika iyi.   “Ndakadzidza zvakawanda kuBelgium kuti mutambo unogadzirirwa sei uye zvii zvinodiwa kuitwa kana mutambo wave kutanga.   “Ndinovimba zvandakadzidza zvichandibatsira kuti tigobudirira mumutambo uyu,” anodaro Ndiraya.	https://www.kwayedza.co.zw/dembare-yoshandisa-zoom/
politics	MDC Inoti VaMwonzora Havana Kumiswa Basa	MDC inotungamirwa naVaNelson Chamisa inoti tsamba iri kutenderera pa social media ichiti munyori mukuru webato iri, VaDouglas Mwonzora, vambomiswa basa, haisi yechokwadi. Mutauririri waVaChamisa, Doctor Nkululeko Sibanda, vanoti tsamba iyi ndeyemanyepo uye aya mabasa eZanu-PF ekuda kuparadza bato ravo. Doctor Sibanda vati VaChamisa naVaMwonzora vari kushanda vese zvakanaka mukusimbaradza bato ravo. “Zanu-PF ndiyo yakanyora tsamba yenhema iyi nekuti tinoziva kuti ine hurongwa hwayakaisa mari yakawandisa kuti ikuvadze MDC nekuparadzanisa hutungamiri hwayo mumwedzi mitanhatu,” Doctor Sibanda vaudza Studio7. “Uye zvekuti VaChamisa naVaMwonzora vanofarirana here hazvina basa. Chinokosha ndechekuti musangano uri kuenderera mberi,” vadaro VaSibanda Studio7 haina kukwanisa kunzwa kumutauriri weZanu PF kuti tinzwe divi rayo. Mugwaro ranyorerwa kuvatori venhau, vanoona nezvekufambiswa kwemashoko mubato re MDC Alliance vati bato ravo ibato rakasimba rine mirairo yekuita hurukuro uye yekusvitsa zvichemo kunzeve dzevanotarisa zvichemo zvevatsigiri naizvozvo mabasa ekuparadza akaita setsamba iyi haazombokwanisi kukanganisa bato iri kana kuribudisa mugwara. No media source currently available 	https://www.voashona.com/a/zimbabwe-mdc-alliance-says-letter-purporting-to-suspend-douglas-mwonzora-is-fake-nkululeko-sibanda/4553040.html
politics	Paramende Yozeya Mutemo weSarudzo weElectoral Amendment Bil	Dare reNational Assembly riri kuzeya mutemo wesarudzo weElectoral Amendment Bill, uye chibvumirano chemapato ezvematongerwo enyika chekuita sarudzo dzakachena dzisina mhirizhonga, cheElectoral Code of Conduct for Political Parties and Candidates and Other Stakeholders chapinzwawo mubhiri iri kuti chive mumutemo wesarudzo. Bhiri iri rakanangana nekuvanduza mitemo yesarudzo kuti nyika ikwanise kuita sarudzo dzakachena. Zvimwe zviri kudiwa nemapato anopikisa kuti mapato aya avewo nechekuita pamwe nekuongorora kudhindwa kwemagwaro ekuvhotesa kana kuti maballot papers. Mapato aya anodawo kuti mitemo yesarudzo usungire mapato kuti ape mukana wakaenzana kuvanhukadzi nevanhurume pazvinzvimbo zvese zvino kwikwidzwa musarudzo. Chibvumirano chemapato chekuita sarudzo dzakachena icho chapinzwa mumitemo yesarudzo, chinorambidza nyaya dzemhirizhonga uye chinosungira kuti vemapato, vemasangano anoshanda akazvimirira, vanokwikwidza musarudzo vapanane mukana pamwe nekuregawo vamwe vachitaura pfungwa dzavo pamwe nekupinda mumisangano pamadiro. Chibvumirano ichi chinosungurirawo kuti vanhu vapihwe mukana wekuzvishambadza uye chinoti vaye vachazenge vachibvisa kana kubvarurwa zvinyorwa zvevamwe kana kuti maposters, varangwe nemutemo. No media source currently available Chibvumirano ichi chinorambidzawo kutenga vavhoti kana kutyityidzira vanhu kuti vavhotere bato rinenge richida munhu. Chinorambidzawo vemapato kuti vataure zvinenge zvabuda musarudzo zvisati zvaziviswa neZimbabwe Electoral Commission. Mukuru wesangano rePlatform for Youth Development, VaClaris Madhuku, vati danho rekuisa chibvumirano chemapato mumutemo wesarudzo chakanaka chose. VaMadhuku vati sezvo wave mutemo vanenge vautyora vacharangwa. Vati kana mutemo mutsva wesarudzo ukatevedzwa, nyika inogona kuita sarudzo dzakachena. Chibvumirano ichi chinosungirawo vemapato ezvematongerwe enyika kurega vatapi venhau vachipinda mumisangano yawo yekutsvaga rutsigiro pamwe nekuvachengetedza. Mukuru weMedia Institute of Southern Africa – Zimbabwe, VaTabani Moyo, vati vanofara nenyaya yekuti vatapi venhau vachengetedzwe pavenenge vachiita basa ravo. VaMoyo vati vatapi venhau vanogara vachishungurudzwa nemapato ezvematongerwo enyika zvikuru munguva yesarudzo uye mutemo unofanira kubuda nezvirango zvakaomarara kune vanoshungurudza vatapi venhau. Dare richiri kuzeya bhiri iri uye rinotarisirwa kuripasisa chero nguva	https://www.voashona.com/a/zimbabwe-parliament-electoral-bill/4385354.html
sports	Chess yotambwa padandemudande	  VATAMBI vechess vemuno vakaremara mitezo vachakwikwidza mumutambo wavo wekutanga weInternational Chess Federation Online Olympiad vachitamba kuburikidza nedandemudande (online).   Mitambo yechess haina kumbobvira yakanganiswa nekumiswa kwakamboitwa mimwe mitambo pasi rose senzira yekudzivirira kupararira kweCovid-19.   Sangano reWorld Chess Federation rakatanga kufambidzana nenguva kare izvo zvakaona mitambo ichitambwa kuburikidza nedandemutande.   Mutambo uyu uchatanga musi wa27 Mbudzi uye uchatambwa kwemasvondo matatu.   Zvikwata zvichakwikwidza mumutambo uyu zvichabva muAfrica, Europe, Asia nekuAmerica.   Zimbabwe ichange ichimirirwa nevatambi vana vanoti Tapiwa Gora, Chikafu Onai, Natasha Shonhiwa naTafadzwa Mashonganyika.   Mutauriri weZimbabwe Chess Federation, Thabo Elisha anoti mutambo uyu wakakosha zvikuru kune vatambi vemuno sezvo uchavabatsira nekuvawanisa mikana yakasiyana.   MuAfrica, Zimbabwe iri muboka rinonzi Zone 4.5 umo mune zvikwata zvakawanda asi kubva muboka iri nyika ino neZambia chete ndizvo zvakakwanisa kubudirira kuti zvigokwikwidza mumitambo iyi.   “Tiri kutarisira zvikuru kuti vatambi vedu vagokwikwidza mumitambo iyi uye tinoda chaizvo kuti vagohwina.   “Chess yange ichingotambwa zvayo, haina kunyanyokanganiswa nekuda kwelockdown sezvo taikwidza padandemutande nekudaro mutambo uyu uchatotambirwa padandemutande. Ndizvo zvakanakira chess nekuti mumwe anotambira ari kunyika yake mumwe ari kwaari, hapana chikonzero chekuti musangane sezvinoitwa mune mimwe mitambo,” anodaro Elisha.   Vatambi vemuno vachange vachitambira vari pamahofisi eZimbabwe Chess Federation ayo ari paJoina City muguta reHarare.   Shasha dzichahwina pamutambo uyu dzichawana  menduru nemimwe mibairo yakasiyana.	https://www.kwayedza.co.zw/chess-yotambwa-padandemudande/
health	WHO Inoti Haisati Yatambira Nhomba dzeCovid-19 Dziri Kushandiswa muZimbabwe	Sangano reWorld Health Organisation, WHO,rinoti nhomba dziri kushandiswa muZimbabwe dzakagadzirwa kuChina hadzisati dzatambirwa nesangano iri zviri [amuteno kuitira kuti dzishandiswe neveruzhinji mukudzivirira chirwere cheCovid-19. WHO inoti ichiri kuongorora nhomba mbiri idzi dzeSinovac neSinopharm. Mumiriri weWHO muZimbabwe, Dr Alex Gasasira, vati nhomba dzekuChina dzeSinovac neSinopharm dzave padanho repamusoro soro mukuongororwa, uye vanotarisira kuti panopera mwedzi uno waKubvumbi, WHO inenge yapedza kuongorora nhomba idzi. Mashoko aVaGasasira anoburitsa pachena kuti nhomba dzeSinovac neSinopharm dziri kushandiswa munyika, hadzisati dzapihwa chitambi neWHO kuti dzishandiswe neveruzhinji. Vachipindura mubvunzo weStudio7 wekuti zvinhu zvinotarisirwa here kuti nyika dzishandise nhomba dzisati dzakomekedzwa neWHO, VaGasasira vati sesangano vanokurudzira masangano anotarisa mishonga munyika dzakasiyana siyana kuti aongorore nhomba idzi dzisati dzashandiswa kune veruzhinji. VaGasasira vati sangano rinoongorora nekubvumidza mishonga munyika reMedicine Control Authority of Zimbabwe, MCAZ, rakati rakatarisa nhomba idzi rikagutsikana kuti dzakanakira zvizvarwa zveZimbabwe. VaGasasira vatiwo Zimbabwe hasi iyo yega nyika iri kushandisa nhomba dzekuChina idzi. Studio7 haina kukwanisa kunzwa kubva kuMCAZ kuti yakaita ongororo yayo riini, uye kuti zviyi zvakabuda muongororo iyi. Zimbabwe pari zvino iri kushandisa nhomba mbiri dzekuChina, yeSinovac neSinopharm Nhomba dzekuChina idzi dzinonzi dzaita mitauro kune dzimwe nyika kunyanya nhomba yeSinovac inonzi dziviriro yayo yakaderera pane zvaive zvataurwa neChina. Asi mutungamiri werimwe remasangano anomirira madhokotera anoshanda akazvimiririra, Dr Johannes Marisa, vaudza Studio7 kuti kana nhomba ichidzivirira nezvikamu zvinopfuura makumi mashanu, chinhu chakakosha mukudzivirira ndufu nezvikamu izvozvo. VaMarisa vatiwo kana vanhu vakabaiwa pamwe nekutevedzera zvinokurudzirwa, zvekupfeka mamasiki, kusaungana nekugeza maoko zvinobatsira mukurwisa chirwere ichi. VaMarisa vatiwo mimwe mishonga inodzi ine dziviriro iri pamusoro inonetsa kushandisa nekuda kwezvinodiwa pakuichengetedza. Nyanzvi mune zvehutano uye vaimbove gurukota rezvehutano, VaHenry Madzorera, vati chakanyanyokosha pari zvino kuti Zimbabwe iite tsvagiridzo yayo yekuona kuti nhomba idzi dziri kushanda zvakadii munyika. VaMadzorera vati hapana change chakaipa mukusanobaya vanhu nhomba idzi, vakati vanhu vapiwa nhomba iyi munyika vawanda zvekuti hurumende ine mukana wekuchiongorora kuti iri kushanda zvakanaka here. VaMadzorera vati mashandiro enhomba anosiyana siyana, uye hapana chakaipa mukumira kushandisa nhomba idzi kana zvaonekwa kuti hadzisi kushanda zvakanaka. Studio 7 haina kukwanisa kunzwa kudivi rebazi rezvehutano nezvenyaya yenhomba dzekuChina. Asi vachitaura pakasvika nhomba yekutanga munyika, mutevedzeri wegurukota rezvehutano, VaJohn Mangwiro, vakati zvimwe zvinotariswa neZimbabwe panhomba, machengeterwo enhomba idzi vakapa muenzaniso wenhomba yeSinopharm iyo vakati iri nyore kuchengeta munyika sezvo zvikwanisiro zvaidiwa zvakagara zviripo munyika. Mutungamiri wenyika, VaEmmerson Mnangagwa, vanoti Zimbabwe imwe yenyika dzemuSADC dziri pamusoro mukushandisa nhomba dzakagadzirwa kuChina. No media source currently available 	https://www.voashona.com/a/who-says-chinese-vaccine-drugs-in-use-in-zimbabwe-not-yet-approved-by-the-global-health-board/5851565.html
business	Vagari Vodyira Marasha Kanzuru yeHarare	Rimwe sangano rinomirira vagari vemuHarare, reHarare Residents Trust, rinoti rakaendesa nemusi weChipiri gwaro renyunyuto kukanzuru yeguta reHarare pamusoro pemitero ya 2021, iyo rinoti iri pamusoro uye iri kuremera vagari sezvo vachinzi vaibhadhare ichitangira musi wa 01 Ndira 2021. Gwaro iri, iro rinonzi rakasainwa nevagari vanodarika zviuru zvishanu, avo vari kunyunyuta kuti vazhinji vave kumanikidzwa kubhadhara mari dziri pakati pemadhora emari yekuAmerica makumi mana kuvagari vekumisha yeveruzhinji, nemadhora makumi manomwe kusvika kuzana kuvagarai vari kumisha yevashoma pamwedzi. Mukuru weHarare Residents Trust, VaPrecious Shumba, vanoti mitero iri kubhadhariswa vagari nekanzuru yeHarare haikwanisike, haina kukodzera uye inotowedzera matambudziko agara aine vagari ari kukonzerwa neCovid-19 sezvo vazhinji vasati vave kukwanisa kushanda zvizere. Studio7 haina kukwanisa kunzwa kuna meya weHarare, VaStewart Mutizwa, sezvo vasati vapindura mibvunzo yedu yatavatumira pamusoro penyaya iyi. Ngatinzweyi hurukuro yaitwa naJonga Kandemiiri weStudio 7 naVaShumba. No media source currently available 	https://www.voashona.com/a/zimbabwe-residents-association-petitions-harare-city-council-on-rates/5837965.html
health	Matare eDzimhosva Ovhiringwa neCovid-19	Komisheni inoona nezvekufambiswa kwenyaya dzemumatare, yeJudicial Services Commission, yazivisa nhasi kuti kunyange hazvo matare achange akavhurwa pamazuva eLockdown Level Four, matare achange asingaiti mabasa ese anotarisirwa kuti ave achiitwa semazuva ose. Mutauriri weJudicial Services Commission, Muzvare Rumbidzai Takawira, vati kunyange hazvo matare anenge akavhurwa panguva iyi, haakwanisi kuita mabasa awo sezvinotarisirwa nekuda kwechirwere cheCovid-19 nezvimwe zvipingaidzo. Muzvare Takawira vati nekudaro matare achange achingonzwa nyaya dziri kupinda mumatare kekutanga, nyaya dzechimbichimbi pamwe nenyaya dzeavo vanenge vachida kukumbira mukana wekutongwa vachibva kumba chete Muzvare Takawira vati izvi zvinoreva kuti vese vane nyaya dziri mumatare avo vaive vapiwa mazuva ekudzoka ari mumazuva makumi nematatu anotevera, vachazodzokera kumatare mumashure memazuva aya zvichitariswa mitemo inenge yaiswa nehurumende mukuedza kudzivirira kupararira kwedenda reCovid 19. Judicial Services Commission yazivisawo kutiwo vese vachange vachiuya kumatare vanosungirwa kutorwa temperature, kupfeka mamasiki pamwe nekugeza maoko, uye kuona kuti havabatani nevamwe zvakanyanya. Sangano iri ratiwo vanhuwo zvavo vanenge vasingabvumirwi kupinda pamatare mukati memazuva akatarwa eLockdown. Asi rimwe gweta rinorwira kodzero dzevanhu, VaObey Shava, vaudza Studio 7 kuti matanho atorwa neJudicial Services Commission aya anotyora bumbiro remitemo yenyika. VaShava vati izvi zvinoreva kuti vanhu vane nyaya mumatare, nyaya dzavo dzichanzwikwa mushure menguva yakareba zvisinei nebumbiro remitemo yenyika iro rinoti nyaya dzinofanirwa kunzwika nechimbichimbi mumatare. VaShava vatiwo zvinoomeserawo avo vasina kupiwa mikana yekutongwa vachibva kumba vachiti nguva yavo yekugara mutirongo inenge yorebeswa kunyange hazvo vasati vabatwa nemhosva. Izvi zvatsigirwawo nerimwezve gweta rinorwira kodzero dzevanhu, VaMartin Kadzere, vachitiwo kunyange matare ati pane nyaya dzaanenge achinzwa, magweta ari kurambidzwa kuenda kumabasa pamaroadblocks. VaKadzere vati nhasi ivo pachavo vadzorerwa kumba. Kupararira kwechirwere cheCovid-19 zvakanyanya kwakaita kuti hurumende ikurudzire veruzhinji kuti vagare kudzimba kutanga nhasi, kwemazuva makumi matatu. No media source currently available 	https://www.voashona.com/a/zimbabwe-courts-affected-by-covid-19/5725695.html
politics	Murwiri weKodzero dzeVanhu, VaPatson Dzamara, Vashaya neChirwere cheGomarara	Murwiri wekodzero dzevanhu, uye vari nhengo yeNational Executive yeMDC Alliance, VaPatson Dzamara, vashaya nechirwere chegomarara. VaPatson Dzamara, avo vanga vari munin’ina wemurwiri wekodzero dzevanhu akapambwa akatsakatika makore mashanu apfuura, VaItai Dzamara, vashaikira mune chimwe chipatara muHarare uko vanga vakatarisirwa kuvhiyiwa nhasi mushure mekubatwa chirwere chegomarara, kana kuti colon cancer. Munin’ina wavo, VaPardon Dzamara, vati mukoma wavo ashaya neChitatu mangwanani, uye vanhu vakaungana kuGlenview. Imwe nhengo ye Occupy Africa Unity Square, VaCharles Nyoni, avo vairatidzira pamwe naVaItai Dzamara, vati varwadziwa zvikuru nekuti VaPatson Dzamara vashaya vasati vaziva kuti chii chakaitika kumukoma wavo. Imwe shamwari yemufi, VaPride Mukono, vatiwo nyika yarasikirwa negamba munyaya yekurwira kodzero dzevanhu. VaMukono vatiwo zvinosuwisa kuti mufi asiya vana vanoda kuchengetwa kusanganisira vana vaVaItai Dzamara. Mutungamiri webato reLabour Economists and Afrikan Democrats, Muzvare Linda Masarira vatiwo varwadzikana zvikuru nekuti nyika yarasikirwa nemunhu anga akazvipira kufa achirwisa kuti azive kwakaenda mukoma wake. Mutevedzeri wemutauriri webato reMDC Alliance, VaClifford Hlatywayo, vatiwo bato ravo riri kurwadziwa zvakanyanya nekurasikirwa nenhengo yeNational Executive yanga iri gamba rekurwira kodzero dzevanu. Mufi akatanga kuzivikanwa zvikuru muna 2015 zvichitevera kupambwa kwakaitwa mukoma wake, VaItai Dzamara, muna Kurume 2015. VaPatson Dzamara vaiga vakatungamira kuratidzira nechinangwa chekuti hurumende iferefete zvakaitika pana mukoma wavo, uyo vashaya vasingazivi kuti vari kupi. Vakambopambwa vakatochwa vari mumaoko emapurisa, uye kusungwa kakawanda vachirwira kodzero dzevanhu. VaDzamara vari kutarisirwa kuvigwa kumusha kwavo kwaMutoko. No media source currently available 	https://www.voashona.com/a/zmbabwe-activist-patson-dzamara-dies-from-colon-cancer/5559141.html
politics	America Yovimbisa Kudyidzana neAfrican Union Zvine Pundutso Mukati	"Muzvinafundo Elliot Masocha vanoti vatungamiri vemuAfrica vanofanirwa kutambira mashoko aVaJoe Biden zvine mutsindo nerukudzo mukati, uye vafunge zvakadzama kuti vangasimbaradze seyi hukama hwavo nehurumende itsva iri kutonga mu America. Mutungamiri weAmerica, Va Joe Biden, vatumira mashoko avo kuvatungamiri vemu Africa, avo vari kuita musangano wemazuva maviri padandemutande senzira yekuti vanhu vasatapurirane chirwere che Covid-19. VaBiden vaudza musangano weAfrican Union wechimakumi matatu nemana uyu kuti America yakagadzirira kuva sahwira wenyika dzemu Africa mukutsigirana, mukubatana pamwe nekuremekedzana. Vati izvi ndizvo zvinopa America kuti ishanda pamwe nemasangano epasi rose akaita se African Union. Vati pasi rose rinofanirwa kushanda pamwe chete kuitira kuzadzisa ""shuviro yeremangwana rakanaka, remangwana rine kukura munyaya dzekutengeserana, kunopa pundutso kunyika dzose."" VaBiden, avo vakagadzwa pachigaro chemutungamiri weAmerica mwedzi wapera mushure mekukunda VaDonald Trump veRepublican Party, vati nyika yavo ""yakazvipira kuvaka zvakare mushandirapamwe pamwe nekubatsira vanhu vemu Africa pazvinhu zvose zvinosanganisira kurwisa chirwere che Covid-19 uye mukushanda neAfrican Union mukupedza mhirizhonga dziri kuuraya vanhu vakawanda muAfrica yose."" Mutungamiri weAmerica atiwo America yakagadzirira kuva sahwira we Africa, uye inodavira zvinoitwa nenyika dzemu Africa. Vatiwo kunyange hazvo paine zvipingaidzo zvihombe, “hapana kupokana kuti nyika dzedu, vanhu vedu, pamwe neAfrican Union, vakazvipira kugadzirisa zvipingaidzo zvose.” No media source currently available Imwe nyanzvi munyaya dzematongerwo enyika pamwe nekufambiswa kwemabhizinesi pasi rose, Muzvinafundo Elliot Masocha, vanoti vatungamiri vemuAfrica vanofanirwa kutambira mashoko aVa Biden zvine mutsindo nerukudzo mukati, uye vafunge zvakadzama kuti vangasimbaradze seyi hukama hwavo nehurumende itsva iri kutonga mu America. Muzvinafundo Masocha vanoti kuti Zimbabwe idyidzane zvemhando yepamusoro soro munyaya dzemabhizinesi, hurumende yaVaEmmerson Mnangagwa inofanirwa kuremekedza kodzero dzevanhu chinova chinhu chakaita kuti vamwe vakuru vakuru vatemerwe zvirango neAmerica. Muzvinafundo Masocha vanoti Zimbabwe ikaratidza kuti yava kuremekedza kodzero dzevanhu uye mapurisa nemasoja ayo achibata vemuZimbabwe zvine chiremera, Zimbabwe inogona kudyidzana nemabhizinesi ekuAmerica nenzira inoita kuti hupfumi hwenyika husimudzirwe. Asi Zimbabwe inoti iri kuomeserwa nekuti yakatorera varungu mapurazi ichiapa kuvanhu vatema. No media source currently available "	https://www.voashona.com/a/us-president-pledges-to-reengage-africa/5768041.html
politics	MDC Yopemberera Kusvitsa Makore Makumi Maviri Yaumbwa	MDC inotungamirwa naVaNelson Chamisa inoti iri kuenderera mberi neMugovera nehurongwa hwavo hwekupemberera kusvitswa kaitwa makore makumi maviri kubva parakaumbwa muna Gunyana 1999. Bato iri rinoburitsa mashoko aya zvichitevera mashoko ari kutumirwa pa social media achiti hurongwa hweMugovera hwakanzurwa. Murongi wemisangano mubato iri, VaAmos Chibaya, vanoti hapana chachinja pahurongwa hwavo. VaChibaya vanoti kune vanhu vari kuda kuti musangano wavo usabudirira izvo zviri kupa kuti vanhu ava vati VaChamisa vachange vari kurufu kwaVaMugabe neMugovera. VaChibaya vanoti VaChamisa ndivo vachange vari munyarikani mukuru pahurongwa hwavo, uye vari kutarisira madzisahwira achibva kunze kwenyika kunge ari muRufaro Stadium. Vaimbi vane mukurumbira munyika vachange vachivaraidza vanhu nemumhanzi. MDC yakamisa hurongwa hwayo uhwu musi wa Gunyana 14 ichipa mukana wekuti nyika icheme VaMugabe, avo vakashaya kuSingapore musi waGunyana 6. No media source currently available  	https://www.voashona.com/a/mdc-celebrates-20-years-after-its-formation/5101719.html
politics	Bato reSACP rekuSouth Africa Rinoti muZimbabwe Mune Dambudziko, Kunyange Hazvo Zanu PF iri Kuramba	Bato reSouth African Communist Party, SACP, rekuSouth Africa mukupera kwesvondo rakazivisa kuti muZimbabwe mune matambudziko anoda kutariswa nekukasika, ayo rinoti ari kubatawo South Africa. Vachitaura mushure memusangano weCentral Committee yebato ravo muJohannesburg, munyori mukuru webato iri, VaBlade Nsimande, vanove zvakare gurukota rezvedzidzo, vakati kuramba kuti muZimbabwe hamuna matambudziko kuzvinyepera pachitariswa huwandu hwevana veZimbabwe vari kuvaka misasa munyika iyi. Asi vakati vana veZimbabwe ndivo chete vanofanirwa kugadzirisa matambudziko ari munyika yavo. Mashoko ebato reSACP aya anouya panguva iyo bato reAfrican National Congress, ANC, rakabva kutumira chikwata kuZimbabwe chaitungamirwa nemunyori mukuru webato iri VaAce Magashule kuti chinonzwisisa nezvematambudziko anonzi akatarisa nezimbabwe. Hurumende pamwe nebato reZanu PF vagara vari kuramba kuti munyika hamuna matambudziko, kunyange hazvo vanopikisa pamwe nemamwe masangano akazvimirira vari kuti munyika mune matambudziko. Vakafanobata chigaro chemutauriri weZanu PF, VaPatrick Chinamasa vakaudza vatori venhau kuti Zimbabwe harisi dunhu reSouth Africa, nekudaro nyika iyi inofanirwa kusiyana netsika yekuisa mhino dzayo munyaya dzeZimbabwe. VaChinamasa vakapomerawo hurumende yeSouth Africa kuve pasi pevachena. Studio 7 yaedza kunzwa divi reZanu PF pamusoro pemashoko ebato reSouth African Communist party aya, asi sachigaro veZanu PF mudunhu reSouth Africa, VaKenneth Mandaza vavimbisa kuzopindura mibvunzo yedu nemusi weMuvhuro. Vanoongorora zvematongerwo enyika vachitungamira sangano reFastforward Community Development Centre, VaAkson Potera vanoti hazvishamise kuti munyori mukuru weSACP, VaBlade Nsimande vakataura kuti muZimbabwe mune dambudziko nekuti vakaona kuti mune dambudziko. Vanoti VaNsimande munhu akanzvera mabhuku zvakanyanya zvekuti vanogona kuve nemaonero akasiyana kubva kune vamwe. No media source currently available 	https://www.voashona.com/a/zimbabwe-crisis-sacp-b-lade-nsimande-akson-potera/5582395.html
business	Nhengo dzeParamende Dzinopeta Musangano weKuzeya Bhajeti ra2020	Nhengo dzedare reparamende dzapeta neSvondo musangano wekuzeya nezvebhajeti regore rinouya wanga uchiitwa kunzvimbo yekushanyira yeVictoria Falls, uko vanonzi vabuda nezvisungo zvakasiyanasiyana. Mukokeri wenhengo dzeZanu PF muparamende uye vari mumiriri weGutu South, VaPupurai Togarepi vanoti zvikuru zvasungwa pamusangano uyu, zvinosanganisira nyaya yekuti hurumende ipundutse raramo yevanochengetedza nyika vakaita semauto, mapurisa pamwe nemamwe mapoka, kuburikidza nekuvapa mihoro inovagutsa, pekugara, pamwe nezvikwanisiro mumabasa avo kuitira kuti vashande vakasununguka. VaTogarepi vanoti mamwe mapazi akomekedzwa kuti gurukota rezvemari ritarisise kana richinge ropa mari gore rinouya anosanganisira rezvehutano nerekurima. Vanoti vadare vakomekedza kwazvo kuti bazi rezvehutano ripiwe mari yakawanda inoita kuti rikwanise kutenga michina nemishonga zvinodiwa muzvipatara, pamwewo nekuti vashandi vehurumende vabhadharwe mari dzinoita kuti vakwanise kurarama Nhengo dzeparamende dzinosvika mazana matatu nemakumi mashanu pamwe nevemamwe mapoka avanoshanda nawo vanga vachisangana kwemazuva mashanu kuVictoria Falls, uko vamwe vanoti kwaive kutambisa mari iyo nyika ichitatarika.	https://www.voashona.com/a/zimbabwe-parliament-pupurai-togarepi/5150740.html
health	WHO Inoti Iri Kufara neZviri Kuitika Mukurwisa Covid-19 muZimbabwe	Mumiriri wesangano reWorld Health Organization muZimbabwe, Dr\nAlex Gasasira, varumbidza zviri kuitwa nehurumende mukurwisa denda\nreCovid-19 asi vayambira kuti vanhu havafanirwe kurivara mukuramba\nvachitevedzera zvose zvinokurudzirwa nenyanzvi dzezvehutano\npakudzivirira denda iri. Vachitaura pagungano rekudzidzisa vamwe vagari vemuBulawayo\nnezvekodzero dzavo dzakasiyana-siyana munzvimbo inogara veruzhinji yeSidojiwe, Dr Gasasira vati vanofara zvikuru kuti hapana vanhu vemunzvimbo iyi vati vabatwa nechirwere cheCovid-19, zvisinei nematambudziko akawanda avakatarisana nawo, kusanganisira kugara vakawanda panzvimbo imwe chete.\n\nDr Gasasira varumbidzawo hurumende nematanho airi kutora pakurwisa\ndenda reCovid-19 kusanganisira kuunza nhomba munyika. Asi vayambira kuti veruzhinji havafanirwe kuvarairwa pakuramba vachitevedzera zvose zvinotaurwa nenyanzvi dzezvehutano pakurwisa chirwere cheCovid-19 sezvo chichiri kutekeshera pasi rose, vakakurudzirawo kuti vanhu vabaiwe nhomba.\n\nDr Gasasira vaudza Studio7 kuti sangano ravo riri kubatsirawo\nnyika nenzira dzakasiyana siyana kusanganisira kuona kuti vashandi\nvezvehutano varamba vachipiwa dzidziso pamusoro pechirwere\ncheCovid-19 pamwe nekubatsira kuwana zvipfeko nezvimwe zvinodiwa\npakurwisa chirwere ichi. Vachipawo maonero avo pamabatiro aita hurumende denda reCovid-19\nkusvika pari zvino, vakambove gurukota rezvehutano uye vari munyori wezvehutano muMDC Alliance, Dr Henry Madzorera, vati hurumende ine zvayakagona zvakawanda kusanganisira kuedza kutevedzera matanho anokurudzirwa neveWorld Health Organization pakudzivirira chirwere cheCovid-19.\n\nAsi VaMadzorera vati hurumende ichine basa guru rekupa vashandi vezvehutano pamwe neveruzhinji dzidziso izere pamusoro pechirwere checovid-19 vachiyambirawo kuti nyika haifanirwe kuvarairwa\npakurwisa chirwere ichi.\n\nStudio7 haina nkukwanisa kunzwa kumutauriri webazi rezvehutano, VaDonald Mujiri, sezvo nharembozha yavo yange isingabatike.\n\nGungano raitwa paSidojiwe range riri chikamu chechirongwa chekushanya\nkwevakuru vakuru vemapoka esangano reUnited Nations, International Organisation for Migration, International Labour Organisation vachiona\nzvirongwa zvakasiyana siyana zviri kuitwa nemasangano anoshanda\nakazvimirira avanotsigira mukubastira veruzhinji, kunyanya\nvanotambura, nenzira dzakasiyana-siyana.\n\nMumashoko akabudiswa nebazi rezvehutano nezuro, vanhu vashanu\nvakafa nechirwere cheCovid-19 nezuro wakare, izvo zvakasvitsa huwandu hwevanhu vafa nechirwere ihi pachiuru chimwe chete nemazana mashanu nemakumi matanhatu nevashanu, 1565. Vanhu makumi matanhatu nevaviri vakabatwa neCovid-19 nezuro izvo zvakasvitsa huwandu hwevanhu vabatwa nechirwere ichi pazviuru makumi matatu nezvesere nezana nemakumi matanhatu nevana, 38 164. Vanhu vapora kuchirwere ichi munyika yose vava zviuru makumi matatu nezvishanu nemazana mana nemakumi masere, 35 480.\n\nKusvika nezuro munyika mange mave nevanhu mazana matatu\nnemakumi manomwe ezviuru nemazana matanhatu nemakumi manomwe netanhatu nevanomwe, 370 676, vabaiwa nhomba yekutanga, uye pave nevanhu zviuru makumi matanhatu nezvitatu nemazana maviri nemakumi matanhatu nevatatu, kana kuti, 63 263 vabaiwa nhomba yepiri kusvika nezuro. Huwandu uhu huri kutarisira kukwira nhasi manheru apo hurumende ichazivisa zvayawana muongororo dzaitwa nhasi. Hurumende inoti ine hurongwa hwekubaya vanhu nhomba yeCovid-19 vanodarika mamiriyoni gumi. No media source currently available 	https://www.voashona.com/a/who-says-its-happy-with-zim-covid-19/5870320.html
sports	Zifa yomirira Hurumende	  SANGANO rinotungamirira nhabvu munyika muno reZimbabwe Football Association (Zifa) rinoti rakamirira kupihwa mvumo neHurumende kuti mitambo yePremier Soccer League (PSL) ichitanga kutambwa.   Gore rino, nekuda kwechirwere cheCovid-19 hakuna kumbobvira kwatambwa nhabvu yePSL zvichitevera kumiswa kwakaita mitambo pasi rose senzira yekudzivirira kupararira kwedenda iri.   Zifa inoti yakanyorera kuHurumende ichikumbira mvumo yekuti mitambo yePSL irongwe uye pari zvino yakatenderwe kuti mitambo yezvikwata zvenyika zvinosanganisira maWarriors, Mighty Warriors nezvevechidiki zvemaUnder-10 itambwe apo zvimwe zvacho zviri kukwikwidza kumitambo yakasiyana inosanganisira Cosafa iyo yange ichitambwa kunyika yeSouth Africa.   Panhau yenhabvu yePSL, Zifa inoti yakangopihwa mvumo yekuti zvikwata zvose zvimbotarisa kuti vatambi vazvo havana here denda reCovid-19 uye zvochitanga kuita gadziriro chete.   Competitions manager weZifa — Xolisani Gwesela — uyo anove zvakare mukushi wemashoko wesangano iri, anoti pari zvino vakangopihwa mvumo neHurumende yekuti zvikwata zvePSL zviite gadziriro chete.   “Iye zvino tingori nemvumo yekuti zvikwata zvePSL zvingoita gadziriro chete,” anodaro Gwesela.   Kunyika dzinosanganisira South Africa, Zambia, Malawi neMozambique nhabvu yave kutambwa asi pasina vatsigiri munhandare senzira yekurwisa Covid-19.   Parizvino munyika muno nhabvu yangotambwa ndeyechikwata chemaWarriors icho chakatamba neAlgeria mumutambo wekurwira tikiti rekuenda kuAfrica Cup of Nations 2021 iyo ichatambirwa kuCameroon kozoti yeCAF Champions League iyo yakaona shasha yemuZimbabwe — FC Platinum — ichisangana neCosta dol Sol yekuMozambique.   Gwesela anoti vari kuita zvose zvavanokwanisa kuti nhabvu ichidzoka.   “Sekutaura kwandaita, takangomirira mvumo kubva kuHurumende kuti mitambo yePSL ichitanga,” anodaro.   Gore rino rave kusvika pakupera uye richaita rekutanga munhoroondo yenyika ino kupera nhabvu yePSL isina kumbotambwa izvo zvakonzereswa nechirwere cheCovid-19.	https://www.kwayedza.co.zw/zifa-yomirira-hurumende/
politics	MDC Alliance Inozivisa Zvakabuda Muongoro yeMabhuku Ayo eMari	Bato reMDC Alliance rinoti ongororo rayo remabhuku emari egore ra2019 inoratidza kuti mari yakawanikwa inoita mamiriyoni matanhatu nemazana maviri ezviuru zvemadhora emunyika, kana kuti 6.2 million RTGS, yakafambiswa zvakanaka mubato iri. MDC Alliance yati ongororo iyi yakaitwa neimwe kambani ine hunyanzvi mukutarisa mabhuku emari. Vachitaura nevatori venhau muHarare, mubati wehomwe, VaDavid Coltart, vati MDC Alliance inoshanda nemari inobva kune veruzhinji, uye sebato, vanokoshesa zvakanyanya kuzivisa kuti mari dzinenge dzakapiwa bato iri dzinenge dzakashandiswa seyi. Munyori mukuru weMDC Alliance, VaChalton Hwende, vati kuongororwa kwemabhuku avo uku kunotevera chibvumirano chavakaita sebato chekuti vaongororwe mashandisirwo anoitwa mari mubato ravo. VaHwende vatiwo aka ndekekutanga bato ravo richibudisa ongororo yakadai. VaHwende vatiwo zvavaita izvi mucherechedzo wekuti vese vanoshandisa mari yeveruzhinji vanofanirwa kubudisa pachena mashandisirwo emari dzavanenge vapihwa kuitira kuti pasave nekufungirana. VaHwende vati ongororo yemabhuku avo iyi yakanonoka kupera nekuda kwechirwere cheCOVID -19 izvo zvakambomisa mabasa ana mazvikokota vanoita basa iri. VaHwende vatiwo kunyange hazvo MDC Alliance isisina mari yainowana kubva kuhurumende inopiwa mapato anopikisa pasi pe Political Parties Finance Act, zvichitevera kusawirirana neMDC T iri kufanotungamirwa naMuzvare Thokozani Khupe, bato ravo riri kuwana mari kubva kuvatsigiri varo izvo zviri kuita kuti vakwanise kuenderera mberi nemabasa avo zvinosanganisira kubhadhara vashandi vavo. Vatiwo ongororo iyi inoratidza kuti hapana chakaipa chakawanikwa mukushandiswa kwemari yebato iri. Mumwe mutsigiri weMDC Alliance, VaJeff Chaitezvi, vati vafadzwa nemaitiro ebato ravo anobudisa pajekerere kuti mari dziri kunoshandiswa sei. Imwe nyanzvi mune zveupfumi vachishanda vakazvimirira, VaMasimba Kuchera, vatiwo zvakanaka kuti mapato ezvematongerwo enyika abudise mafambiro emari dzavo kuitira kuti veruzhinji vave nechivimbo chekuti mari idzi dzinoshandiswa zvakafanira. VaKuchera vatiwo kurudziro yavo ndeyekuti MDC Alliance irambe ichiita izvi gore rega rega. Bato iri rinoti mugore ra 2019 rakawana mari inoita mamiriyoni matanhatu nemazana maviri ezviuru zvemadhora emunyika, kana kuti 6,2 million RTGS. MDC Alliance ine matunhu gumi munyika, uye matunhu matatu akasimba ari kunze kwenyika anoti South Africa, North America Province neUnited Kingdom. No media source currently available  	https://www.voashona.com/a/zimbabwe-opposition-informs-public-its-first-financial-audit/5619922.html
sports	Makwikwi ePSL adzoka	   MURAIRIDZI weFC Platinum – Norman ‘Muchina wemajuzi’ Mapeza – anoti mujaho wekurwira mukombe wePremier Soccer League watanga apo zvikwata zvose zvave kudzoka kuzokwikwidza muchikamu chechipiri chePSL.   Mitambo yePSL yange yakamiswa kwemasvondo maviri adarika senzira yekupa zvikwata mukana wetura befu pamwe nekuti nhandare dzimbovandudzwe.   FC Platium ndiyo yakatora mukombe wePSL gore radarika, Pakamiswa mitambo yePSL, Chicken Inn ndiyo yaitungamira palog iine zvibodzwa 35 kubva pamitambo 17 yayange yatamba. MaGamecocks, sezita remadunhurirwa reChicken Inn, aiteverwa neFC Platinum iyo ine zvibodzwa 34 kubva mumitambo 17 kuchiti Dynamos FC ndiyo iri pechitatu ine zvibodzwa 34 zvekare kubva pamitambo 16.   Achitaura ari kuZvishavane uko ari kuita gadziriro nechikwata chake, Mapeza anoti chikamu chechipiri chePSL icho vatarisana nacho chakaomarara zvikuru.   “Kurwira mukombe wePSL mujaho mukuru wakaoma saka tave kutokunya dzisimbe nekuti kwatave kuenda makata chaiwo. “Zvikwata zvose zviri kurwa semvumba kuti zvisaburitswe muPSL,” anodaro Mapeza.   Apo pari kudzoka mitambo yePSL svondo rino, Pure Platinum Play (FC Platinum) iri kunanga kuBulawayo uko ichanosangana neBulawayo City musi weMugovera kuBabourfields.   Bulawayo City chimwe chezvikwata zviri kutatarika mwaka uno izvo zvaona chichikwanisa kuwana zvibodzwa 12 chete kubva mumitambo 17.   Pari zvino, Bulawayo City yakagara pechi17 palog iri pamusoro peWhawha iyo yakasenga iine zvibodzwa 12. Mapeza anoti zvikwata zvakaita seBulawayo City zvinotyisa kusangana nazvo sezvo zvinenge zvichirwira kuti zvisaburitswe muPSL.   “Zvikwata zvakaita seBulawayo City hazvina kumira zvakanaka nekuti zvinenge zvichitorwira kuti zvisaburitswe muPSL. Saka iyi ndiyo mitambo yekutongwarira nekuti inogona kuenda kwese kwese,” anodaro Mapeza.   Achitaurawo nekudzoka kwePSL svondo rino, murairidzi weCranborne Bullets – Nesbert ‘Yabo’ Saruchera – anoti haasi kugutsikana nematambiro ange achiita chikwata chake muchikamu chekutanga chePSL.    Nesbert Saruchera   Asi anoti ari kutarisira kuti vachashanda nesimba kuti vagopinda muTop 8. Pari zvino Cranborne Bullets yakagara pechi15 palog uye yakwanisa kuwana zvibodzwa 15 kubva mumitambo 17.   “Patakapinda muPSL, taitarisira kuvhundutsa vanhu asi handizvo zvakazoitika. Saka tave kutokunya dzisimbe mumitambo yatatarisana nayo muchikamu chepiri kuitira kuti tigosimukira.   “Tichawedzera vatambi vaviri kana vatatu kuti tigadzirise pano neapo panoda kugadziriswa kuitira kuti tinyatsosimba chaizvo. Zvamunongoziva, vakomana vedu ava vazhinji takabva navo kuDivision One saka pari kudiwa vanouya vosimbisa chikwata chedu chonyatsomira zvakasimba,” anodaro Yabo.   Chikwata chaYabo svondo rino chichange chiri pamusha apo chichasangana neChicken Inn musi weMugovera kuSakubva Stadium.   Zvakadaro, kune mimwe mitambo iriko, Yadah Stars ichasangana neDynamos musi weMugovera kuNational Sports Stadium kuchiti CAPS United ichatsurana neZPC Kariba musi weSvondo panhandare imwe cheteyo.   Highlanders ichasangana neBlack Rhinos musi weSvondo kuBabourfields mumutambo uchange uri wekutanga waBaltemar Jose de Oliveira Brito, chizvarwa chekuPortugal uyo aimbove mutevedzeri waJose Mourinho.	https://www.kwayedza.co.zw/makwikwi-epsl-adzoka/
sports	Juventus inotora mukombe: Messi	anoti Juventus inogona kuhwina mukombe weChampions League mwaka uno ichitadzisa chikwata chake cheBarcelona zvichitevera kutenga kwayakaita Cristiano Ronaldo uye achiti Real Madrid haichisina mukana.   Achitaura neRadio Catalunya pachirongwa cheTot Costa, Messi anoti, “Real Madrid chimwe chezvikwata chakasimba pasi rese uye ine nevatambi vepamusoro, asi nhau yekuti Ronaldo haasisiko zvichavatadzisa zvakawanda.   “Ronaldo ave kuJuventus saka zvave kutobatsira chikwata ichi kurwira mukombe uyu weChampions League uye nechikwata chavainacho chakasimba zvikuru.”   Messi anobvuma kuti akashamiswa kunzwa kuti Ronaldo aenda kunotambira nhabvu yake kuItaly mwaka uno achiti, “Handina kumbobvira ndazvifunga kuti haachatambire Madrid. Uye handina kumbobvira ndafunga kuti achaenda kuJuventus. Paive nezvikwata zvakwanda zvaimuda asi handina kumbofunga kuti Juventus chingave chimwe chacho. Zvakandishamisa zvikuru.”   Achibvunzwa kuti anogona kufunga kubva achienda kune chimwe chikwata here achisiya Barcelona – shasha iyi iyo yakambonzi inodiwa nezvimwe zvikwata zvinosanganisira Chelsea, Manchester City nemanchester United kare – inoti: “Ndine zvese zvandinoda kuno. Ndaive muchikwata ichi kubvira ndichiri nemakore 13 ekuberekwa chaiwo.   “Ndiri muchikwata chikuru pasi rese, vana vangu vakazvarirwa kuno uye handina chekubvira ndichienda kumwe.” – SportsMail Football	https://www.kwayedza.co.zw/juventus-inotora-mukombe-messi/
health	Vamwe Vanoti VaMnangagwa Vakaita Zano Ndega paMitemo yeKudzivirira Covid-19	Dzimwe nyanzvi munyaya dzezvehutano dzinoti mimwe mitemo yakatarwa nemutungamiri wenyika VaEmmerson Mnangagwa nemusi weChipiri yakananganga nekudzivirira kupararira kwemhando itsva yeCovid-19 inonzi omicron inoratidza kuti havana kutanga vataura nevane ruzivo nezvehutano. VaMnangagwa vakazivisa nyika kuti vashanyi vose kusanganisira zvizvarwa zveZimbabwe vanofanira kuvhenekwa hutachiona hweCovid-19 panhandare yendege, kuitwa izvi kunoda madhora makumi matanhatu ekuAmerica. Vanenge vapinda munyika vanonzi vanofanira kugara pavo vega kwemavhiki maviri vachibhadhara mari dzavo. Vanhu vave kunzi vagare mudzimba kubva nenguva dza9 manheru kusvika na 6 mangwanani. VaMnangagwa vanoti izvi vari kuzviitira kuti nyika idzivirire kupararira kwemhando itsva yeCovid-19 iyi. Vaimbova gurukota rezvehutano Dr Henry Madzorera vaudza Studio 7 kuti zviri kuitwa nehurumende hazvibatsire vachiti kuungana pavanhu zvikuru mumabhazi neparufu. Mukuru wesangano rinorwira kodzero dzevanhu munyaya dzezvehutano reCommunity Working Group on Health VaItai Rusike vaudza Studio 7 kuti zvimwe zvakaitwa naVaMnagangagwa zvinoratidza kuti vange vasina kutaura nenyanzvi sezvo zvichinetsa kuzadzikisa. Vati Zimbabwe haina nzvimbo dzakakwana dzekuti vanhu vagare mavhiki maviri vari voga uye vati kuti vanhu vanzi vamire kufamba nenguva dzepfumbamwe manheru zvinonetsa nekuti hakuna mabhazi ekufambisa.. Zvichakadaro, mumashoko kuvatori venhau, nyanzvi munyaya dzezvehutano dzinoti zvichatora mavhiki akawanda kuti dzizive kuti mhando itsva iyi yakamira sei. Imwe kambani inogadzira nhomba yenstraZeneca inoti yatotumira nyanzvi kuBotswana neEswathini kuti dzitange kuita tsvakiridzo yezvemhando itsva iyi. Mamwe makambani anoti Johnson, Pfizer neModerna anoti atangawo kuita tsvakiridzo dzezvemhando itsva iyi. No media source currently available 	https://www.voashona.com/a/vamwe-vanoti-vamnangagwa-vakaita-zano-ndega-pamitemo-yekudzivirira-covid-19/6334880.html
sports	Tino Kadewere ava kutambira kuSpain	  MUTAMBI wemaWarriors, Tinotenda Philana Kadewere, aendeswa kuchikwata cheReal Club Deportivo Mallorca chekuSpain nechikwereti uko achatambira nhabvu yake mwaka uno achibva kuOlympic Lyon.   Chibvumirano chiri kuona Kadewere achienda kuMallorca chinosanganisira kuti chikwata ichi chinogona kuzomutenga kuita mutambi wavo zvachose kana akatamba zvinogutsa mwaka uno.   Kadewere abva aita mutambi wekutanga kubva muZimbabwe achinotambira nhabvu yake muligi reSpanish LaLiga.   Kuendeswa kwaaita kuMallorca neLyon kunotevera kushaiswa mukana wekutamba kwaange achiita zvichitevera kudzoka kwaAlexandre Lacazette kuchikwata chekuFrance ichi.   Pamusoro pezvo, kuArsenal kune vamwe vatambi vanoti Karl Toko Ekambi anobva kuCameroon, Mathis Cherki wekuFrance naMoussa Dembele wekuFrance zvakare avo vange vachitambiswa pamberi pake.	https://www.kwayedza.co.zw/tino-kadewere-ava-kutambira-kuspain/
politics	VaMutasa Vanobvuma Kutongwa neKomiti yeZanu-PF	Nyaya yekusawirirana mubato reZanu-PF yatanga zvakare mushure mekudzoka munyika kwemudzimai wemutungamiri wenyika, VaRobert Mugabe, Amai Grace Mugabe. Kudzoka kwavo nesvondo kwava kureva kuti vaive murongi wemabasa mubato, VaDidymus Mutasa, vanenge votongwa nekomiti yakaumbwa iri kutungamirwa nemutevedzeri wemutungamiri wenyika, VaPhelekezela Mphoko. VaMutasa vaudza Studio 7 kuti vachaenda kudare iri. No media source currently available Vamwe vari mukomiti iyi vanosanganisira Amai Mugabe semutungamiri weWomens League, vanoona nezvemabasa ematongwerwo enyika mubato, VaSaviour Kasukuwere, munyori wezvemitemo, VaPatrick Chinamasa, munyori wevechidiki, VaPupurai Togarepi, uye nhengo yePolitburo, VaKembo Mohadi. Mutauriri webato, VaSimon Khaya Moyo, vakazivisa svondo rapera kuti kutongwa kwaVaMutasa kunotanga chete kana Amai Mugabe vadzoka kubva kunyika dzekumawirira. 	https://www.voashona.com/a/2646373.html
sports	Baiwai mudzoke kunhandare: Coventry	  GURUKOTA rezvemitambo, nevechidiki, Kirsty Coventry, ari kukurudzira vatsigiri kuti vabaiwe majekiseni ekudzivirira Covid-19 kuitira kuti vagobvumidzwa kudzoka kunhandare kunotsigira zvikwata zvavo zvenhabvu.   Achitaura apo kambani yeSakunda Holdings yanga ichiparura rutsigiro rwayo kuzvikwata zvikuru zviviri zvenhabvu muno, cheDynamos necheHighlanders, Coventry anoti, vatsigiri ngavabaiwe nhomba idzi kuitira kuti vagodzoka kunhandare kunoona zvikwata zvavo zvichitamba.   “Tinotsigira pfungwa dzekuti vatsigiri vadzoke kuzoona zvikwata zvavo zvichitamba, asi kuti izvi zviitike, ngatingei takabaiwa nhomba dzeCovid-19.   “Tasuwa kuona nhabvu ichitambwa, saka ngatinobaiwai kuti zviite nyore tigopihwa mvumo yekudzoka munhandare,” anodaro Coventry.   Achitaurawo pachiitiko ichi, sachigaro weDynamos FC, Isaiah Mupfurutsa, anoti sechikwata, vari kushanda kubatsira vatsigiri vavo kuti vabaiwe majekiseni eCovid-19 kuitira kuti zvigovabatsira kuzoona mitambo yechikwata chavo nekukasika. Mupfurutsa anoti sechikwata, vakatanga chirongwa icho vari kukurudzira vatsigiri vavo kuti vanobaiwa majekiseni eCovid-19.   “Dynamos chikwata chikuru uye chine vatsigiri vakawanda muno nepasi rose. Naizvozvo takatanga chirongwa chekuvakurudzira kuti vanobaiwa majekiseni aya.   “Nhabvu inoda pane vatsigiri nesuwo tasuwa vatsigiri vedu. Saka tiri kuvaudza kuti ngavabaiwe nekuchimbidza kuitira kuti vagouya kuzoona mitambo yedu.   “Kana vakabaiwa zvinoita nyore kuti vagouya kuzoona mitambo yedu, isu tiri kukurudzira kuti vanobaiwa uye vari kuenda nehuwandu hwavo,” anodaro Mupfurutsa.   Anoenderera mberi achiti kutsigirwa kwechikwata chavo pamwe necheBosso kuchaona zvikwata zviviri izvi zvichisimukira uye anoti mumakore mashoma chikwata chavo vanoda kuti chidzokere mukukwikwidza mitambo yeCAF Champions League. “Zvikwata zviviri izvi zvikuru uye zvinozivikanwa. Zvichasimukira chaizvo mumatambiro azvo. Mumwaka inotevera tinofanirwa kukwikwidza mumitambo yeCAF Champions League,” anodaro.   Sakunda Holdings yadira mari inosvika US$5,4 miriyoni yemakore matatu. Mwaka woga woga zvikwata izvi zvichawaniswa mari inosvika US$890 000 kwemakore matatu anotevera.	https://www.kwayedza.co.zw/baiwai-mudzoke-kunhandare-coventry/
politics	ZESN Inoti Dzimwe Nzvimbo dzeKuvhotera Dzanga Dzisina Zvikwanisiro zveVanorarama neHurema	ZESN, iyo iri kuongorora mafambiro ari kuita sarudzo dzema by-election dzaitwa neMugovera yakabatana neElection Resource Centre, inoti vaongorori vavo vesarudzo vari mune mamwe matunhu ari kuitirwa sarudzo akaita seEpworth, Murehwa South, neChivi South manga musina zvikwanisiro zvinoita kuti vanorarama nehurema vavhote zvakanaka kana kutokwanisa kuvhota. Mugwaro raraburitsa, sangano iri rinotiwo raona huwandu hwakanyanya hwevanhu vanga vachibatsirwa kuvhota paMangani Business Centre Tent A kuBinga North. Vaongorori vesarudzo ava vanonziwo vaona kuti masabhuku nemadzishe vaendawo nezvikwata zvevanhu kunovhota vachivakomekedza kuti vati vanoda kubatsirwa kuvhota vachivhotera nhengo yeZanu PF. Sangano iri ratiwo ratambira nyunyuto pamusoro pe ink iri kushandiswa mukuratidza kuti munhu avhota, iyo inonzi yakasiyana-siyana ruvara, uye isiri yemhando yepamusoro, izvo zvinogona kuita kuti munhu abiridzire achivhota kakawanda. ZESN yati yaisa vaongorori vayo vesarudzo vanodarika mazana amana mumatunhu makumi maviri nemasere aitirwa sarudzo dzekutsvaga vamiriri vedare reparamende pamwe nezana nemakumi maviri nemaviri ane sarudzo dzevamiriri vemakanzuru.	https://www.voashona.com/a/6502994.html
business	Vakawanda Votambira Chibvumirano Pakufamba kweZvitima Pakati peZimbabwe neBotswana	Zvizvarwa zvemuZimbabwe neBotswana zviri kutambira nemufaro chubvumirano chakanyoreranwa pakati penyika mbiri idzi chekudyidzana panyaya dzezvitima chinonzi “Through Working Agreement. Chibvumirano ichi chakanyoreranwa neMuvhuro pakati peNational Railways of Zimbabwe kana kuti NRZ neBotswana Railways chichaona zvitima chekuBotswana neZimbabwe zvichidarika miganhu yenyika mbiri idzi. Vanorarama nekutenga muBotswana vachinotengesa kuZimbabwe, Muzvare Primrose Mandeya vanoti havazivi kuti NRZ yavabvirepi sezvo vange vachirasikirwa nemari yakawanda mukuita basa ravo nenyaya yemabhazi nemichovha. Nekuda kwechibvumirano ichi, zvitima kubva kumakambani aya zvinenge zvokwanisa kusvika kuFrancistown nekuBulawayo. Chibvumirano ichi chisati chaitwa, zvitima zvenyika mbiri dzi zvaigumira kuBotswana paPlumtree. Pakusainwa kwechibvumirano ichi, mukuru weNRZ Amai Respina Zinyanduko vakati zvainge zvotora mazuva mana kana mashanu kuti zvinhu zvizotakurwa kubva paPlumtreekupinda muZimbabwe sezvo chitima cheNRZ chisingafambe mazuva ose. Izvi zvinotsinhirwa nemukuru weBotwana Railways Amai Chelesile Malele. Asi kunyangwe vamwe vari kufara, VaAbraham Mangena, avo vanoita zvekutakurira vanhu zvinhu kubva muguta reFrancistown kuenda kunzvimbo dzakasiyana siyana muZimbabwe vanoti hurongwa uhu huchaita kuti vasare vasisina basa. Asi nyanzvi munyaya dzezvehupfumi dzataura neStudio 7 dzinoti chibvumirano ichi chichabatsira Botswana zvakanyanya sezvo NRZ isina zvitima zvakakwana uye iine zvikwereti zvakawanda zvairi kutadza kubhadhara. NRZ yamboyedz kuita zvibvumirano nemakambani akaita seTransnet yekuSouth Africa nezvimwe zvizvarwa zveZimbabwe zviri kunze kwenyika pasi peDiaspora Infrastructure Development Group asi zvakakona n’anga murapwa achida. Zimbabwe yakambotiwo iri kutaura neRussia kuti ipihwe zvitima asi hapana chakabuda.	https://www.voashona.com/a/6884338.html
business	Zimbabwe neGermany Dzoronga Kuumba Komisheni Inoona nezveKusimbaradza Hukama	Gurukota rezvemari, VaPatrick Chinamasa, vakasangana neChipiri negurukota rekuGermany rinoona nezvekudyidzana munyaya dzehupfumi pamwe nebudiriro, VaGerd Muller, vakabvumirana kuumba komisheni ichaone nezvekusimbaradza hukama nekudyidzana pakati penyika mbiri idzi. Vachitaura nevatori venhau mushure memusangano wavo, VaChinamasa vakati vafara kushanyirwa naVaMuller. Vakati vatura nyaya dzakawanda dzinosanganisira kudyidzana kwenyika mbiri idzi, chikwereti cheZimbabwe kuGermany, zvirango zvehupfumi pamwe nekuti Zimbabwe itange zvekare kuwana rutsigiro rwemari nehunyanzvi kubva kuGermany. Vakatiwo vakazeya zvimwe zvingaitwe neZimbabwe kuti ikwanise kubhadhara zvikwereti zvayo kune dzimwe nyika nemasangano epasi rose pamwe nekuti igadziridze hukama hwayo nenyika dzepasi rose. VaChinaamasa vakati vakabvumiranawo kushanda pamwe chete panyaya yekudzidzisa vanhu zvidzidzo zvemabasa emaoko kana kuti vocational training nechinangwa chekuti vanhu vakwanise kuzvishandira pamwe nekupinza vamwe mabasa. Zimbabwe yakatarirwa zvirango zvehupfumi nenyika dzekumavirira dzakaita seAmerica, Australia nenyika dzekuEurope nekuda kwehutongi hwehudzvanyiriri, kutyora kodzeo dzevanhu pamwe nekuita sarudzo dzisina kujeka. VaMuller vakati vakafara kuuya kuZimbabwe mushure mekunge Zimbabwe yagadza mutungamiriri mutsva zvichitevera sarudzo dzemwedzi wapfuura idzo dzakazosimbiswawo nedare repamusororo munyika. Vakati zvakakosha kuti mutungamiriri wenyika, VaEmmerson Mnangagwa, vaite zvakavimbisa kuita zvekuremekedza kodzero dzevanhu kusanganisira mapato anopikisa pamwe nekuremekedza nekutevedza mitongo yematare edzimhosva. VaMuller vakati Germany nedunhu rese reEurope vanoda runyaro muZimbabwe ndosaka vachida kuti VaMnangagwa vaite zvavakavimbisa. Vakatiwo Germany inoda kuona hupenyu nehupfumi hwevanhu vekumaruwa huchisimudzirwa ndosaka iri kuda kushanda neZimbabwe mukusimudzira ruzivo rwevanhu pamabasa emaoko. Vakatiwo Joint Commission yavachaumba neZimbabwe ichazeya zvese zvingaitwe uye kuti Germany ingabatsirei sei vanhu vemuZimbabwe kuti vabudirire. Zvichakadai, nyanzvi munyaya dzemitemo dzinoti kunyange hazvo makurukota aVaMnangagwa ari kuramba achiita basa rawo, ari kuita izvi zviri kunze kwemutemo sezvo mutemo uchiti zvigaro zvavo zvinopera panogadzwa mutungamiri wenyika mushure mesarudzopapera. Izvi zviri mubumbiro remitemo yenyika pasi paSection 108 (1) (c). VaMnangagwa vakagadzwa kuve mutungamiriri wenyika nesvondo uye havasati vadoma dare remakurukota avo. No media source currently available 	https://www.voashona.com/a/zimbabwe-germany-commission-on-trade-economy/4548596.html
business	Kukwira kweMitengo yeZvakawanda Kwosiya Veruzhinji, Varimi, Vaomerwa	Kunyange hazvo mutungamiri wenyika, VaEmmerson Mngangagwa vakavimbisa masvondo mashoma adarika kuti hurumende ichadzorera mari muzvitengeswa senzira yekubatsira vanhu, vanhu vari kuti hapana chati chamboshanduka munyaya dzemitengo yezvinhu. Vanhu vakawanda vanonzi vari kuchema kuti mitengo yezvinhu zvavanoda zuva nezuva, kusanganisira zvekurimisa zvemwaka uno, iri kukwira zvisina mukare akamboona, izvo zvave kusiya vakawanda vachishaya pekutangira. Mutengo wezvekudya zvinosanganisira upfu nechingwa unonzi uri kungokwirawo pamadiro. Semuenzaniso, mutengo wechingwa unonzi wakakwira kubva pamadhora gumi nemana anemasendi makumi manomwe nemashanu ukaenda pamadhora gumi nemasere ane masendi makumi mana nemashanu parofu. Mutengo weupfu wakakwirawo mwedzi wapera nezvikamu zana kubva muzana. Nyanzvi mune zveupfumi vachitungamira sangano reLabour and Economic Development Research Institute of Zimbabwe, Doctor Godfrey Kanyenze, vanoti kukwira kwemitengo yezvinhu uku hakufanirwe kukatyamadza vanhu nekuti hurumende yakatozivisa kare kuti mitengo yezvinhu ichafambidzana nemisika yemari, iyo inomirawo nemari yekunze kwenyika, zvikuru nedhora rekuAmerica. Doctor Kanyenze vanoti zvinozivikanwa kuti musika wemari uyu hauna kumira zvakanaka sezvo uri kungoenda nzira imwechete, yekudonha kwehuremu hwemari yemunyika. Mutewedzeri wemunyori mukuru weZImbabwe Congress of Trade Unions, VaThomas Masvingwe vanoti kukwira kwemutengo wechingwa uku kwaomesera veruzhinji, zvikuru vashandi zvikuru, avo vanga vave kurwisa kuti vangokwanisa kuwana chikafu kaviri pazuva, mangwanani nemanheru. Matambudziko ekukwira kwemitengo yezvinhu anonzi haasi kunzwengawo varimi, avo vanonzi vapererwa nemazano nekuda kwekuramba mitengo yezvikwanisiro ichikwira. Mukuru weTobacco Industries and Marketing Board, Doctor Andrew Matibiri vanoti kukwira kwemitengo yezvekurimisa kuri kubata varimi vose, kusanganisira varimi vefodya, izvo zvinogona kudzikisa ndimo mwaka uno. Doctor Matibiri vanoti chimwe chiri kunyanyonetsa varimi kushaikwa kwemagetsi, ayo ari kudzimwa dzimwa, izvo zviri kukanganisa vaya varimi vakanga vadyara fodya yekudiridzira. Tsaga refotereza yepamusoro rine huremu hwemakirogiramu makumi mashanu rinonzi rave kutengeswa muzvitoro zvakawanda zvinotengesa zvekurimisa nemutengo uri pakati pemadhora mazana mashanu nemakumi manomwe nemazana matanhatu. Tsaga refotereza yepasi rine huremu hwumwechetehwo rinonzi rave kutengesewawo nemadhora emunyika ari pakati pemazana mana nemakumi manomwe nemazana mashanu emadhora, zvichienderana nekuti uri kushandisa nzira dzipi dzekubhadhara. Chimwe chinonzi chiri kukonzera kukwira kwemitengo zvakanyanya mutengo wemafuta edzimotokari, uyo wanga uchikwidzwa svondo roga roga. Doctor Kanyenze vanoti dambudziko remunyika iri rinogona kupedzwa chete kana pakaitwa munonera pamwe chuma chemuzukuru mune zveupfumi pamwe nezvepatongerwo enyika. Kusvika izvi zvaitika, veruzhinji vanonzi vacharamba vachinonga svosve nemuromo. No media source currently available  	https://www.voashona.com/a/zimbabwe-prices-commidities-bread-fertilizers/5191037.html
business	Nyanzvi Dzinoti Hupfumi hweZimbabwe Hwonanga Kumakore eKare Aikwira Mitengo Katatu paZuva	Dzimwe nyanzvi munyaya dzezvehupfumi dziri kukurudzira hurumende kuti isimbaraze mabasa ekusimudzira makambani emunyika kuyedza kudzikisa mutengo wekukwira kwezvinhu kana kuti inflation uyo wananga kumawere zvekare. NeMugovera bazi reZimbabwe National Statistics Agency kana kuti Zimstats rakazivisa kuti mitengo yezvinhu kana kuti inflation yakwira kusvika pazvikamu mazana masere nemakumi matatu nemanomwe kubva muzana kana kuti 837, 53%. Muna Chikumi, mitengo yezvinhu yaive pazvikamu mazana manomwe nemakumi matatu nemanomwe kubva muzana kana kuti 35, 53%.  Izvi zvinorevei? Tabvunza nyanzvi munyaya dzezvemabhanga VaGilbert Muponda vanoti kushaya simba kwedhora remunyika kuri kupa kuti mitengo ikwire zvakanyanya. Asi pane zviri kuitwa here nehurumende kuona kuti hupfumi hwagadzirika? VaMuponda vanoti hurumende iri kuyedza kusimudzira mabasa ezvicherwa asi vachiti zvinoda kusimbaradzwa. Imwe nyanzvi munyaya dzezvehupfumi VaVictor Bhoroma vanoti kutengwa kwemafuta nedhora rekuAmerica kuri kupawo kuti mitengo iite chamurambamhuru. Nyanzvi munyaya dzezveupfumi vachishanda nesangano reLabour and Economic Research Institute of Zimbabwe Dr Chitambara vanoti mitengo zvikuru pamwedzi ikakwira kusvika pazvikamu makumi mashanu kubva muzana kwemwezdi yakati wandei Zimbabwe inenge yadzokera kumakore ekuma 2007 na2008 apo mitengo yezvinhu yaikwira katatu pazuva kana kuti hyperinflation. Munyori mukuru mune rimwe sangano revashandi reZCTU VaJaphet Moyo vanoti havana chivimbo neZimstats vachiti kuda kuteerera zvairi kuburitsa kuchengetesa bere chitunha. Vanoti mitengo yezvinhu inogona kunge yakawedzer kudarika zviri kutaurwa nebazi iri. VaMoyo vati Zimbabwe yave kutoteverana neVenezuela panyaya yekukwira kwemitengo yezvinhu. Inflation yekuVenezuela parizvino iri pazvikamu zviuru zvina kubva muzana kana kuti 4,000 percent. Nyika iyi neZimbabwe ndidzo dzazezesa pasi rose munyaya dzekukwira kwemitengo yezvinhu kana kuti inflation. No media source currently available    	https://www.voashona.com/a/nyanzvi-dzinoti-upfumi-hwezimbabwe-hwonana-kumakore-ekare-aikwira-mitengo-katatu-pazuva/5548612.html
sports	Vakawanda muNyika Votarisira Makwikwi eWorld Cup kuRussia	Vatsigiri vemutambo wenhabvu muZimbabwe vanonokerwa nekutanga kwemakundano e 2018 World Cup ayo achaunganidza zvikwata zvine mukurumbira mumutambo uyu pasi rese. Kunyange hazvo chikwata chavo chisiri kuenda kuWorld Cup vateveri venhabvu munyika vanonokerwa nekutanga kwemabiko emakundano enhabvu epasi rese aya, ayo ari kupfungaidza utsi muRussia musi wa 14 Chikumi. Zimbabwe yakadzingwa mumakundano aya mushure mekunge veZifa vatadza kubhadhara, nemazuva aive atarwa neveFifa, murairidzi wekuBrazil, Valinhos, mari yake yemuhoro yemazuva ayo akamborairidza chikwata chenyika chemaWarriors. Asi izvi havina kubvisa manyuku manyuku eWorld Cup muZimbabwe vateveri vemutambo uyu vachiti ivo makundano aya atovanonokera kutanga. Vakawanda kusanganisirira muoongorori wemutambo wenhabvu, VaFarai Kambamura, vanoti kunyange dai Zimbabwe yakakwikwidza mumakwikwi aya hapana kwayaienda sezvo maWarriors aive aisina mongo wekurova zvikwata zvakabudirira kunomiririra Africa. Zvikwata zvichange zvichisimudzira zita reAfrica kumakwikwi aya iEgypt, Morocco, Nigeria, Senegal, ne Tunisia. Vamwewo vakaita saVaOliver Musegede ndivo vanonokerwa neWorld Cup nekuti vaoreswa moyo nenhabvu yemuno yeCastle Lager Premier Soccer League iyo vanoti haichanidza nemhaka yekushaikwa kwevatambi vane tarenda. Vateveri venhabvu ava vanoti nguva yeWorld Cup ichavapawo mukana wekupedza gakava rekuti ari pamberi ndiani Christian Ronaldo kana Lionel Messi avo vanga vachitora mikombe kuzvikwata zvavanotambira kuSpain cheReal Madrid neBarcelona. Muteveri weDynamos, VaByron Munyuki, vanoti World Cup ndiyo icharatidza kuti ari pamberi ndiani Christiano Ronald wePortugal kana Messi weArgentina. Chikwata che Germany ndicho chine mukombe uyu mushure mekurova Argentina mufainari yemakundano akapedzisira kuitwa kuBrazil muna 2014. Asi tichitarisa matambiro anga achiita zvikwata munzira yekuenda kuRussia, zviri kuratidza kuti hazvisi kuzove nyore kuti Germany idzivirire mukombe wayo. Brazil ndiyo iri kunzi nevazhinji ndiyo ingangotora mukombe uyu nematambiro ayaiita munzira yekuenda kuRussia. No media source currently available  	https://www.voashona.com/a/vakawanda-munyika-votarisira-makwikwi-eworld-cup/4395980.html
politics	Bato reMDC-T Rokurudzira Hurumende Kuti Iburitse muMajeri Vakasungirwa Zvematongerwo Enyika	Vakafanobata chigaro chemutungamiri weMDC-T, VaElias Mudzuri, vakurudzira hurumende yaVaEmmerson Mnangagwa kuti iburitse mujeri vasungwa vose vakasungirwa zvematongerwo enyika pasi pehurumende yevaimbova mutungamiri wenyika VaRobert Mugabe. Vachitaura nevatori venhau mushure mekushanyira jeri reChikurubi, uko kwakachengetwa dzimwe nhengo dze MDC-T dzinoti Yvonne Musarurwa, Last Maengehama naTungamirai Madzokere, VaMudzuri vati vasungwa vazhinji vakasungirwa zvematongerwo enyika pasi pehurumende yaVaMugabe vakaita saMuzvare Musarurwa nevamwe vavo vari kupikira mhosva dzavasina kupara. Nekudaro, VaMudzuri vakurudzira hurumende itsva yaVaEmmerson Mnangagwa kuti iburitse vasungwa vezvematongerwo enyika mumajeri ose ari munyika. VaMudzuri vanoti sebato vakatosvitsa chikumbiro ichi kubazi rinoona nezvemitemo. Muzvare Musarurwa nevamwe vavo vaviri, avo vakatongerwa kugara mujeri kwemakore makumi maviri mushure mekubatwa nemhosva yekuponda mupurisa VaPetros Mutedza mumusha weGlen View muna 2011, vakasvitsa chikumbiro kumatare chekuti nyaya yavo iongororwe zvakare vachiti havana mhosva yavakapara, asi nyaya iyi haisati yanzwikwa. Gurukota rezvemitemo VaZiyambi Ziyambi vaudza Studio 7 parunhare kuti bazi ravo rakatambira chikumbiro cheMDC chekuti vasungwa vezvematongerwo enyika vaburitswe mumajeri asi vachiri kuongorora nyaya iyi sehurumende. Zvichakadai, VaMudzuri vakurudzira komisheni inowona nezvesarudzo kuti inyorese vasungwa vari mumajeri sevavhoti vachiti ikodzero dzavo sezvizvarwa zveZimbabwe kuti vave nechokutaura mukutongwa kwenyika yavo. Hatina kukwanisa kutaura nevakafanobata chigaro chasachigaro weZEC, VaEmmanuel Magade, kuti tinzwe divi rekomisheni yavo panyaya iyi sezvo vanga vachiti vari mumusangano. No media source currently available 	https://www.voashona.com/a/zimbabwe-africa-mdc-t/4218866.html
politics	Zimbabwe Human Rights Commission Yoshora Mabharani Mukuru weHuumende	Mabharani mukuru wehurumende VaClemence Masango, vanoti havasi kufara kuti komisheni inoona nezvekodzero dzevanhu, yeZimbabwe Human Rights Commission, yave kutora divi nekuvashora nevashandi vebazi ravo pamwe nekuvapomera mhosva yehuori isati yambonzwawo divi ravo. Komisheni iyi iri kufamba ichinzwa pfungwa dzevanhu pamusoro pekuwaniswa magwaro anosanganisira ekuzvarwa, zvitupa nemapasipoti VaMasangano vatiwo zvimwe zviri kutaurwa zvave kutotyisidzira vashandi vebazi ravo uye vati vanoona sekuti pachinzvimbo chekuongorora zvizere nyaya iyi, komisheni iyi yave kutovaroverera pachipiyaniso isati yave nehumbowo hwekuti chii chiri kuita. VaMasango avo vauuya nemunyori mubazi rezvemukati menyika, VaAaron Nhepera, vaudza komisheni iyi kuti vanogona kuramba kushanda nayo ikada kupindira zvakanyanya mumashandiro ebazi ravo. Asi sachigaro vekomisheni iyi, VaElasto Mugwadi vavimbisa, VaMasango kuti vachaita basa ravo nemazvo uye zviri pachenawo kuti bazi ravo rinodawo zvikwanisiro kuti rikwanise kuita basa raro zvakanaka. VaMasango vati nyaya yekushomeka kwemapasipoti munyika inyaya iri pachena uye inyaya yavagara vachitaura musi nenguva ivo pamwe negurukota rezvemukati menyika. VaMugwadi vati chirongwa chavo icho chave nemwedzi chasvika pachinhanho chekupedzesira vasati vanyorwa gwaro iro vachatura kuparamende. Zvichakadai VaNhepera pamwe naVaMasango vaudza komisheni iyi kuti vachapindura mibvunzo yavapihwa mukupera kwesvondo. Ongororo yakaitwa neZimbabwe Human Rights Commission inoratidza kuti vanhu vakawanda mune dzimwe nzvimbo munyika vari kunetseka kuwana magwaro anosanganisira ekuzvarwa, ekufa nekufambisa. Komisheni iyi inoti chinangwa cheongororo yayo ndeche kugadzirisa matambadziko akatarisana nevanhu mukuwana magwaro aya. Ukowo VaMasango vanoti bazi ravo riri kuenda pese parinogona kuvhura mahosifi munzvimbo dzese kuti vanhu vasafambe zvimbo dzakareba kunotora magwaro avonoda. Vanhu vanodarika mazana matatu ezviuru vanonzi vachiri vakamirira magwaro ekufambisa sezvo hofisi iyi ichiti haina mari yekunze yekutenga zvimwe zvinodiwa zvakaita semichina yakawanda uye bepa rinoshandiswa. Vakawanda vataura neStudio 7 vanoti vanofumobata jongwe muromo kuenda kumahofisi aRegistra General kunotsvaga magwaro ekufambisa uye vamwe vavo vanoti kune chikiribidi chakawanda chinoitwa kuti munhu awane gwaro iri. No media source currently available   	https://www.voashona.com/a/zimbabwe-human-rights-commission-yoshora-mabharani-mukuru-wehuumende/5180366.html
politics	Hurumende Inonzi Inogona Kuendeswa kuMatare neKuroverera VaMaingehama naVaMadzokere Mhosva Yavasina Kupara	Gweta rinorwira kodzero dzevanhu Amai Beatrice Mtetwa avo rakamirirawo nhengo dzeMDC dzakatongerwa kugara mujeri kwemakore makumi maviri VaLast Maingehama naVaTungamirai Madzokere vanoti neMuvhuro vachataura nevatori venhau kuti votora matanho api kuhurumende nekuvakanda mujeri kwemakore vasina mhosva. Amai Mtetwa vaudza Studio 7 kuti nyaya yekuti vaende kumatare iri kuna VaMaingehama naVaMadzokere asi vanoti pane mukana mukuru wekuti vachada kuripwa. Vaviri ava vange chipomerwa mhosva yekuponda mupurisa VaPetros Mutedza paGlen View 3 Shopping Centre muna 2011. VaMaingehama, VaMadzokere naMuzvare Yvonne Musarurwa vakazobatwa nemhosva yekuponda nemutongi wedare repamusoro VaChinembiri Bhunu muna 2016 ndokuendeswa kujeri reChikurubi. Asi mutongi wedare repamusoro soro Amai Rita Makarau vakati vaviri ava havana mhosva zvakapa kuti vabve vaburitswa muhusungwa. Muzvare Musarurwa vakaburitswa muhusungwa muna 2018 mushure mekupihwa ruregerero nemutungamiri wenyika pakaburitswa vamwe vasungwa. Asi mumwe ainge anziwo ane mhosva Muzvare Rebecca Mafukeni akashaya ari mutirongo akamirira kutongwa. Vana ava vaive pachikwata chevechidiki veMDC makumi maviri nevapfumbamwe vakasungwa muna 2011 vachipomerwa mhosva yekutema nematombo inspector Mutedza vachibva vashaya. Vazhinji vainge vasungwa ava vakabva vasungunurwa vachinzi Havana mhosva. Gurukota rezvemukati menyika VaKazembe Kazembe vari kugara vachiendeswa kumatare nemhosva dzekutyorwa kunenge kwaitwa mutemo nemapurisa. Mwedzi wapera VaKazembe vakapotsa vakandwa mujeri mushure mekunonoka kubhadhara mari inodarika zviuru zana gumi nemakumi pfumbamwe nemapfumbamwe nemazana mashanu kana kuti RTGS 199, 500 kuna VaSimon Mandoza mumwe mudzidzi wekuGweru vainge varohwa nemapurisa muHarare vakangozvimirira havo. Hatina kukwanisa kunzwa kubva kuna VaKazembe negurukota rezvemitemo vaZiyambi Ziyambi sezvo vange vasati vapindura mibvunzo yatavatumira tisati taenda pamhepo. Asi VaKumbirai Mafunda mutauriri weZimbabwe Lawyers for Human Rights sangano rakashanda naAmai Mtetwa naVaCharles Kwaramba panyaya yenhengo dzeMDC idzi vanotiwo pane mangwana vanotarisira kuti VaMaingehama naVaMadzokere vajekesere vatori venhau matanho avari kuronga kutora. No media source currently available 	https://www.voashona.com/a/hurumende-inopnzi-inogona-kuendeswa-kumatare-nekuroverera-vamaingehama-navamadzokere-mhosva-yavasina-kupara/5918549.html
sports	Zvikwata zviri kundichemera: Wenger	anoti zvikwata zvakawanda zvauya kwaari zvichida kumutenga apo ari kugadzirira kubva kuArsenal iyo yaarairidza kwemakore anodarika 22.   Wenger acharairidza mutambo wake wekupedzisira apo chikwata chake chichasangana neHuddewrsfield musi weSvondo.   Paakabvunzwa kuti pane zvimwe zvikwata here zviri kuuya kwaari zvichida kumutenga kuti agozvirairidze, Wenger anoti, “Hongu, zvakawandisa chaizvo. Asi handisi kumbofunga nezvazvo kana kuzvitarisa. Ndinoda kuramba ndichishanda kuno kusvika zuva rekupedzisira rekondirakiti yangu.   “Zveshuwa ndicharamba ndichishanda. Njere dzangu dzinoda chaizvo kuti ndirambe ndichishanda. Asi chokwadi chaicho handizive. Ndinofanirwa kufunga nezvazvo. Ndinofarira huswa hunyoro uye ndinoda kufamba pahuri mazuva ose. Handizive kana ndikaramba ndichizviita mazuva anotevera, zvinogoneka.   “Ndine ruzivo rwakanyanya munyaya dzenhabvu. Saka ndicharamba ndichishanda, ndichiitei, handizive.”   Achibvunzwa kuti achazoshanda nechimwe chikwata chemuEngland here, Wenger anoti, “Panguva ino zvichiri kundiremera. Handitarise nguva iyoyo. Handidi kufunga nezvazvo panguva ino kana kutaura nezvazvo.” – SportsMail Football	https://www.kwayedza.co.zw/zvikwata-zviri-kundichemera-wenger/
business	Vanoda Kuva Nhengo dzeZACC Vobvunzwa Mibvunzo Veruzhinji Vachinzwa Mhinduro Dzavo	Vamwe vari kupinda musarudzo dzekutsvaga makomishina eZimbabwe Anti-Corruption Commission, (ZACC), vaudza komiti yeparamende iri kuvabvunzurudza kuti mitemo inoona nezvekudzivirirwa kwehuwori inofanira kusimbaradzwa uye komisheni iyi inofanirwa kushanda isina anoiudza zvekuita pamwe nekupihwa mari yakawanda kuti iite basa rayo nemazvo. Vachipindura mibvunzo kubva kukomiti iyi inotungamirirwa nemutauriri, weNational Assembly, Advocate Jacob Mudenda, vakawanda vavo vati komisheni iripo pari zvino haina mazino uye inoshanda nemamwe mapazi ehurumende ane huwori akaita semapurisa, matare nedzimhosva pamwe nemahofisi evachuchusi. Mumwe wevanhu ava, VaGabriel Chaibva, vati mitemo yekudzivirira huwori yakaita zinyekenyeke uye inofanirwa kusimbaradzwa. VaChaibva vatiwo panofanira kuve nemutemo unochengetedza vaye vanenge vamhan’ara huwori vachiti pari zvino vanhu ava vanoshungurudzwa mushure mekuita izvi. Vatiwo ZACC haitombozikanwi munyika uye basa rayo rinofanirwa kushambadzwa zvakasimba kuitira kuti vanhu vakwanise kumhan’ara huwori kubva kunzvimbo ipi zvayo munyika. Vamwe vapinda mubvunzo idzi igweta, VaTinomudzishe Chinyoka, vabvumirana naVaChaibva kuti nhengo dzeZACC dzinofanira kubhadharwa mari yepamusoro kuitira kuti dzisaite zvehuwori. Vatiwo nhengo dzeZACC hadzifanirwe kusarudzwa nevezvematongerwo enyika vakaita senhengo dzeparamende sezvo vari ivo vamwe vevanhu vane huwori hunotyisa. Vatiwo ZACC inofanira kumira pachayo yega iine simba rekusunga, kuongorora pamwe nekuchuchisa vanoita zvehuwori uyewo vatiwo kupindira kunoita vezvematongerwo enyika mubasa reZACC, kutadza kuendesa kujeri vanhu vanoonekwa pachena kuti vanoita zvehuwori, kunoita kuti vanhu vasaremekedza komisheni iyi. VaChinyoka vatiwo zvinonyadzisa kuti mumajeri emuno hamuna vanhu vari kupika jeri nenyaya dzehuwori asi imo munyika muine huwori hunosemesa. Mumwe wevabvunzurudzwa, Amai Tsitsi Dhliwayo, vati kana vakadomwa vanoda kuona mabasa eZACC achishambadzwa uye kuti komisheni iyi ivhure mahofisi mumatunhu ese munyika kwete zvekungove muHarare chete. Mumwe ari kudawo kuva nhengo yeZACC, Doctor Mable Hungwe, vatiwo semaonero avo nyaya yekurwisa huwori ibasa remunhu wese munyika kweZACC chete,uye vatiwo kana vakadomwa vacharwisa huwori muhurumende pamwe nemasangano anoshanda akzvimirira. Dr Hungwe vati mari dzese dzinowanikwa nehuwori dzinofanirwa kutorwa nehurumende dzoshandiswa kuvaka mabhiriji kana zvikoro. Gweta, uye vaimbove mumiriri weHarare West muparamende, Muzvare Jessie Majome, avo vari kudawo kuitwa komishina, vatiwo kana hurumende ikabata mari dzose dzinenge dzashandiswa munyaya dzehuori, zvinogona kubatsira kuti veruzhinji vamhan’are huwori kana vanzwa nezvahwo. Vati veruzhinji ndivo vanonyanyo rasikirwa panoitwa huwori uye zvakakosha kuti vaite chido chekumhan’ara huwori. Muzvare Majone vati kuti hondo yekupedza huwori ibudurire, vanhu vanofanirwa kusungwa, kutongwa nekundwa mumajeri pachena zvisinei nekuti ndevebato ripi kana kuti vabva mumba mani. Bunzvo idzi dziri kuenderera mberi uye dzinotarisirwa kupera nhasi. Pane vanhu makumi matatu nevasere vange vachifanira kupinda mubvunzo idzi, asi padzatanga, Advocate Mudenda vazivisa kuti pane vamwe vatatu, VaChritopher Dube-Banda, VaZondi Kumwenda naVaTwanda Matope vabuda mubvunzo idzi. VaBlessing Chebundo veMDC ndemumwewo ange asipo apo pasvika chinhano chekuti vabvunzurudzwe. Paramende ichabuda nemazita evanhu gumi nevaviri ayo ichaendesa kumutungamiri wenyika, VaEmmerson Mnangagwa, kuti vadome vanhu vesere vachipinda muZACC. VaMnangagwa vakatodoma mutongi wedare repamusoro, uye vari mudzimai wegurukota rezvekunze kwenyika, Va Sibusiso Moyo, Justice Loice Matanda Moyo, kuve sachigaro weZACC. Pakadomwa Amai Matanda Moyo kuve sachigaro weZACC, masangano anorwira kodzero dzevanhu akashoropodza kudomwa kwavo achiti munhu ane divi raakarerekera zvokuti anogona kutadza kufambisa nyaya dzehuori dzinenge dzichiitwa nebazi remurume wavo. Nhengo dzebhodhi rese reZACC dzakasiya basa zvisina tsarukano mukutanga kwegore rino. No media source currently available 	https://www.voashona.com/a/would-be-zimbabwe-anti-corruption-commissioners-answer-open-questions-in-palry/4968895.html
business	VaJoram Gumbo Vopomerwa Mhosva yeHuori-ZACC Ichiti Haisati Yasumwa	Gurukota rinoona nezvemhando dzemoto, VaJoram Gumbo vari kupomerwa mhosva yekuita zvehuori apo vaive gurukota rezvekutakurwa kwezvinhu. Bepanhau reHerald rinoti kambani yavo yekusona hembe inonzi JMCD yakapihwa basa nekambani yeZinara uye vachinzi vaitorawo mari kubva kukambani iyi yaive pasi pebazi ravo. Asi vachibvunzwa nebepanhau reHerald, VaGumbo vakaramba kuti vanoita zvehuori vachiti kambani yavo inotengeserawo mbatya kuZanu-PF mauto nemamwe mapazi ehurumende. VaGumbo vanonzi vaipihwawo mari kubva kuZINARA dzekuenda kuMalaysia kunoita basa reAir Zimbabwe risinei nekugadzira migwagwa sezvinoshandiswa homwe iyi. Komishina weZimbabwe Anti-Corruption Commission VaGoodson Nguni vaudza Studio 7 kuti vanga vasati vasumwa nezvenyaya iyi nekudaro hapana chavangataure parizvino. Nhengo yedare reparamende inomirira MDC kuKambuzuma VaWillas Madzimure vanove nhengo yeAfrican Parliamentarians Network Against Corruption uye vari mukomiti yeparamende inoona nezvemashandiro emapazi ehurumende avo vanoti zvakakosha kuti makurukota nenhengo dzedare reparamende vabude pachena panyaya yehupfumi hwavo vachangotora mhiko. No media source currently available  .	https://www.voashona.com/a/vajoram-gumbo-vopomerwa-mhosva-yehuori-zacc-ichiti-haisati-yasumwa/4618476.html
politics	Vatungamiri muZimbabwe neAfrica Voyambirwa Kuti Vatonge Zvakanaka Kuti Mauto Asarambe Achipidigure Hurumende	Nemusi weSvondo mauto emuGuinea achitungamirwa naColonel Mamady Doumbouya akapidigura hurumende yaVaAlpha Conde. VaConde avo vakavandudza bumbiro remutemo kuti varambe vachitungamira nyika iyi vakasarudzwa gore rapera musarudzo dzainge dziine mutauro wakanyanya. Izvi zvave kureva kuti muAfrica mauto apindira munyaya dzezvematongerwo enyika muAfrica achiyedza kana kutopidigura hurumende kanodarika mazana maviri. Burkina Faso ndiyo ine mauto akapindira zvakanyanya kanosvika gumi ichiteverwa neNigeria kasere. Mauto akapidigurawo hurumende muZimbabwe muna 2017 kanova kekutanga zvichiitika munyika. Panyika dzemuAfrica makumi mashanu nenhatu, nyika makumi mana dzine mauto akapindira mukupidigura hurumende. Nyanzvi munyaya dzezvematongerwo enyika dzinoti zviri kuitika izvi zviri kudzosera Africa kumashure munyaya dzehutongo hwejekerere kunyangwe yange yambopemberera zvakaitika kuZambia uko kwakatambidzanwa masimba murunyararo. Gweta rinorwira kodzero dzevanhu VaDewa Mavhinga vanoti vatungamiri venyika yeZimbabwe neAfrica vanofanira kukoshesa zvido zvevanhu kuti mauto asapindire munyaya dzezvematongerwo enyika. Asi nhengo yeZanu-PF uye vaimbotungamira bato rinopikisa reDare vaGilbert Dzikiti vanoti chakakonzera kupindira kwemauto kuGuinea inyaya yekupindira munyaya dzezvematongerwo enyika muAfrica kunoita France. No media source currently available  	https://www.voashona.com/a/vatungamiri-muzimbabwe-neafrica-voyambirwa-kuti-vatonge-zvakanaka-kuti-mauto-asarambe-achipidigure-hurumende-/6220411.html
sports	Mutasa akapotsa atiny’udza: DeMbare	MWAKA wenhabvu wa2018 uchagara mundangariro dzevatsigiri veDynamos sezvo gore rino chikwata ichi chakapona nepaburi retsono kuburitswa muCastle Premiership League.   Dynamos mwaka uno haina kutamba nhabvu yainozivikanwa ichitamba makore ese izvo zvakaona chikwata ichi chichisvika pakushandura varairidzi kanokwana kana.   Pekutanga, DeMbare yakadzinga Lloyd Mutasa ndokumutsiva naBiggie Zuze asi ndokuzomudzinga zvakare ichidzosa Samaita – sezita raMutasa remadunhurirwa – uye ndokuzomudzinga kechipiri achitsiviwa naLloyd Chigowe.   Zvese izvi mumaziso amaneja wechikwata ichi Richard Chihoro anoti zvakakonzereswa naMutasa uyo waanoti aive nehumbimbindoga asingade kushanda nevamwe kana kuteerera mazano aaipihwa pamusoro pechikwata ichi.   “Munoziva nhabvu haidi humbimbindoga, kuti ndiwe unoziva kudarika vamwe vese! Kwete, hazvidi kudaro.   “Nhabvu inoda mushandirapamwe, kana muchida kuhwina munofanirwa kushanda semhuri. Manje Lloyd aisada izvozvo aingoda kushanda ari ega,  asingateerere vamwe.   “Takapotsa tanyura nekuda kwake kusateerera achifunga kuti ari kugona iye pasina zvaaiita,” anodaro Chihoro.	https://www.kwayedza.co.zw/mutasa-akapotsa-atinyudza-dembare/
health	Vanorarama neKukumbira Rubatsiro Vovhiringwa neCovid-19 muZimbabwe	"Vamwe vasingaoni vanorarama nekukumbira mari mumabhazi nemumigwagwa kwaRusape vanoti vari panguva yakaoma sezvo hurumende yakambomisa kufamba kwemabhazi aya senzira yekudzivirira kupararira kwechirwere cheCoronavirus. Mumwe wevanhu ava, VaTymon Rukuni vekwaRusape, vanoti kubva nemusi weSvondo apo vakapedzisira kupemha mubhazi, ndiwo musi wavakapedzisira kudya rinopisa nevana vavo vatanhatu, sezvo vasingawani kwekupemhera nekuti muguta hamuchina vanhu ukuwo kumabhazi havachadiwiko nekuda kwechirwere che-COVID-19. ""Tine mhuri nine dzinorarama nekupemha asi nekuda kwechirwere cheCoronavirus hapachina kana chichabuda nekuti mumabhazi hakuchina, chikafu hatichina nekuti kumabhazi hatichadiwi kuti tifambe ikoko. Toita seyiwo nhai,"" vanodaro VaRukuni. Amai Rejoice Chinembiri vekwaRusape vanoti nekusafamba kwemabhazi panguva ino, hakuna kumwe kwavanotarisira kuwana mari kunze kwekufamba nemabhazi iwaya vachikumbira rubatsiro. 'Tinosipinda mumabhazi tikukumbira, towana tumari totenga tuhupfu tuTsunami nemuriwo todya nevana kumba. Zvino izvezvi mabhazi akamiswa hatina kana pekutangira. Tamboenda kwaMP wedu kuti tibatsirwe tikazoenda kuSocial Welfare asi tangonyorwa mazita hatina kupihwa kana chipunu chehupfu chaicho,"" Amai Chinembiri vanotsanangura. VaNhamo Makusha vanoti sevanhu vanorara nechavawana musi iwoyo, hapana zvazvichareva kana vachirambidzwa kupemha munzvimbo dzemuguta kana mumadutavanhu sezviri kuitika panguva ino yeLockdown. ""PaLockdown apa patidhisiadhivhandeja nekuti sevanhu vanotsvaga mumabhazi, nekuti hatina chatinacho, zvichireva kuti takapedzisira kupemha Sunday apo pakaguma kufamba mabhazi acho uye pari zvino hatichabvumirwi kukwira mabhazi acho, takapedzisira kudya musi iwoyo weSunday,"" vadaro VaMakusha Mumiriri weMakoni Central mudare reparemende, VaDavid Tekeshe, vanoti vari kuedza nepavanogona napo kuti mhuri dzevasingaoni idzi dziwane rubatsiro asi zviri kutora nguva refu. ""Ndatouya nemuriwo izvezvi kwavari ndichiti pamwe vangabatsirikana sezvo vange vakanzi vanokwanisa kubatsirwa kumapurisa asi hapana chabuda ikoko vakanzi vaende kuWelfare asi vangonyorwa mazita chete pasina chabuda. Vanhu ava vanoti vakapedzisira kupemha Sunday apo vakakwanisa kutenga katsaona kekudya musi wacho. Vanhu ava vari pa desperate havana chekudya vanotoda rubatsiro,"" vanodaro VaTekeshe. Dambudziko rakatarisana nevanhu ava idambudziko rakatarisanawo nevanhu vakawanda munyika yose vanga vachipona nekukumbira rubatsiro mumigwagwa nemumabhazi. Zimbabwe ine vanhu vangangosvika zviuru mazana mashanu vasingaoni, vazhinji vavo vachipona nekukumbira rubatsiro sezvo munyika musina mabasa akawanda nepamusana pekuparara kwaita hupfumi hwenyika. No media source currently available "	https://www.voashona.com/a/zimbabwe-blind-beggars-face-tough-challenges-due-to-coronavirus/5355787.html
business	Nyanzvi Dzinoti VaNcube Havana Chavavandudza Pane Zvavatura Pakugadzirisa Hupfumi	Gurukota rinoona nezvemari Muzvinafundo Mthuli Ncube nagavhuna weRBZ VaJohn Mandudya nhasi vatura matanho avanoti akanangana nekudzikamisa hupfumi hwenyika uho huri kunzi nenyanzvi munyaya dzezvehupfumi hwananga kumawere. Vachitaura nevatori venhau muHarare, Muzvinafundo Ncube vati nyika ichaenderera mberi nekushandisa dhora rayo pamwe nerekuAmerica uye vakatiwo vachabvisa mari yemutero pamafuta ekufambisa dzimotokari. VaNcube vati hurumende yave kuzviisa mumutemo kuti dhora remunyika nerekuAmerica acharamba achishandiswa kwemakore mashanu anotevera. Nyanzvi munyaya dzezvehupfumi VaVictor Bhoroma vanoti VaNcube havana zvitsva zvavaparura kunze kwekusimbardza kuti nyika icharamba ichishandisa dhora rayo nere kuAmerica. Panyaya yekubvisa mutero pamafuta ekufambisa dzimotokari, VaBhoroma vati izvi zvaifanira kunge zvakaitwa kare nekuti sezxvo achidhura kudarika munyika zhinji. Hurumende inotiwo haisi kuzodzika mitengo yezvinhu. Asi VaBhoroma vanoti iri kuhwanda nemunwe sezvo iri kutendera vemabhizimisi kubhadharisa nemutengo wedhora rekuAmerica kumabhanga. Imwe nyanzvi munyaya dzezvehupfumi vachishanda nesangano reLabour and Economic Developmenent Research Institute of Zimbabwe Doctor Prosper Chitambara vatiwo havana kuona zvizhinji zvavandudzwa naVaNcube vachiti kana zviripo zvichatora nguva. Imwe nyanzvi munyaya dzezvehupfumi VaCallisto Jokonya vaudza Studio 7 kuti kuwedzera muripo pakukwereta mari kunogona kuomesera vemabhizimisi zvakanyanya zvinopa kuti vamwe vavhare makambani avo. Vanoongorora nyaya dzezvehupfumi VaMasimba Kuchera vanoti kushandisa mari yekuAmerica munongedzo wekuti hurumende iri kutenda kuti vanhu Havana chivimbo nedhora remunyika. Asi vayambira kuti mitengo haisi kuzodzika. VaNcube vaturawo mamwe matanho avati akanangana nekurerutsira vashandi vehurumende. Asi vamwe vashandi vakatanga kuramwa mabasa svondo rapera vanotiwo hapana chinobatika chataurwa naVaNcube. Mutungamiri werimwe sangano rinomiririra vadzidzisi reProgressive Teachers Union of Zimbabwe - PTUZ- VaTakavafira Zhou, vanoti zvataurwa naVaNcube hazvibatsire mushandi zvakanyanya.\n\nVaZhou vakurudzira kushandiswa kwemari yekuAmerica chete kusvika hupfumi hwenyika hwagadzikana.\n\nMunyori mukuru wesangano rinomiririra vashandi vehurumende munyika reZimbabwe Confederation of Public Sector Trade Unions, iro raimbonzi Apex Council, VaDavid Dzatsunga, vanoti kana mari dziri mbiri idzi dzikashandiswa pamutemo vashandi vehurumende vanofanirwa kutambiriswa mari mbiri dzose.\n\nIzvi zvatsigirwa nenyanzvi yezvemari VaHope Chinyasa vanoshanda neGaleed Consultancy and Accounting Services vanoti mutemo wekushandisa mari dzakawanda unodzvanyirira vashandi vehurumende.\n\nHurumende iri kuita chipatapata chekuyedza kugadzirisa hupfumi mushure mekunge dhora remunyika raramba richishaya simba zvakapawo kuti mitengo yezvinhu kana kuti inflation ikwire zvakanyanya zvekuda kuzvika pamazana maviri kubva muzana kana kuti 200%. No media source currently available 	https://www.voashona.com/a/6635374.html
business	Kucherwa kweGoridhe Zviri Kunze kweMutemo kuPenhalonga Kwokanganisa Magariro eDunhu iri	Vamwe vagari vekuPenhalonga mumusha weTsvingwe, kuOld West muMutasa South mudunhu reManicaland vari kuchema-chema nenyaya yekusvibisirwa mweya wavanofema zvichitevera mabasa ekucherwa kwegoridhe ari kuitwa kunharaunda iyi zviri kunze kwemutemo nemakorokoza. Vagari ava vanoti zvakare mvura yavo yemurwizi Mutare haichashandisiki nekuda kwemadhaka ayinawo uye mishonga irimo inoshandiswa pakuchenesa goridhe. Vanotiwo chipfambi chatekeshera zvakare munharaunda yavo pamwe nekuparwa kwedzimhosva. VaWeston Makoni mugari wekuPenhalonga uye vari sachigaro wekomiti yevagari vekunharaunda iyi. VaMakoni vanochema nenyaya yekuti kubva pakamira kambani yeRedwing kuchera goridhe zviri pamutemo, makorokoza ave kuita basa iri ari kukanganisa nharaunda nekusiya makomba, kusvibisa mvura, uye nemweya wekufema. VaMakoni vanotiwo nyaya dzehumbavha nedzechipfambi dzawedzera munzvimbo yavo zvichitevera kuwanda kwaita makorokoza aya uye nevatengi vegoridhe. “Vanhu vose vari kuchera gold vanenge vaine maU.S. dollar, saka vave kuona kuti tave kutowana usiku mari yemaU.S. dollar, saka vose vakumhanyira kuno vachiti kuPenhalonga kune foreign currency saka zvadaro zvakare mbavha dziri kuuya zvakare vachibira avo vane mari muhomwe semaGweja aya vachiba kunyangwe nemudzimba vari kupinda, munguva yapfuura pane vakabatwa vaba mumba vapinda vakaba ma-TV, mibhedha nezvimwe zvakadaro.” VaMakoni vanoti kunyangwe vakaedza kutaura nevesangano rinoona nezvekuchengetedzwa kwezviwanikwa nezvakatikomberedza, veEnvironmental Management Agency, EMA, hapana chakabuda. VaKingstone Chitombe mukuru weEMA mudunhu reManicaland vange vasiri kudavira runhare rwavo kuti tinzwe divi ravo pamusoro penyaya iyi. Amai Tsverukai Duwa mumwe mugari wenharaunda iyi uye vanoti pavaikura havana kumbosangana nenhamo yavepo pari zvino zvichitevera huruva iri kupwititidzwa zuva nezuva nevacheri vegoridhe ava izvo zvopinza vagari munjodzi yezvirwere zvinokonzerwa nekufema mweya wakasviba. Amai Josephine Musiyazviriyo vanobvumirana navaDuwa panyaya. Vanoti ivo kutangwa kwakaitwa kucherwa kwegoridhe nemakorokoza kwaunza zvakare vanhu vakawandisa munzvimbo yavo nevamwe vekure kure. “Redwing Mine yange iri nzvimbo yakanaka asi iye zvino zvasiyana. Mukatarisa izvezvi paive nemiti uye nema lawn kutenderedza kuitirira kuti dust risasumuka, sakaizvezvi chanyanya kunetsa pamwe inyaya yema resources onetsa kuti vatadze kudzivirira dust riri kusimuka zvopa kuti tifeme mweya une dust totyira zvakare zvirwere, nekuti rinosimuka zvakanyanya kusvika kunana Africa University, even miriwo yedu inenge iri ye brown ne dust irori.” VaGeorge Miti ndivo mukuru anoona nekugara zvakanaka kwevana vepachikoro chepamusorosooro cheAfrica University, icho chiri kukanganiswawo zvakare nekucherwa kuri kuitwa goridhe uku. VaMiti vanoti kucherwa kuri kuitwa chicherwa ichi kwave kukanganisa mafambisirirwo emabasa ekurima pachikoro pavo zvakare nekugara kwakanaka kwevana vavo sezvo vacheri ava vave kutopinda nemuyadhi yechikoro chavo. “Izvezvi nzvimbo inenge ichimainiwa inenge iri nzvimbo yechikoro, inozosara makomba zvokonzera kuti munenge musisiri safe pakuzofamba uye zvokonzera zvakare mavanga munharaunda kana kuti environmental degradation pamwechete nekuti mvura zvakare kana paine ma chemicals anoshandiswa mvura inenge isisiri safe kushandisa isu kuminda yedu yemadiridzo.” Mumiriri weMutasa South mudare reparamende VaRegai Tsunga vanoti vakaudzwa nezvedambudziko iri nevagari uye nemukuru wechikoro cheAfrica University VaMunashe Furusa. Vanoti vachagara pasi nevakuru vehurumende kubazi redzidzo yepamusoro, rekucherwa kwezviwanikwa, naMudzviti vedunhu reMutasa vaGeorge Bandure uye negurukota rinomirira dunhu reManicaland Amai Ellen Gwaradzimba kuti vaone kuti pamwechete vangagadzirisa seyi nyaya iyi. “Vice Chancellor vepaAfrica University vakandinyorera vachinyunyuta nemashandiro ari kuita zve-illegal mining iri kuitika around Africa University vachiti makomba avo ari kukanganisa zvivakwa zvavo sezvo mamwe ma-tunnels ave kuuya kumadziro uyezve makomba aya ane njodzi pakuti ari kusiyiwa akadaro kana vapedza kuchera, so zvichaita kuti vana vechikoro vanogona kukuvara uye kuti mvura payonaya mosquito dzotanga ku-breeder nekuti zvakare ivhu ririkucherwa richakukurwa rwizi rwozara jecha.” Nyanzvi munyaya dzezvehutano VaIsaac Tomu vaudza Studio 7 kuti kazhinji pakucherwa kwegoridhe panoshandiswa mishonga yakaita se Mercury, iyo inoti ikaiswa mumvura inokanganisa hutano hwevanhu uye nezvipfuyo. Vanoti vanhu vanokwanisa kurwara negomarara, uye huruva ichikonzeresa rurindi, kana kuti TB. Kudzimara munyika magadzikana munyaya dzezvehupfumi vanhu vachiwana mabasa mumakambani akanga avharwa, mabasa echikorokoza acharamba achienderera mberi munyika mose sezvo vanhu vanenge vachitsvaga chouviri kuti vararamise mhuri dzavo. No media source currently available 	https://www.voashona.com/a/zimbabwe-penhalonga-illegal-mining-activities-cause-environmental-degredation/5687602.html
health	Mutungamiri weNyika, VaMnangagwa, Vanotambira Nyomba yeCovaxin Kubva kuIndia	Chikamu chekutanga chenhomba yeCOVAXIN inodzivirira Covid-19 yakapiwa Zimbabwe neIndia serubatsiro chapinda munyika, mutungamiri wenyika VaEmmerson Mnangagwa vachigamuchira mushonga uyu panhandare yendege yeRobert Gabriel Mugabe International Airport muHarare. Bepanhau reHerald rinoti vachigamuchira rubatsiro urwu, VaMnangagwa vatenda zvikuru mutungamiri weIndia pamwe nehurumende yeIndia, vachiti rubatsiro urwu rwauya panguva yakakodzera. VaMnangagwa vanonzi vati Zimbabwe iri panyika dzekutanga dzakave nehurongwa hwekubaya vanhu nhomba. Vanonzi vakokawo vemabhizimusi vekuIndia vanoda kuzotanga mabhizimusi munyika kuti vashandise mikana iri kuunzwa nechirongwa cheNational Development Strategy NDS 1. Mumiriri weIndia muZimbabwe VaVijay Khanduja ndivo vasvitsa nhomba iyi kumutungamiri wenyika. VaKhanduja vatiwo rubatsiro urwu mucherechedzo wehukama hwakasimba pakati peZimbabwe nenyika yavo yeIndia. VaMnangagwa vaperekedzwa nemutevedzeri wavo uye vari gurukota rezvehutano VaConstantino Chiwenga pamwe nemamwe makurukota ehurumende. India yakapa Zimbabwe nhomba inosvika zviuru makumi manomwe nezvishanu, 75 000, asi zviuru makumi matatu nezvishanu, kana kuti 35 000 ndizvo chete zvakwanisa kupinda munyika, zvichireva kuti imwe nhomba inosvika zviuru makumi mana ichatevera munguva pfupi inotevera. Zimbabwe yakawana zvakare rubatsiro rweimwe nhomba yeSinopharm kubva kuChina mukutanga kwemwedzi uno uye yakatengawo zvakare imwe nhomba yekuChina yeSinovac. Hurumende yakabvumidzawo kushandiswa kwenhomba yekuRussia, yeSputnik V. Nhomba yeCOVAXIN iyi yakagadzirwa nekambani yeBharat Biotech ichishanda pamwechete nesangano rinoona nezvetsvakurudzo dzemishonga muIndia, reIndian Council of Medical Research. Nhomba iyi inobayiwa kaviri, kepiri kachibaiwa mushure memazuva makumi maviri nemasere, kana kuti 28 ekunge munhu atora nhomba yekutanga. Nhomba yeCOVAXIN inonzi yakaratidza zvikamu makumi masere nechimwe kubva muzana, kana kuti 81 percent, zvekushanda kwayo kudzvirira Covid-19 pavanhu vanenge vasina nhoroondo yehutachiwana hunokonzera chirwere ichi mushure mekunge vabaiwa nhomba yepiri. Nyanzvi mune zvehutano vachidzidzisa pa Nottingham Trent University kuBritain, Doctor Mathew Nyashanu, vanoti chinhu chakanaka chose kuti Zimbabwe yawana imwe nhomba kubva kuIndia, asi vanokurudzira kuti dai hurumende ichifanodzidzisa veruzhinji pamusoro penhomba inenge ichizopinda munyika nhomba iyi isati yapinda. Doctor Nyashanu vanoti izvi zvinozobatsira kuti veruzhinji9 vanenge vave neruzivo nechakare panozopinda mushonga uyu munyika, pane kuti vanhu vatange kudzidziswa nezvawo iwo wazara munyika. Doctor Nyashanu vanotiwo hurumende inofaniorwa kutenga mushonga wakawanda unenge wafarirwa nevanhu wakawanda kuitira kuti vanhu vasazosanganisirwa mishonga kana vachinge vonobaiwa nhomba dzepiri vachizopiwa unenge wakasiyana nenhomba yekutanga. No media source currently available 	https://www.voashona.com/a/zimbabwe-president-mnangagwa-receives-covid-19-covaxin-vaccine-from-india/5832435.html
sports	‘Timu dzemuHarare hadzilume’	wemutambo wePremier Soccer League wave pakati nepakati, mubvunzo une vatsigiri vazhinji venhabvu ndewekuti kubva kwakaita mukombe uyu uchienda kuZvishavane uchazodzoka here muHarare kana Bulawayo?   Gore radarika, FC Platinum yakanyora nhoroondo nekuve chikwata chekutanga kuhwina mukombe wePSL chisiri chemuHarare kana Bulawayo kubva muna 1980.   Kwemakore akawanda, zvimwe zvikwata zvisiri zvemuHarare zvaikundikana chaizvo kusimudza mukombe uyu apo zvimwe zvacho zvaizokundikana zvave pedyo sezvakaitwa neZPC Kariba iyo yakabvutirwa mukombe uyu zuva rekupedzisira.   Zvikwata zvePlatinum, zvinoti FC Platinum shasha dzePSL iyo iri kutungamirirwa naNorman Mapeza neNgezi Platinum yaTonderayi Ndiraya parizvino zviri kutamba nhabvu inonwisa mvura.   Shasha yakambonetsa ichitambira maWarriors, Dynamos FC nezvimwe zvekuEurope – Harlington Shereni – anoti zvichatora nguva refu kuti zvikwata zvemuHarare neBulawayo zvitevere matsimba eNgezi Platinum neFC Platinum nekuti zviviri izvi zvakagadzikana uye zvakarongeka.   “Zvichatora nguva refu kuti zvimwe zvikwata zvigotevera FC Platinum neNgezi Platinum nekuti zvakarongeka, zvakarongera vatambi vazvo kuti vatambe nhabvu vakasununguka,” anodaro Shereni.   Mushamarari wenhepfenyuro yeStar FM, Howard Musonza, anoti zvave kunetsa kuti mukombe ugouya kuHarare kana Bulawayo nekuda kwemamiriro akaita zvinhu pari zvino.	https://www.kwayedza.co.zw/timu-dzemuharare-hadzilume/
sports	Handiende: Chiyangwa. . . ‘Ini ndini ndine yese’	  MUTUNGAMIRI wesangano rinoona nezvenhabvu munyika muno reZimbabwe Football Association (Zifa) – Phillip Chiyangwa – anoti kunyangwe zviite sei ndiye ari kutonga uye haasi kuzobva pachigaro chinopisa ichi.   Captain Fiasco kana kuti Phidza, semazita emadunhurirwa aChiyangwa, ndiye ega achamira pasarudzo dzichaitwa dzekusarudza mutungamiri mutsva weZifa musi waZvita 1 sezvo vamwe vaida kukwikwidza kupinda pachigaro ichi vakakundikana nekuda kwekuti vaive vasina magwaro akakwana anotarisirwa kuti vange vachikwikwidza.   “Kunyangwe ndikarwara zvekundisunda mubhara chaimo, ndini ndiri kutonga uye ndicharamba ndichitonga.   “Vanoda kundirwisa, asi hapana zvavanoita kana kwavanosvika. Isu ndisu tine yese, musi wa1 kungonzi panyanga ka, tatopinda panyanga,” anodaro Chiyangwa.   Anoenderera mberi achiti kunyangwe vanhu vakataura zvakawanda-wanda, hapana zvazvinoshandura nekuti mutungamiri wesangano rinoona nezvenhabvau pasi rose reFederation International de Football Association (Fifa) – Gianni Infantino – anoteerera zvinenge zvataurwa naiye (Chiyangwa) chete kana dziri nyaya dzine chekuita nezvenhabvu yemuno.   “Vanhu kunyangwe vakataura zvavanotaura, hapana zvazvinoshandura, Gianni Infantino anongoteerera zvandinenge ndataura ini chete kwete vamwe vese.   “Munenge muchipedza nguva yenyu kana muchinyora matsamba enyu muchitaura kudii kudii, zvavamunenge muchiita. Ini ndini waanoterera chete nekuti ndini ndiri panyanga,” anodaro.   Chiyangwa anoti kuti nhabvu yemuno inyatsosimba, Hurumende inofanirwa kupindira yotsigira mutambo uyu nemari sezvinoitwa kune dzimwe nyika kuti basa ravo rinyatsofamba zvakanaka uye nekuita zvirongwa zvakasiyana.   Anoti kusapindira kweHurumende kunovadzosera kumashure zvikuru izvo zvinozovaona dzimwe dzenguva vachisvika pakuburitsa mari dzavo dzemuhomwe kuti vakwanise kufambisa basa reZifa rinosanganisira kubhadhara vatambi kana kuvatumira kunze kwenyika kumitambo yakasiyana.   “Zvatinoona kune dzimwe nyika, Hurumende inofanirwa kupindira yodira mari mumutambo uyu kuti zvitibatsire kufambisa basa redu. Dzimwe dzenguva tinosvika pakuburitsa mari dzedu dzemuhomwe kuti tiwane kubatanidza zviendeke titumire vakomana kumitambo yavo izvo zvinove zvisingafanirwe kuitika.   “Tikawana rutsigiro rwemari kubva kuHurumende, zvinhu zvedu zvoshanduka zvotifambira zvakanaka,” anodaro Chiyangwa.	https://www.kwayedza.co.zw/handiende-chiyangwa-ini-ndini-ndine-yese/
health	Hurumende Yoronga Kubatira Mitero yeHutano	Hurumende inoti ine hurongwa hwekuparura chirongwa chekuti vanhu vose vange vachiwana mukana wekurapwa kuburikidza nekubhadharisa mitero vari kushanda nevari kuwana mari kukambani yeNational Social Secutiy Authority, NSSA. Izvi zvakabuda pamusangano wakaitwa muHarare neMuvhuro weTripartite Negotiating Forum, TNF. Musangano uyu unounza pamwe chete hurumende, vashandi nevashandirwi. Uyu ndiwo musangano wekutanga weTNF kubva mugore ra2010. Misangano yeTNF yakambomiswa nenyaya yekusawirirana pakati pemapoka matatu aya. TNF yakaumbwa paine chinangwa chekuti nhaurirano dzipe kuti pave nechinangwa chimwe chete munyika pakuyedza kugadzirisa nyaya dzezvehupfumi. Mutungamiri wenyika, VaRobert Mugabe, ndivo vakaparura gwaro reKadoma Declaration muna 2010 iro rinotara zvinangwa zveTNF. Gwaro iri ndiro rine zvibvumirano zvemisangano yeTNF izvi zviri kunetsa kuzadzikisa. Gurukota rezvevashandi, Amai Priscah Mupfumira, vanoti hurongwa hwekuona kuti vanhu vawana hutano kuzadzikisa bumbiro remitemo rinoti vanhu vose vanofanira kuwana mukana wekurapwa.. No media source currently available Sangano revashandi reZimbabwe Congress of Trade Unions, ZCTU, nerevashandirwi re Employers’ Confederation of Zimbabwe, EMCOZ, anoti anotambira nemufaro kutanga kwemisango yeTripartite Negotiating Forum achiti zvichabatsira mukuvandudza hupfumi hwenyika hwaenda kumawaere. Asi masangano EMCOZ neZCTU anoti pari zvino haasi kutambira chirongwa chehurumende chekuti NSSA itungamire hurongwa hwekutora mitero kuvanhu semari ichashandiswa munyaya dzehutano hwevanhu. Mutungamiri wesangano reEMCOZ, VaJohn Mufukari, vanoti misangano yeTNF inobatsira asi havatenderane nenyaya yekubhadhara mari yemitero yezvehutano. Munyori mukuru weZCTU, VaJaphet Moyo, vanotiwo vashandi havana chivimbo neNSSA. No media source currently available  	https://www.voashona.com/a/zimbabwe-economy/2777751.html
health	Zvirwere zveManyoka Zvotarisirwa Kuwedzera Kunzvimbo Dzakaparadzwa neDutumupengo	Mukuru mubazi rezvehutano Dr Robert Madyiradima vanoti huwandu wezvirwere zvemanyoka huchawedzera munzvimbo dzakaparadzwa nedambudziko renemafashamu emvura nemhepo kana kuti Tropical Cyclone Idai sezvo kusina mvura yekunwa yakachena kune dzimwe nzvimbo uko kusiri kusvikika parizvino. Dr Madyiradima vanoti chikuru parizvino ndechekuti vanhu vazvichengetedze vakamirira kuwana rubatsiro. Chiremba ava vanoti bazi ravo riri kushanda nebazi reCivil Protection Unit nemamwe mapazi ehurumende mukuyedza kuendesa rubatsiro kune vakakuvara nevarwere. Vanhu vanodarika makumi mapfumbamwe nevasere vanonzi vafa kuChipinge, Chimanimani neMasvingo nekuda kwedutumupengo iri. No media source currently available  	https://www.voashona.com/a/zimbabwe-africa-cyclone-idai/4836337.html
business	Mapazi eHurumende neVamwe veParamende Voramba Kutambira Bhajeti ra2022	Apo hurukuro dziri kuenderera mberi kuti bhajeti rakaparurwa negurukota rezvemari Muzvinafundo Mthuli Ncube rotambirwa here nedare reparamende kana kuti kwete, pave kubuda mutauro wakanyanya. Mapazi ehurumende akawanda ari kuti mari dzavakapihwa hadzina zvadzinobatsira uye VaNcube vane nhoroondo yekusavapa mari dzavanenge vataura mubhajeti. Bhajeti rakaparurwa naVaNcube rinofanira kutambirwa nematare ose eparamende anoti reHouse of Assembly neSenate kuti ritange kushanda zviri pamutemo. Asi rwendo rwuno dzimwe nhengo dzedare reparamende dziri kuti haiziyiwe. Vamwe vasiri kufara nebhajeti rakaparurwa iri mumiriri weNorton VaTemba Mliswa. Vanoti VaNcube havafanire kuvimbisa mari dzavasingazope mapazi ehurumende. Vakafanobata chigaro chemubati wehomwe mubazi rezvehutano Amai Lynette Tennis vakaudza dare reparamende kuti mari yakapihwa bazi ravo haikwane uye inotoisa hupenyu hwevanhu munjodzi. Bazi iri rakapihwa mari inosvika mabhiriyoni zana negumi nemanomwe kana kuti 117 billion yemunyika mubhajeti regore rinouya. Amai Tennis vakati zvikamu makumi masere nemashanu kubva muzana zvemari yekurapa TB, Malaria, hutano hwemadzimai nezvimwe yakabva kumasangano akazvimirira anoti Global Fund nehomwe yemutungamiri wenyika yeAmerica yePresident’s Emergency Plan For Aids Relief. Asi muzinda weAmerica wakatozivisa hurumende kuti itsvage nzira dzekubatsira vanorarame nehutachiona hweHIV/Aids. Hurumende yaibatsirikana zvikuru nemari yehomwe yeAIDS Levy inobatirwa vashandi asi inonzi yave shoma sezvo vakawanda vari kuzviitira mabasa emaoko vasingabhadhare. Rimwe bazi riri kuti rakapihwa mari ishoma nderedzidzo riri kuti zvirongwa zvakaita sezve Continuous Assessment Learning Activity kana kuti CALA zvichazviringidzwa zvakanyanya nemari shoma yarakapihwa. VaMliswa vanoti kugadzirisa dambudziko iri dai hurumende yaita bhajeti nemari yekuAmerica. VaMliswa vanoti zviri nani hazvo kuti dai VaNcube vakaparura bhajeti iri nemari yekuAmerica. Mashoko aya atsinhirwa nemunyori mukuru musangano revashandi reZimbabwe Congress of Trade Unions VaJaphet Moyo. Asi nyanzvi munyaya dzezvehupfumi VaVictor Bhoroma vanoti mari inoshandiswa haina hayo kunyanya kukosha nekuti. VaNcube vakazivisa havo kuti mapazi ehurumende akanga akumbira mari inoda kusvika matrilion maviri nemabhiriyoni manomwe kana kuti 2, 7 trillion yemunyika asi ivo vainge vaine mari inodarika zvishoma mabhiriyoni mazana mapfumbamwe nemakumi maviri nemanomwe kana kuti 927 billion yemunyika. VaNcube vakati chavari kuyedza kuita mubhajeti yavo kubatsira varombo kunyanya.	https://www.voashona.com/a/mapazi-ehurumende-nevamwe-veparamende-voramba-kutambira-bhajeti-ra2022/6342644.html
business	Dambudziko reMagwaro eKufambisa Rokanganisa Vari Kunze kweNyika	Rimwe gweta rinorwira kodzero dzevanhu rinoti zvizvarwa zveZimbabwe zvakawanda zviri kutyorerwa kodzero dzazvo nekukundikana kwehurumende kuzviwanisa magwaro ekufambisa kana kuti masipoti nenguva inokodzera uye inotarisirwa nemunhu kuti ange awana gwaro rake. Mukuru wesangano rinorwira kodzero dzevanhu pasi rose, reHuman Rights Watch kuchamhembe kweAfrica, VaDewa Mavhinga, vanoti bumbiro remitemo yenyika rinopa kodzero kuvana veZimbabwe kuti vawane magwaro ekufambisa kana chero magwaro anokodzera kunge achiwanikwa nechizvarwa chenyika. Izvi zvinotevera mashoko ekuti hurumende yave kukundikana kudhinda magwaro ekufambisa aya nekuda kwekushaya mari yekunze yekutenga bepa pamwe ne ink zvinodiwa mukugadzirwa kwemagwaro aya. Vane ruzivo nezviri kuitika kumahofisi amabharani mukuru wenyika kana kuti Registrar-General vanoti pasipoti itsva yave kutora mwedzi inodarika makumi maviri isati yabuda, kuchitiwo kutora pasipoti yechimbichimbi kuchinzi kwave kutora mwedzi gumi nemisere kana kudarika. VaMavhinga vanoti dambudziko iri rinofanirwa kugadziriswa nechimbichimbi sezvo paine vanhu vakawanda vari kunze kwenyika vanoda kumutsiridza magwaro avo, vakaita sevari muSouth Africa vanoda magwaro ekushanda nekugara munyika iyi. Vanoti vamwe vari munyika vari kukanganiswa vanenge vachida kubuda munyika kuenda kunorapwa kunze kwenyika, kuenda kuzvikoro, kana kushanya chaiko. Muna Kubvumbi gore rino gurukota rezvemukati menyika, VaCain Mathema, vakaudza vatori venhau kuti hofisi yaRegistrar-General yaive iine magwaro anodarika mazana maviri ezviuru akanga akamirira kudhindwa. VaMathema vakati kana hofisi iyi ichishanda ine hudzamu hwekudhinda magwaro zviuru zvisere pazuva. No media source currently available 	https://www.voashona.com/a/zimbabwe-human-rights-passport-shortages-dewa-mavhinga/4994498.html
health	Vamwe Vanhu Vaviri Vofa neCovid-19 kuManicaland	Bazi rezvehutano rinoti huwandu hwevanhu vafa nechirwere cheCovid-19 hwakwira kusvika pamakumi matatu nevatanhatu zvichitevera kufa kwemumwe murume nemudzimai kuManicaland nechirwere ichi nezuro. Vanhu vanosvika zana nemakumi mapfumbamwe nevaviri vakabatwa nechirwere ichi nezuro. Pavanhu ava, zana nemakumi masere nevapfumbamwe vakabatwa nechirwere ichi munyika, vamwe vaviri vakabva kuSouth Africa mumwe chete kuZambia. Kunyangwe hazvo chirwere checoronavirus chave kupararira zvakanyanya munyika, hurumende iri kutatarika kugadzirisa zvinhu muzvipatara zvapa kuti vashandi vemo kusanganisira vakoti navanachiremba vapinde mumwedzi wechipiri vachiramwa mabasa. Mutauriri wesangano ravanachiremba vakuru vemuzvipatara zvehurumende reSenior Hospital Doctors Association Dr Aaron Musara vanoti nemusi weChina vanenge vatangawo kuramwa mabasa nekuti hurumende yakundikana kugadzirisa zvichemo zvavo zvekuti vawedzerwe mari yemirhoro nekuwana zvikwanisiro zvekuzvidzivirira kubva kucoronavirus. No media source currently available Gurukota rinoona nezvemari Muzvinafundo Mthuli Ncube vakamboti hurumende yakagadzirira kuzeya nyaya yemihoro nevashandi asi kusvika parizvino zvienenge zvakona n’anga murapwa achida. Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika zviuru mazana masere ane makumi mana nemana kana kuti 844, 000 vabatwa nechirwere checoronavirus muAfrica. Vanhu vafa vadarika zviuru gumi nezvinomwe ne mazana matanhatu anemakumi masere nevaviri kana kuti 17,682. Vapora vadarika zviuru mazana mana nemakumi masere nemapfumbamwe kana kuti 489, 000. Pasi rose, Johns Hopkins university inoti vanhu vanodarika mamiriyoni gumi nematanhatu ane zviuru mazana matatu kana kuti 16,3 million, kuchiti vafa vadarikawo zviuru mazana matanhatu nemakumi mashanu nechimwe kana kuti 651 thousand. America yave nevanhu vanodarika mamiriyoni mana nezviuru mazana maviri nemakumi matatu kana kuti vadarika 4, 2 thousand vabatwa nechirwere ichi. Vanhu vafa muAmerica vadarika zviuru zana nemakumi manomwe kana kuti 147,00.	https://www.voashona.com/a/vamwe-vanhu-vaviri-vofa-necovid-19-kumanicaland/5519680.html
politics	Amai Vimbai Tsvangirai Java Vanoshaya	Mumiriri weGlen View South mudare reparamende vari nhengo yeMDC Amai Vimbai Tsvangirai Java avo vakaita njodzi yemumugwagwa muna Chivabvu vashaya. Amai Tsvangirai Java mwanasikana wevaive mutungamiri weMDC muchakabvu Morgan Tsvangirai. Njodzi iyi yakaitikira kuKwekwe vachibva kumusangano weMDC. Dzimwe nhengo mbiri dzebato iri VaPaul Rukannda naVaTafadzwa Mhundwa vakashayao munjodzi iyi. Kunyangwe vainge vari muchipatara, Amai Vimbai Tsvangirai Java vakasarudzwa mwedzi wapera kuita munyori mukuru wegungano remadzimai muMDC, reWomen’s Assembly. Mutauriri wemhuri vari munin’ina waVaTsvangirai, VaManase Tsvangirai vaudza Studio 7 kuti ichokwadi kuti Amai Vimbai Tsvangirai Java vashaya. Tichakupai zvizere muchirongwa chedu na 7 manheru ano.	https://www.voashona.com/a/amai-vimbai-tsvangirai-java-vanoshaya/4952761.html
sports	Mukana weAfrica kuWC . . . vamwe vanoti Nigeria, Senegal	MUMASVONDO mashoma anotevera, pasi rose richange rakatarira kutanga kwemakwishu makuru enhabvu eFifa World Cup 2018 kuRussia apo zvikwata 32 zvichatatsurana mumutambo uyu. Mutambo uyu uchatanga musi wa14 Chikumi uye maziso ose achange ari pazvikwata zvinoti Germany iyo ine mukombe uyu, Brazil, France, Spain, Belgium neArgentina izvo zviri kutarisirwa kubvuta mukombe uyu kubva kuGermany.   Zvakadai, Africa ichange yakaisa tariro yayo pazvikwata zvishanu zvinoti Nigeria, Egypt, Senegal, Tunisia neMorocco. Pazvikwata zviri kumirira Africa izvi, zvitatu zvacho ndezvekuNorth Africa zvinoti Egypt, Tunisia neMorocco kozoti zviviri ndezvekuWest Africa – Nigeria neSenegal. Southern Africa haina kana chikwata chimwe chiri kuimirira kumakwishu aya. Svondo rino, Kwayedza yakaita hurukuro nevaongorori pamwe navariridzi venhabvu vakasiyana avo vanopa maonero avari kuita zvikwata zvemuAfrica zvichanokwikwidza kuRussia.   Murairidzi weChicken Inn, Joey “Mafero” Antipas, anoti ari kuisa mari yake pachikwata cheSenegal iyo iri muboka rine zvikwata zvinoti Poland, Japan neColombia muGroup H.   Senegal ine gomo guru rekukwira muboka rayo nekuti mune zvikwata zvakasimba asi Antipas anoti ari kufamba nayo sezvo yakasimba zvikuru.   “Senegal yakasimba zvikuru, vatambi vayo vese vazere kuEurope uye vari kutambira zvikwata zvikuru kusanganisira Sadio Mane uyo achangobva kutamba mufainari yeChampions League umo akanwisa achitambira Liverpool. “Chikwata ichi chakasimba kudarika zvakawanda chaizvo,” anodaro Mafero.   Vatambi veSenegal vanotarisirwa kunetsa kumutambo uyu vanosanganisira Mane, Idrissa Gana Gueye weEverton, Keita Balde Diao weMonaco nakaputeni wacho Cheikhou Kouyate weWest Ham United.   Murairidzi weManica Diamond FC yemuDivision One Eastern Region, Luke Masomere, anotiwo nhabvu yashanduka zvikuru uye ari kuona zvikwata zvemuAfrica zvichikonzera nyaka-nyaka kuWorld Cup.   Muchinda uyu anoti Nigeria ichisvika kusemi-fainari yemutambo uyu. “Kare seAfrica taingotarisirwa pasi tichinzi hatina kwatinosvika asi nhabvu yashanduka zvikuru, hakusisina chinonzi chikwata chidiki nekuti zvidiki zvacho ndizvo zviri kutovava kunyanya.   “Ini ndichange ndichimhanya neNigeria uye ndiri kuitsigira zvakanyanya kuti ibate basa kumutambo uyu. Ndichange ndichigara ndakapfeka zveruvara rwegreen nekuti ndinofarira nhabvu yavo zvikuru.   “Kana kutsanya ndichaitsanyira Nigeria nekuti iri pamwoyo pangu,” anodaro Vahombe sezita remadunhurirwa raMasomere. Nigeria kana kuti maSuper Eagles ari muGroup D umo achasangana nezvikwata zvinoti Argentina, Croatia neIceland.   Chikwata ichi chizere zvakare nevatambi vanotambira kuEurope vanosanganisira Alex Iwobi weArsenal, Victor Moses weChelsea, Kelechi Iheanacho weLeicester City, naAhmed Mussa weCSKA Moscow yekuRussia.   Gore radarika, chikwata ichi chakaumburudza Argentina 4-2 iyo yaichasangana nayo kumakwishu eWorld Cup. Mugore ra2014, zvikwata zviviri izvi zvakasangana zvakare muboka rimwe chete kuWorld Cup Brazil apo Argentina yakazohwina 3-2. Partson Ndabambi, uyo aimbove maneja weZPC Kariba uye akarairidza zvikwata zvizhinji zvenhabvu, anoti   Nigeria izere nevatambi vane tarenda vechidiki saka ndiyo yaachange achitsigira kumutambo uyu. “Ini hangu ndichange ndichifamba neGermany ndiyo yangu asi muno muAfrica mari yangu iri paNigeria. Kubva kare, yagara ichienda kumutambo uyu saka gore rino ndinoiona ichiita zvinorova,” anodaro Ndabambi.   Zvakadai, zvimwe zvikwata zviri mumutambo uyu – kunyanya Egypt – ichange yakatariswa nevazhinji nekuda kwemutambi wayo Mohamed Salah weLiverpool uyo akatamba nhabvu yainwisa mvura mumwaka weEnglish Premier League wadarika. MaPharaohs, sezita remadunhurirwa reEgypt, ane vatambi vanotamba zvinodadisa vanosanganisira iye Salah asi hunge akapora bendekete rake iro akakuvara mufainari yeChampions League, Mohamed Elneny weArsenal naAhmed Hegazi weWest Bromwich Albion.   Egypt iri muGroup A umo ichasangana neRussia, Uruguay neSaudi Arabia. Zvimwe zvikwata zviri kumirira Africa, Tunisia iri muGroup G umo ichasangana neBelgium, England nePanama kozoti Morocco iri muGroup A umo ichasangana neIran, Portugal neSpain.   Morocco ine vatambi vakaita saAchraf Hakim weReal Madrid, Medhi Benatia weJuventus naYounes Belhanda weGalatasaray muchikwata chayo.	https://www.kwayedza.co.zw/mukana-weafrica-kuwc-vamwe-vanoti-nigeria-senegal/
sports	Choto otaura nezveFIFA ‘ban’	Ndooka    SHASHA yakambonetsa munhabvu — Dickson Choto — anoti nyaya yezvirango zvakatemerwa Zimbabwe neFIFA pamwe neCAF zvekuti isakwikwidze mumitambo mikuru inofanirwa kugadziriswa nekukasika sezvo yadzosera kumashure zvakanyanya budiriro yemutambo uyu, zvikuru remangwana revechidiki.   Zvichitevera kuburitswa kwakaitwa chikwata chenyika chemaWarriors mumakwikwi ekurwira kuenda kumutambo weAfrica Cup of Nations 2023 uyo uchatambirwa kuIvory Coast, Choto anoti izvi zvinokanganisa kusimukira kwenhabvu sezvo shuviro yemutambi wese kutambira nyika yake.   Choto aive muchikwata chekutanga chemaWarriors chakakwikwidza kumutambo weAFCON mugore ra2004.   Anoti danho iri richaita kuti zvikwata zvemuno zvisawane mari iyo zvaisiwana kuburikidza nekutengesa vatambi kunze kwenyika sezvo zvimwe zvezvirango izvi zvichaona Zimbabwe ichitadza kudyidzana nezvikwata zvekunze.   “Remangwana renhabvu yedu, kunyanya vechidiki, rakanganiswa zvikuru nezvirango zvatakatemerwa neFIFA neCAF nekuti mutambi wese wenhabvu shuviro yake kuzotambira nyika yake. Manje apa nyika kana isisachatenderwe kutamba mumitambo mukuru yakadai zvadzosera zvinhu zvose kumashure.   “Zvirango izvi hazvina kutombomira zvakanaka nekuti zvikwata zvemuno hazvichakwanise kutengesa vatambi vazvo kunze kwenyika. Mari yekunze iyo vaifanirwa kuwana vatengesa vatambi haichauye izvo zvave kudzorera vatambi vedu venhabvu kumashure.   “Saka nyaya iyi tokumbira ngaigadziriswe nekuchimbidza, nhabvu yedu isimukire ienderere mberi,” anodaro Choto.   Anoti nerimwe divi, zvirango izvi zvinogona kutuma vatambi vari kunze kwenyika avo vaida kuzotambira maWarriors kuti vawore mwoyo nekuda kwekusarongeka kwenhabvu yemuZimbabwe.   “Danho iri rave kutidzingira vatambi venhabvu vakawanda vepamusoro, vamwe vakakurira kunze kwenyika. Hakuna mutambi angade kuuya kuzotamba paanoona kuti hapana kurongeka,” anodaro.   Zimbabwe yakatemerwa zvirango neFIFA uye neCAF zvekuti isakwikwidze mumitambo mikuru zvichitevera danho rakatorwa nesangano rinoona nezvemitambo reSports and Recreation Commission (SRC) rekumisa basa bhodhi reZifa iro raitungamirirwa naFelton Kamambo vachipomerwa kutadza kuita basa ravo nemazvo.   Choto mumwe wevatambi venhabvu vakatambira kuEurope kwenguva refu izvo zvakamuona achitambira kunyika yePoland kwemakore anodarika 10 apo akatambira zvikwata zvakadai seGornick Zabrze, Pogon Szczecin neLegia Warsaw.   Anoti vatambi vemazuvaano vanofanirwa kuzvipira mubasa ravo voshanda nesimba zvakanyanya kana vachida kusvika padanho seraakasvika iye.   “Basa redu iri rinoda kuti munhu ashande nesimba azvipire uye agone kuzvibata. Ndizvo zvega zvinongodiwa kana uchida kubudirira.   “Ngakagara makore akawanda ndiri kuPoland kuburikidza nekushanda nesimba uye ndaiziva zvandaida muhupenyu.   Kurudziro yangu kune vechidiki ndeyekuti shandai nesimba muzive zvinangwa zvenyu muhupenyu, munosvika kure mumutambo uyu kana makazvipira chete,” anodaro Choto.   Kubva asendeka shangu dzake dzekutamba nhabvu, Choto ave kuita basa rekurairidza vechidiki kuchikwata chake cheDC Academy.	https://www.kwayedza.co.zw/choto-otaura-nezvefifa-ban/
sports	Vatsigiri venhabvu vodya magaka mambishi	   VATSIGIRI venhabvu vari kudya magaka mambishi zvichitevera kukundwa kwaitwa maWarriors neEthiopia mumutambo wechipiri wekurwira tikiti rekuenda kuQatar World Cup 2022.    MaWarriors akundwa 1-0 mumutambo uyo watambirwa kuEthiopia, uye iye zvino asarwa negomo guru rekukwira mukurwira tikiti rekuenda kuQatar gore rinotevera sezvo mitambo yechikwata ichi inotevera chichasangana neGhana.    Munyori mukuru weFriends of the Warriors – Zivanai Muwashu – ati murairidzi wemaWarriors Zdravko Logarusic ave kufanirwa kusiya basa nekuti hapana chaari kubatsira nacho chikwata chedu asi kuchidzorera kumashure.    “Tange tichifanirwa kuhwina mutambo wedu neEthiopia kuti tirambe tiine mukana wekurwira kuenda kuWorld Cup.    “Loga apa atirwadzisa, ngaaende nekuti tamupa nguva refu asi chabuda hapana,” anodaro Muwashu.    Achitaurawo, mutsigiri mukuru wemaWarriors, Adomsi Mukwasi anoti tikiti rekuenda kuWorld Cup rinogona kunge raperera nekukundwa kwataitwa neEthiopia.    “Kukundwa kwataitwa manheru ano, zvinogona zvatidhakirwa ipapa. Tange tichifanira kuhwina mutambo uyu. Iye zvino tisu tabva taenda pasi muboka redu, tave negomo guru rekukwira kuti tikwanise kuenda kuQatar gore rinotevera,” anodaro Mukwasi.    Aimbove mutambi wenhabvu Musset Zengeni anoti maWarriors ange achifanirwa kutora zvibodzwa zvose pamutambo weEthiopia, kukundwa kwataitwa kwavasiya vane gomo guru rekukwira.    “Tange tichifanira kuhwina nhasi, apa tarasa mukana mukuru. Regai tione paGhana tinogona kuwana zvibodzwa zvingani,” anodaro Zengeni.    Vamwe vange vachitenderedza mashoko padandemutande vachiti Loga aremerwa saka zviri nani aende vamwe vachiti #Logaremerwa	https://www.kwayedza.co.zw/vatsigiri-venhabvu-vodya-magaka-mambishi/
politics	Mamwe Mapato Anopikisa Oshoropdzawo MDC Alliance neNyaya yeZvirango	Danho rakatorwa nechikwata chaipa humbowo hwemamiriro akaita zvinhu muzimbabwe kudare reSeneti remu America yekuti zvinhu zvirambe zvakamira sezvazviri panyaya dzezvirango zvinonzi zvakatemerwa Zimbabwe yasimudza mutauro mukuru muvana veZimbabwe nevamwe vekunze vari kutevera zviri kuitika munyika. Vamwe vanhu vakawanda vari kundokodzera bato reMDC-T nekwavari kuti kukumbira kuti zvirango zvirambe zviripo. Vamwewo ndivo vari kuti chikwata cheMDC Alliance chakatumwa nemutungamiri weMDC-T, VaMorgan Tsvangirai ichi chaive nekodzero yekuti chiudze America kuti kana zvinhu zvisina kushanduka muZimbabwe zvinhu zvirambe zvakamira sezvazviri. Izvi zvinotevera kupa humbowo kwaVaTendai Biti vakanga vakamirira MDC Alliance, VaDewa Mavhinga vanove gweta rinorwira kodzero dzevanhu vachishanda neHuman Rights Watch kuchamhembe kweAfrica, pamwe naPeter Godwin, anove mutori wenhau ari muno muAmerica asi ari chizvarwa cheZimbabwe. Kunyange hazvo munhu wese aine kodzero yekutaura pfungwa dzake, vamwe vari kuti zvakaitwa nevana veZimbabwe ava zvinhu zvavakanga vasingatarisire kuti zvingaitike. Vakawanda kusanganisira mapato anopikisa, vari kupomera mhosva vatatu ava yekukumbira kuti America isabvise zvirango, izvo zvinogarochemwa nazvo neZanu PF kuti ndizvo zvakonzeresa matambudziko ari munyika. Rimwe remapato ari kushoropodza danho rakatorwa nemubatanidzwa weMDC Alliance rekuenda kuAmerica kunomira pamberi pedare rekongiresi, ibato reNCA rinotungamirirwa naProfessor Lovemore Madhuku. Mutairiri weNCA, VaMadock Chivasa vanoti sebato rinomirira zvizvarwa zveZimbabwe haringatsigiri kushupika kwevana veZimbabwe kusvika pakukumbira zvirango, izvo vanoti zviri kuuraya vanhu. VaChivasa vanoti zvaifanirwa kuitwa nemubatanidzwa weMDC Alliance kutanga yatsvaga nhaurirano nehurumende yavepo, kwete kumhanyira kukwira ndege kuenda kuAmerica. Asi mutauriri weMDC-T VaObert Gutu vanoramba mashoko ekuti bato ravo rakaenda kunokumbira kuti zvirango zvisabviswa, vachiti naivovo sebato havatodi kuti pakurudzirwe zvirango zvinozonetsa vana veZimbabwe. “Zvirango izvi zvinotambudza varombo nekuti vane mari dzavo vanonorapwa kunanaSingapore. MDC-T haife yakakokera muchetura unourayisa vana veZimabwe,” VaGutu vanodaro VaGutu vanoti vanotonetsekanawo pamusoro pezvirango izvi, vachiti bato ravo harina simba rekubvisa kana kuwedzeresa zvirango sezvo izvi zvichiitwa chete nekongiresi yeAmerica. Asi VaChivasa vanoti vana veZimbabwe havafanirwi kuvhotera vanhu vari kukumbira zvirango izvi, avo vanoti vatengesi. No media source currently available 	https://www.voashona.com/a/zimbabwe-politics-mdc-alliance-nca-gutu-chivasa/4164117.html
sports	MaChevrons ofara	  CHIKWATA chenyika checricket chemaChevrons chigere mudenga rechinomwe zvichitevera kukunda kwachakaita cheBangladesh mumitambo yeTwenty20 International Series (T20) pamwe chete neyeOne Day International (ODI).   MaChevrons ange aine makore anodarika mapfumbamwe asati ambokunda Bangladesh mumitambo yeODI, izvo akazoita svondo radarika apo akahwina mitambo miviri yavakatamba ndokuhwina series iyi vaine mumwe mutambo usati watambwa.   Mumitambo mitatu yeT20 yakatambwa nezvikwata zviviri izvi, maChevrons akahwina miviri, Bangladesh ndokuhwina mumwe chete kuchiti yeODI yatambwa kusvika pari zvino, maChevrons ahwina miviri (wechitatu wakatambwa bepa rino richitodhindwa).   Pamitambo iyi, mutambi wemaChevrons, Sikandar Raza ange achitamba seakasvikirwa izvo zvakamuona achitamba cricket inonwisa mvura ndokubatsira maChevrons kuhwina. Anotungamira maChevrons, Regis Chakabva anoti kuhwina kwavakaita kwakaunza mufaro mukuru kuchikwata chavo pamwe nevatsigiri sezvo nguva yange yareba vasati vambokunda Bangladesh.   Anoti kushandura kwavakaita matambiro chimwe chezvikonzero zvakabatsira kuti vahwine mutambo uyu. “Nguva yange yareba tichitatarika kukunda Bangladesh asi tadzoka, ndinoona kunge kushandura matambiro kwatakaita ndiko kumwe kwakabatsira kuti tinge tiri patiri nhasi, tichitamba mhando yecricket yepamusoro.   “Asi nguva pfupi yadarika tange tichibata mhando yecricket yepamusoro, uye Sikandar Raza semitambo yadarika, ange achitamba cricket zvinonwisa mvura. “Tinovimba kuti tikaramba takadaro tinoenda mberi tichisimukira sechikwata,” akadaro Chakabva.   Vatsigiri vecricket vamwe vange vachiti kudzorwa kwakaita Dave Houghton kuzorairidza maChevrons ndiko kumwe kwakabatsira kushandura matambiro emaChevrons ayo ange achingohwina mitambo yose yaange achitamba kunze kwemumwe weT20i uyo vakakundwa neBangladesh asi vakazohwina mutambo wose sezvo pamitambo mitatu maChevrons akakunda pamiviri.	https://www.kwayedza.co.zw/machevrons-ofara/
business	Kupisa Kwekunze Kotarisirwa Kuenderera Mberi Kunzvimbo Dzakawanda Zvokanganisa Varimi	"Bazi rezvemamiriro ekunze remeteorological Services Department rinoti kupisa kwekunze kuchaenderera mberi kunzvimbo dzakawanda kunyangwe dzimwe nzvimbo dzichawana mvura pano neapo. Bazi iri rinoti kutanga musi wa 10 mwedzi uno ndipo pari kutarisirwa kuti pachanaya mvura. Vanokokera mabasa muzimbabwe Farmers Union Amai Margaret Hoshiki vanoti kusanaya kwemvura kwave kupa kuti varimi vakawanda vaomerwe sezvo pasina tarisiro yekuti goho remwaka uno rinenge rakanaka. Vakurudzira varimi kuti vasarambe vachidyarurura Mbeu dzinonoka kuibva. ""Tino kurudzira kuti varimi varime zvirimwa zvakadayi semamapfunde mapfupi anokurumbidza kuibva, ne mbesa dzinokurumidza kuibva kana kuti ma ""small grain"" sezvo mwaka usina kumira zvakanaka,"" Amai Hoshiki vaudza Studio 7. Vaenderera mberi vachiti, ""Tinokurudzira kuti kana mvura yango tanga kunaya varimi ngava kande mbesa dzinokurumbidza kuibva kana chiri chibage ngava kande mbese chechibage chinonzi tsoko icho chinokurumbidza kuibva."" No media source currently available  "	https://www.voashona.com/a/kupisa-kwekunze-kotarisirwa-kuenderera-mberi-kunzvimbo-dzakawanda-zvokanganisa-varimi/5231331.html
politics	VaChamisa Voenda kuMatare Vachipikisa Zec Yakati VaMnangagwa Vakakunda Musarudzo	Nyanzvi munyaya dzebumbiro remitemo yenyika dzinoti kana MDC Alliance ikakwidza nyaya yayo kumatare edzimhosva yekuti VaNelson Chamisa vakakunda mutungamiri weZanu PF, VaEmmerson Mnangagwa, izvi zvinomisa kugadzwa kwaVaMnangagwa. VaChamisa vanoti vari kuronga kuenda mutare kunopikisa zvakaburitswa neZimbabwe Electoral Commission, Zec, vachiti vane humbowo hunoratidza kuti vakakunda VaMnangagwa zvine mutsindo. Bumbiro remitemo yenyika rinopa vanenge vasina kufara nezvebuda musarudzo mazuva manomwe kubva panozviswa zvabuda musarudzo kuti vakwidze nyaya yavo kumatare. Kana izvi zvisina kuitika zvinoreva kuti vanenge vakunda musarudzo vanogadzwa semutungamiriri wenyika mukati memazuva mapfumbamwe kubva pazuva raitwa sarudzo. Vari kuziva zviri kuitika zvakare vari gweta muMDC Alliance, VaJacob Mafume, vaudza Studio 7 kuti MDC Alliance iri kuenda kumatare neMuvhuro kana Chipiri kuitira kuti inopikisa zvakaziviswa neZec. Asi nyanzvi munyaya dzebumbiro remitemo yenyika, uye vari mutungamiri weNational Constitutional Assembly, VaLovemore Madhuku, vachitaura senyanzvi yemitemo vanoti kuti MDC Alliance ibudirire panyaya iyi, inofanira kuburitsa humbowo hwemagwaro ekuzvivisa zvakubuda musarudzo panzvimbo yega yega yakavhotera vanhu munyika uye magwaro avo anofanira kufanana neeZec pamwe nevamwe vakapinda musarudzo idzi. VaMadhuku vanoti matare anosungirwa kupedza nyaya iyi mukati memasvondo maviri uye panguva iyi VaMnangagwa ndivo vanenge vari mutungamiriri wenyika. Vanoongorora zvematonerwo enyika vakazvimirira, VaJoy Mabenge, vaudza Studio7 kuti sekunzwa kwavari kuita, MDC Alliance ine humbowo hwekuti sarudzo idzi dzakabiridzirwa, uye kana humbowoi uhwu hukatambirwa nematare bato iri rinogona kubudirira. Asi vanoti zvinogana kunetsa kana MDC Alliance ikatadza kuburitsa humbowo. Sachigaro veZec, Amai Priscilla Chigumba, vakati VaMnangagwa vakawana 50.8 percent, ukuwo VaChamisa vachiwana 44.3 percent musarudzo yemutungamiriri wenyika yaikwikwidzwa nevanhu makumi maviri nevatatu, kusanganisira VaMadhuku.	https://www.voashona.com/a/experts-discuss-the-way-forward-following-presidential-results-disputes/4514764.html
business	VaMnangagwa Vosvika kuBotswana Kunonyorerana Zvibvumirano zveKudyidzana naVaMosisi	Mutungamiri wenyika VaEmmerson Mnangagwa vasvika kuBotswana kumusangano wekudyidzana unoitwa mukati memakore maviri nenyika iyi kana kuti Bi-National Commission. VaMnangagwa vaenda nemakurukota anosanganisira rezvemari Muzvinafundo Mthuli Ncube, rezvekuburitswa kwemashoko amai monica mutsvangwa uye rezvehutano dr obadiah moyo. Munyori mukuru mubazi rezvekuburitswa kwemashoko, VaNick Mangwana vati nhaurirano dzakatanga nemusi weChipiri uye mangwana VaMnangagwa nemumwe wavo VaMokgweetsi Masisi vachava zvapupu pakunyoreranwa kwezvibvumirano zvatenderanwa. Zvibvumirano zviri munyaya dzezvekutengeserana, dzidzo uye nyaya dzezvehutano. No media source currently available  	https://www.voashona.com/a/vamnangagwa-vosvika-kubotswana-kunonyorerana-zvibvumirano-zvekudyidzana-navamosisi/5307282.html
business	Vashandi veChitungwiza Voenderera Mberi Vachiramwa Mabasa, Asi Kanzuru Ichiti Vari Kushanda	Vamwe vashandi vekanzuru yeChitungwiza vanosanganisira vanamukoti nevari muboka rezvehutano, vari kuramwa mabasa vachinyunyuta kuti vanoda zvikwanisiro zvinovadzivirira kubva kuCoronavirus, kana kuti ma Personal Protective Equipment, uyewo mari dzekubatsirikana munguva ino yeCOVID-19. Vanamukoti mumakiriniki ekanzuru ose vanonzi vari kungogara zvavo pabasa vasingashande vachizongobatsira chete vanenge vaine pamuviri panoda rubatsiro rwechimbi-chimbi. Vamwe vari kuramwa mabasa vanonzi vashandi vekudivi remvura pamwe nevekudivi rinoona nezvekuraswa kwetsvina. Vachipindura mubvunzo wedu, vakafanobata chigaro chamabharani wekanzuru yeChitungwiza, Doctor Tonderai Kasu, vati mashoko avawana nhasi anoratidza kuti vanamukoti vari pamabasa avo uye vari kushanda semazuva ose. Doctor Kasu vatiwo vari kutowana chikumbiro kubva kuvashandi vari kushanda usiku chekuti vawaniswe chekufambisa. Asi vati mamiriro ezvinhu haasati anyatsogadzikana uye vachiri mushishi kugadzirisa zvichemo zvose zvakasimudzwa navamukoti. Asi sachigaro vesangano rinomirira vashandi reChitungwiza Municipality Workers’ Union, Reverend Ephraim Katsina, vanoti kanzuru inofanirwa kukoshesa hutano hwevashandi vayo kuitira kuti ivo vapewo vagari hutano hwakakodzera, zvikuru munguva ino yeCOVID-19. Nekudaro, Reverend Katsina vanoti kanzuru inofanirwa kuita musangano wechimbi-chimbi nevamiriri vevashandi kuitira kuti dambudziko iri rigadziriswe vashandi vadzokere mumabasa. No media source currently available 	https://www.voashona.com/a/zimbabwe-chitungwiza-workers-strike-ephraim-katsina/5400872.html
health	Munhu Mumwe Chete Ofa neCovid-19 Hurumende Ichirwisa Kuti muZvikoro Musarambe Muine Dambudziko Iri	Bazi rezvehutano rinoti munhu mumwe chete akafa nechirwere cheCovid-19 nemusi weSvondo zvasiya huwandu hwevanhu vafa nechirwere ichi kubva zvachatanga kupararira hwave zviuru zvina nemazana matanhatu nemana kana kuti 4, 604. Vanhu zana nemakumi maviri kana kuti 120 vakabatwa nechirwere ichi uye pavanhu ava zvikamu makumi matatu nemasere kubva muzana vana vechikoro kuManicaland kune gumi, Matabeleland North makumi matatu nemumwe uye vashanu kubva kuBulawayo. Mukuru anoona nezvekurwisa denda reCovid-19 munyika Dr Agness Mahova vaudza Studio 7 kuti vari kushanda neStudio 7 kuona kuti chirwere ichi hachirambe chichipararira muzvikoro. Vati vakatenga zvekuvhenekesa chirwere ichi zvakakwana uye vari kufara kuti vari kukwanisa kuti chisapararire munharaunda kubva kuzvikoro. No media source currently available Vanhu vabatwa nechirwere ichi kubva zvachatanga kupararira gore rapera vave zviuru zana nemakumi maviri nemapfumbamwe zvine mazana matanhatu nemakumi maviri nemashanu kana kuti 129, 625. Vanhu zana nemakumi maviri nemumwe vakapora zvasiya vapora vave zana rezviuru nemakumi maviri nemaviri zvine mazana maviri nemakumi mana nemapfumbamwe kana kuti 122, 249. Vanhu vabayiwa nhomba vave mamiriyoni matatu nezviuru makumi matatu nemanomwe zvine gumi nevatanhatu kana kuti 3 037, 013. Vabayiwa nhomba kechipiri sezvinokurudzirwa vave mamiriyoni maviri nezviuru zana nemakumi mapfumbamwe nemanomwe zvine mazana matatu nemakumi matatu nemumwe kana kuti 2 197 331.	https://www.voashona.com/a/munhu-mumwe-chete-ofa-necovid-19-hurumende-ichirwisa-kuti-muzvikoro-musarambe-muine-dambudziko-iri/6247170.html
sports	Upenyu mberi, mitambo kumashure — Musekiwa	CHRIS “Romario” Musekiwa — mumwe wevatsigiri vakuru vemutambo wenhabvu muno — ari kukurudzira vatsigiri vemitambo yose zvayo kuti vatevedzere zvose zvinodiwa pakudzivirira nekurwisa chirwere cheCovid-19 achiti pachazotanga mitambo, vanotarisira kuzoonana vose pasina varasikirwa neupenyu.   Musekiwa (45) anonyanya kuzivikanwa nekutsigira chikwata cheDynamos nechenyika cheZimbabwe Warriors.   Anoti sevatsigiri venhabvu, vari kusimbisana panhare nepadandemutande pakutevedzera zvinodiwa kudzivirira Covid-19.   Musekiwa — uyo anova munyori nemurongi musangano reZimbabwe National Soccer Supporters Association — anoti kunyangwe vatsigiri vemitambo vagere kudzimba, vari kutevedza zviri kukurudzirwa kuti veruzhinji vaite nemutungamiri wenyika President Mnangagwa neHurumende senzira yekuchengetedza upenyu. Musekiwa, uyo anogara uChitungwiza, anotizve vari kupota vachikurukura sevatsigiri venhabvu apo vanosimbisana pamusoro petarisiro yekuti mitambo ichadzoka kana chirwere ichi chadzikama.   “Sevatsigiri venhabvu nemimwe mitambo, tinoti ngatitsungirirei tichitevedzera zvose zvatinonzi tiite kuti tikunde Covid-19.  Vanhu ngatigarei kudzimba tichigeza maoko edu nesipo nemvura yakachena uye inochururuka. Kana takwanisa, tozorawo maoko edu iwaya masanitiser.   “Isu sevatsigiri, tasuwa mutambo wedu wenhabvu asi tinoti chisingapere chinoshura, chirwere ichi chichadarika. Chakakosha pari zvino upenyu kuti tigotanga mitambo tichikuza vatambi vedu tose tiri vatano.   “Panhabvu ndipo pane upenyu hwedu — tinogara nayo mundangariro dzedu nemudzimba, saka ngatinamatei kuti chirwere ichi chipere, mitambo yemuno neyekunze igotanga.   “Asi zvekuvhakachirana bodo, vanhu garai kudzimba dzenyu tozoonana hondo iyi yapera,” anodaro Romario.   Anoti chirwere cheCovid-19 – icho chinokonzerwa nehutachiona hunodaidzwa kuti coronavirus – chiri chatekeshera pasi rose izvo anoyambira vatsigiri vemitambo yakasiyana kuti vashingirire kusvika zvinhu zvaita nani nechinangwa chekuchengetedza upenyu hwevanhu.   “Zvinorwadza kuguma torwarirwa kana kufirwa nevatsigiri vangava venhabvu kana mimwe mitambo nekuda kweCovid-19. Saka ngatigare mudzimba.   “Izvozvi vasikana vedu venetball vanoda kuzoenda kuEurope, saka nekudaro ngatitevedzei zvinodiwa tigokwanisa kuzotsigira chikwata chedu kana mitambo iyi                                                          yoitwa.”   Romario anoti anoshamiswa zvikuru nevamwe vanhu vari kuita mitambo yekuti vawane mari mumarukisheni achiti uku kuzvipinza mumatambudziko sezvo vanhu ivava vachikwanisa kuzodzokera kudzimba dzavo vava nechirwere.   “Zvose zviri kunzi titevedzere ndizvo zvinokurudzirwa nesangano reWorld Health Organisation (WHO), saka ngatitsungirirei. Tinoziva vamwe vari kutorota nhabvu nemimwe mitambo asi vari mudzimba dzavo,” anodaro Romario.	https://www.kwayedza.co.zw/upenyu-mberi-mitambo-kumashure-musekiwa/
business	GMAZ Yoronga Kuwedzera Mutengo hweHupfu	Sangano reGrain Millers Association of Zimbabwe rinoti riri chiri rakangomirira kunzwa kubva kuhurumende kuti mutengo wehupfu hwowedzerwa kusvika papi. Izvi zvinotevera kuwedzerwa kwemutengo wetani rechibage kubva pazviuru zvina zvemadhora kusvika pazviuru makumi matanhatu nezana nemakumi mapfumbamwe nemakumi mashanu nemasere. Mwedzi wapera, hupfu hwakawedzerwa kubva pamadhora makumi mashanu kusvika pamadhora manomwe. Gurukota rezvekuburitswa kwemashoko Amai Monica Mutsvangwa vakti mutengo wechibage wainge wawedzerwa kubatsira varimi. Hatina kukwanisa kubata gurukota rezvemari Muzvinafundo Mthuli Ncube kana gurukota rezvemaIndustry Doctor Sekai Nzenza kuti tinzwe divi ravo. Asi mutauriri weGrain Millers Association of Zimbabwe VaGarikai Chaunza. No media source currently available 	https://www.voashona.com/a/gmaz-yoronga-kuwedzera-mutengo-hwehupfu/5319443.html
business	Paramende Inopasisa Bhiri reRBZ Kuti Hurumende Itore Zvikwereti Zvayo Zvose	Dare reNational Assembly rapasisa bhiri reReserve Bank of Zimbabwe Debt Assumption iro rinopa hurumende mvumo yekutora zvikwereti zvese zvebhanga guru renyika. No media source currently available Banga iri rine zvikwereti zvinosvilka bhiriyoni nemazana matatu ezviuru zvemadhora. Bhiri iri rapasa mushure mekupopotedzana pakati penhengo dzebato reMovement for Democratic Change pamwe nhengo dzeZanu PF, MDC ichiti vose vane zvikwereti kuRBZ havafanirwe kuvhota. Zvichitevera kupopotedzana uku, dare razovhota uye nhengo dzeZanu PF zana negumi neshanu dzatsigira bhiri iri, nhengo makumi matatu nenomwe dze MDC dzapikisa bhiri iri. Vachitaura mushure mekuvhota uku, mumiriri weKuwadzana East, VaNelson Chamisa, vebato reMDC vati zvaitwa nedare zvakashata chose sezvo rabvumidza dzimwe nhengo dzeZanu PF dzakapihwa zvinhu neRBZ kuti dzivhote. Asi gurukota rezvamari, VaPatrick Chinamasa, avo vakaunza bhiri iri kudare vati kugunununa kwaVaChamisa nebato ravo hakuna maturo ose. Mumiriri weBulawaro Central, Amai Dorcus Sibanda, vati vasuwa nezvaitika sezvo veruzhinji vave kuzobhadhara zvikwereti zvakatorwa nenhengo dzeZanu PF. RBZ yakaita chikwereti ichi mushure mekutengera nhengo dzedare dzeZanu PF nevamwe vatsigiri vebato iri matirakita, motokari nezvimwe. Amai Sibanda vanoti vanhu vemudunhu ravo vanoda kuti wese akapihwa zvinhu neRBZ abhadhare kana kudzora zvinhu zvacho kana asingakwanise kubhadhara. Vanoongorora nyaya dzehupfumi, VaMasimba Kuchera, vaudza Studio 7 kuti zviri kuitwa nehurumende zvekutora zvikwereti zveRBZ zvakashata chose uye zvichaita kuti chikwereti chayo chirambe chichikura. Vatiwo izvi zvinokanganisawo mukana wekuti hurumende iwane rubatsiro rwemari kubva kune dzimwe nyika nemasangano anobatsira. Dzimwe nhengo dzeMDC dziri kukurudzira kuti nhengo dzebato dziri mudare reparamende dzibude zvadzo sezvo pasina zvido zve MDC zvadziri kumirira. Asi vamwe vashoma vanoti vacharamba vari muparamende vachimirira zvido zvevanhu vakavavhotera. Bhiri iri rave kuenda kudare reSenate uko rinotarisirwa kupasa nyore nyore sezvo Zanu PF ine nhengo dzakawanda kudarika MDC mudare iri. Kana rabva ikoko rinobva ranosainwa nemutungamiriri wenyika kuti rive mutemo.	https://www.voashona.com/a/rbz-bill-chamisa-zanu-pf-mdc-chifera-shona/2764772.html
politics	VaMugabe Votemesa VaMnangagwa Musoro	Bepanhau reStandard nemusi weSvondo rakaburitsa mashoko ekuti vaimbova mutungamiri wenyika VaRobert Mugabe vakaudza vanhu vakauya pamhembererero yebhavhudhe ravo kumba kwavo kuBorrowdale kuti mutungamiri wenyika VaEmmerson Mnangagwa vainge vavakumbira kuti vaite navo musangano. VaMugabe vanonziwo vakati mhuri yavo iri kushungurudzwa nehurumende yaVaMnangagwa. Vakatiwo vainge vakatorerwa vashandi nedzimotokari uye mudzimai wavo Amai Grace Mugabe vari kugara vachichema. VaMugabe vanotiwo havana kubva nekuda asi vakashandisirwa mauto. Hatina kukwanisa kubata mutauriri waVaMugabe VaGeorge Charamba kana mutauriri webato reZanu-PF. Nyanzvi munyaya dzezvematongerwo enyika VaEarnest Mudzengi vanoti VaMnangagwa havadi kuti VaMugabe vafukure hapwa nekuti zvinozopa kuti hutongi hwavo huiite sehwechiuto. No media source currently available    	https://www.voashona.com/a/zimbabwe-matongerwo-enyika/4269986.html
sports	Zvidzidzo zvesoftball zvoitwa	SANGANO reZimbabwe Softball Association rakapihwa chiremerera chekuitisa zvidzidzo zvekuvandudza ruzivo rwevarairidzi, varidzi vepembe pamwe nevanochetedza zvibodzwa zvemutambo uyu neWorld Baseball Softball Confederation (WBSC).Zvidzidzo izvi zvichange zviri zveLevel One International izvo zvichavabatsira kuti vagokwanisa kuenda kunorairidza nekunoridza pembe kune dzimwe nyika uye zvichaitwa muna Kukadzi.   Varairidzi vanosvika 50 vemutambo uyu, varidzi vepembe 20 uye vanotora zvibodzwa 20 vari kutarisirwa kuzobatsirikana nezvidzidzo izvi.   Mutungamiriri weZimbabwe Softball Association, Stonard Mapfumo, anoti sangano reWBSC richatumira nhengo ina idzo dzichauya kuzoitisa zvidzidzo izvi.   “Takatambira nemufaro mukuru danho iri, takarongerwa neWorld Baseball Softball Confederation kuti tiwedzere magwaro ebasa epamusoro kune varairidzi vesoftball, varidzi vepembe nevanonyora zvibodzwa vemuno.   “Izvi zvichatibatsira mune ramangwana apo tiri kurwisa chaizvo kuti mutambo uyu ukure uye usvike kure. Kuchauya nhengo ina muno dziri kutumirwa neWBSC kuzoitisa zvidzidzo izvi mwedzi unotevera,” anodaro Mapfumo.   Zvidzidzo izvi zvaifanirwa kunge zvichiitwa kutanga musi wa7 Kukadzi zvichizopera musi wa9 asi zvave kuitwa  musi wa23 Kukadzi zvichizopera musi wa26 sezvo nhengo idzi dzichatanga dzambotenderera kune dzimwe nyika dzichidzidzisako.   Mapfumo anoti zvidzidzo izvi zvauya panguva yakanaka apo sangano ravo riri kuita gadziriro dzechikwata chemadzimai chichanokwikwidza kumutambo weAfrica/Europe Olympic Qualifier uyo uchaitirwa kuPretoria, kuSouth Africa muna Chivabvu.   “Zvabva zvatinakira nekuti tange tiri kugadzirira chikwata chedu icho tinoda kuzotumira kuPretoria muna Chivabvu kunokwikwidza kumutambo wekurwira tikiti rekuenda kuTokyo, kuJapan kumutambo we2020 Olympic Games.   “Saka varairidzi vedu vakadzidziswa vopihwa ruzivo rwepamusoro rwesoftball ndinoona tichisvika kure,” anodaro Mapfumo.	https://www.kwayedza.co.zw/zvidzidzo-zvesoftball-zvoitwa-2/
health	VaMnangagwa Vanoparura Hwaro Huchashandiswa Mukurwisa Covid-19	Mutungamiri wenyika, VaEmmerson Mnangagwa, vaparura hurongwa huchatevedzerwa nenyika pakurwisa chirwere cheCoronavirus panguva iyo masangano evadzidzisi ari kukurudzira kuti zvikoro zvose zvivharwe. Vachiparura hurongwa uhwu kuState House uhwo huri kudaidzwa kuti National Covid-19 Preparedness and Response Plan, VaMnangagwa vati ibasa remunhu wese ari munyika kuti aone kuti paagere pakashambidzika kuitira kuti chirwere che Coronavirus chisarambe chichitapuriranwa kana chichinge chazopinda munyika. Gurukota rezvehutano, VaObediah Moyo, vatiwo vari kufara kuti chirwere ichi hachisati chapinda muZimbabwe vachiti izvi hazvifanire kuita kuti Zimbabwe irare nezamu mukanwa. Mumiriri weWorld Health Organization muZimbabwe, VaAlex Gasasira, vatiwo chirwere che Coronavirus chiri kupararira nekukasika zvekuti chavakutoda mushandira pamwe pakati pehurumende dzepasi rose pamwe neveruzhinji. Kunyange hazvo VaMnangagwa vakati vanhu vanodarika zana vasaungane seimwe yenzira dzekudzikisa mukana wekuti vanhu vasatapurirane chirwere ichi, mamwe masangano evarairidzi anoti zvikoro zvinofanira kuvharwawo. Muaturiri wesangano revadzidzisi vekumaruwa reAmalgamated Rural Teachers Union of Zimbabwe, VaNation Mudzitirwa, vaudza Studio7 kuti sangano ravo riri kukurudzira kuti zvikoro zvose munyika zvivharwe mangwana chaiye vachiti muzvikoro zvizhinji hamuna mvura zvinowedzera mikana yekuti chirwere che Coronavirus chitapuriranwe. Mashoko aya atsinhirwa nemunyori musangano reZimbabwe Teachers Association, VaTapson Nganunu Sibanda, avo vaudza Studio 7 parunhare vari kuBulawayo kuti vana vechikoro vakabatwa nechirwere ichi vanogona kunotapurira vamwe kudzimba chirwere ichi chopararira. Mutungamiri wesangano reProgressive Teachers Union of Zimbabwe, VaTakavafira Zhou, vati zvikoro zvikasavharwa mangwana vachakurudzira nhengo dzesangano ravo kuti dzisaende kubasa kubva neMuvhuro. Mumwe mubereki ane vana vaviri vanodzidza pane chimwe chikoro chiri muHarare, Amai Blantina Mukwesha, vati vave kutyirawo hupenyu hwevana vavo izvo zviri kupa kuti vatsigire zviri kutaurwa nemasangano evarairidzi. Gurukota rezvedzidzo, VaCain Mathema, vaudza Studio 7 parunhare kuti havataure neStudio7 vachiti havadi kubvunzwa zvinhu zvisina musoro. Asi VaMnangagwa vakaudza vatori venhau kuState House neChipiri svondo rino kuti zvikoro zvicharamba zvakavhurwa sezvo kwangosara mavhiki matatu chete kuti zvivharwe panopera kotoro yekutanga yegore rino. Sangano reWorld Health Organization rinoti Coronavirus yauraya vanhu vanodarika zviuru zvisere uye vanhu vakawanikwa vaine chirwere ichi vanodarika mazana maviri nemakumi maviri ezviuru. No media source currently available 	https://www.voashona.com/a/zimbabwe-president-launch-program-to-fight-coronavirus/5336112.html
sports	Zim yakunda Singapore	  CHIKWATA chenyika checricket chemaChevrons nhasi chakunda Singapore ne111 runs mumutambo wacho wekutanga wekurwira tikiti rekuenda kuICC Twenty20 International Series World Cup uyo watambirwa paQueens Sports Club kuBulawayo.   MaChevrons ndiwo ange atanga kutamba (bat) izvo zvamaona achiita 236 pachibuda vatambi vashanu kubva pa20 overs yazotadza kuteverwa neSingapore iyo yaita 125 pabuda vatambi vayo vanomwe.   Mutambi wemaChevrons, Sikandar Raza, ndiye ahwina mubairo weMan of Match zvichitevera maruns 87 aaita kubva pamabhora 40 aasangana nawo.   Mumutambo uyu, maChevrons ari kubandana nedzimwe nyika dzisere apo zvose zviri kurwira matikiti maviri ekuenda kuICC Twenty20 International Series World Cup kuAustralia munaGumiguru.   Mutambo uyu wakaparurwa nemutungamiri wenyika, President Mnangagwa, nezuro kuQueens Sports Club, kuBulawayo.   MaChevrons ari muboka reGroup A uye nemusi weChipiri achasangana neJersey ozopedzisira neUnited States of America musi weChina.   Mune rimwe boka, kune zvikwata zvinoti Netherlands, Hong Kong, Uganda nePapua New Guinea.   Mumapoka maviri aya, muchabuda zvikwata zviviri izvo zvichatamba musemi-final uye zvinenge zvahwina ndizvo zvichabva zvawana matikiti ekuenda kuAustralia.   Fainari yemutambo uyu ichazotambwa musi weSvondo.	https://www.kwayedza.co.zw/zim-yakunda-singapore/
sports	Mitambo yePremier Soccer League Yopinda Muvhiki reChinomwe Dynamos Ichinzi Isaite Mhirizhonga	Mhuri yenhabvu irikutarisira mitambo isina mhirizhonga apo makwikwi eCastle Lager Premier Soccer League ari kupinda musvondo rechinomwe. Mhuri yenhabvu munyika haisati yakanganwa mhirizhonga yakaitika svondo rapera apo vatsigiri veDynamos vakamuka chibhebhenenga mushure mekunge chikwata chavo chadamburwa 1-0 neFC Platinum vachitarisira kuti izvi hazvidzokororwe apo chikwata ichi chakananga kuBulawayo kunosangana neTsholotsho Pirates. Makwikwi eCastle Lager Premier Soccer League arikupinda musvondo rechinomwe apo Dynamos yacho iripachinhanho chakaoma chegumi neshanu asi mumwe mutsigiri Dembare VaShepard Manatsa vanoti vamwe vavo vanofanira kubvuma kukundwa kana izvi zvaitika. Asi VaManatsa vanoti chishuwiro chavo nedechekuti vakunde Tsholotsho Pirates kuitira kuti varambe vari muhondo yekukwikwidza kutora mukombe uyu uyo vakatorerwa neChicken Inn gore rapera. Asi vanoongorora zvemutambo wenhabvu vanoti zvirikutarisirwa naVaManatsa angangove maroto sezvo chikwata chavo chiri kutatarika. Dynamos ikakundwa, inosaririra zvikuru pazvikwata zviri kutungamira sezvo FC Platinum iyo iripamusoro soro isiri kutemwa nemusoro nekuti irikusangana neBorder Strikers iyo isina kana poindi imwechete kana chibodzwa zvacho pamitambo mitanhatu yavatamba. Muteveri weFC Platinum VaTerrence Kuhuni vanoti varikufara zvikuru nematambiro arikuita chikwata chavo vachiti ivo vakatarisa zvimwe zvikwata varikuona kunge FC Platinumn iri pamberi mberi zvinotyisa. VaKuhuni vanoti havasi kumbotarisa zvemutambo weBorder Starikers vachiti ivo vakatokunda kare. Asi kugona kunenge Kudada haifanire kudherera Border Strikers sezvo zvikwata zvinenge zviri pakaoma kudai zvinowanzoita mashiripiti anenge asingatarisirwe neveruzhinji. FC Platinum ikakundwa inenge yapa mukana kuHighlanders iyo iripamusha neHarare City. Vemumusha weHarare City varikuzhamba sezvirikuitawo veDynamos zvekuti svondo rapera vaishevedzera kuti murairidzi wavo VaTaurayi Mangwiro vanofanira kusiiswa basa. Izvi zvakaramba kutambirwa nevanoisa mari kuchikwata ichi vekanzuru yeHarare, vatsigiri ava vave kushevedzera kuti chikwata chavo chinofanira kukunda. Mumwe wavo vari kuti Harare City inofanira kukunda ndiVaLawrence Chapata avo varikuchemera mapoinzi matatu. Chikwata chiri pachinhanho chechitatu cheCaps United chiri pamusha asi kwete muNational Sports Stadium. Chiri kunotambira kuRufaro Stadium sezvo nhandare yeNational Sports Stadium yakachengeterwa mutambo uripo pakati pemaYoung Warriors nemaUnder 20 eCameroon nesvondo. MaGreen Machine akadamburwa mumutambo wavo wesvondo rapera 2-1 neHow Mine asi murairidzi wavo VaLloyd Chitembwe vanoti mutambo uyo yatove mvura yakaerera. Mumwe mutambo uripo ne Svondo uri pakati peChapungu neNgezi Platinum Stars Mitambo yese ye muHarare iri kutambwa neMugovera kupa mukana kumutambo wemaYoung Warriors nemaCameroon Cups we2017 Africa Youth Championships. Asi mune mamwe maguta, neSvondo mitambo iri ko ndeiyi. Mutare City Rovers ne Chicken Inn (Sakubva), Hwange ne How Mine (Colliery) and Highlanders v Harare City (Barbourfields) Nhengo yeWarriors Fan Club VaTendai Dzuwa vanoti veruzhinji vanofanira kuenda kuNational Sports Stadium kunokuza maYoung Warriors kuti akunde mumutambo wakakosha uyu. Chikwata chichakunda mumitambo miviri chichasangana neicho chichakundawo pamutambo weLibya neBenin munzira yekuenda kuma 2017 Africa Under 20 Championships. Makwikwi emuAfrica aya achaitirwa muZambia munaKubvumbi gore rinouya. Totarisa mutambo wekiriketi Masemi fainari e 2016 Associate Provincial League ari kubaka moto kuMasvingo neBindura apo zvikwat zvina zvasara mumakwikwi aya zvirikubandana. Chikwata cheSouthern Rocks chirikusangana neWestern Tigers kuMasvindo panguva imwecheteyo Centrals irikuratidzana masimba nePower Turbines kuBindura. Zvikwata zvichakunda mumitambo iyi zvirikusangana mufainari musi wa 28 Chivabvu. No media source currently available  	https://www.voashona.com/a/zimbabwe-mitambo/3339575.html
politics	Imwe Nhengo yeKomisheni yeSarudzo muKenya Yopondwa Ukuwo VaOdinga Vachiramba Kutambira Zvakabuda Musarudzo	Vakakundwa musarudzo dzekuKenya VaRaila Odinga varamba kutambira zvakabuda musarudzo dzakakundwa naVaWilliam Ruto. VaOdinga vaudza vatori venhau kuti havana kufara nekufambiswa kwakaitwa sarudzo nekomisheni yeIndependent Electoral and Boundaries Commission. Nhengo ina panomwe dzekomisheni iyi dzakti sarudzo hadzina kufambiswa zvakanaka. Mapurisa emuKenya ati mumwe komishina VaDaniel Musyoka vakawanikwa vakapondwa mushure mekupambwa nemusi weChina. Sachigaro IEBC iyi VaWafuli Chebukati vati nhengo dzekomisheni yavo dziri kushiungurudzwa zvakanayanya. VaOdinga vane mazuva manomwe ekuti vaende kumatare kunopikisa zvakabuda musarudzo. Asi kunyangwe pachine mutauro pakufambiswa kwesarudzo, mutungamiri wenyikaVaEmmerson Mnangagwa vakatotumira mashoko ekukorokotedza VaRuto nekukunda musarudzo. Mutungamiri webato rinopikisa reNational Constitutional Assembly vari nyanzvi munyaya dzezvemitemo Muzvinafundo Lovemore Madhuku vati bumbiro remutemo weKenya rinobvumidza VaOdinga kupikisa zvakabuda musarudzo. 	https://www.voashona.com/a/6704156.html
health	Huwandu hweVanhu Vari Kukabatwa neCovid-19 Huri Kuramba Huchikwira	Bazi rezvehutano rakazivisa nemusi weChina kuti huwandu hwevanhu vari kuramba vachibatwa neCovid-19 hwakakwirira zvichitevera kubatwa kwevamwe makumi matatu nevaviri, kana kuti 32, vaine chirwere ichi, pavanhu mazana mapfumbamwe nemakumi maviri nevapfumbamwe, kana kuti 929 vakavhenekwa. Vese vakawanikwa vaine chirwere ichi vanhu vagara vari munyika vasina nhoroondo yekubuda kunze. Aka ndekekutanga mukati memazuva anodarika masvondo maviri kuti huwandu hwevanhu vane chirwere ichi hudarike makumi matatu. Izvi zvakasiya huwandu hwevanhu vabatwa nechirwere ichi munyika yose hwakwira kusvika pazviuru zvinomwe nemazana mapfumbamwe nemakumi mashanu nemumwe, kana kuti 7 951. Vanhu vakanga vapona kubva kuCovid-19 kusvika nemusi weChina vakanga vave zviuru zvitanhatu nemazana mana ane makumi mana nevatanhatu, kana kuti 6 446, izvo zvakasaiyawo vanhu chiuru nemazana maviri nemakumi manomwe nevatanhatu, kana kuti 1 276, vachiri kurwara. Huwandu hwevanhu vafa hwakaramba huri pamazana maviri nemakumi maviri nevapfumbamwe, kana kuti 229, sezvo pasina munhu akashaya pazuva iri. Matunhu akawanikwa vanhu vane chirwere ichi anoti Bulawayo iine vapfumbamwe,Harare iine gumi, Mashonaland East iine vatanhatu neMashonaland West iine vanhu vanomwe. Dunhu reMashonaland Central ndiro chete dunhu rakanga risina kana munhu mumwechete airwara nechirwere ichi, kuchitiwo dunhu reHarare riri iro rine vanhu vakawandisa vanosvika chiuru nezana nemakumi maviri nevapfumbamwe, kana kuti 1 129 vari kurwara. Nyanzvi mune zvehutano vachidzidzisa paNottingham Trent University kuBritain, Doctor Mathew Nyashanu, vanoti kukwira kwehuwanda hwevakabatwa vaine chirwere ichi kunoratidza kuti chirwere chichakadzika midzi munyika. Doctor Nyashanu vanoti hurumende inofarnirwa kusimbisa hurongwa hwekuvheneka vanhu mumatunhu ose, sezvo chirwere ichi chave kukwaisa kupararira kubva pakanyevenutswa mutemo wairambidza kufambafamba kwevanhu. Vanotiwo veruzhinji vanofanirwa kuramba vachitevedzera mitemo inodzvirira kupararira kwehutachiwana hunokonzera chirwere ichi, yakaita sekugeza maoko, kuvhara miromo nemhino, kusiya mikaha pakati pavo, uyewo kusabatana maoko pamwe nekuungana. Zvichakadaro, Johns Hopkins University inoti pasi rose vanhu vanodarika mamiriyoni makumi matatu nematanhatu nezviuru mazana mashanu nemakumi manomwe nezvinomwe, kana kuuti 36,577 000 vabatwa nechirwere ichi, uye vanodarika miriyoni imwe chete nrzviuru makumi matanhatu nezviviri, kana kuti 1,062 000, vafa nacho. MuAmerica, umo mune vanhu vakawandisa pasi rose vabatwa neCovid-19, vanhu vanodarika mamiriyoni manomwe nezviuru mazana matanhatu nezvipfumbamwe, kana 7, 609 000 vabatwa nacho, uye vanodarika zviuru mazana maviri negumi nezviviri, kana kuti 212 000, vafa nechirwere ichi. No media source currently available  	https://www.voashona.com/a/zimbabwe-covid-19-update-doctor-mathew-nyashanu/5615223.html
sports	Haisi nguva yekufunga nhabvu, asi upenyu: PSL	  PREMIER Soccer League (PSL) inoti ichamirira kuudzwa pamwe nekupihwa mvumo neSport and Recreation Commission (SRC) kuti nhabvu izotanga kutambwa zvekare zvichitevera kumiswa kwayakaitwa pamwe chete nemimwe mitambo apo mukombe weChibuku Super Cup wange uri pakati pekutambwa.   Nguva pfupi yadarika apo huwandu hwevanhu vari kubatwa nechirwere cheCovid-19 hwakatanga kukwira zvekare, SRC yakamisa mitambo yose kunze kweyezvikwata zvichamirira nyika zvinosanganisira maWarriors ayo ari kuSouth Africa uko ari mumitambo yeCosafa Cup kozoita chikwata chenyika checricket chemaChevrons chiri kubandana necheBangladesh mumitambo yeTest match, one day international netwenty20 series. Achitaura neKwayedza svondo rino, chamangwiza wePSL – Kennedy “Kenny” Ndebele – anoti sePSL, vari kukoshesa mitemo yose yeHurumende yekurwisa denda reCovid-19 uye havasi kufunga nezvekudzoka kwenhabvu pari zvino sezvo chinhu chikuru chavari kukoshesa utano neupenyu hweveruzhinji.   “Utano neupenyu hweruzhinji ndizvo zvakakosha panguva ino, saka ngatimbomire zvekufunga kuti nhabvu inodzoka rinhi kana kuti tichatanga kuitamba rinhi apo vamwe vanhu vari kufa.   “SePSL tiri kutevedzera zvose zvatinenge taudzwa kuti tiite neSRC neHurumende nekuti denda iri riri kuuraya vanhu uye nguva ino yatiri haina kumira zvakanaka zvachose. Kana nguva yekuti nhabvu ichidzoka ikakwana ndine chivimbo kuti SRC ichatizivisa ipapo tobva tasimudzira mutambo weChibuku Super Cup uyo watakambosendeka parutivi kwazvino.   “Ino inguva yekuti tichengetedze upenyu hweveruzhinji,” anodaro Ndebele. Ndebele anoenderera mberi achiti kudzoka kwenhabvu yePSL kuri mumaoko eSRC saka naizvozvo ivo vachangotevedzera gwara ravanenge vaziviswa kuti vagofamba naro.   “Zvinhu zvose zviri mumaoko eSRC, isu hatikwanise kupikisa mitemo yeHurumende. Covid-19 iriko uye kana zvichinzi mitambo imbomira kuitira kuti vanhu vachengetedzeke, ndizvo zvatinotevedzera izvozvo.   “Saka gwara ratichapihwa maringe nekuzodzoka kwenhabvu zvose zviri mumaoko eSRC, ndiyo inotiudza zvekuti totevedzera saizvozvo,” anodaro. Apo zvimwe zvikwata zvange zvichiendesa vatambi vazvo kunobaiwa nhomba yeCovid-19, Kwayedza yakaedza kubvunza kuna Ndebele kuti vari kuona sei mafambiro ari kuita nyaya dzekubaiwa kwenhomba yeCovid-19 muzvikwata zvavo uye zvikwata zvose zvati zvaenda here, iye ndokupindura achiti, “Panguva ino hatisati tave kukwanisa kutaura nezvenyaya iyoyo, tichazokuzivisai pamberi apo kuti zvingani zvabaisa vatambi vazvo nhomba yeCovid-19.   “Asi semutemo wenyika wekudzivirira kupararira kweCovid-19, zvakakosha kuti munhu wese anobaiwa nhomba yeCovid-19.”	https://www.kwayedza.co.zw/haisi-nguva-yekufunga-nhabvu-asi-upenyu-psl/
sports	Tinotambira kuhwinha: Ngezi	KUBVA gore ra2016 apo Ngezi Platinum Stars yakatanga kukwikwidza muCastle Premiership, chikwata ichi change chichingotamba nhabvu inonwisa mvura uye mwaka uno chiri kurakidza kuti chinogona kuhwina mukombe wePremier Soccer League.   Mumitambo mipfumbamwe yatambwa nechikwata ichi – icho chiri kurairidzwa naTonderai Ndiraya –  kusvika parizvino chakwanisa kuhwina minomwe nekuita mangange miviri chete.   Asi mubvunzo mukuru uri pamiromo yevatsigiri venhabvu vazhinji ndewekuti Ngezi – iyo isati yakundwa mumitambo yayo yayatamba kusvika parizvino – ingakwanisa here kupedza mwaka wese isina kumbokundwa izvo zvisati zvamboitika munhorowondo yenhabvu yemuno.   Zvimwe zvikwata zvinoti Zimbabwe Saints mugore ra1988 yakakwanisa kutamba mitambo 22 isina kumbokundwa kozoti ZPC Kariba muna 2014 apo yakapinda muPSL ichirairidzwa naSaul Chaminuka yakakwanisa kutamba mitambo 19 yekutanga isina kumbokundwa.   Chikwata ichi chaive nevatambi vanosanganisira 2014 Soccer Star of the year, Dennis Dauda.   Mukushi wemashoko weNgezi Platinum Stars – Calvin Mavunga – uyo anovezve performance analyst wechikwata ichi, anoti zvinonetsa kuti vapedze mwaka vasina kumbokundwa kunyangwe zvazvo pavanotamba vasingatarisire kukundwa.   “Nhabvu inotambwa nezvikwata zviviri zvese zvichida kuhwina saka zvinonetsa nekuti nhabvu inotenderera pamwe mangwana rinogona kunge risiri zuva renyu.   “Asi chandinoziva ndechekuti hapana chikwata chinotamba nhabvu chichiti chinoda kukundwa, zvese zvikwata zvinenge zvichitoda kuhwina uye isu tinenge tichida kuhwina mitambo yedu yese. Tinotambira kuhwina,” anodaro Mavunga.   Zvakadai, Kwayedza yakazoita hurukuro nevamwe vatsigiri venhabvu avo vanopa pfungwa dzavo pamusoro pematambiro ari kuita Ngezi kusvika parizvino.   Muongorori wenhabvu Goodwill Zunidza anoti Ngezi inotofanira kukunya dzisimbe sezvo ichasangana nezvikwata zvikuru zvinoti Highlanders, CAPS UNITED, Dynamos neFC Platinum uye nguva yadarika yange ichingotamba nezvikwata zvidiki chete.   “Zvinonetsa nekuti rwendo rurefu urwu saka kana ichida kufunga nezvazvo ngaitokwidziridze masokisi ayo nekuti pane basa. Mutambo wayo wechipiri neBosso uchange wakabaka sezvakaita wekutanga uyo yakahwina 1-0 kuBaobab saka ndinoziva kuti Bosso ichada kutsividza kumusha kwayo.   “Uye tichaona iyo Ngezi paichasangana nezvimwe zvikwata zvikuru zvinosanganisira CAPS UNITED neFC Platinum kuti inobuda here. Kana ikapabuda ndipo tinoziva kuti inogona kuzviita zveshuwa,” anodaro Zunidza.   Mumwe mutsigiri wenhabvu, Tendayi Murambiza, anoti nematengero akaita Ngezi vatambi vatsva vepamusoro anoda kuona chikwata ichi chichinyora nhorowondo yekupedza mwaka chisina kumbokundwa.   “Chikwata ichi chiri kutamba nhabvu yepamusoro saka ini hangu ndiri kuchitsigira kuti chinyore nhorowondo. Ikaramba ichifamba negiya yairi kufamba naro hapana chinovatadzisa kupedza mwaka vasina kumbokundwa,” anodaro Murambiza.   Zvakadai, zvimwe zvikwata zvekuEurope zvinosanganisira Arsenal FC yakambopedza mwaka wese wa2003-2004 isina kumbokundwa payakatamba mitambo 49 ndokuhwina mukombe weEngland Premier League apo yakazodanwa zita rekuti “The Invincibles”.	https://www.kwayedza.co.zw/tinotambira-kuhwinha-ngezi/
sports	Vogadzirira kupanana zvematsenganzungu	  VATAMBI vetsiva vane chitsama votarisirwa kubandana mumutambo wePound for pound Knockout Covid Boxing Series uchatambwa nemusi wa5 Chikumi kuHarare Showgrounds.   Mutambo uyu uri kurongwa neDeltaforce Boxing iyo inotungamirirwa naClyde Musonda uye uchaona vatambi 16 vachirwa mumitambo misere.   Mutambo mukuru pazuva iri uchange uri waFreeman Mabvongwe uyo acharwira bhande reZimbabwe Welteright naPeterson Machinjike.   Clyde Musonda, anove zvakare murairidzi wevatambi vetsiva vazhinji, anoti mutambo uyu uchabatsira zvakanyanya sezvo vatambi vange vave nenguva ndefu vasingakwikwidze zvichitevera kumiswa kwakaitwa mitambo yose munaKurume gora rapera senzira yekurwisa kupararira kwechirwere cheCovid-19.   Anoti chishuvo chavo kuona vatambi vari kusimukira vachiwaniswa mikana yekukwikwidza nekugadzira mazita avo kuitira kuti vagonorwira mabhande akasiyana kunze kwenyika.   “Isu chishuwo chedu kuona vatambi vetsiva vachisimukira nekuwana mikana yekugadzira mazita avo. Nekuda kweCovid-19, mitambo yange yakamiswa uye vatambi hupenyu hwavo hwakakanganiswa zvikuru. Saka isu taronga mutambo weKnockout Covid, tinoda kuirwisa kuti ngaiende Covid-19 itisiye tiite mabasa edu atange tajaira hupenyu hwedu hudzokere pahwainge huri kare,” anodaro.   Mutambo wePound for pound knockout Covid boxing series ndewechipiri wetsiva kurongwa muno kubva mitambo payakapihwa mvumo yekunzi ichiitwa munyika.   “Tiri palockdown, taienda nevamwe vatambi kunze kunyika dzakaita seTanzania vachinokwikwidza ikoko, asi vange vari vashoma. Saka iye zvino vatambi vakawanda vave nemukana wekuzoenda kunorwira kunze kwenyika asi hunge vakatamba zvinonwisa mvura mitambo yatinovarongera muno,” anodaro Musonda.	https://www.kwayedza.co.zw/vogadzirira-kupanana-zvematsenganzungu/
politics	Hurumende Yomanikidza Vashandi Vayo Kubvisa Mari yeMisangano yaVaMugabe?	Sangano rinomiririra vadzidzisi, reProgressive Teachers Union of Zimbabwe, PTUZ, riri kutsoropodza hurumende iyo rinoti iri kumanikidza vashandi vayo kuti vabise mari yekuti mutungamiri wenyika, VaRobert Mugabe, vakwanise kuita musangano nevechikidi vebato ravo kuBindura neMugovera, 9 Gunyana. Sangano iri rinoti zviri kuitwa nehurumende hazvisi pamutemo nekuti vanhu havafaniri kumanikidzwa kubvisa mari dzavo kana kuita zvematongerwo enyika kana vasingadi. VaMugabe vari kuenda mumatunhu ose enyika vachisangana nevechidiki vebato ravo. Mutsamba inonzi yakanyorerwa vashandi vehurumende musi wa 4 Gunyana nemumwe mukuru wekwamudzviti kuGuruve, vashandi vanonzi vakaudzwa kuti vabvise dhora rimwe chete pamunhu kuitira kuti Zanu-PF ikwanise kutenga zvokudya uye kutsvaka dzimotikari dzichatakura vanhu vachaenda kuBindura uko kuchaitirwa musangano naVaMugabe. Dr Takavafira Zhou, avo vanotungamira sangano rePTUZ, vanoti izvi zviri kuitwa nehurumende zvinokanganisa kodzero dzevanhu. Vakatizve vanhu veZanu-PF vanofanira kukumbira vanhu zvakanaka kune vanoda kubvisa, kwete kuita sekuti kana munhu akarega kubhadhara pane zvaachazoona. “Isu tirikuti izvi kutyora kodzero dzavanhu; kutyora kodzero dzevashandi; kumbunyikidza vanhu; kumanikidza vanhu kuti vaite zvavasingadi. Ndinofunga kuti misangano iyi haifaniri kunge ichiitwa nekumanikidza vanhu kuti vabhadhare mari pazvinhu zvavasingade,” VaZhou vakaudza Studio 7. Vapamhidzirawo vachiti, “Takanyora matsamba akawanda zvikuru kwazvo kuMinistry of Education, kune vanoita zvematongerwo enyika, uye kune avo vari mumapato anopikisa neanotonga nekumapurisa asi hationi zvichichinja nekuti tsamba dzinoramba dzichiuya kubva kunana DA nevamwe vemuMinistry of Education.” VaZhou vati chimwe chinonetsa ndechokuti vazhinji vari mubazi rinoona nezvedzidzo vakapiwa mabasa makuru kuri kutendwa kutsigira Zanu-PF kwavanoita saka havazorambidzi Zanu-PF kuita zvairi kuita pazvikoro. Vakapamidzirazve vachiti sangano ravo richaramba richidzidzisa vanhu pamusoro pekodzero dzavo uye kuti vashinge kubuda pachena kuti havasikuzobhadharira mari dzavo pazvinhu zvavasingade. No media source currently available  	https://www.voashona.com/a/civil-servants-pay-rally-bindura/4021061.html
business	Vanotengesera muMigwagwa Voita Bhindauko reKutengesa Mireza yeNyika	Vamwe vatengesi vemumigwagwa vanoti vatora mukana wekushanduka kwehurumende kutengesa zvinhu zvakadai semireza yeZimbabwe nezvimwe zvipfeko zvine ruvara rwemureza wenyika, sezvo zviri kuvapa pundutso. Mumwe wevatengesi vemumigwagwa ava Amai Enet Mandimika vanoti bhizimusi remireza yeZimbabwe riri kufamba zvikuru uye kubva neMugovera apo pakaitwa kuratidzira muguta reHarare vanga vari kuita mari zvikuru. Izvi zvatsinhirwawo naAmai Esinath Dube avo vanoti vakatosiya zvekuhodha zvinhu zvakadai semadomasi, muriwo nezvimwewo kuti vatengese mireza. Mumwe mutengesi, VaArnold Chapungu vanoti shanduko iri kuitika munyika ndoyakavasunda kutengesa mireza yenyika, makepesi ane mireza yeZimbabwe pamwechete nemabhareta. Vatengesi vemumigwagwa ava vanotiwo vari kutarisira kuti mangwana apo pachange pachigadzwa mutungumariri wenyika mutsva VaEmmerson Mnangagwa vachatengesawo zvakanyanya. Gore rapera hurumende yakadzika mutemo unorambidza kutengeswa kwemireza yenyika, zvichitevera kushandiswa kwakanga kwoitwa mureza nemamwe masangano anopikisa hurumende senzira yekuratidza kunyunyuta kwavo. Chimwe chizvarwa chekuChina chakasungwa gore rapera cvhakamiswa pamberi pematare mushure mekunge chawanikwa chichitengesa mireza. Asi kubva pakatanga kuratidzira kwakamanikidza VaMugabe kusiya basa svondo rapera, zvizvarwa zveZimbabwe zvairatidzira zvaishandisa mureza pasina munhu akasungwa. No media source currently available 	https://www.voashona.com/a/zimbabwe-politics-flags-harare/4131450.html
politics	MDC Alliance Yopika Kuti Ichatora Dunhu reMasvingo Urban muSarudzo	Nhengo dzebato reMDC Alliance dziri kuvimbisa kubvuta dunhu redhorobha reMasvingo, iro rakatorwa neZanu PF musarudzo dza2013, vachiti chigaro ichi ndechavo kubva pavakatanga musangano weMDC. Vachitaura ne Studio7, vari kumiririra MDC-Alliance musarudzo dzeparamende, VaJacob Nyokanhete, vanoti rwendo runo havasi kuzorega Zanu PF ichivatorera chigaro chavo. VaNyokanhete vanoti pasarudzo dzemwedzi uno ivo nevatsigiri vavo havasi kuvata vachifamba vachipinda mudzimba (door to door) umo vari kutsvaga rutsigiro muvanhu kuti vasatorerwerezve chigaro ichi. VaNyokanhete vanoti kubva musarudzo dzeparamende dza2000, 2005 uye dza2008 MDC yaingokunda Zanu PF mudhorobha reMasvingo asi zvinhu hazvina kufamba mushe musarudzo dza 2013 idzo dzakaona Zanu PF ichikunda. Mumwe wevatsigiri ve MDC-Alliance ange achifamba nevamwe mudzimba mumusha wekwa Majange nhasi, Muzvare Ruth Mapiye, anoti vari kutaura nevanovhota mudzimba vachivavimbisa kugadzirisa nyika nekudaro vanotora dhorobha nemakanzura awo ose gumi. VaVasivenyu Chimombe vari kumirira MDC-Alliance ku Ward 6 musarudzo dzemakanzura vanotiwo vanotarisira kukunda zvine mutsindo vachiti vari kushanda nenhengo yavo iri kukwikwidza musarudzo yeparamende kuti vakunde vose uye nemutungamiriri webato ravo VaNelson Chamisa. Asi vari kumirira Zanu PF muMasvingo Urban, VaBenard Taguma Mazarire vaudza Studio7 parunhare kuti chigaro ichi hachichafi chakadzokera kuMDC-T vachiti vanochidzosa kubato ravo. VaMazarire vanoti vari kutsvagawo rutsigiro zvakasimba uye vachishandisawo nzira iri kuitwa neve MDC Alliance yekupinda mudzimba. Asi sachigaro wevechidiki muMDC-Alliance muMasvingo, VaPeacemaker Mapope vanoti Zanu PF yakatora chigaro muna 2013 nekubira nekudaro vechidiki rwendo runo vachachengetedza mavhoti evanhu kuti asabiwe kana kuvhota kwapera. Mubatanidzwa weMDC-Alliance unotiwo mutungamiriri wawo, VaChamisa vachakunda zvine mutsindo muMasvingo uye vanotarisira kuti vachagadzirisa hupenyu hwevanhu hwakange hwawondongwa neZanu PF. Kunyange kune vakwikwidzi makumi maviri nevatatu pasarudzo yemutungamirir wenyika, vazhinji vanoti makwikwi chaiwo ari pakati paVaChamisa nemutungamiri weZanu PF, uye vari mutungamiri wenyika VaEmerson Mnangagwa. No media source currently available 	https://www.voashona.com/a/zimbabwe-politics-masvingo-urban-mdc-alliance/4475217.html
politics	Mutungamiri weNyika VaMnangagwa, Vanosaina Mutemo Mutsva weSarudzo	Mutungamiriri wenyika, VaEmmerson Mnangagwa, vasaini bhiri reElectoral Amendment Act of 2018 kuti uve mutemo wenyika, izvo zvave kupa mukana wekuti nyika iite sarudzo pachishandiswa mutemo mutsva uyu. Izvi zvaziviswa mugwaro rehurumende reGovernment Gazette, iro raburitswa neChipiri, uye chiziviso ichi chinoti mutemo uyu wakatanga kushanda neMuvhuro. Vachiutaura mushure mekuburitswa kwechiziviso ichi, vanokokera nhengo dzebato guru rinopikisa munyika reMDC-T inotungamiririrwa naVaNelson Chamisa, VaInnocent Gonese, vati havana kufara nekuti VaMnangagwa vasaina mutemo uyu usina zvizhinji zvaidiwa nevemapato anopikisa kuti zvigadziriswe kana kuwedzerwa. Vati semaonero avo nyika haigona kuve nesarudzo dzisina mutauro kana pasina kuwirirana pazvinhu zvakawanda zvakaita sekudhindwa kwemagwaro ekuvhotesa kana kuti maballot paper. MDC-T yaida kuti kudhindwa nekwema ballot paper kuitwe pachena vese vari kupinda musarudzo varipo. Vaenderera mberi vachiti kunyange hazvo mutemo mutsva uyu uchirambidza zvemhirizhonga, haupi matare mazino ekuranga vanenge vakonzera mhirizhonga panguva yesarudzo. Munyori anoona nezvemutemo mubato riri kutonga reZanu PF, VaPaul Mangwana, vaudza Studio 7 kuti vafara chose nedanho ratorwa nemutungamiriri wenyika, vachiti vave kugadzirira sarudzo pasi pemutemo mutsva uyu. Panyaya yekunyunyuta kuri kuita vemapato anopikisa, VaMangwana vati mapato aya aifanira kugadzirisa zvichemo zvawo kuparamende uye mutungamiriri wenyika anoshanda nezveanenge apihwa neparamende. VaMnangagwa vanotarisirwa kudoma zuva richaitwa sarudzo nguva ipi zvayo, uye izvi zvinoteverawo kupera kwechirongwa chekuongororwa kwegwaro revavhoti neveruzhinji. No media source currently available 	https://www.voashona.com/a/zimbabwe-electoral-amendment-law-mnangagwa/4414811.html
sports	DeMbare ndokuti bhora: Jaure	  MUTAMBI weDynamos FC nechikwata chenyika chemaWarriors – Partson Jaure – anoti kudzoka kwenhabvu kunofadza zvikuru sezvo mutambo uyu uriwo unounza raramo kuvatambi vazhinji. Jaure, uyo anove kaputeni weDeMbare, anoti hupenyu hwevatambi vakawanda hwange hwakatokanganiswa nekumbomiswa kwakaitwa nhabvu kubvira gore rapera nechinangwa chekudzivirira kupararira kwechirwere cheCovid-19.   Anoti vatambi vaishushikana zvikuru nekungogara sezvo vange vasisina chekubata asi kudzoka kwemutambo uyu kwave kuvabatsira kuti hupenyu hwavo huchiendeka.   “Isu tinoraramiswa nenhabvu, ndicho chingwa chedu chatinodya mangwanani, masikati uye nemanheru. Saka kana nhabvu isipo tinofa nenzara. “Hupenyu hwange huchirwadza kungogara nekuti hapana mari yatange tichiwana, zvange zvichirema. Asi nhabvu zvayadzoka manje, hupenyu hwedu hwave kuchiendeka,” anodaro Jaure. Kudzoka kwenhabvu kuri kuona zvikwata zvemuPremier Soccer League (PSL) zvichikwikwidza mumutambo weChibuku Super Cup.   Jaure anoti mutambo uyu wakaoma zvikuru sezvo zvikwata zvose zviri kurwisana neDeMbare. Anoti DeMbare kubva kare chikwata chihombe zvokuti mitambo yacho inenge isiri nyore sezvo zvikwata zvose zvichitsvaga mbiri pavari.   “Kana uchitambira Dynamos unofanira kunge wakazvipira kuifira nekuti chikwata ichi chihombe uye chikwata chose chinosangana nesu chinenge chichitotsvaga mbiri patiri. Mutambi wese anotoda kunzi akunda Dynamos nekuti kuti DeMbare ndokuti bhora, saka isu totofanira kugara takagadzirira. “Mumitambo yeChibuku yatiri kutamba iye zvino haisi nyore nekuti zvimwe zvikwata zvinenge zvichida kuti tibude kuitira kuti zviwane mukana. Saka isu tiri kutofanira kushanda nesimba tivarakidze kuti tiri shasha panyaya dzenhabvu,” anodaro Jaure.   Jaure abva kure munyaya dzenhabvu izvo zvakambomuona achinotamba kuSouth Africa kuchikwata cheUniversity of Pretoria uye akambonotambira kuZambia zvekare kuchikwata cheBuildcon. MuZimbabwe, akambotambira zvikwata zvinosanganisira Ngezi Platinum Stars neManica Diamond ndokuzodzoka kumusha kuDeMbare uko akarerwa akaita mukurumbira.   Achitaura pamusoro pemafambiro aaita munhabvu anoti, “Zvinofadza kumbonotamba kune dzimwe nyika wodzidza zvinoitwa ikoko. Ndakadzidza zvakwanda mukufamba kwandakamboita, asi iye zvino ndadzoka zvandakadzidza kunze kwenyika ndiri kuzvishandisa kubatsira vechidiki vari kusimukira mumutambo uyu vazive kuti zvofambiswa sei uye zvii zvinodiwa kuti mutambi abudirire mumutambo uyu.”   Zvakadaro, svondo rino DeMbare ichange iri pamusha apo ichasangana neHarare City mumutambo wechishanu weChibuku Super Cup.   DeMbare ndiyo iri kutungamira muboka rayo umo mune zvimwe zvikwata zvinoti CAPS United, ZPC Kariba neHerentals.	https://www.kwayedza.co.zw/dembare-ndokuti-bhora-jaure/
politics	Chinhoyi Yoita Mutauro Pamusoro peBVR	Vamwe vagari vemuChinhoyi vanoti havasi kufara nenzvimbo yekunyoresa kuvhota iyo yakaiswa kunze kweguta. Vagari vakawanda vari kuenda kumahofisi eZimbabwe Election Commission, ZEC, ari pakati peguta vachida kunyoresa kuvhota uko vanosvikoudzwa kuti vaende kumahofisi avo ari kunze kweguta pedyo neTraining Center. Vagari ava vanoti kwakaiswa nzvimbo yekunyoresa kure neveruzhinji. Mumwe mugari wemuChinhoyi, VaMark Munyoro, avo vanoita basa rekutenga nekutengesa, vanoti havasi kufara nenzvimbo yekunyoresa iyo vanoti iri kure nevanhu uye zvinotora nguva yakawanda kufamba kuenda kunonyoresa. VaMunyoro vanoti sevatengesi havafanirwe kunge vasiri pavanotengesere kwenguva yakareba. Izvi zvinotsigirwa naAmai Adeline Huchu avo vanoti ZEC inofanirwa kushandisa mahofisi ari pamudzviti mukati meguta Mumwe mugari, VaFarai Chikoore, vanoti mahofisi ari kunyoreswa kuvhota ari kure uye vanhu vakawanda havaazive. Asi mumwe mugari, VaTatenda Chitate, avo vakanyoresa kuvhota, vanoti vanhu vanofanirwa kuziva mahofisi ose eZEC uye kuti anoshandeyi sezvo zvakakosha. VaChitate vanoti ibasa reZEC pamwe nevemapato ezvematongerwo enyika kuzivisa vanhu nenhengo dzavo nezvenzvimbo dzekunonyoresa kuvhota kuti munhu wose anoda kunonyoresa, azive kwekuenda kunonyoresa. Kunyange mukuru weZEC muChinhoyi, VaGarnet Matyava, varamba kutaura nevatori venhau vachiti havabvumirwe nemutemo webasa ravo, mumwe mushandi asina kuda kudomwa nezita rake anoti mahofisi ari pakati peguta ndeedunhu rose, province, ayo ari kunze kweguta ndeedunhu duku. Sachigaro weZEC, Amai Rita Makarau, vati matambudziko ari kuitika aya achagadziriswa nekupindana kwenguva. Kunyoresa kuvhota kwakatanga svondo rapera neChishanu nevanhu vashoma vakange vari nhengo dzinozivikanwa dzezvemapato ezvematongerwo enyika. Pari zvino vanhu vashoma vari kuenda pazuva kunonyoresa kuti vazovhota gore rinouya. Kunyoresa kuvhota kunopera gore rinouya musiwa 15 Ndira uye sarudzo dzinotarisirwa kuitwa pakati pemazuva ekubva musiwa 24 Chikunguru kusvika musiwa 22 Nyamavhuvhu gore rinouya. No media source currently available  	https://www.voashona.com/a/zimbabwe-chinhoyi-voters/4037270.html
politics	Vakawanda muBulawayo Votambira neMufaro Zvaitwa VaMugabe neMauto	No media source currently available Vamwe vevanhu vataura neStudio 7 muBulawayo vanoti vanotambira kutora masimba ehurumende kwaitwa nemauto. Mumwe wevanhu ava, Muzvare Abegale Mupambi, vesangano re#This Constitution Our Constitution, vati sesangano ravo rinokurudzira kukosheswa kwebumbiro remutemo wenyika, uye vanotambira zvaitwa nevechiuto. Kunyange hazvo vati kubvuta masimba chinhu chakaipa, vati mutungamiri wenyika, VaRobert Mugabe, pamwe nevamwe vemubato ravo vange vave kutonga nyikavachiita madiro aJojina. Retired Lieutenant Colonel Brian Mutoti vatiwo havawone pachiitika mhirizhonga kana kudeuka kweropa kuchaitika sezvo vati vanoona vechiuto vari vanhu vakarongeka vanoita basa ravo nemazvo. Mutungamiri weZapu, VaDumiso Dabengwa, vati vaiwona kutorwa kwemasimba nevechiuto chiri chaigona kuitika munyika, uye chichitsigirwa neveruzhinji. Murwi wehondo yerusununguko pasi pevarwi veZipra, VaMax Mkandla, vati vanotsigirawo zvaitwa nevechiuto. Mune imwewo nyaya, dare ramagistrate muBulawayo neChitatu rabvuma kuti VaMagura Charumbira vabhadhare mari yechibatiso pamhosva yavari kupomhera yekukurudzira kukonzerwa kwemhirizhonga pamwe nekutuka kana kuzvidza mukuru wenyika,	https://www.voashona.com/a/zimbabwe-dabengwa-talks-about-coup-bid/4116449.html
business	ZCTU Yokurudzira Nhaurirano dzeMihoro Kuti Dziitwe Izvozvi	Munyori mukuru weZimbabwe Congress of Trade Unions, ZCTU, VaJaphet Moyo, vari kukurudzira makambani ose kuti atange misangano nemasangano evashandi vachikurukura nyaya dzemihoro. Kurudziro yaVaMoyo inotevera kusawirirana pakati pehurumende, ZCTU nesangano revashandirwi reEmployers Confederation of Zimbabwe, Emcoz, panyaya yekuti Tripartite Negotiating Forum itare mari inotambirwa nemushandi wepasi pasi kana kuti minimum wage. Asi VaMoyo vanoti kukwira kuri kuita mitengo yezvinhu kwave kupa kuti ZCTU ide kuti paitwe nhaurirano dzechimbi chimbi dzekugadzirisa nyaya dzemari yemihoro. No media source currently available Asi mutungamiri weEmcoz, Doctor Israel Murefu, vanoti mitengo iri kukwira hongu asi zvinogona kusaramba zvakadaro nekupindana kwenguva. No media source currently available 	https://www.voashona.com/a/zimbabwe-workers-unions-want-urgent-meeting-to-discuss-salaries-japhet-moyo/5808621.html
sports	Bill Antonio atengwa kuBelgium	  BILL Antonio ari kuramba achinyora nhoroondo mumutambo wenhabvu muZimbabwe. Mutambi wechidiki weDynamos uyu atengwa nechikwata cheKV Mechelen chekuBelgium.   Antonio anotarisirwa kuenda kuchikwata chake chitsva kunosangana nevatambi vaachange achitamba navo kuchikwata chekuEurope ichi.   Ange achitarisirwa kuongororwa utano hwake asati anyorerana chibvumirano nechikwata ichi apo ave kutanga rwendo rwake rwutsva munhabvu aine makore 19 okuberekwa bedzi. Mutambi akadzidza paPrince Edward uyu akaonekana nechikwata chake cheDynamos ndokuudza vatori venhau kuti ari kutarisira kunodzidza zvakawanda kuBelgium.   Antonio akafarirwa neMechelen zvichitevera kutamba kwaakaita masvondo adarika apo aiongororwa. Paimbove nefungidziro yekuti mutambi uyu aigona kuzotengwa gore rinotevera munaNdira, izvo zvaigona kuzomutadzisa kuenda kuchikwata ichi izvozvi.   Asi Antonio ava kutarisirwa kunyora chibvumirano chake mukana wekutenga vatambi kuBelgium usati wavharwa. Audza vatori venhau kuti zvose zvauya kuburikidza nekushanda nesimba uye acharamba achishanda nemwoyo wake wose kuBelgium.   “Zvinhu zvose unofanirwa kutungamidza Mwari. Kuenda kuEurope ndichibva kuDynamos kuita kwaMari kubva pakutanga. Kunamata mazuva ose kunoita kuti zvinhu zviendeke,” akadaro Antonio.   “Rutsigiro rwandange ndichiwana kubva zuva rekutanga handirwukanganwe uye handimbokoshiwa mhuri yeDynamos. Zvaifadza kutamba ndakapfeka jezi ravo, zvinhu zvekuti mutambi wose anongoshuvira. “Iniwo nemakore angu kutambira Dynamos, zvinhu zvekuti handaimbofungira kuti zvichaitika kwandiri, asi unoona kuti naMwari zvose zvinoitika.   “Muupenyu mune zvitsauko zvakawanda, kuenda kwangu kuEurope kutanga kwechimwe chitsauko chitsva uye kuzadzikiswa kwezvishuviro zvemwoyo wangu.   “Ndinovimba kuti ndichabudirira. Mwari haambokurasise, unoziva. Kungoshanda nesimba nekuterera, zvose zvinoita chete.”   Antonio akatanga kutambira Dynamos gore radarika uye angotamba mitambo 28 ndokunwisa kasere achibatsira vamwe vatambi kunwisa ka10.	https://www.kwayedza.co.zw/bill-antonio-atengwa-kubelgium/
health	Nyanzvi yeZvehupfumi Inoti Haione Makambani eMunyika Achikwanisa Kugadzira zveKudzivirira COVID-19 Zvakakwana	Imwe nyanzvi mune zveupfumi inoti nekuda kwemamiriro akaita zvinhu munyaya dzezveupfumi munyika, haioni makambani emunyika achikwanisa kugadzira zvikwanisiro zvinodiwa mukudzivirira kutapuriranwa kwehutachiwana hwecoronavirus. Zvinodiwa zvinosanganisira magorovhosi, zvekuvharisa miromo nekumeso (masks), zvekuzora zvinouraya hutachiwana (sanitizers) kanawo mbatya dzinodzivirira (protective suits) izvo zvinodiwa mukudzivirira kutapuriranwa pamwe nekuparadzirwa kwehutachiwana hwe coronavirus. VaMasimba Kuchera, avo vanoshanda vakazvimirira, vanoti makambani akwanda emunyika haasi kushanda zvakakwana, uye vanhu vakawanda vave kuzvishandira izvo zvavanoti zvinoderedza huwandu hwezvinhu zvingagadzirwe munyika nemakambani kana dambudziko rechirwere ichi rakazokura. Nyika dzakawanda dzine dambudziko rechirwere che COVID-19 kusanganisira America, dziri kuchema nekushaya zvekudzivirira kutapuriranwa kwechirwere ichi zvakakwana zvekuti mamwe makambani anobika doro muAmerica ave kutobatsirawo kuburukidza nekugadzira hand sanitizer. Nyika zhinji kusanganisirawo Zimbabwe, dziri kutowana rubatsiro kubva kunyika yeChina, iyo iri kutumira zvekushandisa izvi asi zvinonzi nevamwe zvinogona kuzononoka kusvika kwazvinenge zvichidiwa nekukasika. Hurumende yeZimbabwe iri kuti yakagadzirira zvakakwana kudzivirira kupararira kwehutachiwana hwecoronavirus. No media source currently available 	https://www.voashona.com/a/zimbabwe-economy-health-coronavirus-masimba-kuchera/5343026.html
sports	‘Division One yakaoma’	  MUTAMBI weSimba Stars FC, Hardlife ‘Nairobi’ Zvirekwi, anoti nhabvu inotambwa muDivisione One haina kumbopfava sezvo zvikwata zvose zvichitamba kunge zvichadambuka makumbo nechinangwa chekurwira kupinda muCastle Premiership.   Mushure mekunge atamba kwemakore muPSL, Zvirekwi, mwaka uno akatengwa neSimba Stars iyo iri kurwa semvumba muNorthern Region Division One sezvo iri kuda kupinda muPSL mwaka unotevera.   Mutambi uyu, uyo akambotambira zvikwata zvinosanganisira CAPS United nemaWarriors, anoti mitambo yemuDivision One yakaoma uye inonakidza.   “Division One yakaoma zvikuru ndiko kune bhora rese nekuti zvikwata zvose zvirimo zvine chinangwa chimwe chete – chekurwira kupinda muPSL. Saka hakuna chakanaka, kunenge kuchitomhanyiwa zvakasimba,” anodaro.   Anoti kuSimba Stars FC haasi kungotamba nhabvu chete, asi ari kupota achipakurira ruzivo rwaawana munhabvu kwemakore akawanda kune vatambi vechidiki.   “Kuchikwata chedu, ndini mumwe wevatambi vakuru saka ndiri kutora chikamu chikuru mukupa dzidziso kune vechidiki ndichivarakidzawo gwara rakanaka rekufamba naro. Kuti ndisvike pandave iye zvino, ndakabva kure uye ndakaona zvakawanda. Naizvozvo ndinofanirwa kupa vechidiki mazano kuti vafambire mberi mumutambo uyu vadarike patakasvikawo isu munhabvu,” anodaro.   Gore rino, Zvirekwi ari kusvitsa makore 35 okuberekwa ayo vamwe vanenge vave kutosendeka shangu dzavo dzekutambisa nhabvu.   Asi anoti achiri kuda kutamba nhabvu kwemamwe makore maviri kana matatu.   “Ndega ndichiri kuzvinzwa kuti ndinokwanisa kuramba ndichitamba nhabvu kwemamwe makore maviri kana matatu chaiwo. Handisati ndapera, asi makore andataura akasvika ndinenge ndave kutosiya zvekutamba nhabvu,” anodaro.   Zvakadaro, svondo rino Simba Stars iri pamusha kuShamva apo ichasangana neHarare City Cubs musi weMugovera	https://www.kwayedza.co.zw/division-one-yakaoma/
business	Gavhuna weRBZ VaMangudya Vanoti Kushandisa Rand Hakupedze Dambudziko reKushomeka kweMari	Gavhuna webhanga guru renyika, Doctor John Mangudya vanoti dambudziko rekushaikwa kwemari riri munyika haripedzwe nekushandisa mari yerand yekuSouth Africa seviri kutaurwa nedzimwe nyanzvi munyaya dzezvehupfumi. VaMangudya vakataura mashoko aya paUniversity of Zimbabwe muHarare musi weChitaru apo pange pari kuitwa musangano kana kuti symposium wenyanzvi dzezvehupfumi. VaMangudya vati Zimbabwe ichaenderera mberi ichishandisa mari dzakasiyana siyana nekuti kushandisa rand chete handiko kungagadzirisa dambudziko rakomba munyika rekushomeka kwemari. Doctor Mangudya vati mamwe ematanho anofanirwa kutorwa ekugadzirisa mamiriro ehupfumi haasi kuitwa. Vatiwo kuwondomoka kwemakambani ehurumende kan kuti maparastatals ndokumwe kuri kupa kuti hupfumi hwenyika hubve hwaenda kumawere. Gavhuna weRZ atiwo nyika inofanirwawo kugadzirisa zvematongerwo enyika kukwezva vane mari dzekunze. Imwe nyanzvi munyaya dzezveupfumi yataurawo pamusangano uyu VaNyasha Kaseke vati kuti nyika iwane mari yekunze vemakambani neveruzhinji vanofanirwa kunotengesera zvinhu kunze kwenyika. VaKaseke vati vemakambani vanofanirwa kutarisa kuti vogadzira sei zvinhu zvine mutengo wakaderera kuti vakwanise kuwana vatengi kunze kwenyika. Pamusangano uyu, nyanzvi dzezveupfumi dzakurudzirawo kuti kushandiswa kwemacards ekumabhanga pamwe nEcocash zviitwe kunzvimbo dzese munyika kusanganisira kumaruwa. VaMangudya vati kunyangwe zvazvo vanhu vanenge vachiti vane mari kumabhanga nyika haina mari iyi uri musvo izvo zviri kukonzera kuti kushaikwa kwemari kurambe kuchienderera mberi. Vakurudzira veruzhinji kuti vafarire kutenga nemacards ekubank nedzimwe nzira dzakadayi seecocash zvisingadi mari chaiyo vakati izvi zvinogona kurerutsa myaya yekushomeka kwemari. Vatiwo kupedza dambudziko rehuori pamwe nekugadzirisa dambudziko rekubudiswa kwemari yekunze zvisiri pamutemo zvinogona kubatsira zvakanyanya dambudziko rekushomeka kwemari. Vamwe vari pamusangano uyu vanosanganisa CZI, ZNCC, veZimbabwe Stock Exchange. No media source currently available 	https://www.voashona.com/a/zimbabwe-matongerwo-enyika/3941589.html
health	United Nation Population Fund Yokurudzira Zvirongwa Zvekubatsira VeChidiki Kuti Vasatapurirwe HIV	Bazi reUnited Nation Population Fund kana kuti UNFPA riri kukurudzira kuti mabasa ekuti vechidiki vasatapurirwe chirwere cheHIV asimbaradzwe kuitira kudzikisa huwandu hwevari kutapurirwa kana kuti prevalence rate huri pazvikamu gumi nezviga zvitanhatu kubva muzana kana kuti 14,6%. Vachitaura mushure memusangano nemukuru wenational Aids Council Dr Tapuwa Magure, mukuru weUNFPA munyika Dr Ester Muia vakati kuderedza kupararira kwechirwere ichi, zvakakosha kuti vose vari mubasa iri vashande nevechidiki. VaMagure vakati hurumende yakazvipira kuzadzikisa kurudziro iyi. Mutauriri weNational Aids Council Amai Tadiwa Nyatanga-Pfupa vati sangano ravo rine zvirongwa zvakawanda zvekubatsira vechidiki. No media source currently available  	https://www.voashona.com/a/zimbabwe-matongerwo-enyika/4394269.html
sports	Emery oda vamwe vatambi	anovimba kuti Arsenal ichamutsigira muna Ndira uno nekumutengera vamwe vatambi, asi akaramba kutaura kuti Denis Suarez achange ari mumwe wacho here.Mutambi weBarcelona uyu ari kunzi ari kudiwa chaizvo nechikwata chekuEmirates ichi uko achasanganiswa zvakare naEmery uyo waakashanda naye kuSevilla.   Chikwata chake chichangobva kukunda Blackpool 3-0 mumutambo weFA Cup third-round.   Emery anoti,” Ndinofunga kuti chikwata chiri kushanda kutsvaga vatambi vanogona kutibatsira mumwedzi mina inotevera. Ndinofunga kuti nguva ino tinogona kubatsirika tikatsvaga mutambi wekumashure. Asi hazvisi nyore nekuti tina Konstantinos Mavropanos uyo ari kudzoka mushure mekumbokuvara. Tinodazve mutambi wekumberi, mumwe chete anokwanisa kutamba kumberi munzvimbo dzakasiyana.”   Paakabvunzwa kuti anoona Suarez achitamba sewinger, murairidzi wemaGunners uyu akawedzera kuti, “Ndipo paaitamba kwese, ndichimurairidza aitamba kurudyi kana kuruboshwe panzvimbo iyoyi.”	https://www.kwayedza.co.zw/emery-oda-vamwe-vatambi/
business	Vaimbove Gurukota rezveKutakurwa kweZvinhu, VaJorum Gumbo, Vanosungwa neZACC	"Vaimbove gurukota rezvekutakurwa kwezvinhu, VaJorum Gumbo, avo vave gurukota muhofisi yemutungamiri wenyika, vasungwa neZimbabwe Anti-Corruption Commission, ZACC, vachipomerwa mhosva yekuita zvehuwori pavaive gurukota rezvekutakurwa kwezvinhu. Sachigaro veZACC, Justice Loice Matanda-Moyo, vatenda kuti komisheni yavo yamboshevedza VaGumbo kuti vabvunzurudzwe uye kuti vape divi ravo panyaya dzavari kupomerwa idzi. ""Vasungwa zvavo asi vachiri kutorwa ma warned and cautioned statement, vozoendwa navo ku court."" Justice Matanda-Moyo vanoti VaGumbo vari kupomerwa mhosva yekuita zvehuwori kukambani yendege yeAir Zimbabwe kuburikidza nekutengwa kwendege ina dzerudzi rweBoeing 777 kuMalaysia. Ndege idzi dzakatengwa munguva yehutongo hwevaive mutungamiri wenyika VaRobert Mugabe. Justice Matanda-Moyo vanoti dzimwe mhosva dziri kupomerwa VaGumbo dzinosanganisira yekudzora pabasa mumwe aive mukuru wekambani yeCMED, kunyange hazvo akanga awanikwa aine mhosva nematare edzimhosva. Dzimwe mhosva dzinosanganisira yekushandisa imba yehama yavo kuyiita muzinda wemahofisi eAir Zimbabwe, pamwe nekusashandisa mari yehurumende zvasina kujeka. Justice Matanda-Moyo vanoti VaGumbo vanotarisirwa kumiswa pamberi pedare neChipiri. ""Hativaisi mumaoko emapurisa Aiwa. Vanotori mumaoko eZACC, kusvika taenda kudare, tozonovaisa mumaoko ema prosecutor. Kana tichida kuti varare ku police station tinotsvaga police station yatinotaura nayo kuti vararewo vari ku police station iyoyo, asi vanenge vangori mumaoko eZACC,"" Justice Matanda-Moyo vanodaro. Gweta riri kumirira VaGumbo, VaSelby Hwacha vaudza Studio 7 parunhare kuti vaGumbo Havana kusungwa kwete, asi kuti vangoenda kuZACC kunopa divi ravo panyaya yavari kupomerwa. VaHwacha, avo varamba kutaura zvakawanda pamusoro penyaya iyi vachiti vanosungwa nemutemo wekudzivirira vavanomirira, vati VaGumbo varegwa vachienda kumba kwavo, uye zvinozotevera Havana ruzivo nazvo. Justice Matanda-Moyo vanoti vanhu vakawanda vave kusununguka kumhan'gara huwori hwavanoona kukomisheni yavo, asi vachakasungwa nenyaya yekuti hapasati pave nemutemo unochengetedza vafakazi pamwe nevanoruma nzeve ZACC, izvo vanoti zvinofanirwa kugadziriswa kuitira kuti vanhu vasununguke kubatsira komisheni inorwisana nehuwori iyi. No media source currently available  "	https://www.voashona.com/a/zimbabwe-anti-corruption-commission-jorum-gumbo-loice-matanda-moyo/5152238.html
business	Vagari vekuArda Vakabviswa kwaChiyadzwa Votora Dzimba dzeMarange Resources neChisimba	"Mhuri dzinosvika makumi mashanu nenhatu dzakatamiswa kubva kwaChiadzwa mushure mekuwanikwa kwemangoda dzichiendeswa kunogariswa patsva kunzvimbo yeArda Transau kwaOdzi kumawirira kweguta reMutare nemusi weChina dzakarovera moyo kudombo ndokupinda mudzimba dzakavakwa nekambani yemangoda yeMarange Resources zvechisimba. Mhuri idzi dziri kunyunyuta nerekuti dzaneta kurindira guyo sembwa dzakatarisira kupihwa dzimba idzi kuti dzigare zvakanaka nemhuri dzavo. VaAntony Mwashita mumwe wevagari vakatora dzimba kuArda Transau vanoti nguva yareba pasina chirikufamba. “Zvakangoomawo ini sekuti ndiri baba vane mhuri yakura nevana vatatu, vasikana vaviri nemukomana mumwe uye vabva zera."" Amai Euna Mwashita vanoti vamhanyirawo kundotora imba yavo nekuda kwekuti pavaigara vange votatsurana navanatete, hanzvadzi dzemurume wavo apo pange ponetsa kugara. Vanoti chimwe chavapa shungu iyi kunyeperwa kwavanoti vange vachiitwa kwatora makore akawandisa. ”Ini handingarambi ndichigara navanatete mu-one house, vakadzi vatatu vachibikira muimba imwe hazviiti, ndange ndiine imba ini, ndaona zvakakodzera kuti ndigare muimba iyi yakavakwa nemakambani aichera madiamonds akatitamisa kuuya kuno, imba idzi ndedzehurumende."" VaPeter Munjoma vanoti havangasaririre segotsi. “Ndabata imba iyi nekuti haa nguva yacho yareba zvisati zvaitwa izvi, mhuri yangu yakura property yangu haichina pokugara nekuti dzimba dzacho dziri kungoparara pasina anogara, saka tati regai titore hedu dzimba dzacho apo takanzi sanai kuenda nevabereki tichakupai imba nepamberi apo.” VaReuben Kusena vanotsinhira mashoko aVaMunjoma maringe nekutora dzimba dziri kuArda Transau. “Chaita kuti titore danho irori rekupinda mudzimba idzi inhau yemakore atatora tisina kupihwa dzimba idzi anosvika six, saka tatoona kuti zvitori nane tipinde hedu nekuti dziri kuparara dziri kungotsva saka tati kubva takaputsirwa dzimba dzedu uku tauya kuno hatina kupihwa imba dzacho tatora dziripo.” Amai Mary Sunguro mumwe wemadzimai ari kuArda Transau vapindawo mudzimba kwaOdzi nhasi. “Tave nenguva tichingoovimbiswa pekugara pakanaka asi hapana chiri kubuda mazviri, muimba idzi mava kugara mbudzi, mombe, nehuku vamwe vave kutoitira mabasa akasarurama mudzimba idzodzo isu vanhhu tisina pekugara pacho"" Mudzviti wedunhu reManicaland VaFungai Mbetsa vange vasiri kudavira nharembozha yavo apo Studio 7 yaedza kuvabata kuti tinzwewo divi ravo panyaya. Gurukota rinoona nezvedunhu reManicaland Muzvare Mandi Mandiitawepi Chimene vanzi vange vari mumusangano. Hatinawo kukwanisa kubata vakuru vekambani yeMarange Resources vakavakisa dzimba dzapambwa nhasi nevagari vekuArda Transau. No media source currently available  "	https://www.voashona.com/a/zimbabwe-matongerwo-enyika/3460782.html
health	Vakoti Vanoramba Kuti Vakatambira Mari Dziri Kupiwa neHurumende	Sangano rinomirira vakoti, reZimbabwe Nurses Association, ZINA, raramba mashoko ari kuti nhengo dzaro dzakatambira zvikamu makumi mana kubva muzana zvemari dzemihoro zvakaziviswa nehurumende svondo rino richiti harina kumbobvira raita musangano nehurumende wekuzeya nezvemari idzi. Mutungamiri weZINA, VaEnock Dongo, vanoti havana kumbobvira vagara pasi nehurumende vachipirwa nezvemari idzi kana kuzeya nezvadzo, uye havatozivi kuti zvikamu zviri kutaurwa nezvazvo zvinenge zviri zvikamu zvemihoro yavo yakasangana nemari dzekubatsirika here kana kuti kwete. VaDongo varambawo zvakare mashoko ekuti vakoti vakawanda vadzokera kumabasa, vachiti vagara vachienda kumabasa asi vachishanda mazuva maviri pasvondo avakawirirana nemushandirwi sezvo vasina mari dzekufambisa mazuva ose. Vanoti vashandi vari kunzi vadzokera kumabasa kana kuti vari kuonekwa kumabasa kwavo vazhinji vacho vanogona kunge vakadzokera sezvo vakoti vari kutyisidzirwa. Vanoti vakatoenda kumatare vachipikisa nyaya yekumanikidzwa kudzokera kumabasa iyi uye ichapinda mudare neChishanu. Bepanhau reHerald razivisa kuti vakoti vagamuchira zvikamu makumi mana kubva muzana zviri kuwedzerwa kuvashandi vose vehurumende kutanga mwedzi uno, kunyange hazvo vari kuti hazvisvitsi mihoro yavo pavanotarisira chaipo. Mamwe masangano evashandi vehurumende anosanganisira evarairidzi akatobuda pachena kare achiramba zvikamu zvakaziviswa nehurumende izvi achiti zvishoma. Vashandi vehurumende vari kuda kuti mihoro yavo idzokere pamadhora mazana mashanu nemakumi maviri emari yekuAmerica, iyo vaitambira muna Gumiguru 2018. Studio 7 haina kukwanisa kunzwa divi rehurumende panyaya iyi. Asi VaDongo vanoti mashoko ekuti vakatambira zvikamu izvi akanangana nekupesanisa vashandi vehurumende. Vanoti mari dzemihoro dzavanotambira chete imari dzinenge dzawiriranwa kumusangano weNational Joint Negotiating Council, NJNC, kwete dzinotaurwa mumapepanhau. Vamiriri vevashandi vehurumende nevamiriri vehurumende vari kutarisirwa kusangana zvakare kumusangano weNational Joint neChishanu uye hurumende yatokoka vashandi kumusangano uyu. No media source currently available 	https://www.voashona.com/a/zimbabwe-nurses-association-denies-ever-welcoming-salary-rise-enock-dongo/5658018.html
business	Sangano reBill and Melinda Gates Rowanisa Vanhu Dzimba muHarare	Rimwe sangano rekuAmerica, reBill and Melinda Gates Foundation, irapedza chirongwa charo chekuvakira vanotambura dzimba muHarare apo ratambidza dzimba zviri pamutemo kumhuri mazana mana nemakumi masere mumusha weDzivaresekwa Extenstion muHarare. Vachitaura pachiitiko ichi, mumwe mukuru anoona bezvekufambiswa kwezvirongwa musangano iri, Amai Melanie Walker, vati chirongwa ichi, icho chine mamiriyoni makumi mashanu emadhora, chabudirira chose. Vati ishuviro yavo kuti kanzuro yeHarar,e ichashanda nemamwe masangano anopa rubatsiro,ichaenderera mberi ichivakira vanoshaya dzimba kuti vagare zvakanaka sezvo sangano ravo rapedza chirongwa charo. Meya veguta reHarare, VaBenard Manyenyeni, vatenda sangano iri uye vati chirongwa ichi chakabudirira chose zvekuti kanzuru yavo yave kutoronga kushandisa chirongwa ichimukugadzirisa dambudziko revanhu vari kugara munzvimbo dzisingakodzeri muguta. Pasi pechirongwa cheBill and Melinda Gates Foundation, kanzuru yakapihwa mari yekugadzira migwagwa, kugadzira pombi dzemvura nesiweji uyewo vanhu vakazopihwa mari dzekuvaka dzimba dzine mipanda miviri miviri. Vazhinji vakawana rubatsiro nedzimba pasi pechirongwa ichi ndevaya vakabviswa munzvimbo dzavaigara apo hurumende yaigadzirira kushanya muZimbabwe kwaMambokadzi wekuEnglanda, Queen Elizabeth, muna 1992 pamwe nevamwe vakaputsirwa dzimba dzavo paOperation Murambatsvina muna 2005. Mumwe wevanhu ava, Amai Grace Tagarisa, vanoti vanofara chose kuti vavewo nepekugara zvichitevera rubatsiro rwakabva kuBill and Melinda Gates Foundations. Vanoti kunze kwemba vakadzidziswa kuita mabasa ekuzvibatsira akaita sekusona. Mumwe wevanhu vakawana rubatsiro kubva kusangano iri, Ambuya Netty Mahachi, vaudza Studio 7 kuti vanofara chose kuti vave nepekugara mushure mekutambura kwenguva yakareba. VaManyenyeni vati zvichitevera kufamba zvakanaka kwechirongwa ichi, kanzura ichabvisa mumhuri zana nemakumi maviri neimwe dziri kugara zviri kunze kwemutemo mumusha weGunhill vodzivakira dzimba kuMabvuku. Vaenderera mberi vachiti kanzuru yavo iri kuedza napose painogona napo kuti munhu wese awane pekugara muHarare zvisinei nekuti murombo here kana kuti kwete Vati kanzuro yavo ine chinangwa chekuvaka dzimba dzinodarika zana rezviuru kusvika mugore ra2018.	https://www.voashona.com/a/zimbabwe-bill-manyenyeni-chifera-harare-dzivaresekwa-/2728731.html
sports	Tsigirai Division 1: Mushonga	MUNYORI mukuru weZifa Northern Region Division One, Sweeney Mushonga, anoti makambani akawanda anofanirwa kutsigira nhabvu yeDivision One neTwo sezvo kuriko kunobikwa vatambi. Apo pavasisina mitambo yemikombe inoona zvikwata zvemuPremier League zvichitatsurana nezvemaDivision ari pasi, Mushonga anoti mitambo iyi inofanirwa kudzoswa sezvo ichibatsira kusimudzira nhabvu yemuno. “Mazuva ano zvikwata zviri mumaDivision pazvinowana mukana wekutamba nezvemuCastle Premiership panguva yepre-season chete, hapanazve pamwe pazvinosangana nazvo. “Izvi hazvina kunakira nhabvu yedu nekuti zvikwata zvedu zvinofanirwa kumbomhanyisana nezvemuCastle Premiership sezvatinomboona kune dzimwe nyika. “Zvakatonakira isu nhabvu yedu sezvo zvichibatsira kuti zvikwata zviwane mari uye kusimukira kwevatambi kuti vaonekwe nezvimwe zvikwata zvepamusoro,” anodaro Mushonga. Zvakadai, svondo rino kuchange kusingadanwe anonzwa apo zvikwata zvepamusoro zvemuDivision One zvichange zvichitatsurana. Mushowani Stars – iyo iri kutungamira palog mumujaho wekurwira kupinda muPSL – iri kuenda kuMorris Depot uko ichasangana neZRP iyowo yakagara pechitatu palog. Cranborne Bullets, iyo iri kufemera mugotsi meMushowani Stars, ichasangana neHarare City Cubs musi weSvondo kunhandare yeRufaro.	https://www.kwayedza.co.zw/tsigirai-division-1-mushonga/
business	Madzimai emuZimbabwe Ari kuBotswana Anoti Haachangomirira VanaBaba Mukushavira Mhuri	Madzimai akawanda anobva kuZimbabwe ari muBotswana anoti ave kuzviitira mabasa emaoko vachiti kushandira vamwe vanhu kana makambani hakuna pundutso. Aya mazwi emamwe madzimai anobva kuZimbabwe anorarama nekugadzira musoro muguta reFrancistown muBotswana vari kushambadzira vari kudarika nenzira kuti vanogadzira musoro. Mumwe wemadzimai aya ndiMuzvare Nomalanga Sibanda, avo vanoti vakadzidzira kutauro mutauro unotaurwa munyika iyi weSetswana nekukurumidza, kuitira kuti vakwanise kutsvaga vanoda kurukwa musoro. Muzvare Sibanda, avo vanobva kuGokwe, vanoti kugadzira bvudzi kwavo kuri kuita kuti vakawanise kuchengeta vana vavo vakasara kuZimbabwe pamwe nemumwe mudiki wavagere naye kuBotswana kunyangwe hazvo vachigara vachiita hwakitsi nagonzo nemapurisa enyika iyi. Vabvakure havabvumidzwe kuita basa kana bhizinesi rekugadzira musoro muBotswana sezvo hurumende yenyika iyi ichiti ibasa rezvizvarwa zvenyika iyi. Chimwe chizvarwa cheZimbabwe chinorarama nekutenga nekutengesa hove, muriwo, shangu nehembe, Amai Florence Manzungu vanoti vakaona kuti kugarira maoko hakuna pundutso vachiti varume vanodawo kubatsirwa Amai Justina Ngwenya, avo vane makore makumi mana nerimwe chete uye vachirima muriwo kumapurazi eGlenn Valley ayo ari pedyo neguta reGaborone, vaudza Studio7 kuti kurima vari kurima asi dambudziko ndekwekutengesera. Amai Tendai Chimombe vakazvarirwa kuBuhera ndookukurira kuMvuma vanoita basa rekusona muguta reFrancistown. Vanoti kushaikwa kwemagwaro akakwana kunoita kuti vasabhadharwe mari inogutsa kwavanoshanda. Kuitira kuti vakwanise kuraramisa mhuri yavo, Amai Chimombe vanotengesawo matemba nedovi zvavanohodha muno senzira yekuwedzera mari yavanowana kubasa. Asi Amai Pauline Marembo vanoti kutsvaga mafuro manyoro uku kwakavaparira sezvo vakabva vaparadzana nemurume ainge asara kumusha. Nzara iri kunzi yapfunya chisero munyika ndiyo iri kutizwa nevanhu vazhinji vachiyenda kunyika dzakapoteredza Zimbabwe dzinosanganisira Botswana, South Africa, Mozambique, Namibia, Zambia nedzimwewo. No media source currently available 	https://www.voashona.com/a/6499689.html
sports	AFCON: ‘Tichine mukana’	  AIMBOVE murairidzi wemaWarriors – Joey ‘Mafero’ Antipas – okurudzira chikwata chenyika ichi kuti chisawore mwoyo asi kuti chigobata basa sebasa nemusi weChishanu apo chichasangana neMalawi mumutambo wechipiri muboka racho reGroup B.   MaWarriors ari kuCameroon uko ari kukwikwidza kumutambo we2021 Total Energy Africa Cup of Nations (AFCON).   Mumutambo wekutanga, maWarriors akakundwa 1-0 neSenegal izvo zvakarwadza vatsigiri vose venhabvu sezvo akakundirwa mumiti rekupedzisira apo maLions of Teranga akazopihwa pena iyo akanwisa mutambo ukazopera uri 1-0.   Mumutambo wese uyu, maWarriors aitamba zvinonwisa mvura izvo zvakaona mubati wepagedhi – Petros Mhari – achirwa semvumba achishungurudza vatambi veSenegal vanosanganisira Sadio Mane avo vakatadza kuzunza mambure kusvikira vazoita zvekupihwa pena.   Mafero anoti matambiro akaita chikwata chaNorman Mapeza chemaWarriors nemusi weMugovera anodasisa saka vanofanirwa kuramba vaine matambiro mamwe chete musi weChishanu apo vachasangana neMalawi.   “MaWarriors akadadisa kunyangwe hazvo takazobvutirwa mutambo uyu pekupedzisira, asi takange takaibata Senegal mutambo wese uye chikwata chenyika ichi chaitamba zvinonwisa mvura.   “Ngatichitarire zviri mberi musi weChishanu apo tiri kusangana neThe Flames of Malawi. Tiri kufanira kuhwina mutambo uyu neunozotevera weGuinea kuti tifambire mberi mumutambo weAFCON. Mitambo miviri yasara iyi yakatikoshera saka tinofanirwa kuihwina,” anodaro.   MaWarriors achatamba neThe Flames musi weChishanu nenguva dza6 manheru uye achazobandana neGuinea neChipiri svondo rinotevera.   Musi weChishanu uyu, zvimwe zvikwata zviri kuboka reGroup B izvo zvatotungamira – Senegal neGuinea sezvo zvave nezvibodzwa zvitatu – ndizvo zvichavhurisa mutambo apo zvichatamba na3 masikati. Izvi zvinoreva kuti uyu mutambo wekuti maWarriors achange achiongorora kuti uchafamba sei sezvo vazhinji vave kutarisira kuti Senegal ikunde Guinea apo chikwata chenyika ichi chozokundawo Malawi neGuniea mumitambo miviri yasara.   Mafero anoti anoshuvira kuti kudai Senegal yakunda Guinea.   “Tingade hedu kutarisa kune zvimwe zvikwata kuti zviri kutamba sei, asi chikuru ndechekuti isu mitambo yedu miviri yasara ngatiihwine zvine mutsindo tigobudirira kuenda kuround of 16 uko tisati tamboenda kubva zvatakatanga kukwikwidza kuAFCON,” anodaro Mafero.   MaWarriors paakatanga kurwira kuenda kumutambo weAFCON, aitungamirwa naMafero uyo akarairidza mitambo miviri yekutanga iyo yakaona achiita mangange – 0-0 neBotswana mutambo wekutanga uyo wakatambirwa muno kozoti wechipiri maWarriors akahwina 2-1 kuZambia.	https://www.kwayedza.co.zw/afcon-tichine-mukana/
sports	FC Platinum neTraingle Dzosimudza Mureza weZimbabwe muAfrica	Chikwata cheTriangle chakashura mare nezuro mumakwikwi eCAF Confederation Cup mushure mekudambura chikwata cheRukinzo chekuBurundi. Asi chikwata cheFC Platinum chakaita mangange mumakwikwi eCaf Champions league neChikwata cheNyasa Big Bullets. Chikwata cheTriangle nezuro chakarova Rukinzo yekuBurundi 5 kwa 0 izvo zvapa chikwata ichi mukana wekuenderera mberi mumakwikwi aya. Mutambo wechipiri uri kutambirwa kuBurundi svondo rino. Mune mumwe mutambo neMugovera, chikwata cheFC Platinum chakaita manganga 0-0 nechikwata chinorairidzwa naCallisto Pasuwa uyu aimborairidza chikwa cheDynamos. Mutambo wechipiri uchatambirwa kuBarbourfields mavhiki maviri anotevera. Castle Premier Soccer League Iko zvino tombotarisa mitambo yeCastle Premier League yakatambwa mukupera kwesvondo. Chikwata cheChicken Inn neBlack Rhinos zvatambisa mukana mukuru wavanga vawana wekuenda panhongonya yeCastle Premier Soccer League mushure mekurohwa mumitambo yazvo, ndokuramba zviine mapoinzi maviri pasi peFC Platinum iyo irikutungamira. Black Rhinos yakarohwa 1-0 neHighlanders musi mumwechete Chicken Inn yakadamburwa 2-1 neZPC Kariba. FC Platinum iyo yaive isina mutambo muZimbabwe irikutamba mutambo wayo wePSL neChitatu apo irikusangana neHarare City. Nechitatu zvekare, Triangle ichatamba ne Ngezi Platinum Stars. Murwendo rwavo rwekuMalawi, mumutambo weCAF Champions League Pure Platinum Boys yakanoita mangange 0-0 ne Nyasa Bullets. Asi Makepekepe eCaps United ari murufaro mushure mekushanya kwaRusape ndokunorova Manica Diamonds 1-0. Izvi zvasiya maGreen Machine afamba nzendo refu ndokuenda pachinhanho chechipiri nemaponzi makumi maviri nerimwechete, poindi imwechete pasi peFC Platinum. Mumwe mutsigiri weCaps United Muzvare Leslie Marufu varikufara zvikuru nezvakaitwa nechikwata chavo vachiti ivo Kepekepe ndizvo. Mumusha weDembare mune rufaro mushure mekunge chikwata ichi charova Mushowani Stars 2-0 nezuro ndokuenda pamapoinzi makumi maviri nemanomwe. Murairidzi wavo Tonderai Ndiraya arikuti chiwata chake chakabatana zvekuti arikutarisira mashiripiti mumitambo inotevera.  Mimwe mitambo yaiveko yakapera seizvi…  Yadah 0 v Hwange 0 TelOne 1 v Herentals. 1  Kwatambwa mitambo gumi nemisre, zvikwata zvina zviri pamusoro soro ndeizvi..  FC Platinum 32 points Caps United 31 points Chicken Inn 30 points Black Rhinos 30 points. No media source currently available  	https://www.voashona.com/a/fc-platinum-netraingle-dzosimudza-mureza-wezimbabwe-muafrica/5038911.html
health	Zimbabwe Inocherechedza Zuva reChirwere cheRurindi Pasi Rose	"Zimbabwe yabatana nedzimwe nyika dzepasi rose mukucherechedza zuva rechirwere cherurindi, kana kuti World TB Day, pahurongwa hwaitirwa kuDzivaresekwa muHarare. Vachitaura pahurongwa hweWorld TB Day, gurukota rezvehutano, Dr David Parirenyatwa, vati vanhu vanofanirwa kubatana mukurwisa chirwere cherurindi icho chanetsa munyika. VaParirenyatwa vati nzvimbo dzakaita seMatabeleland North, Matabeland South neguta reBulawayo ndidzo dzinonyanya kuwirwa nedambudziko rechirwere ichi. Dr Parirenyatwa vatiwo chirwere ichi chakanyanya mumatunhu aya nokuti ari kumiganhu neSouth Africa, iyo ine vanhu vakawanda vane chirwere ichi. Vati Zimbabwe iri kurwisa zvakasimba chirwere ichi kuburikidza nekurapa vanhu pasina mubhadharo. Asi Dr Parirenyatwa vatiwo chirwere ichi chava kuramba kudaira mushonga, zvikuru kuvanhu vasingapedzi kunwa mishonga yavanenge vapihwa apo vanenge vachirapwa chirwere ichi. Dr Wilbert Bara, avo vanoshanda mubazi rehutano mukanzuru yeHarare, vatiwo chirwere cherurinda chinonyanya kubata varume kudarika vakadzi. Vatiwo chirwere ichi chakawanda munzvimbo dzakaita seGlenview, Budiriro, Hopley, Caledonia, Mbare nenzvimbo dziri kuHarare South. Dr Bara vati makiriniki ekanzuru yeHarare ava kushandisa mishina mitsva inokurumidza kubata chirwere cherurindi. Sangano reunited Nations rinoti vanhu zviuru zvina nemazana mashanu vanofa pazuva rega rega nechirwere cherurindi pasi rose. Dingindira rezuva iri gore rino rinoti “Wanted: Leaders for a TB-Free World."" No media source currently available "	https://www.voashona.com/a/zimbabwe-observes-world-tb-day/4314591.html
business	Vanhu Voungana kuMusangano weBuilding For The Future Conference Mudunhu reKansas	"Zvizvarwa zveZimbabwe zviri muAmerica zviri kuungana neChishanu kusvika neSvondo, Chikunguru 01, 2018, apo zvichange zvichipana mazano mumabasa ekusimudzira hupenyu nenharaunda dzavari pari zvino pamwe nekwavakabva. Vanhu ava vari kusangano pasi pesangano rinonzi Building for the Future 2018. Mumwe wevakatanga musangano uyu makore mashanu apfuura, Reverend Jacob Tozoona Maforo, avo vanogara kuKansas muno muAmerica, vanoti vari kufara nekukura nekubudiira kuri kuita sangano ravo gore negore. Kuburikidza nesangano iri vanhu vari kuwana mukana wekupana mazano panyaya dzehupenyu, kuzeya zvimhingamipinyi zvavanosangana nazvo, pamwe nekuyechidzana zvakakoshera kutarisa shure kwavakabva vachibatsirawo vamwe vanodawo kusimudzira hupenyu hwavo. Mufundisi Maforo, avo vanopinda kereke yeUnited Methodist, vanotiwo kumusangano wavo uyu vanokoka vanhu vemakereke ose echiKristu, hausaruri, naizvozvo vanhu vanofanirwa kuuya vakasununguka nekuti vamwe vanogona kutyira kuti zvimwe ndewezvematongerwo enyika. Mufundisi Maforo vanoti havaneyi nekuti munhu anotsigira bato ripi rezvematongerwo enyika, sezvo chinangwa chiri chekushumira pamwe sevana veZimbabwe. ""Kune vasati vanzwa nemusangano uyu tinoti huyai kumusangano weBuilding for the future Conference. Pane vamwe vangava nepfngwa dzekuti zvimwe tinenge tichiita zvematongerwo enyika, kwete, yedu program, ndeyevanhu vane chishuvo chekuti zvavari kuita zvinobatika, zvikurukurwe pamusoro pezvazvo."" No media source currently available  "	https://www.voashona.com/a/musangano-webuiding-for-the-future-2018/4457405.html
politics	Munyori Mukuru weUnited Nations Okurudzira Kupera kweHondo muUkraine	Munyori mukuru weUnited Nations VaAntonio Guterres vaita musangano nemutungamiri wenyika yeUkraine VaVolodymyr Zelenskyy muguta guru renyika iyi reKyiv vakati kurwiswa kwenyika iyi neRussia kuri kupa kuti vanhuwo zvavo varasikirwe nehupenyu. VaGuterres vashanyira nzvimbo dzakaita seBorodianka, Irpin neBucha uko kwakawanikwa mitumba yevanhu vakaurayiwa pakabuda mauto eRussia munzvimbo idzi. Izvi zvakapa kuti vakawanda vati idzi dzitorwe semhosva dzehondo dzinofanira kuongororwa. VaGuterres vakurudzira Russia kuti ishande neInternational Criminal Court mukuongorororwa kwenyaya iyi. Vatiwo vari kuda kuti vanhu vemuUkraine vapihwe chikafu zvinova zvavati vakataurawo nemutungamiri wenyika yeRussia VaVladimir Putin. Mutungamiri wenyika yeAmerica VaJoe Biden vanotiwo vaendesa kuCongress chikumbiro chekuti vakwanise kutumira zvimwe zvombo nerubatsiro kuUkraine. Vanoongogora nyaya dzezvehupfumi VaMasimba Kuchera vanoti hondo iyi iri kukukonzera matambudziko makukutu kunyika dzakaita seZimbabwe dzi sezvo kunyika iyi kuchitengwa gorosi, chibage nemafuta ekufambisa dzimotokari. No media source currently available 	https://www.voashona.com/a/6549406.html
sports	‘NHABVU INODA PAINE VATSIGIRI’	  MUTAMBI wechikwata chenyika cheZimbabwe Warriors necheYeni Malatyaspor chekuTurkey, Teenage Hadebe, anoti nhabvu hainakidze kutamba munhandare isina vatsigiri.   Mwaka wenhabvu weTurkish Super Lig – uko Hadebe ari kutambira – unotarisirwa kudzoka mumasvondo ari kutevera.   Mitambo mizhinji pasi rose yambenge yakamiswa nekuda kwechirwere cheCovid-19 icho chaurauya vanhu vakawandisa. Asi kutanga masvondo achangodarika, kune dzimwe nyika nhabvu yava kuita ichidzoka asi ichitambwa munhandare dzisina vatsigiri.   Muhurukuro dzange dzichiitwa kuTurkey, pane fungidziro huru yekuti mitambo yenhabvu yeko inogona kusimudzira musi wa12 Chikumi.   Achitaura neKwayedza ari kuTurkey, Hadebe anoti ari kufara kuti nhabvu yave kudzoka asi anoti zvikwata zvinofanirwa kugadzirisa pavanotambira kuti pange pakachena uye pakachengetedzeka panyaya dzeutano.   “Kunyangwe hangu ndiri kufara kuti tave kudzoka kuzotamba nhabvu zvekare, asi zvandaona nekudzidza zvange zvichityisa. Vanhu vari kufa kunze uko, saka tinofanirwa kunge takachengetedzeka uye takangwarira tichitevedzawo mutemo nekurudziro dzeveutano.   “Ndanga ndasuwa nhabvu yangu nekuti ndiyo inondichengeta, saka ndiri kutarisira kutamba zvakanaka zvekare,” anodaro.   Kunyangwe zvazvo achiti ari kutarisira kudzoka kwenhabvu, Hadebe anoti zvichamuremera kutamba munhandare dzisina vatsigiri sezvo iye ange ajaira kutamba pamberi pechaunga chevanhu.   “Tajaira kutamba nhandare dzakazara nevatsigiri vachitikuza. Zvino izvi zvitsva kwandiri, saka zvichandiremera nekuti vatsigiri vanotipa manyuku-nyuku ekutamba zvakanaka.   “Asi totongojaira zviripo nekuti pakupera kwezuva tinofanirwa kubata basa, uye tiine utano,” anodaro muchinda anoti kana achitamba kumashure kwechikwata chemaWarriors uyu anoita zvekusunga chishwe chaicho.   Svondo richangodarika nhabvu yakatanga kutambwa kunyika yeGermany asi munhandare dzisina vatsigiri.   Mimwe yemitemo yakaiswa mitsva ndeyekuti vatambi venhabvu havachatenderwa kukwazisana nemaoko uye kana vakanwisa, pakupembera havabvumidzwe kumbundirana.	https://www.kwayedza.co.zw/nhabvu-inoda-paine-vatsigiri/
politics	Amai Makarau Vanoramwa Kupinda Musangano Vachiti Vaneta neKunyombwa	Musangano wange wakarongwa neZimbabwe Electoral Commission nemapato ezvematongerwo enyika watadza kuitwa muHarare neChipiri mushure mekunge sachigaro weZEC, Justice Rita Makarau, vabuda mumusangano uyu vachiti vaneta nekubatwa neseri kweruwoko nemapato aya. Amai Makarau, avo vange vakatsamwa zvikuru, vaudza vamiriri vemapato aya, kuti semaonero avo, misangano yavanoita nemapato aya haisi kushanda nekuti nekudaro vachagara pasi seZEC voona kuti voita sei. Vati mapato aya anovashoropodza nekutaura zvisina kunaka pamusoro pavo mumapenhau nyaya dzinofanira kutaurwa mumusangano wakaita sewange uchifanira kuitwa neChipiri. Amai Makarau vapawo mapato muenzaniso wenyaya dzakabuda mumapenhau eThe Daily News pamwe NewsDay uye vati havasi kuzobvuma kuramba vachibatwa neseri kurowoko nemapato aya. Vatiwo musangano wanhasi wange usinei nekuda kuratidzira kuri kuda kuitwa mangwana nemamwe mapato ange auya kumusangano uyu. Amai Makarua vabva vaudza dzimwe nhengo dzeZEC nevashandi vekomisheni iyi kuti vabude muimba mange muchifanira kuitirwa musangano uyu ndokuenda kuhofisi kwavo vachisiya vamiriri vemapato aya vari vega. Asi izvi hazvina kufadza vamiriri vemapato ange auya kumusangano. Vamwe vamiriri vemapato aya vaudza Studio7 kuti zvaitwa naAmai Makarau kuvashora zvakanyanya uye vanofanira kuziva kuti vanobhadharwa nemari yemitero inobhadharwa neveruzhinji rweZimbabwe. Asi mushure mechinguvana, mapato aya azobvumirana kutuma nhume dzawo kunoita musangano naAmai Makarau muhofisi mavo. Vachitaura apo vapedza musangano naAmai Makarau, munyori mukuru weMDC – T, zvakare vari mutauriri wekomiti yemapato ezvematongerwo enyika panhaurirano neZEC, VaDouglas Mwonzora, vati vaudza Amai Makarau kuti vakapedzesera vaenda kumapepanhau nekuti ZEC yange isina kupindura tsamba yavo pamusoro pekutengwa kwemichina ye Biometric Voter Registration. Asi VaMwonzora vati vazobvumirana naAmai Makarau kuti vanofanira kuramba vachiita misangano nemapato aya asi panofanira kurongwa kuti hwaro hwekuti misangano iyi ichafamba sei. Asi dzimwe nhengo dzemapato aya dzakaita saVaKudakwashe Bhasikiti vePeople First, vati mapato aya anofanira kuchisiyana neZEC otsvaga imwe nzira yekuti sarudzo dzingafambiswa sei munyika. VaKizito Kuchekwaavo vanoshanda kubazi reCommisariat reZanu PF vati bato ravo haritsigiri zvaitwa nemasangano ari muNational Electoral Reform Agenda pamwe neCoalition for Democracy uye vati semaonero avo danho ratorwa naAmai Makarau rakanaka. Zvichakadai, veNERA vanoti pamvumo yavapihwa yekuratidzira, vanzi panofanira kuungana vanhu vasingadarike zviuru zviviri nemakumi mashanu uye havasi kubvumidzwa kufamba mumigwagwa. Mapurisa anoti vanhu ava vanofanira kuungana panhandareiri kuseri kweHarare International Conference Centre uye vanhu gumi chete ndivo vachabvunmidzwa kunosiya gwaro renyunyuto kuna Amai Makarau. Mapato ari muNERA anoti haasi kufara kuti hurumende yava kuda kutora hurongwa kwekutenga michina yeBVR kubva kuUnited Nations Development Fund sezvo achifungira kuti izvi zvinoita kuti hurumende ipindire mumafambisirwo esarudzo dza2018. No media source currently available 	https://www.voashona.com/a/zimbabwe-makarau-walks-out-of-meeting/3775874.html
sports	Senegal yapinda muRound of 16	  CHIKWATA cheSenegal ndicho chaita chekutanga chemuAfrica kuenda kuRound of 16 yemakwikwi eWorld Cup zvichitevera kukunda kwachaita Ecuador 2-1 manheru ano.   Kuhwina uku kwaona Senegal ichipedza iri pechipiri muGroup A iine zvibodzwa zvitanhatu kubva mumitambo mitatu yayatamba pari zvino kuQatar.   Mumutambo wawo wekutanga, yakakundwa 2-0 neNetherlands, ndokuzokunda Qatar 3-1 uye 2-1 nhasi apo yakunda Ecuador.   Chikwata chaAliou Cisse chichasangana neEngland muround of 16.	https://www.kwayedza.co.zw/senegal-yapinda-muround-of-16/
health	Zimbabwe Inocherechedza Zuva reKuwanikwa neKukosheswa kweMvura Pasi Pose	Nezuro, Zimbabwe yakabatana nepasi rose mukucherechedza zuva rekuwaniswa kwemvura yakachena kumunhu wese pasi rose, re World Water Day, iro rinocherehcedzwa pasi rose kubva muna 1993. Pamusoro pekuwanisa vanhu mvura yakachena, donzvo rekucherechedza zuva iri nderekupa zivo pamusoro pevanhu vanodarika mabhiriyoni maviri vari kurarama zuva nezuva pasi rose vasina mukana kumvura yakachena. Dingindira regore rino rakanangana nekuti mvura inoreveyi kuvanhu, kukosha kwayo uye kuti vanhu vangachengetedza sei chiwanikwa ichi. Vanoona nezvebudiriro yevechidiki musangano revechidiki rePlatform for Youth and Community Development, VaMuburwa Allan Murozvi, vanoti vari kukurudzira hurumende pamwe nemakanzuru ose ekumaruwa nemaguta kuti vakoshese kuwaniswa kwemvura kuvanhu kuburikidza nemari dzebudiriro yematunhu. VaMurozvi vanokurudzirawo veruzhinji kuti vadzidze kukohwa mvura kuitira kuzoishandisa munguva dzekushaikwa kwayo. No media source currently available 	https://www.voashona.com/a/zimbabwe-commemorates-world-water-day-2021/5825296.html
business	Vamwe Voyaura Zvichitevera Kupera kweMabasa nePamusana peCovid-19	Vanhu vakawanda vakarasikirwa nemabasa avo munguva ino yeCovid-19 vanoti vari kutambura zvikuru sezvo vasina chekubata. Mumwe wevanhu vakarasikirwa nemabasa, Va Luck Moyo, vanoti ivo nemhuri yavo vave kudya kamwe chete pazuva kubva pavakasiya basa kukambani yavaishandira. VaMoyo vanoti basa ravo rinokwanisa kuraramisa mhuri yavo asi ikozvino havakwanisi kuenda kunoita basa iri sezvo vasina tsamba inovapa mvumo yokuenda kunzvimbo yavanenge vadaidzwa. Mumwe akatarisana nedambudziko iri, Muzvare Melissa Jairosi, avo vane dhigiri reEngineering, vanoti vakapererwa nebasa muna Nyamavhuvhu gore rapera pakambani inoita zvokuvaka. Vanoti nekushaya chekuita, vakafunga kuita basa rekutengesa hembe dzemumabhero nemuriwo wavanotenga kuMbare, sezvo vari kushaya basa ravakadzidzira kuEngland. Mumwe mudzimai, Amai Mary Makuyana, vanoti vakamiswa basa vachangotanga kupfuya huku kumba kwavo zvokuti ndizvo zvave kuvararamisa. Asi vanoti bhizimisi radzikira nokuti vanhu vavaitengesera huku idzi kum hofisi emuguta vakamiswawo mabasa uye mahofisi makuru akavharwa kubva gore rakapera. Muzvare Dadiso Mudziwepasi vanoti vakadzingwa basa muchitoro chinotengesa zvokudya nembatya zvokuti vave kushanda mumba memumwe mudzimai ane tuckshop pamba pake, asi vanoti mari yavanotambira haisi kuvakwanira nemhuri yavo. Mutungamiri weZimbabwe Congress of Trade Unions, VaPeter Gift Mutasa, vanoti panofanirwa kuitwa hurukuro nehurumende kuti pawanikwe nzira dzokubatsira vanhu vane mabhizimisi akaparara uye nekubatsira vanhu vakadzingwa mabasa nenyaya yeCovid 19 iyo yakavharisa nyika. VaMutasa vanoti huwori ndihwo hwasvitsa nyika pairi nhasi nokuti zviri pachena kuti mabhizimisi ari kubudirira ane chekuita nevanhu vari kutonga nyika ino. Studio7 haina kukwanisa kuziva huwandu hwevanhu vakarasikirwa nemabasa avo nekuda kweCovid-19. Gurukota revashandi nemagariro evanhu akanaka, Professor Paul Mavhima, vakaudza Studio7 nguva pfupi yapfuura kuti hurumende ine hurongwa hwekubatsira vanhu vakarasikirwa nemabasa avo munguva ino yeCovid-19. Asi masangano anomirira vagari pamwe neevashandi munyika anoti hapana ruyamuro rwuri kupihwa vanhu nehurumende kuti vabatsirikane munguva ino. No media source currently available 	https://www.voashona.com/a/zimbabwe-struggle-following-company-closures-due-to-covid-19/5794349.html
sports	Ma’gym’ ngaavhurwe: Musonda	   PUROMOTA wetsiva — Clyde Musonda, uyo anove maneja zvekare nemurairidzi wemutambo uyu — anoti kuvharwa kwemagym kuri kukanganisa zvikuru vatambi vemuno avo vari kuenda kunorwa kunze kwenyika vasina kunyatsogadzirira.    Svondo radarika, shasha yetsiva — Tinashe ‘Chairman’ Mwadziwana — akakundwa kunyika yeNamibia naNathaniel Kakololo apo vairwira bhande reAfrican Boxing Union Featherweight.    Musonda anoti kuuya kweCovid-19 kwakakanganisa zvizhinji kuvatambi vetsiva sezvo vave kuenda kunokwikwidza kunze kwenyika vasina kugadzirira zvakakwana.   Izvi zvinotevera kumiswa kwakaitwa mitambo yose munyika muno muna Kurume gore rapera senzira yekuedza kudzivirira kupararira kwechirwere cheCovid-19.   “Kukundwa kwakaita Chairman kuNamibia, haisi nyaya yekuti mutambi waakarwa naye anogona manhingi, kwete. Asi kuti Chairman haana kuwana nguva ndefu yekunyatsogadzirira. Sekuziva kwemunhu wese, iye zvino magym akavharwa uye mitambo haisi kutenderwa. Saka topedzisira tave kutsvaga dzimwe nzira dzekuti aite gadziriro dzake zvekungoti aende kunozadzikisa mitambo yake,” anodaro.    Musonda anoenderera mberi achiti, “Asi kana mutambi ane ngura akaenda kunorwa zvinogona kurema sezvo anenge ave nenguva ndefu akangogara asiri kukwikwidza, izvo zviri kuitwa nevatambi vedu vari kuenda kunorwa kunze kwenyika.”   Vatambi vazhinji vetsiva vari kuenda kunorwa kunze kunyika dzakaita seNamibia, Tanzania, South Africa neMalawi uko tsiva iri kutenderwa kutambwa.      Musonda anoti dai mutambo uyu wachidzorwa muno sezvawakaitwa kune dzimwe nyika uko uri kutenderwa kutambwa asi pasina vatsigiri.    “Tave kungochema kuti dai mutambo uyu wachidzoswa muno nekuti tinotyira remangwana revatambi vedu kuti ringakanganisike.    “Kune dzimwe nyika uri kutambwa pasina vatsigiri. Saka  tinoona kuti muno ukadzoswa uchinzi utambwe pasina vatsigiri zvinobatsira vatambi vedu vagare vachitamba kuitira apo vakazoenda kunorwira mabhande makuru kunze kwenyika vanenge vasina ngura,” anodaro Musonda.	https://www.kwayedza.co.zw/magym-ngaavhurwe-musonda/
business	Dare reSeneti Rinotambira Kudomwa kwaAmai Amanda Bennett seMukuru Kana Kuti CEO weBoka reNhau reUSAGM	Dare reseneti muAmerica nemusi weChina rakatambira kudomwa kwaAmai Amanda Bennett semukuru, kana kuti Chief Executive Officer mutsva weboka rehurumende yeAmerica rakazvimirira rinotepfenyura nhau nekuburitsa mashoko, reUnited States Agency for Global Media, kana kuti USAGM. Vachizivisa nezvekudomwa kwaAmai Bennett uku, vakafanobata chigaro chaChief Executive Officer veUSAGM, Amai Kelu Chao, vakati Amai Bennett mutori wenhau ane hunyanzvi hunoratidzwa kuburikidza nekuwana kwavo mubairo wePulitzer Prize kaviri. Vakaenderera mberi vachiti munhu ari kuunza pachigaro ichi ruzivo rwunodarika makore makumi mana rwekuferefetwa kwenhau muAmerica pamwe nekunze kweAmerica, ruzivo rwekutungamira boka remabhizimusi, uye kutungamira muhurumende. Amai Chao vakati chakanyanya kukosha ndechekuti Amai Bennett vanogoverana nevamwe kuzvipira kwakadzama kwekutorwa kwenhau kwepamusoro, chidokwadokwa chekutorwa kwenhau dzechokwadi uye kwakasununguka, kuzvipira kuchengetedzeka kwevatori venhau nevateereri vavo, nekusarerekera mativi pakuzadzisa zvisungo zvemashandiro eboka reUSAGM. Amai Chao vakati kutambirwa kwaAmai Bennett nedare reseneti mucherechedzo wekukosha kweboka reUSAGM mukuwanisa vanhu nhau dzechokwadi uye kutsigira rusununguko nehutongo hwejekerere pasi rose.	https://www.voashona.com/a/6759839.html
business	VaMnangagwa Vanokumikidza Mabhazi Matsva eZupco muBulawayo	"Mutungamiri wenyika, VaEmmerson Mnangagwa, vakumikidza mabhazi matsva ekambani yeZupco muguta reBulawayo vachiti hurumende yavo yakazvipira kuti veruzhinji vawane zvifambiso zvinowanikwa nguva nenguva zvichifamba zvakanaka uye zvisingadhure. Vachitaura pachiitiko chekukumikidza mabhazi makumi manomwe nematanhatu paCity Hall muBulawayo nhasi mangwanani, VaMnangagwa vati vange vaine mufaro mukuru kuve pachiitiko ichi vachiti mabhazi aya achabatsira kurerutsira veruzhinji panyaya dzekufamba. ""Kuvepo kwemabhazi aya kunotarisirwa kubatsira zvikuru mukumutsurudza basa rekufambiswa kweveruzhinji uye kubatsirawo kuderedza mari dzakakwrira dzekufambisa idzo dzange dzave kubhadharwa neveruzhinji kumaruwa nemumadhorobha,"" vadaro mutungamiri wenyika. Pamabhazi akumukidzwa akawanda acho achaendeswa kumaruwa ekumatunhu eMatabeleland North neMatabeleland South asi VaMnangagwa vati pane mamwe ari munzira achashanda muguta reBulawayo. Vati hurumende yakazvipira kudonzvo rayo rekuti mugore ra2030 Zimbabwe ive yave inoverengwa panyika dzakabudirira vakati zvakakosha kuti nyika ive nezvekyfambisa zveveruzhinji zvakakwana. Vati hurumende yavo yakaona zvakakosha kumutsurudza kambani yeZimbabwe United Passenger Company, Zupco. Vati hurumende iri kutenga mabhazi anopfuura chiuru chimwe nemazana matatu achapiwa kukambani iyi. ""Mushure mekuona kuti panguva dzakawanda veruzhinji vange vave kuwomeserwa nevamwe vari mubhizimisi rekutakura vanhu, vachivabhadharisa mari dziri pamusoro-soro, takaona zvakakosha kumutsurudza kambani yehurumende yeZupco. Mabhazi achauya achibva kunyika dzeChina, Belarus neSouth Africa,"" VaMnangagwa vaudza vanhu. VaMnangagwa vati makanzuru nehurumende zvinofanirwa kushanda pamwe chete kuitira kuti veruzhinji vagokwanisa kuitirwa zvizere mabasa avanotarisira kuitirwa vakashorawo zvikuru nyaya yehuwori. Mutungamiri wenyika vati hurumende yavo yakazvipira kuendesa masimba kumatunhu. ""Gurukota rezvemari VaMthuli Ncube muhurongwa hwekushandiswa kwemari yehurumende vachawedzera mari ichashandiswa pakuendesa masimba kumatunhu zvichireva kuti pachave nemari yakawedzerwa ichapiwa kumatunhu, kumakanzuru ekumaruwa uye emumadhorobha kuitira kubatsira kuti mukwanise kuita mabasa amunotarisirwa kuita neveruzhinji,"" vadaro VaMnangagwa Zupco yava nemabhazi matsva anosvika mazana mashanu. Vakafanobata chigaro chameya weBulawayo, VaMalandu Ncube, avo vange varipowo pachiitiko ichi, vaudza Studio 7 kuti ibasa remakanzuru emaguta kuti veruzhinji vawane zvifambiso. Vati vanotambira kuvepo kwemabhazi asi vakati zvakakosha kuti mabasa achamuka muhurongwa uhu apiwe vagari vemunzvimbo dzakasiyana-siyana kuchaendeswa mabhazi aya kwete vekunze. Mumwe mugari, VaFriday Thomas Phiri, vati vanotambira chirongwa chemabhazi ichi asi vakati zvakakoshawo kuti hurumende iwone kuti migwagwa yemunyika yagadzirwa vachiti kana izvi zvikasaitwa, mabhazi aya achapera kufa nekukasika. Vatiwo zvakakosha kuti hurumende isangotarisa kunyaya yezvifambiso chete asi kuti iwonewo kuti mitengo yezvinhu zvinoshandiswa neveruzhinji zuva nezuva yadzikiswa. Semamwe makambani ehurumende, kambani yeZupco yakagwadama nekuda kwekusaita basa nemazvo kwevaiyitungamira kambani iyi, pamwe chete nehuwori. Mukutanga kwegore rino, Zupco yanga yasarirwa nemabhazi mazana matatu nemakumi masere, mazana maviri nemakumi maviri nerimwe ari mabhazi emakambani akazvimirira akaendesa mabhazi kuZupco pasi pechibvumirano. Guta reHarare ranga riine mabazi zana nemakumi mapfumbamwe nemana, Bulawayo iine makumi manomwe nematanhatu, Mutare iine mabhazi makumi matatu nemana, Masvingo gumi nematatu, Gweru iine masere, ukuwo Chinhoyi iine mabhazi maviri chete eZupco. Muna chikumi, mabhazi matsva makumi mana nemanomwe akapihwa Zupco achibva ku China nekuSouth Africa. Hurumende yakanyoreranawo chibvumirano chemabhazi matsva mazana mashanu neBelarus zvichitevera kushanya kwaVaMnangagwa kunyika iyi muna Ndira. Dzimwe nyanzvi munyaya dzezvehupfumi dzinoti kana hururmende yaVaMnangagwa ikasasunga dzisimbe pakugadzirisa nyaya yehuwori, kumutsurudza kambani iyi nedzimwe dzehurumende, kuchashaya basa. Zupco yakaumbwa muna 1980 pakawana nyika kuzvitonga, asi kambani iyi yaizivikanwa nerekuti Rhodesia Bus Company nyika ichiri pasi pehutongi hwevachena. No media source currently available  "	https://www.voashona.com/a/zimbabwe-president-launches-news-zupco-buses-ni-bulawayo/5158553.html
health	Hurumende Yononoka Kubhadhara Vashandi Vanobatwa neCovid-19 Vachiita Basa Ravo	Vashandi vezvehutano vanoti vazhinji vavo havasati vawana mari dzavanofanirwa kupiwa kana vabatwa nechirwere cheCovid. Vashandi ava vanotiwo havasi kufara nekuvatyityidzirwa kwavari kuitwa nehurumende iyo iri kuti vasina kubaiwa nhomba vachanyimwa mari dzeCovid Allowance. Mutungamiri weZimbabwe Nurses Association, Va Enoch Dongo, vati vashandi vezvehutano vakawanda vacho havasati vawana mari dzekubatwa nechirwere cheCovid-19 vari pabasa kunyange hazvo vave nenguva yakareba vanyorera kuti vawane mari idzi. VaDongo vati nhengo dzavo dzinenge dzichida mari iyi padzinenge dzichirwara kuitira kuti vdzikwanise kutenga zvikwanisiro. VaDongo vatiwo mamiriyoni makumi manomwe nemashanu emadhora (75 million) anonzi akasendekwa parutivi kuitira kuti mari iyi ibhadhare vashandi vezvehutano vanobatwa neCovid-19, haikwani sezvo vakabatwa neCovid-19 vadarika zviuru zvina. Imwe nhengo yeZimbabwe Hospital Association, VaPrince Butau,avo vakabatwa neCovid-19 gore rapera, vaudza Studio 7 kuti vakazowana mari muna Kurume gore rino kunyange vakange vanyorera mari iyi gore rapera. Asi VaButau vati hurumende inofanirwa kunge ichipa mari kwehupenyu hwese munhu anobatwa neCovid-19 ari pabasa. Mumwe mukoti asina kuda kudomwa nezita audza Studio7 kuti kunyange hazvo akabatwa nechirwere ichi kutanga kwegore rino, haasati awana mari kunyange hazvo akanyora mapepa anodiwa. Panyaya yekutyityidzirwa nehurumende kuti vasina kubaiwa nhomba vachanyimwa mari dziri kupiwa vashandi vese vezvehutano dzeCovid-19 allowance, VaDongo vati zvakaipa zvikuru kumanikidza vanhu kubayiwa nhomba. VaButau vati mari inoita zviuru zvitanhatu nemazana maviri emaRTGS iri kupihwa seCovid-19 allowances ishoma zvakanyanya. Vatiwo hurumende inofanira kugara pasi nevashandi vezvehutano yotaurirana navo pamusoro pekubaiwa nhomba yeCovid-19. Studio 7 haina kukwanisa kunzwa kubva kuHealth Services Board asi gurukota rezvekubudiritswa kwemashoko, Amai Monica Mutsvangwa, vakaudza vatori venhau nemusi weChipiri kuti hurumende iri kubhadhara mushandi anenge abatwa neCovid-19 ari pabasa mari inotangira pamazana matanhatu emadhora ekuAmerica kusvika pachiuru chimwe chete chemadhora ekuAmerica. Pamusoro pezvo mushandi wezvehutano anopihwa zviuru zvitanhatu nemazanamaviri emaRTGS semari yekubatsirikana munguva yeCivid-19. Vakatiwo Health Services Board yainge yabhadhara vashandi mazana mana nemakumi matatu nevaviri pavashandi vezvehutano zviuru zvina nemazna mana ane makumi mana nevana vakanyorera kuwana mari iyi. Amai Mutsvangwa vakati mari yakaiswa parutivi nehurumemde haikwani kubhadhara vashandi vese vakabatwa neCovid-19 vakati zvinoda kuti hurumende iwedzere mari iyi. No media source currently available  	https://www.voashona.com/a/zimbabwe-government-delays-paying-covid-19-assistance-funds-to-thos-that-fell-ill-at-workplaces/5950024.html
health	Kubaiwa kweNhomba Munyika Kuri Kuitwa Zvisina Mutsindo	Chirongwa chekubaya nhomba yekudzivirira Covid-19 kuvashandi vezvehutano mudunhu reMasvingo chapinda muzuva retatu, bazi rehutano richiti huwandu hwevanhu vari kubayiwa nhomba huri kuwedzera kunyange hazvo risina kupa huwandu hwacho. Mukuru webazi rehutano muMasvingo, Dr Amedus Shamu, vati kunyange hazvo chirongwa ichi chakatanga zvishoma nemusi weMuvhuro, vashandi vakazobaiwa nhomba iyi nezuro nanhasi vawedzera. Dr Shamu vaudza Studio 7 kuti musi wekutanga vashandi vazhinji vaisagutsikana nenhomba iyi asi mushure mekutsanangurirwa, vazhinji vave kubaiwa. Kunyange hazvo Dr Shamu vati hofisi yavo haisati yapuwa huwandu hwevashandi vose vabaiwa pari zvino sezvo vashandi vavo vakabuda vachipinda muzvipatara zvemumaruwa, vanotarisira kubaya vashandi chiuru gumi nechimwe mudunhu rose pamazuva gumi. Asi vamwe vashandi vataura neStudio7 vati vashandi vemubazi rezvehutano vakawanda vari kuramba kubaiwa nhomba iyi, iyo yakabva kuChina. Vashandi vepachipatara cheMasvingo General Hospital vari kubaya vanhu nhomba vange vari pachipatara cheMushagashe neSummetone nhasi. Chipatara ichi chiri kunze kwedhoroba reMasvingo uko kwabaiwa vanhu vashoma vasingapfuuri gumi. Mumwe mushandi aramba kudomwa nezita rake paMushagashi audza Studio 7 kuti haasati ave nechivimbo chekuti nhomba iyi yakanaka. Vashandi vabaiwa nhasi varamba kutaura neStudo 7 iyo yatumirwa mapurisa kuti ibve pavange vachibairwa nhomba. Mutauriri weCovid-19 Taskforce muMasvingo, VaRodgers Irimayi, vati havasati vave nehuwandu hwevanhu vabaiwa nhomba pamazuva matatu asi musi wekutanga chete vashandi vakabaiwa mudunhu rose vakasvika zana nemakumi matanhatu nevasere. Vanhu vakawanda munyika vari kutyira nhomba iyi, asi Dr Shamu vakurudzira kuti vanhu ava vabaiwe vachiti nhomba iyi yakanaka sezvo yakatendedza nebazi rezveutano pamwe neWorld Health Organisation. Dunhu reMasvingo rakapiwa nhoma yevanhu zviuru makumi maviri nezviviri(22 000) kunyange hazvo iyo iri kuda kubaya vashandi zviurugumi nemumwe(11 000) pachirongwa chekutanga chiri kuitwa mumazuva gumi. Nezuro vanhu vakange vabaiwa nhomba munyika yose vanosvika zviuri zvina nemakumi mana nemumwe chete, (4041) Nezuro vanhumakumi mana nevasere vakabatwa nechirwere cheCovid-19 munyika mose, vanomwe vakashaya. Nyika pari zvino yave nevanhu zviuru makumi matatu nezvishanu nemazana mapfumbamwe negumi vabatwa nechirwere ichi, (35 910), uye vapora vave zviuru makumi matatu nezviviri nemazana maviri ane makumi masere nevasere, (32 288). Vafa nechirwere ichi munyika yose vave chiuru chimwe nemazana mana nemakumi mana nevasere, (1448). No media source currently available  	https://www.voashona.com/a/zimbabwe-covid-vaccination-enters-3rd-day/5791446.html
sports	Murairidzi waZemura aroveswa pasi	  MURAIRIDZI waJordan Zemura kuchikwata cheAFC Bournemouth, Scott Parker adzingwa basa nhasi zvichitevera kuzvambaradzwa kwavakaitwa neLiverpool 9-0 nemusi weMugovera wadarika.   Kurakashwa kwakaitwa Bouthmouth neLiverpool hakuna kugamuchirwa nevaridzi vechikwata ichi pamwe nevatsigiri venhabvu avo vakakatyamadzwa zvikuru sezvo pange padarika mwaka mizhinji pasati pamboita chikwata chinokundwa 9-0.   Parker abva aita murairidzi wekutanga kudzingwa basa muEnglish Premier League mwaka uno uye adzingwa pangotambwa mitambo mina chete.   Muridzi weBournemouth – Maxim Demin – anyora padandemutande kuti, “Tinoda kutenda zvikuru kuna Scott nechikwata chake panguva yataive tose.   “Kudzoka kwataita muPremier League achirairidza chikwata chedu tichagara tichikurangarira kwemakore akawanda anotevera.   “Asi kuti tirambe tichibudirira sechikwata, tinofanirwa kufamba negwara chairo rebasa redu uye kupanana rukudzo nguva dzose.   “Gadziriro dzekutsvaga murairidzi mutsva anomutsiva dzatotanga.”   Mumitambo yakarairidzwa naParker mwaka uno muPremiership, wekutanga chikwata chake chakakunda Aston Villa 2-0, ndokuzokundwa 4-0 neManchester City, chikazokundwa zvakare 3-0 neArsenal uye 9-0 neLiverpool.	https://www.kwayedza.co.zw/murairidzi-wazemura-aroveswa-pasi/
sports	‘TSIGIRAI LOGA’	VATSIGIRI venhabvu vanoti hapana chinokonesa Zimbabwe kuenda kumakwikwi e2022 Qatar World Cup zvichitevera kugadzwa kwemurairidzi mutsva wechikwata chenyika chemaWarriors, Zdravko Logarusic.   Loga, sezita remadunhurirwa raLogarusic iro raakapihwa nevatsigiri venhabvu, akagadzwa pachigaro chinopisa ichi neZifa achitsiva Sunday ‘Mhofu’ Chidzambwa uyo akasiya basa gore rapera.   Joey ‘Mafero’ Antipas ndiye ange akafanobata chigaro ichi zvichitevera kubva kwaMhofu.   Chizvarwa chekuCroatia ichi, Loga, akaparurwa zviri pamutemo svondo radarika nesangano reZifa.   Mutungamiri weZifa, Felton Kamambo, akabva azivisa Loga kuti maWarriors anofanirwa kuenda kumakwikwi ese enhabvu anoti African Nations Cup (CHAN), Africa Cup of Nations (Afcon) 2021 neFifa World Cup 2022.   Muhurukuro nevatsigiri venhabvu vakasiyana vanoti remangwana remaWarriors rakajeka zvikuru zvichitevera kugadzwa kwakaitwa Loga.   Mutungamiri wesangano reFriends of Warriors, Edward Chimedza, anoti kuuya kwaLoga kwaunza chiedza chakanaka uye pane tarisiro huru yekuti achabata basa sebasa.   “Loga auya, tinofanirwa kumupa nguva anyatsobika chikwata chake uye Zifa ngaimutsigire nekumupa zvese zvaanoda kuti agoita basa rake nemazvo. Tine mukana wekuita zvikuru munhabvu naLoga uye tiri kumutemba kuti achabata basa, 2022 ndaona tichienda kuWorld Cup naye. Asi anofanirwa kutanga atidzosera kuAfcon zvekare,” anodaro Chimedza.   Mashoko ake anotsinhirwa neshasha inozivikanwa pakutsigira nhabvu, Chris ‘Romario’ Musekiwa achiti Loga anofanirwa kuwana rutsigiro ruzere kubva kuZifa, mapoka akasiyana anoona nezvenhabvu pamwechete nevatsigiri.   “Murairidzi wedu mutsva tinaye uye tiri kufamba naye, toda kumuona achibudirira. Anofanirwa kupihwa rutsigiro rwese rwaanoda kuti agobudirira mubasa rake. Kana akataura kuti ane vatambi vaanoda, ngavauye nenguva kuitira kuti ashande navo agozivana navo.   “Tine mitambo mikuru iri kuuya saka tinoziva kuti tikamutsigira zvakasimba tinobudirira chete, kunyanya mumutambo weCHAN uri kuuya munaKubvumbi. Asi mikuru yeAfcon neWorld Cup yatiri kuda ndine chivimbo chekuti ari kuzotiendesa,” anodaro.   Munyori mukuru weFriends of the Warriors, Zivanai Muwashu anoti kuve nemurairidzi wekunze kunobatsira zvikuru mune zvakasiyana.   “Uku ndiko kubudirira kwatave kuita munhabvu yedu, tave kufamba mugwara chairo naLoga. Tine varairidzi vemuno hapana kwataienda nekuti vamwe vaisarudza vatambi vekuzvikwata zvavo kuti vagouya kumaWarriors, manje naLoga achanyatsoongorora vese osarudza vatambi vaanoda avo vaanoona kuti ndivo vanokodzera kutambira maWarriors.   “ Mumaonero angu, izvi zvichatibatsira kuti vatambi vanogona vachashevedzwa uye vachatamba nhabvu votisvitsa kure,” anodaro Muwashu. Mutambo wekutanga waLoga achirairidza maWarriors uriko musi wa23 Kurume apo achasangana neAlgeria, kuAlgeria mumutambo wekurwira tikiti rekuenda kuAfcon 2021.   Svondo rinotevera racho, maWarriors achange ari pamusha apo achasangana neAlgeria mumutambo weAfcon zvakare.   MunaKubvumbi, Loga ane basa guru rekubata sezvo achatungamirira maWarriors kumakwikwi eCHAN achaitirwa kuCameroon.   MaWarriors akaiswa muboka reGroup A rine zvikwata zvinoti Cameroon, Burkina Faso neMali.	https://www.kwayedza.co.zw/tsigirai-loga/
health	Vanhu Gumi neVatatu (13) Vofa neCovid-19 Mukutanga kweGore ra2022	Bazi rezvehutano rinoti mukutanga kwegore ra2022, vanhu gumi nevatatu vakafa nechirwere cheCovid-19 zvasiya vafa nechirwere icho kubva zvachatanga kupararira muna 2019 vave zviuru zvishanu negumi nevanomwe kana kuti 5 017. Vanhu mazana mapfumbamwe nemakumi mashanu nevashanu kana kuti 955 vakabatwa nechirwere ichi nezuro zvasiya vabatwa nacho vave mazana maviri ezviuru negumi nevana ane mazana maviri negumi nevana kana kuti 214 214. Vanhu vabayiwa nhomba yekutanga vave mamiriyoni mana nezviuru zana nemakumi maviri nemapfumbamwe zvine mazana mapfumbamwe nemakumi mashanu nemaviri kana kuti 4 129 952. Vanhu vabayiwa nhomba kaviri vave mamiriyoni matatu nezviuru zana nemakumi mana zvine mazana matatu nemakumi mana nemashanu kana kuti 3 140, 345. Vanhu vabayiwa nhomba katatu zvikuru vanoshanda muzvipatara, vakwegura nevamwe vane zvirwere zvinovaisa munjodzi yekurwara zvakaipisisa vakabatwa nechirwere ichi vave zviuru zvishanu nemazana matanhatu nemakumi maviri nematatu kana kuti 5, 623. Bazi rezvehutano rine hurongwa hqwekubaya vanhu mamimiriyoni gumi nhomba kuti inyatsoshande zvakanaka. Hurongwa hwaivepo hwaive hwekuti izvi zviitwe mukupera kwaZvita gore rapera asi hazvina kubudirira.	https://www.voashona.com/a/vanhu-gumi-nevatatu-(13)-vofa-necovid-19-mukutanga-kwegore-ra2022/6378782.html
politics	Mhirizhonga Inotyisa Yoitika kuChitungwiza	Vechidiki muMDC inotungamirwa naVa Morgan Tsvangirai vanoti havasi kuzopeta mavoko avo vachirwiswa nevechidiki ve Zanu-PF. Vechidiki ava vanoti yasvika nguva yekuti vadzoserewo zvakasimba pose pavanorwiswa sezvo mapurisa ari kutsigira Zanu-PF pose panoitika zvemhirizhonga, vatsigiri veMDC vari ivo vanosungwa chete. Mashoko aya anotevera kurwiswa kwakaitwa munyori anoona nezvemisangano mu MDC kuChitungwiza, VaDelma Amos Kaliyati, mukupera kwesvondo. VaKaliyati, avo vari muchipatara zvichitevera kukuvara zvakaipisisa kwavakaita, vanonzi vakachengetedzwa nemapurisa sezvo vari muhusungwa zvichitevera mhirizhonga yakaitika neSvondo. Zvichitevera kurwiswa kwakaitwa VaKaliyati nevamwe vavo, vechidiki ve MDC vanonzi vakapindirawo munyaya iyi vachiedza kudzoserawo kurwiswa kwakange kuchiitwa vamwe vavo, izvo zvakaita kuti pakuvare vanhu vakati wandeyi, vamwe vakaendeswa kuchipatara. Studio7 haina kukwanisa kuziva huwandu hwevanhu vakakuvara muchiitiko ichi. VaKaliati vakarwiswa zvakare svondo rapera apo vaibatsira vanhu vanoda kunyoresa kuvhota. Vamwe vanhu vanofungidzirwa kuti vatsigiri veZanu PF vakakanda chombo chinoputika pamba paVaKaliyati, mukadzi wavo akakuvara zvakaipisisa muchiitiko icho. Nhengo yeZanu PF, VaJim Kunaka, vanoramba zvese zvataurwa neveMDC vachiti vanhu vebato ravo havana nguva yokufamba vachirova vanhu sezvo vari mubishi rekukuridzira vanhu kunonyoresa kuitira kuti vagokwanisa kuzovhota musarudzo dzichaitwa gore rinouya. No media source currently available No media source currently available  	https://www.voashona.com/a/zimbabwe-violence-kaliyati-mdc-zanupf-chitungwiza-chidziva-kunaka/4082653.html
health	VanaChiremba Voramba Kurudziro yeHurumende Yekuti Vadzokere kuMabasa	Vanachiremba munyika varamba kutambira kurudziro yehurumende yekuti vadzokere kumabasa nhasi vakatiwo vave kuda kubuda musangano rinomirira vashandi vehurumende reHealth Apex Council. Vanachiremba ava vaungana muHarare vakaratidzira pachipatara cheParirenyatwa vachiti hazvibatsiri kuti hurumende ivatyisidzire kuti vadzokere kumabasa vasina mari. Mumwe chiremba anga achiratidzira Dr Learnmore Shoti vati kuda kuvatyisidzira kuti vadzokere kumabasa hakuna zvakunoshanda sezvo vari kunonga svosve nemuromo. Mumwe chiremba asina kuda kudomwa nezita atiwo sezvo hurumende iri kukwidzawo zvinhu zvakaita semafuta ekufambisa dzimotokari, magetsi nezvimwewo zvichienderana nehuremu hwedhora rekuAmerica (Interbank Exchange Rate), naivo vanodawo kuti mari dzavo dzemihoro dzienderane nerate inenge iripo pavanotambira. Vanachiremba varatidzira vakananga kumahofisi eHealth Services Board uko vanosiya tsamba yenyunyuto vachishora nyaya yekutyisidzirwa uye vachitiwo vari kuda kubuda zviri pamutemo kubva musangano reHealth Apex Council rinomirira vashandi vose vehurumende. Vakafanobata chigaro chemunyori musangano reZimbabwe Hospital Doctor’s Association, Doctor Tawanda Zvakada vati vanachiremba vaona zvakakodzera kubuda mumubatanidzwa wevashandi vari pasi pebazi rezvehutano sezvo risisamirire zvido zvavo. Vakafanobata chigaro chemutevedzeri wemutungamiriri wesangano ravanachiremba reZHDA, Doctor Masimba Dean Ndoro vati vari kuda kuti HSB itsvake imwe nzira yekuti vanzwe zvichemo zvavanachiremba kuitira kuti dambudziko ravo rigadziriswe. Vana chiremba vashoma shoma ndivo vanga varikubatsira pachipatara cheParirenyatwa izvo zvasiyawo varwere vari panyanga dzamushore. Amai Sandra Mushonga avo vane mwana ari muchipatara cheParirenyatwa vati mwana wavo haasi kuonekwa nanachiremba nguva dzese. Vati dai hurumende yagadzirisa zviri kudiwa navanachiremba kuitira kudzivirira kurasikirwa nehupenyu. Kunyangwe hazvo zvinhu zvisina kumira zvakanaka kuzvipatara, sachigaro weHealth Services Board, Dr Paulinus Sikhosana vaudza Studio 7 kuti vanachiremba vadzokere kumabasa. Dr Sikhosana vatiwo kuumba rimwe boka rekuti vawane kutaurirana nanachiremba zvinotora nguva. Health Apex Council ine masangano anosvika gumi nemaviri anomirira vashandi vakasiyasiyana vari mubazi rezvehutano kubvira kune vanoita zvekuchenesa muzvipatara. Vana chiremba vanoti kusangana kwevanhu vanoita mabasa akasiyana-siyana kuri kupa kuti vamwe vashandi vabvume mari dzinenge dzataurwa nehurumende chero dziri shoma shoma. Kuramwa mabasa kwavana chiremba uku kwakatanga musi wa3 Gunyana. No media source currently available  	https://www.voashona.com/a/vanachiremba-voramba-kurudziro-yehurumende-yekuti-vadzokere-kumabasa/5113850.html
sports	Basa tapedza: Zifa	MUTUNGAMIRIRI weZimbabwe Football Association, Felton Kamambo, anoti sangano ravo ragadzirira zvose zvinodiwa apo maWarriors atarisana nemutambo mukuru wekurwira tikiti rekuenda kumakwishu eAfrica Cup of Nations paachasangana neCongo Brazzaville kuNational Sports Stadium nemusi weSvondo uye chasara chete ndechekuti chikwata chenyika ichi chihwinhe mumutambo uyu.   MaWarriors mumutambo uyu ari kungoda chibodzwa chimwe chete kuti abudirire kuenda kuAfcon kuEgypt gore rino. Makore adarika, paimboita kugunun’una kubva kumaWarriors vachichemera mari dzavo dzebhonasi kubva kuZifa.    Felton Kamambo   Asi, sekutaura kwaKamambo anoti hakusisina matambudziko aya uye sangano ravo riri kushanda zvakasimba kuti zvinhu zvese zvifambe zvakanaka mumutambo wavo uyu.   “Takarongeka isu, ndozvatakanakira, zvese takagadzirira kuti mutambo uyu ufambe zvakanaka.   “Hapana chipingaidzo chatinofunga kuti chichatikanganisa kana mutambo wasvika. Zvese takagadzirira kuti zvifambe zvakanaka, kana vatambi chaivo vari kufara. Chasara kuti tihwine musi wesvondo tiende kuEgypt,” anodaro Kamambo.   MaWarriors – ayo ari kurairidzwa naSunday “Mhofu” Chidzambwa – ari kurwira kuti aende kumutambo weAfcon kechina munhorowondo yenhabvu yemuno.   Kamambo anoti zvakakosha kuti vatsigri venhabvu vauye nehuwandu hwavo kuzotsigira maWarriors.   “Vatsigiri vedu tiri kuvada chaizvo musi weSvondo kumutambo uyu, mukuru zvisingaite saka ngavauye nehuwandu hwavo kuzotsigira chikwata chedu.   “Zvamunongoziva vatsigiri venhabvu vane basa guru ravanobata pakutsigira chikwata saka isu tiri kuvada chaizvo svondo rino,” anodaro.   Zvakadaro, Kamambo anoti nemusi weSvondo mutambo uyu usati watanga, vachawana nguva yekurangarira vanhu vose  vakarasikirwa nehupenyu (minute of silence) nekuda kwemafashamu emvura aive nedutu guru kumatunhu enyika anosanganisira Manicaland.   “Ticharangarira vose vakarasikirwa nehupenyu hwavo nekuda kwemafashamu ayo akaitika kunzvimbo dzakasiyana dzenyika mutambo usati watanga uye tichabatsirawo vamwe nepatinokwanisa,” anodaro.   Zvakadai, vatsigiri venhabvu vanoti svondo rino vachazadza nhandare yeNational Sports Stadium zvisati zvamboitika munhorowondo yenyika ino.   Mutsigiri mukuru wenhabvu Chris “Romario” Musekiwa anoti sevatsigiri vari kuronga kuzadza NSS svondo rino uye masvondo adarika vange vachiita gadziriro yenziyo itsva dzekuimba vachitsigira maWarriors pamutambo uyu.   “Tiri kushanda basa guru rekukurudzira vatsigiri venhabvu kuti ngavauye musi weSvondo kunhandare kuzotsigira chikwata chedu chenyika, ngativapei rutsigiro rwakakwana vabate basa sebasa.   “Kaputeni wedu Knowledge Musona tinovimba naye nechikwata chese. Tinongoti vakomana fambai nebhora uye munwise bhora richangotanga, tatotarisana neEgypt,” anodaro Musekiwa.   Mumwe mutsigiri wenhabvu – Hurbert Manyowa wekuKadoma – uyo anove sachigaro weKadoma Warriors Chapter, anoti musi weSvondo hapana munhu anofanirwa kugara kumba kwake asi nzira dzose ngadzinange kuNSS kunotsigira chikwata chenyika.   “Izvi ndezvenyika yedu, chikwata ndechenyika saka ngatibatane senyika kuenda kunotsigira vakomana vedu vachibata basa.   “Gore rino nderedu maWarriors anofanirwa kusvika kure. Iye zvino tinoona kuti hapasisina nyonga-nyonga munhabvu yedu saka vakomana ngavatambe nhabvu vasafunge zvakawanda nekuti zvese zvakagadzirirwa kuti bhora ritsve,” anodaro Manyowa.   Mumutambo uyu, Chidzambwa achange achitarisira kuti vakomana vake vanosanganisira Musona, Khama Billiati, Tinotenda Kadewere, Evans Rusike, Knox Mutizwa naTalent Chawapihwa kuti vabate basa sebasa svondo rino kuNational Sports Stadium.	https://www.kwayedza.co.zw/basa-tapedza-zifa/
business	Varimi vePurazi reWadzanayi kuLalapanzi Vonetsana neKambani yekuChina YeAsia Ferry Yakapinda muPurazi Ravo	Varimi vepapurazi remushandirapamwe reWadzanayi Cooperative kuLalapanzi mudunhu reMidlands vanoti vari kushungurudzwa neimwe kambani yekuChina yeAsia Ferry, iyo vari kuti yakatora chidimbu chepurazi ravo uye vashandi vayo vari kugezera chicherwa che chrome mupurazi ravo. Varimi ava vanotiwo zvizvarwa zvekuChina izvi zvatove kuchengeta makwai mupurazi ravo. Munyori wemushandirapamwe uyu, VaDominic Mngwabi, vanoti kambani iyi inonzi yakapinda muchibvumirano nemuridzi wepurazi iri pedyo neyavo chekuti ishandise, asi yakatobvisa muganhu waivepo kare ichipinda mupurazi ravo. Vanotiwo chiitiko ichi chakanganisa mhuri dzinosvika zana nemakumi manomwe nesere dziri papurazi reWadzanayi iri, kuburikidza nekuisa hutano hwavo pamwe nehwezvipfuwozvavo munjodzi yekukanganiswa nemishonga iri kushandiswa kugeza matombo ari kucherwa nekambani iyi. VaMngwabi vanoti vakamboedza kuti vagare pasi nemukuru wekambani iyi anonzi Tony asi vanoti akaramba kutaura navo, akatovirima achiti vaende kunomhang'ara kwavanoda uye kuganza achiti haana zvavanomuita. Vanoti vakazoperekedzwa negweta ravo neChitatu svondo rino vachinosiya gwaro rine nyunyuto dzavo kuhofisi yekambani iyi iri papurazi ravo, asi havasati vawana mhinduro. Vanotiwo vakaedza kugara pasi nemuridzi wepurazi kuti varatidzane miganho yemapurazi avo iye achiedzawo kutaura vekambani iyi kuti vagarisane zvakanaka nevavakidzani vavo. Studio 7 yakundikana kubata vakuru vekambani yeAsia Ferry kuti tinzwe divi ravo. VaMngwabi vanoti rimwe dambudziko riri kukonzerwa nekambani yezvizvarwa zvekuChina iyi ndeye kuparadzwa kwemigwagwa yavopamwe neguruva ravanoti rave kutadzisa vagari kana kuwacha mbatya vachiyanika pamisha yavo. No media source currently available  	https://www.voashona.com/a/zimbabwe-chines-mining-company-invading-wadzanai-farm-in-lalapanzi/6408098.html
health	Mudzimai Osungunukira Muchimbuzi muHarare	Vagari vemumusha weGlen View nhasi vasvitsa gwaro renyuto kuna meya weguta weHarare, VaJacob Mafume, vachigunun’una mushure mekunge mumwe mudzimai anogara mumusha uyu, Amai Estina Swaba, vazvarira muchimbudzi chekirinika yekanzuru Glen View Polyclinic, mushure mekunge vakoti vepakirinika iyi varamba kuvabatsira vachiti vaifanira kuenda kuchipata cheSally Mugabe. Izvi zvakatika nemusi weChipiri svondo rapfuura izvo zvakatsamwisa vagari vemumusha uyu. Murume waAmai Swaba, VaBlessing Chaodzemoyo vaudza Studio 7 kuti havasi kufara nezvakaitika. Mumwe mugari wemusha uyu zvakare vari nhengo weCombined Harare Residents Association, Amai Joylin Nyachuru, vati zvinosuwisa kuti vanhu vari kubatwa neseri kweruwoko muzvipatara zvekanzuru. Mugwaro rakasainwa nevagari vanodarika zchiuru nemazana matanhatu, vagari ava yave nguva yakareba madzimai akazvitakura achishungurudzwa paGlen View Polyclinic Zvinonzi vakoti vakati vainge vasingakwanise kuvabatsira nekuti vaida kuzvara mwana mwana weChishanu vachiti kirinika iyi inobatsira vanhu vanozvara mwana wekutanga kusvika pane wechina chete. Izvi zvatsinhirwa nemukuru wevakoti mumakirinika nezvipatara zvekanzuru, Matron Amai Perpetua Kaseke. Meya weHarare VaJacob Mafume vatambira gwaro iri vakati vachaongorora kuti zvakafamba sei uyewo vati vachaona kuti makoti vese vapihwa zvikwangwani zvine mazita avo kuti zvikwanise kuzivikanwa kuti ndiana anenge atadza kuita basa. Vatiwo vachabhadhara mari dzese dziri kudiwa muSally Mugabe kudzamara Amai Swaba nemwana wavo vadzokera kumba. VaMafume vati vano zviziva kuti pamabasa pane vamwe vasingaiite basa ravo nemazvo asi vakati chakakosha ndechekuti kanzuru yatambira zvakaitika uye yave kubatsira mhuri. Vatiwo kanzuru yavo ine dambudziko rekushomeka kwevakoti mumakirinika nezvipatara zvayo zvese uyewo vati vakurudzira hurumende kuti ibatsire kanzuru nemari kuti ikwanise kupa vagary hutano hwakanaka. Vagari vakawanda muHarare havasi kufara nebazi rekanzuru rehutano uye madzimai akawanda aka zvitakuura anozvarira panze pemakirinika kana zvipatara mushure mekurambidzwa kupinda muzvipatara izvi zvikuru sei kana huri husiku. Paramende iri kuongorora nyaya iyi uye inotarisira kuburitsa zvakayakwana mutsvakurudzo yayo kunguva ipi zvayo. No media source currently available 	https://www.voashona.com/a/6779245.html
politics	Amai Grace Mugabe Votuka Zvakare Amai Mujuru neMDC	Mudzimai wemutungamiri wenyika, Amai Grace Mygabe, vati vaimbova mutevedzeri wemutungamiri wenyika, Amai Joice Mujuru, havazofa vakavigwa pamarinda anovigwa magamba enyika nepamusana pekuti vakapandukira mutungamiri wenyika,Va Robert Mugabe. Vachitaura neChitatu nevatsigiri vebato ravo paChimhanda Secondary School ku Rushinga mudunhu reMashonaland Central, munyori muboka remadzimai reZanu PF reWomen’s League, Amai Grace Mugabe, vashora Amai Mujuru nekuda chigaro chaVa Mugabe vachiti Amai Mujuru havazofi vakavigwa pa Heroes Acre nokuti vakazvidza mutungamiri wenyika. No media source currently available Amai Mugabe vati kunze kunotonhora kana munhu achinge asiri mu Zanu PF. Studio 7 haina kukwanisa kutaura naAmai Mujuru kuti tinzwe divi ravo panyaya iyi. Amai Mugabe vaenderera mberi vachiti mapato anopikisa haafanirwe kubvumidzwa kupinda mudunhu reMashonaland Central vachiti dunhu iri ndere Zanu PF. Amai Mugabe varambawo mashoko ari kubuda mumapepanhau ekuti ndivo vari kutungamira chipoka chemuZanu PF chiri kudaidzwa kuti G40 kana kuti Generation 40 icho chinonzi chakateya kutora masimba kubva kuna Va Mugabe kana vachinge vabva pachigaro. Zvinonzi muZanu PF mune kusawirirana zvakanyanya panyaya yekuti achatora matomhu kubva kuna Va Mugabe ndiyani. Mudzimai wemutungamiri wenyika atorawo zvakare mukana uyu kutsoropodza vaimbova mutungamiri weBritain, Va Tony Blair, pamwe naVa George Bush vaimbova mutungamiri weAmerica vachiti vaviri ava vanofanirwa kutongwa kudare re International Criminal Court. Va Mugabe vanowanzotukawo America ne Britain pese pavanowana mukana wekutaura paruzhinji sezvaitwa nemudzimai wavo nhasi. Kunyange hazvo mhuri yaVa Mugabe ine mapurazi akawanda, mazhinji acho ari pasi pekambani inonzi Gushungo Holdings, Amai Mugabe vashora vakuru vakuru muhurumende vakatora mapurazi akawanda avasiri kushandisa nemhazvo. Zvichakadai, Amai Mugabe vatorawo mukana uyu kutuka vatori venhau vachiti vanonyora manyepo. Mumwe mutori wenhau ane mukurumbira munyika uye vari mupepeti webepanhau re The Observer, Va Barnabas Thondlana, varatidza kusafara nemashoko aAmai Mugabe aya vachiti vatori venhau vanofanirwa kusiiwa vachiita basa ravo vakasununguk Amai Mugabe vasiya vagovera matarakita, mbatya, shangu, ma computer pamwe nechikafu kuvagari veku Mashonaland Central vachiti havana basa nekuti vemapato anopikisa anoti chii panyaya dzekutenga mavhoti vachiti yatokwana nguva yekuti bato ravo ritsvage rutsigiro pamberi pesarudzo dzemuna 2018. Amai Mugabe vakatarisirwa kuita misangano nevatsigiri vavo mumatunhu ose enyika kwavanoti vachafamba vachigovera zvinhu vachiti zvavari kuita kuzadzikisa zviri muchirongwa chekuvandudza hupfumi hwenyika che Zimbabwe Agenda for Sustainable Socio Economic Transformation kana kuti Zimasset.	https://www.voashona.com/a/grace-mugabe-rushinga-zanu-pf-mujuru-mashonaland-central/3005985.html
sports	Khama Billiati Otarisirwa Kutambira Zimbabwe paMutambo neCongo Brazzaville	Pane chivimbo chakasimba chekuti mutambi ane mukurumbira. Khama Billiart. achange ari munhandare neSvondo apo Zimbabwe iri kusangana neCongo Brazzaville kunyange hazvo asati apora kubva mukukuvara kwaakaita. Maneja wemaWarriors, VaWellington Mpandare, pamwe nachiremba wechikwata ichi, VaSomani Mudariki, vanoti mutambi uyu, uyo asina kugadzirira nevamwe nemhaka yekukuvara, achange ari munhandare neSvondo apo maWarriors ari kusangana neCondo Brazzaville Billiart, uyo anokanda zvibodzwa pamadiro ari kudikanwa zvikuru mumutambo uyu uyo Zimbabwe inofanira kukunda kuti varambe vane mukana wekuenda kumaAfrica Cup of Nations. VaMpandare vanotitaurira mamiriro akaita zvinhu. VaMpandare vanoti chikwata chemaWarriors chiri kusimuka mangwana chichisvika muBrazzaville musi wemutambo kuitira kutiza kusabatwa zvakanaka kunoitwa zvikwata zvinoshanya kune dzimwe nyika muAfrica. Mutungamiri weZimbabwe Football Association, VaPhilip Chiyangwa, vakatora nguva yavo kusangana nemaWarriors vachangobva kugadzwa senhengo yeparamende. VaChiyangwa vanoti hapana chimwe chavari kutarisira kunze kwekukunda. VaChiyangwa vanoti mukamba makabatana vachiwedzera ivo kuti nyaya dzemari dzemaWarriors kana vakakunda dzakagadziriswa. Zimbabwe inofanira kukunda kana kuita mangange kuCongo Brazzaville kuitira kuti irambe iine mukana wekubudirira kuenda kuma fainari eAfrica Cup of Nations ayo achaitirwa kuCameroon muna Chikumi gore rinouya. Pari zvino, maWarriors ndiwo ari pamusoro pemakundano aya nezvibodzwa asi vakaenzana pamaponzi neDRC iyo ine mapoinzi matatu zvekare. Asi maWarriors ari kutarisira kuti vacharamba vari pavari apa kunyange hazvo vasina vamwe vatambi vavo vane mbiri vakaita saCosta Nhamoinesu, Nyasha Mushekwi, maMarvelous Nakamba avo vakakuvara. Asi kaputeni wavo, Knowledge Musona, ari mukamba mushure mekusauya kuzotamba muCosafa Cup nemhaka yekuvara zvekare. MaWarriors ari kuda kuenda kuma fainari eAfrica Cup of Nations kechitatu mushure mekuita izvi muna 2004, 2006, na 2017. No media source currently available   	https://www.voashona.com/a/khama-billiati-otarisirwa-kutambira-zimbabwe-pamutambo-necongo-brazzaville/4559905.html
politics	Madzishe Otsigira VaMugabe Musarudzo Gore Rinouya	"Madzishe emunyika mukupera kwesvondo akabuda nechisungo chekuti achatsigira mutungamiri wenyika, VaRobert Mugabe, musarudzo yemutungamiri wenyika gore rinouya. Mutungamiri wesangano remadzishe, Ishe Fortune Charumbira, vakazivisa neMugovera kumusangano wemadzishe wepagore weNational Annual Conference, kuti madzishe akawirirana muna 2014 kuti VaMugabe ndiye munhu avachatsigira musarudzo dza 2018. ""Madzimabo anenge achiti pahumambo hwedu, kana mutungamiri anenge aripo omunyika, adiwa navanhu, kana munhu adiwa isu madzimambo tinotsigira munhu iyeyo,"" vanodaro Ishe Charumbira. Vanoti hurumende yaVaMugabe yakaita zvirongwa zvebudiriro zvakawanda , uyewo mutungamiri wenyika ano remekedza pamwe nekukoshesa madzishe. Panyaya yekuti bumbiro remitemo rinoti madzishe haafanirwi kuita zvematongerwo enyika, Ishe Charumbira vanoti vanhu vanodaro ivavo havana ruzivo rwakakwana. No media source currently available Asi mutauriri webato rinopikisa rePeople's Democratic Party, VaJacob Mafume, vanoti madzishe ari kutyora bumbiro remitemo nekutsigira VaMgabe, pachinzvimbo chekuti vatokurudzira kuti munyika muve nemapato akawanda ezvematongerwo enyika. VaMafume vanoti hapana chakashata kuti Ishe Charumbira vatsigire VaMugabe, asi kwete kuti vabude vachiti madzishe ose anotsigira mutungamiri wenyika. ""Pakutanga madzishe haana kana kumboti vanoda VaMugabe. Charumbira ndiye ati anoda VaMugabe. Saka iye ega kana ane zvaari kupuwa ngaasati madzishe ose ataura kuti anoda VaMugabe,"" VaMafume vanodaro. Vanoti bato ravo rinotaura nemadzishe siku nesikati, naivowo madzishe ari kunetseka nekushushikana nekutambura kuri kuita rizhinji rweZimbabwe. No media source currently available "	https://www.voashona.com/a/zimbabwe-politics-chiefs-charumbira-mafume/4092142.html
health	Sangano reFamily Aids Caring Trust Rosvitsa Makore Makumi Matatu	Sangano reFamily Aids Caring Trust, FACT rapemberera kusvitsa kwaro makore makumi matatu raumbwa richipa vagari vekwaMutare mukana wekuvhenekwa pachena zvirwere zvakasiyana-siyana zvinosanganisira gomarara, HIV, kuchecheudzwa nezvimwewo. Vanhu vakawanda vemaMutare vafara zvikuru mushure mekubatsirwa nenyanzvi munyaya dzehutano pahurongwa hwekucherechedza mabasa anoitwa neFACT. Mumwe wevabatsirwa ndiAmai Bekiwe Mazuru avo vane gomarara. Amai Mazuru vati vafara nekubatsirwa kwavaita sezvo vasina mari yekuti vavhenekwe zvirwere. Studio 7 yataura nevabatsirwa avo vange vachirumbidza zvaitika izvi. Mumwe mugari wemuguta iri, VaAleck Matega, vafara zvikuru sezvo ivo nemhuri yavo, vabatsirwa pasina muripo. VaSolomon Makina, avo vanoshanda nesangano reFACT, vanoti chiitiko ichi chimwe chezvironga zvavari kuita mumatunhu akawanda munyika. Sangano reFACT rakatanga kwaMutare ndokuzopinda mumatunhu anoti Masvingo, Midlands, Mashonaland East neMashonaland Central. Chirongwa cheFACT, icho chapoindwa nevanhu vanosvika zviuru zviviri, change chichitsigirwa nemasangano anoti National Aids Council, UK-Aid, US Aid, Eco-Sure, Nyaradzo Funeral Service nemamwe, uye vaimbi, Killer T, Sir Calaz naHwindi President. No media source currently available 	https://www.voashona.com/a/fact-family-aids-trust-30th-anniversay/4087667.html
business	Hurumende Inokurudzirwa Kutsigira, Kusimbaradza Mari Itsva	"Bhanga guru renyika, reReserve Bank of Zimbabwe, razivisa kuti richadhinda mari itsva ichange ichishandiswa mumabhanga serimwe rematanho ariri kutora mukugadzirisa nyaya yekushomeka kwemari munyika, pamwe nekugadzirisa zvinhu mumabhanga nemisika yemari munyika. Muzvinafundo Elliot Masocha, vanodzidzisa zvemabhizimusi paDevry University ku Ohio, vanoti vanhu vanoda mari yavanoshandisa, naizvozvo danho ratorwa neReserve Bank of Zimbabwe idanho rakanaka kana hurumende ikatevedzera mitemo nemirairo yezvehupfumi hwenyika inotevedzwa nenyika dzepasi pose, kwete zvokuzoramba ichidhinda mari pavanenge vazvifunga. Muzvinafundo Masocha vati hurumende inofanirwa kuratidza vanhu kuti inovimbika kwete kudhinda mari nguva dzese zvinozokonzera kuti mari yacho ishaye huremerera. ""Vanhu vanoda kuona mari yavo mumavoko kwete kuudzwa kuti iri mukati mefoni yavanoshandisa, saka kana hurumende ikaunza mari iyi vanhu vangafara nekuti zvema RTGS hazvisi zvinovafadza. Asi hurumende inosungirwavo kuchengetedza chiremera chemari iyi nekurega zvekuzodhindadhinda mari sezvayaimboita makore apfuura,"" Professor Masocha vaudza Studio 7. No media source currently available "	https://www.voashona.com/a/zimbabwe-government-urged-to-cultivate-peoples-trust-elliot-masocha/5145117.html
health	Nyanzvi Dzotaura Pamusoro peLockdown	Vanhu vakawanda vari kutambira nenzira dzakasiyana siyana kuwedzerwa kwaitwa Level 4 Covid-19 Lockdown nemamwe masvondo maviri kusvika musi wa Gunyana 7. Mumwe mutengesi wemumugwagwa audza Studio 7 kuti kuwedzerwa kwelockdown kunoreva kuti hupenyu hwavo hucharamba hwakavaomera sezvo vanhu vanenge vasina kusununguka kuti vafambe vachitenga zvavanoda. Nyanzvi mune zvehupfumi, uye vachishanda ne Labor and Economic Development Research Institute of Zimbabwe, VaProsper Chitambara, vati vange vari kutarisira kuti lockdown iyi ichisvika kumagumo senzira yokusimudzira makambani. Mutungamiriri weConfederation of Zimbabwe Retailers, VaDenford Mutashu, vatiwo vatambira kuwedzerwa kwenguva yelockdown senzira yekudzivirira chirwere cheCovid 19. Asi vati chikumbiro chavo kuhurumende ndechekuti dai nguva yekuvhurwa kwezvitoro yawedzerwa vachiti vanenge vari kumabasa havana nguva yekupinda muzvitoro. Mutungamiri weProgressive Teachers Union of Zimbabwe, Doctor Takavafira Zhou, vatiwo kunyange hazvo vatambira danho rekuwedzera lockdown level 4vanoshushukana nekusavapo kwegadziriro yekuvhurwa kwezvikoro. Asi nyanzvi munezvehutano huye vaimbove gurukota rezvehutano muhurumende yemubatanidzwa, Doctor Henry Madzorera, vati kupamhidzirwa kwelockdown hakuna zvakuri kubetsera kunyanya vakatarisa nyaya yezvekufambisa. VaMadzorera, avo vanove munyori wezvehutano muMDC Alliance, vati kurambidzwa kwezvekufambisa zvinotakura veruzhinji zvisiri pasi pekambani yeZupco kwasiya vanhu vaine dambudziko izvo zvoita kuti vanhu vamanikidzane mumotokari shoma dziriko izvo zvichawedzera njodzi yekubata chirwere ichi. Gurukota rezvekubudiswa kwemashoko, Amai Monica Mutsvangwa, vakazivisa nezuro kuti hurumende yawedzera lockdown nemasvondo mavirisenzira yekurwisa denda reCovid-19. Vakatiwo hurumende icharamba ichitenga nhomba kuti vese vanoda vabayiwe. Hurumende inoti ine hurongwa hwekubaya nhomba yeCovid-19 vanhu vanosvika mamiriyoni gumi, kana kuti zvikamu makumi matanhatu kubva muzana senzira yekumisa kupararira kwechirwere ichi. Hurumende yakazivisa nezuro kuti Covid-19 yakauraya vanhu makumi mavirinevanomwe, uye vanhu mazana matatu neguminevapfumbamwe (319) vakabatwa nechirwere ichi Vanhu vabatwa nechirwere ichi munyika yose vava zviuru zana nemakumi matatu nezvitatu nemazana matatu nemakumi maviri(123 320), uye vafa nechirwere ichi vava zviuru zvinanemazana matatu nemakumi maviri , (4 320). Vanhu vabayiwa nhomba yekutanga munyika yese vave mamiriyoni maviri nezviuru mazana matatu zvine makumi masere nezviviri nemazana matatu nemakumi mashanu nevapfumbamwe (2 382 359). Vabayiwa nhomba yepiri vave miriyoni nezviuru mazana mashanu nezvitanhatu nemazana mana nemakumi mana nevashanu(1 506 445). Huwandu uhu hunotarisirwa kukwira nhasi manheru apo hurumende ichazivisa zvabuda muongororo dzaitwa nhasi. No media source currently available 	https://www.voashona.com/a/zimbabweans-differ-on-level-four-lockdowns/6015899.html
business	Vashandi veForestry Commission Voyaura neNhamo	Vashandi veForestry Commission vanoti vanoda rubatsiro nekuti vave nemakore akawanda vasingapiwe mari dzavo dzakakwana. Mumwe wevashandi ava, uyo aramba kudomwa nezita, ati anovimba kuti gurukota idzva rezvemari, VaMthuli Ncube, vachavabata zviri nani pane zvavaiitwa nevaimbove gurukota rezvemari, VaPatrick Chinamasa. Mushandi uyu anoti VaChinamasa ndivo vakaita kuti Forestry Commission isave pasi pehurumende muna 2015. Munyori mukuru we National Employment Council for Lumber Milling, Timber Processing and Trading Industry, VaZakia Tagwirei, vanoti chimwe chakakonzera izvi ndechokuti vashandi ava havasi pasi pesangano rinomirira vashandi. “Zvave nenguva chaizvo, kusvika kumakore matanhatu vashandi ivava ava vachipihwa mari dziri pasi pedzakatarwa pamutemo,” VaTagwirei vaudza Studio 7. “Havana kumbosvika kwatiri kuzotsvaka rubatsiro. Ndinoona sekuti chinovatadzisa kusvika kusaziva kuti veNational Employment Council inovabatsira kusvika papi…asi tichavabatsira kana vakatiudza.” Vashandi vakawanda vari mudambudziko iri ndivo vanoita basa recheka matanda vachiatengesa. No media source currently available 	https://www.voashona.com/a/zimbabwe-forestry-commission-say-they-are-not-being-paid-their-full-salaries-zakia-tagwirei/4591857.html
politics	UNDP Yovimbisa Zimbabwe Zvose Zvainoda Kuitira Sarudzo Dzakachena	Mukuru weUnited Nations Development Program, UNDP, VaAchim Steiner, avo vasvika muHarare neChina, vaudza vatori venhau kuti UNDP ichabatsira Zimbabwe nezvese zvainoda kuita sarudzo dzejekerere. Vachitaura nevatori venhau pane imwe hotera muHarare mushure mekusangana negurukota rinoona nezvekudyidzana nedzimwe nyika, VaSteiner vati vachabatsira Zimbabwe nemari yezvese zvingadiwe neZimbabwe Electoral Commission, ZEC. VaSteiner vati pamusoro pekuzvipira kweUNDP mukuona kuti Zimbabwe yaita sarudzo dzisina mvongamupopoto, vatiwo vakazvipira kushanda neZimbabwe kuti ibude mumatope maiiri munyaya dzehupfumi. VaSteiner vati vachasangana nemapazi ehurumende akasiyana-siyana pamwe nemamwe masangano kuti vaite hurukuro dzekuzeya kuti zvii zvangade kuitwa kuti sarudzo dzegore rino dzive dzakachena. Gurukota rezvekudyidzana nedzimwe nyika, Doctor Sibusiso Moyo, vaudzawo vatori venhau kuti rwendo rwuno hurumende yeZimbabwe yakazvipira kuita sarudzo dzakachena huye dzisina mhirizhonga. VaMoyo vatiwo sarudzo dzakachena dzichabatsira kuti Zimbabwe idyidzane nedzimwe nyika zvakasununguka zvinozobatsira kuunza budiriro munyika. VaSteiner vachasangana nevanhu pamwe nemasangano akasiyasiyana kusvika nemusi weMugovera panopera rwendo rwavo rwekushanyira Zimbabwe. No media source currently available 	https://www.voashona.com/a/un-says-ready-to-help-zimbabwe-with-anything-to-ensure-free-elections/4300313.html
politics	Mapurisa Akapakata Zvombo Anorambidza Musangano weCitizens'Coalition for Change kuMarondera	Mapurisa nhasi arambidza mutungamiri weCitizens Coalition for Change, VaNelson Chamisa, kuita musangano nevatsigiri vavo kuMarondera ndokuvapa maminitsi mashomanana ekuti vaudze vatsigiri vavo kuti vaparare. Mapurisa anga akapakatira pfuti nezvamboko uye achifamba nembwa nhasi afumira kunovhara mikova yenhandare yenhabvu yeRudhaka Stadium kuMarondera umo manga muchifanira kuitwa musangano naVaChamisa nevatsigiri vavo. Zviuru nezviuru zvevatsigiri veCCC zvanga zvauya kumusangano uyu zvazoswera zvichiimba zviri panze penhandare iyi zvakamirira hutungamiri hwebato razvo hwanga hwaenda kumatare kuti nyaya iyi igadziriswe. Pavazopihwa mukana nemapurisa wekuti vaudze vatsigiri vavo kuti vaparare, VaChamisa vati hapana chabuda kumatare kwavanga vaenda. VaChamisa vati havadi zvemhirizhonga ndosaka vateerera kurambidzwa kwavaitwa nemapurisa vachiti kana bato ravo rikapinda mumasimba hapana mupurisa kana musoja achadzingwa basa vachiti mapurisa nemasoja vanofanira kushanda vasina divi ravakarerekera. Mutevedzeri wemutauriri weCCC, VaOstallos Siziba vaudza Studio 7 kuti vari kuenderera mberi nemusangano wavo wekuDulibadzimu Stadium kuBeitbridge mangwana zvisineyi nezvaitika nhasi vachiti chinovashamisa ndechekuti Zanu PF iri kungoita misangano yayo pasina kana dambudziko. Mumwe mutsigiri weCCC anga auya kumusangano wanhasi warambidzwa nemapurisa uyu, Amai Jane Chikandwa, vati kunyange hurumende yaVaEmmerson Mnangagwa yarambidza VaChamisa kuita musangano nevatsigiri vavo nhasi hapana chichazovamisa kuvhotera pavanoda. Tamboedza kubata mutauriri wemapurisa Assistant Commissioner Paul Nyathi asi vanga vasiri kudaira nharembozha yavo kuti tinzwe divi remapurisa panyaya iyi. Asi mamwe mapurisa anga achirambidza veCCC kuita musangano wavo anga achiti ari kutyira kuti chirwere cheCovid 19 chinogona kupararira kana musangano uyu wakabvumidzwa kuenderera mberi. Asi izvi zvanga zvichipikiswa nevatungamiri veCCC vanosanganisira VaCharlton Hwende naVaAmos Chibaya pavanga vachitaura nemapurisa aya vachiti kana Covid 19 iriko zvechokwadi bato reZanu PF rinofanirwawo kurambidzwa kuita misangano yaro. Vari kukwikwidza musarudzo dzema by-elections dzekutsvaga mumiriri weMarondera Central muparamende ndiVaCaston Matewu veCCC, VaIgnatius Mateveke vari kumirira Zanu PF pamwe naVaWitness Muzavazi avo vari kumirira MDC Alliance. No media source currently available	https://www.voashona.com/a/6482199.html
business	Zvizvarwa zveZimbabwe Zviri muAmerica Zvawaniswa Mukana Weku Tenga Dzimba ne Steward Bank	"No media source currently available Bhanga re Steward Bank rinoti rine hurongwa hwekuti zvizvarwa zveZimbabwe zviri muAmerica zvikwanise kutenga dzimba pasina kusungirwa kubhadhara zvikamu kubva muzana zvemari yemba inenge ichida kutengwa. ​Mumwe weavo vari kuronga chirongwa ichi muAmerica vakamirira Steward Bank, muzvare Revesayi Nyahasha, vanoti vachange vachiparura chirongwa ichi kuzvizvarwa zveZimbabwe zviri kuDallas Texas neMugovera. Izvi zvinotevera chirongwa chekutanga chakaitirwa muWashington DC neChishanu chapfuura. Muzvare Nyahasha vanoti zvakakosha kuti vanhu vawane pekusvikira kana vachinge vashanya kumusha pavanoti pavo, uye vanokwanisawo kuchengeta hama dzavo mudzimba idzi dzinenge dziri mumazita avo. ""Chirongwa ichi chirikutambirwa zvakanaka chaizvo muAmerica uye tiri kushandisa chizvino zvino chema Apps mukubatsira vanenge vachida kupinda muchirongwa ichi padandemutande. Vanokwanisa kushandisa app yedu mukuvhura bhuku rekubhangi yedu uye mukuzo tenga imba pasi pechirongwa chedu ichi,"" Muzvare Nyahasha vaudza Studio 7. "	https://www.voashona.com/a/zimbabwe-africa-diaspora/4600200.html
politics	Mumwe weVechidiki Anorwira Kodzero dzeVanhu Otyorwa Gumbo Mushure Mekupambwa neVasori	Mumwe wevari kutungamira nyaya yekuratidzira kusatambira kuparurwa kwemari yemabond notes, VaIshmael Kauzani, vakapambwa nevanofungidzirwa kuti vasori vakarorwa zvakaipisisa uye kutsikwa gumbo nemotokari richibva ratyoka. VaKauzani vari muchipatara chemuHarare mu “intensive care unit” munorapwa vanenge vachirwarisa. Mukoma wavo, VaGodfrey Kauzani, vakaurayiwa nevanofungidzirwa kuti vasori muna 2008 apo panonzi pakaurayiwa vechidiki vakawanda veMDC-T munguva yesarudzo dzemutungamiri wenyika dzechipiri kana kuti run off. Vamwe vechidiki vatanhatu vakasungwawo nemusi weChitatu vachinzi vaikurudzira vanhu kuti vasatambire mabond notes vakapihwa mukana wekubvisa mari yechibatiso inosvika zana remadhora. Pane vakapihwa mukana wekubvisa mari yechibatiso, pane mukomana ane makore gumi nemashanu anonzi Costa Zvokusekwa. NeChina vamwe vechikwata cheTajamuka vatatu vanosanganisira VaPromise Mkwananzi vakasungwa neMuvhuro vakapihwawo mukana wekubvisa mari yechibatiso inosvika madhora mazana maviri. Vose vari kusungwa vari kupomerwa mhosva yekutyora chikamu chechimakumi matatu nenomwe chemutemo weCriminal Law (Codification and Reform) Act vachinzi vari kukurudzira mhirizhonga uye kuita musarinya. Magweta ari kumirira vanhu ava inhengo dzeZimbabwe Lawyers for Human Rights, VaObey Shava naVaJeremiah Bamu. VaShava vaudza Studio 7 kuti kunyangwe vanhu vakapihwa mukana wekubvisa mari yechibatiso vari kushaya mari kumabhanga zvopa kuti vasungwe vagare mujeri kwenguva yakareba. No media source currently available  	https://www.voashona.com/a/zimbabwe-matongerwo-enyika/3621072.html
business	Vanhu Vanoti Vari Kucherechedza Kuzvitonga kweNyika Miromo Yakaoma neNzara	Apo nyika iri kupemberera mangwana kusvitsa kwayo makore makumi matatu nemapfumbamwe kubva payawana kuzvitonga muna 1980, vamwe vanoti hupfumi hwenyika huri kuramba huchienda kumawere zvisinei kuti mutungamiri wenyika, VaEmmerson Mnangagwa, vakavimbisa kugadzirisa zvinhu pavakapinda pachigaro. VaMoses Kumbweya, avo vanorarama nekurima nekutengesa zvirimwa zvakasiyana-siyana, vanoti vanoshushikana nenyaya yekuti hupfumi hwenyika huri kuramba huchiwondomoka; veruzhinji vachiwedzera kutambura, zvisinei nezvinotaurwa nemutungamiri naVaMnangagwa pamwe nevamwe vakuru vakuru vehurumende. VaKumbweya vanoti VaMnangagwa vakavimbisa kugadzirisa hupfumi uye kukwezva vekunze kuti vasime mari. Asi vanoti maonero avo ndeekuti mutungamiri wenyika nehurumende yavo havana zano rakati tsvikiti rekubudisa nyika mumatambudziko ayakatarisana nawo. VaKumbweya vanoti nyaya yekuti zvirango zvakatemerwa mamwe makambani pamwe nevamwe vakuru vakuru vehurumende nedzimwe nyika dzekumadokero, ndizvo zviri kukonzera kusagadzikana kwehupfumi, kuhwanda nemunwe kwavari kuita. Chizvarwa cheZimbabwe chinogara muBritain uye chiri chipangamazano munyaya dzezvehupfumi, Muzvare Miriam Mutizwa, vanotsigirawo kuti zvirango hazvisi izvo zviri kukonzera matmbudziko ari munyika asi kuti huwori pamwe nekusatevera bumbiro remitemo yenyika. Mutauriri webato reZapu, VaIphithule Maphosa, vanoti zuva rekucherechedza rusununguko rinogona kupfuura veruzhinji vasinganyanyi kuri koshesa nekuda kwemamiriro akaita zvinhu munyika. Vanotiwo kunyange hazvo pakazoitwa sarudzo, mapindiro akaita VaMnangagwa pahutungamiri uye makakatanwa akatevera mushure mesarudzo gore rapera, ndizvo zviri kuita kuti zvinhu munyika zvisagadzikana munyaya dzezvehupfumi. VaMaphosa vanotiwo kutaura kwemutungamiri wenyika pamwe nekufamba vachienda kunyika dzakasiyana-siyana vachiedza kukwezva kusimwa kwemari yekunze munyika, hakuna zvinobatika zvakuri kuunza vachitsinhirawo kuti VaMnangagwa nehurumende yavo, vanenge vari kupererwa nemazano. Mukuru weAffirmative Action Group mudunhu reMatabeleland, variwo muongorori wezvehupfumi akazvimirira, VaReginald Shoko, vanoti dambudziko guru nderekuti VaMnangagwa vakatora hutungamiri apo hupfumi hwenyika hwaive hwatowondomoka kare, vachiti kugadzirisa izvi kunotora nguva. Asi VaShoko vanobvumawo kuti nyaya yehuwori ndiro rimwe dambudziko guru rinofanirwa kugadziriswa kuitira kuti zvinhu zvinake. Mutauriri wemadzimai muMDC mudunhu reBulawayo, Amai Barbara Tanyanyiwa, avo vanove zvakare munyori weboka reWomen’s Committee musangano reZimbabwe Congress of Trade Unions, ZCTU, vanotiwo hapana chekupemberera pazuva rerusununguko vachiti kusamira zvakanaka kwezvinhu munyika kunonyanya kubata vanhukadzi sezvo vari ivo vanoona kuti mhuri dzadyei. Studio7 haina kukwanisa kunzwa kumutauriri weZanu PF, VaSimon Khaya Moyo, kuti tinzwe divi rebato ravo. Asi vachitaura pavakatoreswa mhiko, VaMnangagwa vakati vakanga vakazvipira kugadzirisa zviri kunetsa munyika, vachiti hurumende yavo ichavhura mikana yekutanga mabizinesi kuitira kuti munyika muve nemabasa. Mumazuva mashoma apfuura, sangano reZCTU rakakurudzira kuti vashandi munyika vawedzerwe mari dzemihoro. Pavakapinda pachigaro muna Mbudzi wa2017, VaMnangagwa vakati kugadzirisa hupfumi hwenyika ndicho chimwe chezvinhu zvavaizokoshesa. Asi hupfumi hwenyika huri kuramba huchienda kumawere mitengo yezvinhu ichiramba ichikwira ukuwo mari ichiramba ichishaya simba rekutenga. Zimbabwe yakawana kuzvitonga musi wa 18 Kubvumbi, 1980, VaRobert Mugabe vakagadzwa semutungamiri wehurumende, vakatonga nyika kwemakore makumi matatu nemanomwe. Asi vakazobviswa pachigaro nemauto avo muna 2017, VaMnangagwa vachibva vatora chigaro chavo. No media source currently available 	https://www.voashona.com/a/many-zimbabweans-observes-independence-without-food-on-the-table/4880448.html
business	Boka reVezvitoro Rinokura muGore Rino Kunyange Paine Zvimhingamipinyi zveCovid-19	Vakuru vakati kuipa kwechimwe kunakana kwechimwe. Izvi ndizvo zvinenge zvakaitika muboka rezvekutengeserana revezvitoro, iro rinoti kunyange hazvo rakakanganiswa zvakanyanya nedenda reCovid-19 rakatokura nezvikamu zvishanu nechiga chimwe kubva muzana kana kuti 5.1 precent mugore rino. Izvi zvakaziviswa nemutungamiri wesangano rinomirira vezvitoro, reConfederation of Zimbabwe Retailers VaDenford Mutashu svondo rapera vachiti vanofara kuti boka ravo rakakura nezvikamu zvavakanga vakatarisira gore rino kunyange hazvo rakasangana nezvimhingamipinyi zvakakonzerwa nedenda iri. Nyanzvi mune zvehupfumi vari mutungamiri webato rinopikisa re Nationalists Alliance Party uye vari nhengo ye Polad, VaDivine Hove, vanoti nyaya iyi ine mativi akati kuti kuti munhu anyatsonzwisisa zviri kuitika pasi apa, vachiti zvinenge zvakakosha kuti panzwisiswe kuti kukura kuri kutaurwa uku kuri kubva papi kuchienda papi. Asi imwe nyanzvi mune zvehupfumi vachishanda nesangano reLabour and Economic Development Institute of Zimbabwe, Doctor Prosper Chitambara, vanotsanangura zvinotariswa pakukura kuri kutaurwa uku vachiti vanenge vachitarisa zvigadzirwa zvavanenge vatengesa mugore rino, vachienzanisa nezvavakatengesa mugore rapera. Asi VaHove vanoti kunyange hazvo pachida kunzwisiswa kuti zvinhu zviri kufamba sei, vanoti zvinenge zviri zvinhu zvakanaka chose kuti hupfumi hwenyika hwakakura munguva yezvimhingamipinyi zvedenda reCovid-19. Imwe nyanzvi yezvehupfumi uye vakambotungamira sangano reEmployers’ Confederation of Zimbabwe, EMCOZ, VaJohn Mufukare, vanotiwo kukura kweboka revezvitoro uku kwakave minana chaiyo pachitariswa matambudziko akawanda akakonzerwa neCovid-19 anosanganisira kuderedwa kwenguva dzekuvhurwa kwezvitoro, uye kumbovharwa kweboka revanozvishandira rinove ndiro rave guru kudarika vakabairwa zvitupa. Imwe nyanzvi vari munyori wezvehupfumi mubato reMDC-T, Doctor Tapiwa Mashakada vane mamwe maonero panyaya iyi, Asi Doctor Mashakada vanoti chinonetsa muboka iri inyaya yemitengo iri kuita chamurambamhuru. Vamwe vanotevera zvehupfumi vanoti kunyange pakaita matambudziko akadii, veruzhinji vanototi vatenge zvekudya nezvekupfeka, izvo zvinogona kunge zvakaita kuti boka iri rikure. Mune dzimwe nyika vanoongorora zvehupfumi vanoti boka iri rakatokura munguva yeCovid-19 ino sezvo vanhu vakawanda vakanga vasina zvekuita kunze kwekutenga zvinhu muzvitoro kana pamadandemitande. Sezvo nyika yatarisana nemwaka wekurima pamwe nezororo reKisimusi, boka rezvekutengesa iri rinogona kuwedzera zvakare kukura kwaro sezvo vanhu vari kuita besanwa muzvitoro. No media source currently available 	https://www.voashona.com/a/zimbabwe-economy-retail-and-wholesale-sector-grows-despite-covid-19-challenges/6306306.html
sports	MUSHEKWI ANE ZVIPO . . . kunze kwebhora anotamba rugby, basketball nemujaho	MUNIN’INA waNyasha Mushekwi uyo anove mutambi wemaWarriors nechikwata cheZhejiang Greentown chekuChina – Elvis Mushekwi – anoti mukoma wake munhu ane zvipo zvemitambo yakasiyana izvo zvakamuona achitamba mitambo yakadai serugby nebasketball uye zvenhabvu akaita zvemasanga nazvo.   Mukukura kwake, Nyasha aiitawo zvemutambo wemujaho wekumhanya zvakare. Nhabvu wakange usiri mutambo waaitamba zvakanyanya asi ndiwo wakazomuona achienda kunotambira kunyika dziri kunze dzinosanganisira South Africa, Belgium, Sweden nekuChina uko ari kutambira parizvino.   Elvis anoti Nyasha munhu ane zvipo zvemitambo yakawanda zvekuti dai asina kutamba nhabvu angadai akabudirira mune mimwe mitambo inosanganisira basketball kana rugby.   “Vanhu vanoziva Nyasha achitamba nhabvu asi mukukura kwake aitamba rugby, basketball nemujaho wekumhanya. Basketball yaive shasha manje uye akahwina mibairo yawakanda. Zvenhabvu zvakazongoitikawo asingafungire, akangonozama raki rake ndokupihwa mukana kuCAPS United uye kubva ipapo haana kuzotarira shure,” anodaro Elvis.   Nyasha akatanga kutamba nhabvu mugore ra2008 apo aive kuCAPS United uye ndokuzotengwa neMamelodi Sundowns yekuSouth Africa mushure memakore mashoma ndokugadzira zita rake. Muchinda uyu akazobva achienda kunotambira kuEurope kuzvikwata zvinosanganisira KV Oostende yekuBelgium kozoti Djurgardens yekuSweden uko kwaakanopisa akanwisa ka12 mumitambo 21 yaakatambira chikwata ichi.   Matambiro aakaita kuSweden, ndiwo akamuona achitengwa neDalian Yifang yekuChina iyo yaakatambira kwemakore mana uye ndokubatsira chikwata ichi kubva muDivision One chichizopinda muSuper League umo chiri kutambira parizvino. Ari kuchikwata ichi, Nyasha akambotamba nevatambi vane mukurumbira vakaita saYannick Carrasco wekuBelgium uyo akambotambira zvikwata zvinosanganisira Monaco yekuFrance uye Atletico Madrid yekuSpain kozoti Marek Hamsik wekuSlovakia akambonetsa achitambira Napoli yekuItaly.   Muchikwata ichi maive zvakare nechizvarwa chekuArgentina Nicolas Gaitan uyo aimbotambira Benfica yekuPortugal neAtletico Madrid. Elvis anoti iye naNyasha pamwe nemumwe mukoma wake – Ishamel – nehanzvadzi yavo vakachengetwa naambuya vavo sezvo amai vavo vachigara kunyika yeEngland.   Anoti ambuya vavo vaisada kuti Nyasha atambe nhabvu asi kuti aite zvemabhuku uye nemimwe mitambo asi iye zvino vanodada naye nekubudirira kwaakazoita mumutambo uyu.   “Takakura tichichengetwa nagogo, amai vedu vaenda kuEngland uko vanogara vachishanda. Saka gogo vaida kuti tiite zvemabhuku asi Nyasha akangoshinga akaenderera mberi nenhabvu. Asi nhasi vanodada nekubudirira kwaakaita nemutambo uyu uye kwaasvika nawo nhasi.   “Kuburikidza nenhabvu, ari kutichengeta uye ari kubatsira vanhu vakawanda,” anodaro.   Mumhuri mavo, Nyasha ndiye akakwanisa kutamba nhabvu zvekusvika kure. Ishmael anonzi akambozama raki rake kuCAPS United asi akazofunga zvekusiya ndokutanga kuita zvemabhizimisi.   Elvis anoti iye ari kuenda kuchikoro chekubika sezvo achida kuzoita basa rehuchef.   “Ini ndine rudo munyaya dzekubika, ndofarira kubika zvikuru saka ndizvo zvandiri kuendera kuchikoro. Nyasha ndiye anotondikurudzira kuti ndienderere mberi nezvandinoda kuita. Nhabvu handina hangu kumboita shungu nayo zvakanyanya, asi mumwe mukoma wangu Ishmael ndiye akamboenda kuCAPS United asi haana kuzosvika kure,” anodaro.   Nyasha aive muzvikwata zviviri zvemaWarriors zvakakwikwidza kumakwishu eAfrica Cup of Nations mugore ra2017 kuGabon uye negore rino kuEgypt.	https://www.kwayedza.co.zw/mushekwi-ane-zvipo-kunze-kwebhora-anotamba-rugby-basketball-nemujaho/
health	Seneta Rejoice Timire, Avo Vakashaya neChirwere cheCovid-19, Varadzikwa Nhasi muHarare	Mumwe wevanga vachimirira vakaremara mudare reSenate, Amai Rejoice Timire. avo vakashaya nezuro nedenda reCovid-19, varadzikwa nhasi kumarinda eGlen Forest muHarare. Vachitaura pakuradzikwa kwaAmai Timire, sachigaro veNational Disability Board, Amai Mercy Maunganidze, vati vachaedza nepose pavanogona napo kuti mabasa akanaka aiitwa naAmai Timire, aenderere mberi. Vasara vakamirira vakaremara mudare reSeneti, VaWatson Khupe, vati vakaremara vasiyirwa chisveru chekuti vagare vachishanda zvakasimba sezvaiita Amai Timire. Mukuru weDeaf Zimbabwe Trust,Amai Babra Nyangairi, vatiwo vakaremara vanofanira kufambisa mberi mabasa aibatwa naAmai Timire. Hanzvadzi yaAmai Timire, Bishop Sevenzile Msiza, vati semhuri varasikirwa zvikuru. Muzvare Pamela Timire, avo vaishanda pamwe chete naamai vavo, vatiwo ruzhinji rweZimbabwe rwarasikirwa nekushaya kwaita Seneta Timire. Amai Timire, avo vakadomwa kuva nhengo yeSenate muna 2018, vashaya vava nemakore makumi matanhatu nemaviri ekuberekwa, uye vasiya vana vashanu nevazukuru. No media source currently available  	https://www.voashona.com/a/zimbabwe-female-senator-who-died-from-covid-19-was-buried-in-harare-today/6000525.html
business	Vakaremara Vanoti Hurumende Ngaishanda neMakambani Kuti Ivabatsire neZvikwanisiro	Vamwe vakaremara vari kukurudzira hurumende kuti ishande pamwechete nemakambani nemasangano akazvimirira mukutsvaga nzira yekuti vawane zvekushandisa zvinoita kuti hupenyu hwavo hureruke. Pastor Thomas Muchadenyika, avo vanogara kuNew Marimba muHarare vakaremara makumbo ese uye vanoshandisa madondoro vanoti kushayikwa kwezvikwanisiro kuri kuita kuti vakaremara vakawanda mumadhorobha nekumaruwa vatadze kushanda mabasa avo akasiyana siyana nekuendawo kuzvikoro. “Pane zvekushandisa zvevakaremara hazvisi kutowanikwa munyika muno.” Vanoenderera mberi vachiti, “Hongu hurumende yakanga yati yabvisa mutero kana kuti duty pane zvinoshandiswa nevakaremara zvakaita semadondoro, ma wheel chair nezvinoshandiswa nematsi kana mahearing aids, asi kuti munhu aende kunze kwenyika kunozvitenga mari yacho anenge asina, nekuti haasi kunopihwa mahara.” Mukuru weZimbabwe Albino Association Mai Mercy Maunganidze Chimanga vanoti nyaya yekushayikwa kwezvekushandisa zvevakaremara yave nenguva yakareba isingagadziriswe, “Nyaya yema assistive technologies yakakoshera vanhu vakaremara muhupenyu hwavo,”vanodaro Amai Chimanga. Vanotiwo, “Kubva tichitanga organisation muna 1996 tanga tichichema nehurumende yeZimbabwe kuti dai ma sunscreen lotion aiswa pa essential drugs list sezvo anoshandiswa zuva nezuva. Taitaura takatarisa vanhu vari HIV positive vanotora ma ARVs. Ma assistive devices aya anodhura uye vazhinji vedu havakwanise kuatenga. Uye zvikashayikwa zvinokoresa disability yemunhu.” Mai Chimanga vanoti hurumende inofanira kupa rutsigiro kumakambani kuti zvikwanisiro zvevakaremara zvigadzirwe muZimbabwe. “Iye zvino mukazvitarisa vanhu vane mental health vane mapiritsi avo anoda kutorwa pamwedzi pega pega, ve epilepsy vanoda mishonga yavo zvekare asi havasi kuzokwanisa kuzviita.” Vaenderera mberi vachiti mamwe matanho ari kutorwa nehurumende akanangana nekurerutsira vakaremara haasi kushanda. VaShingirai Nyakupinda vekuSunningdale muHarare vanova nhengo yeTracy Nyakupinda Albino Foundation vanoti zvikoro zvepamusoro zvinofanira kunge zvichiita ongororo netsvagurudzo pamusoro pezvikwanisiro zvevakaremara. “Hakuna chati chaitwa in terms of research pane zvinhu zvinobatsira vanhu, tichizvigadzirira tega tisingamirire kupihwa nema donors,” vanodaro VaNyakupinda. Vanoenderera mberi vachitiwo, Mahigher educational institutions edu pane ma projects avanoita vanokwanisa kugadzira zvakawanda. Tikatarisa ma hearing aids kana ma white cane, zvinhu zvinokwanisa kugadzirwa muno pasina zvekuzombomira pa waiting list. Saka tanga tichitarisira kuti kupera kwegore rino kana kutanga kwerinouya zvinhu zvichashanduka mu Zimbabwe tikwanise kuve ne progress paku addressa zvinhu zvakadai.” VaNyakupinda vanoti masangano evakaremara ndiwo anofanira kutaurirana nezvikoro zvepamusoro kuti vabatsirane nehurumende kugadzira zvinoshandiswa nevakaremara. VaEvans Tarwirei Chigariro vanodzidzisa mechanical engineering paHarare Polytechnic vanoti vakaremara ndivo vanofanira kutungamirira hurongwa hwekugadzirwa kwezvikwanisiro zvavo muno, asi chekutanga vanofanira kupihwa mukana wekuzviita. VaChigariro vanoti chinhu chinobatsira vakaremara chinofanira kugadzirwa naivo varidzi nekuti ndivo vanoziva zvavanoda. “Asingagone kutaura asi achiona anodzidziswa language yacho iyoyo, zvinoita, asingaone anodzidziswa, asinganzwe anotichwa, “ vanodaro VaChigariro. Vatiwo, “ Tiri mubishi rekunyora mapepa ekuti pamwe President akazviona anozvipasisa zvopindawo muma colleges edu. Zvototanga kushanda mugore ratiri kupinda ra2020. Research yatiri kutaura iyi haiitwi nemunhu ari able-bodied nekuti haana disability maari. Zvinoda kuti tidzidzise ari disabled wacho iyeye topedzisira tave nema leaders anoziva zve disability.” Sangano World Health Organisation rinoti munhu mumwechete pagumi rega rega revanhu vakaremara ari kurarama asina zvikwanisiro nekuda kwekudhura kwazvo pamwe nekutadza kunzwisisa nyaya dzevakaremara nevatungamiri venyika dzose zvadzo. No media source currently available 	https://www.voashona.com/a/vakaremara-vanoti-hurumende-ngaishanda-nemakambani-kuti-ivabatsire-nezvikwanisiro/5231403.html
business	MDC-T Inoti Zimbabwe Inoda Mari Yakawandisa Kuti Ivandudze Hupfumi	MDC inotungamirwa naVa Morgan Tsvangirai inoti hupfumi hwenyika huri kutoda kuti Zimbabwe iwane mari ine chitsama yainopihwa kamwe chete kuti hupfumi hwenyika husimudzirwe zvine mutsindo. Vachitaura nevatori venhau mu Harare neChishanu, munyori anowona nezvehupfumi mu MDC-T, Va Webber Chinyadza, vati hupfumi hwenyika hwaenda kumawere nepamusana pekutadza kutonga kuri kuita hurumende ye Zanu PF vachiti hupfumi hwenyika huri kutadza kukura kusvika pahwakambosvika muna 1972 nyika isati yawana kuzvitonga kuzere. No media source currently available Kuti zvinhu zvinakire veruzhinji munyika, Va Chinyadza vati pave kutoda mari ine chitsama inopihwa nyika kuti isimudzire kumutsiridzwa kwemaindaisitiri, nyaya dzekurima, kucherwa kwezvicherwa pamwe nezvimwe zvese zvakabata hupfumi hwenyika. Va Chinyadza vati hurumende haisi kukoshesawo nyaya dzekurima dzinove dzakabata hupfumi vachiti hurumende haisi kuisa mari yakawanda munyaya dzekudiridzira sezvo mamiriro ekunze ari kushanduka. Vati panofanirwa kuiswa mari inoita bhiriyoni rimwe nemazana manomwe ezviuru zvemadhora munyaya dzekurima asi chiri kuvashamisa ndechekuti hurumende yakaisa miriyoni imwe chete nezviuru mazana matanhatu zvemadhora munyaya dzekudiridzira zvirimwa mumwaka wegore rino. Hatina kukwanisa kutaura nemutauriri we Zanu PF, Va Simon Khaya Moyo, kuti tinzwe divi rebato ravo panyaya iyi. Asi mutungamiri wenyika vari zvakare mutungamiri we Zanu PF, Va Robert Mugabe, vakaudza nyika neChipiri kuti vari kutarisira kuti hupfumi hwenyika huchasimuka kubudikidza nekusimbaradza nyaya dzekurima. Zvichakadai, nyanzvi munyaya dzezvehupfumi uye vachishanda vakazvimiria, Va Masimba Manyanya, avo vaimbova mukuru aiwona nezvehupfumi mubazi rezvemari, vaudza Studio7 kuti pane zvakawanda zvinoda kugadziriswa kuti hupfumi hwenyika husimukire. Nekune rumwe rutivi, gurukota rezvemari, Va Patrick Chinamasa, neChina vakakumbira masangano anokweretesa mari akaita se International Monetary Fund ne World Bank kuti abatsire Zimbabwe nekuikweretesa mari kuti hurumende igadzirise zviri kunetsa muhupfumi hwenyika. Va Chinamasa vanoti Zimbabwe yave nemakore anodarika makore gumi isati yambowana kana kobiri kubva ku World Bank vachiti hurumende iri kushushikana zvikuru nekusapihwa mari kwairi kuitwa nebhanga repasi rose iri. Asi mumiriri we World Bank mu Zimbabwe, Va Guang Zhen Chen, vakaudza Va Chinamasa kuti Zimbabwe inofanira kugadzirisa mitemo yose nezvimwe zvese zviri kutadzisa kuti vekunze vanoda kuzosima mari munyika vauye. Mumiriri weIMF muZimbabwe, VaChristian Beddies, vakaudza Studio7 kutanga kwesvondo rino Zimbabwe inofanirwa kutanga yabhadhara zvikwereti zvayo zvose kuitira kuti ipihwe chikwereti chitsva. Va Manyanya vati chimwe chinoda kugadziriswa inyaya dzematongerwo enyika kuti Zimbabwe ikwanise kuwana mari yairi kuda iyi. Zimbabwe ine chikwereti kunze chemari inoita mabhiriyoni masere nezviuru mazana mana emadhora. Nyanzvi munyaya dzehupfumi dzinoti kutadza kuri kuita Zimbabwe kubhadhara chikwereti ichi kumasangano anokweretesa mari kuri kuita kuti hurumende isakwanise kupihwa zvimwe zvikwereti zvemiri yairi kuda kusimudzirisa hupfumi hwenyika.	https://www.voashona.com/a/zimbabwe-economy-mdc-tsvangirai-chinyadza-shona/2936419.html
politics	Makakatanwa Ekushandisa Zviri Pamutemo Zita reMDC Atanga	Mapato anopikisa maviri, eMDC-T neMDC Alliance, atanga zvekare kukandirana makobvu nematete achirwira zita rekuti MDC Alliance. Mutauriri weMDC-T, inotungamirwa naVaDouglas Mwonzora, VaLlyod Damba, vaudza Studio 7 kuti MDC Alliance yakaumbwa nebato reMDC, apo vaimbove mutungamiri webato iri, muchakabvu Morgan Tsvangirai, vakakoka mapato anokwikwidza kuti abatane mukubvisa pachigaro bato reZanu-PF, vachiti naizvozvo, MDC Alliance chizvarwa cheMDC-T. Asi mutevedzeri wemutauriri weMDC Alliance, VaClifford Hlatywayo, vanoti izvi ndezvekurota. VaHlatywayo vanoti zviri pachena kuti VaMwonzora vari kutadza kutungamira bato ravo naizvozvo, nguva zhinji , vanotsvaka nzira dzekuba zvirongwa zvaitwa neMDC Alliance pamwe chete nekuvhiringa vanhu vakasarudzwa kupinda mudare reParamende nemumakanzuru vari pasi peMDC Alliance. No media source currently available Asi mutauriri waVaMwonzora, VaDamba, vanoti zvekushandisa zita rekuti MDC Alliance kwebato raVaChamisa zvave kusvika kwamvura yacheka makumbo. VaDamba vanoti zviri pachena kuti hakuna chinonzi MDC Alliance, vachiti MDC-T yakatora muzinda weMDC, ikadzinga vamiriri veMDC Alliance muparamende nemumakanzuru asi avo vanozviti iMDC Alliance vakatadza kudzivirira kuti zvisaitika nekuti hakuna chinonzi MDC Alliance. No media source currently available 	https://www.voashona.com/a/zimbabwe-fight-for-rights-to-mdc-name-starts/6078598.html
business	South Africa Yozeya Nzira dzeKuti Zimbabwe Yobuda Sei Mukanwa Mamupere	Nhasi bazi rinoona nezvekudyidzana nedzimwe nyika muSouth Africa raita musangano muPretoria wange wakanangana nekuzeya matambudziko ari muZimbabwe uye kuti angagadziriswe sei. Gurukota rinoona nezvekudyidzana nedzimwe nyika muSouth Africa Amai Naledi Pandor vanoti South Africa inofunga kuti vana veZimbabwe vakabatana vanokwanisa kugadzirisa matambudziko akatarisana nenyika yavo vavakidzani vozongobatsirawo zvishoma. Mashoko aya atsinhirwa nemumiriri weZimbabwe kuSouth Africa VaDavid Hamadziripi avo vange vari mumwe munyarikani pagungano vatambirawo mashoko aAmai Pandor ekuti zvirango zvavati zvakatemerwa Zimbabwe zvibviswe. No media source currently available Vaive mutevedzeri wemutungamiri wehurumende yeZimbabwe Muzvinafundo Arthur Mutambara vange vari pamusangano uyu vatiwo zvakakosha kuti zvirango zvibviswe asi Zimbabwe inofanira kutanga yazvichenura nekuita zvido zvevana vayo vose. No media source currently available Vamwe vataura pamusangano uyu vanosanganisiri mukuru wechikoro cheUNISA VaMandla Makhanya uye VaSomadoda Fikeni vepaUNISA zvekare, VaPhilani Mthembu veInstitute for Global Dialogue, VaShingirirai Mutanga veAfrica Institute of South Africa, VaPhilani Mthembu veInstitute for Global Dialogue, VaShingirirai Mutanga veAfrica Institute of South Africa 	https://www.voashona.com/a/south-africa-yozeya-nzira-dzekuti-zimbabwe-ingabude-sei-mukanwa-mamupere/5171009.html
sports	Knowledge Musona neZimbabwe Vangasimudze Here Mukombe weCOSAFA	Chikwata cheZimbabwe Warriors chiri kutarisirwa kutamba mutambo wacho wekutanga mumakwikwi eCOSAFA Cup nemusi weSvodo uye chiri kusimuka munyika mangwana. Asi zimbabwe haina vatambi vana vari kutarisirwa kubatana nevamwe muharare nhasi vasati vasimuka kuenda kuSouth Africa vanoti Knowledge Musona, Khama Billiat, Tino Kadewere naCosta Nhamoinesu. Zimbabwe yakasimudza mukombe uyu kashanu nekudaro iri kutangira padanho repamusoro re Quarter Final. Ichatamba nenyika inenge yakunda muGroup B mune nyika dzakaita seBotswana, Angola, Malawi ne Mauritius. South Africa inova iri kuitirwa mitambo iyi ichatamba mumaQuarter Finals neanenge akunda mugroup A umo mune Comoros islands, Mozambique, Madagascar ne Seychelles. Mamwe maQuarter Finals anenge ari pakati peZambia yakatora mukombe muna 2015 neNamibia kochizoti Swaziland neLesotho. Gore rapera Zimbabwe ndiyo yakasimudza mukombe uyu.	https://www.voashona.com/a/knowledge-musona-nezimbabwe-vangasimudze-here-mukombe-wecosafa/4415732.html
sports	Mudzimai wekutanga kuridza pembe kuWC	wechidzimai wekuFrance — Stephanie Frappart — achanyora nhoroondo nemusi weChina apo achaita mudzimai wekutanga kuridza kumutambo weWorld Cup wevarume.   FIFA yakazivisa kuti Frappart ndiye acharidza pamutambo weCosta Rica neGermany.   Achange ari muchikwata chemadzimai vacharidza mumutambo uyu nevamwe vanosanganisira Neuza Back wekuBrazil naKaren Diaz wekuMexico avo vachange vari vatevedzeri vake. — The African Referees Platform	https://www.kwayedza.co.zw/mudzimai-wekutanga-kuridza-pembe-kuwc/
health	Nyika Dzakapoteredza Zimbabwe Dzotora Matanho paCoronavirus	Nyika dzakakomberedza Zimbabwe mudunhu dziri kutora matanho ekudzivirira kupararira kwechirwere cheCOVID-19 kana kuti Coronavirus izvo zvoita kuti zvizvarwa zveZimbabwe zvisare zvomerwe pakupinda munyika idzi. Nyika dzakapoteredza Zimbabwe dzinoti Botswana, Zambia, Mozambique neSouth Africa dziri kutora matanho ekudzivirira kupinda kwe Coronavirus munyika idzi kubudikidza nekutora matanho akasimba panzvimbo dzinopinda nevanhu vachibva kune imwe nyika. Botswana yakazivisa kuti yavhara miganhu yayo nemusi weChipiri ukuwo South Africa iri mubushi rekukurudzira kuti vagari vemunyika iyi vasabude mudzimba kutanga neChina, Kurume 26, kwemasvondo matatu. Zambia, Namibia neMozambique dziri kuitawo mushandirapamwe nedzimwe nyika dziri mudungu reSADC mukuvhara zvikoro uye kurambidza kuungana kwevanhu vazhinji senzira dzekudzivirira kupararira kwechirwere icho chakatanga mudhorobha reWuhan KuChina muna Zvita gore rapera. Asi matanho ari kutorwa nenyika dzakakomberedza Zimbabwe ari kuita kuti zvizvarwa zveZimbabwe zviomerwe kupinda munyika idzi. Sachigaro wesangano reVendors Initiative and Economic Transformation, VaSamuel Wadzai, vaudza Studio7 kuti kuvharwa kwemabhodha kuchaita kuti vanhu vadye nhoko dzezvironda sezvo ruzhinji rwuchirarama nekutenga midziyo kuvavakidzani veZimbabwe kuti vatengese munyika. VaWadzai vanoti hurumende yakafanira kuona kuti ingabatsire sei hungwandangwanda hwevanhu vanorarama nekutenga nekutengesa sezvo kutengesa ndiko kuri kuwanisa ruzhinji cheuviri. Chimwewo chizvarwa cheZimbabwe icho chinotyaira bhazi rinofamba pakati pedhorobha reFrancistown muBotswana neHarare, VaMicheal Muzondiwa, vanoti mamiriro ezvinhu aita kuti vapererwe nebasa. Asi Muzvare Peace Gwatidzo vanoti zvizvarwa zveZimbabwe zvinofanirwa kutevedzera yambiro dziri kupihwa nemapazi ezvehutano enyika dzakapoteredza Zimbabwe nokuti ndiyo nzira chete ingapedze kupararora kweCoronavirus. Hurumende yaVaEmmerson Mnangagwa yakavharawo mabhodha nemusi weMuvhuro mushure mekunge Zororo Makamba ashaika nokuda kwechirwere cheCoronavirus. Nyika iri mudambudziko guru rechirwere cheCoronavirus mudunhu reSADC iSouth Africa iyo ine vanhu mazana manomwe nevapfumbamwe vakabatwa nechirwere ichi. 	https://www.voashona.com/a/zimbabwe-neighbors-take-stiff-measures-to-contain-virus/5345368.html
politics	Vatsigiri veMDC-T Vorohwa paRufu neVatsigiri veZanu-PF kuShamva	"Vamwe vatsigiri veMovement for Democratic Change vakarohwa zvakaipisisa nemusi weChina kuMadziva, Shamva North, Mashonaland Central nevanofungidzirwa kuti vatsigiri veZanu-PF. Vanhu ava vakarohwa vachiviga imwe nhengo yebato iri yeWomens Assembly amai Evangalista Kaundikisa. Vamwe vakarwiswa vanosanganisa Senator Lilian Timveos. Asi mumwe mutsigiri weMDC-T Memory Mbondiya anonzi akakuvara akaendeswa kuchipatara. Amai Timveos vakaudza Studio 7 kuti vakatanga vatyisidzirwa kuti vainge vakapfeka hembe dzeMDC- T vasati vatanga kurwiswa. ""Ini ndakapona nepasaka reshumba sezvo ndakapotswa nedanda ndichida kurohwa. Ndakadonha ndokuzobatsirwa nevamwe vebato rangu."" Mai Timveos vakadaro. Vatsigiri veZanu-PF vanonzi vainge vasingadi kuti muchakabvu avigwe kumusha kwake uko vange vachiti hakuvigwe vanhu vanobva kubato rinopikisa. Mufi akatozovigwa mushure mekunge kwauya mapurisa kubva kuShamva Police Station. Mhirizhonga yezvematongerwo enyika inende yave kuramba ichiwedzera munyika ichinzi nevakawana iri kukonzerwa nevebato reZanu-PF. Vatsigiri veZanu-PF mumasvondo maviri apfuura vakarwisa vatsigiri veMDC-T kuKambuzuma nemusi weSvondo uye vakarwisawo vatsigiri veZimbabwe People First kuChinhoyi nemusi weChitatu. VaGilbert Kagodora, nhengo yeMDC yange iri parufu urwu vati Zanu-PF inotya kuti MDC ipinde mudunhu iri nekutya kukundwa musarudzo. No media source currently available Mapurisa ekuShamva anonzi akangonyora mazita evanhu vanonzi vainge vaita mhirizhonga vakati vachaaendesa kuLaw and Order. Hatina kukwanisa kubata mapurisa aya kuti tinzwe divi ravo. "	https://www.voashona.com/a/zimbabwe-matongerwo-enyika/3450395.html
business	IMF Inoti maBond Notes Haangagadzirise Dambudziko reMari muZimbabwe	Bhanga guru rinokweretesa mari nyika dzepasi rino reInternational Monetary Fund, kana kuti IMF, rinoti kuparurwa kwakaitwa mari yemabond notes neZimbabwe hakupedze dambudziko rekushomeka kwemari munyika. Mashoko aya ari kuuya apo Reserve Bank of Zimbabwe iri kutumira matikitivha kuzvitoro kuti isunge vanonzi havasi kuendesa mari kumabhanga nechimbi chimbi zvave kunzi zviri kukonzera dambudziko rekushomeka kwemari munyika. Asi mukuru weIMF muAfrica, VaAbebe Aemro Selassie, vakaudza vatori venhau muWashington DC kuti kuparura mabaond notes hakungapedze dambudziko rekushomeka kwemari munyika. Vanoti Zimbabwe inotofanira kusunga dzisimbe kuti igadzirise mitemo inopa kuti hupfumi hugadzikane ikwanise kutanga kutengesa zvinhu kunze kwenyika yowana mari. Asi nyanzvi munyaya dzezvehupfumi vari mukuru wesangano reLabour and Economic Development Research Institute of Zimbabwe, Doctor Godfrey Kanyenze, vanoti vanotenderana neIMF asi vachiti Zimbabwe inofanira kumira nyaya dzehuori. Imwe nyanzvi munyaya dzezvehupfumi vachidzidzisa paUniversity of Zimbabwe Doctor Gift Mugano vanotenderanawo nemaonero eIMF. Asi mukuparura mari yemabond notes gavhuna weRBZ, Doctor John Mangudya, vakati anobatsira. VaMangudya vanoti chimwe chiri kunyanya kuita kuti dambudziko rekushomeka kwemari rinyanye kunetsa inyaya yevemakambani vasiri kuendesa mari kumabhanga. Nekuda kwefungidziro iyi RBZ yave kutumira matikitivha eFinancial Intelligent Unit kunomanikidza vemabhizimisi kuendesa mari kumabhanga. Vachitsinhira, gurukota rezvehupfumi VaPatrick Chinamsa vanoti pasi pemutemo we Bank Use Promotion Act [Chapter 24:24] vemabhizimisi vanofanira kuendesa mari kumabhanga mukari mezuva rimwe chete. VaDenford Mutashu mutungamiri wesangano re Confederation of Zimbabwe Retailers vanoti vanotenderana nedanho raVaMangudya. Mutungamiri weConfederation of Zimbabwe Industries, VaBusisa Moyo, vanotiwo vanotenderana neRBZ. VaMoyo vati mari ikasaenda kumabhanga zvinopa kuti vanogadzira zvinhu vatadze kuhodha zvinhu kunze. Asi Doctor Mugano vanoti zviri kuitwa naVaMangudya kupedzera hoko padehwe retsindi. Zimbabwe yakatanga kushandisa dhora rekuAmerica nedzimwe mari dzekunze muna 2009 mushure mekunge dhora remunyika ratanga kushaya simba zvisina mukare akamboona. Kusvika parizvino, RBZ inoti yakwanisa kudhinda mari inosvika mamiriyoni zana nemakumi maviri nerimwe yemabond notes. No media source currently available 	https://www.voashona.com/a/zimbabwe-matongerwo-enyika/3824942.html
health	Vamwe Vanoti Mitemo yeCovid-19 Haisi Kushanda Kudzivirira kweMhando Itsva yeOmicron.	Bazi rezvehutano rinoti vanhu chiuru chimwe chete nemakumi masere nemaviri kana kuti 1082 vakabatwa nechirwere cheCovid-19 chikauraya munhu mumwe chete. Izvi zvinoreva kuti vanhu vafa nechirwere ichi kubva zvachatanga kupararira gore rapera vave zviuru zvina nemazana manomwe nemapfumbamwe kana kuti 4, 709. Vanhu vabatwa nechirwere ichi vave zviuru zana nemakumi matatu nemasere zvine mazana mashanu nemakumi maviri nematatu kana kuti 138, 523. Mumazuva matatu adarika, vanhu vanodarika chiuru chimwe chete vari kubatwa nechirwere ichi pazuva. Vanhu mamiriyoni matatu nezviuru mazana masere nemakumi matanhatu nemashanu zvine mazana maviri nemakumi masere nemanomwe kana kuti 3 867 287 vabayiwa nhomba yeCovid-19 kekutanga. Vanhu vabayiwa kaviri sezviri kukurudzirwa vave mamiriyoni maviri nezviuru mazana masere nemakumi manomwe nematanhatu zvine makumi mashanu nematanhatu kana kuti 2 876 056. Hurumende inoti ine hurongwa hwekubaya vanhu mamiriyoni gumi nhomba mukupera kwemwedzi uno kana kuti zvikamu makumi matanhatu kubva muzana. Zvichakadaro, apo huwandu hwevanhu vari kubatwa nechirwere ichi hwave kukwira zvakanyanya, vaimbova gurukora rezvehutano Doctor Henry Madzorera vanoti mimwe mitemo yakadzikwa nehurumende kwemavhiki maviri kuyedza kudzivirira kupararira kwechirwere ichi haina zvakawanda zvainobatsira. Mutungamiri wenyika VaEmmerson Mnangagwa vakadzika mitemo inosungira vashanyi munyika kumbogara pavo vega kwemazuva gumi uye kuvhenekwa Covid-19 panhandare yendege.	https://www.voashona.com/a/vamwe-vanoti-mitemo-yecovid-19-haisi-kushanda-kudzivirira-kwemhando-itsva-yeomicron-/6340362.html
business	Vamwe Vari Kunze Vokurudzira Kubata Kugadzirisa Zviri Kunetsa Munyika	Zvime zvizvarwa zveZimbabwe zviri kunze kwenyika zviri kukurudzira hurumende kuti igadzirise nekukasika matambudziko akatarisana nenyika mune zveupfumi, zvichiti matambudziko aya ave kuzviita kuti zviwedzere kuremerwa nemutoro wekuchengeta hama neshamwari kumusha. Mumwe wevana veZimbabwe vari kunze kwenyika vari kuti kusagadzikana kwezvinyu kumusha kwave kuvaomera, ndaAmai Chenaimwoyo Mutambasere, avo vari kuBritain. Amai Mutambasere vanoti chave kuremedza vakawanda vari kunze inyaya yekuti havachatarisirwa kungobatsira hama neshamwari dzavo chete, asiwo kubatsira veruzhinji kuburikidza nekubatsira mukutsvagwa kwezvinhu zvakawanda zvinosanganisira mishonga yekushandisa muzvipatara zvinorapa veruzhinji. Vanotiwo vana veZimbabwe vari kunze kwenyika vagara vaine bandiko guru kwazvo mune zveupfumi hwenyika kuburikidza nemari dzavanotumira. Matambudziko ari kutarisana nenyika pari zvino anosanganisira kukwira kwemitengo yezvinhu, kushaikwa kwemafuta edzimotokari, pamwe nekushaikwa kwemari yekunze. Amai Mutambasere vanoti chave kudiwa munyika iye zvino kuvandudzwa kwenyaya dzezvematongerwo enyika kuitira kuti vari kunze vave nechivimbo chekudyara mari dzavo munyika. Vanoti chikuru chave kudiwa ndechekuti vana veZimbabwe vese vabatane vatsvage nzira dzekugadzirisa nadzo matambudziko aya kuitira kuti nyika ifambire mberi. No media source currently available 	https://www.voashona.com/a/zimbabwe-diaspora-economy-chenaimoyo-mutambasere/4927913.html
business	Vamwe Vagari vemuGweru Vochema Chema neMutengo weMagetsi	Vamwe vagari vemuGweru vanoti havasi kunzwisisa nezve mutengo mutsva wemagetsi zvisinei netsananguro yeveZimbabwe Electricity Supply Authority, vachitiwo magetsi aya ave kudhura zvakanyanya. Kutsutsumwa kwevamwe vagari ava kwabuda mushure memusangano waitwa nevagari nhasi nevagari nevamwe vakuru vakuru vekambani yeZESA. Mumwe mugari, Amai Patience Musambasi vati havana kugutsikana netsananguro yapihwa neveZESA. Vati magetsi ave kudhura vakatiwo kambani iyi yakaunza matengeserwo emagetsi matsva aya isina kupa vanhu dzidziso yakakwana pamusoro penyaya iyi. Ambuya Winfriedah Chimwango vati vave pamudyandigere vatsinhirawo kuti mutengo mutsva wemagetsi haunzwisisike vachitiwo magetsi ave kudhura zvoomesera varombo. Amai Immaculate Madzimure vati matengesero ave kuita veZesa magetsi ane hukoronyera mukati. Izvi zvatsinhirwavo naVaSimbarashe Chirara avo vati kunyange hazvo munhu akatenga magetsi emari yakawanda aunozowana ekushandisa chaiwo anenge ari mashoma. VaChirara vachema-chemawo nenyaya yekuti magetsi acho anogara asipo nguva zhinji. Mukuru anooona nezvekutengeswa kwemagetsi mudunhu rekuchamhembe kwenyika VaEdward Nyoni ndivo vange vakatungamira chikwata cheveZESA pamusangano uyu. Varamba kutaura neStudio 7 pamhepo sezvo vati havabvumirwe kutaura nevatori venhau. Mutauriri weZESA vaFullard Gqasira vanoti kambani yavo yakakwidza mutengo wemagetsi mwedzi wapera uye yave nematengesero ekuti munhu ukaramba uchitenga magetsi kakawanda mukati memwedzi mumwe chete, mutengo wemagetsi aya unoramba uchikwira. Nemusi weChishanu veruzhinji vakaungana pamahofisi eZesa munzvimbo dzakasiyana siyana munyika vachida kunzwisisa nezvemutengo wemagetsi mutsva uyu. Zesa inoti inotarisira kuti mhuri yega yega inoshandisa zvikamu mazana maviri zvemagetsi mukati memwedzi mumwe chete. Magetsi aya anotengeswa nemari inoita mashereni makumi mana pazvikamu makumi mashanu zvekutanga (41 cents for the first 50 units) uye mashereni makumi mapfumbamwe nesendi rimwe chete pazvikamu zana nemakumi mashanu zvinotevera. Kana munhu ukapfuudza zvikamu mazana maviri zvinotarsisirwa kuti ushandise pamwedzi unenge wave kuzotenga chikamu chimwe chete chemagetsi nemadhora matatu mashereni makumi masere nemasendi mapfumbamwe ($3.89 per every unit.) Mune imwewo nyaya vamwe vagari vemuGweru vari kuchema-chema kuti vashandi vekanzuru vari kuvabvisira mametre emvura pamba pavo vachinzi vane zvikwereti. Amai Ruth Dube vati vakabvisirwa mita yavo zvisinei nekuti vaiva vawirirana nekanzuru kuti vaizobhadhara chikwereti chavainacho zvishoma-nezvishoma. Muzvare Tariro Kaseke vati vakabvisirwa mita yemvura yepamba pavo zvisinei nekuti vaive vakabhadhara chiwereti chavainzi vaive nacho kukanzuru. Hatina kukwanisa kunzwa kubva kukanzuru yeGweru panyaya iyi. Asi vakafanobata chigaro chemunyori wekanzuru VaDouglas Chikwekwe vakabuda pane imwe nhepfenyuro yemuGweru mazuva mashoma apfuura vachikumbira ruregerero pamusoro penyaya iyi vachiti hauzi mutemo wekanzuru kubvisira vagari vane zvikwereti kukanzuru mametre emvura ari padzimba dzavo. No media source currently available  	https://www.voashona.com/a/vamwe-vagari-vemugweru-vochema-chema-nemutengo-wemagetsi/5151953.html
politics	Zanu PF Yoyambira Vanoda Kuratidzira	Zanu PF inoti inomira nemashoko akataurwa nemutungamiri wayo, VaEmmerson Mnangagwa, pamusangano wakaitwa nemusi weChishanu mudare rePolitburo yebato iri. VaMnangagwa, avo vanove zvakare mutungamiri wenyika, vakayambira masangano evashandi, machechi, nemasangano akazvimirira, kuti anangane nemabasa awo ari pamutemo, kwete kupindira mune zvematongerwo enyika. VaMangagwa vakatiwo vanozviziva kuti masangano aya ari kushanda nemapato anopikisa muda kuvhiringidza mashandiro ehurumende yavo. Mashoko aya atsinhirwa nemushandi mukuru anoona nezvekuburitswa kwemashoko muZanu PF, VaTafadzwa Mugwadi, avo vanoti ichokwadi kuti masangano akazvimirira aya ava kuita zvematongerwo enyika achisiya basa rekuchengetedza kodzero dzevashandi. VaMugwadi vanoti hurumende inozviziva kuti masangano aya ari kuda kuratidzira zvisiri pamutemo, uye mapurisa achange achiita basa rawo nemazvo mukuona kuti hapana anobvumidzwa kutyora mitemo yenyika munguva ino yeCovid-19. VaMugwadi vatiwo sangano guru reZimbabwe Congress of Trade Unions, ZCTU, riri kuita zvematongerwo enyika. Vati mutungamiri weZCTU, VaPeter Mutasa, vakamboyedza kuyananisa vatungamiri veMDC vari kunetsana, izvo zvinoburitsa pachena kuti sangano iri rinodyidzana nemapato anopikisa hurumende. Studio7 haina kukwanisa kubata VaMutasa kanawo MDC kuti tinzwe divi ravo panyaya iyi. Asi mutungamiri weAmalgamated Rural Teachers Union of Zimbabwe, VaObert Masaraure, vanoti sevashandi vane kodzero dziri mubumbiro remitemo yenyika, vanoshushikana zvikuru nemashoko aVaMnangagwa. VaMasaraure vanoti vashandi havasi kuzofa vakanyarara kana hurumende ichitadza kugadzirisa nyaya dzemihoro yavo, uye vacharamba vachitaura zvinyunyuto zvavo. Asi VaMugwadi vati hurumende inonzwisisa zvikuru zvichemo zvevashandi ndosaka yakawedzera mihoro yevashandi vehurumende nezvikamu makumi mashanu kubva muzana, pamusoro pezvo, ikavapa zvakare madhora ekuAmerica makumi manomwe nemashanu semari yekubatsirikana munguva yekurwisa Covid-19. No media source currently available 	https://www.voashona.com/a/zanu-pf-warns-those-planning-to-demonstrate/5499128.html
sports	Musona asiya kutambira maWarriors	  MUTAMBI wenhabvu Knowledge Musona nhasi asendeka shangu dzake dzekutambira chikwata chenyika cheZimbabwe Warriors.   Pachinyorwa chaatumira, Musona uyo ange ari mutungamiri wevatambi vemaWarriors ati ave kusiya kuti ape nguva kuchikwata chake cheAl-Tai pamwe nekupa vamwe vatambi mukana wekutambirawo maWarriors.   “Mhuri yeZimbabwe, nhasi ndokuzivisai kuti ndamira kutambira chikwata chedu chenyika chemaWarriors. Danho iri handina kuritora nyore sezvo ndange ndave nemakore 12 ndichimirira nyika yangu, iyo ndakatanga kutambira musi wa3 Kurume 2010, mumutambo uyo takasangana neSouth Africa.   “Ndave kusiya kuti ndipe nguva kuchikwata changu pamwe nekupa vamwe vatambi mukana wekumirira maWarriors.   “Ndichagara ndine ndangariro yekutambira nyika yangu ndichienda kumitambo yakaita seyeAFCON neCOSAFA Cup, nekurwira kuenda kuWorld Cup.   “Chimwe chikuru kupihwa chiremerera chekuve kaputeni kwemakore mashanu adarika,” adaro Musona.   Mutambo wekupedzisira waMusona achitambira maWarriors waive wekuAFCON musi wa18 Ndira wekuCameroon apo maWarriors akakunda Guinea 2-1 mumutambo uyo akanwisa chibodzwa chekutanga.	https://www.kwayedza.co.zw/musona-asiya-kutambira-mawarriors/
politics	Vanhukadzi Vechidiki Vokurudzirwa Kupinda Musarudzo	Sangano reInstitute for Young Women’s Development rinoti riri kushanda nemamwe masangano evechidiki mukukurudzira vanhukadzi vechidiki kumaruwa kuti vatore zvigaro zvematongerwo enyika musaruzdzo dza 2018. Mukuru wesangano iri, Muzvare Glanis Changachirere, vanoti vakatanga basa iri zvichetevera musangano wavakaita gore rapfuura uyo wakaratidza kuti madzimai echidiki kumaruwa haana zvigaro mungava mumakanzuru kana muparamende. Muzvare Changachirere vanoti madzimai aya anosangana nematambudziko akawanda akaita sekushaiswa mukana, mhirizhonga yezvematongerwo enyika nezvimwe uye ivo vari kuita basa rekuvadzidzisa nezvekodzero panyaya dzesarudzo. Muzvare Changachirere vanoti kana madzimai aya akasadaro, anosarira munyaya dzebudiriro nekuti hapana anenge achisumdzira nyaya dzavo mumakanzuru kana muparamende. Vanotiwo kunze kwemuparamende nemumakanzuru, madzimai echidiki anofanira kutora zvigaro zvehutungamiriri munzvimbo dzavanogara. Muzvare Charity Chaturuka vesangano reZimbabwe Young Women for Peace Building vaudza Studio 7 kuti zviri kubuda pachena kuti madzimai echidiki ekumaruwa haana ruzivo nezvekodzeo dzavo. Vanotiwo rimwe dambudziko rine madzimai nderekushaya mari dzekuti vatsvagise rutsigiro kana vachida kupinda musarudzo. Mumwe wevechidiki, VaKudakwashe Makanda, avo vanoshanda ne Youth Initiative for Community Development Trust, vanotiwo vari kubatsira vechidiki vangave madzimai kana varume kuti vazive kodzero dzavo musarudzo. Vati ichokwadi kuti kunyange vechidiki vakada kumira pasarudzo, nyaya yemari inonetsa uye panofanira kutsvagwa nzira yekuvapa mari dzekuti vapinde musarudzo. Vanoti semamimiriro akaita zvinhu vane mari kana vanobva kumhuri dzakapfuma ndivo chete vane mikana yekupinda musarudzo. Muzvare Changachirere vanoti pasi pechirongwa chavo che Her Right of Way Give Way Campaign vari kukuridzira hurumende, mapato ezvematongerwo enyika nemasangano anoshanda akazvimirira kuti apewo mukana kune vechidiki kuti vakwikwidze musarudzo dzinotevera. Vanoti vanozviziva kuti izvi zvinogona kutora nguva asi pari zvino vari kuda kuti pazvigaro makumi matanhatu zvinopihwa madzimai zvisingakwikwidze muNational Assembly makumi matatu zvinofanira kupihwa vechidiki. Mamwe masangano ari kushanda neInstitute for Young Women’s Development ndeanoti Zimbabwe Organisation for Youth in Politics, Platform for Youth Development, Plumtree Development Trust pamwe neMission To Live Trust. No media source currently available 	https://www.voashona.com/a/zimbabwe-young-women-gear-for-2018-elections/3789629.html
sports	Vatambi veZim kuEurope	   MUMASVONDO anotevera, nhabvu yekuEurope – iyo inoteverwa zvikuru muno – ichange yave kutanga uye vatambi vemaWarriors vari kutarisirwa kutambira zvikwata zvavo zvakasiyana.   Iye zvino vatambi vakaita saMarvelous Nakamba weAston Villa, Tino Kadewere weLyon yekuFrance naMarshall Munetsi weStade de Reims yekuFrance vange vachitamba mitambo yegadziriro kuzvikwata zvavo apo vakatarisana nekutanga kwemwaka mutsva wenhabvu.   Mwaka wekuEngland nekuFrance zvose zvichatanga musi wa5 Nyamavhuvhu.   Chikwata chaKadewere ndicho chichavhurira mwaka mutsva wekuLigue 1 apo chichasangana necheAjaccio musi wa5 Nyamavhuvhu.   Kuchiti zuva rinotevera, chikwata chaNakamba chekuEnglish Premier League chichazotamba apo chichasangana nechaJordan Zemura cheAFC Bournemouth.   Svondo rino, Kwayedza yakaita ongororo yevatambi vemaWarriors vanotambira kuEurope pamusoro pekuti gadziriro dzavo dziri kufamba sei panguva ino yepre-season.    Marvelous Nakamba   Nakamba: Mutambi weAston Villa uyu angokwanisa kutamba mutambo mumwe chete wegadziriro dzemwaka mutsva wechikwata chake kubva pamitambo mina yachatamba chiri kuAustralia uko chiri kuita gadziriro dzacho. Akatamba mutambo wechikwata chake neLeeds uyo vakahwina 1-0.   Mumutambo uyu, Nakamba akatanga akagara pabhenji ndokuzopinda muchikamu chechipiri vachibva pahalftime.   Mimwe mitambo yakazotevera, weBrisbane Roar neManchester United, kana pabhenji chaipo aive asipo uye murairidzi wake Steven Gerrard haana kutaura kuti sei asina kumutambisa.   Svondo rino, chikwata chake chichasangana neRennes mumutambo wekupedzisira wegadziriro mwaka wePremier League usati watanga.    Tino Kadewere   Kadewere: Mutambi weLyon uyu mwaka wadarika haana kunyatsotamba sezvaakaita paakatengwa nechikwata ichi paakanwisa ka10 kubva mumitambo 33 yaainge atamba. Mwaka wadarika, akangonwisa kamwe chete kubva mumitambo 15.   Pari zvino chikwata chake chatamba mitambo mishanu yehushamwari uye Kadewere atamba katatu apo vakasangana neBourge en Bresse (France) iyo vakakunda 4-2 uye akazotamba mutambo weAnderlecht (Belgum) apo vakakundwa 3-0.   Akazotamba zvakare mutambo wechikwata chake apo chakazvamburwa 5-0 neWillem II Tilburg (Netherlands).   Lyon iri kutarisirwa kutamba mutambo wekupedzisira wehushamwari apo ichasangana neInter Milan musi weMugovera.   Zvakadaro, Kadewere anonzi ari kudiwa nezvikwata zvakasiyana kusanganisira cheReal Valladolid chekuSpain.    Marshall Munetsi   Marshall Munetsi: Mutambi weStade de Reims uyu mwaka uno watatarisana nawo anonzi ange achidiwa neBrighton & Hove yekuEngland.   Pari zvino atamba mutambo mumwe chete hwehushamwari wechikwata chake asi ndokutadza kutamba yaitevera sezvo ainge akuvara.   Ange achitarisira kudzoka svondo rino kuzosimudzira gadziriro dzake apo chikwata chake chakatarisana nemwaka mutsva wemuLigue 1.    Tendayi Darikwa   Darikwa: Tendayi Darikwa ndiye kaputeni weWigan Athletic uye mugadziriro dzavo ange achitamba zvikuru izvo zvinorakidza kuti ari muhurongwa hwechikwata chake mwaka uno. Chikwata chake chichatambira muligi reEnglish Championship chichirwira kuti chigopinda muEnglish Premier League.   Mitambo yeChampionship iri kutanga svondo rino musi weChishanu apo pachaona Huddersfield ichisangana neBurnely.   Chikwata chaDarikwa mutambo wacho wemwaka mutsva chichisangana nePreston North End musi weMugovera.   Pamitambo yehushamwari mishanu yakatambwa neWigan, Darikwa akatamba yese apo chikwata chake chakasangana necheOldham Athletic chikwahwina 3-1, chichakunda Liverpool XI 6-0, chikaita mangange 0-0 neAccrington Stanley uye ndokuzokunda zvekare Bamber Bridge neSheffield Wednesday 5-1 ne4-1.    Jordan Zemura   Jordan Zemura (AFC Bournemouth): Zvakawanda zviri kutarisirwa kubva kuna Zemura uyo mwaka uno chikwata chake chichange chichitambira muEnglish Premier League.   Mwaka wadarika, Zemura aipisa zvikuru muChampionship izvo zvakamuona achitamba ka33 ndokunwisa katatu apo chikwata chake chakahwina tikiti rekupinda muEnglish Premier League.   Mumitambo mitatu yehushamwari yatambwa nechikwata chake, Zemura akatamba yese izvo zvakaona vachikunda Sheffield Wednesday 2-1, ndokukundwa 2-1 neSporting Braga yekuPortudal uye vakazokundwa zvekare 1-0 neBristol City yekuEngland.   Bournemouth iri kutamba mutambo wayo wekupedzisira hwehushamwari svondo rino musi weMugovera apo ichasangana neReal Sociedad yekuSpain.   Zvakadaro, vamwe vatambi vakaita saAdmiral Muskwe weLuton Town, Macauley Bonne weQueens Park Rangers naBrendon Galloway wePlymouth vose vari pakati pekuita gadziriro nezvikwata zvavo.   Kuchiti David Philani Moyo, uyo aitambira Hamilton Academical yekuScotland, haasati ave kuzivikanwa kuti nhabvu yake achange achiitambira kupi mwaka uno zvichitevera kubva kwaakaita kuchikwata ichi apo kondirakiti yake yakapera.	https://www.kwayedza.co.zw/vatambi-vezim-kueurope/
health	Southern African Community USA Yobatana neManna Food Center muKuwanisa Chikafu Kune Vakakanganiswa neCovid-19	"Sangano rinomirira zvizvarwa zvekuchamhembe kweAfirca zviri muAmerica, reSouthern African Community USA, kana kuti SACU, rakabatana nesangano reManna Food Center riri muMontgomery County mudunhu reMaryland mukupa rubatsiro rwechikafu kune zvizvarwa zvemuSADC zvinogara muMontgomery County zvakakanganiswa nedenda reCovid-19. Nhengo yeSACU, Muzvare Omega Tawonezvi, vanoti sesangano vakaona zvakakosha kuti vabatane neManna Food Center kuitira kubatsira nezvekudya zvizvarwa zvekuchamhembe kweAfrica kusanganisira vana vangadai vari kuAmerica kuchikoro asi vakazokanganiswa neCovid-19. Muzvare Tawonezvi vanoti vari kukurudzira zvizvarwa zvekuchamhembe kweAfrica zvingadai zvichida rubatsiro rwechikafu pane ino nguva kuti zvisanyare asi kuti zvibude pachena zvononyoresa kuti zviwane rubatsiro urwu, kwete kutambura chinyararire. Vanoti vanhu vari kubuda vachizivisa kuti vanoda rubatsiro kana zvichienzaniswa nekare. ""Chirwere ichi cheCorona chavharisa zvinhu saka vanhu havasi kunyanya kutya kana kunyara sezvavaimboita pane dzimwe nguva nekuti vanoziva kuti zviri kuitika mazuvano zviri beyond their control,"" vanodaro Muzvare Tawonezvi. Vanoti pakunyoresa kuManna Food Center hakubvunzwi munhu paamire panyaya dzemapepa ehugaro hwake kunze kwekungoti aburitse chitupa chinoratidza kuti anogara muMontgomery County, uye pane nzira nhatu dzinosanganisira kunyoresa kuManna kana kushambadza kuri kuitwa neSACU dzekuti vanhu vakwanise kunyoresa. ""Ende uye tine ma outreach workers vari kuita basa rekufamba muma community akasiyanasiyana kutsvaga kuti vanonidha rubatsiro ndivanaani."" Sangano reSouthern African Community USA rakaumbwa pamwe nekanyoreswa zviri pamutemo mudunhu reMaryland muna 2013 nechinangwa chekusimudzira tsika nemagariro ezvizvarwa zvekuchamhembe kweAfrica zviri muAmerica pamwe nekuzvibatanidza kuburikidza nemitambo yakasiyanasiyana. No media source currently available "	https://www.voashona.com/a/zimbabwe-southern-african-community-usa-partners-manna-in-distruting-food-to-covid-19-victims/5675961.html
politics	VaMutodi Vanodzingwa Basa naVaMnangagwa	"Mutungamiri wenyika, VaEmmerson Mnangagwa, vamisa basa mutevedzeri wegurukota rezvekuburitswa kwemashoko, VaEnergy Mutodi. Muchiziviso chaburitswa nehofisi yaVaMnangagwa, VaMutodi vamiswa basa pasi pechikamu che Section 108 (1a) chebumbiro remitemo yenyika. Mutemo uyu hautaure zvakawanda kunze kwekuti chigaro chegurukota kana chemutevedzeri wegurukota chinenge chisisina munhu kana mutungamiri wenyika abvisa munhu wacho pachigaro ichi. Kumiswa basa kwaVaMutodi kwatanga neChitatu kunyange hazvo vaswera vari kuHeroes Acre uko kwanga kuchivigwa gamba renyika.. VaMutodi vaswera vachitumira mashoko nemavhidhiyo paTwitter yavo vachirumbidza basa ranga richiitwa naVaMnangagwa pakuradzika nhengo yeZanu PF, Va Absolom Sikhosana, kumarinda eHeroes Acre muHarare. Studio7 haina kukwanisa kunzwa divi raVaMutodi kuti vanoti kudii nekusiyiswa basa kwavaitwa. Hatinawo kukwanisa kunzwa kumunyori webazi rezvekuburitswa kwemashoko, VaNick Mangwana, avo vasiri kupindura mibvunzo yeStudio7 mazuva ano. VaMutodi vagara vachinetsana pamwe nekuzvidza gurukota rezvekuburitswa kwemashoko, Amai Monica Mutsvangwa, pamwe nemurume wavo, VaChris Mutsvangwa.  Svondo rapera, VaMutodi vakaburitsa mashoko pa Twitter vachizvidza VaMutsvangwa vakatiwo nyika ichagara ichitya mushandira pamwe uri pakati pegurukota rezvekudyidzana nedzimwe nyika, VaSibusiso Moyo naVaMutsvangwa. Mashoko aya akatevera mashoko akanga aburitswa neZBC ichitauta zvainge zvataurwa naVaMoyo zvekuti mashoko akanga aburitswa naVaMutodi panyaya yemutungamiri weTanzania, aive asina kumirira hurumende asi kuti aive mashoko epfungwa dzavo VaMutodi. VaMutodi vakabva vatanga kushoropodza ZBC vachiti yaishandiswa naAmai Mutsvangwa nemurume wavo. Asi VaMnangagwa havana kubuda pachena vachitsuura zvakange zvichitaurwa naVaMutodi, avo vakambokonzeresa mutauro munguva yaVaRobert Mugabe, vabuda zvakare pa social media vaina VaMnangagwa vakabata kapu yainge yakanyorwa kuti ""I am the boss"". VaMnangagwa havasati vazivisa kuti VaMutodi vachatsiviwa nani, uye hazvisati zvajeka kuti chii chapa kuti VaMnangagwa vadzinge munhu anozivikanwa kuti mutsigiri wavo nguva dzose."	https://www.voashona.com/a/zimbabwe-president-mnangagwa-fires-controversial-mutodi/5428308.html
sports	Chisora orovana naTakam	(34) acharwa naCarlos Takam (37) apo vanenge vachitsigira mutambo waDillian Whyte naJoseph Parker.   Chisora (ari pamufananidzo kurudyi) – uyo anokwikwidza muboka reheavyweight – ari kumhanyidzana nenguva kuti azvirakidze kuti anogona kurwira mabhande makuru zvichitevera kukundwa kwaakaitwa katatu mumitambo yake mitanhatu yadarika.   Takam, anove wekuFrance asi ari chizvarwa chekuCameroon, akarakidza kuti anogona kuzvimirira apo akamisidzana naAnthony Joshua kusvika muround rechi10 muna Gumiguru gore radarika, asi kubva ipapo haana kuzombokwikwidza zvakare.   Akazopinzwa kuti akwikwidze mumutambo uyu pakupedzisira asi akarwa semvumba zvakashamisa vazhinji zvisinei kuti akazorikitwa hake naAJ muround rechi10.   “Kudivi raDel Boy uyu mukana wake wekupedzisira kuti arwe aende pamusoro pevamwe vatambi vetsiva uye kunaTakam mumwe mukana wake wekurwira kuti azorwire mamwe mabhande makuru etsiva zvichitevera kurwa kwaakaita naAJ zvinonwisa mvura,” anodaro puromota wetsiva, Eddie Hearn.   “Ndinonzwa manyukunyuku kuti tave kuronga mutambo uyu weheavyweight uyo ndinoona uchinakidza zvikuru kukunda ngoma kurira mwedzi unotevera, mutambo mukuru uyu.” – SportsMail boxing	https://www.kwayedza.co.zw/chisora-orovana-natakam/
business	Zimbabwe Inonyorerana Chibvumirano neKambani yeKunze Kuti Ishambadze Marasha	Hurumende yanyorerana chibvumirano neimwe kambani yekunze kwenyika kuitira kuti ibatsirwe mukutengesa marasha kunyika dzakaita seIndia neJapan. Vachitaura pakunyoreranwa kwechibvumirano ichi ne Victoria Consulting, gurukota rinoona nezvezvicherwa, VaWinston Chitando, vati donzvo rehurumende nderekuti nyika iwanirwe kwekutengesera marasha kuIndia uye kuitira kuti iwane mari yekushandisa mukuchera marasha aya. VaChitando vati Zimbabwe inofungidzirwa kuti ine marasha anosvika mabhiriyoni makumi maviri nemashanu ematani asi pagore kuri kucherwa matani ari pakati pemamiriyoni maviri nemamiriyoni matatu. VaChitando vatiwo India ndiyo inotenga marasha akawanda pagore zvichienzaniswa nedzimwe nyika. Vachitaura pamusangano mumweyo, mutungamiriri wenyika, VaEmmerson Mnangagwa, vati Zimbabwe inofanirwa kutora mukana wekudyidzana wakanaka uripo pakati payo neIndia. Studio7 haina kukwanisa kuziva kuti kambani yeVictoria Consulting yakamboshanda nenyika dzipi, uye kuti vakuru vayo ndivanani. Asi vaimbove mutevedzeri wegurukota rezvezvicherwa muhurumende yemubatanidzwa, VaGift Chimanikire, vati havaoni kuti zvakanaka kuti Zimbabwe itsvage misika yekutengesera marasha kunze kwenyika, ipo pari zvino kusiri kucherwa marasha anokwana munyika. Nyanzvi mune zvehupfumi, VaNyasha Muchichwa, vatiwo havaoni zvakakosha kuti Zimbabwe itsvake kambani yekunze inonotsvakira Zimbabwe misika yemarasha. VaMuchichwa vatiwo zviri nani kuti kushandiswe hukama hwagara huripo nedzimwe nyika. Dandemudande rebazi rezvezvicherwa rinoti Zimbabwe ine marasha akanaka, uye ine nzvimbo makumi maviri nepfumbamwe dzine marasha. Makambani maviri chete munyika, Hwange Colliery neMakomo Resources, ndiwo ari kunyanyochera marasha. No media source currently available 	https://www.voashona.com/a/zimbabwe-signs-up-foreign-firm-to-market-its-coal/5033072.html
politics	Chirongwa cheKuongorora Mazita Chinotanga neChinono muMasvingo	Mudhorobha reMasvingo dzimwe nzvimbo dzanonoka kuvhurwa, mushure mekunge zvikwanisiro zvakita sezvigaro pamwe nemagwaro evavhoti zvanonoka kuendeswako neZEC. Apowo vagari vazhinji vanga vachiuya mumwe mumwe zvichiratidza kuti vazhinji havasi kuziva nezvechirongwa ichi nekuda kwekuti hachina kunyatsoshambadzwa. VaMuranganwa Chanyau, veku Ward 3 muMasvingo vati vaongorora zvinyorwa zvavo, asi basa rambononoka kutanga. “Inspection ndainda ndikaona zita rangu ririmo but patanga process ichifana kutanga na 7 am yanonoka panga pasina ma materials se funirture uye mamwe ma premises anga akavharwa zvichiratidza kuti zvanga zvisina kunyatsorongeka.” Asi vamwe vakaita saVaChrispen Mutyavakuru, vanoti kunyange pambononokwa, chirongwa ichi chakanaka zvikuru uye chazofamba zvakana. “Ndinoona zvinhu zvacho zvakarongeka zvisingambobviri zvekuti dai vanga vashambadzira kuti vanhu vave vanouya vakawanda vachiona mazita akabhukiwa zvakanaka.” VaInnocent Taweni vakurudzira boka reZEC kuti rivandudze zvirongwa zvekushambadza chirongwa ichi vachiti vanga vasingatozivi nezvacho, asi vangosangana nacho vauya pazvitoro kuzobvisa bhabharasi. Zvichakadaro vamwe vanoti chirongwa ichi chatanga chakaneta nekuti vashandi veZEC vakabva kuhurumende vari kuita basa iri vari kushanda vasingafari zvichitevera kudzikiswa kwakaita mari dzavanofanirwa kubhadharwa pazuva. ZEC yakaudza vashandi ava, vazhinji vavo vakaita basa rekunyoresa vavhoti, kuti yave kudzikisa mari kubva pamadhora makumi matatu kusvika pamakumi maviri ichiti yaita izvi nekuda kwekuti hurumende haina mari. Izvi zvinonzi hazvina kufadza vashandi avo vakapika kuti vachashanda zvishoma nezvishona, semumwe mushandi akataura neStudio 7 akaramba kudomwa zita rake. Studio 7 yakundikana kubata mukuru weZEC muMasvingo, VaZex Pudurai kuti vatipewo pfungwa dzavo pane zvaitika. Asi Amai Priscilla Chigumba, vanove sachigaro veZEC, vakabvuma kuti mari yevashandi yakadzikiswa asi hapana zvavaikwanisa kuita nekuti hurumende haina mari. Chirongwa ichi chatanga nhasi nyika yose uye chinopera musi wa 29 Chivabvu. Asi vamwe vanoti chakaramba chichiitwa nechinono uye chisina kuwedzera kushambadzwa, vazhinji vachatadza kuongorora mazita avo kuitira kuti vanenge vasina kunyorwa zvakanaka vakwanise kunyoresa patsva pachirongwa chekunyoresa, icho chakawedzerwawo nzvimbo dzekunyoresera. No media source currently available 	https://www.voashona.com/a/zimbabwe-voters-roll-inspection-bvr-masvingo/4401348.html
politics	MDC Inoti Tsika yeZanu-PF Yokuita Misangano kuMamisha Ichapa Kuti Coronavirus Ipararire	Apo chirwere checoronavirus chotanga kupararira kumamisha, mumiriri weMutasa Central mudare reparamende, VaTrevor Saruwaka, vari kuyambira kuti Zanu-PF ikasamira tsika yekuunganidza vanhu mumaruwa chirwere ichi chinogona kupararira zvakanyanya. Bazi rezvehutano rakatozivisa kuti kune vanhu vana vari kumaruwa vabatwa nechirwere ichi, vatatu kuMhondoro Ngezi uye mumwe chete kwaMurewa. Hurumende ichiri mushishi kuita ongororo yekuti coronavirus yakasvika sei munzvimbo mbiri idzi. VaSaruwaka vari kupomera dzimwe nhengo dzeZanu-PF mudunhu ravo mhosva yekuunganidza vanhu uye kuita zvematongerwo enyika munyaya dzezvekudya mushure memisangan\o yavari kukokera iyi. VaSaruvaka vanoti izvi zvichadzosera kumashure hurongwa hwehurumende hwekurwisa chirwere checoronavirus sezvo paine kurudziro yekuti vanhu vagare mudzimba vasingaungane. Hatina kukwanisa kubata gurukota rezvemukati menyika VaKazembe Kazembe kuti tinzwe divi ravo. No media source currently available Sezvo tichitema tisina divi ratinorerekera, tabata gurukota rinoona nezvevashandi nemagariro evanhu, Muzvinafundo Paul Mavima, avo vanoti handi chokwadi kuti pane zvematongerwo enyika zviri kuitwa munyaya dzekupa vanhu zvekudya vachiti igudziramukanwa revanhu veMDC. No media source currently available 	https://www.voashona.com/a/mdc-inoti-tsika-yezanu-pf-yokuita-misangano-kumamisha-ichapa-kuti-coronavirus-ipararire/5397329.html
politics	Nzvimbo yeRujeko Yoshaikwa muBRV kuMasvingo	Vagari vazhinji vemumusha weRujeko kuMasvingo vanoti havasi kufara nekushaikwa kwenzvimbo yavanofanirwa kunyoresa mumishina yeBiometric Voter Registration, BVR, izvo zviri kuita kuti vatadze kunyoresa. Vagari ava vanoti vari kuenda kunzvimbo dzakatarwa asi vachikundikana kunyoresa sezvo nzvimbo yavanofanirwa kunyoresa isiri kuwanikiwa mumishina yeBVR. Mumwe mugari wemuRujeko, VaZivanai Muzorodzi, vanoti vakatadza kunyoresa kuti vazovhotera muwadhi yavo sezvo yakanga isiri kuwanikwa mumishina, vakazopedzisira vanyoresa kuti vavhotere kumusha kwavo kumaruwa. Vamwewo vakaita sa VaBrighton Ramusi vanoti vari kushamiswa zvikuru kuti sei mumsha wavo weRujeko usiri muBVR uku Zimbabwe Electoral Commission, ZEC, iri kuti yakagadzirira zvakakwana. Vanoona nezvekufambiswa kwebasa kuZEC mudunhu reMasvingo, Amai Getrude Murumbi, avo varamba kurekodhwa mashoko avo,vabvuma kuti kuRujeko kwaita dambudziko uye vatombomisa kunyoresa vanhu veikoko. Vatiwo dambudziko iri riri kugadziriswa nana mazvikokota vavo. Asi vamwe vagari vanoti vave kutyira kuti vangangotadza kuvhota uye ZEC haisi kufambisa mashoko akakwana kuvagari ichivaudza zvinodiwa kuti vanyorese. Nemamiriro akaita zvinhu muRujeko, Muzvare Esther Chimanikire, vanoti vave kutyira kodzero dzevanhu dzekuvhota kuti dzichambunyikidzwa. Zvichakadaro, vamwe vagari vemuMasvingo vanoti vashandi veZEC vari kutora nguva yakareba kunyoresa munhu muwe chete, vachiratidza sekuti havasi kugona basa iri nemazvo kunyange hazvo vakadzidziswa kushandisa michina iyi mitsva. Mumwe mugari wemuMasvingo, VaAnoziva Muguti, vanoti vabudirira kunyoresa nhasiasi havana kufara nenguva yatorwa kuti vapedzerwe. Chirongwa chekunyoresa kuvhota chakaparuwa musi wa 14 Gunyana uye chinopera musi wa 15 Ndira gore rinouya. Asi MDC inotungamirwa naVaMorgan Tsvangirai yakwidza mutungamiri wenyika, VaRobert Mugabe, ZEC, pamwe negurukota rezvemitemo, VaEmmerson Mnangagwa, ichiti VaMugabe havana kutevedza zvinodiwa nemutemo pavakatara mazuva aya. MDC-T inotiwo ZEC haina kugadzirira zvakakwana kuitira kuti iite basa iri nemazvo. Nyaya iyi iri kunzwikwa mudare nemusi weChina. Munhu anotairisirwa kunyoresa anofanirwa kunge aine makore gumi nemasere kana kudarika, aine chitupa kana gwaro rekufambisa, gwaro rinoratidza pavanogara muguta, kana kuri kumaruva, tsamba yasabhuku, kanawo affidavit yakasainwa na Commissioner of Oaths, kanawo magweta nevamwe vanhu vanobvumirwa kuita basa iri. No media source currently available  	https://www.voashona.com/a/zimbabwe-bvr-masvingo/4035548.html
health	Huwandu hweVanhu Vari Kubatwa Pamwe neKufa neCovid-19 Hworamba Hwuchikura	Kunyange hazvo huwandu hwevanhu vari kubatwa nechirwere cheCOVID-19 huri kuramba huchikwira, vanhu vakawanda havasi kutora matanho ekuzvidzivirira sezviri kukurudzirwa nesangano reWorld Health Organization, akaita sekupfeka mamasiki kumeso kwavo. Kunyange hazvo zviri pachena kuti veruzhinji vari kutapurirana chirwere ichi munyika, kumisika yemabhazi pamwe nekumabhanga vanhu vanenge vakaungana, kana kumanikidzana, izvo zvinoita kuti kutapurirana kweCovid-19 kuve nyore. Studio7 yaona vanhu vazhinji vange vasina kupfeka mamasiki apo vanga vachisangana neveruzhinji muguta reHarare. Mumwe mugari wemuHarare, VaPaul Majaira, avo vanga vasina kuzvidzivirira vati dzimwe nguva vanombokanganwa kuzvidzivirira. Mumwe murume uyo asina kuda kudomwa nezita anga akamirira kutora mari pane rimwe bhanga muguta apo vanhu vanga vakatsokodzerana abvuma kuStudio7 kuti ane ruzivo rwekuti huwandu hwevari kubatwa nechirwere cheCOVID-19 munyika huri kukwira. Asi ati kunyange hazvo achiziva kuti kumira vakapatsanurana kunobatsira, nyaya yekutya kupindirwa ndiyo inoita kuti vanhu vabatane vari mumitsetse. VaSimon Zhou, avo vanga vakamirira bhazi kuti vaende kuMt Pleasant Heights, vati vanga vava nemaawa mana vari panzvimbo imwe chete, izvo zvinogona kuti vabate chirwere ichi. Vatiwo vanhu havasi kutariswa temperature kana kupihwa zvekuzora maoko ava pavanenge vachipinda mumabhazi eZupco sezvaiitika pakatanga kuvhurwa nyika. Munyori wezvehutano muMDC Alliance, uye vakambove gurukota rezvehutano muhurumende yemubatanidzwa, Dr. Henry Madzorera, vati vanhu vanofanirwa kuchengetedza hutano hwavo kuburikidza nekutevedzera zvinokurudzirwa nevehutano. Dr. Madzorera vakurudzirawo kuti munguva ino yechando dai veruzhinji vagara kudzimba. Mutevedzeri wegurukota rezvehutano, Va John Mangwiro, vaudza Studio7 parunhare kuti vari kuwedzera kudzidzisa veruzhinji nezvechirwere ichi pamwe nekuwedzera vanhu vanoongororwa kuitira kudzivirira kutapuriranwa kwechirwere ichi. Vachitaura kumusangano wePolitburo yebato ravo, mutungamiriri wenyika, VaEmmerson Mnangagwa, vatiwo kukwira kuri kuita huwandu hwevari kubatwa neCOVID-19 kuchaitawo kuti vatarise zvakare nyaya yekuvharwa kwenyika. Huwandu hwevanhu vari kubatwa pamwe nekufa nechirwere cheCovid-19 hausi kukwira muZimbabwe chete, sezvo izvi zviri kuitikawo munyika dzakawanda pasi rose, iro rave nevanhu vanodarika mamiriyoni gumi nemaviri vabatwa nechirwere ichi, vanhu vanodarika zviuru makumi masere nezvisere nemazana maviri ane gumi nevaviri, vari vemuZimbabwe. No media source currently available  	https://www.voashona.com/a/covid-19-figures-continue-to-rise-in-zimbabwe/5498035.html
health	Kanzuru yeMasvingo Yogadzira Nzvimbo yeKubatsira Vanenge Vabatwa neCoronavirus	Kanzuru yeMasvingo inoti iri kutsvaga nzira dzekubatsira vagari vanenge vawirwa nedambudziko rechirwere checoronavirus kunyangwe vamwe vagari vari kuti zviri kuitwa hazvina kukwana. Kanzuru yakaisa chipatara chitsva mumusha wevazhinji weRujeko. Muzvare Rumbidzayi Magurupira, wemumusha weRujeko, anoti chipatara ichi chinogona kusakwana kubatsira vanhu kana coronavirus ikapararira zvakanyanya. Vamwewo vagari vakaita saAmai Tinotenda Mazuru, vanoti danho rekuisa chipatara ichi munzvimbo inogara veruzhinji rinogona kuita kuti chirwere ichi chitekeshere mudzimba dzevanhu vamwe varwere vapoya. Asi Meya weguta reMasvingo, VaCollen Maboke, vanoti vakaita danho iri vaita tsvakurudzo uye vapuwa dzidziso nana Chiremba pamwe nenyanzvi dzebazi rezve hutano. Mukuru webasa, musangano rinomirira vagari, reMasvingo Residents and Rate Payers Alliance(MURRA) VaAnoziva Muguti, vati kanzuru inofanira kuvandudza chipatara ichi kuti chitakure vanhu vakawanda uye kuti paiswe matanho eku chengetedza vanenge vauya nechirwere kuti vasazotapurire vanhu mudzimba. Meya Maboke vari kururdzira vagari kuti vasatye nekuti vakaisa matanho pamwe chete nenyanzvi dzehutano eku chengetedza vanenge vabatwa nechirwere ichi kuti chisatapurirwe mudzimba dzevagari veRujeko. Dhorobha reMasvingo harisati rave nemunhu akabatwa ne chirwere ichi asi vagari vanotyira kuti sezvo riri munzira yemugwagwa inoenda kuSouth Africa chinogona kupararira nevanofamba. VeMurra vanoti kanzuru inofanira kufambisa mashoko neku shambadza kuti vagari vawane ruzivo rwakakwana kuti chirwere ichi chinotapuriranwa sei. No media source currently available 	https://www.voashona.com/a/kanzuru-yemasvingo-yogadzira-nzvimbo-yekubatsira-vanenge-vabatwa-necoronavirus/5341832.html
sports	‘Tsiva haina chibhanzi’	MUTAMBI wetsiva wechidzimai Kudakwashe ‘Kudah’ Chivandire anoti mutambo uyu hausi kumubhadhara zvachose zvekuti ari kufunga kumbousiya ozama zvimwe zvekuti araramise mhuri yake.   Kudah – uyo anove shasha yeWomen’s International Boxing Association (WIBA) Inter-Continental Champion – achangobva kukunda Iriya Matoga wekuMalawi mumutambo wehushamwari wakaitirwa kuHarare International Centre (HICC) svondo rapera.   Makwishu aya aive ekutsigira mutambo waCharles Manyuchi uyo akakunda Diego Diaz Gallardo wekuArgentina.   “Chokwadi mutambo uyu hapana zvatiri kuwana, tikapinda mukembi chaimo tichigadzirira kuzorwa hapana chatinopihwa uye tinogaramo kwenguva ndefu chaiyo patinobuda tinopihwa tumari tusingatenge. Ipapo unenge une nguva ndefu wasiya mwana wako uyo anenge achida kuchengetwa.   “Ndinombofunga zvekusiya mutambo uyu uye parizvino nditori pakati pekugadzirisa kuti ndiite zvimwe zvinondipa pundutso muhupenyu hwangu.   “Ndinogona kugadzira musoro wangu, saka ndinogona kutanga bhizimisi rekugadzira musoro ndichiwana mari yekuraramisa ini nemhuri yangu. Pandinenge ndisingarwe ndoziva kuti ndine zvandinenge ndichiita zvinenge zvichindipa mari,” anodaro Kudah.   Kubva achitanga kuita zvetsiva, Kudah akwanisa kurwa mitambo mitanhatu ndokuhwina mina uye akakundwa miviri chete.   “Chishuvo changu kuti ndiraramise mwanasikana wangu uyo ane makore maviri ekuberekwa. Pandinoenda kunotamba tsiva ndotarisira kuti ndigodzoka ndine mari chaiyo inotenga yekuti ndigomutengera zvose zvaanoda.   “Asi manje ndanzwa nekuvimbiswa zvinhu zvakawanda asi hapana kana chiri kumbozadzikiswa pazvose,” anodaro Kudah.   Anoti murume wake – uyo anomutsigira zvikuru mumutambo uyu – ndiye anombosara achichengeta mwana wavo apo paanoenda kunotamba tsiva.   “Ndinotenda murume wangu nerutsigiro rwaanondipa, anoziva kuti ndine chido netsiva uye anonditsigira zvikuru,” anodaro.   Zvakadai, nhengo yeZimbabwe Boxing Board of Control, Thomas Kambuyi, anoti nyaya dzekubhadharana mari pakati pevatambi vetsiva nemamaneja avo dzinonetsa kupindira nekuti ivo sesangano havazive zvinenge zvakavimbisana mativi maviri aya.   “Chandingataure ini ndakazvimirira hangu ndechekuti mutambi uyu anofanirwa kugara pasi nemamaneja ake votaurirana kuti vagodzirisana sei zvavainge vakavimbisana. Isu ipapo hatikwanise kupindira sezvo takange tisipo vachiwirirana uye hatizive kuti vakavimbisana zvipi.   “Kutaura chokwadi hupenyu iye zvino hwaoma, mabhizimisi haasi kufamba zvakanaka uye isu vari mune zvemitambo zvakatikakatawo zvakare, mitambo yese iri kuchema kwete tsiva yoga,” anodaro.	https://www.kwayedza.co.zw/tsiva-haina-chibhanzi/
sports	ZC yorongera Pakistan	  CHIKWATA cheZimbabwe Cricket (ZC) chemaChevrons svondo rino chakatanga gadziriro dzekuenda kunokwikwidza nePakistan mumitambo mitanhatu yeOne Day International nemitatu zvekare yeTwenty20 International.   Uyu uchave mutambo wekutanga wechikwata ichi chichienda kunze kwenyika kubva kumiswa kwakaitwa mitambo yakasiyana pasi rose nechinangwa chekurwisa kupararira kwechirwere cheCovid-19.   Mwedzi wadarika, ZC yaifanira kusangana neAfghanistan asi mutambo uyu wakazomiswa zvakare nekuda kwedenda iri. Zvisinei, vatambi vechikwata chenyika ichi vakaramba vachiita gadziriro dzavo vari kudzimba. Mukushi wemashoko weZC, Darlington Majonga anoti mutambo uyu uchaona ZC ichitamba mitambo yekutanga yeICC Cricket World Cup Super League.   Zvikwata zviviri izvi zvichatatsurana mumitambo mitatu yeODI ichatanga musi wa30 Gumiguru uye mimwe miviri ichizotambwa musi wa1 na3 Nyamavhuvhu.   Kana mitambo iyi yapera, zvikwata zviviri izvi zvichatatsurana zvakare musi wa7, 8 na10 Nyamavhuvhu mumitambo yeT20 International Series.   “Gadziriro dzedu dziri kufamba zvakanaka uye tine tarisiro yekuti tichaenda kuPakistan kunotamba mitambo mitanhatu iyi pasina chikoneso.   “Gore rino, takatadza kutamba mitambo mizhinji asi haticheme hedu nekuti chakakosha kuchengetedza hupenyu hweveruzhinji. Saka pari zvino zvinenge zvave kuendeka nekudaro tinotarisira kunosangana nePakistan,” anodaro Majonga.   Mwedzi yadarika, ZC yaifanira kutamba nezvikwata zvinosanganisira Afghanistan, Ireland neAustralia asi mitambo iyi yose yakamiswa nekuda kwechirwere cheCovid-19.	https://www.kwayedza.co.zw/zc-yorongera-pakistan/
politics	Misa Zimbabwe Inoshora Zvikuru Kutyorwa kweKodzero dzeVatori veNhau	Sangano rinomirira kodzero dzevatori venhau, reMisa Zimbabwe, rashora zvikuru kutyorwa kwaitwa kodzero dzevatori venhau richiti zvinotyisa kuti zvinhu zvakadai zvinogona kuitwa masikati machena munyika ine rusununguko pasina chinoitwa kuvanhu vanenge vapara mhosva. Mukuru weMISA Zimbabwe, VaTabani Moyo, vaudza Studio7 kuti mapurisa emuZimbabwe anofanirwa kuratidza pachena kuti haadi kuona vanhu vachityora mitemo yenyika kubudikidza nekusunga vanenge vapara mhosva. Mutauriri wemapurisa, Assistant Inspector Paul Nyathi, havana kubatika kuti tnzwe divi ravo panyaya iyi. Asi VaMoyo vati vachasvitsa nyaya iyi kugurukota rezvekuburitswa kwemashoko, Amai Monica Mutsvangwa. No media source currently available 	https://www.voashona.com/a/zimbabwe-misa-zimbabwe-criticizes-violations-of-journalists-rights-tabani-moyo/5588930.html
health	Vanachiremba Vakuru Vanozivisa Kuramwa Mabasa Kana Zvichemo Zvavo Zvisina Kugadziriswa	Vanachiremba vakuru vari pasi pesangano reZimbabwe Senior Hospital Doctors Association, neChitatu vakapa hurumende mazuva gumi nemana ekuti igadzirise matambudziko ari muzvipatara pamwe nenyaya yemihoro yavo, kukundikana kwayo voramwa mabasa. Izvi zvinouya panguva iyo bazi rezvehutano rakazivisa zuva rimwero kuti huwandu hwevanhu vabatwa nechirwere che Covid-19 munyika hwakakwira kusvika pachiuru nemakumi masere nevapfumbamwe kana kuti 1 089, zvichitevera kuwanikwa kwevamwe vanhu makumi maviri nevashanu vaine chirwere ichi pavanhu zviuru zviviri nemazana matanhatu negumi nevaviri kana kuti 2 612 vakavhenekwa. Vanhu vapora kubva kuchirwere ichi kusvika nezuro vaive mazana matatu nemakumi mapfumbamwe nevashanu kana kuti 395, uye vashaya vachiri makumi maviri. Tsamba yakanyorwa nesangano ravanachiremba vakuru iyi, iyo yakanyorerwa kuboka reHealth Services Board, kumunyori mukuru mubazi rezvehutano pamwe nekuvakuru vezvipatara, kana kuti hospital clinical directors, iri kuda kuti hurumende iise mishonga nezvikwanisiro muzvipatara, iwanise vanachiremba zvekuzvidzivirira kubva ku Covid-19, uye kuti mihoro yavo ive iri mumadhora ekuAmerica ichienzaniswa nemari dzavaitambira muna Gumiguru 2018. Vanachiremba ava vari kudawo kuti zvichemo zvevamwe vashandi vemuboka rezvehutano vari pakuramwa mabasa pari zvino zvigadziriswe kuitira kuti vabatsirane mabasa, uyewo kuti nhengo dzavo dzinoshanda kuUniversity of Zimbabwe asi iye zvino dziri kushanda muzvipatara munguva ino, dzinge dzichibhadharwa mari dzekushanda uku. Studio7 haina kukwanisa kunzwa divi rehurumende panyaya iyi. Pasi rose vanhu vabatwa ne Covid-19 vadarika mamiriyoni gumi nezviuru mazana mashanu kana kuti 15.5 million, uye vanhu vafa vadarika zviuru mazana mashanu nemakumi masere nezvina kana kuti 584 000. Imwe nyanzvi mune zvehutano vachidzidzisa zvehutano pa Nottingham Trent University, ku Britain, Doctor Mathew Nyashanu, vanoti vari kukurudzira hurumende kuti igare pasi navanachiremba ava vakurukure zvichemo zvavo kuti zvinhu zvisaipa kudarika zvazviri pari nhasi muzvipatara. Doctor Nyashanu vanoti chinonyanyorwadza ndechekuti vanachiremba ava vari kuda kuramwa mabasa munguva iyo nyika iri mudambudziko re Covids-19, izvo zvinozoisa varwere vagara vaine zvimwe zvirwere zvinovanetsa munyodzi huru kana vakazobatwa neCovid-19. Vanoti hurumende inofanirwa kugadzirisa zvinhu muzvipatara nekukasika, umo munonzi hamuna mishonga nezvimwe zvikwanisiro. Doctor Nyashanu vanotiwo kukwira kwehuwandu hwevanhu vari kubata chirwere cheCovid-19 chinhu chinityisa nekuti kana vanhu vabatwa nechirwere cheCovid-19 vanenge vachida kubatwa zvakanaka, uye kuti vabatwe zvakanaka vanofanirwa kunge vachienda kuzvipatara, uko kunofanirwa kunge kuine vanamukoti navanachiremba. No media source currently available 	https://www.voashona.com/a/zimbabwe-senior-doctors-notice-to-strike-covid-19-mathew-nyashanu/5505398.html
sports	Musamhanyire kuSA: Bosso	  VATAMBI venhabvu vemuzvikwata zvakasiyana zvinokwikwidza muno vokurudzirwa kuti vasangomhanye kuenda kunotambira kunze kwenyika vasati vaibva nekuti zvinogona kuzovagozhera sezviri kuitika kune vamwe vavo.   Kurudziro iyi yakapihwa nemutevedzeri wasachigaro weHighlanders FC, Modern Ngwenya, muhurukuro yaakaita neKwayedza achiti kune vamwe vatambi vemuno vari kumhanyira kunyika dzakaita seSouth Africa uko vanonotatarika zvikuru.   “Chiri kukuvadza vatambi vedu ndechekuti hongu kuenda kunotambira kunze kunodiwa, unogadzira zita rako uye unowana mari yakawanda worarama hupenyu hwakanaka, asi kunze uko kunopisa.   “Isu muno ndisu tinobika vatambi venhabvu, kuSouth Africa hakubikwe vatambi, uko kunodiwa vatambi vakaibva kare chete. Saka vedu vanoenda ikoko vasati vanyatsoibva vosvika votatarika, wozoona mutambi adzoka muno nekuchimbidza bhora rake raurayiwa, vamwe vanobva vatopera zvachose,” anodaro Ngwenya.   Vamwe vevatambi vakamboenda kunotambira kunze kwenyika vakakurumidza kudzoka vanosanganisira Prince Dube weHighlanders uyo akambobva akanotambira kuSouth Africa uko akatatarika zvikuru ndokuzodzoka.   Milton Ncube – uyo aimbotambira Highlanders zvakare – akaenda kuSouth Africa asi haana kumbogara nguva refu ndokudzoka nekuchimbidza akatanga kutambira zvikwata zvemuno.   Denver Mukamba naRodwell Chinyengetere vakambonozama mhanza zvakare kunze kwenyika asi vakadzoka misoro imire.   Ngwenya anoti vakamboyambira Dube – uyo ari kupisa parizvino mumitambo yeCastle Premiership – kuti asamhanye kuenda kuSouth Africa sezvo akange asati anyatsoibva asi haana kuterera.   Dube mugore ra2017 akabva ndokuenda kuSupersport United yekuSouth Africa uko akanotatarika zvikuru ndokumboendeswa kuBlack Leopards nechikwereti asi hapana chakabudako.   Mugore ra2018, akadzoka kuBosso zvakare akatambirwa nemaoko maviri ndokutanga kubikwa patsva.   “Prince takambomuudza kuti usamhanye kuenda chimbomira umbobikwa futi, asi haana kuterera. Akaenda akadzoka semwana wedu takamutambira uye tiri kumuvaka patsva.   “Iye zvino ndiye mutambi ari kupisa muCastle Premiership. Hakuna mumwe anomukunda parizvino, ari muchikwata chedu totoziva kuti tinohwina chete,” anodaro Ngwenya.   Zvakadai, svondo rino Bosso iri kusangana neZPC Kariba mumutambo weChibuku Super Cup semi-final uyo uchatambirwa kunhandare yeBarbourfields kuBulawayo.	https://www.kwayedza.co.zw/musamhanyire-kusa-bosso/
health	Seke South Clinic Yomboshandiswa Senzvimbo Yekuongorora neKurapa Vane Coronavirus	Menisiparati yeChitungwiza inozivisa vagari veguta iri kuti kanzuru yavo yakabvumirana kuti Seke South Clinic imboshandiswa senzvimbo yekuongorora nekurapa vanhu vane chirwere che Coronavirus. Mutauriri wemenisiparari yeChitungwiza, VaLovemore Meya, vati parizvino vagari veChitungwiza vanofanirwa kushandisa mamwe makiriniki eChitungwiza, akaita se St Marys, Zengeza 3 ne Seke North sezvo kiriniki ye Seke South yambomira kutora varwere vesevese, kunze kweavo vari kurapwa kana kuongororwa chirwere che coronavirus. Coronavirus. Izvi zvinotevera kunyunyuta kwesangano rinomirira vagari veChitungwiza, reChitungwiza Residents Trust, iro rinoti madzimai anepamuviri arikudzorerwa kudzimba kana vaenda kunotsvaka rubatsiro paSeke South Clinic. Mukuru weChitungwiza Residents Trust, Muzvare Alice Kuvheya, vanoti madzimai arikuda kubatsirwa haagone kuenda kuma kiriniki ari kure nekwavanogara sezvo makombi asiri kufamba zvakanaka pamusoro pehurongwa rwekurwisana neCoronavirus. Muzvare Kuvheya vanoti kanzuru yeChitungwiza inofanirwa kubatsira madzimai aya kuti akwanise kuenda kwavanobatsirwa panguva iyo vave kuita vana. No media source currently available   	https://www.voashona.com/a/zimbabwe-seke-south-clinic-designated-covid-19-testing-treatment-center-lovemore-meya/5396824.html
politics	ZEC Yokurudzirwa Kufambisa Basa reKunyoresa Vavhoti	Sangano reZimbabwe Election Support Network (ZESN) rinoti komisheni yezvesarudzo, yeZimbabwe Electoral Commission, ZEC, rinofanira kudoma kambani ichanyoresa vanhu kuvhota nemhando yeBiometric Voter Registration(BVR). Asi nyanzvi dzinoti ZEC inogona kushandisa nzira yaishandiswa kare nekuda kwechinono chairi kuita. Sangano iri rinoti ZEC inofanira kudoma nechimbi chimbi kambani ichapihwa basa yekunyoresa vavhoti pachishandiswa BVR kuti itange basa sezvo sarudzo dza2018 dzave pedyo. Vachitaura pamusoro peBVR pachirongwa cheQuill Speak muHarare, mukuru weZESN, Amai Rindai Chipfunge –Vava, vakati ZEC inofanirawo kujekesa mitemo yekuti chirongwa ichi chichashandiswa sei, sezvo pasina ruzivo kumapato ezvematongerwo enyika pamwe neveruzhinji pamusoro pechirongwa ichi. Vati ongororo yavakaita yemichina yeBVR, yakaitwa nemakambani ari kuda kupihwa neZEC, yakaratidza kuti michina iyi inononaka. Vakatiwo zvakakosha kuti Zec ishandiswe vadzidzi vemuzvikoro zvepamusoro kuti vashande sevanhu vachange vachinyoresa vanhu pachirongwa cheBVR sezvakaitwa kuKenya. Amai Chipfunde- Vava vanoti zviri pachena kuti hurongwa hweBVR huri kufarirwa neveruzhinji uye huchapedza mamwe matambudziko ange achiwanikwa pagwaro revavhoti rekare. Mukuru weElections Resources Centre, VaTawanda Chimhini, vaudza Studio7 kuti zviri pachena kuti chirongwa cheBVR chinenge chiri nani kudarika nzira dzaishandiswa kare. ZEC yatove kumashure pahurongwa hwayo hwekunyoresa vavhoti hwayakatura kuparamende. Pahurongwa uhwu ZEC yaifanira kunge yakatanga kunyoresa vavhoti muna Kubvumbikusvika munaMbudzi. Asi kusvika nhasi haisati yatombodoma kana kambani yaichashanda nayo pabasa iri. Nyanzvi munyaya dzemutemo uye vachidzisa paKent University kuBritain,VaAlex Magaisa, vaudza Studio7 kuti zvese zviri kuitika izvi zvinofanira kusuwisa veruzhinji. Vati mutemo hauna kunyatsojeka, uye pane mukana mukuru wekuti vanhu vanogona kunyoreswa pachishandiswa nzira dzakare. VaMagaisa vanotiwo zviri pachena kuti ZEC haikwanisi kuzvimirira uye inotoita zvinodiwa nehurumende. Amai Chipfunde-Vava vanoti zvakakosha kuti chirongwa chekunyoresa vavhoti chitange pachine nguva nekuti hapana ruzivo pamusoro pechirongwa ichi. VaChimhini vati sezvo BVR ichishandisa mitezo yemuviri yakaita sezvigunwe maziso nezvimwe pane vanhu vari kuudzwa manyepo nekutyityidzirwa uye izvi zvinogona kukanganisa zvichabuda musarudzo. Hatina kukwanisa kunzwa divi reZEC panyaya iyi. Asi zvichitevera kuongorora kwavakaita michina yeBVR kubva kukambani yekuGermany neChina, veZEC vakatoendesa magwaro ekuti vanoda kushanda nekamabani ipi kune veState Procurement Board avo vane mvumo yekutora danho rekupedzesera panyaya iyi. No media source currently available 	https://www.voashona.com/a/zimbabwe-bvr-issue-discussed/3839840.html
health	Zvitunha Zvoworera muMamochari neKushaya Magetsi kuMasvingo	Zvinhu zvaita manyama amire nerongo pachipata chikuru mudunhu reMasvingo cheMasvingo General Hospital sezvo kudzimwa dzimwa kwemagetsi kwave kupa kuti mitumbi yevanhu iri mumochari iwore. Chipatara ichi chatarisanawo nerimwe rekushomeka zvakanyanya kwemvura zvoomesera vanachiremba kuita basa ravo. Mukuru webasa pachipatara ichi, VaShadreck Zangairai, vaudza Studio 7, kuti dambudziko remagetsi nemvura riri kudzosera kumashure zvakanyanya basa pachipatara ichi. Vanoti pachipatara pari kuswera paine munhuwi wakaipa unobva kumochari nenyaya yekudzimwa kwemagetsi. Vakumbira ZESA kuti isavadzimire magetsi. Vatiwo genareta ravainaro harisi kushanda zvakanaka sezvo rave kuremerwa nekudaro vanoda rubatsiro rwekutenga rimwe rinoti dhonzei. Magetsi ari kudzimwa kunyangwe hazvo gurukota rinoona nezvemhando dzemoto VaFortune Chasi vakati ZESA hayaizodzima magetsi kunzvimbo dzose dzakakosha kusanganisira zvipatara nekunogayiwa mvura. Panyaya yekushomekwa kwemvura, VaZangairai vatiwo chipatara chiri kutopemha kuti chikwanise kucheresa zvibhorani. Mumwe chiremba asina kuda kudomwa nezita ati kushaikwa kwemagetsi nemvura kuri kuvaomesera. Dzimwe hama dzevarwere dzakaita saVaDreck Mujinga, dzinoti dzanzwa nekukumbira mvura kuvanhu vanogara mumusha weRhodene avo vari kutonetsekawo nekuiwana. Studio 7 yashanyira chipatara ichi ikaona hama dzevarwere dzichipinda pachipatara nezvigubhu uye migomo yemvura. Dhorobha reMasvingo rave nemwedzi yakawanda rakatarisana nedambudziko rekushomeka kwemvura zvichikonzerwa nekudzimwa kuri kuitwa magetsi kunocheneswa mvura kuBushemead Water Works. Mvura iyi inenge yadhonzwa kubva kudhamu reMutirikwi. Mumwe murwere, VaKudzai Manatsa vari mu ward yevarume pachipatara apa nechirwere cheshuga vanoti kushaikwa kwemvura kuri kupa kuti zvimbuzi zvisashande zvakanaka. Imwewo hama yemurwere , VaThomas Marume vanoti kushaikwa kwemvura kwavashaisa mufaro. Mayor weguta reMasvingo VaCollen Maboke vanoti dambudziko remvura riri kukonzerwa nekudzimwa kwe magetsi neZESA vachiti vakambozama kutaura neve bazi iri asi zviri kuramba. Vanachiremba pachipatara cheMasvingo ichi havana havo kuramwa mabasa sezvakaita vamwe muHarare neBulawayo asi vanoti havasi kushanda zvakanaka nematambudziko avasangana nawo aya. No media source currently available  	https://www.voashona.com/a/zvitunha-zvoworera-mumamochari-nekushaya-magetsi-kumasvingo/5198962.html
sports	Russia Yoburitsa Spain Mumakwikwi eWorld Cup	Russia yakashura mare mumakwikwi eWorld Cup apo yakarova Spain 4-3 mumapenalties mushure mekuita mangange-1-1. Russia yapinda mumaquarter finals emakwikwi aya. Spain yakabatana nedzimwe nyika dzakapinda mumaquarter finals nezuro dzinoti France neUruguay. Nemusi weMuvhuro nenguva dza 4 masikati, Brazil iri kutamba neMexico kochizoti manheru nenguva dza 8, Belgium iri kutamba neJapan.	https://www.voashona.com/a/russia-yoburitsa-spain-mumakwikwi-eworld-cup/4462379.html
health	"Vabereki Vane Vana Vane ""Autism"" Votarisana neMatambudziko Makukutu"	"Vabereki vevana vanoita matambudziko pakutamba nevamwe kana kuita zvinhu zvinotarisirwa pazera ravo kana kuti vane ""autism"" vanoti vatarisana nedambudziko guru pakuriritira vana ava. Vanoti hupenyu hwavo hwakaomarara nepamusana pekuti vana vane autism havakwanisi kuita zvinhu zvinoitwa nevamwe vechidiki kana kushamwaridzana navo. Baba Luke Pencil veku Malbereign muHarare vane mwana wavo ane makore gumi ane autism. Baba Pencil, avo vane makore makumi mana nematanhatu ekuberekwa vanoti dambudziko guru rinosangana nevabereki ava nderekushaya ruzivo pamusoro pe autism. “Izvi hazvina kunge zvabatwa nana chiremba kunyange mwana akarwara kwenguva refu ndichienda kunana chiremba vakasiyana siyana nekunana mukoti vakasiyana siyana.” Vanoenderera mberi vachiti, “Pakashayikwa kana mumwechete akatibatsira chaizvo kuti mwana wenyu condition yake inonzi autism. Aiti akachema zvainzi ah, baba hamuzivi mwana anongochema, zvinoreva kuti haasi kunzwa zvakanaka kana kuti muri kumuitira zvaasingadi. Asi uchiedza kutsanangura kuti aiwa, mwana uyu pane zvaanoita zvandisinganzwisise zvakafanana nekuti dzimwe nguva anoramba kupfeka bhutsu, dzimwe nguva anoramba kugerwa musoro.” Baba Pencil vanoti vabereki vakawanda vanokatyamadzwa nekugumbuka zvikuru pavanoona kuti mwana wavo ari kukura zvakasiyana nevamwe vana. Vanoti ivo vakaita mhanza yekukurumidza kuziva zvaiitika kumwana wavo. “Vana ava vanenge vane ma censory issues anenge akavhiringika, haana kuita seevamwe vana. Saka kana achigerwa ane zvaanonzwa zvisinganzwiwi nevamwe vana vose saka achiita muitiro waanoita iwowo.” Vatiwo, “ Saka izvozvo ndizvo zvakaita kuti tinzwisise kuti ho mwana wedu condition yaaninayo inonzi autism. Izvozvo ndinoda kuti nditsinhire kuti izvi handina kuzviwana kunana chiremba kana kunana mukoti. Ndakatozvinzwawo kune mumwe mubereki akanga ari affected, akatoenda pa radio akanotaura. Ndopatazowana information yakadaro.” Baba Pencil vanoti murume nemudzimai vanofanira kubatana kwete kunongedzerana kana mwana asangana nedambudziko. “Saka izvozvo zvakatipa simba rekuti kuti mwana wedu aite zviri nani, tikwanise kumumaneja, regai tinorisecha.” Vatizve, “ Tikabva taenda pa internet. Iripo information pa internet. Ukaiwana zvinoita kuti umaneje mwana wako zviri nani. Zvinoita kuti kuwadzana kwako naye kuve kuri nani, kuwadzana kwake nenharaunda yakamukomberedza kuve nani.” Amai Emma Muchefa avo vane mwana ane autism, vanoshandira hurumende vari pa Domboshava training centre. Vanoti madzimai mazhinji ane vana vane autism anoshungurudzika zvikuru. “Vazhinji vana baba vanotiza, uye hama hadzizvitambiri. Kazhinji burden inosiyirwa amai, seni as a mother of three, two vari disabled murume akabva aenda ndikasara ndiri a single mother.” Amai Muchefa vatizve, “ Saka dambudziko rinenge rave rekuti unenge uchida kuenda kubasa, uri kuda ku physio nemwana iyeye, uri kuda zvekudya uri kuda zvekupfeka zvevana ivavo, uri kuda medication. Saka kazhinji kacho uri kuda zvekufambisa, hauna kana motor kana wheel-chair.” Amai Tendai Kamutero veku Domboshava vane mwana wavo ane autism. Vakatozozviziva mwana uyu ave nemakore matatu kuti ndizvo zvaari. Amai Kamutero vanoti kuriritira mwana uyu zvinovanetsa semunhu ari pamushando. “Pandinoenda kubasa, munhu anosara naye haanzwisisi zvaanoda nekuti haatauri.” Vatizve, “Sign language haaizivi, haakwanisi ku communicator naye. Asi iye takatozomudzidza kuti kana ave nenzara kana chikafu chiri paanosvikira anotora ega. Kana kuti ukaona akukudhonza, isaini yekuti ane nzara.” Amai Constance Mandishona vane vana vana, uye vaviri vavo vakaremara. Amai Mandishona, avo vanoshanda muhurumende vakapihwa imba yekugara kuMufakose mushure mekunge vakuru vavo vaona kutambura kwavaiita. Vanoti vakaremara vanofanira kusimudzirana. “Ipapo ndisati ndapihwa imba ndakanga ndisina pfungwa dzekuti I can advocate kana kumiririrawo kana kutsigira munhu akaremara.” Amai Mandishona vanoenderera mberi vachiti, “Ndakazogara pasi ndikazvibvunza kuti, hongu ndamiririrwa, ko vari kunze uko vasina anovamiririrawo tochiita sei? Nekuti inini pandakabatsirwa nemba, Permanent secretary mai Nhekairo vakandiudza kuti, Cony, dai vana vako wanga wakavachengetesa kumaraini, vachiita kunge musara pavana, I wasn’t going to assist you. But pese patinotaura unotungamidza vana vako kumberi kuti ma’am vangu vazodai nekuti hauna kunyara navo saka tazokudai. Ndakakwanisa kubatsira vamwe vabereki vairi. Mumwe wacho anonzi mai Boora anoshanda ku President’s department. Ane mwana wakewo ane autism. Ndikamuti akoma nyaya yangu yakamira yakadai, inini ndakawanawo imba. Imimi can you not write a letter mukwanisewo kuti mubatsirwe? Vakapihwa flat ku Ardbennie.” Dr Cotilda Mangoma mugari wemuHarare uye vanofamba vachipa dzidziso pamusoro pe autism. Vanoti vabereki vevana vakadai vanofanira kushingaira kutsvaga ruzivo kuitira kuti vana vavo vave nepundutso. “Inini ndiri kuona kuti zvakakosha kuve neruzivo mukati memhuri nemhaka yekuti chinhu chawave kuziva unoziva kuti unochibata sei, unochibata nemutoo upi.” Dr Mangoma vanotizve, “Saka ini ndinoti vana baba nana mai vane vana vavasinganzwisisi kuti ingave autism here kana kwete zviri nani vatsvake rubatsiro kubva ku clinic level. Kana vabva ikoko voudzwa kuti enda ku rehabilitation. Rehabilitation yoferefeta kuti itype ipi ye autism, pamusana pekuti akasiyana siyana, akawanda. Nekuonekwa kunoita mwana, nemaitiro ake unobva waudzwa kuti aiwa ichi ndechakati, then rubatsiro rwobva rwauya. Angave anogona nezvemaoko, angave munhu ari bright kuchikoro, zvese zvinobatsirika along those lines.” VaPardon Gonorashe mushandi wehurumende ane hunyanzvi hwekubatsira veruzhinji, kunyanya vanotambura kuti vave neraramo iri nani. Vanoti vabereki vevana vane autism vanofanira kuve padyo nepavanowana ruzivo pamusoro pe autism.“Saka paida kuti patange pawanikwa centre yekuti vanhu vari kumaruwa, vangadai vari kuBinga, Muzarabani kana kuti kuMberengwa vakaona kuti vane vana vane autism they can refer vana ivavo kuno.” Vatizve,“Tikashevedza ma parents vari kumaruwa vanogona kuuya kuma campaign akaita seaya.” VaGonorashe vanoti hurumende inofanira kuisa mari yakawanda gore rega rega kuzvirongwa zvakanangana ne autism. “Hakuna zviri kunyanya kuitwa about disability as a whole.” Vatizve, “Then mukazopinda mudisability sector imomo munozoona kuti autism is relegated kuzasizasi kune other forms of disability. Saka ngatitorei disability sector se ine mari shoma mu budget. Then yapihwa mari shoma already, autism iri kuzasizasi zvekuti ikoko kunosvika one cent. Ndosaka kune vanhu vashomanana vari kutari nezve autism as a right.” Sangano guru rezvehutano pasi rese reWorld Health Organisation rinoti pavanhu zana nemakumi matanhatu ega ega mumwechete wavo anenge aine autism. Vamwe vanhu vane autism vanokwanisa kuzviriritira asi vakawanda vavo vanotozoda kuchengetwa hupenyu hwavo hwese. No media source currently available  ."	https://www.voashona.com/a/zimbabwe-hutano/4240783.html
sports	Japan chidzidzo — Makusha	  SHANGWITI yemujaho wekumhanya — Ngoni Makusha —inoti yakadzidza zvakawanda kumakwikwi emaOlympics ayo pari zvino ari kuitirwa kuJapan uye yave kushanda nesimba kuti igokwanisa kudzokera zvekare kumitambo iyi mumakore mana anotevera.   Makusha mumwe wevatambi vashanu vange vachimirira nyika kumitambo iyi.   Nemusi weMugovera akakwikwidza mumijaho miviri apo wekutanga wakaita kuti azopinda mumujaho mukuru umo akazopedza ari pechinomwe ndokubva aburitswa mumutambo uyu.   Achitaura ari kuJapan achigadzirira kudzoka kumusha, Makusha anoti zvinhu zvinofadza zvikuru kumirira nyika kumutambo mukuru wakaita semaOlympics uye ave kutotanga kugadzirira kuzoenda kunokwikwidza zvakare kune mimwe inotevera.   “Ndiri kunzwa kufara kuti ndakazadzikisa chishuwo changu chekukwikwidza kumaOlympics. Ndakadzidza zvakawanda zvandichagara nazvo uye iye zvino ndave kutotanga gadziriro dzangu dzekuti ndizodzokera kune mamwe maOlympics anotevera. Gore rinotevera, ndinoda kunokwikwidza kumaWorld Championships,” anodaro Makusha.   Kunyangwe hake ari kudzoka kumusha asina menduru yaakabata, Makusha anoti haasi kutarisira izvozvo nekuti chikuru kwaari kwaive kuenda kunokwikwidza kumutambo uyu achidzingirirana nedzimwe shasha dzepasi rese.   Anoti rutsigiro rwaange achiwana rwuri kumusimudzira zvekuti acharamba achishanda nesimba. “Rutsigiro rwandange ndichipihwa kubva kuvanhu vakawanda rwunosimudzira naizvozvo ini ndicharamba ndichishanda nesimba kuitira kuti mune remangwana ndigounza menduru. “Chikuru chandaitarisira pandakaenda kumutambo uyu kusvika ndokwikwidzawo zita rangu rozivikanwa izvo ndakakwanisa kuita.   Kukwikwidza kumutambo uyu kwakanakisa chose nekuti unoramba uchidzokera, iye zvino ndave kushanda nesimba kuitira kuti ndigoramba ndichidzokera kunokwikwidza kumutambo uyu.”	https://www.kwayedza.co.zw/japan-chidzidzo-makusha/
health	Vanamukoti Vairamwa Mabasa Votarisirwa Kudzoka paBasa	Vanamukoti, avo vanga vave nesvondo vachiramwa mabasa, vari kutarisirwa kudzoka pabasa vose nhasi Muvhuro, zvichitevera kuzivisa kwavakaita neMugovera kuti vakanga vave kumisa kuramwa mabasa uku. Gwaro rakaburitswa nesangano rinomirira vanamukoti, reZimbabwe Nurses Association nemusi weMugovera, rinoti zvinosuwisa kuti matanho avanamukoti ekuratidza kunyunyuta kwavo nemabatirwo avo pamabasa akanga ave kuiswa kune zvematongerwo enyika. Sangano ravanamukoti iri rinoti kuitira kuti nhaurirano, idzo dzakanga dzambomira, dzienderere mberi, uyewo kudzivirirawo vashandi kuti vasashungurudzwa, vanamukoti vose vakawirirana kumisa kuramwa mabasa uku kuti uye vave kudzokera kubasa. Sangano iri rinoti vose vanamukoti vakanga vari pakuramwa mabasa vari kutarisirwa kudzokera kumabasa kwavo nhasi. Asi hazvisati zvazivikanwa kuti vanamukoti ava vachatambirwa here kana kuti kwete, sezvo hurumende yakanga yazivisa kare kuti vose vakanga vapinda pakuramwa mabasa vakanga vadzingwa mabasa, uye vanoda basa vaifanirwa kutonyorera patsva vachitsvaga basa. Hurumende yakazivisawo zvakare kuti yakanga yatotanga kutambira matsamba kubva kunavanamukoti vaitsvaga mabasa.	https://www.voashona.com/a/zimbabwe-health-nurses-strike/4360536.html
politics	MDC-T Yoparura Hurongwa hweKupinda Muvanhu Ichitsvaga Rutsigiro	Bato reMDC inotungamirwa naVaMorgan Tsvangirai rinoti riri kuparura neMugovera chirongwa chekushanyira vanhu mudzimba dzavo mumwe nemumwe, senzira yekutsvaga rutsigiro pamberi pesarudzo dziri kutarisirwa kuitwa gore rinouya. Bato iri rinoti richashandisa mukana uyu kukurudzira vanhu kuti vanyorese kuvhota. Mutauriri weMDC-T, VaObert Gutu, vanoti bato ravo rakatora nzira yekutsvaga rutsigiro nayo iyi sezvo rakaona kuti kazhinji parinoita misangano vatsigiri varo vanosara vachishungurudzwa nevanhu vanofungidzirwa kuti ndeve Zanu PF. Vanoti Chirongwa chavo ichi, icho chinonzi “Chakachaya”, chichaita kuti vasangane nemadzishe nemasabhuku, vemakereke, pamwe nevanhuwo zvavo vari munzvimbo dzavanogara pasina dambudziko rekutyira hupenyu hwavo. Bato reZanu PF masvondo maviri adarika rakaumbawo makomiti achange achitsvaga rutsigiro pamberi pesarudzo. No media source currently available  	https://www.voashona.com/a/zimbabwe-mdc-launches-chakachaya-campaign/4040097.html
sports	Hatina chekutaura: Zifa	  MUTAURIRI weZimbabwe Football Association – Xolisani Gwesela – anoti havana chekutaura zvichitevera kumbomiswa basa kwaitwa vatungamiri veZifa neSports and Recreation Commission (SRC) nhasi.   Achibvunzwa neKwayedza kuti Zifa inoti kudii nedanho ratorwa neSRC, Gwesela anoti, “Handikwanise kupindura mubvunzo iwoyo, kana muchida kuziva zvakawanda taurai neSRC mubvunze zvose vanokubatsirai.”   Nhasi mangwanani SRC yazivisa nezvekumisa kwayaita basa bhodhi reZifa nekuda kwezvikonzero zvakawanda izvo iri kupomera sangano renhabvu iro rinotungamirirwa naFelton Kamambo.   Zvimwe zvezvikonzero zvamisirwa Zifa basa zvinosanganisira kusashandisa nemazvo mari yeveruzhinji pamwe nekutadza kupa umboo hwekuti mari iyi yakashandiswei, kutumira zvikwata zvenyika kunokwikwidza kumitambo yakasiyana kunze zvisina kupihwa mvumo sezvinodiwa pasi pemutemo wekurwisa denda reCovid-19 uye mashoko ekushungurudzwa kwevaridzi vepembe vechidzimai.   Nyika yamirira kuona kuti sangano reFifa richatora matanho api kuZimbabwe sezvo isingatendere kuti hurumende dzipindire munyaya dzenhabvu.	https://www.kwayedza.co.zw/hatina-chekutaura-zifa/
health	Vanhu Makumi Maviri neVaviri Vanowanikwa Vaine Chirwere cneCovid-19 muNyika	Bazi rezvehutano rakazivisa neChitatu kuti huwandu hwevanhu vabatwa nechirwere cheCovid-19 munyika hwakakwira kusvika pazviuru zvinomwe nemazana mashanu ane makumi mapfumbabwe nemasere, kana kuti 7 598 mushure mekunge vanhu makumi maviri nevaviri kana kuti 22, vawanikwa vaine chirwere ichi. Pavanhu ava vanhu makumi maviri nemumwe kana kuti 21 vagara vari munyika, mumwe chete ari akadzoka munyika kubva kuSouth Africa. Hapana munhu akshaya nechirwere ichi izvo zvakaita kuti vanhu vafa varambe vari pamazana maviri nemakumi maviri nevana, kana kuti 224. Vanhu vakanga vapona kubva kuCovid-19 kusvika neChitatu vanonzi vakanga vasvika pazviuru zvishanu nemazana masere ane makumi maviri nevatatu, kana kuti 5 823. Izvi zvakasiya vanhu chiuru nemazana mashanu nemakumi mashanu nemumwe, kana kuti 1 551 vachiri kurwara nechirwere ichi. Pasi rose vanhu vanodarika mamiriyoni makumi maviri nemapfumbamwe nezviuru mazana matatu nemakumi mapfumbamwe nezvisere kana kuti 29 398 000, vabatwa nechirwere ichi, icho chaurayawo vanhu vadarika zviuru mazana mapfumbamwe nemakumi matata zvine mazana mapfumbamwe kana kuti 930 900.	https://www.voashona.com/a/zimbabwe-covid-19-22-new-positive-cases/5586190.html
business	Vagari Vodyira Marasha Kanzuru yeMasvingo	Vagari vemudhorobha reMasvingo vanoti havasi kufara nedanho rakatorwa nekanzuru yavo nezuro rekuti itengere vakuru vemapazi nharembozha dzichadya mari inodarika zviuru makumi matanhatu zvemadhora ekuAmerica. Vagari vakawanda vanoti zviri kuitwa nekanzuru yavo zvinoratidza kuti haina shungu nekuita zvinhu zvinobatsira veruzhinji. Maminetsi emusangano wekanzuru wakaitwa nezuro anoratidza kuti kanzuru yakabuda nechisungo chekutenga nharembozha dzemhando yepamusoro soro dzekupa vakuru vemapazi ekanzuru gumi, pamwe nevetevedzeri vavo gumi. Vakuri vemapazi vachatengerwa Iphone7 iyo inoita zviuru zvitatu zvemadhora, vatevedzeri vavo vachitengerwa Samsung Galaxy S9, iyo inoita zviuru zviviri nemazana manomwe emadhora ekuAmerica. Izvi zvichadyira kanzuru mari inoita makumi matanhatu ezviuru zvemadhora. Vagari vataura ne Studio7 vanoti izvi zvinoratidza kuti vatungamiri vekanzuru havana hany'a nehupenyu hwevagari sezvo vachishandisa mari yakawanda kuzvinhu zvenhando, asi ivo vasina mvura yakakwana, migwagwa yakanaka uye marara asiri kutakurwa kanzuru ichiti mari yairi kuwana ishoma. Amai Sandra Muzenda, avo vanogara mumusha weSisk, vanoti izvi zvinoratidza kuti vakuru vekanzuru vane humbimbindoga. Mumwe mugari, Muzvare Blessing Chimombo, vanotiwo havaoni chinobatsira nharembozha pakufambiswa kwebasa rekanzuru rakafana nekuti kushomeka kwemvura kupere mudhorobha. Kunyange zvekutengwa kwenharembozha izvi zvisimo mubhajeti rekanzuru ra2019, kanzuru inotarisirwa zvakare kuzobudisa mari yakawanda yekutengera vakuru ava muto wekudzishandisa mwedzi wega wega. Mubhajeti regore rino remari inosvika mamirioni maviri emadhora, kanzuru ichashandisa mari inosvika zviuru mazana mashanu zvemadhora gore rose mukugadzirisa migwagwa, zvinoreva kuti mari yenharembozha yose inokwanisa kugadzirisa migwagwa yedhorobha kwemwedzi mumwe chete. Kanzuru inoshandisazve mari inoita zviuru mazana matatu zvemadhora kutenga mishonga inochenesa mvura pagore, zvekuti mari yenharembozha inokwanisa kutenga mishonga yekuchenesa mvura kwemwedzi miviri, vanhu vachiwana mvura yakachena muguta rine vanhu vosvika zviuru zana. Mari yenharembozha iyi inokwanisawo kutenga mafuta edzimotokari dzose dzekanzuru nedzekutakurisa marara mudzimba kwemwedzi mitatu, izvo zvinoita kuti zvirwere zvive zvishoma muguta. Naynzvi munyaya dzemari dzinotiwo, kanzuru, iyo iri kunetseka kuwanira musha wega wega bhini rawo, yaikwanisa kutenga mabhini zviuru zvisere zvopihwa vagari kuitira kuti vasarase marara pose pose. Mukuru webasa muMasvingo United Residents and Rate Payers Alliance, VaAnoziva Muguti, vanoti kanzuru iri kuita zvekutamba nemari yevagari. Kunyange izvi zvakabuda mumaminitsi emusangano wekupera kwemwedzi unopa mvumo kubasa rose rekanzuru richaitwa mwedzi unotevera, meya weguta, VaCollen Maboke, vanoti izvi hazvisati zvapasiswa. Vagari vanoti kanzuru inofanirwa kusatenga nharembozha idzi yonangana nezvinhu zvinobatsira vagari. No media source currently available 	https://www.voashona.com/a/masvingo-residents-spit-fire-over-cellphone-funding/4767296.html
sports	Africa kuWorld Cup	  NEMUSI wesvondo, pasi rose richange rakatarisa apo pachatanga mutambo weFIFA 2022 World Cup uyo uchaona nyika yeQatar, iyo iri kuronga mutambo wegore rino, ichitatsurana neEcuador.   Mutambo weWorld Cup wadzoka gore rino uyo wakapedzisira kuitwa muna2018 kuRussia apo France yakatora mukombe mushure mekukunda Croatia 4-2 mufainari.   France neCroatia zviriko zvekare kumutambo wegore rino kuQatar.   Asi pachatanga mitambo nemusi weSvondo, Africa ichange yakatarisawo nyika dziri kumirira dunhu iri kumutambo uyu dzinoti Senegal, Ghana, Cameroon, Tunisia neMorocco.   Svondo rino, Kwayedza yakaita ongororo yezvikwata zvishanu izvi ichitarisa vatambi vazvo pamwe nemapoka azvakaiswa.   1.Senegal    Chikwata chaAloiu Cisse, icho chinove shasha yemuAfrica pari zvino, ndicho chiri kutarisirwa nevazhinji kuti chinogona kurwisana nezvimwe zvepasi rese zvekutosvika mufainari yegore rino.   Senegal yakakomborerwa nevatambi vane chitsama vane mukurumbira vanotambira nhabvu yavo kuEurope.   MaLions of Teranga ari muboka reGroup A umo achasangana neQatar, Netherlands neEcuador.   Mutambo wekutanga uriko nemusi weMuvhuro apo achasangana neNetherlands, kuchiti wechipiri achasangana neQatar musi wa25 Mbudzi uye wekupedzisira nemusi wa29 Mbudzi neEcuador.   MaLions of Teranga achange achitarira kumutambi wavo ane mukurumbira, Sadio Mane, uyo vari kunamatira kuti ange apora musi weMuvhuro usati wasvika pavachasangana neNertherlands.    Kalidou Koulibaly   Mutambi weBayern Munich uyu akakuvara achitambira chikwata chake chekuGermany asi akadomwa kupinda muchikwata chaCisse icho chine vamwe vatambi vanosanganisira Edouard Mendy weChelsea, Kalidou Koulibaly (Chelsea), Abdou Diallo (RB Leipzig), Idrissa Gueye (Everton) naPape Gueye (Marseille).   2.Tunisia    MaCarthage Eagles ari kunokwikwidza kumutambo weWorld Cup kechitanhatu munhoroondo yawo.   Chimwe chezvikwata zvemuAfrica zvakwanisa kuenda kakawanda kumutambo uyu uye chakasanganiswa vatambi vanotambira kuEurope nevanotambira muAfrica.   Chikwata chaJalel Kadri ichi chiri muboka reGroup D umo chichasangana neDenmark mumutambo wekutanga nemusi wa22 Mbudzi, chozosangana neAustralia nemusi wa26 Mbudzi uye neFrance nemusi wa30 Mbudzi.   Chikwata chaKadri ichi chine vatambi vakaita saWahbi Khazri, Youssef Msanki naHannibal Mejbri weManchester United uyo ari kutambira Birmingham City nechikwereti.   3.Morocco    MaAtlas Lions ari kuenda kuWorld Cup kechitanhatu uye gore rino zvakawanda zviri kutarisirwa kuchikwata ichi icho chizere vatambi vanotambira kuEurope zvakare.   Chikwata chaWalid Regragui ichi chiri muboka rimwe chete neCroatia, Belgium neCanada muGroup F.   Mutambo wacho wekutanga uriko musi wa23 Mbudzi apo chichasangana neCroatia, chozobandana neBelgium musi wa27 Mbudzi uye chichizopedzisira neCanada musi wa1 Zvita.    Hakim Ziyech   Achraf Hakim wePSG, Hakim Ziyech weChelsea nevamwe vatambi vechikwata ichi vane gomo rekukwira kuti vagobuda muboka ravo iri.   4.Cameroon    MaIndomitable Lions ari kuenda kuWorld Cup kechisere gore rino apo achange achirairidzwa naRigobert Song uyo anove shasha kuCameroon sezvo akatomboenda kumutambo uyu achitambira nyika yake.   Muchikwata chake mune vatambi vakaita saVincent Aboubakar (Al Nassr), Christian Bassogog (Shangai Shenhua), Eric-Maxim Choupo Moting (Bayern Munich) naAndre Onana (Inter Milan) vanotambira kuEurope.    Vincent Aboubakar   Cameroon iri muboka rimwe chete neBrazil, Switzerland neSerbia muGroup G. Mutambo weCameroon wekutanga ichasangana neSwitzerland musi wa24 Mbudzi, yozotamba neSerbia musi wa28 Mbudzi.   Mutambo wekupedzisira muboka iri ichasangana neBrazil musi wa2 Zvita apo vachatatsurana neshasha dzakaita saNeymar Junior, Gabriel Jesus, Vinicius Jnr naCasemiro.   5.Ghana    MaBlack Stars ari kuenda kuWorld Cup kechina munhoroondo yawo uye gore rino akaiswa muboka rine zvikwata zvinoti Portugal, Korea Republic neUruguay muGroup H.   Chikwata chemaBlack Stars chizerewo nevatambi vanotambira kuEurope vakaita saThomas Partey weArsenal, Jordan Ayew (Crystal Palace), Tariq Lamptey (Brighton & Hove Albion) naInaki Williams (Athletic Bilbao).    Thomas Partey   Chikwata chaOtto Oddo mutambo wacho wekutanga uriko musi wa24 Mbudzi apo chichabandana nePortugal yaCristiano Ronaldo, chozosangana neKorea Republic musi wa28 Mbudzi uye mutambo wekupedzisira muboka iri chichasangana neUrugual musi wa2 Zvita.   Mutambo wavo neUrugual unotarisirwa kunakidza zvikuru sezvo zvikwata zviviri izvi zvakambosangana muquarter-final yeWorld Cup ya2010 apo Luis Suarez akabata bhora akatadzisa Ghana kunwisa kuti ifambire mberi kupinda musemi-final.   Ghana yakazopihwa pena asi aive kaputeni wechikwata ichi, Asamoah Gyan, akaibhururutsa mutambo uyu ukapera uri mangange 1-1 apo Ghana yakazoburitswa kumapena.	https://www.kwayedza.co.zw/africa-kuworld-cup/
health	Vagari vemuHarare Vokumbira Kuti Nguva yeKubayiwa Nhomba yeTyphoid Iwedzerwe	Vamwe vagari vemuHarare vari kukumbira hurumende kuti iwedzere nguva yechirongwa chekuti vanhu vabaiwe nhomba yekudzivirira chirwere chetyhoid nedzimwe nhomba dzezvimwe zvirwere sezvo chisina kushambadzirwa zvakakwana. Guta reHarare ndiro rine dambudziko guru rechirwere chetyphoid munyika yose. Hutachiona hwetyphoid hunopa kuti munhu anzwe kupisa muviri, kuita manyoka uye kurutsa. Chirwere ichi chinokwanisa kutapuriranwa mumvura kana chikafu kana munhu asina kugeza maoko nemvura yakachena. Amai Juliana Musengi vaudza Studio 7 kuti vakamborwara neTyphoid katatu kubva zvavakatamira kuHarare vachibva kuMashonaland Central sezvo vachiti vainge vasingazive kuti mvura yemugurta haina kuchena. Vamwe vabereki vanonziwo vari kuramba kubayisa vana nhomba nekushaya ruzivo sezvo pasina kunyatsoshambadzirwa nekupihwa dzidziso yakakwana. Sachigaro weWomens Coalition Harare Chapter, Amai Charity Mandishona vakarudzira vabereki kuti vabayise vana nhomba vachiti kusaita izvi kunoisa hupenyu hwavo munjodzi yekufa kana kuremara. Nyanzvi munyaya dzezvehutano inoshanda mukanzuru yeHarare Dr Michael Vere vati chirongwa chekubaya nhomba ichi chinosanganisirawo kubayiwa majekiseni egomarara nezvimwe uye vanoti chirongwa ichi chakatanga musi wa4 Chivabvu chikapera musi wa 4 Chikumi. Doctor Vere vati vari kufara nekutambirwa kuri kuitwa nhomba yeHPV yekudzivirira gomarara repamuromo wechibereko. Mukuru mubazi rezvirwere zvekutapuriranwa kana kuti Department of Chemical Pathology paUniversity of Zimbabwe, Muzvinafundo Hilda Matarira vatiwo kuwandisa kwaita vanhu muHarare nekushaikwa kwemvura yakachena ndiko kwave kupa kuti vanhu varware netyphoid. Kubva muna 2010, chirwere cheTyphoid chakatanga kupararira zvakanyanya muZimbabwe uye muna 2018 bazi rezvehutano rinoti vanhu zviuru zvina kana kuti 4000 kusanganisira vana vakabatwa nechirwere uye vanodarika zvikamu makumi manomwe nezvitatu kubva muzana kana kuti 73% vari muHarare. Rimwe dambudziko range rave rekuti chirwere ichi chainge chisidadavire mimwe mishonga. Asi ikozvino vana ava vari kubayiwa nhomba inonzi inoshanda zvakanaka kudzivirira kuparira kwechirwere ichi inonzi Typhoid Conjugate Vaccine kana kuti TCV. Nhomba yeTVC iyi yakatanga kubayiwa munyika muna 2019, paine chinangwa chekubaya nhomba vana mamiriyoni matanhatu nezviuru mazana maviri kana kuti 6, 2 million. Vana vari kubayiwa vari pakati pemwedzi mipfumbamwe nemakore gumi nemashanu. Asi chirongwa change chambomiswa sezvo hurumende yange yorwisa nechirwere cheCovid-19. Hurumende iri kushanda nesangano rePATH kuti vanhu vawane nhomba iyi. No media source currently available 	https://www.voashona.com/a/vagari-vemuharare-vokumbira-kuti-nguva-yekubayiwa-nhomba-yetyphoid-iwedzerwe/5919643.html
politics	Makano Oramba Akabatiranwa muZanu PF	Zvinhu mubato reZanu-PF zvinenge zvaramba zvakaita manyama amire nerongo kunyanya mudunhu reMidlands rinozivikanwa nekutsigira zvakasimba mutevedzeri wemutungamiri wenyika, VaEmmerson Mnangagwa. Zvinhu mubato reZanu-PF zvinenge zvaramba zvakaita manyama amire nerongo kunyanya mudunhu reMidlands rinozivikanwa nekutsigira zvakasimba mutevedzeri wemutungamiri wenyika, VaEmmerson Mnangagwa. No media source currently available Vanotsigira VaMnangagwa zvakasimba inhengo mbiri dzedare reparamende, VaJustice Mayor Wadyajena, VaOwen Mada Ncube uye sachigaro wevechidiki, VaEdmore Samambwa, vari kumiswa pamberi pedare vachipomerwa mhosva yekutuka uye kutyisidzira gurukota rezvemitambo, VaMakhosini Hlogwani, nevatevedzeri vaviri vemakurukota, VaTapiwa Matangaidze na Amai Anastacia Ndlovu. Vakatyisidzirwa ava vanoti izvi zviri kuitwa nekuti vari kunzi vari kuchikwata chinozivikanwa nekuti Generation 40 icho chinonzi chinorerekera kuna Amai Grace Mugabe. Amai Mugabe nemhuri yavo vanonzi vari kuzororo kuDubai pari zvino.Zvikwata izvi zvinonzi zviri kunetsana kuti ndiyani achatora chigaro chaVaMugabe avo vari kusvitsa makore makumi mapfumbamwe nemaviri mwedzi unouya. VaHlongwani vaudza Studio 7 kuti dare riri kugara neMugovera richinzwa nyaya yavo. Vamwe vakuru muZanu-PF vasina kuda kudomwa nemazita vanoti vatsigiri vaVaMnangagwa ava vakadzingwa zvinosiya VaMnangagwa vazungunuka zvakanyanya. Dare repamusoro reZanu-PF rinotonga mhosva, reNational Disciplinary Committee, riri kumirira kunzwa nyaya dziri kubva kumatunhu anoti Mashonaland East, Mashonaland West, Masvingo, neManicaland dzenhengo dzebato dziri kunzi dzidzingwe. Mutungamiri webato iri, VaRobert Mugabe, vakamboti nyaya dzekudzingana mubato dzimire sezvo dzainge dzoita kuti bato riite zinyekenyeke. Asi mutauriri webato iri, VaSimon Khaya Moyo vanoti havasi kuzodzora tsvimbo kana paine vanhu vanenge vachityora mutemo webato. Vati vose vanenge vasiri kutevera gwara remusangano vanenge vazvisikira moto muziso. Nyanzvi munyaya dzezvematongerwo enyika vari chipangamazano musangano reCrisis in Zimbabwe Coalition, VaJoy Mabenge, vanoti havashamisike kuti muMidlands mave kukamwa mbada.	https://www.voashona.com/a/mugabe-zanu-zimbabwe-khaya-moyo-mnangagwa/3147601.html
politics	America Yokurudzira Kuti Vatori veNhau Vasambunyikidzwa Vachiita Basa Ravo	Mugwaro ravakabudisa, mutevedzeri wemukuru wemapurisa eFederal Bureau of Investigation (FBI), VaWilliam Sweeney, vakati chikwata chinotsigirwa nehurumende yeIran chakaedza kubvuta mutori wenhau anogara muAmerica kuti vamudzorere zvechisimba kuIran. Mutori wenhau uyu ndiMuzvare Masih Alinejad, akazvarirwa kuIran asi ave mugari wemuAmerica. Kwemakore mazhinji, Alinejad akashanda semutori wenhau muIran, izvo zvakakonzera kuti hurumende yeIran ishatirwe naye pamusoro pezvaakange achibudisa pachena. Kubva zvaatiza kubva kuIran muna 2009, Alinejad ave nemukurumbira pa’social media’, paanogara achishora kumanikidzwa kwevanhukadzi muIran kuti vashandise jira rekuvhara misoro yavo, kana kuti hijab. MuAmerica, Alinejad anechirongwa chaanokokera panhephenyuro yeVoice of America. Mutauriri wemuzinda weWhite House, Amai Jen Psaki, vakashora Iran mukuronga kubvuta Alinejad, vachiti Iran inoda kunyaradza manzwi eavo vanoshanda murugare muIran nekune dzimwe nyika. Muongororo inonzi ‘2021 World Press Freedom Index’, yakaitwa nekunyorwa nesangano rinorwira kodzero dzevatori venhau, reReporters Without Borders, Iran iri pachinzvimbo chezana nemakumi manomwe nechina (174) kubva munyika zana nemakumi masere (180) dzinobvumira vatori venhau kushanda vakasununguka. Sangano iri rinoti, mukudzvanyirira vatori venhau, hurumende yeIran inoshandisa nzira dzechisimba, dzinosanganisira kuvabvunzurudza, kuvaisa mumajeri kana kuvauraya. Sekutaura kwakaitwa negurukota reAmerica rinoona nezvekudyidzana nedzimwe nyika, VaAntony Blinken, Iran haisi iyo nyika yega inoshungurudza nekumbunyikidza vatori venhau. VaBlinken vakati hofisi iri mubazi ravo yakabudisa zvayakawana muongororo yayakaita, inonzi Human Rights Report, inotatidza kuti vatori venhau vazhinji varikumbunyikidzwa nekuurairwa basa ravo. Sangano rinorwira kuchengetedza kwevatori venhau, reCommittee to Protect Journalists, rinoti muna 2020, huwandu wevatori venhau vakaurayirwa kuita basa ravo hwakapetwa kaviri, richiti vatori venhau vazhinji vakaurawa muMexico neAfghanistan. Sangano iri rinotivo huwandu hwevatori venhau vakasungirwa kuita basa ravo mugore ra2020 hwakasvika pahusina kumbosvika kubva zvavatanga kuongorora kunetseka pabasa kwevatori venhau, richiti vazhinji vevatori venhau vakasungwa muPeople’s Republic of China, Turkey, nemuEgypt. Mushure mekuziviswa kuti Iran yakange yaedza kumubvuta muAmerica, Masih Alinejad akataura pfungwa dzevatori venhau pasi pose achiti haazoregi kuita basa rake, sezvo zvese zvirikuitika kwaari zvichimusimbaradza. VaBlinken vanoti chokwadi chinobudiswa nevatori venhau chinobatsira mukuvaka hurumende dzejekerere, vachitizve vanokurudzira hurumende dzepasi pose kuti dzichengetedze vatori venhau uye kuti dzione kuti vatori venhau vanoita basa ravo pasina njodzi. No media source currently available 	https://www.voashona.com/a/america-usa-expresses-concern-about-reporters-welfare-worldwide/5976409.html
politics	Mutungamiri weMDC-T, VaMwonzora, Votarisirwa Kuita Musangano kuZimbabwe Grounds neVatsigiri Vavo neSvondo	Mutungamiri wechimwe chikwata che MDC-T, VaDouglas Mwonzora, vari kutarisirwa neSvondo kuita musangano mukuru munhandare yeZimbabwe Grounds mumusha weHighfields wekutsvagira nhengo dzavo rutsigiro pamberi pesarudzo dzema by-election dziri kuitwa mwedzi uno. Mutauriri waVaMwonzora, VaLloyd Damba, vanoti vanotarisira kuti vatsigiri vavo vachabuda nehuwandu hwavo kuenda kumusangano uyu, vachiti havatarisire kuti vangarambidzwa nemapurisa kuunga sezvakamboitika kuEpworth. Panyaya yekuti vanotarisira vanhu vakawanda here misangano yanga ichimboitwa naVaMwonzora yaipindwa nevanhu vashomashoma, vadamba vanoti vanhu havafanirwi kufananidza misangano yaiitirwa mudzimba nemuzvikoro nemusangano mukuru we rally, sezvo zvakatosiyana zvachose. No media source currently available 	https://www.voashona.com/a/6482272.html
sports	Kuda okunga zvibhakera	  SHASHA yetsiva yechidzimai yeWorld Boxing Council (WBC) Interim Title – Kudakwashe Memory “Take Money” Chiwandire – atanga gadziriro dzake svondo rino dzekuzosangana naYamileth Mercado wekuMexico.   Vatambi vaviri ava vacharwira bhande rina Mercado reWBC Gold mumutambo uchiri pakati pekurongwa.   Kutaura kuno, chikwata chaTake Money naMercado zvakamirira kupihwa gwaro neWBC kuti vachitanga kuita hurukuro dzekuronga mutambo uyu.   Murairidzi waTake Money arizve maneja wake, Clyde Musonda, anoti chikwata chavo chakamirira kunzwa kubva kuWBC kuti vochitanga rinhi kuita hurukuro nechikwata chaMercado.   Anoti apo vakamirira gwaro iri, vakatotanga kuita gadziriro dzemutambo uyu sezvo vari kuda kuti Take Money agare akagadzirira.   “Take Money akatanga gadziriro dzake svondo rino takatarisana nemutambo waMercado, kunyangwe zvazvo tichakamirira kunzwa kubva kuWBC nekuti ndivo vanotipa mvumo yekuti chitangai kuita hurukuro mushure mekuita ongororo yavo.   “Isu tiri kuda kugara takagadzirira nekuti patichasangana naMercado, Take Money anenge asiri kumirira Zimbabwe chete, asi Africa yose. Saka tinoda kutorera Mercado bhande rake riuye kuno,” anodaro Musonda.   Anoti kana hurukuro dzekuronga mutambo uyu dzikatanga, shuviro yavo ndeyekuti uitwe gore rinotevera munaKukadzi kana Kurume.   Musonda anoti murwendo rwekugadzirira mutambo uyu, vachaenda kunyika dzakaita seSouth Africa neNamibia kunoita gadziriro sezvo mutambo wavatarisana nawo uri mukuru.   “Sezvo mutambo wedu wekupedzisira apo takarwa naZulina Munoz waive uri munaGumiguru, tinoda kuti unotevera Kudah agorwa naMercado munaKukadzi kana Kurume.   “Asi, hunge hurukuro dzedu nechikwata chake dzikafamba zvakanaka.   “Tiri pakati pekuita hurukuro, tichaenda naKudah kunyika dzakaita seSouth Africa neNamibia tichinosimbaradza gadziriro dzake dzemutambo uyu nekuti nyika idzi dzine magym etsiva ane zvinhu zvose zvakakwana anobatsira kuti gadziriro dzedu dzifambe zvakanaka,” anodaro Musonda.	https://www.kwayedza.co.zw/kuda-okunga-zvibhakera/
business	Zimbabwe Yokumbira Kukanzurirwa Chikwereti neAfrican Development Bank	Hurumende yakumbira bhanga re African Development Bank, AfDB, kuti rikanzure chikwereti chine nyika kubhanga iri. No media source currently available Vachitaura pamusangano wavaita nevatori venhau mu Harare mushure mekusangana nechikwata chevakuru-vakuru chebhanga iri icho chichange chiri munyika kwesvondo, gurukota rezvemari, Va Patrick Chinamasa, vakumbira kuti Zimbabwe ikanzurirwe chikwereti chainacho kubhanga iri zvavati zvichaita kuti hupfumi hwenyika husimukire. VaChinamasa vati kana AfDB ikakanzurira Zimbabwe chikwereti chayo chemari inoita mamiroyoni mazana mashanu emadhora, mamwe masangano anokweretesa mari akaita se International Monetary Fund, IMF, neWorld Bank, WB, anogona kuzokanzurawo zvikwereti zvine Zimbabwe kumasangano aya. Asi mutungamiri wechikwata che AfDB ichi, Va Alieu Momodou Ngum, havana kutaura kuti bhanga ravo richakanzura here chikwereti chine hurumende ye Zimbabwe kubhanga iri. Vati bhanga ravo ragara richingobatsira Zimbabwe kunyanwe panga pakawoma zvinhu. Chikwereti chine Zimbabwe kumasangano ekunze anokweretesa mari chava kuvavarira kusvika pamabhiriyoni gumi emadhora uye hurumende inoti homwe yayo yakabooka kuti ibhadhadhare chikwereti ichi. Gore rapera, IMF yakaramba kukanzura chikwereti cheZimbabwe ichiti Zimbabwe haisi nyika ine hurombo hwakanyanya kana zvichienzaniswa nedzimwe nyika. Zambia ndeimwe yenyika dzinonzi dzine hurombo hwakanyanya dzakakanzurirwa zvikwereti zvadzo ne IMF. Chikwata che AfDB chakatarisirwa kushanyira nzvimbo dzakawanda munyika pachichange chiri muno chichiwona kushandiswa kuri kuitwa mari yakaiswa nebhanga iri mumabasa epundutso kana kuti ma projects. AfDB ndiyo yakapa kambani ye Lake Harvest mari inodarika mamiriyoni masere emadhora kusimudzira chirongwa chekuchengetwa kwehove ku Kariba chiri kushandiswa semucherechedzo wezvirongwa zvinosimudzira magariro evanhu mu Africa yese. Chisati chabuda munyika chakananga ku Mozambique, chikwata che AfDB ichi chakatarisirwa kusangana nemutungamiri wenyika, Va Robert Mugabe, nemusi weChishanu.	https://www.voashona.com/a/zimbabwe-chinamasa-chiripasi-shona-afdb/2655258.html
health	Chizvarwa cheZimbabwe Chinosarudza Kunoshanda neVarwere Vane Covid-19 MuNew York	Dunhu reNew York muAmerica ndiro ririkuona hudzamu hukuru hwechirwere checoronavirus kupfuura mamwe nematunhu ose muAmerica. Kutaura kuno, kunyange hazvo huwandu hwevarwere nevarikufa hwave kudzika, dunhu reNew York rarasikirwa nevanhu vanopfuura zviuru makumi maviri nezvisere (28,000) asi vanhu vachingori kubatwa nekufa nechirwere ichi kupfuura mune mamwe matunhu muAmerica. Gavhuna wedunhu reNew York, VaAndrew Cuomo, vakakumbira rubatsiro kubva kune vanamukoti navanachiremba nevamwe vari mubasa rezvehutano, kusanganisa vari pamudyandigere, kuti vaende kuNew York kunobatsira dunhu iri mukurapa nekuchengeta varwere vane Coronavirus. Vazhinji kubva kumatunhu akasiyanasiyana vakazvinzwa vakaenda kuno batsira varwere vane coronavirus mudunhu reNew York. Umwe wevakanzwa chikumbiro chaGavhuna Cuomo chizvarwa cheZimbabwe, Muzvare Chiwoneso Mpofu, uyo panguva iyo akange achishanda mudunhu re Ohio, muno muAmerica. Muzvare Mpofu anoti panguva yaakange achifanirwa kunyorerana chibvumirano chebasa chitsva nechipatara chaaishandira kuOhio, akaona zvakakodzera kuenda kuNew York, uko kuchakangotarisana nedambudziko rechirwere che coronavirus, achiti ruzivo rwake rwurikudiwa zvakanyanya nevarwere ava kuNew York. Muzvare Mpofu anoti kuve mukoti haisi nyaya yekutsvaka mari asi kuti chinhu chinenge chagara chiri muhana yemunhu. Studio 7 yabata Muzvare Chiwoneso Mpofu kuti vatitsanangurire kuti sei vakafunga zvekupinda munzvimbo irikufiwa nevanhu vazhinji, pamwe chete nevanamukoti. No media source currently available	https://www.voashona.com/a/zimbabwe-nurse-goes-to-new-york-to-work-among-covid-19-patients-chiwoneso-mpofu/5420934.html
politics	VaNzuwa Voradzikwa kuHeroes Acre VaMnangagwa Vachivimbisa Kugadzirisa Zvichemo zveVashandi	Mutungamiri wenyika VaEmmerson Mnangagwa vanoti hurumende yavo yakazvipira kugadzirisa nyaya dzemari yemihoro yevashandi pamwe nezvose zvinodiwa mukuita basa ravo asi mamwe masangano anomirira vashandi anoti mashoko avo anofanira kuonekwa nebasa kwete kutaura chete. VaMnangagwa vakataura mashoko aya pakuradzikwa kwaVaMariyawanda Nzuwa nemusi weSvondo pamarinda anoradzikwa magamba enyika paHeroes Acre Mutungamiri wenyika akati vashandi vehurumende vanofanira kushanda zvakasimba sezvaiitwa naVaNzuwa kuitira kuti mabasa ehurumende afambire mberi. VaMnangagwa vakatwoi hurumende yavo yakazvipira kugadzirisa zvese zviri kunetsa kuvashandi zvikurusei panguva ino yechirwere cheCovid 19. Asi mutungamiri werimwe remasangano anomirira vadzidzisi reAmalgamated Rural Teachers Union of Zimbabwe, VaObert Masaraure vati hurumende yave nenguva ichingovimbisa vashandi mari asi pasina chiri kubuda. VaMnangagwa vakati VaNzuwa munhu akashanda zvikuru kutsvaga zvikwanisiro zvaivaida mukurwisa hutongi hwevechichena panguva yavaishanda semudzidisi pane imwe yunivhesiti kuAmerica vasati vadzoka kumusha pakawana nyika kuzvitonga kuzere. Ataura akamirira mhuri yekwa Nzuwa uye ari muzukuru wemufi, Amai Tendai Bare, vakati VaNzuwa munhu aive nerudo nemhuri pamwe nenyika yake uye munhu aida zvekurima zvikuru. VaNzuwa vakaberekwa musi 9 Chivabvu 1941 kuNharira kuChivhu vakadzidza kuDriefontein kwaChirumhanzu nekwaKutamba kwaZvimba vasati vaenda kuAmerica kuzvidzidzo zvavo zvepamusoro kwavakasangana nemudzimai wavo Janice Mary Stevenson. Vakapedza zvidzidzo zvavo kuAmerica vakazodzidzisa pane imwe yunivhesiti kunyika iyi vasati vadzoka kuZimbabwe payakawana kuzvitonga kuzere muna 1980 vachishanda mubazi rezvekutakurwa kwezvinhu. Vakazove sachigaro wePublic Service Commission kubva muna 1992 kusvika muna2018 apo pavakazosiya basa iri vave kunorima kupurazi ravo. No media source currently available  	https://www.voashona.com/a/vanzuwa-voradzikwa-kuheroes-acre-vamnangagwa-vachivimbisa-kugadzirisa-zvichemo-zvevashandi-/6246761.html
politics	VaBarack Obama Vanorumbidza Mabasa aMuchakabvu Nelson Mandela	Vaimbove mutungamiri weAmerica, Va Barack Obama, vakarumbidza vaimbove mutungamiri weSouth Africa, mushakabvu Nelson Mandela, nebasa guru ravakaita rekurwira kuti munhu wese ave nerusununguko. Vachitaura neChipiri kuvanhu vanodarika zviuru gumi nezvina muJohannesburg muhurongwa hwekurangarira VaMandela, VaObama vakarumbidza mabasa akaitwa naVaMandela, avo vaifanirwa kusvitsa makore zana gore rino, dai vakange vachiri vapenyu. VaObama vakati hondo yerusununguko haisati yapera, uye vanhu vanofanira kudzidza kubva kuhunhu hwairatidzwa naVaMandela. VaObama vakaratidzawo kushushikana nerusarura ganda ruchiripo munyika mavo nemuSouth Africa, zvinhu zvavanoti ndizvo zvakarwirwa naVaMandela kuti zvipere pasi rose. Mashoko akataurwa naVaObama ndeemhando yepamusoro zvichitevera kusiya kwavo basa semutungamiri weAmerica muna 2017, mushure mekunge vashanda muWhite House kwemakore masere. VaObama vakasangana naVaMandela muna 2005, makore matatu vasati vasarudzwa kuva mutungamiri weAmerica. Muna 2013, VaObama vakataura mashoko akadzama pahurongwa hwekurangarira VaMandela. VaMandela vakagara muhusungwa kwemakore makumi maviri nemanomwe, vakazoburitswa mujeri muna 1990, vakazoitwa mutungamiri wechitema wekutanga muSouth Africa muna 1994. VaTrust Masieleala, avo vari kuita zvidzidzo zvepamusoro soro pa University of Johannesburg, vakati kurudziro yaVaObama haina kunangana ne South Africa chete, asi kuti ikurudziro kunyika dzose kuti dziremekedze kodzero dzevanhu. Chipangamazano musangano re Political Economy Southern Africa, VaGideon Chitanga, vakatiwo mashoko aVaObama aburitsa pachena matambudziko ari kunetsa nyika zhinji pasi rose. VaTerrence Chitapi veAfrican Democracy Forum kuchamhembe kweAfrica, vakatiwo mashoko aVa Obama anoratidza kuti hapana munhu akakosha kupfuura mumwe. Mutungamiri weSouth Africa, Va Cyril Ramaphosa, pamwe nemudzimai waVaMandela, Amai Gracia Machel, vakarumbidza VaMandela vakakurudzira munhu wese kuti azadzikise chido chavo chekuda kuona munhu wese akasununguka. VaObama vasati vapinda muSouth Africa, vakashanyira Kenya kwemazuva maviri, uko kwakaberekerwa baba vavo. VaObama vakaita hurukuro nemutungamiri weKenya, VaUhuru Kenyatta, pamwe nemutungamiri webato rinopikisa, VaRaila Odinga nemusi weSvondo. NeMuvhuro VaObama vakaswera vari muguta rakaberekerwa baba vavo re Kogelo kuKenya kwakare, uko vakavhura muzinda wekudzidzira mitambo, uyo wakatangwa nehanzvadzi yavo. No media source currently available 	https://www.voashona.com/a/zimbabwe-former-president-barack-obama-praises-nelson-mandela/4487443.html
health	Vanhu Vapfumbamwe Vofa neChirwere cheCovid-19 neMugovera	Bazi rezvehutano rinoti nemusi weMugovera vanhu vapfumbamwe vakafa nechirwere cheCovid-19 zvasiya vafa nacho kubva zvachatanga kupararira gore raopera vave zviuru zvina zvine mazana mana nemakumi matanhatu nematanhatu kana kuti 4, 466. Vanhu makumi mapfumbamwe nevana vakabatwa nechirwere ichi, zvasiya vabatwa nacho kusvika parizvino vave zana rezviuru nemakumi maviri nemashanu zvine mazana mana nemakumi maviri nemashanu kana kuti 125, 425. Vanhu mazana mana nemakumi mashanu vakapora kubva kuzchirwere ichi zvasiya vapora vave zana rezviuru negumi nemashanu zvine makumi masere nemapfumbamwe kana kuti 115, 089. Vanhu vabayiwa nhomba yeCovid-19 kekutanga vave mamiriyoni maviri nezviuru mazana matanhatu nemakumi mapfumbamwe nemasere zvine mazana matanhatu nemakumi matatu nemaviri kana kuti 2 698, 632 .Vanhu vabayiwa nhomba kechipiri sezvinokurudzirwa vave miriyoni imwe chete nezviuru mazana manomwe nemazana mapfumbamwe nemakumi mapfumbamwe kqna kuti 1 700, 993. Hurumende inoti ine hurongwa hwekubaya vanhu mamiriyoni gumi nhomba yeCovid-19 kuti inyatsoshanda zvakanaka munyika.	https://www.voashona.com/a/vanhu-vapfumbamwe-vofa-nechirwere-checovid-19-nemugovera/6213174.html
politics	VaMahlangu Voradzikwa neMugovera	Mumiriri weNkulumane mudare reparamende VaThamsanqa Mahlangu avo vakashaya neMuvhuro vave kutarisira kuradzikwa muBulawayo neMugovera. VaMahlangu mumwe wevakabatsira kuumba bato reMDC muna 1999.  VaMahlangu vakashaya nechirwere chegomarara. Pakushaya kwavo vange varizve mutevedzeri wemunyori anoona nezvekurongwa kwemabasa muMDC uye vakambovawo mutevedzeri wegurukota rinoona nezvevechidiki. Mutauriri weMDC VaObert Gutu vanoti vacharadzikwa kumarinda eLady Stanley kuBulawayo. Iyi inzvimbo inoradzikwa magamba emuBulawayo. Mutungamiri webato reMDC VaMorgan Tsvangirai nevamwe vatungamiri mubato ravo vari kutarisirwa kunoradzika VaMahlangu. No media source currently available 	https://www.voashona.com/a/zimbabwe-economy/2999525.html
sports	Simudzirai nhabvu yevechidiki’	  ZVIKWATA zvenhabvu zvinokwikwidza muDivision One kana muPremier League zvokurudzirwa kuti zvikoshese vatambi vechidiki nechinangwa chekusimudzira matarenda avo kuti vagozove vatambi vemangwana.   Kurudziro iyi yakapihwa nasachigaro weNorthern Region Division One, Martin Kweza, achiti kuti nhabvu yemuno ibudirire zvakakosha kuti zvikwata zvipe mikana kune vechidiki.   Anoti kuNorthern Region, zvikwata zvose zvinokwikwidza vakazvitaurira kuti zvinofanirwa kuve zvine vatambi vashanu kana kudarika vane makore ari pasi pe18 ekuberekwa avo vavanoda kuona vachitamba masvondo ese.   Izvi, anodaro Kweza, zvinobatsira kuti nhabvu irambe ichikura pamwe nekuti vatambi ava vagofambira mberi mumutambo uyu.   Anoti kuwanza vatambi vechikuru muzvikwata hakubatsire sezvo zvichidzosera nhabvu kumashure uye nekushaisa vechidiki mikana yekusimukira mumutambo uyu.   “Donzvo redu isu kuvaka vatambi vechidiki kuti vasimukire vagotimirira vachienda kunotambira kunze kwenyika kune zvikwata zvakasiyana. Ndiko kusaka isu tichikurudzira zvikwata zvose zvinokwikwidza muNorthern Region kuti ngazvive nevatambi vashanu kana kudarika vane makore ari pasi pe18 ekuberekwa nekuti chatinoda kuona vechidiki vachivakwa tarenda ravo.   “Kungowanza madhara ega hakubatsire uye hakuna kwamunosvika nechikwata nekuti madhara anenge achembera. Ndiko kusaka muchiona kuti zvikwata zvinobva muNorthern Region pazvinopinda muPSL zvinosvika zvichitamba nhabvu inonwisa mvura nekuti chikwata chinenge chakaumbwa chine vechidiki vakawanda.   “Tinoona kuti madhara mazhinji kana apera anouya kuzopedzera nguva yavo muDivision One voshaisa vechidiki mukana. Asi tinoti ipai mukana kune vechidiki uye madhara musamarase zvachose nekuti vanodiwa kudzikamisa vechidiki nekubatsira kuvaumba,” anodaro Kweza.   Pari zvino pazvikwata zvinokwikwidza muPremier League, zvitatu zvinoti Ngezi Platinum Stars, Harare City neHerentals ndizvo zvine vechidiki vanokwikwidza muNorthern Region Division One.   Zvikwata zvevechidiki izvi zvnoti Ngezi Platinum Under-19, Harare City Curbs neHerentals U-20.   Kuchitiwo Highlanders ndiyo yega ine chikwata chinokwikwidza muSouthern Region Division One.   Kweza anoti kana zvikwata zvakawanda zvemuPSL zvikave nevatambi vanokwikwidza muDivision One zvinobatsirikana kuburikidza nekubika vatambi uye hazvizombonetsekane nekutenga vatambi.   “Zvikwata zvose zvemuPSL zvikaita vechidiki vanokwikwidza muDivision One, zvinobatsira kubika vatambi vakawanda uye hakuna chikwata chinozombonetsekana nekutenga vatambi nekuti vanenge varipo vakawanda.   “Saka kurudziro iri kuzvikwata zvose kuti itaiwo zvikwata zvenyu zvevechidiki zviri muDivision One uye koshesai kubika vatambi vechidiki,” anodaro Kweza.	https://www.kwayedza.co.zw/simudzirai-nhabvu-yevechidiki/
sports	Makusha otarisira kuenda kumaOlympics	   SHASHA yemujaho wekumhanya — Ngoni Makusha — anoti chishuvo chake chegore rino kuhwina menduru mumijaho yakasiyana uye nekubudirira kuenda kumakwishu eParis 2023 Olympics ayo achaitirwa kuFrance gore rinotevera.   Makusha mwaka wake wekumhanya uri kutanga svondo rino apo ari kunokwikwidza kuBotswana mumujaho uyo anoti uchamurakidza kuti ari papi pagadziriro dzake.   Mujaho uyu mumwe uyo Makusha ari kushandisa mukurwira tikiti rekuenda kunokwikwidza kuOlympics uye World Athletics Championship iyo ichaitwa gore rino kuBudapest, kuHungary.   Asati aenda kuHungary, Makusha achaenda kunomirira nyika kumakwishu eAfrican Games ayo achaitirwa kuGhana munaNyamavhuvhu.   “Mwaka wangu wegore rino uri kutanga svondo rino apo ndiri kuenda kuBotswana kunokwikwidza mumujaho wangu wekutanga uyo ndichaushandisa kuona kuti ndiri papi pakugadzirira uye kuti chii chandinoda mugadziriro dzangu nekuti mwaka wangu wegore rino mukuru.   “Ndine mujaho weAfrican Games uri kuuya mwaka uno uye ndinoda kunohwina menduru ikoko. Ndinoda zvakare kurwira kuenda kumujaho weWorld Championships nekudzokera kumaOlympics ayo ariko gore rinotevera kuParis, kuFrance,” anodaro.   Makusha aive kumujaho wemaOlympics uyo wakapedzisira kuitirwa kuTokyo, kuJapan 2021 uko akakundikana kusvika kumasemi-final kunyangwe zvazvo ainge ambohwina mujaho wake wekutanga.   Mujaho wechipiri akazopedza ari pechinomwe izvo zvakamutadzisa kuenda kumasemi-final ndokubva adzoka kumusha.   Gore rino, mujaho wemaAfrican Games uchatanga nemusi wa4 Nyamavhuvhu uye uchizopera nemusi wa19 Nyamavhuvhu.   Nerimwewo divi, mujaho weWorld Championship wekuHungary uchatanga nemusi wa19 Nyamavhuvhu uchizopera nemusi wa27 Nyamavhuvhu.	https://www.kwayedza.co.zw/makusha-otarisira-kuenda-kumaolympics/
health	Hurumende Inoti Iri Kugutsikana neChirongwa Chayo Chakangana neKubaya Nhomba yeCovid-19 Vanhu Mamiriyoni Gumi	Bazi rezvehutano rinoti hurongwa hwekubaya vanhu nhomba yeCovid-19 huri kufamba zvakanaka chose munyika asi dzimwe nyanzvi mune zvehutano dzichiti pane zvimwe zvakawanda zvinoda kugadziriswa. Mutauriri webazi rezvehutano, VaDonald Mujiri, vaudza Studio7 kuti chirongwa chekubaya vanhu nhomba chiri kufamba mugwara rakanaka, uye vanotarissira kuti hurumende ichagona kuzadzikisa shuviro yekubaya nhomba yeCovid-19 zvikamu makumi matanhatu kubva muzana zvevanhu munyika yose. VaMujiri vatiwo mangwana hurumende iri kutambira nhomba dzeCovid-19 mamiriyoni maviri dzakatengwa kuChina. Mutungamiri wesangano rinomirira machiremba anoshanda akazvimirira, Dr Johannes Marisa, vatsigirawo kuti chirongwa chekubaya nhomba chiri kufamba zvakanaka kana zvichienzaniswa nedzimwe nyika dzemuAfrica. VaMarisa varumbidzawo danho rakatorwa nehurumende rekuti zvipatara, nemakirinika akazvimirira zvitange kubayawo nhomba yeCovid-19. Asi VaMarisa vatiwo vana chiremba vakazvimiririra ava vanoda kubatsirwawo nemabhokisi anochengeta chando sezvo nhomba idzi dzine matemperature adzinofanirwa kugara dziri. Asi vaimbova gurukota rezvehutano muhurumende yemubatanidzwa, Dr Henry Madzorera, vati chirongwa ichi hachisati chanyatsopinda mugwara. VaMadzorera vati hurumende inofanirwa kusimba mukupinza nhomba munyika kuitirakuti ikwanise kubaya nhomba vanhu zvikamu makumi matanhatu kubva muzana. VaMadzorera vatiwo kune dzimwe nzvimbo dzichiri kuita mitsetse mirefu yevanhu vanenge vachida kubayiwa nhomba yeCovid-19 Hurumende yakazivisa nezuro kutivanhu mazana mapfumbamwe nemakumi matanhatu nevatatu vakabatwa nechirwere ichi, izvo zvakasvitsahuwandu hwevanhu vabatwa neCovid-19 pazviuru zana negumi nezvina nemazana mana nemakumi masere nevapfumbamwe,kana kuti 114,489. Vanhu makumi mana nevatatu vakafa nechirwere ichi nezuro izvo zvakasiya vanhu vafa nechirwere ichi vave zviuru zvitatu nemazana manomwe nemakumi mashanu nevana 3,754 Bazi rezvehutano rinotiwo vanhu miriyoni imwe chete nezviuru mazana manomwe nemakumi mmasere nemazana mashanu nemakumi mana nemumwe chete 1, 780, 541vabayiwa nhomba yekutanga yekudzivirira Covid-19. Vabayiwa nhomba yepiri vave maza mapfumbamwe nemakumi maviri ezviuru nemazana mashanu nemakumi mashanu nevana,kana kuti 920,554. Hurumende inoti ine hurongwa hwekubaya nhomba yeCovid-19 vanhu mamiriyoni gumi. kana kuti zvikamu makumi matanhatu kubva muzana kuitira kuti chirwere ichi chisarambe hichpararira. No media source currently available  	https://www.voashona.com/a/zimbabwe-government-says-it-is-happy-with-its-vaccination-program-aimed-at-jabbing-10-million-people/5993588.html
health	Hurumende Yoyambira Vashandi Vayo Vasati Vabayiwa Nhomba yeCovid-19 Kuti Havapindi paBasa	Hurumende inoti vashandi vayo vasina kubaiwa nhomba dzeCovid 19 kusvika mukupera kwezuva ranhasi havachabvumidzwe kuuya kubasa uye vasina kubaiwa nhomba idzi vacharangwa zvakaomarara. Asi vashandi vehurumende vanoti zviri kutaurwa nehurumende izvi hazvina musoro. Text: Munyori mubazi rezvekuburitswa kwemashoko VaNick Mangwana vazivisa padandemutande ravo reTwitter nhasi kuti hurumende haisi kudzokera kumashure nedanho rayo rayakatora rekuti vashandi vayo vose vasina kubaiwa nhomba dzekudzivirira Covid-19 havachazobvumidzwa kuenda kubasa kubva mangwana zvichienda mberi.  VaMangwana vati vashandi vehurumende vose vacharamba kubaiwa nhomba idzi vacharangwa zvakawomarara uye vati panguva yavanenge vasiri kuenda kubasa vashandi ava havasi kuzobhadharwa mihoro yemazuva iwayo.  Hatina kukwanisa kubata gurukota rezvehutano uye vari mutevedzeri wemutungamiri wenyika VaConstantino Chiwenga, avo vari kuDubai pari zvino uye mutevedzeri wavo VaJohn Mangwiro vanga vasiri kudaira nharembozha yavo kuti tinzwe kuti matanho api ari kutorwa nebazi ravo kuona kuti vashandi vehurumende vakwanisa kuwana nhomba idzi nekukasika.  Zvichakadai gurukota rinoona nezvevashandi, Muzvinafundo Paul Mavima, vatenda kuti vashandi vese vehurumende vanofanira kuti vabaiwe nhomba idzi uye vati vazhinji vevashandi vehurumende vakatobaiwa nhomba dzeCovid 19 kare.  ///////act 1-------mavima/////  VaMavima vati vashandi vehurumende vanofanira kuziva kuti kusabayiwa nhomba idzi kune mubayiro wacho kubva pakataurwa nyaya iyi nehurumende.  /////////act 2------mavima/////  Asi mutevedzeri wemuyori mukuru musangano revashandi vehurumende reZimbabwe Confederation of Public Sector Trade Unions, VaGibson Mushangu, vati danho rehurumende iri harina zvarinoreva kwavari nekuti havana kutambira tsamba kubva kuhurumende kubva zvakatorwa danho iri nedare remakurukota ehurumende.  ///////act 3------mushangu/////////  Mutungamiri wesangano revadzidzisi vekumaruwa reAmalgamted Rural Teachers Union of Zimbabwe, VaObert Masaraure, vati hurumende haifaniri kuedza kutsvaga nzira dzekusabhadhara vashandi vayo kubudikidza nekudzinga mabasa vashandi vasina kubaiwa nhomba dzeCovid 19. VaMasaraure vati hurumende inofanira kugadzirisa nyaya dzemihoro yevashandi vayo kwete kuswera ichidzinganisana nezvinhu zvisina musoro.  ///////act 4----masaraure////////  Zvichakadai, imwe nyanzvi munyaya dzezvehupfumi uye vakamboshanda sachipangamazano munyaya dzehupfumi mubazi rezvemari, VaMasimba Manyanya, vati hurumende haifanire kumanikidza vashandi vayo kubaiwa nhomba dzeCovid-19 vachiti izvi zvinotyora kodzero dzevashandi. VaManyanya vati kana hurumende ikaenderera mberi nehurongwa hwayo uhwu zvichakanganisawo hupfumi hwenyika sezvo vashandi vehurumende vane basa rakakura kwazvo mukusimudzirwa kwehupfumi hwenyika.  /////////act 5-------manyanya///////  Hurumende iri kukurudzirawo veruzhinji kuti vabaiwe nhomba dzeCovid-19 idzo dziri kubaiwa pachena muzvipatara zvehurumende nemakanzuru senzira yekuedza kudzivirira kupararira kwechirwere ichi munyika. Zvipatara zvinoshanda zvakazvimirira zviri kubhadharisawo mari shomanana kubaya nhomba idzi.  Hurumende inoti ine hurongwa hwekubaya nhomba vanhu mariyoni gumi kana kuti zvikamu makumi matanhatu kubva muzana pakupera kwegore rino senzira yekudzivirira kupararira kwechirwere cheCovid 19. 	https://www.voashona.com/a/zimbabwe-government-deadline-for-civil-servants-to-be-vaccinated-for-covid-19/6272050.html
politics	VaMwonzora Voronga Nhaurirano naVaMnangagwa Asi CCC Inoti Inoda Sarudzo Dzakachena Chete Muna 2023	Mutungamiri wechimwe chikwata cheMDC-T uye vachitungamira mubatanidzwa weMDC Alliance musarudzo VaDouglas Mwonzora vanoti vari kuda kuita nhaurirano nemutungamiri wenyika uye vari mutungamiri webato reZanu-PF VaEmmerson Mnangagwa vachiti zviri kuitwa nePolad parizvino hazvina zvazvinonyatsobatsira. Tayedza kubata mutauriri webato rezanu-pf VaChris Mutsvangwa asi vange vasiri kudaira nharembozha yavo. Asi mutauriri werimwe bato rinopikisa reCitizens Coalition for Change Muzvare Fadzai Mahere vaudza Studio 7 kuti bato ravo parizvino rakangotarisa zvakanyanya nyaya yesarudzo dza2023 uye kana paine nhaurirano dzinoda kuti dziitwe, dzinofanira kunangana nekuona kuti sarudzo dzaitwa zvakachena. Vati izvi zvikaitika vanokunda sarudzo zvine mutsindo zvekuti panenge pasina chinangwa chekuti paitwe hurumende yemubatanidzwa. No media source currently available 	https://www.voashona.com/a/6486626.html
politics	VaDabengwa Voradzikwa kuNtabazinduna neMugovera	Zviuru nezviuru zvevanhu zvaungana muWhite City Stadium muBulawayo zvichionekana nemutumbi wegamba renyika, VaDumiso Dabengwa, avo vachavingwa kuNtabazinduma neMugovera. Vanhu vakawanda kubva kumapato ezvematongerwo enyika akasiyana siyana, kusanganisira mutungamiri weMDC, VaNelson Chamisa, vaungana muBulawayo vachirangarira mabasa akaitwa naVaDabengwa vachiri vapenyu. Hama neshamwari dzaVaDabengwa, kusanganisirawo vakuru vezvematongerwo enyika kubva kuSouth Africa, vanosanganisira VaJacob Zuma, vataura pagungano iri vachirumbidza mufi serimwe ramagamba makuru akarwira kuti nyika iwane kuzvitonga. Vanhu ava vatsanangura VaDabengwa vemunhu akaramba akazvipira mukurwira muhutongi hwejekerere kusvika mukufa. Asi mutungamiri wenyika, VaEmmerson Mnangagwa, havana kuenda kugungano iri. Studio7 haina kukwanisa kunzwa kumutauriri waVaMnangagwa, VaGeorge Charamba, kuti seyi vanga vasipo sezvo vanga vasingabatike parunhare rwavo. Munin’ina waVaDabengwa, VaSijabuliso Dabengwa, vati mukoma wavo aive munhu aisadududza pane zvinhu zvaavnenge azvipira kuita zvisinei nekuti izvi zvaigona kuzomupinza munjodzi. Imwe yeshamwari dzaVaDabengwa, Muzvinafundo Regis Austin vatsinhira zvimwe chetezvo vakatiwo VaDabengwa vaive munhu aisatya kutaura paanenge awona kuti pakanganiswa chero nevakuru vakuru mune zvematongerwo enyika. Vati vanoyeuka kuti VaDabengwa ndiye mumwe wevanhu vekutanga kupokana nedanho rekuda kuunza hutongi hwebato rimwe chete munyika kana kuti one-party state. Mumwe wevaive varwiri vehondo yerusununguko pasi pemauto eZipra, VaJeremy Brickhill, vati VaDabengwa vakapira hupenyu hwavo kurwira rusununguko nehutongi hwejekerere vachiri vadiki. Vati mamiriro akaita zvinhu munyika pari zvino anoratidza kuti hamusati mave nerusunguko ruzere vakakurudzira vechidiki kuti vatore muenzaniso waVaDabengwa vaenderere mberi nehondo iyi. Vachitaurawo pagungano iri, mumwe murwiri wehondo yerusununguko, VaBaster Magwizi, vati kudomwa kwakaita hurumende VaDabengwa segamba renyika, kungozadzisa chirevo sezvo zviri pachena kune veruzhinji kuti VaDabengwa nderimwe remagamba makuru enyika. VaMagwizi vati VaDabebgwa vanga vari mushishi yekuedza kuti midziyo kusanganisira zvivakwa pamwe nemagwaro enhoroondo yehondo zvebato reZapu zvakatorwa nehurumende yaVaRobert Mugabe zvidzorwe kubato iri. Vatiwo VaDabengwa vange vaine shungu yekuti nyaya yeGukurahundi igadziriswe nemazvo vakati VaDabengwa vangazorora murugare kana hurumende yaVaEmmerson Mnangagwa ikagadzirisa zvose izvi nekukasika. Vakafanobata chigaro chemutungamiri weZapu, VaIsaac Mabuka, vashora zvakaitwa nevamwe vamiriri veparamende vebato reZanu PF vakaramba kupa ruremekedzo kuna VaDabengwa vachiti vakawanda vevavnhu ava vanofanirwa kutenda vanhu vakaita saVaDabengwa nebasa guru ravakaita kurwira rusununguko. Vaimbove nhengo yepolitburo yebato reZanu PF, avo vakadzingwa mubato iri, VaRugare Gumbo, vati nhoroondo yehondo yerusununguko haingave yakakwana kana kusina kutaurwa nebasa guru rakaitwa naVaDabengwa. VaGumbo vati zvinorwadza kuti VaDabengwa vakafira kunze kwenyika nekuda kwekusamira zvakanaka kwezvinhu muzvipatara zvemunyika. VaDabengwa, avo vaizivikanwa nerekuti The Black Russian, vakashaya nemusi weChipiri svondo rapera muNairobi guta guru reKenya vachibva kuIndia uko kwavairapwa. VaDabengwa vari kuvigwa neMugovera kumusha kwavo kuNtabazinduna kunze kweBulawayo muri mudunhu reMatabeleland North. No media source currently available 	https://www.voashona.com/a/liberationa-hero-dabengwa-to-be-buried-in-ntabazinduna-on-saturday/4940987.html
politics	Zimbabwe Lawyers For Human Rights Inoudza Dare ReSenate Kuti Kodzero dzeVanhu Dziri Kutyorwa muNyika.	Sangano remagweta anorwira kodzero dzevanhu, reZimbabwe Lawyers for Human Rights kana kuti ZLHR nemusi weChitatu rakaudza dare reSenate kuti kutyorwa kwedzoro dzevanhu kuri kuwedzera zvakanyanya nekuda kwekusamira zvakanaka kwehupfumi uye mapazi ehurumende ndiwo ari pamberi pekutyora kodzero idzi. Vakuru vanoona nezvekufambiswa kwemabasa musangano reZLHR VaDzimbabwe Chimbga namuzvare Roselyn Hanzi vakaudza komiti yeSenate inoona nezvekodzero dzevanhu kuti kodzero dzevanhu dziri kunyanyotyorwa munyaya dzine chekuita nedzidzo, pekugara, hutano pamwe nechikafu. Vaviri ava vati sangano ravo riri kushushikana kuti kunyange hazvo bumbiro remutemo richiti hurumende inosungirwa kuwanisa vanhu pekugara, zvekudya, dzidzo pamwe nehutano, vanhu vakawanda vari kuputsirwa dzimba dzavo mumaguta. Vatiwo vana vari kudzingwa muzvikoro uye madzimai anotadza kubhadhara mari kuzvipatara vari kuvhariwa muzvipatara mushure mekusununguka vachinzi vanofanira kutanga vabhadhara mari. Vatiwo apo nyika yakatarisana nenzara inotyisa, vamwe vanhu vari kunyimwa chikafu nekuda kwekuti havasi nhengo dzebato riri kutonga reZanu-PF. VaChimbga vati zviri pachena kuti bumbiro nekodzero dzevanhu zvirikutyora zviri pachena uye mapazi ehurumende ndomamwe ari kuita izvi. Vatiwo imwe nyaya inovasuwisa inyaya yekunyangarika kwemurwiri wekodzero dzevanhu VaItai Dzamara pamwe nekuti hurumende inenge isiri kutora matanho ekuvatsvaga. Asi Senator Judith Mawire vanomiririra Mutare Central vari nhengo yeZanu-PF vati vanoshamisika kuti sei pari kungotaurwa nyaya yaVaDzamara ipo paine vamwe vakatsakatika munyika vakawanda. Asi muzvare Hanzi vati sangano ravo rinobatsira munhu wese munyika risingatarise kuti wabuda mumba maani. VaChimbga vatsinhirawo mashoko amuzvare Hanzi vachiti vese vane nyaya dzavo vakasununguka kudzitaura kusangano ravo uye vanobatsira kana vachikwanisa. Ishe Daster Chisunga vekuMbire, vanove nhengo yekomiti iyi, vati kubva kuhumbowo hwapihwa nemagweta eZLHR zviri pachena kuti kodzero dzevanhu dziri kutyorwa munyika uye komiti yavo inofananira kuongorora kutyorwa kwekodzero dzevanhu nechinangwa chekugadzirisa zviri kunetsa. VaChimbga vati vanofara nechido charatidzwa nekomiti iyi vakatiwo hurumende inofanira kutora matanho ekutevedzera bumbiro remutemo iro rinopa vanhu kodzero dzavo dzose.  	https://www.voashona.com/a/zimbabwe-matongerwo-enyika/3206315.html
business	Kushomeka kweMari kuMabhanga Kotadzisa Varairidzi Kutora Mari Dzavanoda	Dambudziko rekushomeka kwemari kumabhanga rinonzi ratadzisa varairidzi kuwana mihoro yavo yemwedzi uno. Dambudziko rekushomeka kwemari kumabhanga rinonzi ratadzisa varairidzi kuwana mihoro yavo yemwedzi uno. Mutungamiri weProgressive Teachers Union of Zimbabwe, PTUZ, VaTakavafira Zhou, vanoti varairidzi vakawanda vaenda kumahofisi avo vachi nyunyuta kuti vari kutadza kutora mari dzavanoda kumabhanga. Vanoti varairidzi ava vanga vachiti mabhanga mazhinji anga achingovapa mari inoita madhora makumi mashanu chete pamunhu, inove shoma kune zvavanenge vachida. “Varairidzi vanenge vakatarisira kuti mari idzi ndidzo dzavachashandisa kutenga zvavanoda uyewo kubhadharira vana vavo school fees sezvo zvikoro zvave kuvhurwa. Asi zvose izvi zvapinda musango,” VaZhou vanodaro. Mumwe anoshanda kune rimwe bhanga asina kuda kudomwa nezita sezvo asingabvumidzwi kutaura nevatori venhau audza Studio7 kuti mabhanga haasi kukwanisa kuwana mari yaanoda kubva kubhanga guru renyika reReserve Bank of Zimbabwe, RBZ, izvo zvave kuita kuti mabhanga amirire kuwana mari kubva kune vanenge vachida kuchengetesa mari dzavo. Mukutanga kwemwedzi uno gavhuna veRBZ, VaJohn Mangudya, vakaudza paramende kuti mabhanga emunyika akapinza mari inodarika mazana maviri emamiriyoni emadhora kubva kutanga kwegore rino kusvika mwedzi uno, asi mari iyi ichiri kutadza kugutsa misika. VaMangudya vakati bhanga ravo riri kutora matanho akawanda anosanganisira kukurudzira veruzhinji kuti vashandise makadhi ekumabhanga pakutenga nekubhadhara zvinhu. Vakatendawo kuti vanhu vakawanda havachada kuchengetera mari dzavo kumabhanga nekuda kwemitero yakakwira yekumabhanga pamwe nekuderera kwemari dzinoberekwa. Asi VaZhou vanoti vakuru vehurumende vanofanirwa kumbosendeka kusawirirana kwavo nevemamwe mapato vogara pasi kuti vagadzirise zvinhu munyika. “Inini ndinoona sekuti vakuru venyika, eeh, VaRobert Mugabe nevamwe, nevakuru vema opposition ngavambogara pasi vataurirane vachitaurirana chokwadi kuti nyika ingafamba ichienda mberi sei,” VaZhou vanowedzera. Panya yemabhonasi evarairidzi, vanoti hurumende yakavazivisa varairidzi kuti vachawana mari idzi musi wa 30 Kubvumbi. Asi vanoti kukundikana kwehurumende kubhadhara varairidzi mabhonasi avo, ayo vatarisira kwenguva ndefu, kucharevawo kuti zvikoro zvichangovhurwa zvakavharwa, zvichireva kuti varairidzi havasi kuzoenda kubasa pachavhurwa zvikoro musi wa 3 Chivabvu. No media source currently available 	https://www.voashona.com/a/zimbabwe-politics-cash-crisis-banks-teachers-takavafira-zhou-ptuz/3303578.html
politics	Zimbabwe Yokurukurwa kuMusangano weAfrican Commission on Human Rights	Zimbabwe yange iri mugango kumusangano weAfrican Union unoona nezve kuchengetedzwa kwekodzero dzevanhu kana kuti African Commission on Human and People’s Rights uyo uri kupembererawo makore makumi matatu Africa yatanga boka rinoona nezvekodzero dzevanhu iri. Nyaya dzakazeyiwa pane zviri kuitika muZimbabwe inyaya yehurumende yekudzinga vanhu papurazi reManzou kuMazowe kuti ripihwe mudzimai wemutungamiri wenyika, Amai Grace Mugabe, uye nyaya yekudzingwa basa zvisina kujeka kwemuchuchisi mukuru wehurumende, VaRay Goba. Mumakore apfuura Zimbabwe ndiyo inonzi yaigara iri mudariro ichipomerwa mhosva yekutyora kodzero dzevanhu asi zvinonzi zvave nanu. Nyaya yekudzingwa basa kwaVaGoba yange ichinzwikwawo mudare repamusoro nhasi muHarare mushure mekunge sangano reZimbabwe Lawyers for Human Rights, ZLHR raendesa mutungamiri wenyika, VaRobert Mugabe, neJudiciary Servces Commission vachiti vakatyora bumbiro remutemo. Masangano akawanda ekuZimbabwe anorwira kodzero dzevanhu, kusanganisa ZLHR, ari kumusangano uyu. No media source currently available 	https://www.voashona.com/a/zimbabwe-african-commission-human-and-peoples-rights-ray-goba/4098976.html
health	Botswana Inodzika Mutemo Unoti Vanhu Vagare Mudzimba Dzavo kweMwedzi Mitanhatu	Hurumende yeBotswana yadzika mutemo we State of Emergency uyo uchange uchishanda kwemwedzi mitanhatu senzira yekudzivirira kupararira kwechirwere cheCoronavirus. Mutemo uyu, uyo wasainwa nemutungamiri weBotswana, VaMokgweetsi Masisi, unosungira kuti vanhu vagare mudzimba dzavo kwemwedzi mitanhatu, uye kuti makambani ape vanhu zvikwanisiro zvekuti vashande vachibva kudzimba dzavo. Mutemo we Emergency Covid-19 Amendment Number 2 Regulations of 2020, watanga kushanda zviri pamutemo mushure mekunge wapasiswa nedare raparamende, uye kusainwa naVaMasisi. Mutemo uyu unorambidza makambani kudzinga vashandi munguva iyo unenge uchishanda, uye wapawo mutongi mukuru wematare edzimhosva, masimba ekutara zvinofanirwa kuitwa nematare edzimhosva munguva yeLockdown iyi. Mutemo mutsva uyu wadzikwa panguva iyo hutungamiri hweBotswana, kusanganisira nhengo dzeparamende, makurukota ehurumende pamwe nemutungamiri wenyika, hwange hwatotanga kare kuita hurongwa hwekumbogara kudzimba, kana kuti self quarantine, kwemazuva gumi nemana zvichitevera kusangana kwahwakaita nemushandi wezvehutano ane chirwere cheCoronavirus. Asi chiitiko ichi chichaita kuti zvizvarwa zveZimbabwe zvinogara muBotswana zviomerwe nehupenyu sezvo pasisina achabvumirwa kuenda kubasa panguva iyi. Muzvare Sandra Sondelelo, avo vanoshanda mumba, vanoti dai zvizvarwa zveZimbabwe zvabvumirwa kuti zvidzokere kumusha nokuti hakuchina chavachagarira muBotswana kwemwedzi yose iyi. Chimwewo chizvarwa cheZimbabwe, Amai Pesilah Tarisai, vati vabereki nehama dzavanga vachibatsira vachadya nhoko dzezvironda sezvo vasingakwanise kutumira zvekudya. Botswana yaita nyika yekutanga mudunhu rekuchamhembe kweAfrica kutora danho rakadai, iro rine nguva yakareba vanhu vachinzi vagare mudzimba dzavo senzira yekudzivirira chirwere cheCoronavirus, icho chauraya munhu mumwe chete muBotswana, uye kubata vanhu gumi nevatatu munyika iyi. Asi zvimwe zvizvarwa zveZimbabwe zvinogara muBotswana zvinoti zviri kubatsira vamwe vavo vasina zvekudya uye pekugara panguva iyo nyika iyi inenge yakavharwa. Muzvare Faith Musesekedzi avo vanogara mudhorobha reFrancistown muBotswana vanoti vari kuchengeta zvizvarwa zveZimbabwe zvitatu izvo zvakapererwa nemabasa mushure mekuparurwa kwechirongwa chekugara mudzimba. Chimwewo chizvarwa cheZimbabwe chiri kubatsira vamwe nezvekudya uye kuvabhadharira mari epavanogara, VaMorgan Tambaoga, vanoti vakazvipira kuita izvi kusvikira zvinhu zvanaka. Mumwe wevari kubatsirwa nechikafu uye kubhadharirwa mari yepamba pavanogara, Muzvare Primrose Moyo, vaudza Studio7 kuti vanotenda zvikuru nerubatsiro rwavari kuwana. Ongorororo yaitwa neStudio7 inotaridza kuti ruzhinji rwevana veZimbabwe vari muBotswana vari kugara vari muzvikwata zvavanhu vatanhatu kana vanomwe senzira yekuti vaite muonera pamwe netwushoma twavainatwo. Asi nyanzwi munyaya dzezvehutano, VaChristopher Mbewe, vanoti kugara vanhu vakaungana mukanzvimbo kadiki kunoita kuti cherwere cheCOVID-19 chipararire nekukurumidza. Chirwere cheCoronavirus, icho chakatangira mudhorobha reWuhan kuChina gore rapera, chabata vanhu vanodarika miriyoni imwe chete nemazana mashanu ezviuru, uye chauraya vanhu vanosvika zviuru makumi mapfumbamwe pasi rose. No media source currently available 	https://www.voashona.com/a/botswana-state-signs-6-month-emergency-laws-to-fight-coronavirus/5366499.html
health	Huwandu hweVanhu Vari Kuongororwa Hutachiwana hweCoronavirus Munyika Hunoramba Huchikwira	Gurukota rezvehutano, Doctor Obadiah Moyo, vazivisa kuti munyika mave nevanhu vanosvika makumi manomwe nemakumi mana nemumwe vari kuongororwa kana vaine hutachiwana hwe coronavirus vanonzi vakabva kunyika dzine dambudziko rechirwere ichi. Dandemutande reTwitter rebazi rezvehutano razivisa kuti VaMoyo vataura mashoko aya pamusangano wemapazi akasiyanasiyana wekutarisa nezvegadziriro iripo pakudzivirirwa kwechirwere ichi kuti chisapararira munyika. Kanzuru yeguta reHarare inonzi yasarudzawo zvipatara zviviri zvinoti Wilkins neBeatrice Infectious Disease Hospital senzvimbo dzichashandiswa mukudzivirirwa kwechirwere ichi. Coronavirus inonzi yauraya vanhu vanosvika mazana mana nemakumi maviri nevanomwe muChina chete, kuchitiwo mumwe chete kunze kweChina, kunove kuPhilippines. Vamwe zviuru makumi maviri nemazana manomwe nevana vanonzi vabatwawo nechirwere ichi muChina chete. Studio7 yakundikana kubata gurukota rezvehuutano Doctor Moyo kuti tinzwe zvizhinji panyaya iyi. Asi gurukota iri rakaudza Studio7 mukupera kwesvondo kuti bazi raro rakagadzirira kurwisana nehutachiwana uhwu. Vakambove gurukota rezvehutano, uye vari munyori wezvehutano muMDC, Doctor Henry Madzorera, havaone sekunge hurumende yakagadzirira zvakakwana mukudzivirira hutachiwana uhwu sezvo vasati vambonzwa kana pave nevashandi vakadzidziswa kurwisana nedambudziko iri. Doctor Madzorera vanoti panofanirwa kutorwawo matanho akasimba ekuongorora vanopinda vachibva kunyika dzine chirwere ichi, pachiitwawo zvakare matanho ekuvarambidza kupinda muvanhu sezvo chirwere ichi chiri nyore kuparadzirwa muvanhu. No media source currently available 	https://www.voashona.com/a/zimbabwe-coronavirus-doctor-henry-madzorera/5275328.html
sports	Ndinotamba mitambo yekare: Ndlovu	MUTAMBI wenetball weGlow Petroleum Queens nechikwata chenyika chemaGems — Ursula Ndlovu — anoti mukukura kwake aifarira zvikuru mitambo yakasiyana kusanganisira yechinyakare yakaita semaflau nearawuru uye nanhasi achiri kuitamba.   Ndlovu anoti paanenge asiri kubasa kwake kwaanoshanda achiita zvekudira mafuta edzimotokari kana kutamba netball, anotombotamba maflau nearawuru nemwana wake uye neshamwari dzemwana wake. “Ndichikura, pamitambo yechinyakare inozivikanwa ini ndaifarira zvikuru maflau nearawuru, iyo ndaigona nekuti mitambo yandaidisisa.   “Nanhasi chaiye ndikaona mwana wangu, Mitchell, achitamba neshamwari dzake mitambo iyi, ndinototanga kutamba navo uye vanotozvifarira,” anodaro Ndlovu.   Anoti kutamba kwaanenge achiita nevana inzira yekukurudzira mwana wake neshamwari dzake kuti vakoshese mitambo iyi sezvo ichizogona kuvabatsira mune remangwana.   Ndlovu anoti achikura, paaitamba maflau nearawuru ndipo paakatanga kuona kuti ane chipo chekumhanya zvikuru izvo zvakazomuona achikwikwidza mumijaho yekumhanya yakasiyana. Anoti kutamba nemwana wake neshamwari dzake zvaitawo kuti aone kuti Mitchell ane chipo chekumhanya saiye.   “Pandave iye zvino haisisiri nyaya yekuti ndinofarira manhingi kutamba maflau nearawuru asi ndinenge ndichitodzidzisa mwana wangu neshamwari dzake kuti zvemitambo zvine pundutso muhupenyu. “Ini kukura kwangu dai ndisina kutamba mitambo iyi ndisina kusvika pandave nhasi. Ndakwanisa kufamba kuenda kune nyika dzakawanda nekuda kwekutamba netball.   “Asi zvakatangira pakutamba maflau nearawuru,” anodaro Ndlovu.   Veruzhinji vanoziva Ndlovu ari mumwe wevatambi vemaGems vakanyora nhorowondo kuve chikwata chekutanga kuenda kunokwikwidza kumutambo weVitality World Cup kuLiverpool, England mugore ra2018.   Kumutambo uyu, Ndlovu mumwe wevatambi vemaGems vakatamba zvinonwisa mvura.	https://www.kwayedza.co.zw/ndinotamba-mitambo-yekare-ndlovu/
sports	Vofarira kuuya kweWC muZim	  SANGANO reZimbabwe Cricket rinoti riri kugutsikana nekusimukira kuri kuita mutambo uyu munyika zvichitevera kupihwa kwakaita Zimbabwe chiremerera chekuronga mutambo we2027 International Cricket Council World Cup ichibatsirana neSouth Africa neNamibia.   Chiremerera ichi chine chirevo chikuru kuZimbabwe pamwe nemutambo uyu sezvo zvinorakidza kuti nyika ino iri kufamba mugwara chairo panhau yecricket. Pari zvino, chikwata chemadzimai chemaLady Chevrons chiri pakati pekutatsurana nezvimwe zvipfumbamwe mumitambo yekurwira kuenda ku2023 ICC World Cup kuIndia. Kubva pamitambo iyi, panofanirwa kubuda zvikwata zvitatu chete uye malady Chevrons ari kutarisira kunge ari pakati pezvikwata izvi.   Achitaura neKwayedza svondo rino, managing director weZimbabwe Cricket (ZC) – Givemore Makoni – anoti ZC iri kuita basa guru mukusimudzira mutambo uyu.   Anoti sangano ravo riri kugutsikana nemafambiro ari kuita mutambo wecricket izvo zviri kuona zvekare malady Chevrons achikwikwidza mumitambo yekurwira kuenda ku2023 India World Cup.   “Kutaura kwatiri kuita kuno tine zvikwata zvipfumbamwe zvemadzimai zviri munyika yedu zvinosanganisira Pakistan, Sri Lanka, West Indies, Ireland, Netherlands neBangladesh izvo zviri kurwira kuenda kuWorld Cup gore rinotevera. Saka tinotarisira kuti chikwata chedu chemadzimai chibate basa gore remangwana chigoenda kuWorld Cup kuIndia.   “Zvinorakidza kuti tiri kusimukira panyaya dzecricket kana tichipihwa chiremerera chekuronga mitambo mikuru yakaita seiyi,” anodaro Makoni.   Anoenderera mberi achiti, “Nyika yose takapihwa chiremerera nekuti mukana wekuronga World Cup unounza mufaro uye zvinobatsira kana kusimudzira nyika chaiko sezvo kuchange kune zvizvarwa zvichabva kunze zvakasiyana-siyana zvichauya zvichizoona mitambo iyi.”   Aka ndekechipiri Zimbabwe ichitambirwa mitambo yeWorld Cup sezvakamboitika mugore ra2003 apo mitambo iyi yakatambirwa munyika muno nekuSouth Africa pamwe nekuKenya.   Makoni anoti Zimbabwe ikaramba ichisimukira ine mukana mukuru wekuzohwina mutambo uyu. “Aka ndekechipiri tichironga mutambo uyu, tine chivimbo chekuti nekusimukira kwatiri kuita mumutambo uyu tinogona kuhwina World Cup yacho ya2027,” anodaro Makoni.	https://www.kwayedza.co.zw/vofarira-kuuya-kwewc-muzim/
politics	Zvizvarwa zveZimbabwe Zvoronga Kuratidzira Pamberi peMusangano weUNGA	Zvimwe zvizvarwa zveZimbabwe zviri kunze kwenyika zviri kuronga kunoratidzira kuNew York, panguva ichaitwa musangano weUnited Nations General Assembly, UNGA, wechimakumi manomwe nembiri, uyo mutungamiri wenyika VaRobert Mugabe vari kutarisirwa kupinda svondo rinouya. Mumwe wevari kutungamira hurongwa uhwu, Muzvare Savanna Madamombe vanoti vane zvakawanda zvavari kunyunyuta nazvo zvinosanganisira kurambidzwa kuvhota kwevari kunze kwenyika uye kuti hurumende haisi kuzvipa mukana wekutaura nhuna dzavo. Muzvare Madamombe vanoti zvimwe zviri kuvashungurudza kushandiswa kwemari kwavanoti kusina kutsarukana munzendo dzaVaMugabe, avo vanonzi vari kutarisirwa kusimuka nechikwata chevanhu vanodarika makumi manomwe. Zvinonzi mumwe nemumwe wevanhu ava, avo vanonzi vanosanganisira mhuri yavo, anonzi achange achipiwa mari inoita chiuru nemazana mashanu emadhora semari yekushandisa pazuva. Gore roga roga zvizvarwa zveZimbabwe zvinoungana muNew York zvichiratidzira panoitwa musangano uyu. No media source currently available 	https://www.voashona.com/a/zimbabwe-politics-unga-mugabe-demonstrations/4027109.html
politics	VaMnangagwa Vanorumbidza Mauto Vachiti Kune Vavengi Vari Kurwisa Zimbabwe	Zimbabwe yacherechedza zuva remauto, kana kuti Defence Forces Day, mutungamiri wenyika, VaEmmerson Mnangagwa, vachiti Zimbabwe iri kurwiswa nevavengi pachishandiswa zvirango zvehupfumi pamwe nemadandemutande eSocial Media. Mumashoko avo ekupemberera Defence Forces Day, VaMnangagwa varumbidza mauto vachiti ari kuita basa guru mukudzivirira nyika kubva kuvavangi. VaMnangagwa vatenda mauto nekuramba akabatana pamwe nekumisa kuratidzira zvine mhirizhonga kwainge kwarongwa nemapato anopikisa nemasangano akazvimirira achishanda nevavati vavengi vemuno nekunze. VaMnangagwa vatiwo mauto anobatsira zvikuru mumatambudziko vakapa semuenzaniso rubatsiro rwakapihwa nemauto apo pakaita dutumupengo reCylone Idai apo mauto akabatsira kupa vanhu chikafu, kuvaka migwagwa nemabhiriji zvainge dzaparadzwa nedutumupengo iri. VaMnangagwa vati vari muchiuto vari kubatwawo neCovid-19 vakati vakambove mukuru wemauto emuchadenga kwenguva yakareba, VaPerence Shiri, pamwe nevaive mutauriri wemauto, Colonel Overson Mugwisi, nevamwe, vakashaya nedenda iri. Bato guru rinopikisa munyika, reMDC Alliance, ratiwo rinoyemura basa guru range riri kuitwa nemauto mukati memakore makumi mana apfuura, munyika, muSADC neAfrica. Mutauriri webato iri, Advocate Fadzayi Mahare, varumbidza basa guru rakaitwa nemauto paCyclone Idai. Mutevedzeri waAdvocate Mahere, VaClifford Hlatshwayo, vaudza Studio 7 kuti kunyange hazvo mauto achiita basa guru rekuchengetedza runyararo, pane pamwe paanoshandiswa kurova vanhu izvo zviri kunze kwebumbiro remitemo yenyika. Vati shuviro yavo ndeyekuti mauto agare zvakanaka achitambirawo mari dzinofadza. Mumwe mugari wemuHarare, VaJohnstone Chirwa, vaudza Studio7 kuti vanobvumirana kuti mauto anoita basa guru asi vakati havafari kuti mauto emuZimbabwe ave kushanda akarerekera kune rimwe bato. Asi muhurukuro yavakaita nenhepfenyuro yeZBC TV pamusoro peDefence Forces Day neMuvhuro manheru, mukuru weZimbabwe Defence Force, General Philip Valerio Sibanda, vakati mauto ndeevanhu uye aripo pakudzvirira nyika nevanhu vese. Vakati hazvifadzi kuti pane vamwe vanoshora nekutuka mauto vachiti izvi zvinokonzerwa nevanhu vanonyora manyepo nezvimwe zvisina kunaka pamamusoro pemauto paSocial Media. Mhemberero dzanhasi dzaitwa vanhu vari mudzimba nekuda kweCovid-19 pasi pedingindira rekuti: “The ZDF: Celeberating 40 Years of Excellent Service to the People.” No media source currently available 	https://www.voashona.com/a/zimbabwe-president-mnangagwa-praises-defence-forces/5539427.html
business	Trafigura Yoramba Kuti Yakapa Zimbabwe Mari yeKubhadhara Chikwereti kuWorld Bank neAfrica Development Bank	Vanoona nezvekuburitswa kwemashoko mukambani yekuSingapore yeTrafigura, Zohra McDoolley-Aimone, aramba mashoko ekuti kambani yavo yakapa Zimbabwe mari inodarika bhiriyoni imwe chete yemadhora yekuti ibhadhare chikwereti kuWorld Bank neAfrican Development Bank. Achipindura mubvunzo kubva kuStudio7, McDoolley-Aimone ati vainge vanzwa mashoko kubva kumapepanhau ekuti Trafigura yainge yapa Zimbabwe mari asi akati aya manyepo. Atiwo vane mabhizimisi muZimbabwe ayo akazvipira kuramba achifambisa basa achishanda nehurumende asi panyaya yekukweretesa Zimbabwe, kambani yavo iri kuzorwa mafuta enguruve yavasina kudya.. Gurukota rinoona nezvemari, VaPatrick Chinamasa, vakazivisa mazuva mashoma apfuura kuti vainge vawana chikwereti chekuti vabhadhare mari yakawedzerwa pazvikwereti zvayo. Asi havana kutaura kuti mari iyi yainge yabva kupi. Kambani yeTrafigura Group inoshanda yakapinda muZimbabwe muna 2013 kuburikidza nekuisa hupfumi mukambani Puma Energy iyo yakaisa zvikamu makumi matanhatu kubva muzana mukambani ye Redan Petroleum. Redan ine nzvimbo dzinotengeserwa mafuta edzimotokari makumi manomwe nepfumbamwe, uye inopa mafuta endege panhandare ina. Nyanzvi munyaya dzezvehupfumi dzinoti kambani yePuma Energy ndiyo inoshandiswa kubhadhara mari kuZimbabwe. Kambani yeTrafigura muna 2010 yakabatwa nemhosva yekurasa muchetura kubva kumakambani ekumawirira kunyika yeIvory Coast. Izvi zvakashorwa zvikuru nemasangano anorwira kodzero dzevanhu akaita seAmnesty International. Kambani iyi inonziwo yakaita zvehuwori kuIraq pachirongwa chainzi Oil for Food icho chaipa vanhu vemuIraq zvekudya mafuta edzimotokari munyika iyi achitengeswa zvisina kujeka. Gore rapera Zimbabwe yakamboyedza kubhadhara chikwereti ichi ichishanda nekambani yemuNew York inonzi Lazard. Lazard yaishanda nebhanga reStandard Chartered Bank rekuBritain kuunganidza mari iyi asi zvakakona n’anga murapwa achida. Asi rwendo rwuno VaChinamasa vanoti vakawana mari kukambani yeTrafigura iri kunzi nevamwe vakaita semutungamiri webato rePeople's Democratic Party, uye vaimbova gurukota rezvehupfumi, VaTendai Biti, haina kujeka. VaBiti vanotiwo zvakaitwa naVaChinamasa kutyora mutemo wePublic Debt Management Act unoti kana hurumende ichida kukwereta mari yakawanda zvakadai inofanira kutanga yaenda kudare reparamende. VaBiti vashorawo bhanga reWorld Bank nekutendera VaChinamasa kuti vatyore bumbiro remitemo. Mashoko aya atsinhirwa nevanokokera bato reMDC-T mudare reparamende, VaInnocent Gonese. Asi gweta rinombomirira mutungamiri wenyika, VaRobert Mugabe, munyaya dzakawanda VaTerrence Hussein vanoti VaChinamasa havana mutemo wavakatyora. Ko zvinobatsira here kana Zimbabwe ikabhashara zvikwereti zvayo? VaBiti vanoti kuteya nzou neriva nekuti kana pasina kuvandudza mabatirwo ehupfumi, hakuna chinobuda. Asi nyanzvi munyaya dzezvehupfumi vachidzidzisa paUniversity of Zimbabwe, Doctor Gift Mugano, vanoti zvinobatsira kunyange hazvo zvichinetsa kuzowana zvikwereti kubva kuIMF neWorld Bank. VaMugano vanoti vemakambani emuZimbabwe ndivo vachawana chouviri kubva mukubhadhara chikwereti ichi. Nyaya yehuowori nekutadza kufambisa zvakanaka hupfumi zviri kupa kuti Zimbabwe itadze kubhadhara zvikwereti zvayo zvapa kuti hupfumi huende kuamwere. Asi hurumende inoti zvirango zvakatemerwa nyika ndizvo zvapa kuti itatarike. No media source currently available  	https://www.voashona.com/a/zimbabwe-matongerwo-enyika/3834757.html
business	Vanotengesa muMigwagwa Vanoti Havasi Kuzovhunduka Masoja	Mutungamiri werimwe sangano revanotengesa zvinhu mumigwagwa reVendors Initiative for Social and Economic Transformation kana kuti (VISET) VaSamuel Wadzai Mangoma vanoti havasi kuzovhunduka mashoko egurukota rezvematunhu VaJuly Moyo ekuti vakumbira mumwe mutevedzeri wemutungamiri wenyika vari gurukota rezvekudzivirirwa kwenyika Retired General Constantino Chiwenga kuti mauto abatsirane nemapurisa mekanzuru kubvisa vanotengesa mumigwagwa. VaMoyo vakapa vanotengesa mumigwagwa ava mazuva maviri ekuti vange vabuda mumigwagwa. Asi VaWadzi Mangoma vanoti hurumende haina kana kumboyedza kugara navo pasi kuti vaone kuti dambudziko iri ringagadziriswe sei. Nyaya yekushandisa mauto yakamboitwawo panguva yeOperation Restore Legacy asi zvakakona n'anga murapwa achida. Nyanzvi munyaya dzezvehupfumi dzinoti nyaya yehupfumi husina kumira zvakanaka iri kupa kuti vanhu vakawamda vagume vaenda kunotengesa zvinhu mumigwagwa. No media source currently available  	https://www.voashona.com/a/zimbabwe-hupfumi/4216739.html
sports	‘dembare hainyure’	  MUTAMBI weDynamos FC, Kudzanayi Dhemere, anotsidza kuti iye pamwe nevamwe vatambi vechikwata ichi vachasunga dzisimbe kuti DeMbare “isanyure” mwaka uno.   Masvondo adarika chikwata ichi change chichinyombwa nevatsigiri vezvimwe zvikwata nekudzikira kwachaita zvasvika pakuchiona chichirwira kuti chisaburitswe muligi reCastle Premiership.   Mwaka uno, tariro huru yaive kuDeMbare iyo yakapedza iri pechiri gore radarika asi zvakaenda nepamwe sezvo chikwata ichi chiri kutatarika zvikuru nekuda kwezvikonzero zvakasiyana.   DeMbare parizvino yasarirwa nemitambo minomwe uye iri kufanirwa kuhwina yese kana ichida kuramba iri muCastle Premiership asi mitambo yacho haina kumbochipa sezvo vhiki rino ichasangana neFC Platinum kuMandava Stadium, kuZvishavane.   Asi sekutaura kwaDhemere anoti hakuna gomo risingakwirike.   “Zvinhu zvinoenda nepamwe asi tiri kuramba takashinga, tichirwa semvumba kuti tirambe tiri muCastle Premiership.   “Tiri Dynamos isu chikwata chikuru munhabvu yemuno uye chine nhoroondo huru panyaya dzenhabvu. Saka hatimbosiye chikwata chedu chichinyura, kwete tinoramba. Kunyangwe zviome sei tinoramba tichishanda nesimba kuti tifadze vatsigiri vedu,” anodaro Dhemere.    Pakutanga kwemwaka uno, zvikuru zvaitarisirwa kubva kuna Dhemere uyo akambotamba nhabvu yainwisa mvura izvo zvakamuona achibatsira DeMbare kuhwina mukombe weZNA Charity Shield apo yakakunda CAPS UNITED kusemi-fainari uye neHighlanders mufainari yemutambo uyu.    Mumitambo miviri iyi, Dhemere aitamba nhabvu kunge akasvikirwa sezvo akanwisa mune yese.   Asi, mumwaka wegore rino mutambi uyu akwanisa kunwisa kaviri chete.    “Ini hangu handisi kufara nematambiro andaita, ndinoziva kuti ndogona kutamba zvepamusoro kudarika zvandaita mwaka uno asi ndichiri kukura uye ndichiri kudzidza.   “Asi ndikaramba ndichishanda nesimba pamwe nechikwata changu tinoziva kuti tinosimuka zvakare,” anodaro Dhemere.   Maneja weDeMbare, Richard Chihoro, svondo rapera akabuda pachena kuti chikwata chake chiri kutatarika mwaka uno zvichitevera kubva kwakaita Christian ‘Ntouba’ Epoupa uyo aichitungamira mukurwira mukombe uye ndiye aive top goal scorer kuDynamos apo akanwisa ka12.   Kubva kwaEpoupa kuri kuonekwa mwaka uno sezvo mutambi ari kutungamira pakunwisa kuDeMbare ndiQuality Kadzange uyo angokwanisa kunwisa katanhatu chete mumitambo yePSL.	https://www.kwayedza.co.zw/dembare-hainyure/
business	Hurumende Yokurudzirwa Kuti Isabate Mutero paMari Inotambirwa neVashandi iri Pasi pePoverty Datum Line	Vashandi pamwe nedzimwe nyanzvi mune zvehupfumi vari kutambira zvakasiyanasiyana hurongwa hwakaziviswa svondo rapera negurukota rezvehupfumi, Muzvinafundo Mthuli Ncube, hwekuti hurumende yakakwidza mari isingabatwe mutero kubva paZWL$75 000.00 pamwedzi kuenda paZWL$91 700.00 pamwedzi, kana kuti kubva paZWL$900 000.00 kuenda paZWL$1.1 million pagore. Nyanzvi mune zvehupfumi vachishanda nesangano reLabour and Economic Development Research Institute of Zimbabwe, Doctor Prosper Chitambara, vanoti iri idanho rakanakira vashandi chose, kunyange hazvo sesangano, vakanga vakurudzira Muzvinafundo Ncube kuti vashandi vanotambira mari iri pasi pemihoro yepasi pasi, kana kuti minimum wage, vasabatirwa mitero. Munyori mukuru wemubatanidzwa wemasangano evashandi vehurumende, weZimbabwe Confederation of Public Sector Trade Unions (ZCPSTU) VaDavid Dzatsunga, vanoti sevashandi vanotambira chero danho rinotorwa nemushandirwi rekuona kuti mushandi asara aine mari muhomwe dzake. Asi VaDzatsunga vanoti sevashandi vehurumende havasi kufadzwa nekudzikira kwakaita mihoro yavo zvekuti vanototadza kubhadhara mitero sevamwe vashandi. Munyori mukuru weZimbabwe Congress of Trade Unions, VaJaphet Moyo, vanoti sesangano vanga vachitarisira kuti mari isingabatirwe mushandi mutero inge iri pasi peinodiwa nemhuri yevanhu vashanu pamwedzi kuti irarame, kana kuti pasi pePoverty Datum Line. VaMoyo vanoti pamire sangano ravo ndepekuti mari isingakwanise kuchengeta mhuri haifanirwe kunge ichibatirwa mutero. Ukuwo, Doctor Chitambara vanodzoka vachiti kusara kunoita vashandi vaine mari muhomwe dzavo kunoita kuti vaende kunotenga zvinhu kuzvitoro uko hurumende inozowana zvakare mari yakawanda kubva kune mimwe mitero yakaita seValue Added Tax, kana kuti VAT. Muna Gumiguru munhu mumwechete anonzi aida mari inoita ZWL$$28 144.00 pamwedzi kuti ararame, zvichireva kuti mhuri ine vanhu vashanu yaida mari inoita ZWL$140 720.00 pamwedzi kuti irarame. Asi vamwe vanoongorora zvehupfumi vanoti nekuda kwekukwira kunomboita inflation munyika, mari iyi painozotambirwa nevashandi gore rinouya inogona kunge isisina simba zvekuti inenge yangove yechirango. Muzvinafundo Ncube vakaudza paramende svondo rapera kuti hurumende yave kukwidza mari isingabatirwe mutero iyi mushure mekunge nhengo dzeparamende dzachema chema kwavari kuti vaone zvekuita sezvo vashandi vakanga vasisina chekusara nacho mushure mekubatirwa mitero. No media source currently available 	https://www.voashona.com/a/6884532.html
sports	Vari Kubheja paMitambo yeWorld Cup Vodyiwa Mari Zhinji neKuda kweNyika Dziri Kushura Mare	Vanoita zvekubheja mitambo yenhabvu vari kuchema chema nekudyiwa mari kwavari kuitwa nemakwikwi e2022 World Cup ayo arikubura zvishamiso muQatar. Vanoita zvekubheja mitambo ava vari kuchema nekudyiwa kwavari kuitwa mari dzavo nezvishamiso zviri kuitika mumakwikwi arikuitwa e2022 World Cup. Zvikwata zvine mukurumbira izvo vane chivimbo nazvo zviri kurohwa nezvikwata zvavasingafungire muhondo yekurwira mukombe mukuru uyu. Nezuro chaiye Senegal yakapunzira pasi Ecuador 2-1 ndokuita chikwata chekutanga muAfrica kupinda munharaunda yechipiri kumakwikwi aya. Mimwe mitambo iri pedyo ndeiyo inoti Morocco 2 Belgium 0, Argentina 1 Saudi Arabia 2, Japan 1 Germany 2, Costa Rica 1 Japan 0, neTunisia 0 Denmark 0. Vamwewo havasi kukanganwa mutambo wemuvhuto uyo Cameroon yakadzora kubva 3-1 pasi ndokuzoita mangange 3-3 neSerbia. Vanoita zvekubheja mitambo yenhabvu VaOliver Musongoro vanoti vanzwa nekurohwa kwavari kuitwa mari yavo iyo irikutsvedza sesipo. Mutsigiri wenhabvu VaJustice Muzanenhamo vanoti varikunzwira tsitsi avo vaive vakanda mari dzavo paJapan iyo yakarohwa neCosta Rica 1-0. Kubheja mitambo yenhabvu ratove basa rema zuva ese revazhinji kwete muZimbabwe kana muAfrica chete asi pasi rese. Asi kune vamwe vasiri kushamiswa ne zviri kubuda kuWorld Cup izvi vachiti mumutambo wenhabvu hamuna zvakanyorwa kunzi anofanira kukunda ndiani. Aimboridza pembe muPremier Soccer League VaSam Hamandawana vanoti nhabvu yekare neyemazuva ano zvasiyana zvikuru nekuti hapasisina chikwata chinonzi chinokunda mutambo usati watambwa. Aimbove murairidzi weCaps United Darlington Dodo anoti zvakaitwa neSaudi Arabi neJapan uyezve zvaitwa neMorocco zvinoratidza kuti nhabvu yasanduka zvekuti nyika dzaitarisirwa pasi pasi dzasimukawo. Asi Argentina yakakwanisa kukwakukwa kubva mukurohwa neSaudi Arabia ndokurovawo Mexico 2-0. Aimbobatira Zimbabwe neHighlanders Tapuwa Kapini anofunga kuti Argentina iyi ndiyo yezvimwe zvikwata zvinokwanisa kutora mukombe. Zvimwe zvikwata zvirikutarisirwa kurwira zvakasimba kutora mukombe uyu iBrazil, Spain, neFrance iyo yakatora mukombe wacho muna 2018. France yatove munharaunda yechipiri mushure mekukunda mumitambo yayo yese miviri neAustralia neDenmark. No media source currently available 	https://www.voashona.com/a/6856820.html
business	Platform for Youth Development Yorwisa Kuti Mhuri Dzisabviswa kuMunyokowere, kuChipinge	Sangano revechidiki rePlatform for Youth Development rinoti rave kushanda nemagweta eZimbabwe Lawyers for Human Rights mukuedza kumisa kubviswa kwemhuri dzinodarika mazana mashanu dzigere Munyokowere kuChipangayi, mudunhu reChipinge kuManicaland. Mhuri idzi dzinonzi dzakatopiwa tsamba dzekudzizivisa kuti dzinge dzabva panzvimbo iyi mukati memazuva manomwe, kukundikana kwadzo dzinozobviswa nechisimba. Mutungamiri wePlatform for Youth Development, VaClaris Madhuku, vanoti mhuri idzi dzakatambira matsamba aya, ayo anonzi akanyorwa musi wa 27 mwedzi wapera, dzichiziviswa kuti dzinge dzabva munzvimbo iyi panopera zuva nemusi wa 05 mwedzi uno. VaMadhuku vanoti matsamba aya akabva kuhofisi yebazi rezveminda nekugariswa patsva kwevanhu, kunyange hazvo mhuri idzi dzagara panzvimbo iyi kubva muna 1992 padzakagariswa zviri pamutemo nevaive mudzviti wedunhu iri. Vanoti chakaita kuti mhuri idzi dzigariswe panzvimbo iyi chaive chikumbiro chevarimi vachena vaiveko vaida kuti vabatsirwe nemasvikiro kuchenesa nzvimbo yavo., Asi vanoti chiri kunyanya kurwadza mhuri idzi ndechekuti hurumende haina kutanga yagara navo pasi isati yavapa matsamba ekuti vabviswe aya. Vanoti hapana kana hurongwa huripo hwekuti vana vechikoro vachaita sei, uye hapana nzvimbo yavati varatidzwa yekunzi ndiko kwavachaendeswa. Studio 7 haina kukwanisa kunzwa kubva kubazi rezvekurima nekugariswa patsva kwevanhu pamusoro penyaya iyi. No media source currently available 	https://www.voashona.com/a/zimbabwe-politics-evictions-munyokowere-/4904684.html
health	VaChiwenga Vokurudzira Kuti Vanhu Vangwarire Covid-19	Mutevedzeri wemutungamiri wenyika, VaConstantino Chiwenga, vanoti veruzhinji vanofanirwa kuramba vakangwarira kurwisana nechirwere cheCovid-19 sezvo chiri kuramba chichitekeshera pasi rose. Vachitaura semunyarikani pakuparura chirongwa Covid-19 Charity Cycling Campaign muBulawayo, VaChiwenga vati veruzhinji munyika havachakoshesi kutevedzera zvinokurudzirwa kuitwa nevehutano pakudzivirira kutapuriranwa kwehutachiwana hwecoronavirus uho hunokonzera chirwere cheCovid-19. VaChiwenga, avo vanovewo gurukota rezvehutano, vati Covid-19 iri kudzoka nehukasha kunyanya kunyika dzekumadokero vakayambira veruzhinji kuti vasaite sekuti chirwere ichi hachisisiko. VaChiwenga vati zviri kubuda pakuongorora chirwere cheCovid-19 munyika zvinoratidza kuti huwandu hwevanhu vanobatwa nechirwere ichi munyika huri kukwira kupfuura huwandu hwevanhu vanobatwa nechirwere ichi vabva kunze kwenyika. Vati muAfrica, South Africa ndeimwe yenyika dziri kubatwawo nechirwere ichi vakatiwo sezvo zvizvarwa zvemuZimbabwe zvakawanda zviri muSouth Africa, zvakakosha kuti veruzhinji vangwarirewo chirwere ichi. VaChiwenga vati muBulawayo kunyanya dambudziko rekushaikwa kwemvura rinoisa vanhu panjodzi yekubatwa nechirwere cheCovid. Vati hurumende iri kuita zvose zvainogona kuti igadzirise dambudziko iri asi havana kutsanangura zvizere. Vanhu gumi nevanomwe vachachovha mabhasikoro kubva muBulawayo vachienda kuHarare senzira yekukurudzira veruzhinji kuzvidzivirira kubva kuchirwere ichi. Mukuru wesangano reRotary Club International muBulawayo, VaAlbert Mkandla, avo vakabatsira kuronga chirongwa ichi vaudza Studio7 kuti vaona iyi iri nzira inogona kubatsira kuti vanhu varambe vachikoshesa kudzivirira chirwere cheCovid-19. Gurukota rezvemitambo, Muzvare Kirsty Coventry, pamwe nemutevedzeri wegurukota rezvemaindasitiri, VaRaj Modi, vabatana naVaChiwenga mukusangana nevachachovha mabhasikoro ava mushure mekunge mutevedzeri wemutungamiri wenyika vaparura chirongwa ichi. Mumwe wevachovhi vemabhasikoro ari muchirongwa ichi, Nqobani Gatsheni, ati ari kufara zvikuru kuve muchirongwa ichi chekukurudzira veruzhinji kuti varambe vachirwisa chirwere cheCovid-19. Vachovhi ava vachabva muguta reBulawayo mangwana mangwanani uye vanotarisirwa kusvika muHarare mushure memazuva matanhatu. Zimbabwe yave nevanhu mazana maviri nemakumi mashanu nevashanu vafa nechirwere cheCovid-19, uye vanhu zviuru zvisere nemazana matanhatu nemakumi mapfumbamwe nevatanhatu, vakabatwa nechirwere ichi munyika yose. No media source currently available 	https://www.voashona.com/a/zimbabwe-vice-president-warns-people-against-complacency/5659910.html
business	Nyanzvi Dzokurudzira Hurumende Kuti Igadzirise Dambudziko reMari Munyika	Nyanzvi munyaya dzezvehupfumi dziri kuyambira hurumende kuti ikasarovanisa misoro nevashandi nevashandirwi, Zimbabwe ichadzokera kumakore ekuma 2007 uko mitengo yezvinhu yaikwira katatu pazuva. Nemusi weMuvhuro, Zimbabwe National Statistics Agency kana kuti Zimstats yakazivisa kuti inflation yemunyika yakwira kusvika pazvikamu makumi matatu nechiga chimwe kubva muzana kana kuti 31.01% kubva pazvikamu makumi maviri nezviga makumi masere nemashanu kubva muzana kana kuti 20,85%. Aka ndekekutanga mitengo yezvinhu ichikwira zvakadai mukati memakore gumi. Zimstats inoti mitengo yezvinhu zvakaita sechingwa, zvinwiwa nehembe ndizvo zvapa kuti mitengo yezvinhu ikwire. Kukwira kwemitengo uku kuri kupesana zvikuru nemashoko egurukota rezvemari, Muzvinafundo Mthuli Ncube, avo vainge vati inflation mukupera kwegore yaizopera iri pazvikamu makumi maviri nemashanu kubva muzana kana kuti 25%. Asi imwe nyanzvi munyaya dzezvehupfumi muAmerica ichidzidzisa paJohns Hopkins University, Muzvinafundo Steve Hanke, vanoti inflation yemuZimbabwe yakatodarika zana kare kare uye yananga kumakore ekuma2008 apo vanhu vakaomerwa nehupenyu zvisina mukare akamboona. Vaimbova gurukota rezvemari, Doctorr Simba Makoni, vanoti zvainge zviri pachena kuti inflation ichakwira zvakanyanya nenyaya yemashandisirwo ari kuitwa mari munyika zvikuru kuda kuenzanisa dhora rekuAmerica nemari yemaRTGS nemabond. Mashoko aya anotsinhirwao nenyanzvi munyaya dzehupfumi vachishanda nesangano reLabour and Economic Development Research Institute of Zimbabwe, Dr Godfrey Kanyenze. Munyori mukuru musangano reZCTU, VaJaphet Moyo, vanoti vashandi vakaomerwa zvakanyanya sezvo zvinhu zvaramba zvichiita chamurambamhuru. Ko zviri kunzi naVaNcube vakwanisa kuisa mari parutivi inosvika mamiriyoni makumi maviri nemapfumbamwe emadhora mukushanda kwavo? Vachipindura, Dr Makoni vati chiri kunetsera hurumende inyaya yekungoita gudziramukanwa. Kugadzirisa dambudziko iri, nyanzvi munyaya dzezvehupfumi dziri kukurudzira mutungamiri wenyika, VaEmmerson Mnangagwa, kuti vasiyane nemari dzebond notes nemaRTGs uye kumutsiridza nyaya dzekurima kuti nyika isarasikirwe nemari yekunze. Vamwe vari kukurudzirawo kuti hurumende igadzirise hukama hwayo nedzimwe nyika kunyanya America nenyika dziri muEU kuti isabatwe seyakageza negoka munyama. No media source currently available  	https://www.voashona.com/a/hurumende-inonzi-isiyane-nemari-yemartgs-nemabond/4706019.html
health	Vanorarama neHutachiona hweHIV/AIDS Vogunun'una Nekunonoka Kupihwa Mumwe Mushonga Wakakosha	Sangano reZimbabwe National Network of People Living with HIV, kana kuti ZNNP+, rinoti riri kushushikana zvikuru kuti nhengo dzaro dzakawanda hadzisati dzava kushandisa mushonga unonzi unodzikisa hukasha pamwe nekupararira kweHIV/AIDS mumuviri wemunhu anorarama neHIV/AIDS. Mumwe mukuru mukuru musangano reZNNP+, VaClarence Mademutsa, vanoti mushonga mutsva weDolutegravir, kana kuti DTG, uyo wakaparurwa muZimbabwe gore rakapfuura, hausati wava kupihwa vanhu vakawanda vanorarama neHIV/AIDS munyika. VaMademutsa vanoti vanhu vanorarama neHIV/Aids vakawanda vaifanirwa kunge vakatanga kunwa mushonga weDTG gore ra 2019 risati rapera. VaMademutsa vanoti vanhu havafanirwi kuramba vakamirira mushonga weDTG, sezvo wakanakira kuvanhu vanorarama neHIV/AIDS. VaMademutsa vanoti dzimwe nhengo dzesangano ravo dzanga dzichinetseka pakushandisa mushonga we Efavirenz, nokudaro chinhu chinenge chakanaka kuti vanhu vakawanda vashandise DTG sezvo mushonga uyu usina hukasha hunovhiringa hutano hwevanhu vanorarama neHIV/AIDS.. VaMademutsa vanoti havasati vave neruzivo rwekuti vanhu vangani vanofanirwa kunge vachipihwa DTG. Asi mumwe mudzimai asina kuda kudomwa nezita rake anoti vanhu havafanire kumanikidzwa kuti vapinde muchirongwa cheDTG, sezvo vamwe vanhu, vakaita saivo, vasina dambudziko nemishonga yavari kunwa pari zvino. Studio7 haina kukwanisa kunzwa kugurukota rezvehutano, Dr Obadiah Moyo, kuti zvii zvakanakira mushonga mutsva uyu, uye kuti seyi vanhu vakawanda vasati vava pahurongwa hweDTG sezviri kutaurwa naVaMademutsa. Asi imwe nyanzvi munyaya dzezvirwere mubazi rezvehutano, Dr Clorata Gwanzura, vanoti mushonga weDTG mushonga mutsva unobatsira kudzikisa hukasha hweHIV. Dr Gwanzura vanoti bazi rehutano rinogara richiita ongororo dzekuona kuti ndeupi mushonga ungave nani pakubatsira vanorarama neHIV/AIDS. Dr Gwanzura vanoti ongororo yakaitwa inoratidza kuti DTG inobatsira zvikuru mukudzikisa hukasha hweHIV munguva pfupi mushure mekunge munhu atanga kunwa mushonga uyu. Zimbabwe imwe yenyika shoma dzemuAfrica dzava kushandisa mushonga weDTG uyo wakatambirwa zviri pamutemo muAmerica mugore ra 2013, mushure mokunge nyanzvi dzehutano dzaona kuti mushonga uyu waibatsira zvikuru kudzikisa hukasha hweHIV/Aids. No media source currently available  	https://www.voashona.com/a/vanorarama-nehutachiona-hwehiv-aids-vogunun-una-nekunonoka-kupihwa-mumwe-mushonga-wakakosha/5262471.html
health	Nyanzvi muNyaya dzeHutano hwePfungwa, Doctor Nzuzu, Vobatsira Vane Matambudziko eZvinodhaka Vari kuZimbabwe	Chizvarwa cheZimbabwe chinogara muJacksonville mudunhu reFlorida muAmerica, Doctor Emmanuel Nzuzu, avo vanove nyanzvi munyaya dzehutano hwepfungwa pamwe nezvekubatsira vane dambudziko nezvinodhaka, vanoti vakazvipira kubatsira vane dambudziko rezvinodhaka vari kumusha. Doctor Nzuzu pari vari zvino vari kumusha kuZimbabwe uko vari kushanda nevanhu vane matambudziko ekutadza kusiya zvinodhaka zvakasiyanasiyana zvinosanganisira mbanje, mapiritsi nedoro, kuburikidza nekuita misangano. Doctor Nzuzu, avo vave nemakore anodarika gumi nemanomwe vachiita basa rekudzidzisa vane matambudziko nezvinodhaka kuburikidza nekushanda muzvipatara zvakasiyanasiyana pamwe nedandemutande ravo, vanoti vakaenda kuZimbabwe nekuona kukura kwedambudziko nezvinodhaka ravanoti rabata nyika. Vanoti kubva pavasvika kuZimbabwe muna Mbudzi, vaita misangano miviri muHarare, uye vane tarisiro yekuti vachange vachiita mimwe misangano kunze kweHarare. Doctor Nzuzu vanoti kune vanoda kubatsirwa vanokwanisa kuvabata panharembozha yavo yavari kushandisa muZimbabwe inoti + 263 776 505 052, kanawo kutsvaga bhuku ravo rakanangana nekubatsira vanenge vaine matambudziko ekukundikana kusiya zvinodhaka rinonzi, “How to Stay Sober”. Vanoda rubatsiro vanokwanisawo zvakare kuenda padandemutande ravo rinoti https://www.howtostaysober.info, apo vanhu vanogona kuenda vachiwana zvidzidzo zvekuti vangakwanise sei kusiya zvinodhaka. Doctor Nzuzu vakaberekerwa kuChipinge vakazoenda kuAmerica muna 2003. No media source currently available 	https://www.voashona.com/a/6876507.html
health	Vanhu Vakachengetedzwa kuBulawayo Vachiongororwa Covid-19 Vanoti Hurumende Iri Kuvabata neKuseri kweRuoko	Vamwe vevanhu vakachengetedzwa nehurumende kuBulawayo vachiongororwa kuti vane Covid-19 here kana kuti kwete, vanoti havasi kufara kuti vari kuramba vakaiswa mu quarantine iwo mazuva avo anobvumirwa nemutemo kunge vakachengetedzwa, akapera. Vanhu vataura neStudio7 vanoti vava nemazuva makumi maviri nematatu vari mu quarantine, asi hurumende haisi kuvaudza kuti vachanzi vaende kudzimba dzavo riini. Vanhu ava vanotiwo vari kushungurudzwa nemapurisa. Studio7 haina kukwanisa kunzwa kumutauriri wemapurisa, VaPaul Nyathi, sezvo nharembozha yavo yanga ichinetsa kubata. MuBulawayo munonzi mune vanhu vari kugara paBulawayo Polytechnic, nepaUnited College of Education vakabva kuBotswana mushure mekunge nyika iyi yadzosera zvizvarwa zveZimbabwe kumusha kwazvo pakatanga kunetsa chirwere cheCovid-19. Vamwe vevanhu ava vanoti vakamanikidzwa kubuda muBotswana, vamwe vakasiya midziyo yavo. Pavakabviswa kuBotswana, vanhu ava vakatanga vambogariswa paPlumtree High School, uye vanonzi vaisvika zana nemakumi mashanu nevatanhatu. Asi vakazoendeswa kuBulawayo senzira yekudzikisa kumanikidzana kwavanga vakaita kuPlumtree. Mumwe wevanhu vakabva ku Botswana vachiita zvekumanikidzwa musi wa 7 Kubvumbi, uyo asina kuda kudomwa nezita rake, anoti hurumende iri kuvabata nekuseri kweruoko. No media source currently available Asi munyori mubazi rezvekuburitswa kwemashoko, Va Nick Mangwana, vati hurumende yakamirira kuona zvakabuda muongororo yekuti vanhu ava vane chirwere cheCovid-19 here kana kuti kwete. VaMangwana vatiwo vanhu ava vanotarisirwa kuenda kumisha yavo munguva pfupi inotevera kana zvakabuda muongororo zvichiratifdza kuti havana hutachiwona hweCoronavirus. Zimbabwe yava nevanhu makumi mana vabatwa nechirwere cheCovid-19, uye vanhu vana, vakatoshaya nechirwere ichi. No media source currently available 	https://www.voashona.com/a/zimbabweans-quarantined-in-bulawayo-say-government-is-illtreating-them/5400460.html
sports	ZVICHANGOITIKA . . . Pitso aenda kuSaudi Arabia	wenhabvu wekuSouth Africa ane mukurumbira, Pitso Mosimane, aziviswa kuti ndiye ava kuzorairidza chikwata chikuru chekuSaudi Arabia, cheAl Ahli Saudi kutanga izvozvi.	https://www.kwayedza.co.zw/zvichangoitika-pitso-aenda-kusaudi-arabia/
sports	Zvikwata zveNhabvu Zvokweshana Mukupera kweSvondo	Makundano eCastle Lager Premier Soccer League ari kupinda munharaunda yechipiri muine mitambo yakawandisa muHarare. MuHarare chete muchange muine mitambo mishanu, mitatu yacho mangwana sezvo zvimwe zvikwata zvekunze kweHarare zviri kutambira muguta iri mushure mekunge nhandare dzavo dzakanzi hadzikodzere kutambirwa nhabvu yepamusoro. Mutare City Rovers iri kubva kwaMutare kuzotamba neChapungu muNational Sports Stadium muHarare. Svondo rapera, zvikwata zvakaita seNitchrut ne Shabanie Mine zvakatambirawo kunze kwemusha asi zvikakunda izvo muongorori wemutambo wenhabvu, VaInnocent Mutena, vatsinhira kuti nhabvu hainei kuti muri kutambira kupi. Mutambo pakati peMutare City Rovers neChapungu uri kutambwa nguva dzekudya dzemasikati sezvo nhandare iyi iri kushandiswa zvekare zuva rimwechetero nechikwata cheBlack Rhinos icho chiri kusangana neZPC Kariba. Harare City ichange iri muRufaro Stadium neBulawayo City. Herentals iri kutamba Highlanders muNational Sports Stadium neSvondo. Ukuwo Dynamos iri pamusha neShabanie. Dembare yakarohwa 1-0 neChicken Inn svondo rapera. Murairdzi weDembare, Lloyd Mutasa, anoti ane tarisiro huru gore rino. FC Platinum iri pamusha muMandava Stadium neYadah. Mimwe mitambo iriko yakamira seizvi: Triangle United v Ngezi Platinum Stars - Gibbo Bulawayo Chiefs v Caps United - Luveve Zvichakadaro, chikwata chenyika chemaWarriors chiri kupinda munhandare yeLevy Mwanawasa Stadium muNdola, Zambia, neSvondo, chichiedza kutanda nyadzi apo chiri kusangana neAngola mumutambo wekugumisira mumakwikwi ezvikwata zvina. Zimbabwe yakadamburwa neZambia mumutambo wavo wekutanga zvekuti iri kutarisira kukunda mumutambo uyu kuti isapedze iri pachinhanho chekugumisira mumakwikwi ayo, ari kusangana Zambia neSouth Africa mufainari. Murairdzi wemaWarriors, Sunday Chidzambwa, ari kushandisa makundano aya kutarisa vatambi vaachada kushandisa mumakundano e2019 Africa Cup of Nations qualifiers umo Zimbabwe iri mugungano rimwechete neCongo DR, Congo Brazzaville, neLiberia. Chikwata chimwe chete kubva mugungano iri ndicho chichaenda kumafainari ayo achaitirwa kuCameroon muna 2019. No media source currently available  	https://www.voashona.com/a/zimbabwe-soccer-teams-in-weekend-games/4313708.html
politics	Mapurisa Anosunga Hutungamiri hweZCTU muHarare neDzimwe Nzvimbo	Mapurisa asunga nhengo dzesangano revashandi reZimbabwe Congress of Trade Unions muHarare pamberi pekuratidzira kwangu kwarongwa nesangano iri richinyunyuta nekuoma kuri kuramba kuchiita hupenyu kunonzi neZCTU kwakonzerwa nekukwidzwa kwakaitwa mitero nehurumende. Kuratidzira kwanga kwakarongwa neZCTU kwatadza kuenderera mberi muHarare sezvo mapurisa akomberedza muzinda wesangano revashandi iri akasunga hutungamiri hwesangano iri. Mutauriri weZCTU, VaLast Tarabuku, vaudza Studio7 kuti vasungwa ava vanomwe avo vanosanganisira mutungamiri weZCTU, VaPeter Mutasa, munyori mukuru musangano iri VaJaphet Moyo nevamwe. Rimwe remagweta ari kumirira vasungwa uye vari vesangano remagweta anorwira kodzero dzevanhu reZimbabwe Lawyers for Human Rights, VaLizwe Jamela, vati vasungwa ava vari kupomerwa mhosva yekuita zvinhu zvisina maturo. VaJamela vatiwo pane vashandi veZCTU pamwe nedzimwe nhengo dzesangano iri vari kutadza kubuda mumahofisi esangano iri sezvo mapurisa akapakatira zvombo akakomberedza muzinda weZCTU kubva mangwanani. Zvichitevera kusungwa kwaitwa hutungamiri hweZCTU uku, hapana kuratidzira kwazoitwa muHarare. Zvichakadai, mutongi wedare ramejasitiriti, Amai Lanzini Ncube, vatura mutongo wekurambidza ZCTU kuratidzira vachiti muHarare muchine chirwere chekorera chichakadzika midzi vachiti kuratidzira kwanga kuchida kuitwa uku kwaizokonzera kupararira kwechirwere ichi. ZCTU yanga yakwidza nyaya iyi kumatare mushure mekunge mapurisa arambidza sangano iri kuratidzira nhasi nepamusana pechirwere chekorera icho chauraya vanhu makumi mana nevapfumbamwe kusvika parizvino. Kunyange hazvo dare nemapurisa ari kurambidza ZCTU kuratidzira, mitambo yenhabvu iri kuitwa muHarare, uye Zanu PF yakaita musangano wayo nguva pfupi yapfuura pasina kurambidzwa nemapurisa. MDC inotungamirwa naVaNelson Chamisa yakarambidzwawo kuita musangano wayo zvichinzi munyika mune chirwere chekorera. No media source currently available 	https://www.voashona.com/a/zimbabwe-police-arrest-zctu-leaders/4609604.html
sports	Chikwata chaZemura charakashwa	  CHIKWATA chaJordan Zemura, mutambi wemaWarriors, cheAFC Bournemouth, nhasi charakashwa 9-0 necheLiverpool mumutambo weEnglish Premier League.   Zemura atamba mutambo uyu apo chikwata chake chakwapaidzwa 9-0 izvo zvaona Bournemouth ichiita chikwata chekutanga mwaka uno kunwisa kanodarika kashanu mumutambo mumwe chete.   Mumitambo yatambwa neBournemouth mwaka uno wekutanga yakakunda Aston Villa 2-0, ndokuzokundwa 4-0 neManchester City, 3-0 neArsenal uye 9-0 newanhasi apo Liverpool yakanda kanokwana ka9 kwa”nya”.	https://www.kwayedza.co.zw/chikwata-chazemura-charakashwa/
health	Vanachiremba Voramba Nyaya yeHurumende yeKugumura Vashandi Mabasa	Nyanzvi munyaya dzezvezvehupfumi dzichiri kuzeya mashoko egurukota rinoona nezvehupfumi VaPatrick Chinamasa ekuti zvinhu munyaya dzezvehupfumi hazvina kumira zvakanaka uye vave kuda kugumura vamwe vashandi nekuwedzera mitero yavanobatirwa nehurumende. Nemusi weChipiri, sangano reZimbabwe Hospital Doctors Association rakabatanawo nevamwe vashandi kushora danho iri. Vanachiremba mumashoko avo kuvatori venhau vakati vari kushanda vari vashoma uye vari kushanda kwenguva yakareba. Vanotiwo vari kuda kuwedzerwa mari yavanopihwa kana vadaidzwa kubasa kana kuti on call allowance kubva padhora nemakumi mashanu paawa kusvika pamadhora mazana manomwe nemakumi maviri pamwedzi. Vanachiremba vanoti zvichemo zvavo zvikasagadziriswa uye vakanyimwa bhonasi muna zvita vachazotora matanho akaomarara avasina kutaura. Mukuru weCommunity Working Group on Health VaItai Rusike vanoti zvinhu muzvipatara hazvina kumira zvakanaka uye vati hurumende inofanira kubvisa pabasa vechidiki vebato iri vari mumatunhu ose vari kungopihwa mari dzehurumende vasina zvavari kuita. No media source currently available  	https://www.voashona.com/a/zimbabwe-matongerwo-enyika/3506012.html
business	Kusasununguka kweUpfumi Kwodzikisa Chimiro cheZimbabwe	Kusamira zvakanaka kwenyaya dzeupfumi munyika kunonzi kwaita kuti Zimbabwe ive imwe yenyika nhatu dziri pasi dzinonzi hadzina rusununguko munyaya dzezveupfumi. Izvi zvakaburitswa netsvakurudzo yakaitwa nemakambani maviri avana chipangamazano anoti Heritage Foundation ne Wall Street Journal akabatana pamwechete. Tsvakurudzo iyi, iyo inonzi 2015 Index of Economic Freedom, inoratidza kuti Ziri pachinzvimbo chezana nemakumi manomwe neshanu, kubva munyika zana nemakumi manomwe nesere, iine zvibodzwa makumi matatu nezvinomwe. Masangano makuru maviri aya aitarisa zvinhu zvinobata rusununguko rweupfumi zvakaita semitemo yenyika, mitemo yezvemabhizimusi, kuvhurika kwemisika nezvimwe zvakadaro. Nyika nhatu dziri kumashure kweZimbabwe dzinoti Venezuela, Cuba neNorth Korea. Nyika gumi dziri pamusoro dzinoti Hong Kong, Singapore, New Zealand Austria, Canada, Switzerland, Chile, Ireland, Estonia neMauritius. Gore rapera Zimbabwe yaive pachinhambo chezana nemakumi manomwe nenhanhatu, zvichireva kuti gore rino yakakwira nechinzvimbo chimwe chete chete. Kutseketuka kweZimbabwe uku kunonzi kwakakonzerwa nekubatwa zvakanaka kwenyaya dzinosanganisira kushandiswa kwemari nehurumende. Studio7 yakundikana kubata gurukota rezvemari, VaPatrick Chinamsa, kuti tinzwewo divi rehurumende panyaya iyi. Asi nyanzvi mune zveupfumi uye vari mukuru wesangano reLabour and Economic Development Research Institute of Zimbabwe, Doctor Godfrey Kanyenze, vanoti Zimbabwe inokwanisa zvikuru kukwira kubva pachinhambo chinonyadzisa chayagara iri ichi kana chete ikabvuma kushandura mitemo yayo inobata zvemabhizimusi. No media source currently available  	https://www.voashona.com/a/zimbabwe-politics-economy-heritage-foundation-wall-street-journal/2617338.html
business	Paramende Yozeya Bhiri reNhaurirano Pakati peVashandi neVashandirwi	Dare reparamende richiri kuzeya bhiri rekuyedza kudzika mutemo wenhaurirano pakati pevashandi, vashandirwi ne hurumende kana kuti Tripartite Negotiating Forum Bill. Komiti yeparamende inoona nezvemutemo yakatozeya bhiri iri ikati hapana chiri mariri chinganzi chinotyora bumbiro remutemo. Komiti yeparamende inoona nezvevashandi iri kutarisirwawo kuti mumwedzi uno inge ichitaura nevanhu mumatunhu akasiyana siyana nezvavanodawo kuti zvinge zviri mubhiri iri. Gurukota rezvevashandi Doctor Sekai Nzenza vari kutarisirwa kupira bhiri iri kudare musi wa 5 Kurume. Hatina kukwanisa kubata Doctor Nzenza kuti tinzwe divi ravo panyaya iyi. Asi munyori mukuru wesangano revashandi reZimbabwe Congress of Trade Union VaJaphet Moyo vanoti hurumende iri kudya manonoko pakut bhiri iri rive mutemo uye vanovimba kuti kana rikapasiswa richabatsira kuunza kuyanana munyika. No media source currently available 	https://www.voashona.com/a/paramende-yozeya-bhiri-renhaurirano-pakati-pevashandi-nevashandirwi-/4799471.html
sports	Celtic musha wangu: Rodgers	Brendan Rodgers, anoti anoshuvira kuzoshanda muEnglish Premier League rimwe zuva asi kwete iye zvino.   Rodgers – uyo ari kunzi anodiwa neArsenal kuti azorairidze chikwata ichi uye achitsiva Arsene Wenger zvichitevera kubuda pachena kwaakaita kuti ari kubva kuchikwata ichi pachapera mwaka uno – anoti anoda kubhadhara rutsigiro rwaakapihwa nebhodhi reCeltic nekuramba achitungamira chikwata ichi kuenda kumberi.   Shasha iyi yasarirwa nemutambo mumwe chete kuti chikwata chake chihwine mukombe wechitatu wegore rino zvichitevera kukunda kwachakaita Rangers 5-0 ndokuhwina mukombe weLadbrokes Premiership Title.   Rodgers asarirwa nemakore matatu pakondirakiti yake uye akabuda pachena kuti haadi kushanda kumwe kunze kwekuCeltic.   Aimbove murairidzi weLiverpool uyu anoti, “Ndakamuka nemusi weMuvhuro kuno mangwanani ndiri maneja weCeltic, zvizivei kuti kuGlasgow kuno kunonakidza.   “Ndiri kurairidza chikwata chandinoda chikuru pasi rose. Ndinoda basa randiri kuita kuno.” – SportsMail Football	https://www.kwayedza.co.zw/celtic-musha-wangu-rodgers/
sports	Zimbabwe Yosangana neChishanu neSouth Africa Murwendo rweMakwikwi e2022 World Cup	Chikwata chenhabvu chenyika chinoti chinovimba zvikuru kuti chichakunda South Africa mangwana mumutambo we2022 World Cup kunyange hazvo chasangana nematambudziko makukutu munzira yemutambo uyu. Chikwata chemaWarriors, icho chiri kupinda munhandare mangwana chisina vatambi vacho vanomwe vari kutambira kuEngland, chinoti chine mukana mukuru wekubuda nemapoinzi ose ari matatu apo chichasangana neSouth Africa muNational Sports Stadium. azvo vasina vamwe vatambi. Vatambi vanomwe vanotamba kuEngland kusanganisira Marvelous Nakamba weAston Villa havana kuuya kumutambo uyu nemhaka yemitemo yeCovid 19 iri munyika iyi. Vamwe vaviri vakabva kuSouth Africa, Knox Mutizwa naButholezwe Ncube, havasi kutamba zvekare mushure mekunge vaonekwa vaine chirwere cheCovid 19 pakaitwa ongororo yechirwere ichi pagadziriro yavo. Asi vatambi varipo havasi kutarisa zvese izvi mubati wepagedhe, Washington Arubi, achiti vakatomirira kupinda munhandare. Arubi anoti zvakakosha kuti vabude nemapoinzi ese matatu mumutambo uyu. Maneja wechikwata cheZimbabwe,VaWellington Mpandate, vanoti hapana chimwechavari kutarisira kunze kwekukunda mumutambo uyu. South Africa, iyo ine murairidzi mutsva, Hugo Broos wekuBelgium, ine vatambi vaviri vamiswawo zvekare kutamba mutambo uyu nemhaka ye Covid 19 iyi. Asi Zimbabwe yaunganidza vamwe vatambi vayo vane mukurumbira kusanganisira Knowledge Musona, Tino Kadewere, Marshall Munetsi, naKhama Billiat. Godknows Murwira, uyo akashevedzwa mushure mekunge vatambi vekuEngland vatadza kuuya, anoti mukamba meZimbabwe mune tarenda nekubatana zvekuti Bafana Bafana haimire. Kunze kweSouth Africa neZimbabwe zvimwe zvikwata zviri mugungano iri iGhana neEthiopia idzo dziri kusangana muAccra mangwana zvekare. Chikwata chinopedza chiri pamusoro soro mugungano iri ndicho chinoenderera mberi nemakundano aya. MaWarriors ari kusangana neEthiopia muAddis Ababa neMuvhuro. No media source currently available 	https://www.voashona.com/a/zimbabwe-warriors-face-bafana-bafana-of-south-africa-in-a-2022-world-cup-qualifiers/6190435.html
health	VanaMukoti muZvipatara zveKanzuru Vobatana naVanaChiremba Kuramwa Mabasa	Zvinhu munyika munyaya dzezvehutano zvaramba zvakaita manyama amire nerongo sezvo vanamukoti muzvipatara zvekanzuru vatanga kuramwa mabasa ukuwo hurumende iri kutatarika kugadzirisa dambudziko ravanachiremba muzvipatara zvehurumende vapedza mwedzi miviri vachiratidzira. Studio 7 yashanyira chipatara cheParirenyatwa nhasi ikaona kuine varwere vashoma shoma. Vakuru pachipatara ichi vange vachienderera mberi nekutonga vanachiremba vari kuramwa mabasa. Matare aya akatanga nemusi weChishanu uye vamwe vanachiremba vachatongwa nemusi weChitatu. Sachigaro weHealth Service Board Dr Paulinus Sikosana vaudza Studio 7 kuti nemusi weChishanu vanachiremba havana kuuya kumatare avainge vadanwa kuti vapindure kuti sei vari kuramba kudzoka kubasa sezvakaturwa nedare reLabour Court. Pavabvunzwa neStudio 7 kuti pane vati vadzingwa here, VaSikosana vati kupindura mubvunzo uyu kungava kufukura hapwa. Vakafanobata chigaro chemutevedzeri wemutungamiriri weZimbabwe Hospital Doctors Association, Doctor Masimba Dean Ndoro vaudza Studio 7 mushure memusangano wavaita nenhengo dzavo nhasi kuti dai hurumende yatsvaga nzira dzekuita hurukuro navo kwete kuramba vachitora nzira dzisingagadzirisi dambudziko riripo. Asi Doctor Sikosana vaudza Studio 7 kuti vakagadzirira kuita hurukuro navanachiremba ava chero nguva. Vati svondo rapera vakatomboita hurukuro asi zvakakona n’anga murapwa achida. Zvichakadaro, vanamukoti muzvipatara zvekanzuru vatangawo kuramwa mabasa. Mutauriri wekanzuru yeHarare VaMichael Chideme vatenda kuti vanamukoti vatanga kuramwa mabasa uye vati vari kuyedza kutaurirana navo. Hatina kukwanisa kubata mutungamiri wesangano revashandi vekanzuru reHarare Municipality Workers Union VaCosmas Bungu sezvo vanzi vange vabuda muhofisi vachisiya nharembozha yavo. Makirinika akawanda muguta reHarare ndeekanzuru uye kuramwa mabasa kwavanamukoti kuchapa kuti zvinhu zvitonyanye kuipa muguta rinomboita zvirwere zvakaita setyphoid necholera uye ikozvino mwaka wekunaya. Vaimbova gurukota rezvehutano uye vari nhengo yeMDC Doctor Henry Madzorera vashora hurumende nekupedza mwedzi miviri isina kugadzirisa dambudziko ravanachiremba vari kuramwa mabasa. VaMadzorera vatiwo idambudziko rehurumende kuda kunenedzera nekusvora vamwe kunyange vari ivo varikukanganisa. Studio 7 haina kukwanisawo kunzwa kubva kugurukota rezveutano VaObadiah Moyo asi mutungamiriri wenyika VaEmmerson Mnangagwa svondo rapera vakaudza vechidiki vebato reZanuPF kuti pane vari kunyengedza vana chiremba kuti vasadzokera kumabasa kuti hurumende yavo igoshorwa izvo vanachiremba vari kuramba. No media source currently available 	https://www.voashona.com/a/vanamukoti-muzvipatara-zvekanzuru-vobatana-navanachiremba-kuramwa-mabasa/5151974.html
health	Covid-19 Yoramba Ichiuraya Vanhu Vakawanda Munyika	Huwandu hwevanhu vari kufa pamwe nekubatwa nechirwere che Covid-19 huri kuramba huchikwira mazuva ose, izvo nyanzvi munyaya dzehutano dzinoti mucherechedzo mukuru wekukomba kwaita chirwere ichi munyika. Izvi zvinotevera kufakwevanhu makumi matatu nevatatu nezuro nekuda kwechirwere cheCovid-19, pamwe nekubatwa nechirwere ichi kwevanhu chiuru chimwe chete nemazana mana nemakumi mana nevaviri, 1 442, nezuro wakare. Nyanzvi munyaya dzezvehutano uye vakambove gurukota rezvehutano muhurumende yemubatanidzwa,Dr Henry Madzorera, vati kukwira kwehuwandu nekufa kwevanhu mucherechedzo mukuru wekudzika kwemidzi kwaita chirwere cheCovid-19. VaMadzorera vati chitsvambe chave kumumhu wese kuitira kudzivirira kupararira kwechirwere ichi. Imwe nyanzvi munya dzezvehutano uye vari mumiririri weChinhoyi mudare reNational Assembly, VaPeter Mataruse, vatiwo zvinoshungurudza kuti vanhu vari kuzara kundufu izvo zvinoita kuti vatapurirane chirwere ichi. VaMataruse vati veruzhinji vanofanirwa kutevedzera mitemo inobata Covid-19, uye vagare mudzimba. Mutauriri webazi rezvehutano, Va Donald Mujiri, vati bazi ravo riri kurwadziwa zvakanyanya nekufa kuri kuramba kuchiita vanhu munyika zvichikonzerwa neCovid-19. VaMujiri vakurudzirawo veruzhinji kuti vanobaiwa nhomba pamwe nekutevedzera mitemo yekudzivirira kupararira kwechirwere cheCovid-19 kusanganisira kupfeka mamasiki vakavhara mhuno nemuromo, kugeza maoko nguva dzose, kusaungana uye kumira mumitsetse vanhu vakatarangana. Hurumende yakazivisa nezuro kuti vanhu vafa nechirwere ichi munyika yose vava chiuru nemazana masere nemakumi mana nemumwe(1841), uye vanhu vabatwa nechirwere ichi vava zviuru makumi mashanu nezviviri nemazana matanhatu nemakumi matanhatu nevatatu, 52, 663. Vanhu vabayiwa nhomba yekutanga vakanga vava zviuru mazana manomwe nemakumi masere nezvisere nevana, 788,004, uye vabayiwa nhomba yepiri vakanga vava zviuru mazana mashanu nemakumi matanhatu nezvina nemazana manomwe negumi nevana, 564,714. Huwandu uhu hunotarisirwa kukwira nhasi manheru apo hurumende ichizivisa zvayawana nhasi. Hurumende inoti ine hurongwa hwekubaya vanhu nhomba yeCovid-19 vanosvika mamiriyoni gumi, kana kuti zvikamu makumi matanhatu kubva muzana. Asi nyanzvi munyaya dzehutano dzinoti pachine mutoro mukuru wekuti hurumende ibaye vanhu nhomba nehuwandu hwairi kutaura pachitariswa huwandu hwevanhu vabayiwa nhomba kusvika pari zvino. No media source currently available 	https://www.voashona.com/a/zimbaweans-worried-about-increase-in-covid-19-deaths/5952212.html
business	Sangano reVarimi reIntegrated Commercial Farmers Union Rokurudzira Kuti Mitengo yeZvirimwa Itarwe neMari yeKunze	"Rimwe sangano rinomirira varimi, reIntegrated Commercial Farmers’ Union, rinoti mitengo mitsva yezvirimwa yemwaka uno yakaziviswa nehurumende svondo rino yakanaka chose asi dambudziko rinozosangana nemurimi nderekuti vezvitoro vanobva vakwidzawo zvakanyanya mitengo yezvinodiwa nemurimi mumwaka unotevera. Hurumende yakazivisa neChipiri kuti mwaka uno Grain Marketing Board ichange ichitenga chibage nemadhora zviuru gumu nezviviri nemazana matatu nemakumi maviri nemapfumbamwe, kuchitiwo mbeu diki dzchitengwa nemadhora zviuru gumi nezviviri nemazana masere nemakumi matanhatu nemashanupatani. Soya bhinzi dzinonzi dzinenge dzchitengwa nemadhora zviuru gumi nezvinomwe nemazana maviri negumi nerimwe patani. Mutevedzeri wemutungamiri weIntegratedCommercial Farmers’ Union, Amai Maiwepi Jiti, vanoti pari zvino mari iyi inoonekwa seyakawanda zvikuru asi panozosvika nguva yekugadzirira mwaka unouya inenge isisakwanire varimi kuti vakwanise kutenga zvavanoda. ""Hongu mitengo yema inputs inokwira panotaurwa mitengo yembesa. Ndinokurudzira kuti dai hurumende yataura mutengo vachishandisa mari yekunze, sokuti chibage chonzi US$260.00. Then panguva ayekuti murimi ave kubhadharwa opiwa zvake maRTGs vachishandisa rate inenge iripo musi iwoyo,"" vanodaro Amai Jiti. Vanoti izvi zvinobatsirawo murimi kumudzivirira kubva kumitengo yezvikwanisiro zvekuti kana mitengo yakanzi yakwidzwazve haufe haanetseke kudzokera mumunda mwaka unotevera. Amai Jiti vanokurudzira hurumende kuti ipindirewo nekuona kuti mitengo yezvikwanisiro zvinodiwa nemurimi haizokwidzwi pasina mvumo inobva kwairi. No media source currently available "	https://www.voashona.com/a/zimbabwe-farming-producer-prices-maiwepi-jiti/5388336.html
politics	Mapurisa Anokomekedzwa Kutsvaga VaDzamara Zvakasimbisisa	Mutongi wedare repamusoro re High Court, Va David Mangota, vatura neChishanu mutongo wekuti mapurisa ashande nesimba kutsvaga mutungamiri wesangano re Occupy Africa Unity Square, Va Itai Dzamara, avo vanonzi vakapambwa neMuvhuro mumusha we Glen View muno muHarare. No media source currently available Rimwe remagweta ari kumirira Va Dzamara muchikumbiro chakasvitswa kudare iri naAmai Sheffra Dzamara, vanove mudzimai waVa Dzamara, Va Charles Kwaramba, vati hurumende yasungirwa kuti ishambadzire zvakasimba kushayikwa kwaVa Dzamara. Asi Va Kwaramba vati dare raramba kuti mahofisi evasori pamwe nekumasoja kusechwe sezvanga zvakumbirwa nemudzimai waVa Dzamara. Izvi zvinotevera mashoko ataurwa na Muzvare Fortune Chimbaru vanove gweta ranga rakamirira gurukota rinowona nezvinoitika mukati menyika, Va Kembo Mohadi, mukuru wemapurisa, Va Augustine Chihuri, pamwe nemukuru wevasori, Va Happyton Bonyongwe, ekuti hurumende haizivi kuti Va Dzamara vakaiswa kupi nevakavapamba avo vasati vave kuzivikanwa. Mapepa ari kumapurisa pamwe nekudare anoti Va Dzamara vakapambwa nevarume vashanu vaifamba nemotokari chena yemhando yeIsuzu. Va Mangota vakurudzirawo hurumende yakamirirwa nemapurisa kuti idzoke kudare repamusoro mushure memasvondo maviri ega-ega kuti izoudza dare painenge yasvika nekutsvaga Va Dzamara. Mutungamiri we MDCT, Va Morgan Tsvangirai, vakapomera hurumende yaVa Mugabe pamwe nebato ravo reZanu PF mhosva yekupamba Va Dzamara. Asi mutauriri we Zanu PF, Va Simon Khaya Moyo, vanoti bato ravo harina charinoziva nekupambwa kwaVa Dzamara. Mukuru wemapurisa, Va Augustine Chihuri, nezuro vakakurudzirawo mapurisa kuti ashande nesimba mukutsvaga Va Dzamara uye mutevedzeri wemutungamiri wenyika, Va Emmerson Mnangagwa, vakatiwo vakapamba Va Dzamara vacharangwa zvakawomarara kana vakabatwa. Va Dzamara nesangano ravo reOccupy Africa Unity Square vari kukurudzira kuti mutungamiri wenyika, Va Robert Mugabe, vasiye basa vachivapomera mhosva yekutadza kutonga nyika mujekerere uye kuwisira hupfumi hwenyika pasi. Kupambwa kwaVaDzamara kwakonzera mutauro munyika kubva kumasangano akazvimirira pamwe nenyika dzekunze idzo dziri kuti kodzero dzaVa Dzamara dzinofanirwa kuchengetedzwa. VaDzamara mutori wenhau akambosiya basa rake achiti anoda kurwira kodzero dzevanhu kudzamara VaMugabe vasiya basa.	https://www.voashona.com/a/zimbabwe-shona-dzamara-mangota-chiripasi-chihuri/2679327.html
business	Vamwe Varimi Votsigira Kurambidzwa kweZvirimwa Zvekunze Munyika	Rimwe sangano revarimi reZimbabwe Commercial Farmers Union, ZCFU, rinoti rinotsigira zvakanyanya danho rakaziviswa nehurumende rekuti yave kumisa kupinzwa munyika kwezvirimwa zvakaita sehanyanisi, matomati, nechibage pamwe neupfu. Asi sangano iri rinoti panyaya yechibage hurumende yaifanirwa kutanga yaona kuti goho remwaka uno rakamira sei, yozoti yoona kuti chibage chingadiwa kubva kunze kwenyika chakawanda zvakadii. Mutevedzeri wegurukota rezvekurima vachiona nezvezvirimwa nemadiridziro, VaDavis Mharapira, vakaudza bepanhau reSunday Mail kuti hurumende pari zvino yambomira kupa marezinesi ekupinzwa kwehanyanisi nemadomasi, uye kubva musi wa 30 Kubvumbi gore rino inenge isisabvumidzi kupinzwa kwechibage neupfu munyika. VaMharapira vakati hurumende yatora danho iri senzira yekudzivirira varimi vemunyika kubva kuzvirimwa zvekunze izvo zvine mitengo yakaderera. Asi mutungamiri wesangano reZCFU, VaWonder Chabikwa, vanoti ongororo yezvirimwa iri kuitwa nebazi reAgritex inoratidza kuti matunhu ari kuchamhembe kwenyika atotarisana nedambudziko rekushaikwa kwemvura, izvo zvichaita kuti nyika ide chibage chakawanda kubva kunze. VaChabikwa vanoti kunyange hazvo goho remwaka wapera rakanga riri nani pane mamwe makore adarika, harikwanisi zvakare kuyambutsa nyika kusvika pakukohwa kwemwaka uno. Vanotiwo ongororo yeAgritex ndiyo ichabatsira kuti paonekwe kuti goho rawanikwa rakadii, chikafu chingada kuwedzerwa chakadii, izvo zvichaita kuti hurumende itange zvakare kubvumidza kupinzwa kwechibage munyika. No media source currently available 	https://www.voashona.com/a/zimbabwe-politics-maize-imports-ban-zcfu-government/2656967.html
politics	Mapato Ari muMubatanidzwa weNERA Anobuda muMusangano neZEC	Mapato ezvematongerwo enyika anopikisa hurumende yeZanu PF ari pasi peNERA abuda mumusangano wanga wakokerwa neZEC kuti vazeye zvinyunyuto zviri kugunun’unwa nevanopikisa hurumende pamusoro pesarudzo munyika. Sachigaro wezvekurongwa kwemabasa muNERA, uye vari munyori mukuru webato reAfrican Democratic Party, VaJoelson Mugari vanoti mapato ari pasi peNERA aya ashamisika zvikuru nekupinda mumusangano uyu vachiwana muine vamiriri vemamwe mapato asingatombozivikanwi munyika. “Patapinda isusu mumusangano uyu tanzi isu each party inofanirwa kupinza munhu mumwechete. Tapinda mukati imomo taona muine mamwe ma political parties which have never existed. Can I tell you kuti taona one political party inonzi Okay Mart? Tikawana imwe political party inonzi Vanhu, tikawana imwe political paryy inonzi ZHOC. We had a number of unkown political parties dzanga dzirimo,” VaMugari vanodaro. Vanoti izvi nzvakavanetsa kwazvo kuti zvavari kuita musangano neZEC, vari kupiwa Seiko mapato avasati vamboona. VaMugari vanoti semapato anopikisa hurumende, havarambidzi kuti kuve nemamwe mapato ezvematongerwo enyika anoumbwa, asi chavatsamwiswa ndechekuti mapato aya haana kumbobvira anyoresa neZEC. “Tanga tichiita zvekuzovhota, saka mukuvhota umu, nekuda kwekuti ZEC yanga iine vanhu vayo ivavo vanaVanhu, vanga vachingovhotera kudivi reZEC. Saka nekuda kwezviri kuitwa neZEC izvi tadaidzana isu veNERA takati aiwa, regai tiende.” VaMugari vanoti kunyange hazvo vakundikana kukurukura zvinetswa zvavo neZEC, NERA iri kuronga kumwe kuratidzira kune mutsindo munyika yose mukupera kwesvondo ichida kuti mitemo ine chekuita nesarudzo ivandudzwe. Studio 7 yakundikana kunzwa divi reZEC panyaya iyi. No media source currently available   	https://www.voashona.com/a/zimbabwe-politics-nera-elections-zec/3504459.html
sports	McGregor, Nurmagomedoc votatsurana	mutambo weMMA, Robin Black, anoti anofunga kuti Conor McGregor achasendeka kukwikwidza mumutambo uyu, asi hunge akakundwa naKhabib Nurmagomedoc kumutambo weUFC 229.   McGregor ari kutarisirwa kuti ndiye achakundwa mutambo uyu sekutaura kwevanobhejesa mitambo.   Mari iri kuiswa panaMcGregor yakawandisa pane iri kubhejwa panaNurmagomedov wekuRussia uyo waachasangana naye kuLas vegas muna Gumiguru.   Black anoti anofunga kuti mutambo uyu uchave mukuru kuvatambi vese nekuti hapana anoda kukundwa.   “Kunyangwe pane zvakawanda zvekuhwina mumutambo uyu, zvakawanda zvavacharuzawo zvakare. Nekuti kana McGregor akakundwa, mumaonero angu, achasendeka kukwikwidza mumutambo uyu. Kana McGregor akakundwa chete, hatichamuone mumutambo uyu zvakare.   “Kana Khabib akakundwa mutambo uyu, haangorase nhorowondo yake yekusakundwa kwete, asi kukundwa nemunhu akaita saMcGregor hakumbomufadze, apo morari yange yakasimudzwa yemutambo uyu. Kukundwa uku hakumbomuitire zvakanaka kunoshandura zvakawanda,” akadaro. – Sportsmail MMA	https://www.kwayedza.co.zw/mcgregor-nurmagomedoc-votatsurana/
politics	MDC Inoti Kushungurudzwa kweNhengo Dzayo neMauto Kwakapa Kuti Itadze Kutsvaga Rutsigiro kuBulawayo	Bato reMDC inotungamirirwa naVaNelson Chamisa rinoti rakatambira zvinyunyuto zvakawanda zvine chekuita nesarudzo yarakakundwa neZanu PF kuCowdry park muguta reBulawayo mukupera kwesvondo, uye richatora matanho kugadzirisa mhosho dzakakonzera kuti rikundwe. Mutauriri webato iri vaJacob Mafume vanoti chikuru chakasimudzwa muzvinyunyuto izvi kukundwa kwebato ravo mudunhu ragara richihwinhwa sarudzo neMDC, izvo vanoti vatsigiri vavo vakawanda vanoti zvinhu zvisingafanirwe kudzokororwa. Asi VaMafume vanoti pane zvikonzero zvakawanda zvinosanganisira kukundikana kwebato ravo kutsvaga rutsigiro kudunhu iri nekuda kwesungwa pamwe nekushungurudzwa kwaiitwa nhengo dzavo nemapurisa. Vanoti zvimwe zvakaita kuti vasabudirire kutengwa kwemavhoti kuburikidza nekupiwa kwechikafu kuvanhu, pamwewo nenyaya yekuti vakawanda havana han’ya nekunovhota kusarudzo dze by-election nepfungwa yekungoti mapato anopikisa anokundwa neZanu PF. Bato reMDC rakawanikwa riine vanhu vaviri vaikwikwidza, izvo zvakawedzera kukundwa kwaro nevaimirira Zanu PF, VaKidwell Mujuru. No media source currently available  	https://www.voashona.com/a/mdc-inoti-kushungurudzwa-kwenhengo-dzayo-nemauto-kwakapa-kuti-ikundwe-kubulawayo/4858035.html
business	Vanhu Votadza Kutora Mari Dzavo kuMasvingo	"Vagari vekuMasvingo vatadza kutora mari dzavo mumabhanga nhasi, izvo vakawanda vanoti zvichavhiringa hurongwa hwavo hwezororo rekisimusi. Muguta reMasvingo manga musina mufaro nhasi zvichitevera kutadza kutora mari kumabhanga kwaitwa nevagari vakawanda. Mumwe wevanhu vasiri kufara, uye ari mutori wenhau, Energy Bara, anoti atadza kutora mari kubhanga rake reCBZ. ""Zvinhu zvacho zviri kuita zvichitoshata pakapinda mutungamiri mutsva takafunga kuti zvichaita nani but zvavakutoshata ike zvino nhasi ndatouya kubank handina kana kuwana kana cent, pa bank hapana vanhu nhasi not nekuti pane mari asi hapana kana mari saka hapana kana shanduko yatati taoona sevana veZimbabwe,"" Bara anotsanangura. Mitsetse inogara iri mumabhanga mazuva ose, yange isiko, sezvo mabhanga asiri kupa vanhu mari. VaPilani Ngoniye vanoti kushaikwa kwemari panguva ino kunorwadza zvikuru uye zvinhu zviri kutowedzera kushata chero hazvo pava nehurumende tsva. “Tashaiwa mari kana cent tatodzoserwa kumusha totoshaya kuti tofamba neyi kudzokera kumusha uyezve handifungi kuti kisimusi yedu ichanakidza sezvo muMasvingo muno hamuna kana bank riri kupa vanhu mari, haa hurumende tsva iyi yakangofana neyaivapo sharu, yaivapo ikange nani, vakangoita recycle vanhu asi system ndoimwe, it’s from bad to worse,” vadaro VaNgoniye. Muzvare Esther Chimanikire vati kushaikwa kwemari kunovhiringa mufaro wevanhu pazororo rekisimusi rinofanira kufarwa. “Isu hatitozivi kuti krisimasi yedu inenge yakamirasei, izvezvi ndatodzosewa kubanka hanzi hatina mari apa ndinoda kuenda kumusha hakuna eco cash, kana swipe hakushandiswi card saka mbudzi dzacho tinouraya sei, zvakatotiomera kana vanobva joni vanochinjisa sei ma rands avo,” vadaro VaChimanikire. Mumwe mushandi wemubhanga aramba kudomwa zita rake anoti kushaikwa kwemari muMasvingo kwakatanga nemusi weMugovera. Vanhu vakambopembera apo vemabhanga vakawedzera mari yavaipa vanhu svondo ragadzwa mutungamiri wenyika asi iye zvino zvadzokera pazvaiva. Mabanga emuMasvingo akaita seZB ne NMB ari kupa vanhu makumi maviri emadhora pazuva, ukuwo mabhanga eCBZ, Standrad Charted neBarclays achipa makumi mashanu emadhora pasvondo rose. No media source currently available "	https://www.voashona.com/a/zimbabwe-masvingo-banks-run-out-of-cash/4163954.html
politics	VeMDC Vanoti Pane Nhaurirano dzeMapato Ose Asi Zanu-PF Yotsika Madziro	Mapato anopikisa reMDC rinotungamirwa naVaMorgan Tsvangirai nerimwe rinotungamirwa naVaWelsman Ncube anoti ichokwadi kuti pane nhaurirano dziri kuitwa nemapato ose emunyika. Bepanhau reNewsday rinoti mapato aya akasangana kuGhana nekuKenya kuti paitwe hurumende yemubatanidzwa. Asi mapato matatu aya anoti izvi ndezvemugotsi matsuro. Mutauriri weZanu-PF VaSimon Khaya Moyo vatsika madziro vachiti hakuna musangano wakadai wakaitwa. Vaudza Studio 7 kuti Zanu-PF haina chekutaura nevanopikisa. Asi mutungamiri weMDC VaWelshman Ncube vaudza Studio 7 kuti nhaurirano idzi dzirikuitwa asi hadzinei nechekuita nekuumba hurumende yemubatanidzwa. Muzvinafundo Ncube vati pane zvinhu zvinoda kugadziriswa nechimbichimbi zvakaita sebumbiro remitemo nemitemo yesarudzo. Mashoko aVaNcube atsinhirwawo naVaObert Gutu mutauriri weMDC inotungamirwa naVaTsvangirai. No media source currently available Kubva zvakabuda nyaya iyi, kukandirana makobvu nematete kunenge kwanyanya zvotyirwa kuti musangano wange wakarongwa kuitwa musi weChina, 24 Gunyana kuVictoria Falls unogona kutadza kuitwa. Muna 2009, Zimbabwe yakaita hurumende yemubatanidzwa zvichitevera mhirizhonga inotyisa yakaitika muna 2008 musarudzo dzechipiri dze mutungamiri wenyika. African Union neUnited Nations ndiwo masangano aiona kuti chibvumierano chemubatanidzwa chatevedzerwa here. Muyananisi mukuru panyaya iyi akatanga ari vaimbove mutungamiri weSouth Africa VaThabo Mbeki vachizotorerwa naVaJacob Zuma avo vakavatsiva.	https://www.voashona.com/a/zimbabwe-politics/2972553.html
business	Mabhizimisi Orasikirwa neMamiriyoni Mashanu eMadhora paZuva neNyaya yeKuratidzira	Sangano reZimbabwe National Chamber of Commerce, ZNCC, rinoti mumazuva maviri ekuratidzira nyika yarasikirwa nemari inodarika mamiriyoni gumi emadhora. Mari iyi haisanganisiri mari yezvitoro zvakavharwa kana kupwanya mukuratidzira uku. Mukuru weZNCC, VaChris Mugaga, vaudza Studio 7 kuti zvinhu hazvina kumira zvakanaka kune vemabhizimisi. VaMugaga vakurudzira hurumende kuti itaurirane nevashandi senzira yekuyedza kupedza kunetsana uku. Gurukota rinoona nezvevashandi, Doctor Sekai Nzenza, vanoti hurumende iri kuzopa vashandi vayo mari iri pakati pezvikamu nemakumi maviri nezvitatu kubva muzana kubva mwedzi uno kusvika muna Kurume nhaurirano dzemuhoro dzichienderera mberi. Vatiwo vari kuda kutanga kuita nhaurirano nevashandi kuburikidza nemisangano yeTripartite Negotiating Forum. Munyori mukuru muZCTU, VaJaphet Moyo, vanoti hurumende yange yave nemakore akawanda ichiramba kuita nhaurirano nevashandi. Nyanzvi munyaya dzezvehupfumi, uye vari mukuru wesangano reLabour and Economic Development Research Institute of Zimbabwe, Doctor Godfrey Kanyenze, vati zvinhu hazvina kumira zvakanaka kumushandi muZimbabwe zvokonzera kuratidzira. Mutungamiri wenyika, VaEmmerson Mnangagwa, pari zvino vari kuRussia uye vachashanyira dzimwe nyika shanu vachiyedza kukwezva vekuze vanouchika mari munyika. Asi Doctor Kanyenze vati kuti zvishande, zvinonetsa kana munyika musina kugadzikana. Vashandi vakatanga kuratidzira musi weMuvhuro vachigunun’una nekukwira kwemafuta ekufambisa dzimotokari nezvikamu zana nemakumi mashanu kubva muzana. Mitengo yezvinhu zvekudya yakabva yatangawo kuita chamurambamhuru ichikwira izvo vakawanda vanoti vava kuomerwa nehupenyu. No media source currently available 	https://www.voashona.com/a/mabhizimisi-orasikirwa-nemamiriyoni-mashanu-pazuva-nenyaya-yekuratidzira/4743869.html
sports	Zvikwata zveNhabvu Zvotsvaga Vatambi Vatsva	Zvikwata zvenhavu yepamusoro yeCastle Lager Premier Soccer League zvapinda mubishi rekutsvaga vatambi vatsva vakatarisana nekusimbisa zvikwata zvavo zvemwaka unotevera. Chiri kunyanyonakidza ndechekuti vatambi vane zvikwata zvakabuda muPremier Soccer League nemhaka yekukundikana ndivo vaita mukurumbira wekurwirwa nezvikwata izvi mushure mekuita zvidavado apo zvikwata zvavo zvaive muPSL. Vatambi vakaita saKing Nadolo weTelOne, Denver Mukamba weChapungu,Nomore Chinyerere weHwange naClive Dzingai weMushowani Stars, ndivo vari pamuromo pezvikwata zvizhinji, Nadolo achinzi arikudiwa neDynamos, FC Platinum, pamwe neNgezi Platinum Stars. Asi Ngezi haiisi kugumira panaNadolo chete zvichinzi izvo irikuedza zvekare kuraura Denver Mukamba kubva kuChapungu. Murairidzi weMadamburo, Rodwell Dhlakama haana kuvanza kuti anofarira matambiro aMukamba asi achiwedzera iye kuti mutambi uyu anofanira kushandura maitiro ake kana achida kutambira chikwata ichi. Mukamba ane mbiri yekudhakwa uyezve yekurovha basa kuzvikwata zvese zvaatambira zvinosanganisirawo Caps United ne Dynamos. Dynamos yacho yapindawo mumusha weTriangle umo varikuita hurukuro nechikwata ichi kuti vatenge Donald Dzingayi pamusoro paRalph Matema uyo varikuda kutora kuYadah. Mubati wehomwe weDembare VaWebster Marechera vanoti vapa murairidzi wavo Tonderai Ndiraya cheki yakavhurika kuti atenge vatambi vaanoda kuti chikwata chake chisimbe. Ndiraya pachake arikubvuma kuti chikwata ichi chinoda kugadziriswa zvakasimba achiti iye arikuda vatambi vanokodzera kutambira chikwata chinonzi Dembare. Kunyange hazvo FC Platinum yakatora mukombe weligi, chikwata ichi hachisi kumira mukutsvaga vamwe vatambi. Arikurairidza FC Platinum parizvino Lizwe Sweswe anoti hapana zvakawanda zvirikuda kugadziriswa paKugona Kunenge Kudada kunze kwevatambi vashoma shoma. Mashoko arikufamba achiti iwo Kugona Kunenge Kudada yatobvumirana naRalph Kawondera kuti asiye basa kuTriangle anange kuZvishavane. Muchato pakati paKawondera neTriangle wekutambire maSugar Sugar Boys uikupera musi wa 31 Zvita. Pamusoro pezvo, Kugona Kunenge Kudada irikunakidzwa nevatambi vekuHwange uko varikuita hurukuro yekuda kutenga Nomore Chinyere mushure mekuraurako Gift Bweti mukupewa kwemwaka wa 2018. Asi Platinum haisati yabudirira pana Chinyere uyo arikudiwawo zvekare neChicken Inn, iyo irikuda mukombe weligi uyu mushure mekupedza iri pachinhanho chechipiri mwaka uno. MaGame Cocks arikuedza zvekare kuti vatore Clive Dzingayi uyo airura mumusha weMushowani Stars. Asi mumusha weCaps United mune runyararo zvichinzi izvo Makepekepe arikufarira vatambi vari munhabvu yepasi yeDivision One pane vatambi vemuPremier Soccer League, vakawanda vacho vanotsvaga zvikwata zvitswa pese panopera mwaka. Asi Highlanders ndiyo yarasikirwa zvakanyanya panguva ino mushure mekunge murairidzi wavo Henrik Piete De Jong asiya basa akananga kuFC Platinum. Izvi zvauya pamusoro pemutambi Prince Dube uyo arikuChina uko arikutsvaga chikwata chitsva chekutambira mwaka unotevera. Makwikwi eCastle Lager Premier Soccer League arikutanga muna Kurume nemutambo weChampion of Champions pakati peFC Platinum neHighlanders. No media source currently available 	https://www.voashona.com/a/zvikwata-zvenhabvu-zvotsvaga-vatambi-vatsva/5222572.html
health	Mapurisa eZRP Anoparura Chirongwa cheKudzivirira Kuraraira kweHIV/Aids	Zimbabwe Republic Police neChitatu yakaparura hurongwa hwehwaro hwekuyedza kudzivirira kutapuriranwa kwechirwere cheHIV/AIDS kwamutare. Hwaro uhu hwakananganga nekubatsira mapurisa ari pabasa uye vari pamudyandigere. Hurongwa uhu hwave nenguva yakareba huchikwenenzverwa paine chinangwa chekuti panosvika gore ra2020 pange pasisina vanoshaya nekuda kwechirongwa ichi. Vanenge vaine chirwere ichi vanenge vachitarisirwa kuwana mapiritsi zviri nyore. Mukuru wemapurisa mudunhu reManicaland, Assistant Commissioner Dorothy Kupara, avo vakaparura chirongwa ichi, vanoti zvakakosha kuti mapurisa ose aremekedze hwaro hwavapo kuitira kuderedza kuparira kwechirwere ichi. Amai Kupara vanoti hapana chinonyadzisa pakunoongororwa chirwere cheHIV uye pamwechete nekutora mishonga yacho sezvinodiwa. “Chirwere ichi chakangofananawo neshuga, kana zvakubata gadziriswa, so my officer will ensure kuti zvashandiswa sezvinotarisirwa, uye my officer handifungi kuti pane vachange vachiramba kuzotestwa, uye basa richatowanda kune ma medical officers vachitesitwa.” Mukuru wemapurisa uyu anotiwo hwaro huripo uhu hunobudisa pachena kuti vanenge vaine chirwere havaizotadziswa kusimudzirwa pabasa. Hwaro uhu hunotiwo vanenge varwara vanokwanisa kumbonozorora zvavo vachipora vachizongodzokera pabasa kana vave kunzwa zviri nani. Mumashoko avo ekuvhara chiitiko ichi, mumwe mukuru wemapurisa Superintendant Kamanda vanoti hwaro hwavapo uhu huchabatsira mukufambisa basa ravo zvakanaka kunyanya kuvatungamiriri vemakamba kumatunhu ose emunyika. “Ndinoti kumaDispols (District Police Officers) ose kana masangana nechinhu chiri medical chingakunetsai munongoti ko policy inoti chii? Endai munotitoreraiwo ende rinonzi rakatsetseka rinosuppotwa nePolice Act uye ne the current Labour Laws, tinoiti chii zviya, iSimbi yebasa!” Mumwe wechipurisa anorarama nehurwere Sergeant Tawanda Mugeri vachipa huchapupu vanoti zvakakosha kuti munhu wega wega, kunyanya kuchipurisa, ararame achiziva paamire mushure mekuvhenekwa ropa. “Panhau yekuudza vamwe vekubasa, inonzi chii zviya, inonzi disclosure, zviri nani inini ndavakuziva zvandiri zvitori right, ndikaenda kuhospital vave kutondishevedza nefirst name nekuti ndikanzwa parwadza ndotomhanya kuti ndizive kuti chii.” Hwaro hwekubudisa HIV/AIDS Policy hwakaitwa pachidyidzanwa nemasangano akasiyana-siyana anosanganisira reNational Aids Council, NAC, Population Services International, PSI nemamwewo. Mukuru weNational Aids Council muManicaland, VaEvans Makoni, vanoti vari kushanda nemapurisa kuti vazadzikise zviri muhwaro mavo. “Chatiunganidza pano inyaya yeZRP AIDS Policy launch iyi, chirongwa chiripo pakuti National Aids Council yakapuhwa mutoro wekuti irwisane nedenda reHIV. Saka mukuita izvozvo tinoti vanhu vari pamabasa kuti vawanirwe nguva yekuitirwa ma programmes inoita shoma saka kambani ikaita policy yaino implemenda zvinobata vazhinji vanenge vari kumabasa toderedza huwandu hwemari yatinoshandisa pakurapa nekuti vanhu vanenge vadzivirira.” Vakuru vechipurisa havana kuda kuburitsa pachena kuti chirwere ichi chakapararira zvakanyanya seyi muZRP, kunyangwe hazvo ongororo ichitaridza kuti kuchipurisa kumwe kwemamwe mapoka emabasa kwakatekeshera chirwere ichi kusanganisira kuchiuto, nekuvatyairi vedzimotokari dzinofamba mitunhu mirefu. Hwaro hwakaparurwa uhwu hucharamba huchiongororwa nekugadzirisa kuti hukwanise kufambidzana neshanduko inenge iriko uye nenguva. No media source currently available 	https://www.voashona.com/a/mutare-zimbabwe-republic-police-hiv-aids-policy/4407609.html
politics	Zvizvarwa Zviri Kunze Zvokwira Matare neNyaya yeKuvhota	Zvizvarwa zveZimbabwe zviri kunze kwenyika svondo rapera zvakakwira kudare zvichida kuti rirase zvikamu zvemutemo une chekuita nesarudzo unorambidza kuti vari kunze kwenyika vavhote vari munyika dzavagere. Zvizvarwa zveZimbabwe zviri muSouth Africa neUnited Kingdom zvakamirirwa nemagweta anorwira kodzero dzevanhu zvakaenda kudare repamusorosoro, reConstitutional Court, zvichipikisa mutemo wesarudzo uyu, zvichiti bumbiro remitemo idzva ravepo rinozvipa mukana wekuti zvivhote musarudzo dzinoitwa munyika. Vanhu ava vari kumirirwa neZimbabwe Lawyers for Human Rights, Pari zvino vari kunze kwenyika vachiita mabasa ehurumende kana kushandira masangano makuru akazvimirira ndivo chete vanobvumidzwa kuvhota vari munyika dzavagere. Muna Chikunguru wegore rino dare rimwechetero rakarasa imwe nyaya yakadai yakanga yakwidzwa nechimwe chizvarwa cheZimbabwe chiri kuSouth Africa muna 2013, richiti hurumende haimanikidzwe pamutemo kuisa nzvimbo dzekuvhotera kunze kwenyika. Mutongi wedare repamusoro soro, Chief Justice Luke Malaba, vakati zvizvarwa zvose zvakasarudza kugara kunze kwenyika zvakasununguka kudzoka kumusha kunovhota munguva dzesarudzo. Hurumende yakazvisawo zvakare kuti haina zvikwanisiro zvekuti iise nzvimbo dzekuti vari kunze vavhotere, danho rinoonekwa nevanopikisa senzira yekurambidza vazhinji vevari kunze, avo vanoonekwa nehurumende sevanoipikisa, kuvhota. Asi gweta rinorwira kodzero dzeavnhu vachishanda neHuman Rights Watch, VaDewa Mavhinga, vanoti danho rakatorwa nezvizvarwa zviri kunze kwenyika iri rakakosha zvikuru sezvo bumbiro remitemo idzva richipa munhu wese kodzero dzekuvhota. VaMavhinga vanoti kunyange hazvo mutongo wakapiwa muna Chikunguru wakarambidza kuti vanhu vavhote vari kunze kwenyika, nyaya iyoyo yakanga yakwidzwa kudare pachipikiswa mutemo waive mubumbiro rakare. No media source currently available  	https://www.voashona.com/a/zimbabwe-politics-diaspora-concourt-zlhr/4085667.html
business	Mapurisa Anonetsana Zvakare neVanotengesera muMigwagwa muGuta reHarare	Sechave chigariro musoro wetsuro kushaya nyanga, vanotengesera mumigwagwa yemuguta reHarare nemapurisa eZimbabwe Republic Police vaswera zvakare vachitandanisana, izvo zvinonzi zvaita kuti mapurisa aridze pfuti pamwe nekushandisa hutsi hunokachidza mukuedza kudzikamisa zvinhu. Mumwe wevanorarama nekutengesera mumigwagwa aona zvichiitika, uyo ati anoda kunzi VaTodzidambura Mhandu, vanoti vashamisika panguva dzemasikati kuona mapurisa achienda pavanoshandira panosangana migwagwa Kwame Nkrumah Avenue naAngwa Street, pedyo nechitoro chinotengesa mishonga cheQV Pharmacy. VaMhandu vanoti mapurisa aya, ayo anga achitungamirwa nemukuru wemapurisa muHarare, azoedza kusunga mumwe mukomana anotengesa mbatya vasina kana kumbotanga vamuudza mhosva yaapara, izvo zvazoita kuti mukomana uyu arambe kusungwa. Vanoti izvi ndizvo zvazoita kuti paite mhirizhonga yaunganidza vanhu, zvazoitawo kuti mapurisa aridze pfuti pamwe nekukanda utsi hunokachidza. Vanotiwo mapurisa aya aenda nembatya dzanga dzichitengeswa nemukomana uyu, dzinosanganisira midhebhe neshangu. No media source currently available Asi mutauriri wemapurisa, Assistant Commissioner Paul Nyathi, vanoti manyepo kuti mapurisa aridzira vanhu pfuti, vachiti mapurisa anga achitokanganiswa kuita basa ravo mushure mekunge aedza kuferefeta nyaya yekupambwa kwemumwe murume anogadzira pamwe nekutengesa nharembozha nevanhu vana. Assistant Commissioner Nyathi vanoti mushure mekunge vanotengesera mumigwagwa ava vaungana, mumwe wevanhu ava abva apwanya fafitera rechitoro cheQV uye kuita ruzha nekutuka mapurisa izvo zvazoita kuti mumwe mupurisa azoburidza pfuti yake yebasa achiedza kuvatyisidzira achimirirawo kusvika kwemamwe mapurisa, ayo azodira utsi hunokachidza. Mutauriri wemapurisa uyu ati mapurisa anga achiri kuferefeta nezvenyaya iyi, sezvo vanhu vapamba murume wemafoni uyu vamumanikidza kuti avabhadhare mari, iyo vanoti yatobva kumba nemudzimai wake. Assistant Commissioner Nyathi vakurudzirawo veruzhinji kuti vasiyane netsika yekuvhiringidza mapurisa paanenge achiita basa rawo. No media source currently available 	https://www.voashona.com/a/zimbabwe-zrp-vendors-clash-harare-nyathi-mhandu/4924768.html
politics	VaChiwenga Vovimbisa Kusimudzira Nzvimbo yeArcadia Vachiti Yakasarira Zvikuru	Vakafanobata chigaro chemutungamiri wenyika, VaConstantino Chiwenga, vanoti hurumende iri kuronga zvekudzosa dhora remuZimbabwe senzira yekuedza kupedza dambudziko rekushaikwa kwemari munyika. Vachitaura nevatsigiri veZanu PF pamusangano waitirwa paArcadia Community Hall muno muHarare, VaChiwenga vati hurumende ine hurongwa hwekudzosa dhora remuZimbabwe senzira yekuedza kupedza dambudziko rekushayikwa kwemari. VaChiwenga vakurudzirawo vezvitoro kuti vabvume kutambira mhando dzemari yakaita seEcocash pamwe nekuti vashandise makadhi ekumabhanga. VaChiwenga vati kudzoswa kwedhora remuZimbabwe kuchaitwa zvichienderana nekusimuka kunenge kuchiita hupfumi hwenyika vakati zvinhu zvese zvinofanira kunge zvanakira veruzhinji muna 2025. Mumwe mutsigiri weZanu PF anga pamusangano uyu, Muzvare Susan Mapisa, vati pfungwa dzaVaChiwenga dzakanaka zvikuru sezvo mari yave kungowanikwa pamukoto. Asi mumwe mutsigiri weMDC inotungamirwa naVaNelson Chamisa, Muzvare Rebecca Masukume, vanogara muArcadia makare umo maitirwa musangano uyu, vati zvataurwa naVaChiwenga izvi hazvina musoro. VaChiwenga vavimbisa kuti hurumende ichaita kuti vanhu vose vanogara muArcadia vatariswe zvakafanana nevamwe veganda dema vachiti makaradhi mazhinji ari kuonekwa sema alien vakati vachaita kuti vapihwe zvitupa zvisina kunzi alien. Vatiwo nharaunda yeArcadia inofanira kusimudzirwa munyaya dzemigwagwa, nzvimbo dzekutandarira pamwe nekuita kuti zvikoro zvepamusoro kana kuti secondary zviwande munzvimbo iyi sezvo mune zviviri chete. Mumwe mugari wemuArcadia, Amai Anne Downward, vati hupenyu hwakavaomera zvekuti vari kuswera vachipemha. Asi VaChiwenga vati kana veruzhinji vakavhotera Zanu PF musarudzo dzemusi wa30 Chikunguru, zvinhu zvichavanakira. No media source currently available  	https://www.voashona.com/a/zimbabwe-vp-chiwenga-campaigns-in-arcadia/4461629.html
business	ZCTU Inoti Vashandi Vari Kutora Nguva Refu Kuti Vasvike Kumba Vapedza Basa	Munyori mukuru wesangano revashandi, reZimbabwe Congress of Trade Unions, VaJaphet Moyo, vanoti vashandi vari kunetsekana zvakanyanya nezvekufambisa zvopa kuti vamwe vasungwe vatadza kubata nguva iri kunzi vanhu vange vave mudzimba. Izvi zviri kuitirwa kudzivirira kupararira kwechirwere cheCovid-19. Mumashoko kuvatori venhau padandemutande reTwitter, mutauriri wemapurisa, Assistance Commissioner Paul Nyathi, vakati mapurisa ari kuzosimbaradza kuona kuti mitemo yakaturwa nemutungamiri wenyika, VaEmmerson Mnangagwa, pakurwisa denda reCovid-19 yatevedzerwa. Vakatiwo vanhu vanofanira kunge vave mudzimba nenguva dza6:30 manheru kusvika na6:30 mangwanani. VaMnangagwa vakati vanofamba zvisina maturo vachasungwa. VaMoyo vanoti zvave kutorera vamwe vashandi maawa mana kuti vasvike kudzimba dzavo mushure mekupedza basa. No media source currently available	https://www.voashona.com/a/zimbabwe-zctu-says-workers-not-getting-transport-home-after-work-because-of-skewed-covid19-regulations-japhet-moyo/5966562.html
business	Varairidzi veKumaruwa Voyambira Kuramwa Kwavo Mabasa	Sangano revarairidzi vekumaruwa, reAmalgamated Rural Teachers Union of Zimbabwe, razivisa hurumende neMuvhuro nezvenhengo dzaro dziri kuda kuramwa mabasa pamusoro pekukundikana kwePublic Service Commission kuzivisa mazuva achabhadharwa vashandi vehurumende mabhonasi egore rapera. Munyori mukuru wesangano iri, VaRobson Chere, vanoti vasvitsa gwaro rinopa mazuva gumi nemana kumahofisi emukuru wePublic Service Commission, kugurukota rezvemabasa nevashandi pamwe nekugurukota rezvedzidzo yepasi. VaChere vanoti kukundikana kwavo kunzwa kubva kuhurumende mukati memazuva gumi nemana aya nhengo dzavo dzinozoramwa mabasa. Zvinonziwo masangano anomirira vashandi haasi kuwiriranawo pamatanho ekutora pamusoro pekuti vawedzerwe mihoro, vamwe vachinzi vari kuti hazvibatsire kutora matanho iyo hurumende yacho iri kutotadza kuvabhadhara mabhonasi avo uye mihoro yavo paine nguva. Musangano wakaitwa svondo rapera pakati pevamiriri vevashandi nevamiriri vehurumende pamusoro pemari dzemabhonasi unonzi hauna chawakaburitsa sezvo vashandi vakaramba kutambira zvose zvaive zvaiswa patafura nehurumende. Hurumende inonzi yakati ichadzoka nemhinduro musi wa20 mwedzi unouya, asi mamwe masangano evashandi anoti uku kudakutenga nguva chete kuri kuitwa nehurumende. No media source currently available 	https://www.voashona.com/a/zimbabwe-politics-shona-rural-teachers-strike/3698492.html
politics	MDC-T yaVaMwonzora neMDC-T yaMuzvare Khupe Dzopesana paNyaya yeMari Inopiwa Mapato ane Nhengo muParamende	Dzimwe nyanzvi dzezvematongerwo enyika dzinoti dzinoona pachiita makakatanwa pakati peMDC-T inotungamirwa naVaDouglas Mwonzora neimwe inotungamirwa naMuzvare Thokozani Khupe pamusoro pemari inopiwa mapato ane nhengo muparamende. Izvi zvinotevera kuziviswa kwakaitwa nehurumende kuburikidza negwaro reGovernment Gazzette kuti mapato eMDC neZanu PF achawana mari iyi pasi pemutemo wePolitical Finance Act. Gwaro iri, iro rakaburitswa nemusi weChipiri, rinoratidza kuti MDC ichawana mari inoita ZWL$ 149 850 000, 00, kuchitiwo Zanu PF ichiwana ZWL$350 150 000, 00. Asi vamwe vane ruzivo nezvinoitika muMDC vanoti havaoni paine makakatanwa sezvo hurumende ichitumira mari iyi kukero inenge yakanyoreswa nebato, zvichireva kuti kuMDC inenge ichienda kumuzinda wayo weHarvest House sezvagara zvichiitika makore ose. Asi chipangamazano chaMuzvare Khupe, VaNtando Ndlovu, vaudza Studio 7 kuti kunyange hazvo vakanzwa kuti bazi rezvemitemo rakazivisa nezvemari idzi, havana kuziviswa zviri pamutemo. VaNdlovu vanoti tarisiro yavo ndeyekuti mari iyi igovanwe nepakati nemapato eMDC-T ose ari maviri, vachiti vanofunga kuti bato rinotungamirirwa naMuzvare Khupe ndiro chairo MDC-T iri pamutemo nekuti Vamwonzora vakazivisa kuti vakaumba bato idzva rinonzi MDC Alliance. VaNdlovu vanoti hapana zvitsva pahurongwa hwekuti pamato anogonavana mari iyi sezvo izvi zvakamboitika muna 2014 apo yakagovanwa pakati paVaTendai Biti namushakabvu VaMorgan Tsvangirai. Asi mutauriri weMDC-T inotungamirirwa naVaMwonzora, VaWitness Dube, vanoti bato ravo ndiro rinokodzera kupiwa mari iyi, haingokandwi sechibage chinokandirwa huku chichinzi yanhonga yanhonga. VaDube vanoti panotove nehurongwa hunopiwa nahwo mari iyi, vachiti Muzvare Khupe vanotove nebato ravo idzva ravakaumba kuBulawayo svondo rapera, iro rakanga risipo pasarudzo dza 2018. Nyanzvi mune zvematongerwo enyika vachishanda vakazvimirira VaRejoice Ngwenya, vanoti nemamiriro akaita gakava remapoka maviri eMDC-T aya, Muzvare Khupe ndivo vavanoona vachikodzera kupiwa mari iyi nekuti VaMwonzora vakabuda pachena kuti vave veMDC Alliance, bato rakatodzingiswa muparamende muparamende naivo VaMwonzora. No media source currently available No media source currently available      	https://www.voashona.com/a/zimbabwe-politics-mdc-t-parties-fight-over-funds-allocated-to-parties-in-parliament/6415566.html
health	Engineer Mudzuri veBato reMDC-T Vanozivisa Kuti Vakabatwa neChirwere cheCovid-19	Mutewedzeri wemutungamiri weMDC-T iri kufanotungamirwa naMuzvare Thozane Khupe, Engineer Elias Mudzuri, vakazivisa neChipiri kuti vakabatwa vaine chirwere cheCovid-19. Vachinyora padandemutande reTwitter, Engineer Mudzuri vakazivisa vana veZimbabwe kuti vakanga vavhenekwa vachiwanikwa vaine chirwere ichi, uye vakanga vatove kune chimwe chipatara uko vakanga vachibatsirwa nevashandi vaive vakazvipira, chinove chinhu chaivapa kugadzikana. Vakatiwo nekuzvipira kwavo pamwe neminamato yevamwe vose vaizokwanisa kukunda chirwere ichi.	https://www.voashona.com/a/zimbabwe-coronavirus-mdc-t-elias-mudzuri-says-he-is-covid-19-positive/5584835.html
politics	VaZuma Voendeswa kuMatare	Masangano maviri ezvizvarwa zveZimbabwe aendesa kudare repamusoro muSouth Africa mutungamiri wenyika iyi, VaJacob Zuma, achida kuti vadzike mutemo wechimbichimbi nekutonga nemauto kana kuti State of Emmergency munzvimbo dzaberekera ingwe muSouth Africa. Nzvimbo idzi, Durban neJohannesburg dzanga dziine mhirizhonga iri kuitwa kune zvizvarwa zvekunze nezvizvarwa zvemuSouth Africa. Masangano eZimbabwe Exiles Forum neBlack Business Forum Zimbabwe akakwidza nyaya iyi kudare repamusoro muSouth Africa sezvinodiwa nebumbiro remutemo wenyika iyi. Masangano aya anoda kuti hurumende yeSouth Africa isungewo mambo wevanhu verudzi rweZulu, Goodwill Zwelithini, nemwanakomana waVaZuma, Edward, avo vanonzi vakapesvedzera mhirizhonga. Asi muzvinafundo munyaya dzemitemo, uye vari mutungamiri we National Constitutional Assembly, VaLovemore Madhuku, vanoti zvinonetsa zvikuru panyaya yakadai kuti matare ati VaZuma vasungirwe kuita zviri kudiwa nemasangano aya. VaMadhuku vanoti masangano aya anofanira kuva nehumbowo hwakasimba nekuti matare kazhinji haadi kuonekwa achipindira munyaya dzekutongwa kwenyika. Mashoko aVaMadhuku atsinhirwawo nerimwe gweta, VaTerrence Hussein, avo vati matare anowanzoita pfungwa dzekuti kana vanhu vasarudza mutungamiri wenyika, vanenge vaine chivimbo nematanho aanotora munguva dzakaoma nekudaro vanowanzogeza maoko sapirato panyaya dzine chekuita nemutungamiri wenyika. Asi rimwe gweta rinorwira kodzero dzevanhu, uye vari chipangamazano musangano re Human Rights Watch, VaDewa Mavhinga, vanoti masangano aya anogona kubudirira nekuti VaZuma vakaita hwakamba vachinonoka kugadzirisa dambudziko iri. Munyori musangano reBlack Business Forum Zimbabwe, VaWashington Mehlomakulu, vanoti hurumende yeSouth Africa haisi kutevedzera bumbiro remitemo mukupedza mhirizhonga iri munyika iyi. No media source currently available  	https://www.voashona.com/a/zimbabwe-politics/2743422.html
sports	Vakaona maWarriors mahara	  VATSIGIRI venhabvu vane chitsama nemusi weChishanu chadarika vakaona bhora remaWarriors neBotswana reAfcon Qualifier kuNational Sports Stadium “mahara’’ sezvo vaingosvetuka mudhuri vachipinda munhandare iyi apo mapurisa eZimbabwe Republic Police aive akayeva.   Mubhadharo wekupinda munhandare yeNSS waive $20 kubhombera, kugara paBay 15 kusvika ku18 kwaiita $50 kozoti kuVIP kwaita $120.   Asi kune vamwe – vanhurume nevanhukadzi –  vakapinda mahara apo vaisvetuka mudhuri vachipinda mukati menhandare.   Kwayedza yakazvionera vamwe vatsigiri venhabvu vachisvetuka mudhuri vachipinda munhandare iyi uye mamwe mapurisa aitonzwikwa achikurudzira vatsigiri ava achiti, “Svetukai nekuchimbidza”.   Mutauriri wemapurisa munyika Assistant Commissioner Paul Nyathi vanoti imhosva huru kana mapurisa akatyora mutemo nekusaita basa ravo nemazvo zvakadai sekupihwa chiokomuhomwe vachisiya munhu achipara mhosva.   Vanoti pachaferefetwa nyaya yemapurisa ari kupomerwa kuti aisiya vanhu vachisvetuka mudhuri vachipinda munhandare yeNSS nenzira dzechitsotsi.   “Imhosva huru iyoyo uye hatitombozvitendere, kana paine vaizviita tichavatsvaga uye vakabatwa mutongo wavanopihwa wakakura zvekusvika pakudzingwa basa.   “Hatitarisire mapurisa edu kuita izvozvo zvekupinza vanhu munhandare mahara ivo vachifanirwa kuchengetedza kuona kuti vanhu havasi kupinda mahara uye hatitode kunzwa kuti pane vari kutambira chiokomuhomwe kuti vanhu vatyore mutemo. Isu semapurisa, hatidi hunhu ihoho,” vanodaro Asst Comm Nyathi.   Mutauriri wesangano reZifa uyo anovazve competitions manager, Xolisani Gwesela, paakaziviswa nezvenyaya iyi neKwayedza musi watambwa mutambo uyu akangoti anoda kurakidzwa mifananidzo yacho iyo akarakidzwa nemutori wenhau uno asi ndokungoridza tsamwa achirakidza kushamisika nazvo.   Svondo rino, Kwayedza yakazomutumira mibvunzo paWhatsApp ichibvumunzisisa kuti Zifa yakawana marii kubva pamutambo weZimbabwe neBotswana, Gwesela ndokuti vachiri kumboongorora kuti vakawana marii.   Paakabvunzwa nezvenyaya yemapurisa ayo aisiya vanhu vachipinda munhandare mahara, Gwesela anoti akange asina kuona mifananidzo yacho zvakanaka saka anoda kuti munyori uno amutumire.   “Tichiri kuongorora kuti tione kuti zvakafamba sei.   “Mubvunzo wechipiri, tangai manditumira mifananidzo yacho, handinda kuiona zvakanaka,” anodaro Gwesela.   Mumutambo uyu, Zimbabwe neBotswana zvakaita mangange 0-0 izvo zvakasiya vatsigiri vazhinji vemaWarriors vachigunun’una zvikuru.   Zvakadai, mumutambo wakatambirwa kuLusaka, kuZambia nemusi weChipiri chino, Zimbabwe yakakunda Zambia 2 – 1.   MaWarriors ari muGroup H umo mune zvimwe zvikwata zvinosanganisira Algeria, Zambia neBotswana.	https://www.kwayedza.co.zw/vakaona-mawarriors-mahara/
health	Madzimai Anoshanyira South Africa Onyunyuta neKurambidzwa Kupinda neMapiritsi eKuronga Mhuri	Madzimai ari kushanya kuSouth Africa haasi kufara nekutorerwa mapiritsi ekuronga mhuri kwaari kuitwa nevashandi vanoona nezvekupinda nekubuda kwevashanyi muSouth Africa. Madzimai aya anoti ari kubvumirwa kupinda nepakiti imwechete iyo inenge iyine mapiritsi anokwana mwedzi mumwechete. Madzimai aya anoti izvi zvinoita kuti azopedzesera oshandisa mapiritsi ekuronga mhuri ekuSouth Africa ayo vakawanda vanoti anovarwarisa zvinosanganisira kubuda ropa kwenguva yakareba. Amai Getrude Tarumbwa, avo vanodzidzisa kuPretoria, vanoti kurambidzwa mapiritsi akawanda anovakwanira kunozovamanikidza kunwa mapiritsi ekuSouth Africa ayo anovarwarisa, uye kubuda ropa rakawanda. Amai Tarumbwa vanoti munhu anofanirwa kubvumirwa mapiritsi anoenderana nenguva yaanenge abvumirwa kugara muSouth Africa. Izvi zvinotsigirwa naAmai Patricia Zuze, avo vanoenda kunotengesa zvinhu zvakaita semidziyo yemumba yakagadzirwa nemiti kuSouth Africa. Amai Zuze, avo vanogara mwedzi miviri kana mitatu vachitengesa, vanoti kutorerwa mapiritsi kutyorerwa kodzero dzavo uye vanozomanikidzwa kunwa mapiritsi ekuronga mhuri ekuSouth Africa avanoti anovarwarisa. Nekuda kwekurambidzwa kwemapiritsi akawanda pabhodha, mamwe madzimai ave kuita bhizinisi rekuenda nemapiritsi achinotengesera zvizvarwa zvemunyika zviri kuSouth Africa. Pakiti rimwe chete, iro rinopihwa pachena munyika rinotengeswa nemari iri pakati pemaRands zana nemakumi mashanu nemazana maviri zvichienderana nekuti munhu ari kuatengesera kunzvimbo ipi muSouth Africa. Amai Roselyne Chitani mumwe wemadzimai anotengesa mapiritsi ekuronga mhuri kuSouth Africa. Vatyairi vemabhazi anoenda kuSouth Africa vanoyambirawo vanhu vavanenge vakatakura zvinhu zvisingabvumirwe kupinda munyika iyi kuitira kuti vasazobatwa vachinzi vari kutakura vanhu vanopinda nezvinhu zvisingabvumirwe. Mutyairi webhazi reFirst Class, VaFrank Muguti, vachiyambira vashanyi vechidzimai kuti vasatakure mapiritsi ekuronga mhuri akawanda. Zvinhu zvakaita semufushwa, manhanga, nzimbe muriwo hazvibvumirwe kupinda nazvo pabhodha. Munhu anowanikwa nazvo anotorerwa uye haazobvumirwa kupinda munyika iyi musi waanenge abatwa. Munyori mubazi rezvehutano, Brg Gerald Gwinji, vanoti vachaongorora nyaya iyi vachiti hazvisi pamutemo kuti vanhu varambidzwe kana kuita zvinotadzisa kuti munhu atore mushonga wake sezvinenge zvataura chiremba. Hatina kunzwa divi reSouth Africa panyaya iyi. No media source currently available 	https://www.voashona.com/a/zimbabwe-south-africa-health-family-planning/4590908.html
sports	Zvekumhanya zvakabva kuna tezvara: Muzhingi	  SHASHA yemujaho wemarathon, Stephen Muzhingi, anoti akatanga zvekumhanya mushure mekunge aona tezvara vake, baba vakabereka mudzimai wake, vachimhanya uye nehupenyu hwavairarama uho hwainge hwakanaka zvikuru.   Muzhingi — uyo akazvarwa mugore ra1980 kwaGutu — anoti tezvara vake, Esau Magwaza, vaive shasha yemumujaho wemarathon vachikwikwidza nekuhwinha mijaho yakasiyana uye vachirarama hupenyu hunoyemurika izvo zvakamukwezva mwoyo.   Tezvara vake ndivo vakave murairidzi wake wekutanga avo vaida chaizvo kumuona achibudirira mumutambo uyu.   Asi, vakazoshaika Muzhingi achangotanga zvekukwikwidza mumarathon.   “Ndaigaroona tezvara vangu yaive shasha panyaya dzemarathon uye vaive nemukurumbira zvekuti ini ndivo vandaitarisira kwavari nevamwe vanosanganisira anaAbel Chimukoko.   “Ndaingonzwa kuti ukaita zvekumhanya unogona kurarama hupenyu hwakanaka uye ndakazvionera ndega nekuti ndichitarisa Magwaza uye nanaChimukoko vairarama hupenyu hwakanaka,  vachifamba nemota kuburikidza nemarathon. Saka ini ndikati ndizvo ndinoda kuitawo.   “Handina kuzotarira shure, asi tezvara vangu vakazoshaika havo vasina kuzonyatsoona kubudirira kwangu kwandakazoita,” anodaro Muzhingi.   Muzhingi akakwikwidza mijaho yakasiyana muno nekunze kwenyika, asi zita rake rakazonyatsoita mukurumbira apo akahwina mujaho weComrades Marathon katatu kakatevedzana kuSouth Africa.   Haana kugumira ipapo sezvo akaenderera mberi ndokunohwina mimwe mijaho inosanganisira Two Oceans Marathon iyo yaakahwina kaviri kuSouth Africa zvekare.   Panguva yaaipisa chaizvo, shasha iyi yakabuda yega pachena rimwe gore kuti kune zvizvarwa zvekuSouth Africa zvakauya kwaari zvikamuti arambe nyika yake azviti chizvarwa cheSouth African kuitira kuti nyika iyi ipembedzwe izvo akaramba sezvo aida kusimudza mureza weZimbabwe.   Pakumhanya kwese kwaakaita muno nekunze kwenyika, Muzhingi anoti mijaho yeComrades Marathon uye neTwo Oceans Marathon icharamba iri mundangariro dzake pamwechete newekutanga waakaenda kunokwikwidza kuNew York, kuAmerica.   “Mijaho mitatu iyi ichagara iri mundangariro dzangu kusvika muguva nekuti ndakadadisa ndikasimudza mureza wenyika yangu, zvinhu zvinofadza chose,” anodaro.   Kuhwina kwaakaita mijaho yakasiyana muno uye nekunze, Muzhingi anoti akashandisa mari yake yaaihwina zvine musoro izvo zvakamuona achitenga dzimba nhatu – mbiri dziri muHarare uye neimwechete iri kuChitungwiza.   Anoti vanhu vanofanirwa kurongera remangwana ravo vachishandisa mari yavanenge vawana vachiita zvisvinu pane kunakidzwa nekudya mari vasingagadzire remangwana revana vavo.   “Gadzirai remangwana renyu uye nerevana, ini mari yese yandaihwina ndaitenga dzimba iye zvino ndine dzimba nhatu. Ndakange ndisingade kuti mune remangwana rangu vana vozobvunza kuti baba zvamaive nemukurumbira chii chamakaita, tisisina pekugara, izvo ndakaramba,” anodaro.   Muzhingi anoti gore ra2019 harina kumufambira zvakanaka sezvo akatadza kukwikwidza kumijaho yakasiyana apo ainge akakuvara.   Asi iye zvino anoti ari kushanda nesimba kuti gore rino agokwikwidza kumijaho mikuru inosanganisira yeOld Mutual munaKukadzi kozoti Comrades Marathon neTwo Oceans Marathon.   Shasha iyi yakakomborerwa nevanakomana vatatu uye mukuru wacho — Methane (10) — ari kutevera matsimba ababa vake achiita zvemujaho wekumhanya kozoti mumwe wacho ari kuita zvemutambo wekarate.	https://www.kwayedza.co.zw/zvekumhanya-zvakabva-kuna-tezvara-muzhingi/
sports	Ndiyani Achatora Mukombe weCastle Premier Soccer League Pakati peCaps ne FC Platinum	Mhemberero yekutora mukombe weligi yanga yakarongwa nevatsigiri veCaps United yambomiswa kwete nekuda kwavo. Kunyange hazvo Caps United neMugovera yakarova Ngezi Platinum Stars 1-0, mhemberero yavo yakakanganiswa neFC Platinum iyo yakadambura Highlanders 3-0 ndokuramba ichikwikwidza nemaGreen Machine pamukombe weCastle Lager Premier Soccer League. MaGreen Machine aitarisira kutora mukombe nekurova Ngezi Platinum Stars, vachitarisirawo panguva imwecheteyo kuti FC Platinum yaiita mangange kana kurohwa neHighlanders, izvo zvakaramba kuitika. Kwasara mutambo mumwe chete, zvikwata zviviri izvi zvasiyana nemaponzi maviri chete, Caps United iine mapoinzi makumi matanhanhu, FC Platinum ichitevera nemaponzi makumi mashanu nemasere. Makundano aya ari kupera svondo rino apo Caps United iri kusangana neChapungu kuAscot Stadium panguva imwecheteyo Kugona Kunenge Kudada iri kutamba neTsholotsho Pirates kuLuveve. Mitambo iyi yakaoma zvikuru sezvo Chapungu neTsholotsho Pirates dziri kurwira kuramba dziri muPremier Soccer League mwaka unotevera. Murairidzi weNgezi Platinum Stars Tonderayi Ndiraya anoti makundano aya asvika pakaoma asi semaonero ake, Caps United iri pamberi zvishoma mukuenda mumitambo wekupedzisira. Mutambi weCaps United Ronald Pfumbidzai anoti mumitambo yekugumisira iyi havasi kuzotarisa kuti FC Platinum yatamba sei asi vachaona kuti vaita zvavanotarisirwa zvekurova Chapungu. Mumwe mutambi wemaKepekepe Phineas Bamusi anoti mukombe uri mumaoko avo asi vanofanira kuurwira zvakasimba. Mimwe mitambo yemuPSL yakapera seizvi….  Triangle 0 Dynamos 1 Tsholotso 1 Byo City 2 Mutare City 2 Harare City 2 Chicken Inn 1 Border Strikers 0 Hwange 0 Chapungu 0 ZPC Kariba 0 How Mine 0  Mighty Warriors Chikwata chenyika chevanhukadzi chemaMighty Warriors chakatanga makundano acho eAfrica Women’s Cup of Nations zvakanaka mushure mekuita mangange 0-0 neSouth Africa. MaMighty Warriors anofanira kukunda Egypt nemusi weChipiri kuti vasimbise mukana wavo wekusvika muma semi fainari emakundano aya. Mutambo weZimbabwe wekugumisira mugungano iri uriko musi weChishanu neCameroon. Sachigaro weCAPS Omiswa Basa Mune imwewo nyaya. VeZIFA vamisa basa sachigaro weCaps United VaLewis Uriri avo vari kupomerwa mhosva yekushevedzera musangano wezvikwata zvePSL usina kutenderwa neveZifa. VaUriri vanonzi vakashevedzera musangano uyu musi wa 29 Gumiguru apo vanonzi vakafurira zvikwata zvenhabvu yepamusoro izvi kuramba chisungo cheZIFA Assembly chekuti muPSL mubude zvikwata zvina. Gwaro rakabva kuZifa rinoti kutanga nemusi weMuvhuro uno VaUriri havachatenderwi kuve nechekuitita nezvemutambo wenhabvu muZimbabwe. Studio Seven haina kukwanisa kunzwa kuna VaUriri kuti vanoti chii nezvenyaya iyi. Svondo rapera, veZifa vakamisa basa sachigaro wePSL VaPeter Dube pamwe naChief Executive Officer weHighlanders VaNdumiso Gumede vachipomerwa mhosva dzakasiyana siyana. No media source currently available  	https://www.voashona.com/a/zimbabwe-mitambo/3605842.html
sports	Mitambo kumaruwa yosimudzirwa	  SANGANO rakazvimirira reFunani Foundation rosimudzira vechidiki vekumaruwa vane matarenda mumitambo yakaita secricket, rugby, nhabvu, tenesi nehockey kuburikidza nekuvapa zvekushandisa pamwe nekuvadzidzisa.   Mitambo yakaita secricket, hockey kana tenesi kazhinji inozivikanwa ichinzi ndeyevana vanodzidza kuzvikoro zvakasimukira.   Mutungamiri weFunani Foundation, Ray Funani, anoti chishuwo chesangano ravo kupa mikana kune vana vari kumaruwa kuti varakidze matarenda avo mumitambo iyi.   “Kune vana vakawanda vanogara kunze kweHarare vane matarenda anonwisa mvura mumitambo yakaita serugby, cricket, hockey netenesi asi kuzvikoro zvavo kana kunharaunda hakuna kwekuitambira. Saka isu tiri kuda kuvawanisa mukana wekuti vaidzidzire uye varakidze nyika nepasi rese tarenda ravo.   “Chimwe chikonzero ndechekuti takaona kuti kunze ikoko ndiko kune vanhu vakawanda saka tikashanda navo tinowana vatambi vane tarenda tovabatsira kuti ribikwe,” anodaro Funani.   Anoti parizvino sangano ravo riri kubatsira zvikwata zviri kunzvimbo dzakadai seHwedza, Mhondoro neGoromonzi uko riri kushanda nevarairidzi vemitambo iyi kudzidzisa vechidiki.   Anoti vari kushandawo nevamwe vemasangano akadai seClasswave Investments avo vari kuvabatsira nezvekushandisa zvemitambo yakasiyana.   Svondo radarika, Funani Foundation – kuburikidza neClasswave Investments – yakabatsira chikwata cheRamah Sports Academy nekuchipa zvekushandisa mumutambo wecricket.	https://www.kwayedza.co.zw/mitambo-kumaruwa-yosimudzirwa/
business	Vane Makadhi emaATM Vorasikirwa neMari	Dambudziko rekushaikwa kwemari rave kupa vamwe vanhu vafambe namakadhi emaATM vachipihwa mari nevanenge vachida kutenga muzvitoro zvikuru vobhadhara kamutero kadiki. Kuita uku kwatekeshera muzvitoro zvose zvinokurudzira kushandiswa kwemakadhi ekubangi kudarika mari sezvo mari iri kushayikwa kumabhanga munyika kunyangwe bhanga guru renyika rainge rati kuuya kwemabond notes kwaizobatsira kupedza dambudziko iri. Vanhu vanenge vaine makadhi vanofamba vachibvunza vatengi kuti vari kutenga nemari here kana kuti vari kuzoshandisa kadhi. Vanokwezva vatengi vanenge vachida kushandisa mari kuti vashandise kadhi ravo vozovapa imwe mari pamusoro peyavanenge vavapa. Munhu anenge aine mari anopihwa masendi makumu mashanu pamadhora gumi. VaOnisimo Zemura mumwe weavo vatenga nekadhi vakapihwa mari. VaZemura vanoti kutengerana uku kune kachitsotsi sezvo paine mari inobviswa pamusoro asi vanoti hapana zvekuita sezvo vanga vachida mari yekufambisa kuenda kubasa mangwana. Asi VaEdmore Mazarure vekuAlaska vanoti kushaikwa kwemari ndiko kuri kukonzera kuti mari itengeswe. VaMazarure vanoti izvi hazvishamise sezvo zvichitika pane chinhu chose chinenge chichishayikwa munyika. VaMazarure vanoti dambudziko remari ratekeshera munyika richaramba rakadaro nekuda kwezvizvarwa zvekuChina izvo vanoti hazvidi kutambira makadhi muzvitoro zvavo. VaMazarure vanofungidzirawo kuti zvizvarwa zvekuChina izvi hazviise mari kumabhangi. Zvitoro zvinokurudzira kushandisa makadhi zvakaita seOK neTM zvinopa munhu mari inosvika madhora makumi mashanu ($50) kana munhu atenga zvinhu zvemari inosvika madhora makumi maviri ($20). Chitoro cheOK mugwaro racho rinoratidza mamiriro akaita kambani iyi chinoti chakaita mari yakawanda kana kuti profit inosvika mamiriyoni maviri gore rino kubva muna Ndira kusvika muna Chikumi (June) nekuda kwevanhu vaitenga zvinhu nemakadhi kuti vazopihwa mari.	https://www.voashona.com/a/zimbabwe-matongerwo-enyika/3652698.html
business	VaMnangagwa Vanosvika kuMusangano weWorld Economic Forum kuSouth Africa	Mutungamiri wenyika, VaEmmerson Mnangagwa, vasvika muSouth Africa kumusangano weWorld Economic Forum on Africa uri kuitirwa kuCape Town. VaMnangagwa vari kutarisirwa kubatana nevamwe vatungamiri venyika dzemuAfrica nevamwe venyika dzakabudirira. Musangano uyu uri kutanga neChitatu uchipera nemusi weChishanu kuCape Town International Convention Center. Ko Zimbabwe pane chainobura here pamisangano yakadai sezvo VaMnangagwa vachangobva kumuysangano we Tokyo International Conference on African Development kuJapan vamwe vachiti vakafambira dhongi rakaora? Nyanzvi munyaya dzezvehupfumi, VaCallisto Jokonya, vanoti misangano yakadai yakakosha zvikuru kuZimbabwe. Mashoko aya atsinhirwawo namuzvinabhizimisi ari nhengo yeZanu-PF, VaGilbert Muponda, avo vati musangano uyu unopa Zimbabwe mukana wekuumba hushamwari nenyika dzakaitemere zvirango. VaJokonya vati Zimbabwe inofanira kunyatsouya nemazano akajeka kuti iwane chouviri pamisangano yakadai. Asi mumwe wevatevedzeri vebato rinopikisa reMDC, uye vaimbova gurukota rezvemari muhurumende yemubatanidzwa, VaTendai Biti, vanoti misangano iyi kuteya nzou neriva. Vati VaMnangagwa vanongoenda kumisangano pasina chinobuda nekuti hapana vekunze vanoda kudyidzana neZimbabwe nenyaya yekutyora kodzero dzevanhu. VaBiti vati vanhu vemuZimbabwe vanofanira kutanga vabatana, asi vakati havaone VaMnangagwa vari ivo vangatungamire hurongwa uhu. Nyanzvi munyaya dzezvehupfumi vari mukuru wesangano reLabour and Economic Development Research Institute of Zimbabwe, Doctor Godfrey Kanyenze, vanoti zvakakosha kuti vanhu vemunyika vatange vataurirana vasati vaenda kunze kunotsvaga vanoda kutanga mabhizimisi munyika. Mumashoko kuvatori venhau, mutauriri wemutungamiri weSouth Africa, VaCyril Ramaphosa, Muzvare Khusela Diko, vati mutungamiri wenyika iyi achatungamira chikwata chemakurukota avo. Musangano uyu uri kuitwa pasi pedingindira rakanangana nekukurudzira kudyidzana munyaya dzezvekutengeserana kuburikidza nehumhizha hwechizvino zvino. No media source currently available  	https://www.voashona.com/a/mnangagwa-arrives-in-cape-town-for-world-economic-forum-meeting/5068102.html
politics	Zimbabwe Inoramba Kuti Pane Vanhu Vari Kupambwa Kana Kushungurudzwa Munyika	Hurumende inoti munyika hamuna dambudziko rekutyorwa kwedzokero dzevanhu ichi vanoti pane dambudziko iri ndevaya vasingazive zviri kuitika munyika pamwe nevanopikisa hurumende neshamwari dzavo dziri kunze kwenyika. Asi mapato anopikisa nemasangano anorwira kodzero dzevanhu anoti pane humbowo hwakawandisa hunoratidza kuti hurumende iri kutyora kodzeo dzevanhu. Munyori mubazi rezvekuburitswa kwemashoko, VaNick Mangwana, vati manyepo kuti munyika mune dambudziko rekutyorwa kwekodzeo dzevanhu vachiti mashoko aya ari kubva kuvavengi veZimbabwe vanozivikanwa mukati nekunze kwenyika. Vati hurumende iri kuchengetedza runyararo munyika nekudzivirira kupararira kweCovid-19. VaMangwana vati hurumende haisi kuzorega vanhu vachiratidzira panguva ino yeCovid-19 kuti vaparadzire chirwere sezvainge zvarongwa svondo rapfuura. Vati vanhu vari kutaurisa pamusoro peZimbabwe ngavanyarare vachiti kunyika dzakaita seIndia neSouth Africa kwakatofa vanhu vakawanda hurumende dzeko dzichiedza kudzivirira kupararira kweCovid. VaMangwana vati dzimwe nyika dzepasi rese dzapindira kutaura zvisina maturo pamusoro peZimbabwe nekuti zvizvarwa zveZimbabwe ndizvo zvakatanga kurova bembera zvichitaura manyepo pamusoro penyika yazvo. Asi mumwe mugari wemuHarare, VaOwen Dhliwayo, vaudza Studio 7 ichokwadi kuti mauto nemapurisa ari kurova, kutora zvinhu zvevanhu pamwe netyora kodzero dzavo achivanda nekuti ari kudzivirira kupararira kweCovid. Mumwe wevatevedzeri vemutungamiriri weMDC Alliance, VaTendai Biti, vati hapana munhu angataura kuti munyika hamuna mhirizhonga ivo vanhu vari kusungwa, kubhinywa, kurohwa pasina chikonzero zuva zuva.  VaBiti vatiwo veruzhinji vane humbowo hwekutyorwa kuri kuitwa kodzero nehurumende uhwo vari kutora vachishandisa mbozhanhare dzavo mazuva ose. Mukuru wesangano reZimbabwe Human Rights NGO Forum, VaMusa Kika, vati mashoko ehurumende ndeekuda kuramba zvinhu zviri kuitika munyika asi vakati hazvishamisa nekuti hurumende yagara isingakoshesi kodzero dzevanhu. Vatiwo kana makomisheni ehurumende anoti Zimbabwe Human Rights Commission neNational Peace and Reconciliation Commission akataura nguva pfupi yapfuura kuti munyika muri kuitika zvinhu zvisina kunaka panyaya yekodzero dzevanhu. VaKika vati vana veZimbabwe vanofanira kuramba vachitaura zvichemo zvavo kudzamara hurumende yatevedza mitemo nezviga zvekuremekedza kodzero dzevanhu zvayakabvuma kutevedza pasi pemasangano eSouthern African Development Community, African Union neUnited Nations. Vatiwo zvinofadza kuti dzimwe nyika nemasangano akasiyana siyana pasi rese vave kutoudza hurumende yeZimbabwe kuti irege kumbunyikidza vanhu. Sangano reZimbabwe Lawyers for Human Rights, iro riri kumirira vanhu vakawanda vari kusungwa pamwe nekurowa, rinoti vanhu vanodarika makumi matanhatu vakasungirwa kana kuroverwa nyaya ine chekuita nekuratidzira kwainge kwakarongwa kuitwa musi wa 31 Chikunguru.  Bato riri kutonga kuSouth Africa reAfrican National Congress pamwe nehurumende yenyika iyi, United Nations nevanyarikani pasi rese, vakatotaura kuti zviri kuitika muZimbabwe hazvina kunaka uye vari kuedza kutaura nehurumende yaVaMnangagwa kuti isiyane nezvairi kuita. No media source currently available 	https://www.voashona.com/a/zimbabwe-government-says-there-are-no-human-rights-abuses-in-the-country/5533358.html
health	Huwandu hweVanhu Vari Kufa neKubatwa neCovid-19 Hwowedzera Zvakare muZimbabwe	Huwandu hwevanhu vari kufa nekubatwa nechirwere cheCovid-19 munyika hwatanga kukwira zvekare mushure mekumbodzika kwemavhiki apera. NeMugovera bazi rezvehutano rakazivisa kuti vanhu vatatu vakafa nechirwere ichi zvasiya vanhu vafa nechirwere ichi kubva zvachatanga kupararira gore rapera vave chiuru chimwe chete chine mazana mashanu nemakumi matatu nevasere kana kuti 1,538. Asi mukati memazuva manomwe adarika kusvika Mugovera, vanhu gumi nevatatu kana kuti 13 vashaya nechirwere ichi zvichienzaniswa nevanhu vashanu vakafa vhiki rapera. Vanhu zana nemakumi maviri nevatanhatu kana kuti 126 vakabatwa nechirwere ichi neMugovera zvasiya vanhu vabatwa nechirwere ichi kubva zvachatanga kupararira vave zviuru makumi matatu nemanomwe nemazana maviri nemakumi manomwe nevatatu kana kuti 37, 273. Mumazuva manomqwe kusvika Mugovera chete vanhu mazana matatu nemakumi mashanu kana kuti 350 vabatwa nechirwere ichi zvachienzaniswa nevanhu zana nemumwe kana kuti 101 vakabatwa nechirwere ichi mumazuva manomwe svondo rapera. izvi zviri kuwedzerwao nekusamira zvakanaka kwaita zvinhu muzvikoro. Zvikoro gumi nezvishanu zvine vana nevarairidzi vakabatwa nechirwere ichi. Bazi rezvedzidzo rinoti vana vechikoro zana nemakumi matatu nevaviri kana kuti 132 vainge vabatwa nechirwere ichi pachikoro cheSacred Heart Primary neSacred Heart Girls Gigh kuEsigodini, Matabeleland South. Zvikoro zve Girls College ne Mzilikazi Primary zvine vana vabatwawo nechirwere ichi. Mutauriri webazi rezvedzidzo VaTaungana Ndoro vanoti vabereki havafanire kutya hazo nekuti hurumende iri kuita zvose zvakakodzera kuti chirwere chisapararire zvakanyanya vakati hapana munhu ari kubvumidzwa kupinda pachoikoro cheSacred Heart kusvika dambudziko riripo ragadziriswa. Zvichakadaro, vanhu makumi matatu nemumwe kana kuti 31 vakapora kubva kuchirwere ichi zvasiya vanhu zviuru makumi matatu nemana nemazana masere nemakumi matanhatu nevaviri kana kuti 34, 862 vapora kusvika parizvino. Vanhu vachiri kurwara mazana masere nemakumi manomwe nevatatu kana kuti 873. Vanhu vabayiwa nhomba yekutanga yeCovid-19 vave zana rezviuru nemakumi mapfumbamwe nevatatu nemazana mapfumbamwe nemakumi matatu nevatanhatu kana kuti 193, 936. Vabayiwa nhomba kaviri zviuru makumi maviri nemasere nemazana manomwe nemakumi manomwe nevanomwe kana kuti 28, 797.	https://www.voashona.com/a/huwandu-hwevanhu-vari-kufa-nekubatwa-necovid-19-hwowedzera-zvakare-muzimbabwe/5848365.html
sports	Mbappe haasi kuzouya: Guardiola	anoramba mashoko ekuti chikwata chake chiri kuda kubhadhara mari inosvika 200 miriyoni paunzi kuti chitenge mutambi weParis Saint-Germain, Kylian Mbappe, muna Ndira wegore rinotevera.   Zvakabuda mumapepanhau kuti City ichada kuendera mutambi uyu wekuFrance, uye PSG ichidawo kutengesa vatambi kuti mabhuku ayo azadzikise zvinodiwa nemitemo yefinancial fair play.   Asi, zviri kunzi Guardiola kuti atenge mutambi uyu, chikwata chake chinofanirwa kutanga chatengesa mumwe mutambi nekuda kwemitemo iyi uye Raheem Sterling ndiye ari kutaurwa kunzi anogona kutengeswa.   Achitaura svondo rino – vasati vasangana neHoffenheim mumutambo weChampions League – Guardiola akaudza vatori venhau kuti hapana apo chikwata chake pachichaendera mutambi uyu uyo akahwina mukombe weWorld Cup.   “Hazvisi kuzoitika,” anodaro.   “Dzimwe dzenguva handinzwisise kuti nyaya idzi dziri kubva kupi chaizvo.” – Sportsmail Football	https://www.kwayedza.co.zw/mbappe-haasi-kuzouya-guardiola/
business	Nyanzvi Dzozeya Hurongwa hweKudzora Dhora Munyika	Hurumende yakazivisanemusi weMuvhuro kuti vanhu vanenge vave kusungirwa kuti vashandise mari yemunyika chete yemaRTGS. Izvi zvakonzera kusawirirana munyika vamwe vachiti zvakanaka asi vamwe vachiti kwave kuita kwewashaya kutsvaga uta nemugate. Vachitaura kuVictoria Falls kumusangano wemhuka dzemusango kana kuti Africa World Summit, mutungamiri wenyika, VaEmmerson Mnangagwa, vaudza vanhu kuti Zimbabwe yave nyika yagadzikana sezvo yave nemari yayo. Vati vanofanira kuroverwa maoko kuti vakwanisa kudzora dhora remunyika. Asi vaimbova gurukota rezvezvehupfum, VaTendai Biti, vanova mumwe wevatevedzeri vemutungamiri webato rinopikisa reMDC inotungamirwa naVaNelson Chamisa, vanoti danho rakatorwa nehurumende harishandi zvachose. Mashoko aya atsinhirwa nemutungamiri webato rinopikisa reMavambo Kusile Dawn, Dr Simba Makoni, avo vakambovewo gurukota rezvemari. Nyanzvi munyaya dzezvehupfumi vachidzidzisa paNelson Mandela Metropolitan University, Muzvinafundo Gift Mugano, vatiwo zviri kuitwa nehurumende hazvinapundutso. VaMakoni vanoti zviri pachena kuti chiriporipocho chakaitwa nehurumende munongedzo wekuti zvinhu hazvina kumira zvakanaka vachiti nyaya yevashandi vehurumende vainge vati vanoda mari yekuAmerica yemuhoro ndizvo zvapa kuti hurumende ibve yachinja mutemo. Dr Makoni vanotiwo zvakaitwa nehurumende hazvisi pamutemo sezvo yaifanira kutanga yaenda kudare reparamende kunovandudza mutemo wakadzikwa muna 2009 kuti mari dzose dzishandiswe munyika kusanganisira yeAmerica, South Africa, Botswana nedzimwe. Mashoko aya atsinhirwa naVaBiti avo vati vambosimudza nyaya iyi mudare reparamende. Asi imwe nyanzvi munyaya dzezvehupfumi, VaCallisto Jokonya, vanoti zvakaitwa nehurumende hazvina kuipa. Mashoko aVaJokonya atsinhirwawo namuzvinabhizimisi VaGilbert Muponda, avo vanova nhengo yeZanu PF yakakwikwidza ikakundikana musarudzo yekutsvaga mumiriri weWarren Park muparamende. Asi Dr Makoni vanoti zvinoshamisawo kuti sei gurukota rezvemari Muzvinafundo Mthuli Ncube vari kuchinja chinja. Muzvinafundo Mugano vanotiwo zvaitwa izvi zvikasabudirira VaNcube vanenge vazvikanda mukanwa mamupere. Zimbabwe yakapedzisira kushandisa mari yayo chete muna 2009 sezvo dhora range ranyanyaya kushaya simba. Ko zvaitwa zvingashande here? Vanopikisa vanoti kupedzera hoko padehwe retsindi. Asi vehurumende vanoti imbwa hora haifunidzi nhando. No media source currently available  	https://www.voashona.com/a/nyanzvi-dzozeya-hurongwa-hwekudzora-dhora-remunyika/4973338.html
politics	VaMugabe Vofuratira VaMutasa?	Vaimbova munyori wemabasa muZanu PF, VaDidymus Mutasa, vanoti mutungamiri wenyika, VaRobert Mugabe, vari kuramba kuita musangano navo. VaMutasa vanoti vanyorera tsamba dzakawanda VaMugabe semutungamiri webato ravo vachida kuti vataurirane pagakava riripo rakakonzera kuti pave nekupesana mubato. Hatina kukwanisa kubata mutauriri waVaMugabe VaGeorge Charamba kuti tinzwe divi ravo sezvo nharembozha yavo yange isiri kudairwa. VaMutasa vari kuramba kutambira zvakabuda mukongiresi yebato ravo yakaitwa muna Zvita vachiti zvakaitwa pakongiresi iyi zviri kunze kwebumbiro rebato. VaMugabe vakadzinga muhurumende VaMutasa nevaimbove mutevedzeri wemutungamiri wenyika, Amai Joice Mujuru, nevamwe vakuru mubato, vachivapomera mhosva yekuda kuvapandukira mubato. VaMutasa naVaMugabe vashanda vose muZanu PF kwemakore anodarika makumi mana. Studio7 haina kukwanisa kunzwa kumutauriri weZanu PF, VaSimon Khaya Moyo, kanawo kumutauriri waVaMugabe muhurumende, VaGeorge Charamba, sezvo nharembozha dzavo dzanga dzisingadairwe. No media source currently available 	https://www.voashona.com/a/zimbabwe-economy/2647737.html
health	Nyanzvi dzeHutano Dzotyira Kuti Kuungana kweVanhu paMabhazi eZUPCO Kuchakonzera Kuparadzirwa kweCovid-19	Nyanzvi mune zvehutano vari mukuru weCommunity Working Group on Health, VaItai Rusike, vari kukurudzira hurumende kuti igadzirisa nechimbichimbi dambudziko rechekufambisa vachiti kukundikana kwekambani yeZUPCO kutakura vanhu kuri kukonzera kuungana nekutsikirirana kwevanhu pamisika yemabhazi. VaRusike vanoti izvi zviri kuzoisa vanhu vakawanda munjodzi huru yekutapurirana hutachiwana hunokonzera chirwere cheCovid-19. Vanoti hurumende inofanirwa kuwedzera mabhazi eZUPCO, kana kudzosera mumigwagwa makombi aimbotakura vanhu, poonekwa kuti atevera mutemo wekudzivirira kupararira kweCovid-19. Svondo rapera mapurisa akazivisa kuti achange achisunga vedzimotokari dzisiri pasi peZUPCO, uye vafambi vanowanikwa vakakwira motokari idzi vachabhadhariswa madhora zviuru zviviri pamunhu sefaindi. VaRusike vanotiwo nekuda kwekuwanikwa kwehutachiwana hutsva hunokonzera Covid-19 hwe C.1.2 munyika dzakaita seSouth Africa, hurumende inofanirwa kusimbisa nyaya dzedzidziso pamusoro pedenda iri. No media source currently available Zvichakadaro, bazi rezvehutano rakazivisa neSvondo kuti vanhu gumi nevatanhatu (16) vakafa nechirwere cheCovid-19 munyika yose, uye vamwe zana nemakumi maviri nevashanu (125) vakawanikwa vaine chirwere ichi nezuro wakare. Izvi zvakasvitsa huwandu hwevanhu vafa nechirwere ichi munyika yose pazviuru zvina nemazana mana ane makumi masere nevaviri, (4,482). Vanhu vabatwa nechirwere cheCovid-19 kubva zvachatanga vakasvikawo pazviuru zana nemakumi maviri nezvishanu zvine mazana mashanu nemakumi mashanu (125,550). Vanhu vapora vave zviuru zana negumi nezvitanhatu zvine mazana mana nemumwe, (116,401). Kusvika pakupera kwezuva neSvondo, vanhu vakanga vabayiwa nhomba yekutanga yekudzivirira chirwere cheCovid-19 vakanga vave mamirioni maviri ane zviuru mazana manomwe negumi nezvitatu zvine mazana mashanu ane makumi mana nevasere (2 million 713 548). Vanhu vabayiwa nhomba dzose mbiri sezvinokurudzirwa vakanga vave miriyoni imwechete ine zviuru mazana manomwe negumi nezvinomwe zvine mazana mana nemakumi matatu kana kuti (1 million 717 430). Hurumende inoti ine hurongwa hwekubaya nhomba yeCovid-19 vanhu mamiriyoni gumi, kana kuti zvikamu makumi matanhatu kubva muzana, senzira yekudzivirira kupararira kwechirwere ichi. 	https://www.voashona.com/a/zimbabwe-transport-blues-a-covid-19-suprspreader-says-itai-rusike/6213968.html
politics	Zvizvarwa zve Zimbabwe Zvoratidzira Kutsigira Mauto eZimbabwe	Zvizvarwa zveZimbabwe zviri muWashington DC nematunhu akapoteredza zvakaungana neMugovera pamuzinda weZimbabwe uri mu Washington DC zvichitsigira zviitiko zviri kuitika kumusha, zvichitevera kupindira kwemauto mune zvematongerwo enyika, uye kumanikidzwa kwaVaMugabe nebato ravo re Zanu PF, kuti vasiye chigaro, izvo zviri kutsigirwawo neveruzhinji. Mumwe wevakaronga kufora uku, Muzvare Shingi Mangwiro, vanoti vashamiswa nekubuda kwakaita zvizvarwa zveZimbabwe, kunyange hazvo kwaitonhora zvekukwidza hamba mumuti. No media source currently available Ukuwo zvimwe zvizvarwa zveZimbabwe zvinonzi zvakabva kumatunhu ari kure akaita se Pennsylvania, New Jersey, New York, Virginia ne Maryland Zvizvarwa zve Zimbabwe nevamwe vanofarira Zimbabwe vanogara ku Texas, vaunganawo paCity Hall muDallas vachiratidzira kutsigira kwavo zviri kuitika kuZimbabwe. Mumwe wevakaratidzira Dr. Prisca Ngondo, vanoti vanotarisira kuti Zimbabwe itange patsva uye vanotarisira kuti dzimwe nyika hadzipindire munyaya yekupindira kwemauto mukutongwa kwenyika. No media source currently available 	https://www.voashona.com/a/zimbabwe-solidarity-demonstrations-in-dallas-texas-to-support-zimbabwe-national-army/4125147.html
business	Mutengo weShuga Unokwira Zvakapetwa Ruviri	Kambani inogadzira shuga yeTongaat Hulett inonzi yakwidza mutengo weshuga nezvikamu zvingada kusvika kuzana kubva muzana kutanga neMuvhuro uno. Gwaro raburitswa nekambani iyi rinoratidza kuti mutengo wepakiti yeshuga ye brown ine huremu hwekirogiramu imwechete wakwira kubva pamadhora mana ane masendi makumi mapfumbamwe nemapfumbamwe kuenda pamadhora masere ane masendi makumi matanhatu nerimwe emaRTGS. Makirogiramu maviri eshuga imwecheteyo akwirawo kuenda pamadhora gumi nemanomwe ane masendi makumi maviri nemaviri kubva pamadhora mapfumbamwe ane masendi makumi mapfumbamwe nemasere. Kukwira kwemutengo weshuga uku kunotevera kumboshaikwa kwayo mune zvimwe zvitoro mumazuva mashoma adarika. Nyanzvi mune zveupfumi vachishanda nesangano re Labour and Economic Development Research Institute of Zimbabwe, Doctor Prosper Chitambara, vanoti hausi mutengo weshuga chete wakwira, asi kuti zvakawanda zviri kukwirawo mitengo, zvichikonzerwa nekukwira kwemutengo wemafuta edzimotokari. Panyaya yekushaikwa kwechingwa, Doctor Citambara vanoti vamwe vanobika chingwa vanogona kunge vakamira kuita izvi nekuda kwekupindira kwehurumende mukutarwa kwemitengo yechingwa. No media source currently available 	https://www.voashona.com/a/zimbabwe-tongaat-hullet-sugar-price-chitambara/5019658.html
business	Bhanga reCBZ Rinofaindiswa $385m neAmerica	Gavhuna webhanga guru renyika, Doctor John Mangudya, vanoti vane chivimbo chekuti America ichabvisa mari yezvirango iri kunzi ibhadharwe nebhanga reCBZ iro rinonzi rakatyora mutemo weAmerica une chekuita nezvirango zvakatemerwa vamwe vakuru vehurumende muna 2003 vachipomerwa mhosva yekutyora kodzero dzevanhu. Hofisi yeUnited States Treasury’s Office of Foreign Assets Control kana kuti OFAC inoti CBZ yakatyora mutemo sezvo yaibatsira vanhu vebhanga reZB iro rainge rakatemerwa zvirango. OFAC yakatanga yati CBZ ibhadhare mari inosvika mabhiriyoni matatu nezviuru mazana masere zvemadhora asi mari iyi ikazodzikiswa kusvika pamamiriyoni mazana matatu nemakumi masere nemashanu emadhora mushure mekuchema chema kwakaita CBZ. Doctor Mangudya vati vane chivimbo chekuti mari iyi ichabviswa yose asi vashora zvikuru nyaya yekutemerwa zvirango kwevamwe muhurumende pamwe nemakambani anodyidza nehurumende yeZimbabwe vachiti zvinokanganisa nyaya yemabhizimisi. Asi gweta rinorwira kodzero dzevanhu, VaDewa Mavhinga, vaudza Studio7 kuti Zimbabwe haingaudze America zvekuita maererano nekudyidzana kwenyika mbiri idzi. Vati zviri kuAmerica kuona kuti zvirango zvobviswa here ichionawo nyaya yekuremekedzwa kwekodzero dzevanhu. No media source currently available  	https://www.voashona.com/a/zimbabwe-cbz-fined-by-us-ofac/4089441.html
business	Veruzhinji vonyunyuta neKukwidzwa kweMutengo weMafuta eKufambisa	Veruzhinji vanoti havasi kufara nekukwidzwa kwakaitwa mutengo wemafuta edzimotokari nemutungamiri wenyika VaEmmerson Mngangagwa neMugovera vachiti izvi zvhichaita kuti hupenyu huomere veruzhinji munyika. Mutungamiri wenyika VaEmmerson Mnangagwa neMugovera vakazisivisa kuti peturu yave kutengwa nemadhora matatu nemasendi makumi matatu nerimwe parita, ukuwo dhiziri rave kutengwa nemadhora matatu ane masendi gumi nerimwe chete parita. VaMnangagwa vakati vezvitoro havafanire kukwidza mitengo yezvinhu zvichitevera kukwidza kwakaitwa mafuta edzimotokari. Asi mutungamiri wesangano revanofamba nemotokari dzinotakura veruzhinji VaTafadzwa Goliati, vanoti veruzhinji vachadhurirwa nekufamba sezvo vemakombi nemabhazi vatokwidza mari dzekufamba. Mumwe mugari wemuHarare, Muzvare Nester Mutikani, vanoti zvichaomera hurumende sezvo vachiti hurumende icharamba ichipinza ruoko muhomwe mayo kuti ikwanise kutenga mafuta aya. Zvichakadaro, muutungamiri wesangano revadzidzisi vekumaruwa reAmalgamated Rural Teachers Union of Zimbabwe, VaObert Masaraure, vanoti vashandi ndivo vachanyanyoomerwa sezvo hurumende isina kuwedzera vashandi vayo mari dzemihoro, uku ichikwidza mutengo wemafuta edzimotokari. VaMnangagwa vakati hurumende yavo iri kutarisira kuwedzera vashandi vayo mihoro muna Kubvumbi wegore rino. Mutauriri wesangano rinorwira kodzero dzevanhu reHashatag Tajamuka, VaPromise Mkwananzi, vanoti chave kudiwa ndechekuti zvizvarwa zveZimbabwe zvitaure nezwi rimwe chete vachiti zvave pachena hurumende yaVaMnangagwa iri kumhanya nemakarimwa. Kunyange hazvo hurumende yakawedzera mitengo yemafuta edzimotokari, veruzhinji vaswera vari mumitsetse yekutsvaga mafuta aya sezvo vemagaraji mazhinji vanga vachiti havana mafuta acho. No media source currently available 	https://www.voashona.com/a/zimbabwe-petrol-diesel-price-hike-reaction/4741089.html
health	Bazi rezveKugara Kwakanaka kweVanhu Rinoti Vakaremara Vari Kubatsirwa muNguva Ino yeCovid-19 Lockdown	"Gurukota rezvemabasa, vashandi nekugara zvakanaka kwevanhu, Muzvinafundo Paul Mavima, vanoti bazi ravo riri kubatsira vakaremara vakarasikirwa nemihoro munguva ino yemutemo unorambidza kufambafamba kwevanhu, kana kuti lockdown, kuburikidza nechirongwa chavakaparura chakanangana nekubatsira vanotambura. Vachitaura neStudio 7 vari kuCongo Brazzaville, uko vari kumusangano wechinomwe webudiriro mudunhu reAfrica, kana kuti ""Africa Regional Forum on Sustainable Development"", uyo wakapetwa nemusi weChina, Professor Mavima vanoti bazi ravo rakakwanisa kunyoresa vanhu vanosvika zviuru mazana matatu negumi, kana kuti 310 000, pasi pechirongwa ichi. Vanotiwo vave nemakore maviri vaumba bazi rinomirira vakaremara, iro riri kutungamirwa naDoctor Christine Peta. Professor Mavima vanoti munguva ino bazi ravo riri kubatsira vakaremara kuburikidza nehomwe yemari yavakaisa parutivi yekubatsira vanoda kutanga zvirongwa zvekuzvibatsira, uye ivo segurukota vari kukurudzira kuti vanhu vanyorese kumahofisi ebazi ravo ari nyika yose kuti vabatsirwe. No media source currently available "	https://www.voashona.com/a/zimbabwe-ministry-of-labor-says-it-is-assisting-disabled-people-during-lockdown/5802657.html
health	Murwiri weKodzero dzeVanasikana Muzvare Betty Makoni Vobatwa neCovid-19 keChipiri	Murwiri wekodzero dzevanasikana uye vakavamba sangano reGirl Child Network muZimbabwe, Muzvare Betty Makoni vakabatwa nechirwere cheCovid-19 kechipiri gore rino. Vachitaura neStudio 7 vari kuBritain, Muzvare Makoni vati vave kunzwa zviri nani uye vanachiremba vatovapa tsamba yekuratidza kuti vapora. Muzvare Makoni vanoti nyaya yekuti vanomboshanda vachipinda muzvipatara nedzimwe nzvimbo dzine vanhu vakawanda inopa kuti vapindewo munjodzi yekutapurirwa chirwere ichi. Dzimwe nyanzvi munyaya dzezvehutano dzinoti munhu paanobatwa nechirwere cheCovid-19 kekutanga anokwanisa kungopedza mwedzi mitatu chete masoja emuviri wake akamudzivirira. Ana chiremba vachiri kuzeya nyaya nyaya dzevanhu vanobatwa nechirwere cheCovid-19 kaviri sezvo vachiri vashoma. Nyika dzine vanhu vabatwa nechirwere ichi kechipiri dzinosanganirsira America, Britain, Hong Kong, Belgium, the Netherlands ne Ecuador. Nyanzvi munyaya dzezvehutano Dr Mark Pandori vanova mukuru paNevada State Public Health Laboratory muAmerica vanoti kubatwa nechirwere ichi kechipiri kwevanhu ava munongedzo wekuti kunyangwe ukapora kubva kuCovid-19 unofanira kugara wakazvichengetedza kunyangwe wambopora kubva kuchirwere ichi. Vanokurudzira vanhu kuti vapfeke mamamask, kugeza maoko uye kusangoita magungano. No media source currently available  	https://www.voashona.com/a/murwiri-wekodzero-dzevanasikana-muzvare-betty-makoni-vobatwa-necovid-19-kechipiri/5716457.html
business	America Inoti Zimbabwe Haisi Kujekesa Mashandisirwo eMari dzeHurumende neKupihwa kweMarezinesi eZvicherwa	Gwaro raburitswa nebazi rehurumende yeAmerica rinoona nezvekudyidzana nedzimwe nyika kana kuti State Department rinoratidza kuti hurumende dzinoshandisa mari yeruzhinji zviri pachena here pamwe nekuti dzinopa sei marezinesi ezvicherwa rinoratidza kuti kunyangwe zvazvo Zimbabwe ichinzi yakaedza zvichienzaniswa negore rapera, haisati yasvika panotarisirwa. Gwaro raburitswa nebazi rehurumende yeAmerica rinoona nezvekudyidzana nedzimwe nyika, kana kuti State Department iri rinoratidza kuti Zimbabwe iri panyika makumi matanhatu nepfumbamwe dzinonzi hadzisati dzoratidza pachena mashandisirwo emari yehurumende . Asi panyika idziwo Zimbabwe iripanyika makumi maviri nenomwe dzinonzi zvichienzaniswa negore rapera dzirikuvavarira kuita zvinhu zvavo pachena. Kuti nyika inzi inoshandisa mari pachena inenge ichizivisa veruzhinji hurongwa hwemari kusanganisira mashandisirwo nekuwana mari kunoita mapazi nemakambani ehurumende. Nyika inonziwo yakachena kana hurumende ichibudisa pachena magwaro anechekuita nekupiwa kwemarezinesi ezvicherwa pamwe nekuti vanenge vawana marezinesi awa vaawana sei. Vachitaura nezvegwaro iri, Amai Megg Riggs vanoshanda kumuzinda weAmerica muZimbabwe vati gwaro ravo regore rino rinoratidza kuti Zimbabwe yakaedzesera zvichienzaniswa negore rapera kuratidza mashandisirwo emari munyika asi vachiti izvi hazvina kukwana. Amai Riggs vati Zimbabwe yakabudisa pachena hurongwa hwebhajeti pamwe nekushandiswa kwemari. Vatiwo hurumende yeZimbabwe yakakwanisawo kuwanisa ruzivo rwezvekushandiswa kwemari kuneveruzhinji pamwe nekuzivisawo zvimwe zvezvikwereti zvinenyika. Asi Amai Riggs vati Zimbabwe yakakundikanawo kuzivisa zvikwereti zvine makambani ehurumende pamwe nemari inowanikwa nemakambani awa. Amai Riggs vatiwo Zimbabwe haisiwo kuzivisa pachena veruzhinji kuwaniswa kwemarezinesi ezvezvicherwa. Hatina kukwanisa kunzwa kubva kubazi rezvezvicherwa kuti tinzwe maonero avo nezvekupiwa kwemarezinesi ezvezvicherwa sezvo tatadza kubata gurukota rebazi iri VaWinston Chitando. Patafonera mutevedzeri waVaChitando Va Polite Kambamura vaudza Studio 7 kuti vanga vachazotaura nesu kana vasununguka asi vanga vasati vatibata pataenda pamhepo. Tatadzawo kubata gurukota rinoona nezvemari VaMthuli Ncube. Vanoona nezvekuburitswa kwemashoko kubato reZANU PF vanga vasatiwo vapindura mibvunzo yedu pataenda pamhepo. Asi mukuru wesangano rinorwira kuchengetedzwa kwezvivanikwa munyika, reCentre for Natural Resource Governance, VaFari Maguwu vati nyaya yezvezvicherwa muZimbabwe haibudiswi pachena vachiti kurudziro yavo kuhurumende kuti ibudise ruzivo urwu pachena. Gwaro iri rakaongorora nyika dzinosvika zana nemakumi mana neimwe idzo dzinowana mari yerubatsiro kubva kuhurumende yeAmerica. Zimbabwe nedzimwe nyika dzemuAfrica dzakadai se Algeria , Angola, Lesotho, Liberia ,Malawi Mozambique nedzimwewo hadzisati dzasadzikisa zvinotarisirwa. Gwaro iri rinotiwo dzimwe nyika dzemuAfrica dzakadai se Botswana, The Gambia, Ghana, Nigeria, South Africa, Kenya nedzimwewo dzakachena panyaya dzekufambiswa kwemari. No media source currently available 	https://www.voashona.com/a/6745141.html
politics	Chikumbiro chaHopewell Chin'ono Chinoramba Kutambirwa neDare	Dare ramajisitireti rarasa nhasi chikumbiro chemutori wenhau ane mukurumbira munyika, Hopewell Chin’ono, chekuti mhosva yaari kupomerwa iraswe. Dare iri rati mhosva yake achatanga kutongwa musi wa12 kusvika musi 14 Chikunguru. Vachipa mutongo wavo nhasi, mutongi wedare, Amai Vongai Muchuchuti Guwuriro, vati kunyange hazvo nyaya iri kupomerwa Chin’ono isina kujeka, ichajekeswa apo paachatongwa. Rimwe remagweta aChin’ono, VaGift Mtisi, vati dare ichokwadi kuti dare harina kutambira chikumbiro chavo richiti huchapupu hwenyaya huchabuda paichatongwa nyaya iyi. VaMtisi vati vabvumirana nevachuchusi kuti nyaya iyi itongwe muna Chikunguru. Chin’ono, uyo achatongwa achibva kumba kwake mushure mekubhadhara mari yechibatiso, ari kuramba nyaya iyi achiti ikodzero yake semutapi wenhau kufambisa mashoko. Chin’ono anonzi akakurudzira veruzhinji kuratidzira zvine mhirizhonga musi wa31 Chikunguru gore raperaachishandisa dandemutande rake reTwitter. Anonzi akaita izvi pamwe naVaJacob Ngarivhume nevamwe vakaita semumiriri weZengeza West, uye vari mutevedzeri wasachigaro weMDC Alliance, VaJob Sikhala, avo vari kumatarewo nemhosva imwe cheteyo. Mapurisa arambidza zvakare magweta aChin’ono kutaura nevatori venhau pasina chikonzero. Mukuru weMedia Institute of Southern Africa-Zimbabwe, VaTabani Moyo, vaudza Studio7 kuti zvinosuwisa kuti Chin’ono ava kutongwa nekuda kwebasa rake. Zvichakadai, mutori wenhau anoshanda akazvimirira, Jeffrey Moyo, asungwa nemapurisa uye pari zvino ari mumaoko emapurisa paHarare Central Police Station. Moyo ari kubatsirwa nemagweta, Amai Beatrice Mtetwa naVaDougie Coltart, uye VaColart vaudza Studio7 kuti hazvisati zvajeka kuti Moyo asungirwei. Mutauriri wemapurisa, Assistant Commissioner Paul Nyathi, vati tivabate mangwana panyaya iyi. Zvichakadai VaMoyo, vaudza Studio 7 kuti hurumende inofanira kusiya vatapi venhau vachishanda vakasununguka. Pataenda pamhepo Jeffrey Moyo ange achiri kukamba yemapurisa paHarare Central. No media source currently available 	https://www.voashona.com/a/zimbabwe-journalist-hopwell-chinono-request-dismissed-by-court/5905537.html
business	Mari Yoshomeka Munyika Zvokatyamadza Nyanzvi Dzakawanda	Nyanzvi munyaya dzezvehupfumi dziri kuyambira kuti nyika yananga kumawere uye zvinogona kukonzera kusagadzikana kwenyika sezvo mari mumabhanga iri kuramba ichishaikwa kunyange hazvo hurumende iri kuti iri kugadzirisa dambudziko iri. Gavhuna webhanga guru renyika, VaJohn Mangudya, vakati Zimbabwe yainge yawana mari inosvika mamiriyoni mazana matanhatu emadhora senzira yekugadzirisa dambudziko remari asi vakawanda vanoti zvinhu zvatonyanya kuita manyama amire nerongo. Kunyange hazvo huremu hwemabond notes hwaderera, vemabhizimisi makuru vanoti vari kumanikidzwa kutengesa zvinhu nemutemo wakafanana pamabond notes nemadhora ekuAmerica. Mamwe mabhangi akaita seSteward Bank neStandard Bank ange achibvumidza kuti vanhu vatore mari pamaATM cards kana vari kunze kwenyika mumazuva mashoma apfuura, amira kuita izvi achiti mumabhanga hamuchina mari kunyange hazvo vanhu ava vakaisa mari dzavo mumabhanga acho. Nyanzvi munyaya dzezvehupfumi vachishanda nesangano reLabour and Economic Development Research Institute of Zimbabwe, Doctor Prosper Chitambara, vanoti vemabhizimisi makuru ndivo vave kunyanya kuomerwa nezvinhu sezvo vachisungwa vakasatevera mitemo yeReserve Bank of Zimbabwe. Mashoko aya atsinhirwa nemutevedzeri wemutungamiri wesangano reConfederation of Zimbabwe Industries, VaCallisto Jokonya, avo vati havana zvavangaite kunze kwekutevedzera mutemo. Vaimbova gurukota rinoona nezvemari, VaTendai Biti, vanoti mari mumabhanga hamuchina sezvo hurumende ichiramba ichikwereta mari kumabhanga isingadzosere. Nyaya yekushomeka kwemari iyi yakambopawo kuti mafuta ekubikisa ashaikwe munyika. Asi ikozvino mukuru wesangano reOil Expressers Association, VaBusisa Moyo, vanoti zvave nani. Ko dambudziko iri ringagadziriswe sei chaizvo? VaJokonya vanoti panoda kuti Zimbabwe ikwezve vemabhizimisi vekunze. VaChitambara vanotiwo aya ndiwo maonero avo. Nekuona kuti zvinhu munyaya dzezvehupfumi zvainge zvaenda kumawere, mutungamiri wenyika, VaRobert Mugabe, vakadoma gurukota idzva rezvemari, VaIgnatius Chombo, vachibvisa VaPatrick Chinamasa. Asi VaChitambara vanoti havaone VaChombo vachikwanisa kugadzirisa dambudziko iri. Nyanzvi munyaya dzezvehupfumi dzinoti kunetsana mubato reZanu-PF, uye sarudzo dziriko gore rinouya, zviri kupawo kuti zvinhu zvinetse kugadzirisa sezvo pasina ari kunyatsotarisa zvingabatsira nyika. Kudzamara vakuru muZanu PF nemuhurumende vaisa zvido zvenyika pamberi pezvido zvavo, matambudziko akadai acharamba achiwanda munyika. No media source currently available    	https://www.voashona.com/a/zimbabwe-matongerwo-enyika/4074281.html
health	Vari kuMaruwa Vokurudzirwa Kuzvidzivirira kuCovid-19	Kunyange hazvo denda reCovid-19 richiri munyika vanhu vakawanda kumaruwa ekuMashonaland East anosanganisira Murehwa vari kufamba vasina kuzvidzivirira kuchirwere ichi izvo zvinonzi nenyanzvi munyaya dzehutano zvinogona kukonzora kuparararira kwechirwere ichi. Vanhu vakawanda vekumaruwa vanoona sekuti vanhu vemumadhorobha ndivo vanonyanyobatwa neCovid-19. VaIrimai Chakaza, avo vanogara kuMurehwa West, vanoti vanhu vakawanda munzvimbo yavo havakosheshi zvekupfeka mamasiki munguva ino yekurwisa chirwere che Covid-19. VaChakaza vanoti vanozviza kuti chirwere ichi chinouraya asi havasati vaona pachakauraya izvo vati zviri kukonzera veruzhinji kuti vasatora matanho anokurudzirwa kupararira kwacho. Mumwe mugari, VaTakunda Mabaya, vanoti hapana kurudziro yakanyanya iri kuitwa kumaruwa sezvinoitwa kumadhorobha. Vanoti izvi ndizvo zviri kuita kuti vasaite hany’a nekutora matanho ekuzvidzivirira. Asi vachitaura nevatsigiri vebato ravo muzvimbo iyi, murongi wemisangano muMDC Alliance, VaAmos Chibaya, vakayambira vagari ava kuti vakoshese zvavanoudzwa nenyanzvi pamusoro pechirwere ichi vachiti chinouraya. Imwe nhengo yerimwe sangano rinoshandira kumaruwa eChipinge neChimanimani, VaOwen Dhliwayo, vanoti dambudziko rekusapfeka mamasiki ririko kwavanoshandira uye vanorwisana naro zuva nezuva. Vatiwo zvinoburitswa muongororo dziri kuitwa pamusoro pechirwere ichi zuva nezuva zvinoratiddza kuti chirwere ichi chakawandira kumaguta akaita seHarare neBulawayo izvo zvave kuita kuti vanhu varivare kumaruwa. Vaombove gurukota rezvehutano panguya yehurumende yemubatanidzwa, Dr Henry Madzorera, vaudza Stduio7 kuti zviri kuitika kumaruwa zvine ngozi yakakura. Dr Madzorera vanoti dambudziko iri rinowanikwawo mumisha inogara veruzhinji mumaguta uye chirwere ichi chinogona kuputika zvakare kana vanhu vakarega kutevedza zvakatarwa nebazi rezvehutano pamwe neWorld Health Organisation pakudzivirira Covid-19. No media source currently available 	https://www.voashona.com/a/zimbabwe-rural-residents-urged-to-wear-masks-during-civid-19-lockdown/5586019.html
sports	Tatarisa caf: Mapeza	  MURAIRIDZI weFC Platinum, Norman Mapeza, anoti pachine basa guru kuti chikwata chake chibudirire kukunda mumutambo weCAF Champions League sezvo izvi zvichida makore akawanda ekutamba nhabvu yepamusoro.   Mashoko aMapeza anotevera kuhwinha kwakaita FC Platinum mukombe weCastle Premiership kechipiri mwaka uno zvichireva kuti kuti chikwata ichi ndicho chichange chichimirira Zimbabwe kuChampions League.   Pure Platinum Play, sezita remadunhurirwa reFC Platinum, iri kudzokera mumutambo uyu mugore rechipiri rakatevedzana asi mumakwishu egore rino haina kunyatsotamba zvakanaka sezvo yakaburitswa kumapreliminary round nePrimero de Agosto yekuAngola.   Nguva pfupi yadarika, mukushi wemashoko wechikwata ichi – Chido Chizondo – akati shuviro yavo kuve chimwe chezvikwata zvikuru muAfrica panyaya dzenhabvu uye kurongeka pazvese zvavanoita.   Mapeza – uyo achiri akagara mudenga rechinomwe zvichitevera kuhwina kwavakaita mukombe weCastle Premiership – anoti, “Dai pasina Mwari zvisina kumbogoneka, tinomutenda nekumutungamira kwaakatiita.”   Muchina wemajuzi, sezita remadunhurirwa raMapeza, anoti shuviro yechikwata chake kuti chihwine mitambo yese yachinokwikwidza muno kuti chigowana mukana wekumisidzana nezvikwata zvikuru zvemuAfrica.   “Isu chatinoda kuti tihwine mikombe yese inokwikwidzwa muno kuti tigowaniswa mukana wekukwikwidza muAfrica nekuti ndimo mune zvese, vatambi vedu vanokwanisa kuonekwa nezvimwe zvikwata uye zvinounza mari kuchikwata chedu,” anodaro Mapeza.   Kunyangwe hazvo Mapeza achiti anofara nekudzokera kwavari kuitwa kumutambo weChampions League, muchinda uyu anoti pachiri nendima refu inoda kusakurwa kuti FC Platinum ikwanise kuzohwinawo mutambo uyu.   “Hazvingoitike nyore, zvinoda makore akawanda muchitamba nhabvu yepamusoro muchivaka kuti mugoverengwa pane zvimwe zvikwata zvikuru zvemuAfrica,” anodaro.   Munhorowondo yake yekurairidza nhabvu, Mapeza akwanisa kuhwina mikombe mitatu yepremiership ari murairidzi – miviri yacho iyo yaahwina neFC Platinum kozoti umwe waakahwina neMonomotapa mugore ra2008.   Pavarairidzi vese vari kurairidza nhabvu muno parizvino, Mapeza ndiye zvakare ane mikombe yakawanda yePremier League achiteverawa naLloyd Chitembwe naJoey Antipas avo vakahwina kamwe chete nezvikwata zvavo zvinoti CAPS United uye neChicken Inn.   Achibvunzwa neKwayedza kuti achakwanisa kuita zvakaitwa naKalisto Pasuwa here paakahwinha mukombe wePremier League makore mana akatevedzana apo airairidza Dynamos, Mapeza anoti, “Isu tinongotenda Mwari nekuhwina kwatakaita chete.”	https://www.kwayedza.co.zw/tatarisa-caf-mapeza/
politics	Vadzidzi Gumi neVana Vosungwa Vachiratidzira paUniversity of Zimbabwe	Vadzidzi vepaUniversity of Zimbabwe vanoti vacharamba vachienderera mberi nekuratidzira kunyangwe vamwe vavo gumi nevana vakasungwa nezuro vachinyunyuta nekuwedzerwa kwemari dzedzidzo. Vachitaura neStudio 7, rimwe remagweta arikumiririra vadzidzi ava vaPaidamoyo Saurombe vanoshanda nesangano remagweta anorwira kodzero reZimbabwe Lawyers for Human Rights vati vadzidzi gumi nevana vakasungwa nezuro havasati vaudzwa mhosva yavari kupomerwa VaSaurombe vanoti pavadzidzi vakasungwa apa pane vamwe vakakuvara. Studio 7 hainawo kukwanisa kubata mutauriri wemapurisa Assistant Commissioner Paul Nyathi kuti tinzwe divi ravo. Vachitaura nevatori venhau nhasi muHarare vanomiririra vadzidzi vepaUniversity of Zimbabwe vati mari dzechikoro dzirikudiwa dzinokatyamadza sezvo vazhinji vavo vasiri kukwanisa kuzounganidza mari dzirikudiwa idzi. Mutungamiriri we Student Representative Council yepaUZ vaAllan Chipoyi vanoti mari irikudiwa iyi ichasiya vana vevarombo vasingawani dzidzo University of Zimbabwe yakakwidza mari dzechikoro izvo zvichasiya vaibhadhara mari shoma pachikoro ichi vobhadhara mari inosvika zviuru mazana matatu nemakumi mana nezvishanu kana kuti 340 000 kubva pazviuru makumi mashanu nezvinomwe 55 000. Avo vanoda kuita zvidzidzo zveMasters varikutarisirwa kubhadhara mari inodarika miriyoni yemadhora emuno. Munyori mukuru muSRC , VaMunashe Cuthbert Masiyiwa vatsigirawo vachiti ongororo yavakaita inoratidza kuti vadzidzi vazhinji vari pachikoro ichi vanobva kumhuri dzisingawani mari yakawanda. VaMasiyiwa vatiwo vanoda kuti mapurisa asungunure vadzidzi vakasungwa. Vadzidzi ava vanyorawo tsamba yenyunyuto iyo vanoti yasainwa nevadzidzi vanodarika zviuru zvishanu. Vati vachanosiya tsamba yenyunyuto iyi kudare reparamende, kubazi rezvedzidzo yepamusoro pamwe nekuZimbabwe Human Rights Commission. Vadzidzi ava vanotiwo kana mari ikasadzikiswa vachange vachizoendawo kumatare. Muzvare Everjoy Chidindi vebato rinopikisa reLabour Economists and Afrikan Democrats vaudzawo Studio 7 kuti zvinokatyamadza kuti mari dzinodiwa nehurumende hadzienderani nemari irikutambiriswa veruzhinji. Hatinawo kukwanisa kubata gurukota rezvedzidzo yepamusoro Muzvinafundo Amon Murwira kana vakuru vepaUniversity of Zimbabwe. Asi vachinyora padandemutande reTwitter , munyori mubazi rezvekubudiswa kwemashoko vaNick Mangwana vanoti vasingakwanisi kubhadhara mari dzechikoro kumauniversity kune zvirongwa zvakadai sekubhadhara mari padiki padiki pamwe nekupiwa zvikwereti. Vatiwo pane varikuda kupinza zvematongerwo enyika munyaya dzekukwidza kwemari dzechikoro asi izvi zvarambwa nevamiririri vevadzidzi avo vatiwo hazviiti kuti vanzi vabhadhare mari iyi zvishoma zvishoma nekuti yakawandisa. Zvimwe zvikoro zvedzidzo yepamusoro zvakwidzawo mari zvakanyanya zvinosanganisira Masvingo Polytechnic iyo yakakwidza mari dzeNational Certificate kubva pazviuru makumi maviri nezvina zvemadhora emuno 24 000 kuenda pazviuru zana nezvishanu (105 000). Gweru Polytechnic neLupane State University ndovamwewo zvakare vakakwidza mari dzechikoro. 	https://www.voashona.com/a/6745926.html
health	Chirwere cheMapapu muVana Vadiki Chinonzi Chabata Guta reHarare	Bepanhau reHerald rinoti muHarare maita chirwere chemapapu chiri kubata vana vadiki, pachibudawo mashoko ekuti chipatara chevana vadiki chemunyika cheHarare Children's Hospital, icho chiri paHarare Central Hospital, chiri kukundikana kubatsira vana vose vari kuendeswa pachipatara ichi. Chipatara ichi chinonzi hachina michina inodiwa mukubatsira kuti vana ava vakwanise kufema. Bepanhau iri rinoti nezuro vana vanosvika zana nemakumi mana vaive vatambirwa pachipatara ichi vachinetsekana nechirwere ichi. Mazuva mashoma adarika, hurumende yakazivisawo kuti zvipatara zvayo hazvichina oxygen, izvo zvinonzi zvakaita kuti chipatara chevana cheHarare Children’s Hospital chimbovhara zvimwe zvikamu zvacho. Mutauriri wesangano ravanachiremba vanorwira kodzero dzevanhu, reZimbabwe Doctors for Human Rights, Doctor Fortune Nyamande, vanoti kushaikwa kwe oxygen munyika kuchatowedzera dambudziko rechirwere chemapapu chanetsa muguta guru renyika ichi, zvichizoita kuti chirwere ichi chipararire kune mamwe matunhu. Doctor Nyamande vanoti chirwere chemapapu ichi chinonyanyobata vana vane makore mashanu zvichidzika, uye vanenge vachinetseka kufema. Vanoti vabereki vanokwanisa kudzivirira vana vavo kubva kuchirwere ichi kuburikidza nekuita hutsanana, zvikuru pamweya wakavapoteredza. No media source currently available 	https://www.voashona.com/a/zimbabwe-health-lung-pneomonia-children/4273788.html
sports	Jongwe oshuvira Boston Marathon	   SHANGWITI yemujaho wemarathon wewiricheya iri kusimukira — Stellah Jongwe — anoshuvira kuenda kunokwikwidza kumujaho mukuru une mukurumbira weBoston Marathon uyo unoitirwa kunyika yeUnited States of America.   Mujaho uyu unoitwa gore rega-rega munaKubvumbi uye unomhanywa neshasha dzakawanda dzinobva kunyika dzakasiyana. Shangwiti dzemarathon pasi rese dzakatotanga kunyoresa kuti dzigoenda kunokwikwidza kumujaho uyu wegore rinotevera.   Murairidzi waJongwe, Wilson Nyakoko, anoti chikwata chavo chiri kushanda zvakasimba kuti chikwanise kutumira Jongwe kunokwikwidza kuBoston Marathon.   Anoti Jongwe ane tarenda rinonwisa mvura saka vanoda kumuona achikwikwidza mumujaho mukuru uyu uyo uchabatsira kuti zita rake risimukire pasi rese.   “Jongwe musikana ari kusimukira zvakanyanya munyaya dzekukwikwidza mumujaho wemarathon wewiricheya uye sechikwata tiri kutarisira zvikuru kubva kwaari.   “Mwedzi yadarika, akahwina menduru yegoridhe kuSouth Africa saka tine chivimbo chekuti tikamutumira kuBoston Marathon anonodzoka negoridhe zvekare.   “Iye zvino tiri kushanda siku nesikati tichimhanya-mhanya kuona kuti tawana vakotsveri vanotibatsira kuti rwendo rwedu naJongwe rufambe zvakanaka kuenda kuBoston. Saka tiri kufamba tichigogodza kwakasiyana,” anodaro Nyakoko.   Jongwe akabudirira kuenda kumujaho uyu, anobva aita mumwe wevashoma vakwanisa kuenda kumakwikwi aya ayo anopindwa neshasha dzinodarika 27 000 dzinobva kunyika dzakasiyana.   Gore rino, range riri raJongwe sezvo akakwanisa kuhwina mijaho inosanganisira weOteniqua Wheelchair Challenge unoitirwa kuGeorge kuSouth Africa, Tanganda Half Marathon neCBZ Half Marathon.	https://www.kwayedza.co.zw/jongwe-oshuvira-boston-marathon/
politics	Nhengo Pfumbamwe dzeWar Veterans Pressure Group Dzorara Dzakachengetedzwa kuHarare Central.	"Sachigaro vesangano rakazvimirira rinomirira kodzero dzevaive varwiri vehondo yerusununguko re War Veterans Pressure Group, Va Amos Sigauke, vanoti vari kushushikana nekusungwa kwakaitwa nhengo dzavo pfumbamwe nezuro uye dzichiri dzakachengetedzwa kuHarare Central pari zvino dzisina mhosva yadzapomerwa. VaSigauke vaudza Studio7 kuti nhengo dzavo idzi dzakange dzaenda kumahofisi ebazi rezve mari nezuro vachida kutaura nezve kusafara kwavo nemari dzavari kuphihwa pamwedzi wega wega dzavanoti ishoma sezvo dziri mumadhora emabhondi ayo asina huremu. VaSigauke vanoti nengo idzi dzakaenda kumahofisi uku neMuvhuro vakanzi vadzoke neChitatu asi pavakasvika pamahofisi aya nezuro vakabva vasungwa uye vachiri vakachengetedzwa pari zvino. Studio7 haina kukwanisa kunzwa divi remapurisa munyaya iyi. ""Nhengo dzedu dzichiri dzakachengetedzwa kuHarare Central uye mapurisa ari kurama kuti tidzipe mishonga nezvimwe zvikwanisiro izvo zviri kuti shungurudza zvikuru,"" vadaro VaSigauke. Vaenderera mberi vachiti nhengo dzavo dzange dzisati dzapomerwa mhosva uye dziri kutarisirwa kurara muchizarira dzozo miswa pamberi pedare mangwana.  ""Tiri kushaya kuti mhosva yaparwa nenhengo dzedu ndeyeyi sezvo parizvino kodzero dzavo munyaya yezve hutano hwavo dziri kutyorwa nekuti hatisi kubvumidzwa kuvapa mishonga yavo. Vazhinji vane miviri inorwa kubva kune zvavakasangana nazvo kuhondo,"" VaSigauke vatsinhira. No media source currently available  "	https://www.voashona.com/a/zimbabwe-africa-ex-combants-detained-at-harare-central/6017341.html
politics	Amai Makarau Vobvuma Kuti Chirongwa cheBVR Chine Zvinetswa	Sachigaro wesangano reZimbabwe Electoral Commission, ZEC, Amai Rita Makarau, vanoti matambudziko ari kusangana nevanhu vari kuvhota vange vakaatarisira sezvo chirongwa chavo chekunyoresa vavhoti chichiri kutanga. ZEC yakatanga kunyoresa vanhu kuvhota nemusi weMuvhuro kunyange hazvo vamwe vari kuchema chema kuti havana ruzivo rwakakwana nezvechirongwa ichi. Mimwe michina inonzi yange ichimboramba kushanda zvakanaka kumatunhu makumi matanhatu nematatu munyika yose. Amai Makarau vasimbisawo kuti vanhu vanokwanisa kunyoresa nezvitupa zvesimbi uye vanofanira kuuya netsamba dzinoratidza kwavanogara kuti vakwanise kukurumidza kunyoreswa. ZEC inoti inotarisira kuti muchina mumwe chete unge uchinyoresa vanhu makumi masere pazuva. No media source currently available 	https://www.voashona.com/a/zimbabwe-makarau-admits-brv-failures/4037116.html
business	Mutungamiri weNamibia, VaHage Geingob, Vanovhura ZITF Vachikurudzira Kudyidzana kweZimbabwe neNamibia	"Mutungamiri weNamibia, VaHage Geingob, vanoti kudyidzana pakati peNamibia neZimbabwe munyaya dzemabhizimisi kwakaderera vachiti kudyidzana uku kunofanirwa kukwira. Vachivhura ZITF yegore rino zviri pamutemo, VaGeingob vati mugore rapfuura Namibia yakatenga kubva kuZimbabwe zvinhu zvemari inosvika mamiriyoni makumi maviri nemana emadhora. Vati kudyidzana pakati peNamibia neZimbabwe uye pakati penyika dzemuAfrica kunofanirwa kukwira vachiti kuita izvi kunobatsirawo kusimudzira hupfumi henyika idzi. VaGeingob vati Namibia ichiri yakatarisana nedambudziko munyaya yekugovewa kweivhu vakati nyika yavo inogona kudzidza zvakawanda kubva mukugadziriswa kwakaitwa nyaya iyi muZimbabwe vachiti kugadzirisa nyaya iyi kunobatsira kurwisa hurombo hune veruzhinji. Vati hurmende yavo yakatanga chirongwa chavakati ""Harambe"" senzira yekurwisa hurombo uye kusimudzira hupenyu hweveruzhinji munyika mavo. VaGeingob vati vemakambani vanofanirwa kuita zvemabhizimisi vasina kungonangana nekuwana mari chete, asi kubatsirawo kurwisa hurombo. Vasati vatura mashoko avo, VaGeingob vamboshanyira nzvimbo dzakasiyana-siyana muZITF pamwe nemutungamiri wenyika, VaRobert Mugabe, vachiona zviri kuratidzwa pachirongwa ichi. Nyika gumi neina chete ndidzo dzange dziine makambani adzo achiratidza zvigadzirwa paZITF yegore rino. No media source currently available "	https://www.voashona.com/a/zimbabwe-zitf-opens-officiakky/3830164.html
politics	VaMushowe Vanokundikana Zvakare Kumira Pamberi peKomiti yeParamende	Gurukota rezvekuburitswa kwemashoko, VaChristopher Mushowe, neChina vatadza zvekare kuuya kukomiti yeparamende kuti vazotaura matanho ari kutorwa nehurumende mukugadzirisa mitemo inombunyikidza vatori venhau pamwe nekusunungura masai sai ematerevhizheni. Nhengo dzeparamende kubva kubato rinopikisa pamwe nemasangano anomirira vatori venhau varatidza kutsamwa kukuru nenamaitiro aVaMushowe avo vakatadza kuuya kudare iri svondo rapera mushure mekunge vakokwa nekomiti yeparamende. Imwe nhengo yekomiti iyi, uye vachimirira Mabvuku, VaJames Maridadi veMDC-T, vati kuita kwaVaMushowe kuri kudzorera shure nyaya dzekugadzirisa mitemo inombunyikidza vatapi venhau. Mukuru wesangano rinomiriria nhepfenyuro dzemumatunhu, reZimbabwe Association of Community Radio Stations, Muzvare Vivian Marara, vatiwo zvinoratidza kuti VaMushowe havana chido chekusandura mutemo yekutapwa kwenhau munyika. Muzvare Kholiwe Majama Nyoni veMedia Institute of Southern Africa – Zimbabwe vashorawo kuita kwaVaMushowe. Vatiwo komiti yeparamende iyi haifaniri kurega VaMushowe vachiita madiro aJojina uye inofanira kutora matanho akaoma kuti VaMushowe vauye kudare iri. Vanoona nzvekufambiswa kwebasa musangano Media Alliance of Zimbabwe, VaNigel Nyamutumbu, vati kunyange hazvo vasiri kufara nemaitiro aVaMushowe, vanoonawo sekuti komiti yeparamende iyi haisi kuita basa rayo nemazvo. Pavabvunzwa kuti vachaita sei naVaMushowe, sachigaro wekomiti iyi, VaWilliam Dhewa, vati VaMushowe vabatikana uye vanofanira kupihwa nguva. Hatina kukwanisa kutaura naVaMushowe kuti tinzwe kuti sei vari kutadza kuuya kuparamende. Kunyange hazvo mamwe mapazi ehurumende ari kuunza mabhiri kuparamande kuti mitemo iri pasi pawo isaundurwe kuti ifambirane nebumbiro remitemo yenyika, bazi raVaMushowe harina kana bhiri rarakaunza kudare kubva muna 2013 pakagadzwa bumbiro idzva. VaMushowe vange vachitarisirwa kuti taura kuti mitemo yakaita seAccess to Information and Protection of Privacy Act, Broadcasting Services Act nemimwe ichasandurwa riini. VaMushowe vange vachitarisirwawo kutsanangura kuti sei marezenezi eCapitalk neNyaminyami ayo akapihwa kukambani yeKingstons ave kushandiswa nekambani yeZimpapers. Masangano anomiriria vatori venhau azivisa kuti achaita musangano wechimbi chimbi kuti aronge kuti angaite sei naVaMushowe. Zvichakadai, komiti iyi svondo rinouya ichashanyira nhepfenyuro dzose ichiona kuti dziri kushanda sei. No media source currently available 	https://www.voashona.com/a/zimbabwe-mushowe-no-show-in-parly/3901907.html
politics	VaPromise Mkwananzi veTajamuka Vogariswa Mujeri	Mutauriri weTajamuka, VaPromise Mkwananzi avo vakazvipira kumapurisa nemusi weChishanu vave kugara mutirongo mushure mekunge mutongi wedare ramejastiriti muHarare ati haasi kunzwa zvakanaka akati nyaya iyi izonzwikwa neMuvhuro. VaMkwananzi vakaenda kunozvipira kumapurisa negweta ravo VaTrust Maanda vanova nhengo yeZimbabwe Lawyers for Human Rights kana kuti ZLHR. Rimwe rinova nhengo yeZLHR, VaJerremiah Bamu vakaudza Studio 7 kuti pavakaenda kumapurisa ekuHarare Central neimwe nyaya yavanhu vakasungwa mukuratidzira kwemusi weChitatu, vakaudzwa kuti mapurisa ari kutsvaga VaMkwananzi uye Pastor Evan Mawarire veHash Tag This Flag. Mapurisa ainge ambobvunzurudzawo VaStern Zvorwadza avo vari kutungamirawo kuratidzira munyika. VaMkwananzi vakaudzawo Studio 7 kuti vainge vakazvipira kuenda kumapursa nekuti kuratidzira kwavari kuita kunotenderwa nebumbiro remutemo. Pastor Mawarire vakaudzawo Studio 7 kuti pane vanhu vari kuvafonera vachiva tyisidzira uye kuvatevera nekuuya kuhofisi yavo. Mapuria akasunga vanhu vanodarika mazana matatu uye ari kutsvaga kusunga vamwe nekuyedza kudzisiva kumwe kuratidzira kwadaidzirwa nemusi weChitatu nemusi wechina svondo rinouya. Vari kuratidziora vanoda kuti mutungamiri wenyika VaRobert Mugabe vaferefete vari kuita zvehuori zvikuru makurukota avo, kutambirisa vashandi vehurumende mari dzavo dzemihoro nenguva uye kubvisa mutemo uri kurambidza kupinda kwezvinhu munyika zvakaita sezvekuduya zviri kutengeswa nevanhu kuti vararame. Vamwe vari kutiwo VaMugabe ngavasiye basa nekuti vakundikana. Asi VaMugabe nemusi weChishanu vakave nemukana wekutaura nezvezvichemo izvi apo vakaita musangano kunhandare yeChipadze kuBindura asi vakangoti zvinhu zvaoma nekuti Zimbabwe yakatemerwa zvirango nevekunze. 	https://www.voashona.com/a/zimbabwe-matongerwo-enyika/3410649.html
health	Vadzidzi Vakawanda Vovhiringirwa Dzidzo neCoronavirus muZimbabwe	Vamwe vabereki vane vana vanofanirwa kunyora bvunzo dzakakosha\ngore rino vanoti vari kutyira kuti vana vavo vacharasikirwa nenguva\nyakakosha yekudzidza nekuda kwechirwere cheCoronavirus. Vanwe vadzidzi vari kuzvikoro zvepamusoro vari kuchemawo nerekuti havana mari yekuti vaite zvidzidzo zvavo zvepaiundaneti sezviri kukurudzirwa nehurumende.\n\nVamwe vabereki vataura neStudio7 vati hurumende inofanirwa kubuda\npachena panyaya yekuti dzidzo yevana vekuprimary nesecondary\nichaenderera mberi sei uye kuti vanofanirwa kunyora bvunzo vachaita\nsei.\n\nMumwe mubereki ane mwana ari kufanirwa kunyora bvunzo dzeGrade7 gore rino, Amai Rudo Makamure, vati vanofunga kuti dai bvumzo dzaendeswa mberi.\n\nMuzvare Tafadzwa Musika avo vanochengeta vana vemukoma wavo vari\nmuGrade 7 neForm 4, vatiwo kunyange hazvo vana vachigona kuverenga vari kumba, maverengero aya anosiyana nepavanenge vari kuchikoro. Vati dai bvunzo, kunyanya dzemuna Chikumi dzaendeswa mberi kuitira kuti vadzidzi vawane nguva yekugadzirira yakakwana.\n\nZvimwe zvikoro zviri kukurudzira kuti vabereki vatengere vana vavo nharembozha kana makombiyuta kuitira kuti vakwanise kudzidza vari kumba vachishandisa indaneti.\n\nMumwe mubereki, Amai Oster Magqoka, vati havazi vose vabereki\nvanokwanisa kuwana mari yekutenga zvinhu zvakadai, uye kubhadhara mari\ninodiwa pakushandisa indaneti. Amai Magqoka vatiti hurumende inofanirwa kupindira ichitaura pachena kuti nderipi gwara rinofanirwa kutorwa panyaya iyi.\n\nMurongi wemabasa mumubatanidzwa weNational Association of School\nDevelopment Associations and Committees, NASDAC, VaBanny Manokora, vati hurumende inofanirwa kuenzanisa kukosha kwehupenyu hwevana uye kukoshakwedzidzo.\n\nMutungamiri wesangano reProgressive Teachers’ Union of Zimbabwe, VaTakavafira Zhou, vatiwo hurumende haifanirwe kuda kumhanyira kuti zvikoro zvivhurwe kana chirwere chichiri kutekeshera. VaZhou vati pane vadzidzisi vari kudzidzisa vana nenzira dzakadai seWhatsApp vakati zvakakosha kuti hurumende itsigire nekuvandudza hurongwa uhu.\n\nHatina kukwanisa kunzwa divi regurukota rezvedzidzo, VaCain Mathema,\npanyaya iyi sezvo nharembozha yavo yange isingabatike. Asi VaMathema vanogara havo vakaudza Studio7 kuti havafi vakataura nayo nepamusana pezvirango zvavanoti zvakatemerwa hurumende yavo neAmerica. Asi vachipindura mubvunzo wekuti ndeapi matanho ari kutorwa mune zvedzidzo kwakatariswa chirwere cheCoronavirus, munyori mubazi rezvekufambiswa kwemashoko, VaNick Mangwana, vati hurumende iri kugadzira hurongwa hwakazara hwekuona kuti dzidzo ingaenderere mberi sei. VaMangwana vabvuma kuti vadzidzi vakawanda, kusanganisira vekumaruwa, havakwanise kudzidza vachishandisa indaneti vakati hurumende ichabudisa hurongwa hwainahwo panyaya iyi uyewo pakuti zvikoro zvichavhurwa riinhi.\n\nZvichakadaro, vamwe vaddzidzi vemuzvikoro zvepamusoro vari kuchemawo\nnerekuti havazi kukwanisa kudzidza vachishandisa indaneti nekuda\nkwekudhura kunoita nzira iyi.\n\nMumwe mudzidzi uyo angozvidoma nezita rekuti Tafadzwa ati vabereki\nvakawanda havakwanise kubhadharira vana vavo mari yeindaneti nekuda\nkwekuoma kwakaita zvinhu munyaya ndzemari munyika.\n\nMumwezve mudzidzi, Tabeth Magigwana, ati dai vemakambani enharembozha neindaneti achipa vadzidzi mutengo wepasi.\n\nMudzidzisi wezvidzidzo zvepamusoro munyaya dzezvehupfumi uye vari\nmuongorori akazvimirira ega, VaFelix Chari, vaudza Studio 7 kuti\nkushandiswa kweindaneti mukuita zvidzidzo zvepamusoro hakusati\nkwasvika padanho rakakura muZimbabwe nekuda kwezvikonzero zvakasiyana-siyana.\n\nPari zvino zvikoro zvepamusoro zvemunyika zvakavharwawo senzira\nyekuedza kudzivirira kupararira kwechirwere cheCoronavirus icho\nchauraya vanhu vanodarika zviuru zana nemakumi manomwe nezvisere pasi rose, kusanganisira vanhu vana vemuZimbabwe. No media source currently available 	https://www.voashona.com/a/covid--19-affecting-school-exams/5386814.html
sports	Ndamirira: Manyuchi	Ndooka   SHASHA yetsiva, Charles manyuchi, anoti ari kugadzirira kusangana naMuhamad Sebyala wekuUganda munaNyamavhuvhu apo vacharwira bhande reWorld Boxing Federation uye reWorld Africa Boxing Association Supreme Middleweight.   Vaviri ava vaifanirwa kusangana munaChivabvu asi mutambo wavo wakakanzurwa senzira yekurwisa kupararira kweCovid-19.   Muhurukuro neKwayedza, Manyuchi anoti chikwata chake chakakumbira kuHurumende kuti mutambo uyu uitwe ndokutenderwa saka chasara ndechekuti Sebyala atenderwe nenyika yake kuti auye kuZimbabwe kuzosangana naye.   “Takapihwa mvumo yekuti mutambo wedu uenderere mberi saka tamirira kunzwa kunyika yaSebyala kuti vanomutendera here kuuya kuno, kana akanzi auye anosvika otombotanga agara mu’quarantine’ kwemasvondo maviri ari muno,” anodaro.   Mutambo wevaviri ava ukabudirira unogona kutambwa munhandare isina vatsigiri sezvo mutemo usiri kutendera kuungana kwevanhu pari zvino.   “Zvevatsigiri pari zvino hazvina basa, chinongodiwa chete kuti iye Sebyala auye topedzerana tiri vaviri. Ndiye wandiri kuda uye pakati pedu tinofanira kurakidzana mukuru.   “Ini ndinenge ndiri munyika yangu uye handifanire kushoresa nyika saka ndiri kushanda nesimba kuti ndimubike zvakasimba,” anodaro Manyuchi.	https://www.kwayedza.co.zw/ndamirira-manyuchi/
health	Hurumende Yokundikana Kubatsira Vakaremara kuMasvingo	Apo hurumende yakawedzerazve mazuva ekuti vanhu vagare mudzimba kana kuti lockdown, kuitira kurwisa kupararira kwehutachiona hwecoronavirus kana kuti Covid-19, vamwe vakaremara mudunhu reMasvingo vave kuchema chema kuti nzara yapfunya chisero mudzimba dzavo. Vemasangano anorwira kodzero dzevakarema vanoti nhengo dzavo dziri kunonga svosve nemuromo munguva ino yelockdown sezvo dzisisina kana nzira dzekutsvaga raramo dziri mudzimba. Vakawanda vakaremara ava vanorarama nekutengesa mumigwagwa uye nekupemha asi nenyaya yekunzi vagare mudzimba havachakwanisi kuita izvi nekudaro mari yekutenga chikafu yakapera kare. VaHenry Chivhanga, veSangano reDisability Amalgamated Community Trust(DACT) vanoti nenyaya yekushaikwa kwechikafu kune vakaremara, kodzero dzavo dziri kumbunyikidzwa. Vamwe vakaremara ava vanoti vari kusanganawo nemamwe matambudziko akaita sekushaiwa mvura munguva ino, iyo inouya kwenguva pfupi pfupi mudzimba dzavo. Muzvare Nyaradzo Mutande, vanoona nezvekufambiswa kwemabasa musangano reInstitute of Community Development Trust, vanoti vakaremara nevanovabatsira vari kushaya zvipfeko zvekudzivirira kutapuriranwa kwechirwee checoronavirus. Vamwe vemasangano aya vanoti rubatsiro ruri kupuwa vamwe nehurumende harusati rwasvika mudunhu reMasvingo nekudaro vari panguva yakaoma. Hurumende yakavimbisa kupa vanhu rubatsiro rwemari inosvika mazana matatu emadhora emabond pamwedzi asi haisati yauya. Gurukota rinoona nezvemagariro akanaka evanhu Muzvinafundo, Paul Mavhima, avo vanga vari mumusangano pavabatwa ne Studio 7 vati vari kubatsira vakaremara munguva ino uye hurongwa uhu hwagara huripo. Mutauriri we Covid-19 Taskforce muMasvingo, VaRogers Irimayi, vatsigira Muzvinafundo Mavhima, vachiti komiti yavo iri kushanda nebazi iri kubatsira vakaremara munguva ino. Asi, Pastor Cover Mugwadi, vesangano, reZimbabwe Disability Advocacy, Empowerment, Rehabilitation and Technology, vanoti hurumende haisi kutaura chokwadi nekuti hapana chavarikuwana mudunhu reMasvingo. Vamwe vazhinji vevakaremara vanoti vari kushushikana kuwana matsamba ekuti vakwanise kufamba kuti vaitewo mabasa vawane chekudya sezvo hurumende yave kutendera vanhu kuti vaitewo mamwe mabasa. No media source currently available    	https://www.voashona.com/a/hurumende-yokundikana-kubatsira-vakaremara-kumasvingo/5424354.html
politics	America Yovhota Musarudzo dza2020	Mamiriyoni nemamiriyoni evanhu ari kuvhota musarudzo dzemuAmerica dzemutungamiri wenyika, pamwe nedzenhengo dzeparamende. Asi maziso evakawanda akatarisira zvichabuta pakati pemumiriri weRepublican Party musarudzo yemutungamiri wenyika, VaDonald Trump pamwe nemumiriri weDemocratic Party musarudzo iyi, VaJoe Biden. Nzvimbo dzekuvhotera dzavhurwa mangwanani mumatunhu ose emuAmerica.  VaBiden vatanga zuva ravo nekupinda muchechi mudunhu ravo reDelaware uye vazopinda munzvimbo mbiri dziri mudunhu re Pennsylvania vachiona vanhu vari kuvhota, vasati vadzokera kudunhu ravo reDelaware. VaTrump, avo vanova mutungamiri weAmerica pari zvino, vatanga hurongwa hwavo nekutaura pachirongwa che Fox & Friends vachiti vachazivisa veruzhinji kana vachinge vakunda musarudzo.  Va Trump vashanyira muzinda wavo wesarudzo uri kunze kweguta reWashington, ndokubva vazodzokera kumba kwavo kumuzinda wemutungamiri weAmerica, we White House. VaBiden vanonzi vari kutarisirwa kuzivisa masangano enhau kuti vawana mavhoti anoita kuti vave mutungamiri wenyika. Sarudzo dzemuAmerica dziri kuitika panguva iyo nyika iyi yakatarisana nedambudziko rechirwere che Covid-19, icho chauraya vanhu banodarika zviuru mazana maviri nemakumi matatu nechimwe, kana kuti vanodarika 231,000. Zvisineyi nedenda iri, vanhu vanodarika mamiriyoni zana nemakumi mashanu vari kutarisirwa kuvhota musarudzo yegore rino. Asi zvichabuda musarudzo idzi zvichaburitswa pachitevedza mitemo yematunhu akasiyana siyana. Matunhu achatanga kuzivisa zvabuda musarudzo anosanganisira Florida, Georgia, Maryland, Pennsylvania, Delaware, Virginia, New York, Connecticut nemamwe. Kuti munhu adomwe semutungamiri wenyika akunda musarudzo, anofanirwa kunge awana mavhoti eElectoral College anodarika mazana maviri nemakumi manomwe.	https://www.voashona.com/a/america-votes-in-2020-elections/5646897.html
politics	VaAcie Lumumba Voparura Bato rezveMatongerwo eNyika	Vaimbova nhengo yeZanu-PF VaAcie Lumumba vaparura bato ravo rinonzi VIVA party muHarare nemusi weChina. VaLumumba avo vati ndivo sachigaro webato iri vanonzi vange vachitukurira mutungamiri wenyika VaRobert Mugabe. VaZhuwawo vakabuda mubato reZanu-PF mushure mekunge vanetsana negurukota rezvekuendesa hupfumi kuvatema VaPatrick Zhuwao. VaZhuwao vainge vasarudza VaLumumba kuita sachigaro weZimbabwe Youth Empowerment Council asi vakazovadzinga izvo zvakapa kuti vaviri ava vakandirane makobvu nematete. VaLumumba vanonzi vane makore makumi maviri nemanomwe ekuberekwa uye pasi pebumbiro remutemo havakwanise kupinda musarudzo dzemutungamiri wenyika sezvo zvichida munhu ane makore makumi mana. Nyanzvi munyaya dzezvematongerwo enyika dzataura neStudio 7 dzati zvinonetsa kuti VaLumumba vaite mutsindo mushure mekubatwa mumambure enyaya dzehuori uye kufumurwa apo vakaburitsirwa vhidhiyo vachiita zvepabonde nemumwe musikana.	https://www.voashona.com/a/zimbabwe-matongerwo-enyika/3398971.html
business	Inflation Yokwira Zvisati Zvamboonekwa Mumakore Gumi Apfuura	Zimbabwe National Statistics Agency kana kuti Zimstats inoti inflation yemunyika yakwira kusvika pazvikamu makumi matatu nechiga chimwe kubva muzana kana kuti 31.01% kubva pazvikamu makumi maviri nezviga makumi masere nemashanu kubva muzana kana kuti 20, 85%. Aka ndekekutanga mitengo yezvinhu kukwira zvakadai mukati memakore gumi. Zimstats inoti mitengo yezvinhu zvakaita sechingwa, zvinwiwa nehembe ndizvo zvapa kuti mitengo yezvinhu ikwire. Nyanzvi munyaya dzezvehupfumi Doctor Godfrey Kanyenze vanotungamira sangano reLabour and Economic Development Research Institute of Zimbabwe. No media source currently available  	https://www.voashona.com/a/inflation-yokwira-zvisati-zvamboonekwa-mumakore-gumi-apfuura/4704463.html
business	Zimbabwe neSouth Africa Dzinonyorerana Zvibvumirano Munyaya dzezveUpfumi	"Zimbabwe neSouth Africa nemusi weChina dzanyorerana zvibvumirano zvakawanda zvakanangana nekuvandudza hupfumi hwenyika mbiri idzi. Nyika mbiri idzi dzanyoreranawo chibvumirano chezvemuchadenga chichaita kuti ndege dzekuSouth Africa dzakawanda dzikwanise kumhara muZimbabwe. Izvi zvinotevera musangano waitwa pakati pemakurukota emapazi akasiyana-siyana ehurumende idzi wanga uchidaidzwa kuti bi-national commission unove wekutanga wakadai kuitwa nenyika mbiri idzi. Vachitaura pamusangano uyu, mutungamiri wenyika, VaRobert Mugabe, vakurudzira vemabhizimusi vekuSouth Africa kuti vauye kuzosima mari dzavo muZimbabwe vachiti mabhizimusi avo haana chinoawana. ""Ndinoda kusimbaradza vemabhizimusi vekuSouth Africa kuti mabhizimusi avo akachengetedzeka muno uye tinodawo kuona vemabhizimusi vemuZimbabwe vachivhurawo mabhizimusi avo kuSouth Africa,"" VaMugabe vadaro. Mashoko aVaMugabe aya anouyawo apa vekunze vazhinji vari kubatwa nenhetemwa panyaya yekusima mari yavo muno pamusana pemutemo wakaiswa nehurumende wekuendesa hupfumi kuvatema. Kunyange hazvo VaMugabe vasina chavataura pamusoro pekutya kuri kuita vekunze vakawanda kusima mari yavo muZimbabwe, vati chirongwa chekuendesa hupfumi kuvatema chazvara anamuzvinabhizimusi vatsva vanogona kuita kuti hupfumi hweZimbabwe neSouth Africa husimukire. Zvichakadai, mutungamiri weSouth Africa, VaJacob Zuma, vakurudzira kuti pawumbwe hwaro hunoita kuti vemabhizimusi vakwanise kushanda zvakanaka. ""Patinoita izvi tinofanira kutarisa nyaya yekudyidzana munyaya dzehupfumi. Nokudaro tinofanira kuona kuti vemabhizimusi havana zvibingamupinyi zvavanosangana nazvo mukuita mabhizimusi avo. Tinofanirawo kuona kuti pavakwa muganhu mumwe chete pakati penyika dzedu kuitira kuti vanhu vafambe vakasununguka,"" VaZuma vadarowo. Zvichakadaro, gurukota rinowona nezve kunze kwenyika, VaSimbarashe Mumbengegwi vati zvimwe zvibvumirano pakati penyika mbiri idzi zvichiri pakati pekuzeyewa uye zvichasainwa munguva pfupi iri kutevera. VaMbengegwi vati nhaurirano dziri kuitwa dzakanangana nekuchengetedzeka hukama kwenyika mbiri idzi, zvekushanyirwa kwenyika nezvimwe zvakawanda. No media source currently available "	https://www.voashona.com/a/zimbabwe-politics-south-africa-economy-mugabe-zuma/3579276.html
health	Nhomba yeCovid-19 Iri Kubva kuChina Ichapihwa Vanhu Isina Kuongororwa muZimbabwe	Nyanzvi munyaya dzehutano dzinoti mushonga wekudzivirira Covid-19 uyo uri kutanga kusvika nemusi weMuvhuru ichibva China, unofanira kutevedza gwara rinoshandiswa pamishonga yese inopinda munyika rekuti unotanga waongoororwa kuti unoshanda sei muZimbabwe zvichienderana nemhando yehutachiwana huri muno usati wapihwa veruzhinji. Vaimbove gurukota rezvehutano muhurumende yemubatanidzwa, Dr Henry Madzorera, vanoti mushonga usati watengwa, Zimbabwe, kuburikidza nebazi rehutano, inotanga yaongorora kuti mushonga uyu wakagadzirwa sei kunyika kwaunobva, uye kuti zvawakashatira ndezvipi veruzhinji vasati vapihwa mushonga uyu. Vati panopinda mushonga uyu munyika, unofanira kutanga waongororwa sezvo wakagadzirwa kudunhu repasi rino rakasiyana neZimbabwe. VaMadzorera vati ongororo iyi inogona kuitwa mukati meguva pfupi sezvo denda reCovid-19 riri kupararira nekusaika. VaMadzorera vati pari zvino havana ruzivo kuti izvi zvakaitwa here kana kuti kwete sezvo hurumende isiri kubuda pachena nehurongwa hwayo. Imwe nyanzvi yezvehutano, Dr Peter Mataruse, vatiwo tarisiro yavo ndeyekuti Medicines Control Authority of Zimbabwe, ichaongorora mishonga yeCovid-19 sezvainoita pamishonga yese inopinda munyika sezvinodiwa nemitemo yakaita kuti bazi iri riumbwe munyika. Vati ongororo idzi dzinogona kuitwa kunyange hazvo mushonga watove munyika. Sachigaro wekomiti yeparamende inoona nezvehutano, Dr Ruth Labode, vatsinhira mashoko emamwe machiremba, vachiti paramende inotarisira kuti bazi rehutano richavapakurira zvizere nemusi weChipiri pavanotanga kugara dare reNational Assembly. Mukuru weMedicine Control Authority of Zimbabwe, VaRichard Rukwata, vatiwo vakapa hurumende mvumo yekuunza mishonga yeCovid-19 munyika mushure mekunge yatevedza zvese zvinodiwa pasi pemitemo yenyika. Pasi pechibvumirano cheZimbabwe Covid-19 National Development and Vacccination Strategy, Medicines Control Authority of Zimbabwe inopa mvumo yekuunza nekushandisa mishonga iyi mukati memazuva mashanu ichinge yapihwa humbowo hunoratidza kuti mishonga iyi yakanyoreswa munyika dzayakagadzirwa, uye kuti yakanyoreswawo nesangano reWorld Health Organisation here kana kuti kwete. Vati panofanirawo kuitwa ongororo yekuona kuti mishonga iyi haikanganise here vanhu munyika yose. Vati kunyange hazvo ongororo dzakadai dzichikwanisa kutora nguva yakareba, dzinokwanisa kuitwa mukati memazuva manomwe sezvo mishonga iyi iri kushandiswa zvechimbichimbi. Mutevedzeri wegurukota rinoona nezvehutano, Dr John Mangwiro, vati hurumende yakatevedza zvese zvinodiwa uye vari kutevedza hunyanzvi hwesainzi pamatanho ese avari kutora. Gurukota rezvehutano, uye vari mutevedzeri wemutungamiri wenyika, VaConstantino Chiwenga, vati zvinhu zose zviri mugwara uye mushonga uri kusvika munyika, uchabva wapihwa vanhu vari muchikamu chekutanga kuwana nhomba iyi. Vanhu ava vanosanganisira vana chiremba, vakoti, vashandi vemuzvipatara nevose vanoita mabasa anonzi akakosha zvikuru. Izvi zvinoburitsa pachena kuti hurumende haina hurongwa hwekutanga yaongorora nhomba iyi isati yapihwa veruzhinji. Mutangamiriri wenyika, VaEmmerson Mnangagwa, vanotarisira kugamuchira mishonga yeSinopharm inosvika mazana maviri ezviuru nemusi weMuvhuro painosvika munyika ichibva kuChina. No media source currently available 	https://www.voashona.com/a/zimbabwe-to-vaccinate-sinopharm-covid-19-vaccine-without-undergoing-clinical-trials-first/5776286.html
sports	‘UPENYU PAMBERI, BHORA MUSHURE’	MUTAMBI weZimbabwe Warriors nechikwata cheStade de Reims chekuFrance, Marshall Munetsi, anoti panguva ino yechirwere cheCovid-19 icho chatekeshera pasi rose, upenyu hwevanhu hunofanirwa kukosheswa kudarika mutambo wenhabvu.   Achitaura svondo rino ari kuFrance uko anotambira achitambira nhabvu yake, Munetsi anoti kumiswa kwakaita mitambo yenhabvu kunyika iyi pamwe nepasi rose kwakakosha sezvo matanho akatorwa aya ari kubatsira kurwisa kupararira kwecoronavirus.   “Ini semutambi wenhabvu, mutambo uyu hauna kunyanya kukosha kukunda upenyu hwevanhu. Ndinotsigira kumiswa kwakaitwa mitambo yenhabvu sezvo uku kuri kubatsira kurwisa kupararira kwecoronavirus.   Kana chirwere ichi chapera hacho, tochidzokera kunotamba hedu nhabvu.   “Zvose ngatingozviisai mumaoko aMwari, zvichadarika hazvo todzokera kuupenyu hwedu hwemazuva ose,” anodaro.   Munetsi akatanga kutambira chikwata cheStade de Reims mwaka uno achibva kuchikwata cheOrlando Pirates chekuSouth Africa.   Kusvika pazomiswa mitambo yose, Munetsi ange achitamba nhabvu inonwisa mvura kuStade de Reims izvo zvakambomuona achimaka shasha Neymar Jnr mune umwe mutambo wechikwata chake necheParis St Germain (PSG) uyo chikwata chaje chakahwina 2-0. Mumutambo uyu, Munetsi akarumbidzwa zvikuru sezvo PSG ichizivikanwa pasi rose nevatambi vanoita “kuruka” bhora vachisanganisira iye Neymar Jnr, Kylian Mbappe, Edinson Cavani asi musi uyu shasha idzi dzakashaiswa mukana.   Munetsi anoti agere zvakanaka kuchikwata chaari kutambira cheReims achiti kana mumwe mukana wekuenda kune chimwe chikwata ukaiuya, achatarisa zvinomunakira.   “Ndiri kugutsikana nepandiri iye zvino, asi ndinoda kusvika kumusoro-soro nenhabvu. Ndichatungamirirwa naMwari murwendo rwangu uye kwose kwandinoenda ndiye anoziva kwandichasvika.   “Ingori nyaya yekuona zuva nezuva kuti zvinenge zvichifamba sei. Kana mukana wauya ndinoushandisa ndofambira mberi nemutambo,” anodaro Munetsi.   Nemusi weChipiri svondo rino, vanhu 18 vange vabatwa vaine chirwere cheCovid-19 muZimbabwe apo vatatu vacho vakatoshaya.	https://www.kwayedza.co.zw/upenyu-pamberi-bhora-mushure/
business	Hurumende Yokurudzirwa Kugadzirisa Dambudziko reKushaikwa kweMagetsi Pave neKutyira Kuti Mitengo yeZvigadzirwa zveMunyika iChakwira	Nyanzvi mune zvehupfumi, vashandi, vashandirwi pamwe nevezvitoro vari kuyambira kuti kana dambudziko rekushaikwa kwemagetsi rakatarisana nenyika rakasagadziriswa nekukurumidza richakonzera matambudziko akawanda anosanganisira kukwira kwemitengo yezvigadzirwa zvemunyika, izvo zvichazoomesera veruzhinji. Mutungamiri wesangano rinomirira vashandirwi, reConfederation of Zimbabwe Industries, CZI, VaKurai Matsheza, vanoti dambudziko rekushaikwa kwemagetsi munyika riri kuvabata zvakanyanya zvekuti vanga vakatarisira kuti hurumende neZESA vachakasika kurigadzirisa. VaMatsheza vanoti nekuda kwedambudziko iri, vemakambani vave kumanikidzwa kutsvaga nzira dzekuti varambe vachigadzira zvigadzirwa zvavo dzinosanganisira kushanda usiku nemukupera kwesvondo panenge pauya magetsi. VaMatsheza vanoti vemakambani vanenge vachikwanisa ndivo vari kuisawo magwetsi anoshanda nezuva kana kushandisa majenareta, zvinhu zvavanoti zvinenge zvave kuvadhurira, zvinozoita kuti vasiire mutoro uyu kuvatengi. Izvi zvinotsigirwa nenyanzvi mune zvehupfumi vachishanda vakazvimirira, VaMasimba Kuchera, avo vanoti kushandiswa kwemajenareta nevemakambani kunowedzera mutengo wezvinhu, izvo zvinozodhurisirwa vatengi. Munyori mukuru werimwe sangano rinomirira vashandi, reZimbabwe Federation of Trade Unions, ZFTU, VaKennias Shamuyarira, vanoti dambudziko riripo nderekuti hurumende pamwe nekambani yeZESA havasi kukoshesa zvine basa zvekuwanisa nyika magetsi. Vanoti hurumende inofanirwa kugadzirisa magwenya emarasha mumaguta ose kuitira kuti zvinhu zviitire nyore vashandi nevashandirwi. Saka dambudziko iri ringagadziriswa sei? VaKuchera vanotiwo zvinotoda kuti nyika itange kugadzira magetsi akawanda vachiti kuKariba nekuHwange hakusi kubva magetsi akawanda uye ekutengawo acho mashoma. Vanoti panenge pachitoda hurongwa hwekuti pabikwe magetsi akawanda pachishandiswa zuva, mvura, uye marasha, vachiti munyika zuva rakawanda kwazvo zvekuti magetsi anokwanisa kugadzirika nyore. Studio 7 yakundikana kubata gurukota rezvemhando dzemoto, VaSoda Zhemu, kuti tinzwe kana paine matanho avari kutora sehurumende asi nharembozha yavo yanga isiri kudairwa. Dambudziko rekudzimwadzimwa kwemagetsi rinonzi riri kukonzerwa nekuderera zvakanyanya kwaita mvura mudhamu reKariba uko kunogaiwa magetsi. Zvinonziwo hurongwa hwekuti nyika itenge magetsi kuSouth Africa huri kuvhiringidzwa nekuti kambani yemagetsi munyika iyi yeEskom ine matambudziko ayowo, uyewo Zimbabwe inonzi haina nhoroondo yakanaka pakubhadhara magetsi kumakambani ekunze anomboibatsira. Kunyange hazvo vakawanda vari kukurudzira kuti hurumende ivake magwenya emoto wezuva akawanda, vamwe vanoongorora zvematongerwo enyika vanoti izvi zvinokanganiswa nehuwori sezvakaonekwa mune mamwe makambani akambopiwa basa iri nehurumende mumashure ayo akakundikana kupedza basa iri. No media source currently available 	https://www.voashona.com/a/6864669.html
politics	Nyanzvi muNyaya dzezveMatongerwo eNyika Dzinoti VaMnangagwa Vanogona Kudzingwa muZanu-PF	Dzimwe nyanzvi munyaya dzematongerwo enyika dzinoti mumwe wevatevedzeri vemutungamiriri wenyika, VaEmmerson Mnangagwa, avo vanoonekwa sevane mukana wekutora matomu ekutungamira bato reZanu PF kubva kumutungamiri wenyika VaRobert Mugabe, vanogona kudzingwa kubva mubato iri sezvakaitika kuna Amai Joice Mujuru. Nyanzvi idzi dzinotiwo hazvisi pachena kuti ndiyani achatora masimba mubato iri. Zvichitevera kudzingwa kwevaiva mutevedzeri waVaMugabe mubato nemuhurumende, Amai Joice Mujuru, vamwe vakuru vakuru mubato reZanu PF kusanganisira mudzimai waVaMugabe, Amai Grace Mugabe, vakatanga kutaura mashoko ekushora nekuderedzera VaMnangagwa pasi. VaMnangagwa avo vanonzi vanotungamira chikwata cheTeam Lacoste vari kupomerwa mhosva yekuda kutora masimba kubva kunaVaMugabe vachiita zvekukambira. Asi nyanzvi munyaya dzematongerwo enyika dzinoti hapana chitsva pane zviri kuitika kuna VaMnangagwa vachiti itsika yaVaMugabe yekutuma vamwe mubato ravo kushungurudza pamwe nekunyomba avo vanofunga kuti vanenge vave nesimba. VaVivid Gwede avo vanoongorora zvematongerwo enyika vakazvimirira vakaudza Studio 7 kuti hapana chitsva pane zviri kuitika kuna VaMnangagwa. VaGwede vakaudza Studio 7 kuti VaMugabe vari kurwisanisa chikwata chaVaMnangagwa necheG40 senzira yekuramba vari pachigaro dzamara vapinda muguva. Mukuru weZimbabwe Democracy Institute, Doctor Pedzisai Ruhanya, vanoti hapana chingatadzise VaMugabe kutandanisa VaMnangagwa mubato sezvo vakabvira kuita izvi kare. VaRuhanya vanoti pane vamwe vakuru vakaita sanaVa Edgar Tekere vakatombotandaniswa mubato iri. Kunyange hazvo vachibvuma kuti VaMnangagwa vanogona kudzingwa mubato, mukuru weMedia Centre, VaEnerst Mudzengi, vanoti hazvisi nyore kuvadzinga panguva ino zvikuru sei nyika yatarisana nesarudzo. Mashoko aVaMudzengi anooenderanawo nemashoko akataurwa kubepanhau reThe Standard apo vakati VaMnagagwa vanerutsigiro rwakasimba kubva kuvakuru vechiuto nevakarwa hondo yerusununguko zvinopa kuti tsoro yekuvabvisa inetse kuronga. Nyanzvi idzi dzino bvumirana kuti vanhu vangangotaura kuti VaMnangagwa kana ani ane mukana wekutora matomu kubva kuna VaMugabe asi hazvisi nyore. VaMudzengi vanotiwo hazvina kujekawo mubato iri kuti kunyange VaMnangagwa vakadzingwa mubato ndiyani achatora matomu. Mumwe mugari wemuHarare, VaOwen Dhliwayo, vaudza Studio 7 kuti vanoona sekuti kudzingwa kwaMai Mujuru pamwe nezviri kuitika kunaVaMnangagwa zvine chekuita nemudzimai wemutungamiriri wenyika, Amai Grace Mugabe. Vanoti vanoona sekuti Amai ava vave kuda chigaro chepamusoro. Asi vatsigiri vaAmai Mugabe vakaita segurukota rinoona nezvedunhu reManicaland Amai Mandi Chimene vanoti Amai Mugabe havana chido chekutungamira nyika. VaRuhanya vanoti kunyange hazvo Amai Mugabe vaine simba pari zvino nekuda kwekuti murume wavo achipo simba iri rinopera musi unofa VaMugabe. Nyanzvi idzi dzakaudza Studio 7 kuti hapana kana mumwe muZanu PF anokwanisa kupikisa VaMugabe uye zvese zviri kuitika kunaVaMnangagwa zviri kuitwa nekuti VaMugabe vanozvifarira. Dzakatiwo kana ivo VaMnangagwa pachavo vanozviziva kuti vanogona kudzingwa mubato iri sezvo vakashandiswa kana kuona vamwe vakuru vakuru mubato iri vachidzingwa naVaMugabe. Bumbiro remutemo wenyika rinoti kana mutungamiriri wenyika akafa kana kusiya basa nezvikonzero zvakasiyana siyana, mutevedzeri anenge apedzesera kubata chinzvimbo chemutungamiriri wenyika ndiye anobva atungamira hurumende kwemwedzi mitatu kupa bato mukana wekudoma munhu anozopedzesa nguva yemutungamiriri anenge afa. Bumbiro reZanu PF rinoti kana izvi zvikaitika panoitwa musangano wekongiresi wechimbi chimbi unozodoma anotungamira bato. No media source currently available 	https://www.voashona.com/a/mnangagwa-expelled-succession-/4014717.html
sports	MaChevrons osangana neIreland	   CHIKWATA chenyika checricket chemaChevrons chichatanga goredzva ra2023 nekusangana neIreland mumitambo mitanhatu inoti mitatu yeOne Day International (ODI) nemimwe mitatu zvakare yeTwenty20 International Games (T20).   Zvichitevera kudzoka kwakaita maChevrons kubva kuAustralia nguva yadarika kuWorld Cup uko akadadisa nekusvika kuSuper 12, uyu ndiwo uchaita mutambo wavo wekutanga gore rinotevera.   Zimbabwe Cricket yakazivisa kuti mitambo yemaChevrons neIreland yese yeODI neT20 ichatambirwa kunhandare yeHarare Sports Club.   Zvikwata zviviri izvi zvichitanga kubandana mumitambo yeT20 mazuva anoti 12, 14 na15 Ndira. Mitambo yeT20 painongopera, yeODI inobva yatanga uye ichatambwa nemusi wa18, 20 na23 Ndira.   Chikwata chaDave Houghton ichi chiri kutarisira kutanga goredzva nekuhwina mutambo uyu sezvo kubva pakadzoka murairidzi uyu, chakatanga kutamba cricket inonwisa mvura.	https://www.kwayedza.co.zw/machevrons-osangana-neireland/
health	Vanhu Mamiriyoni Matatu Vofa neCovid-19 Pasi Rose	Pasi rose, huwandu hwevanhu vafa nechirwere cheCovid-19 hwadarika mamiriyoni matatu. Johns Hopkins University yemuAmerica iyo iri kuongorora kupararira kwechirwere ichi inoti vanhu vabatwa nechirwere ichi pasi rose vadarika zana nemakumi mana nezviuru mazana masere zvemamiriyoni kana kuti, 140, 800 million. MuAfrica mune vadarika mamiriyoni mana vabatwa nechirwere ichi. Vapora pasi rose vadarika mamiriyoni makumi masere kana kuti 80, million. Zvichakadaro, bazi rezvehutano rakazivisa nemusi weMugovera kuti munhu mumwe chete akafa nechirwere cheCovid-19 kuManicaland zvasiya vanhu vafa nechirwere ichi kubva zvachatanga kuparaira gore rapera vave chiuru chimwe chete nemazana mashanu nevaviri kana kuti 1, 552. Vanhu zana nemakumi matanhatu nevashanu kana kuti 165 vakabatwa nechirwere cheCovid-19 neMugovera zvasiya huwandu hwevabatwa nacho hwave pazviuru makumi matatu nemanomwe zvine mazana matanhatu nemakumi mapfumbamwe nemapfumbamwe kana kuti 37, 699. Vanhu makumi maviri nevana kana kuti 24 vakapora kubva kuchirwere ich zvasiya vanhu vapora vave zviuru makumi matatu nemashanu nevashanu kana kuti 35, 005. Vanhu vakabayiwa nhomba yeCovid-19 yekutanga vave zviuru mazana maviri zvine makumi manomwe nemakumi mapfumbamwe nevashanu kana kuti 276, 095. Vanhu vabayiwa nhomba yeCovid-19 kaviri sezvinokurudzirwa nenyanzvi vave zviuru makumi matatu nemashanu zvine mazana masere nevatanhatu kana kuti 35, 806. Zvichakadaro bazi rezvedzidzo raburitsa mashoko kuvatori venhau richiti rave kusimbaradza zvirongwa zvekudzivirira kupararira kwechirwere cheCovid-19 muzvikoro. Mutauriri webazi rezvedzidzo VaTaungana Ndoro vati zvakakosha kuti paitwe mushandirapamwe pakati pevabereki, varairidzi uye vadzidzi uye bazi rezvedzidzo richange roshanda nebazi rezvehutano kuona kuti patevedzerwa zviri kukurudzirwa kuti chirwere chisapararire. No media source currently available Bazi rezvehutano riri kuyambira kuti zvikoro zvisingatevedzere mitemo iyi zvinogona kuvharwa. Munyori mukuru musangano werimwe sangano rinomiririra vararaidzi reAmalgamated Rural Teachers Union of Zimbabwe kana kuti ARTUZ VaRobson Chere vanoti hurumende haisi kuita zvakakwana kuwanisira zvikoro zvikwanisiro zvekurwisa denda reCovid-19. No media source currently available 	https://www.voashona.com/a/vanhu-mamiriyoni-matatu-vofa-necovid-19-pasi-rose/5857722.html
politics	Madomerwo Anoitwa Magamba muZimbabwe Osimudza Zvakare Mutauro	Zvichitevera kuziviswa nehurumende kuti yapa vaimbove gurukota reZimbabwe rezvekudyidzana nedzimwe nyika, VaSibusiso Moyo, chiremekedzo chehugamba, vazhinji vari vashora masarudzirwo anoitwa magamba munyika. Mugwaro rakanyorwa nemutungamiri wenyika, VaEmerson Mnangagwa, rikaendeswa kumhuri ya VaMoyo neChitatu manheru negurukota rekudzivirirwa kwenyika, Amai Oppah Muchinguri-Kashiri, hurumende yakati VaMoyo igamba renyika. VaMoyo vakashaya nemusi weChitatu nechirwere che Covid-19, kunyange hazvo hutano hwavo hwange huchivanetsa nguva nenguva. PaTwitter, vanhu vari kutaura nezvenyaya iyi vamwe vachiti magamba mazhinji akachengetwa paHero’s Acre haana kodzero yekuva magamba sezvo pasina zvavakaita zvinobatsira vanhu. Vamwe vanovarumbidza vachiti VaMoyo vane kodzero iyi, vazhinji vachiyeuka mashoko avo paZBC TV vachiudza vanhu munyika kuti musi wa Mbudzi 15, 2017 mauto akange apindira mune zvwmatongerwo enyika aine chinangwa chekubvisa matsotsi akakomberedza vaimbove mutungamiri wenyika, VaRobert Mugabe. Vamwe vakapinda chikoro paManama High School naVaMoyo vanovarumbidza zvikuru vachitaura nhorooondo dzaVaMoyo dzekuhondo. Kunyange hazvo vamwe vachiti VaMoyo vane kodzera yekupiwa chiremekedzo chegamba renyika, vamwewo vanoti VaMoyo havana chikuru chavakaita kuhondo kana munyika chinokonzera kuti vapiwe chiremekedzo ichi. Nyanzvi mune zvematongerwo enyika, VaRejoice Ngwenya, vanoti panofanirwa kuve nekomishini kana sangano rakazvimirira rinoona nezvekupihwa hugamba kwevanhu veZimbabwe, asi richibatsirwa nevanhu vemunyika, kwete kuti bato rimwe chete rezvematongerwo enyika riudze nyika yose kuti nhingi nanhingi igamba renyika asi pasina zvinozivikanwa zvakaitwa nemunhu uyu kunze kwekuti ange ari webato reZanu PF. No media source currently available  	https://www.voashona.com/a/zimbabwe-sibusiso-moyo-death-sparks-debate-on-national-heroes-rejoice-ngwenya/5747550.html
business	Hurumende Yotsika Madziro PaNyaya yeKumisa Zvimwe Zvinogadzirwa Kunze Kuti Zvisapinde muNyika	Gurukota rinoona nezvemaindustry VaMike Bimha vanoti kutanga muna Chikunguru, ZIMRA inenge yotevedzera mutemo wakadzikwa hwekumiswa kwekupinda kwezvimwe zvinhu munyika nevanhu vasina marezinesi. Hurumende yakaparura mutemo unonzi Statutory Instrument Number 64 uyo uchapa kuti zvinhu zvakatarwa mumutemo uyu zvisabvumidzwe kupinda munyika. Zvinhu izvi zvinosanganisa masalad creams, mukaka, mafuta ekubikisa, zvekuvakiusa, mafotereza, matayi edzimotokari, cheese nezvimwe. VaBimha vanoti masangano akaita saana Confederation of Zimbabwe Industries neZimbabwe National Chamber of Commerce ndiwo akakumbira kuti vambomisa kupinda kwezvinhu izvi munyika. Vanotiwo hurumende inokwanika kuwana mari yemitero yakawanda kana vemunyika vakwanisa kugadzira zvinhu zvakawanda. Vatiwo izvi zvinopa kuti vanhu vakwanise kuwana mabasa. Hurumende mavhiki apera yakamboyedza kurambidza zvinhu munyika asi pakaita mhirizhonga pabhodha reBeitbridge vangu vachiramba kutambira hurongwa uhu. Asi rwendo rwuno hurumende inonzi ichaendesa mapurisa akawanda mumabhazi nekusunga vemabhazi vanenge vabatsira kupinza zvinhu munyika. No media source currently available 	https://www.voashona.com/a/zimbabwe-matongerwo-enyika/3397614.html
politics	Sangano reVaimbove Varwiri veHondo yeRusununguko Ropatsanuka?	Chimwe chikamu cheZimbabwe National Liberation War Veterans Association mudunhu reHarare, chashora vamwe vaive varwiri verusununguko vari kuti hutungamiriri wesangano iri hubviswe. Chikwata ichi chatiwo chinotsigira hurongwa hwehurumende hwekuripa varimi vachena vakatorerwa minda yavo sezvo hurongwa uhwu huri kuitwa pachitevedzwa bumbiro remitemo yenyika. Sachigaro wesangano iri muHarare, VaSamuel Bhila, vati vanotsigira hutungamiriri hwaVaChris Mutsvangwa musangano reZimbabwe National Liberation War Veterans Association, uye havabvumirane nechikwata chaVaEthan Matibela icho chakati VaMutsvangwa nevamwe vavo vabviswe. VaBhila vati VaMatibela nechikwata chavo havasi nhengo dzeZNLWA uye havafaniri kunge vachitaura pamusoro pesangano iri. VaMatibela nechikwata chavo avo vanoti ndevamwe vaivepo pakaumbwa sangano rinomirira vaive varwiri vehondo yerusununguko, vakaudza vatori venhau nemusi weChitau kuti sangano iri rakaumbwa kuti rigadzirise matambaudziko avo kuti vagare zvakanaka asi vakati izvi hazvisi kuitika nekuti hutungamiriri huripo hauna hany’a navo. Pamashoko aVaBhila, VaMatibela vaudza Studio 7 kuti vaive varwiri vehondo yerusunguko vave kurwisaniswa nevamwe vanhu pachinhambo chekuti vashande pamwe kugadzirisa zvichemo zvavo. VaBhila vatiwo havasi kufara neimwe nhengo yesangano ravo yechikadzi iyo yakabuda pamadandemutande svondo rino ichinyomba mutungamiriri wenyika, VaEmmerson Mnangagwa, ichiti vatadza kutonga nyika. VaBhila vati vanoziva mudzimai uyu asi varamba kumudoma nezita vachiti havabvumirani nezvaanotaura. Vatiwo vanotsigira chirongwa chehurumende chekuripa varimi vachena vakorerwa minda yavo sezvo chiri kuitwa pachitevedzwa bumbiro remitemo yenyika. Asi chikwata chaVaMatibela hachisi kufara nechirongwa chekuripa varungu ichi cheGlobal Compensation Deed. Pane chimwewo chikwata chinomirira vamwe vakarwa muhondo yerusununguko che War Veterans Pressure Group, icho chakatokwidza nyaya iyi kudare repamusoro chichida kuti chirongwa ichi chimiswe sezvo chichiti chinosarura kubhadhara vachena chichisiya vatema vemuno. Patavabvunza pfungwa dzavo pamusoro pemutauro wasimudzwa nenyaya iyi munyika, mutungamiriri wesangano rinomirira varimivachena munyika reCommercial Farmers Union, VaAndrew Pascoe, vati vanofara kuti hurumende yakabvuma kuvabhadhara uye vari kuedza napose pavanogona kuona kuti mari yacho yawanikwa. Studio7 haina kukwanisa kunzwa kuna VaMutsvangwa, kanaeo munyori mukuru wesangano ravo, VaVictor Matemadanda, kuti vanoti kudii nekudhonzerana masimba kwava kuitika musangano ravo. No media source currently available 	https://www.voashona.com/a/zimbabwe-war-veterans-group-heading-for-a-split/5571242.html
business	VaNick Mangwana Vovimbisa Nhepfenyuro Dzakawanda paHurukuro yeVOA neZimbabwe Television Network	Munyori mukuru mubazi rezvekuburitswa kwemashoko, VaNdabaningi Nick Mangwana, vanoti hurumende ichavandudza mitemo inombunyikidza vatori venhau uye mashandiro avo zvekuti vari kutarisira kuti mukupera kwegore kunenge kwave nedzimwe nhepfunyuro makumi maviri nena. VaMangwana vakataura mashoko aya pachirongwa che Zimbabwe Television Network ichishanda neVoice of America chinonzi Fourth Estate chaive nedingindira rekuti, Mapping Zimbabwe’ Media Landscape nezuro manheru. Vakatiwo vanoda kuti mabasa ekutapwa nekuburitswa kwenhau avandudzwe kuti pave nemakambani akawanda nemaredhiyo, materevhizheni nemapenhau vachiti izvi zvinoita kuti vana vakawanda vanobva muzvikoro zvepamusoro vawane mabasa. Vakatiwo vanoda kuona nhepfenyuro dzemumatunhu dzichivhurwa vachiti izvi zvichabatsirawo kana vasiri mumabasa enhau. VaMangwana vakatiwo izvi zvinobatsira zvikuru mukushambadza nyika pasi rese. Mupepeti wenhau weZim Fact Platform, VaChris Chinaka, vakatiwo vanotambira mashoko ehurumende aya nemufaro. Vachitaurawo pachirongwa ichi, VaChinaka vakati chimwe chave kunetsa munyika inyaya yekuti munhau mave kufambiswa mashoko asiri echokwandi akawanda. Vakati zvino suwisa kuti vazhinji munyika havachina chivimbo nezvinobuda mumapenhau. VaChinaka vakati chakakosha kuti vatapi venhau vanyore nhau sekutaurwa kwadzinenge dzaitwa kwete kuisa pfungwa dzavo. Mutori wenhau anoshanda akazvimirira, Muzvare Grace Mutandwa, akatiwo haafari nemashandire ari kuita vatori venhu munyika achiti mihoro yavo iri pasi izvo ati zvinokanganisa mashandire avo. Vamwe vakataurawo pachirongwa ichi, ndiVaJeoff Nyarota, vakamboita mupepeti wemapepanhau akaita seChronicle neDaily News avo vakati vanoona sekuti mabasa ekutapa nhau aderera munyika uye kuti pane kupokana pakati pevatapi venhau vanoshandira mapepanhau ehurumende neavo vanoshanda vakazvimirira. Mumwe mupepeti mukuru mukambani yeZimpapers, varidzi veZTN, VaWilliam Chikoto, vakati mukaha uyu wakawedzera muna2000 zvichitevera kuumbwa kwebato guru rinopikisa reMDC muna 1999 asi vakati kambani yavo inoedza napose painogona kuita basa nemazvo. Vanoona nezvekufambiswa kwezvirongwa musangano reMedia Instutitute of Southern Africa, VaNyasha Nyakunu, vakati chikuru chavakatarisira kuona hurumende ichashandura mitemo inombunyikidza vatapi venhau vachiti izvi zvinoita kuti vaite basa ravo nemazvo. Chirongwa ichi chakatepfenyurwawo panhepfuro dzeVoice of America uye VaChinaka vakati mushandirapamwe weVOA neZimpapers wakanaka chose uye unokurudzirwa sezvo uchiratidza pachena kuti Zimbabwe yazvipira kushanda nedzimwe nyika. Aka hakasi kekutanga makambani aya achishanda pamwe sezvo muna Nyamavhuvhu akaita chimwe chirongwa zvakare ichi chakaburitswa pasi rese kusanganisira paVOA nedzimwe nhepfenyuro dzainoshanda nadzo apo pakaitwa gakava rekutanga munyika musarudzo dzemutungamiri wenyika kunyangwe vamwe vatungamiri vakaita saVaEmmerson Mnangagwa veZanu-PF naVaNelson Chamisa vasina kupinda muhurongwa uhu. No media source currently available  	https://www.voashona.com/a/vanick-mangwana-vovimbisa-nhepfenyuro-dzakawanda-pahurukuro-yevoa-nezimbabwe-television-network/4610427.html
politics	Dare rePamusoro Rorasa Chikumbiro ChaVaSikhala Chekuti Vabhadhare Mari yeChibatiso, Repasi Richimira Kupa Mutongo	Nhasi matare maviri anoti ramejastiriri nedare repamusoro ange achinzwa zvikumbiro zvemumiriri weZengeza West mudare reparamemde VaJob Sikhala zvekuti vapihwe mukana wekubvisa mari yechibatiso pamhosva dzavari kupomerwa. Dare reHigh Court raramba kutambira chikumbiro chaVaSikhala chekuti vapihwe mukana wekubvisa mari yechibatiso panyaya yavari kupomerwa yekuti vaida kukanganisa mapurisa kuferefeta nyaya yekupondwa kwaMuzvare Moreblessing Ali nhengo yebato ravo reCitizens Coalition for Change. Rimwe gweta raVaSikhala Amai Beatrice Mtetwa vanove nhengo yesangano remagweta reZimbabwe Lawyers for Human Rights ndivo vange vachimiririra VaSikhala. Rimwe gweta riri muchikwata chinomirira VaSikhala vachishanda nesangano reZLHR zvekare VaJeremiah Bamu vati vamirira VaSikhala kudare ramejastiriti uko mutongo wasendekwa parutivi. Masangano emagweta anorwira kodzero dzevanhu pasi rose ari kushora kusungwa kwaVaSikhala, mumiriri weChitungwiza West VaGodfrey Sithole nevamwe vasingapihwe mukana wekubvisa mari yechibatiso. No media source currently available 	https://www.voashona.com/a/6703921.html
sports	Cosafa Cup gore rinouya	  SANGANO reCouncil of Southern Africa Football Association rinoti mutambo weCOSAFA Cup uchatambwa muna Chivabvu gore rinouya.   Mutambo uyu waifanirwa kutambwa muna Chivabvu kuDurban, kuSouth Africa gore rino asi wakambomiswa zvichitevera kumiswa kwakaitwa mitambo pasi rose nechinangwa chekurwisa kupararira kwechirwere cheCovid-19.   Achitaura ari kuSouth Africa uko anogara, munyori mukuru weCOSAFA, Sue Destombes — anoti gore rino hazvichakwanisika kuti Cosafa Cup ichiitwa.   “Gore rino hazvichakwanisika kuti Cosafa Cup yevarume ichitambwa, asi ticharonga kuti igotambwe gore rinotevera muna Chivabvu,” anodaro Destombes.   Kunyangwe zvazvo mutambo wevarume usiri kuzotambwa gore rino, Destombes anoti mitambo mina yemadzimai iriko gore rino.   “Tiri kuronga mitambo mina inoti yeCosafa Cup yemadzimai vakuru neUnder-17 kozoti maUnder-17 ne20 vachatamba mitambo yekurwira kuenda kuAFCON 2021,” anodaro.   Kumitambo yevarume, Zambia ndiyo ine mukombe weCosafa Cup uyo wayakahwina gore rapera.   Zvakadaro, chikwata chemaMighty Warriors chiri kuPort Elizabeth, kuSouth Africa uko chiri kukwikwidza mumutambo weWomen’s COSAFA Cup Tournament. Chikwata ichi chiri muboka rine zvimwe zvinoti Tanzania neBotswana muGroup C.   Chikwata chinopedza chiri pamusoro muboka iri chinobva chananga kusemi-fainari yemutambo uyu.    Mitambo yezvimwe zvikwata zvinosanganisira Under-17 ichatanga musi wa19 Mbudzi uye ichitarisirwa kuzopera musi wa29 Mbudzi. Kozoti yeUnder-20, ichatambwa  kutanga nemusi wa3 Zvita ichizopera 13 Zvita.	https://www.kwayedza.co.zw/cosafa-cup-gore-rinouya/
business	Amai Mliswa Chikoka Vokurudzira Kusungwa kweVanhu Vanoita Huori Munyaya dzeKutengeswa kweMasitendi	Imwe nhengo huru muhurumende yabvuma nhasi kuti vashandi vehurumende pamwe nevamwe vanhu muZanu PF vari kutengesa nzvimbo dzekuvakira zvisiri pamutemo, nokudaro vanofanirwa kusungwa nemitemo yenyika. Vachitaura paCooksey Hall muChinhoyi pamusangano wavaita\nnevakuru vemapazi ehurumende, gurukota redunhu reMashonaland West, Amai Mliswa-Chikoka, vati mutungamiri wenyika, VaEmmerson Mnangagwa, havasi kufara negwaro reongororo yezvekushandiswa kwenzvimbo dzehurumende iro rakaburitsa pachena kuti nhengo dzebato reZanu PF nevashandi vehurumende vari kuita zvehuori munyaya dzekuwanisana pekugara. Amai Mliswa-Chikoka vaudza mapurisa kuti vave nebasa rekusunga wose\nari kuita kana akaita zvehuori pasina kutarisa kumeso. Amai Mliswa Chikoka vakurudzira vematare kuti vaite basa ravo nemazvo kuitira kuti mutemo ubate wose akaita zvehuori. Amai Mliswa-Chikoka vati vose vakawana nzvimbo kubva kuhurumende kana kumakanzuru dzekuvakira dzimba zvechitsotsi, vanofanirwa\nkusungwa. VaMnangagwa vakaumba komisheni yakaongorora kupihwa kwaiyitwa nzvimbo dzehurumende mumakanzuru pamwe nekutambira zvichemo zvevanhu vainge vatenga nzvimbo dzekugara asi votadza kudziwana. Konisheni iyi yaive nemutongi wedare repamusoro, Justice Tendai Uchena, sasachigaro wayo. Ongororo yaVaUchena inoti muChinhoyi pane nzvimbo yeDestiny iyo\nyakapihwa VaObediah Musindo vanotsigira bato reZanu PF avo\nvakatengesera vanhu nzvimbo dzekugara asi kusvika nanhasi vanhu ava\nhavasati vapihwa pekugara kunyange vakabhadhara mari yavainge vanzi\nvabhadhare. Imwe nhengo yevechidiki yeZanu PF, VaMike Chimombe, vakapihwa nzvimbo yekuvakira dzimba asi kusvika pari zvino hapana chakavakwa asi vanhu vachiti vakabhadhara mari dzavo. Asi VaChimombe vati vakapedza kubhadhara nzvimbo iyi vangomirira\nkuvaka dzimba dzavo. KuChitungwiza, imwe nhengo yeZanu PF, Dr Fredrick Mabamba, vemushandira pamwe wedzimba weUnited Westand Housing Cooperative, vakasungwa nebazi rezvekudzivirirwa kwehuori masvondo matatu apfuura vachipomerwa mhosva yekupa vanhu nzvimbo dzekuvaka dzimba zvisiri pamutemo. Muguta reNorton, kambani yeBeyond Reality yenhengo yeZanu PF\nyeConsultative Assembly, VaJimayi Muduvuri, iri kunetsanawo nevechidiki\npamusoro penzvimbo inosvika mahekita mazana maviri inofanirwa kuvakirwa dzimba iyo iri mumatare edzimhosva. Vechidiki ava, avo vakabhadhara mari asi havana kuzopihwa nzvimbo\ndzekuvakira dzimba, vave kunzi mari inofanirwa kuwedzerwa. Mashoko aAmai Mliswa-Chikoka anouya apo vaimbove gurukota rezvematunhu, VaIgnatius Chombo, vari kumiswa pamberi pematare edzimhosva vachipomherwa mhosvo yekusashandisa hofisi yavo zvakanaka vachiita zvehuori munyaya dzekupa vanhu nzvimbo dzekugara. Hatina kukwanisa kubata munyori wezvematunhu mubato reMDC Alliance, VaSesil Zvidzai, kuti tinzwe pamire bato ravo panyaya iyi. Asi mutevedzeri mumutauriri webato iri, VaClifford Hlatywayo, vanoti Zanu PF haikwanise kugadzirisa nyaya yevanhu vakawana nzvimbo dzekuvakira zvisiri pamutemo kana kuti ma Land Barons sezvo nhengo dzayo dziri idzo ma land barons. Gwaro rekomisheni yaVaUchena rinoti pane huori hwemhando yepamusoro hwakaitika pakupihwa kwenzvimbo dzekuvakira dzimba mumaguta akawanda munyika. No media source currently available 	https://www.voashona.com/a/mash-west-resident-minister-urges-government-to-arrest-all-implicated-in-stands-schandals/5791405.html
business	VaMnangagwa Vanovhura Harare Agricultural Show yeGore Rino Zviri paMutemo	Mutungamiriri wenyika, VaEmmerson Mnangagwa, vavhura zviri pamutemo Harare Agricultural Show vachiti hurumende yavo icharamba ichidzika mitemo nekuita zvirongwa zvinoita kuti munyika muve nechikafu chakakwana. Vachitaura pakuvhurwa zviri pamutemo kweHarare Agricultural Show, mutungamiri wenyika ati vanhu havafaniri kungorima chete asi kuti vanofanira kutora kurima sebhizinesi vachiti kana izvi zvikaitika nyika ichabudirira. Vati hurumende yavo ichadzika mitemo nekuita zvirongwa zvinoita kuti mabasa ekurima abudirire munyika. VaMnangagwa vati zvirongwa zvePfumvudza/ Intwasa, Presidential Input Scheme, Jonh Deree neBelarus ndezvimwe zvezvirongwa zvakanangana nekupedza dambudziko renzara munyika. Vatiwo hurumende iri kugadzira migwagwa kuitira kuti varimi vasanetseke kuwana mbeu pamwe nekuendzesa zvirimwa kumisika. Vatenda Zimbabwe Agricultural Society nekuronga showo kunyange hazvo kuine denda reCovid -19 vachiti izvi zvakakosha nekuti mwaka unotevera unotarisirwa kunge wakanaka. VaTawanda Mangisi vekambani yeSygenta iyo yapa mimwe mibairo nhasi, vati zvakakosha kuti varimi vatambire kana kupinda muzvironga zvehurumende sezvo zviine chinangwa chekuti nyika iwane chikafu chinokwanira munhu wese. Kanzuru yeHarare ndiyo yawana mubairo wekutanga pakurwisa denda reCovid 19. Mutauriri wekanzuru iyi, VaMichael Chideme, vaudza Studio 7 kuti uyu mucherechedzo mukuru webasa guru riri kuitwa nekanzuru yavo. VaEdson Kulungwe vekuGokwe North avo vakawana mbeu yedonje pasi pechirongwa chePresidential Input Scheme vakaburitsa mabhero mazana maviri nemakumi maviri nemana akavawanisa zviuru makumi maviri nezvitatu zvemadhora ekuAmerica ndivo vatora mubairo wekutanga pavairimi vedonje. Vapihwa mubairo wetarakita. Showo yegore rino iri kupinda vanhu vashoma nekuda kwedenda reCovid-19 uye ichapera nemusi weMugovera. No media source currently available 	https://www.voashona.com/a/zimbabwe-president-officially-opens-harare-agricultural-show/5640528.html
sports	New England Patriots Yosimudza Mukombe weSuper Bowl muAmerica	Nhasi muAmerica matambwa mutambo mukuru weSuper Bowl mumakwikwi eAmerican Football League pakati peLos Angeles Rams neNew England Patriots. New England yakunda LA Rams 13 kwa 3 zvichireva kuti yahwina mukombe uyu kechitanhatu zvisati zvamboitika munhoroondo yemutambo uyu. Mutambo uyu watambirwa kunhandare yeMercedes-Benz kuAtlanta Georgia. Mutambo weSuper Bowl mutambo unenge wakatarisirwa zvikuru muAmerica gore roga roga sezvo NFL iine mukurumbira wakanyanyisa. Chizvarwa cheZimbabwe vari mugari wemuAtlanta Muzvinafundo Davison Saungweme vanoti mutambo uyu waunza mari yakawanda munhararunda mavo sezvo vanhu vabva kumativi mana ose enyika. No media source currently available 	https://www.voashona.com/a/new-england-patriots-yosimudza-mukombe-wesuper-bowl-muamerica/4771280.html
health	Vanhu Makumi Matanhatu neVapfumbamwe Vofa neCovid-19 muNyika	Huwandu hwevanhu vafa nechirwere cheCovid-19 munyika huri kuramba huchikwira mushure mekunge vamwe vanhu vaviri vashaya vari muzvipatara kuBulawayo. Vanhu vafa nechirwere ichi kusvika parizvino vasvika zviuru makumi matanhatu nevapfumbabwe kana kuti 69. Nemusi weMugovera kwakaita huwandu hunotyisa hwevanhu vakabatwa nechirwere ichi apo vanhu mazana mana nemakumi mapfumbamwe kana kuti 490 vakabatwa nechirwere ichi mushure mekunge vavhenekwa. Pavanhu vose ava kunze kwevashanu chete, vamwe vose vakabatwa nechirwere ichi munyika. Nyanzvi munyaya dzezvehutano Dr Brighton Chireka vanoti zviri pachena kuti chirwere chadzika midzi munyika. No media source currently available Vanhu vavhenekwa chirwere ichi munyika vadarika zviuru zana nemakumi matatu nevaviri kana kuti 132, 000. Vanhu vabatwa nechirwere ichi vasvika zviuru zvitatu nemazana matanhatu nemakumi mashanu nemapfumbamwe kana kuti 3,659. Pavanhu vashaya, Harare ndiyo ine vakawandisa vanosvka makumi matatu nemumwe ichiteverwa neBulawayo ine makumi maviri. Pamatunhu ose emunyika, Masvingo chete ndiro dunhu risina kana munhu mumwe chete ashaya. Tichiri panyaya iyi, kunyangwe hazvo zvinhu zvasvika pakaipisisa panyaya yerkupararira kwechirwere checoronavirus, kuramwa mabasa kwevashandi vemuzvipatara kusanganisira vakoti navanachiremba kwave mumwedzi weChipiri kuri kuenderera mberi. Nemusi weChishanu mutungamiri wenyika VaEmmerson Mnangagwa vachitaura kumarinda eHeroes Acre pakuvigwa kwegamba renyika VaPerrance Shiri vakakumbira vanachiremba kuti vadzokere kumabasa sevanhu vane chido chenyika yavo pamoyo. Vakati hurumende iri kuteerera zvichemo zvavo asi hazvifanire kugadziriswa vanhu vachifa. Asi mutauriri wesangano ravanachiremba vakuru reSenior Hospital Doctors Association Dr Aaron Musara vanoti hurumende haina kana kubvira yataura navo kubva zvavatangawo kuramwa mabasa nemusi weChina. Mutungamiri weZimbabwe Nurses Association VaEnoch Dongo vanotiwo kuramwa mabasa kuri kuendera mberi nekuti zvichemo zvavo hazvisi kugadziriswa. No media source currently available Hatina kukwanisa kubata vakafanobata chigaro chegurukota rezvehutano VaAmon Murwira sezvo vange vasiri kudaira nharembozha yavo asi ivo negurukota rezvemari VaMthuli Ncube vakambovimbisa kugadzirisa nyaya yekuramwa mabasa kwevashandi vemuzvipatara. Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika zviuru mazana mapfumbamwe nemakumi mana nevana kana kuti 944, 000 vabatwa nechirwere cheCovid-19 muAfrica. Vafa vadarika zviuru gumi nezvipfumbamwe zvine mazana mapfumbamawe nemakumi maviri kana kuti 19, 920. Vapora vadarika zviuru mazana matanhatu nezviviri kana kuti 602, 000. Huwandu hwevanhu vabatwa nechirwere checoronavirus pasi rose hwadarika mamiriyoni gumi memanomwe ane zviuru mazana mashanu kana kuti 17, 5 million. Johns Hopkins University yemuAmerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nekufa nechirwere ichi. Vanhu vafa nechirwere ichi muAmerica vadarika zviuru zana ne makumi shanu nenomwe kana kuti 154, 000. Pasi rose vanhu vafa nechirwere ichi vadarika zviuru mazana matanhatu nemakumi masere nemashanu kana kuti 685,000.  Vapora pasi rose vachidarika mamiriyoni gumi nezviuru mazana mashanu kana kuti 10,5 million.	https://www.voashona.com/a/vanhu-makumi-matanhatu-nevapfumbamwe-vofa-necovid-19-munyika/5527556.html
business	Hurumende Inodzikisa Mutengo wePasipoti yeChimbichimbi	Hurumende yazivisa kuti yadzikisa mari inobhadharwa pakutora mapasipoti zvechichimbi asi yawedzera mari inobhadharwa pamapasipoti anononoka kubuda. Gurukota rinoona nezvinotika mukati menyika, VaKazembe Kazembe, vazivisa kubudikidza nemutemo weStatutory Instrument 16 of 2022, kuti mapasipoti echimbichimbi kana kuti emergence passports, ayo anga achitorwa nemadhora ekuAmerica mazana matatu ane gumi nemasere ($318), ave kutorwa nemadhora mazana maviri ekuAmerica. Muchiziviso ichi, hurumende yakwidza mari yepasipoti inononoka kubuda, kana normal passport, kubva pamadhora makumi mashanu nematatu kusvika pazana rimwechete remadhora ekuAmerica. Mari iyi ndiyo imwecheteyo ichange ichibhadharwa kana munhu achida kutora pasipoti yechizvinozvino, kana kuti e-passport, yakaparurwa nemutungamiri wenyika VaEmmerson Mnangagwa mwedzi wapera. Pamusoro pemari iyi, VaKazembe vatiwo veruzhinji vachange vachisungirwa kubhadhara mari inoita madhora makumi maviri ekuAmerica kuti vawane iri kudaidzwa kuti Quick Response Code inoita kuti ma e-passport akwanise kuverengeka pamichina yechimanjemanje yave kushandiswa nedzimwe nyika. Mumwe mugari wemuHarare, Muzvare Tabeth Madziva, vati vafara zvikuru nekudzikiswa kwemari yekutora mapasipoti echimbichimbi vachiti mari yanga ichibhadhariswa nehurumende pakutora mapasipoti aya yanga yakawandisa. Asi umwe mugari wekuEpworth, VaKennedy Mazivanhanga, vati havasi kufara nekukwidzwa kwaitwa mari yekutora pasipoti isiri yechimbichimbi nemadhora makumi mana nemanomwe ekuAmerica. Mutauriri wemubatanidzwa wemasangano anorwira kodzero dzevanhu weCrisis in Zimbabwe Coalition, VaObert Masaraure, vati hurumende inofanira kutora matanho ekuti vanhu vakwanise kuwana magwaro ose zviri nyore kubva kumagwaro ekuzvarwa, zvitupa kusvika kumapasipoti. VaMasaraure vatiwo veruzhinji vari kurasikirwa nemikana yakawanda kunze kwenyika nekuti vanenge vasina magwaro ekufambisa sezvo vazhinji vasina magwaro ekufambisa. Hatina kukwanisa kutaura naVaKazembe sezvo vanga vasiri kudaira nhare dzavo pamwe nevekumahofisi amabharani mukuru, kana kuti Registrar General, kuti tinzwe kuti vachadzikisa here mutengo wemapaspipoti zvakare uye kuti matanho api avachatora pane avo vane mapasipoti asati abuda vave nenguva vakamirira mapasipoti avo. Asi munyori mubazi rezvekuburitswa kwemashoko, VaNick Mangwana, vakanyora padandemutande ravo reTwitter kuti michina yekudhinda mapasipoti echizvinozvino inokwanisa kudhinda mapasipoti zviuru makumi matatu (30 000) pazuva zvichireva kuti michina iyi ikatanga kushandiswa Zimbabwe inokwanisa kudhindira vanhu vose vakamirira mapasipoti avo vanofungidzirwa kuti vanosvika zviuru mazana maviri mukati memavhiki maviri. No media source currently available 	https://www.voashona.com/a/zimbabwe-reduces-emergence-passport-fees/6408256.html
sports	Tanganda Half Marathon yadzoka	  SHANGWITI dzemujaho wekumhanya dzemuZimbabwe nepasi rose dziri kutarisirwa kukwikwidza mumujaho weTanganda Half Marathon uyo uchaitwa svondo rinotevera.   Mujaho uyu wadzoka gore rino zvichitevera kumiswa kwawainge wambaoitwa makore maviri adarika nekuda kwechirwere cheCovid-19 icho chakaona mitambo yose ichimbomiswa senzira yekudzivirira kupararira kwedenda iri.   Mutungamiri wesangano reNational Athletics Association of Zimbabwe – Tendai Tagara – anoti mujaho weTanganda Half Marathon wakakosha zvikuru munyika sezvo uriwo wavanoshandisa kusarudza vamhanyi vanozonomirira nyika kumijaho mikuru yakaita seWorld Half Marathon.   Mujaho weWorld Half Marathon gore rino uchaitirwa kunyika yeChina munaGumiguru uye shasha dzinohwina paTanganda Half Mara[1]thon dzinobva dzawana tikiti rekuenda kumujaho mukuru uyu.   “Zvinhu zvinofadza kuti mumwe wemijaho mikuru munyika medu weTanganda Half Marathon wadzoka. Uyu mujaho mukuru wataigara tichitarisira makore ose sezvo uriwo watinoshandisa kusarudza vamhanyi vanozonomirira nyika kuWorld Half Marathon.   “Saka tinotenda vakotsveri vedu veTanganda nekutirongera mujaho uyu uyo wakatikoshera pamwe nevamhanyi vedu vakasiyana.   “Vachahwina mumujaho uyu vachangobva vawana tikiti rekuenda kuChina munaGumiguru kunomirira nyika kumujaho weWorld Half Marathon,” anodaro Tagara.   Farai Garai anove operations manager kuTanganda Tea Company anoti vanonzwa manyukunyuku nekudzoka kwemujaho uyu.   “Tatarisira kudzoka kwemujaho wedu uyo tange tave nemakore maviri tisiri kuronga nekuda kweCovid-19 sezvo inguva iyo taifanira kumbochengetedza hupenyu hwedu.   “Tiri kutarisira shangwiti dzinomhanya dzinodarika 1 000 kuuya kuzokwikwidza nekuti kune vakawanda vari kugara vachiridza nhare vachida kunzwa nekunyoresa mujaho uyu,” anodaro Garai.   Shasha dzekumhanya marathon dzinoti Misheck Sithole naOlivia Chitate ndivo vakapedzisira kuhwina mujaho weTanganda Half Marathon mugore ra2019.	https://www.kwayedza.co.zw/tanganda-half-marathon-yadzoka/
sports	Vatambi vetsiva votambira kunze	  VATAMBI vetsiva vanonzi vave kuenda kune dzimwe nyika uko mutambo uyu wave kutenderwa kutambwa vachinotsvaga raramo.   Izvi zvinotevera kumiswa kwakamboitwa mitambo pasi rose kubvira muna Kurume gore rino nechinangwa chekudzivirira kupararira kwechirwere cheCovid-19. Mamiriro ezvinhu aya akaona vatambi vemitambo yakasiyana vachikwangwaya sezvo vange vajaira kurarama kuburikidza nemitambo iyi.   Asi, pari zvino mitambo yakasiyana yakatanga kuitwa kune dzimwe nyika zvichitevera kunyevenutswa kwematanho ekurwisa kupararira kwedenda iri. MuZimbabwe, mitambo yakawanda haisati yave kutenderwa kutambwa izvo zvinonzi zviri kuona vamwe vatambi vetsiva vachienda kunyika dzinosanganisira South Africa, Tanzania neMalawi.   Miganhu yakasiyana yenyika ichakavharwa kune veruzhinji uye nhandare dzinosvikira ndege kubva kunze kwenyika dzakavhurwa nguva pfupi yadarika zvichitevera kuvharwa kwadzange dzakaita zvakare nechinangwa chekumisa kupararira kweCovid-19.   Muhurukuro neKwayedza, Clyde Musonda anove puromota wetsiva anoti chirwere cheCovid-19 chakanganisa zvakawanda sezvo vave kurasikirwa nevatambi vachienda kune dzimwe nyika.   “Hatisi kuziva kuti tiri kuenda kupi nekuti hatisati tapihwa mvumo yekuti tichironga mitambo yetsiva, kune dzimwe nyika vave kutoronga uye mitambo iri kutambwa. Vatambi vazhinji muno vanotoraramiswa nemari inobva kutsiva saka vave kutiza vachienda kune dzimwe nyika kuzozama raki ravo                                                                     ikoko.   “Isu hatina zvatinokwanisa kuita kana kuvaudza kuti musaende, zvinotiremera nekuti hatina chekuvapa pari zvino. Zvinhu zvose zvakamira nekuda kweCovid-19 saka vave kutoenda kune dzimwe nyika kunotsvaga kurarama nekutamba mutambo uyu,” anodaro Musonda.   Musonda anoti vatambi vetsiva vari kutambudzika zvikuru nekuda kwekushaiwa zvokuita munguva ino yeCovid-19.   “Havasi vatambi vese vakabatsirika nemari yeRelief Fund yakauya uye vakaiwana vacho imwe yakatopera.   Saka kuti varambe vakagara kuine mimwe mikana kunze kwenyika zvinonetsa, ndizvo zvave kuvatuma kuti vaende. Tiri kuita zvekuzonzwa kuti vatoenda hameno kuti vanenge vaenda sei,” anodaro Musonda.   Pane mimwe mitambo yakamiswa nguva yadarika nechinangwa chekudzivirira kupararira kweCovid-19 munyika muno.   Mitambo iyi inosanganisira waCharles Manyuchi uyo aifanira kusangana naMuhamad Sebyala wekuUganda vachirwira bhande reWorld Boxing Federation Association Supreme Middleweight newaTinashe Mwadziwana aitarisirwa kusangana naPaulus “The Rock” Ambunda wekuNamibia.	https://www.kwayedza.co.zw/vatambi-vetsiva-votambira-kunze/
sports	Barcelona yotenga Martial	kugadzirira mari inosvika 60 miriyoni paunzi yekutenga mutambi weManchester United, Anthony Martial.   Martial zvinonzi haasi kufara kuOld Trafford uye hurukuro dzekuwedzera imwe kondirakiti yake hadzisi kufamba nekuda kwekushaya mikana yekutamba yakawanda muchikwata chaJose Mourinho. Kondirakiti yake yaanayo parizvino ichapera mugore ra2019, asi ine chimwe chibvumirano chekuti inogona kuwedzerwa rimwe gore pamusoro.   Kubva Alexis Sanchez auya kuchikwata ichi muna Ndira, Martial haasati ambonwisa, angotamba mitambo mina chete inosanganisira uyo vakakundwa neTootenham pamwe neNewcastle uye akazoburitswa angotamba maminitsi 64 chete apo vakasangana neChelsea. Martial anonzi haana kufara paakaudzwa kuti ave kuchinja nzvimbo yekutambira zvichitevera kuuya kwakaita Senchez kuchikwata ichi.   Barcelona yaida kutenga Martial mwaka uno  ndokuzosarudza kutenga Ousmane Dembele kubva kuBorrusia Dortmund, asi inogona kuzodzokera mutambi uyu panopera mwaka uno.   Barcelona ine chivimbo chekuti inogona kutenga mutambi weFrance – Antoine Griezmann – kubva kuAtletci Madrid uye inonzi iri kuongorora Ryan Sessgnon weFulham. – SportsMail Football	https://www.kwayedza.co.zw/barcelona-yotenga-martial/
politics	Vakawanda Votyira Kudeuka kweRopa Munyika	Vanhu vakawanda vanoti vave kutyira kuti munyika munogona kudeuka ropa kana mutungamiri wenyika, VaRobert Mugabe, vakasagadzirisa nyaya yekunetsana kunotyisa kuri kuitika mubato reZanu-PF. NeChina mudzimai waVaMugabe, Amai Grace Mugabe, vakati murume wavo anofanira kubuda pachena kuti ndiyani achatora chigaro chake kuitira kuti kurwisana kunotyisa kwoitika mubato iri kumire. VaMugabe mbune vakatendawo kuti mubato mavo mune kunetsana kunotyisa uye vakati mauto ave kunyanya kupindira mukurwisana kuri mubato ravo. Mumwe ari kutevera zviri kuitika muZanu PF, VaWhisper Makuni, vanoti kunetsana kuri muZanu-PF kunogona kukonzera kusagadzikana kwenyika uye vashora VaMugabe nekusagadzirisa nyaya dziri munyika. Mashoko aya atsinhirwawo nechimwe chizvarwa cheZimbabwe chiri kuSouth Africa, VaNhamo Goronga. VaJoseph Dhliwayo, avo vari kuSouth Africa zvekare, vanotiwo VaMugabe ndivo vakazvisikira moto muziso nekugarisa pachigaro vachirambidza vanhu kutaura nezvemunhu achatora chigaro chavo. Nyanzvi munyaya dzezvematongerwo enyika vachidzidzisa paLummumbashi University kuZambia, VaShakespera Hamauswa, vanobumawo kuti nyika yananga kuna taisireva. Mubato reZanu-PF mune kunetsana kukuru pakati pezvikwata zviri kuzivikanwa nerekuti Team Lacoste, iyo inonzi inotungamirwa nemumwe mutevedzeri wemutungamiri wenyika, VaEmmerson Mnangagwa, uye Generation 40, iyo inonzi yave kuda kuti gurukota rinoona nezvemauto, VaSydney Sekeramai, vatore chigaro chaVaMugabe. Vaimbova mutauriri weZanu-PF, VaRugare Gumbo, vanoti VaMugabe vagara vachifarira havo VaSekeramai. Vamwe veTeam Lacoste vataura neStudio 7 vati mubato ravo matanga kurwisana kunotyisa pakati pemaKaranga ayo anonzi ari kuti Mazezuru neMaNdebele vabatana kuti Makaranga asatore hutungamiri. Asi nyanzvi gweta rinorwira kodzero dzevanhu, VaDewa Mavhinga, varamba mashoko aya. VaMavhinga vashorawo VaMugabe nekuregerera mauto achipindira munyaya dzezvematongerwo enyika vachiti zvapa kuti muve nekusagadzikana munyika. Vamwe muZanu-PF vanonzi vari kukurudzira VaMugabe kuti vamise basa mukuru wemauto,General Constantino Chiwenga, nevamwe vakuru vemauto vari kupomerwa mhosva yekupindira mune zvematongerwo enyika. VaGumbo vatiwo nyaya yekutadza kugadzirisa nyaya dzezvehupfumi nekutukana iri kupa kuti zvinhu zvirambe zvakaita manyama amire nerongo munyika, izvo zvave kukonzera kusagadzikana. Kunyange hazvo vakawanda vari kuti VaMugabe vadome achatora chigaro chavo, mutevedzeri wemunyori wezvemutemo mubato iri, VaMunyaradzi Paul Mangwana, vanoti vatungamira vanosarudzwa nevanhu pakongiresi. Bato reZanu-PF rakatozivisa gore rapera kuti VaMugabe ndivo vachakwikwidza musarudzo dzegore rinouya vakamirira Zanu-PF. Vakadzingwa muZanu PF uye vari mutauriri weZimbabwe National Liberation War Veterans Association, VaDouglas Mahiya, vanoti VaMugabe vanofanirwa kuziva kuti nyika ndeye vanhu vemuZimbabwe, kwete yaivo VaMugabe nemudzimai wavo chete.  Asi nyanzvi munyaya dzezvematongerwo enyika dzinoti makore avo uye hutano hwavo zvinopa kuti vakawanda vasave nekugadzikana. VaMugabe vakapinda musarudzo idzi vanenge vave nemakore makumi mapfumbamwe nemana. No media source currently available 	https://www.voashona.com/a/zimbabwe-mugabe-politics/3963200.html
sports	‘Batsirai Dynamos’ . . . zvave kuda Mwari: Romario	VATSIGIRI venhabvu vezvikwata zvakasiyana vokurudzirwa kuti vabatane nezvikwata zvavo mukuzvibatsira kupedza matambudziko azvinenge zvichisangana nawo kwete kukonzera nyonga-nyonga nekupindira munyaya dzine chekuita nezvehutungamiriri.   Mashoko aya akataurwa nemutungamiri wevatsigiri veDynamos, Benjamin Munzira, achiti harisi basa revatsigiri kutaura kuti hutungamiri hwechikwata ngaushandurwe asi kutsigira vatambi nhabvu.   Mwaka uno Dynamos haisi kunyatsotamba zvinonwisa mvura izvo zvaiona ichihwina mitambo mitatu chete kubva pa12 yayatamba ndokuita mangange mitatu zvakare uye ikarakashwa mitanhatu.   Svondo radarika, chikwata ichi chakakundwa neFC Platinum 2-0 apo murairidzi wacho – Biggie Zuze – akashoropodza vatungamiriri veDeMbare achiti vanofanirwa kupa vatambi mari kuti vatambe zvemhando yepamusoro.   “Chandinoziva kuti vatsigiri venhabvu harisi basa ravo kuti vataure kuti hutangamiri ngaubve, kwete izvozvo hatizvitambire. Hutungamiri ngausiiwe hwakadaro, chedu kutsigira zvikwata chete zvakadaro,” anodaro Munzira.   Nguva yadarika, rimwe bandiko revatsigiri veDynamos rakakurudzira vatsigiri vechikwata ichi kuti vasaende kunochitsigira kusvikira hutungamiri hwechikwata ichi hwashandurwa.   Asi Munzira anoti nzira yakatorwa nevatsigiri ava handiyo uye inotaridza kurasikwa kwavo gwara.   “Vatsigiri hatifanirwe kurasika kudaro, harisi basa redu kutaura mashoko akadai aya. Isu ngatitsigire chikwata sezvachiri kwete kuda kukonzera nyonga-nyonga, kwete.   “Dai tiri kutsvaga nzira dzekubatsira zvikwata zvedu chete. Zvikwata zvese zvakaomerwa, zvingori zviviri chete zvine mari FC Platinum neNgezi Platinum ndiko saka zvichigara zvichihwina nekuti morarari yevatambi vavo inenge yakasimuka,” anodaro.   Mashoko ake anotsinhirwa nemutungamiri weDynamos Kadoma Chapter, Hurbet Manyowa, achiti nehuwandu hwevatsigiri vezvikwata zvakasiyana – kunyanya Dynamos – vanogona kubatsira nezvakasiyana kusanganisira mari izvo zvinobvisa mutoro unenge une hutungamiri hwezvikwata izvi.   “Isu Dynamos tinoziva kuti tine vatsigiri vakawanda chaizvo, nehuwandu hwedu kana tikati munhu wega abvise $1 kana $0,50c pamwe tinounganidza mari yakawanda chaizvo yoenda kunobatsira vatambi vechikwata chedu.   “Zvino vamwe ndivo vanongona kutaura chete asi tikasvika pakuti ngatibatsirei chikwata havawanikwe ipapo. Basa kukurudzira vamwe kuti vasauye kunhandare kuzotsigira chikwata, zvino zvinobatsirei zvamunenge maita?   “Zvinozivikanwa nemunhu wese kuti seDynamos chaiyo inotorarama nemari yapagedhi saka mukasaenda kubhora kwacho zvino hapana chaichawana, vave kukuvara vatambi manje ivo vatiri kuda kubatsira,” anodaro Manyowa.   Zvakadaro, mumwe mutsigiri mukuru weDynamos, Chris “Romario” Musekiwa, anoti kudzikira kuri kuita chikwata ichi kwave kuda nyasha dzaMwari chaidzo.   “Zviri kuitika izvi zvinowanikwa, zvichadarika, asi zviri kurwadza hazvo wena. Zvave kuda nyasha dzaMwari chaidzo. Hutungamiri hwechikwata ichi ngavape murairidzi wacho Biggie Zuze mari atenge vatambi chaivo uye ngavapewo vatambi mari vafare,” anodaro Musekiwa.	https://www.kwayedza.co.zw/batsirai-dynamos-zvave-kuda-mwari-romario/
