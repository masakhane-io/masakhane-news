category	headline	text	url
politics	Igbo Presidency 2023: Ọwụwa Anyanwụ o ketala oke n'ọkwa onyeisiala Naijiria kemgbe Independa?	"Na nsonso a, okwu a kpụ n'ọnụ bụ okwu ndị ndị Ọwụwa Anyanwụ iwepụta onye ga-achị Onyeisiala n'afọ 2023. Ụfọdụ,  na-ekwu na ọ bụ okwu onye zọta, o  were, ebe ụfọdụ  na- ekwusi ike na ọ bụ Ọwụwa-Anyanwu ka o ruru  dịka ha gbadoro ụkwụ n'ihe a na-eme kembge bụ  o rute nwa, o rute ibe ya. Mana ọ bụ eziokwu na ọ bụ Ọwụwa Anyanwụ ka ọchịchị Naijiria kwesịrị irute ma agụkọwa mpaghara ndị chịarala sị pụta? Lee etu e si kee ọchịchị Naijiria kemgbe Naijiria weghara ọchịchị  n'aka mba Briten n'afọ 1960: Kemgbe  Naijiria chịrịla onwe ya malite na Nnwereonwe n'afọ 1960, e nweela onyeisiala mmadụ 14(Ọ gara abụ mmadụ 16 mana mmadụ abụọ bịara ugboro abụọ). N'ime afọ  61 a, ndị Ugwu achịala afọ iri atọ na itoolu na abalị otu nari na iri abụọ na asaa; ndị Ndịda achịala afọ iri na itoolu, abalị  narị abịọ iri asaa na asaa( 11 years, 277 days. Soro m ka anyị gbarie ya na mpaghara, na mpaghara: Mpaghara Ọwụwa Anyanwu Ugwu(North East) achịala Naijiria afọ isii.(6 years) Nke a bụ Ọchịchị Tafawa Balewa dịka onye Praim Minista malite n'ọnwa Oktoba afọ  1960 e nwere nnwereonwe rue n'abalị iri na isii nke ọnwa Januwarị afọ 1966 bụ mgbe ndị agha kwaturu ọchịchị ndị nkịtị, mbụ ya na Naijiria. Mpaghara Ndịda Ugwu achịala Naijiria afọ iri abụọ na abalị iri atọ (20 years, 30days). Nke a bụ afọ anọ   na ụma nke Shehu Shagarị, otu afọ na ụma nke Muhammadụ Buhari dịka onyeagha;  afọ isii na ụma ọ nọrọla ugbua dịka onye agbada na afọ abụọ na ụma nke Musa Yar'Adụọa tupu ọ nwụọ n'oche. Nke a nyere ohere ka Goodluck  Jonathan bụ Osote ya banye ma nọtọpụ n'ọkwa ahụ tupu ọzọ ọkwa onyeisiala nke ya. Mpaghara Etiti Ugwu Naijirai chịrị Naijira afọ 17, abalị  188.(17 years, 188 days) Nke a bụ afọ itoolu nke Generalụ Yakubu Gowon, ọnwa isii na abalị iri na asatọ nke Murtala Muhammed na abalị narị atọ iri isii na ise(355 day) nke Generalụ Abdulsalam Abubakar afọ. Kemgbe Nnwereonwe rue ugbua, ndị Ọdịda Anyanwu bụ ebe ndị Yooroba si pụta achịala Naijira afọ iri na otu na abalị iri asatọ na atọ (11 years, 83 days. Nke a bụ afọ atọ nke Olusegun Obasanjo dịka onyeagha, abalị iri asatọ na atọ nke Ernest Shonekan nakwa afọ asatọ nke Ọbasanjo dịka onye agbada. Mpaghara Ndida-Ndida achịala afọ ise(5 years). Nke a bụ site n'ọchịchị nke Goodluck Jonathan, onye Bayelsa steeti bụ onye chịtọpụrụ otu afọ na ụma nke Musa Yar'Adua bụ onye nwụrụ n'ọkwa onyeisiala ma chịkwa afọ anọ ọzọ. Ọwụwa Anyanwu achịala  ọnwa isi  na abalị iri na anọ. Nke a bụ site n'aka Majọ Generalụ Aguiyi Ironsi , onye bụ onyeisiala malite ka e mechara mweghara ọchịchị n'ike n'abalị iri na ise nke ọnwa Jenụwarị afọ ,1966. Ọ chịrị rue abalị Julai 29, oge e gburu ya, bee ya isi na Lagelu dị n'Oyo steeti. Ọ chịrị naanị ọnwa isii na-abalị iri na anọ. Ihe nke a pụtara na a naghị agụnye ọnịnọ nke Nnamdi Azikiwe dịka Onyeisiala n'ihi na usoro ọchịchị a na-achị oge ahụ bụ 'parliamentary system' nke onye nwere ikike onyeisiala bụ Tafawa Balewa. Ọ bụghị  naanị  Ọwụwa Anyanwu maọbụ ndị Igbo  bụ agbụrụ nọ Na Naijiria n'ihi na e nwere ike karịrị agbụrụ 350. Mana ndị kachasị nọ ọnụọgụgụ bụ Awụsa, Yoroba na Igbo. Ndí nú na-eru n'okwu kówara Agbụrụ ndị Awụsa/Fulanị nọ Ugwu Naijiria anọla n'ọkwa, ndị Yoroba anọọla na ya bụ ọkwa, ebe ndị Ọwụwa Anyanwụ bụk Igbo anọbeghị ya karịa ọnwa isii. Dịka ọnụ na-ekwuru otu Ohaneze Ndigbo bụ Alex Ogbonna ya sị kọwaara BBC, ""n'afọ 1999, ndị ndọrọndọrọ Ọchịchị nọrọ n'afọ 1994  were kwekọrịta na a ga na-eke ọkwa Onyeisial n'etiti  Ugwu na Ndịdị."" ""Ọ gaa n'Ugwu, Ọ gbadata na Ndịda ndị Yoroba were"" ""Ọ gaa n'Ugwu, gbadata na Ndịda, Ndị Naija Delta were"" ""Ọ gaala n'Ugwu,  ọzọ ọ ga-agbadata, ọ bụ ndị Ọwụwa Anyanwụ kwesịrị iwe ya."" Ọ bụghị naanị otu Óhaneze Ndigbo bụ ndị kpọrọla oku a. Otu South-East For President2023 ebidolari afọ ole na ole gara aga tiwe mgbu a. Ndị ụfodụ abụghị ndị Igbo dịka otu  otu Yoroba a kpọrọ Afenifere nke onye ndu ha bụ Ayo Adebanyo akpọkwala oku ka inye ndị Ọwụwa Anyanwụ ohere iji weta ịdị notu. N'aka nke ọzọ , ndị ndu ụka atụnyela ọnụ n'okwu a. Na nsonso a otu Ụkọchukwu a na-anụ aha ya mabúrú nnukwu ụkọchukwu nwe ụlọụka ""Champions Royal Assembly' dị n'Abụja,bụ Joshua Iginla kpọro oku ka nye ndị Ọwụwa Anyanwụ ohere Ọkwa Onyeisiala n'afọ 2023. Na nkọwa ya, mpaghara ndị ọzọ dị na Naijria kwesịrị inye Owụwa Anyanwụ ohere ichi Naijiria ma ọ bụghị otu ahụ, nye ha  ohere ị gawara onwe ha. ""Ị gaghị na-ekwu 'one Naijiria' mana o ruo n'ịzọ ọkwa Onyeisiala, ịsị na onye Igbo agaghị azọ ya."" Ka ọ dị ugbua, o nwebeghị onye ma ebe osisi ọji ahụ oke na-efe ga-ada dịka Pati abụọ kachasị na Naijirai bụ APC na PDP enwebeghị ihe kwuru hoha, mpaghara ha ga-etinye ọkwa onyeisial ha. Dịka Igbo si kwuo, Ka a na-aga n'ubi ma ji na-aka."	https://www.bbc.com/igbo/afirika-61323046
business	Keke ga-ebidozi gbawa ruo elekere itoolu n'Aba na Umuahia	"Keke ga na agbaruzi elekere itoolu nke abali Odeakwụkwọ mgbasa ozị gọọmenti Abia Steeti bụ Onyebuchi Ememanka ekwuola na gọọmenti Steeti ahụ agbatịala awa ndị keke na-arụ ọrụ na Steeti ahụ site elekere asaa ruo elekere itoolu nke abali. Gọọmenti Abia steeti gbubiburu awa ndị Keke ji arụ ọrụ ruo elekere asaa ụbọchi niile maka mpu na ohi a na-ebo ndị ọrụ ahụ. Mana ugbua, Ememanka kwuru na ndị otu keke akpọrọ Abia State Amalgamated Tricycle Owners Association kwetere na ha ga-etinye aka na-ikpochapụ ndị ajọọ mmadụ nọ n'ime ha igbochi iji ya bụ ụgbọ njem eme mpụ. Ememanka sị na "" ọ bụ nke a mere gọọmenti jiri nwee mmasị ịmegharị ya bụ iwu,""nke bụ na ugbua, keke ga na-akwụsịzị n'elekere itoolu nke abalị. Ndị uweojii na Bayelsa ekwuola na ha na-achọ ndị tọrọla nne Samson Siasia bụbụ onye nchịkọta otu egwuregwu Naịjirịa n'isi ụtụtụ taa. Ndị ntọ a si n'osimiri dị n'obodo Odoni dị na Sagbama bata nwụrụ Beauty Siasia dị afọ iri asatọ ma sikwa ebe ahụ gbalaga. Atọrọla ya n'elekere abụọ nke isi ụtụtụ Mọnde na be ya dị na Bayelsa Steeti, Onyeisi ndị uweojii na Bayelsa enyela ndị otu ha iwu ka ha banye ọhịa na ụzo niile ịchọta ndị kpara mkpamkpa ahụ, dịka ọnụ na-ekwuru ha bụ bụ Asinim Butswat sị kwuo. Onyeisiala mba Saụt Afrika na mbụ bụ Jacob Zuma agọọla na ọ bụghị ya ji okpueze mpụ na mba ahụ. Ọ gwara ndị Ọkaikpe e hibere maka ileba anya n'okwu ya na ebubo ahụ bụ mgbaokpuru agbara iji wepụ ya n'ọchichị. Ndị uweojii Anambara steeti kwuru na mmadụ isii n'ime asatọ a wụrụ ""acid"" na Mgbuka Obosi, anatala ọgwụgwọ ma laa be ha. Ọnụ na-ekwuru ndị uweojii na steeti ahụ bụ Haruna Mohammed, kwuru na mmadụ abụọ ndị ọzọ ka nọ n'ụlọọgwụ. Onye bụbụ Onyeisiala Naịjirịa bụ Olusegun Obasanjo ataala ụkwa jaa eze n'akwụkwọ o zigaara Onyeisiala Muhammadu Buhari. Ọ dọrọ aka na ntị na Naịjirịa na-akpọda ndagwurugwu nke ọnwụ, na ọ bụ naanị onyeisiala nwere ike ịdọpụta ya. Ụlọikpe kachasị elụ na Naịjirịa ewezugala akwụkwọ Elvis Chinda gbara Gọvanọ Nyesom Wike maka asambodo ụbọchị amụrụ ya. Elvis Chinda rịọrọ ụlọikpe ka ọ napụ Wike ọchịchị maka na asambodo ncheta ọmụmụ ya gbara mpe. N'egwuruegwu, ụmụibe Iker Casillas esila na ochee goolu ndị Porto banye n'ọkwa onye nchịkọta na-ahụ maka mmekọrịta mmadụ na ibe ya n'otu egwu bọọlụ ahụ. Casilla bụ onye si n'akwa ọrịa obi kulie ọnwa abụọ gara aga, sị na ya ga-anwa ike ya."	https://www.bbc.com/igbo/afirika-48995855
politics	Tunde Bakare: Onye ji Miyetti Allah tụnyere Ọhaneze na Afenifere ejighi uche ya	"Onye ji Miyetti Allah tụnyere Ọhaneze na Afenifere ejighị uche ya- Bakare Pastọ Tunde Bakare, onyeisi ụka  Latter Rain Assembly ekwuola na iji Miyetti Allah tụnyere Ọhaneze maọbụ Afenifere bụ 'ihe ihere.' Cheta na n'izu gara aga, ọnụ na-ekwuru onyeisislala Muhammadu Buhari nọọ nmkparịtaụka ya na ụlọ ntaakụkọ Channels kwuo na Miyetti na Allah na Ọhaneze na Afeniferi bu otu ihe. Bakare kwuru nke o ge o na-ezi ozi ọma n'ụlọụka ya kwuru na ihe kacha mee ya ihe ihere bụ  na onye kwuru ya bụ okwu gụpụrụ 'Arewa Consultative Forum bu otu na-anochite ndị Ugwu. ""Ọ bụ ihe ihere na mmadụ ji Miyetti Allah tụnyere Afenifere. Onye siri na Miyetti Allah na Afenifere na Ohaneze bu otu ihe bụ onye ejighị uche ya."" ""Kedu ka ị ga-asị na otu United Nation kporo otu nwere ogogo anọ ndị kachasị egbu mmadụ na Afenifere bu otu?"" ""Kedụ ka otu na-egbusi ndị mmadụ, wakpo ụmụnwaanyị , mebie ụlọ ndị mmadụ na Afenifere siri buru otu? Afenifere ọ na-ebu ngwaọgụ?"" Bakare kwuru na ụlọrụ onyeisiala ịhapụ ịkpọta aha Afrewa Consultative Forum bụ ihe e doro anya mee. Bakare gara n'ihu kwuo na ndị ohi, ndị omekome ndị ohi ehi nakwa ndị ochiehi egbu isi na-akpazi ike na Naijiria dịka ha bụzị ọchịagha(commander-in-chief) ala Naijiria. Gọvanọ na-achị Abia Steeti bụ Okezie Ikpeazụ ekposala ndị obi ọchịchị ya dịka ọ na-akwado ịba n'agba nke abụọ ọchịchị n'ụbọchị ole na ole na-abịa. Mana ọ bụghị ha niile ka ọ kwụsịrị ọrụ. Ndị ga-eso ya gaa n'ihu ịrụ ọrụ gụnyere: Eziuche Ubani bụ kọmishịọna na-ahụ maka ọrụ John Okiyi Kalu bụ nke mgbasaozi Aham Uko bụ na-ahụ maka gburugburu ebe obibi Obinna Oriaku bụ kọmishịọna na-ahụ maka ego John Ahukannah bụ nke ahụike na Ume Kalu bụ ọkaikpe ukwu nke Steeti ahụ. N'ozi si n'aka odeakwụkwọ mgbasa ozi ya pụta, gọvanọ Ikpeazu kelere ndị a maka ọrụ ọma ha rụrụ ya nakwa Steeti ma gwa ha nyefe ihe niile ha ji rụọ ọrụ n'aka ndị ọdeakwụkwọ ukwu mịnịstrị ha. Ụlọọrụ nnọchịte mba Amerịlka na Naijiria ekwuola na onye ọbụla chọrọ akwụkwọ ịba mba ahụ ga-abịa maka ajụjụọnụ n'agbanyeghị na e nyebuola ya akwụkwọ mbụ. N'ozi ha wepụtara na websait ha, Ha kwuru na 'Bido na Tuzde, Abali iri na anọ nke ọnwa Mee, afọ 2019, ụlọrụ nnochite Amerịka na Naijiria na akwụsị ịgba ajụjụ ọnụ maka ndị chọọ inwoghari akwụkwọ ikike ịbanye Amerịka  nke a mara dịka usoro 'Dropbox'."" Mana ha gbara ama na ndị ziterala akwụkwọ ha site na ụlọọrụ na-ekesa akwụkwọ ozi a kpọrọ DHL n'Abuja maọbụ na Legos ndị nke ha ruterela ha aka. Na mbụ, ndị nweburu akwụkwọ ikike ịga-mba Amerịka na-ezigara ụlọọrụ akwụkwọ ịrịọ maka nnwogharị site ụlọọrụ na-ekesa akwụkwọ ozi dịka anaghị agba ha ajụjụ ọnụ tupu ha enweta nke ọhụụ ọzọ. Dịka taa bụ ncheta afọ iri na isii a mụrụ Leah Sharibu bụ nwata nwaanyị ndị Boko Haram tọọrọ kemgbe otu afọ gara aga. Gọvanọ Gombe Steeti bụ Ibrahim Hassan Dankwambo akpọọla oku ka a tọhapụ nwata ngwangwa site n'aka Boko Haram. Mba Amerịka na-arụ mba Ịran aka n'ihu na ọ bụ ha ji ogbunigwe mebie ụgbọmmiri anọ na mpaghara United Arab Emirates n'ụbọchị ụka. o nwebeghi ihe akaebe na-egosi na aka ndị Ịran dị n'aya mana mba ndị ometụtara a tabeghi onwe ụta. Manchester City nọzi n'ọnụ ọnya ndị Uefa ugbua dịka a na-enyocha ha maka ebubo ịda iwu gbasara ego na-achị otu egwuregwu bọọlụ. A ga-amachi ha ịgba asọmpị Champịọns league otu afọ ma ọ bụrụ na chọpụta na ha dara iwu a n'ezie. Ụlọọrụ Facebook nwe Whatsapp ekwuola na ndị mmadụ akpọbeghi aha awakpoola ekwentị ụfọdụ mmadụ Ha kwuru na ha ga-ezigara ndị ahụ ozi sị ha gbanwee Whatsapp nke dị n'ekwentị ha. Ha kwukwara na ndị ji ekwentị ""Windows"" ga-agbanwe nke ha iji gbalahụ ya bụ nje. Na iOS Onyeisiala Muhammadu Buhari na onye ọkaiwu kachasị na Naịjirịa bu Abubakar Malami jụrụ ịpụta n'ụlọikpe izara ọnụ ha. Okwu na-eche ha gbasara ọkwa ọkaikpe kachasị nke onyeisiala nyefere n'aka Tanko Mohammed. Akụkọ kwuru na o nweghi kwa ndị ọkaiwu nọchitere anya onyeisiala n'ụlọikpe ahụ. Gọọmenti Abuja akwatuola ụlọ oriri na nkwarị a ma ama bụ Caramelo n'Abuja n'ụbọchị Monde. Ha kwuru na ọ bụ maka mkpọtu si ebe ahụ apụta ka ha ji kwatuo ya Ebe onye ọkaiwu bụ Goddy Uwazurike nke BBC kpọrọ n'ekwentị na-akọwa na ọ bụ obi ọjọọ ka gọọmentị Abuja jiri kwatuo ya bụ ụlọ. Dịka a na-ege ntị ịnụ aha ndị Gernot Rohr ga-akpọpụta ga-agbara Naịjirịa n'asọmpị iko mba Afrịka, a na-atụ anya na Mikel Obi ga-eso na ya. Cheta na ahụbeghị Mikel Obi anya kemgbe Argentina meriri Naịjirịa n'asọmpị iko mba ụwa afọ gara aga."	https://www.bbc.com/igbo/afirika-48244144
health	Coronavirus Symptoms: Ọ bụrụ na ị naghị anụ ụtọ nri maọbụ isi, i nwereike ibu coronavirus	"Ọtụtụ mmadụ na-ekwu na ha anaghị anụ isi maọbụ ụtọ nri na ọwụwa anyanwụ Naịjirịa ugbua nke mere ka ụfọdụ na-ekwu na ọrịa coronavirus abala obodo n'ike. Anaghị anụ isi maọbụ ụtọ ihe bụ otu njirimara ọrịa coronavirus nke na-egosi na-ahụ ndị ụfọdụ ọrịa ahụ ji. Site Ọnịcha gawa Abakaliki, ndị mmadụ na-ekwu na ha rịara ọrịa nke gụnyere anaghị anụ ụtọ na isi ihe ọbụla. Uche Nwonwu bụ  onye Enugwu gwara BBC Igbo na kemgbe abalị ise ya anụbeghị ụtọ ihe maọbụ isi ihe. Ọ sị: ""Ihe a malitere ubọchị ụka. Dịka ọ na-eme m, ewetere m akpụ nso n'ime m mana anụghị m isi ya."" Nwonwu gakwara n'ihu kwuo na ọ bughị sọsọ ihe a na-eme ya. ""Isi na-awa m, ahu ọkụ na-emekwa m. Azụzụ na-asụchị m imi n'abalị ebe ike na-agwụkarị m."" Nwaada Nwonwu no n'ime obodo, nke pụtara na ebe gọọmentị hibere ka a na-eme nyocha ma mmadu ebu coronavirus adịghi ya nso. Ọ gwakwara BBC na ọbụghị sọsọ ya ka ụdịrị ihe a na-eme n'obodo o bi. ""Otu enyi m gwara m na ihe dị otu a mere ya. Ụfọdụ ndị nọ ebe m gara igo ọgwụ sịkwa na o mere ha."" Chidiebere Ike bụ onye na-ere ọgwụ n'Aba gwara BBC na ya bụ ihe a na-akọ akụkọ ya doro ya anya ọfụma dịka ya rịara ya ma zute ya dịka ọ na-atụ mgbere ya. Maazị Ike sị: ""Anyị erebeghi ọgwụ ịba ruo etu anyị siri ree ya site n'ọnwa Mee ruo Juun."" ""Nke a bụ maka na ọtụtụ mmadụ na-ewete ama ọrịa ịba n'ahụ ha. ""Ama ndị a gụnyere isi ọwụwa na ahụ ọkụ. N'otu aka ahụ, ọtụtụ mmadụ na-ekwukwa na ha anaghị anụ isi maọbụ ụtọ nri."" Ọ gakwara n'ihu kwuo na ya hụrụ ụdịrị ama n'ahụ ya nakwa nke ezinaụlọ ya. ""O mere m ruo abalị iri ise ma mekwa ndị be m. Emekwara m nnyocha iji mata ihe ọ bụ mana a hụghị nke 'malaria' maọbụ 'typhoid' n'ahụ m."" Na soshal midia ọtụtụ mmadụ kwenyekwere na ha hụrụ ụdịrị ihe maọbụ na omere ha. Dọkịnta Nneoma Sibigam gwara BBC na ihe a ndị mmadụ na-ekwu na-eme ha dịka ka ama coronavirus. ""Ihe ọhụru a gwara anyị banyere coronavirus bụ na ọ na-eme ka ndị mmadụ ghara ịnụ isi na ụtọ ihe. Nke mere na o nwereike bụrụ nje ka ndị bu."" Dọkịnta Sigibam sị ka ndị nwere ụdịrị ama gaa ebe gọọmentị hibere maka nyocha coronavirus. Ọ sịkwa na ihe a agaghị abụ ịba maọbụ azụzụ makana ịba na azụzụ anaghị eme ka mmadụ gharị ịnụ isi na ụtọ ihe kpam kpam. Ngalaba na-ahụ maka mgbochi ọrịa bụ Nigerian Centre for Disease Control (NCDC) ekwuola na anaghị anụ ụtọ maọbụ isi bụ otu njirimara coronavirus. Ha sị onye ọbụla hụru onwe ya n'ọnọdụ a kwesịrị ịkpọ ekwentị ndị na-ebuso coronavirus agha na steeti ebe ha nọ. Ngalaba NCDC wepụtekwara akara ndị ekwesiri ịkpọ banyere ihe a na steeti dị iche iche. Leekwa ebe akara ekwentị ndị a dị. Ka ọ kwụ ugbua, ihe karịrị mmadụ puku iri abuọ na asaa ebutela coronavirus na Naịjirịa ebe mmadụ 616 anwụọla. Agbanyeghị na ụfọdụ mba dị ka Chaịna na ụfọdụ mpaghara Yurop ahụra mbelata ọrịa a, Naịjirịa ka so na mba ndị ọ ka na-abanwanye."	https://www.bbc.com/igbo/afirika-53281045
health	Coronavirus tips: 'Anambra bidoro kemgbe ọnwa Jenụwarị kwadobe maka Coronavirus' - nnochite anya kọmịshọna	"Simeon Onyemaechi nọchitere anya Kọmịshọna na-ahụ maka ahụike n'Anambra steeti gwara BBC Igbo etu steeti ya si kwadote maka ọrịa Coronavirus. 1. Sayensị na-eme mgbanwe Iji maa atụ o kwuru na n'izuụka ole na ole gara, a dọrọ ndị mmadụ aka na ntị maka ikpu ""Facemask"" Mana ugbua ihe atụgharịala a na-asịzi ndị mmadụ jiri ya kpuchie ihu ha mana ekputenaghị ya aka. Ugbua ekwuola na mmadụ niile nwereike ịkpu. 2. O nweghi ihe jikọrọ 5G na ọrịa Coronavirus Ọ bụ teknụzụ ọhụrụ nwereike ịbu radiation nke ga-eme ka  ahụike mmadụ kụọ akụ nke ga-eme ka mmadụ nwụọ site n'ọrịa. ọ bụghị na ọ bụ ya na-ebute ọrịa Coronavirus na nke ahụ bụ nghọtahie. 3.Etu Anambra si kwadote ugbua Lee ihe ndị Dọkịta Onyemaechi kwuru maka nkwado Anambra steeti: Ebe ọgwụgwọ ICU nwere akwa na ventilator isii Ebe ọgwụgwọ ọzọ nwere akwa narị abụọ na ọma iri anọ na Mbaukwu. Anambra agaghị eche ka ọrịa Coronavirus bata tupu ha kwadobe. Ịkụziri ndị na-azụ ahịa maka ịkwọ aka na idebe akụkụ ha ọcha nakwa ịkuziri ndị na-agba ụgbọala njem maka ndị mmadụ ịnye ibe ha efe nke Bekee kpọrọ ""social distancing"". Onyemaechi kwuru na atụmatụ ndị a gosiri na ihe ka Anambra steeti mkpa bụ igbochi ọrịa a karịa ịgwọ ya agwọ. 4.Anambara a ga-enwe ụlọ nyocha nke ya? N'ịza ajụjụ ndị mmadụ na-ajụ gbasara Anambra ịnwe ebe nyocha nke ya n'ime steeti, Kọmịshọna ahụ kwukwara na Gọvano Willie Obiano na-agba mbọ ịhụ na nke a mezuru. O kwuru na onyeisi NCDC kọwara na e nwere usoro esi enweta ebe nyocha na ọ bụghị gọọmentị steeti ahụ ka ọ dị n'aka. O kwukwara na n'agbanyeghị nke a, steeti Anambra ebidola usoro ahụ nke ga-eme na n'oge adịghị anya ọ ga-abịa n'Anambra steeti. Dịka ọ dị ugbua, Kọmịshọna ahụ kọwara na nyocha niile a na-eme bụ na Irrua dị n'Edo steeti ka a na-eme ya. 5.Coronavirus abụghị ọrịa ndị ọgaranya Na ngwụcha mkparịtaụka, Dkt Onyemaechi kwuru na ndị mmadụ echekwana na ọrịa a bụ ọrịa ndị ọgaranya. O kwukwara na mgbochi ọrịa ka ọgwụgwọ ya ma jirikwa ohere ahụ na-adọ aka na ntị ka ndị mmadụ kwọ aka ha, nye ibe ohere ma nọrọkwa n'ụlọ iji hụ na ọrịa ndị a efesaghi. O kwuru na ihe ga-enyere ndị mmadụ aka bụ ịnwulite ahụike ha dịrị nkwadobe ma na-arị ọ chukwu ka ọrịa ahụ ghara ịbata n'Anambra steeti."	https://www.bbc.com/igbo/afirika-52165481
politics	Atụmatụ nọrọ n'ụlọ Ipob weputara chịtara ọkụ na Nnewi, Ọnịcha na Aba ma gbaa ọnyụpa n'ebe ndị ọzọ	"N'agbanyeghị oku 'nọrọ n'ụlọ' nke otu na-agba mbọ maka nnwereonwe Biafra bụ Ipob kpọrọ, ahịa zụrụ n'Enugwu dịka ọ na-azụ, ebe ahịa na ahịa na Nnewi, Ọnịcha na Aba tọgbọrọ chakoo. Otu Ipob kpọburu oku ka ndị na-eso ha nọrọ n'ụlọ ụbọchị mbụ nke Oktoba Naịjirịa na-eme mmemme ncheta afọ iri isii e jiri nweta nnwereonwe mba ahụ. Mana ọtụtụ ndị na-azụ ahịa n'Abakaliki nakwa n'Enugwu na-ekwu na obi adịghị mma ka ihe si aga na Naijiria gwara ndị ntaAkụkọ BBC na agụụ so n'ihe mere ha ejighi sonyere ndị Ipob n'oku ha kpọrọ. Etu ụbọchị ahụ siri gaa n'Enugwu Onye ntakụkọ anyị gara Ahịa Ogbete Enugwu kwuru na ndị mmadụ na-azụ ma na-ere, ebe ụgbọala na-agbakwa ọfụma. Na agbanyeghị na mmiri zoro n'ụtụtụ tata, ebe niile na-ekwo ekwo ka o si adị na mbụ. Onye nta akụkọ BBC gagharịrị Enugwu kwuru na ụgbọala njem na-agba dịka ahịa na-azụ. Ndị agha Naịjirịa na ndị uweojii nọkwa n'ụzọ na-echekwa. Mmọnwụ gbara na ""Coal Camp dịka ndị bi na mpaghara ahụ na-emerụba ụbọchị Emume Nnwereonwe Naijiria. Etu ndị Nnewi na Ọnịcha siri mee n'ụbọchị ahụ N'aka nke ọzọ, ndị bi na Nnewi gwara BBC Igbo na ha n'ụlọ n'ihi ntụzịaka otu Ipob. Ọdọahịa ndị mmadụ kpochichara akpọchi na Nkwo Nnewi. Ebe Bank Road bu na-ekwokarị ekwo bụ nanị ndị ọkada mmadụ ole na ole na ndị ahịa mbuharị ka a hụrụ. Nke dị ka ibe ya bụ na ahịa azụghị n'Ọnicha, ebe ndị mmadụ nọ n'ụlọ ha. Otu onye bi n'Ọnicha achọghị ka a kpọọ aha ya gwara BBC Igbo na e tiri ndị gbapere ọdọahịa n'ogbe n'isi ụtụtụ ihe. Ahịa zụrụ n'Ọka mana ọdọ ụgbọala tọgbọ chakoo Ndị mmadụ na-akpagharị , ebe ahịa kworo ekwo n'Ọka, isiobodo Anambara steeti. O nweghị emume pụrụ iche gọọmenti mere iji cheta afọ iri isii Naijiria nwetara Nwereonwe. Onye ntaakụkọ anyị gara n'ama' Dr Alex Ekwueme Square' dị n'Ọka kwuru na m̀kpatụ a na-emekarị  nakwa ejiji a na-ejichi ama ahụ adịghị ya. Kama e ji igodo gbachie ọnụụzọ ama ahụ. Mmadụ na ụgbọala kọrọ ụkọ n'okporoụzọ dị nso n'ama ahụ. Ọdọ ụgbọala dị n'Aroma Junction' nakwa 'Star Sunny Motor Park', tọgbọ chakoo. Ahịa gbachisiri n'Aba N'Aba, dị n'Abịa steeti ndi mmadụ nọdụ n'ụlọ ha dịka otu Indigenous People of Biafra (Ipob) kwuru ka ha nọdụdụ n'ụlọ dịka Naịjirịa na-eme emume ịcheta nwereonwe ha. Onye ntakụkọ BBC gara Aba kọwara ndị mmadụ ha ka na-ele anya etu ihe ga-esi kwụru tupu ha apụọ ahịa. Ahịa Arịara gbachiri agbachi, dịka Ekeoha ShoppingCnetre, ahịa Ehi Road nọkwa n'ọnọdụ mgbachi. Mana, n'ụfọdụ mpaghara obodo ahụ ndi mmadu na-agara onwe ha ebe ụlọ ahịa gbachikwara agbachi. Etu Abakiliki siri mee n'ụbọchi mbụ n'Ọktoba N'agbanyeghi na ọkwa 'onye ọbụla nọrọ n'ụlọ' nke Nnamdi Kanu bụ onye ndu ndị otu na-akwado nnwereonwe Biafra bụ Indigenous People of Biafra (Ipob) tinyere maka ụbọchị taa, ndị mmadụ na-agagharịrị onwe ha n'Ebonyi steeti. Onye ntaakụkọ anyị nọ na steeti ahụ gagharịrị ebe ọ hụrụ ndị mmadụ na-agara mkpa ha n'isiobodo Abakaliki, mana o kwukwara na ọ hụrụ ebe a gbachiri ụfọdụ ọnụ ụlọahịa bido ebe elekere asaa ruo ebe itoolu nke ụtụtụ. Ụfọdụ ndị gwara ya okwu kwuru sị na ha ọnọdụ Naịjiria nọ na ya ugbua anaghị enye ha ọṅụ. Ha kwuru na obi adịghị ha mma na ndị a na-enyo na ha bụ ndị ọchịehi ka na-egbu ndị mmadụ na Naịjiria. Ha kwukwara na akụnaụba obodo Naịjirịa adịghị mma, nke mere ka ihe taa akpụ. Oku ndị IPOB kpọrọ ka ndị mmadụ ghara iputa ezi kuru afo n'ala n'isi ọchịchị obodo Abia steeti bu Umuahia dịka ndị bi n'obodo ahụ ka ahụrụ ka ha na-aga ihe nke diri ha na enweghi nsogbu ọbula. Na Isiama Afaraukwu bụ obodo onyeisi ndị otu a bụ Nnamdi Kanu, onye nta akuko anyị hụtara ka ndi obodo ahu na ndị bikwa n'ime ya mepechara ebe ha na-azụ ahịa ha. N'otu aka ahu, n'ebe ozọ n'ime obodo Umuahia, ahụtakwara ndị mmadu ka ha nọ n'ebe ha nọ na-atu mgbere na enweghi ọdachi ọbula. Okwuchi Angela, Chibuike Stephen Ogbulafor, Ogechi Nwachukwu siri na ọ bụ ezie na enyere iwu ka mmadụ ọbụla ghara ipụta ezi, ma ha kọwara na iwu a adịchaghị ire n'isi ọchịchị obodo Abia steeti bụ Umuahia na kwa obodo ndị ọzọ dị gburugburu ya. Ọtụtụ mmadu n'Owere bụ isi obodo Imo steeti na-agara onwe ha ebe dị ha mkpa n'agbanyeghi na otu na-achọ ka ekewa Naịjirịa ma nwete mba a kpọrọ Biafra bụ Indigenous People of Biafra (Ipob) kwuru ka ndi Ọwụwa Anyanwụ Naịjirịa nọdụ n'ụlọ n'ụbọchị Ọktoba 1. Site Dọuglas Road ruo ụzọ Mahadum Naze, ndị mmadu na-aga onwe ha dịka ụgbọala na-agba. Ọ bụkwa etu ahụ ka o siri kwụrụ n'Aba road. Ahịa na-azụ ebe. Dịka ụbọchị a bụ ịnọdụ n'ụlọ ndị ọrụ nke gọọmentị tinyere, ụlọ ọru dị ka ụlụ akụ nakwa ụlọ ọrụ gọọmentị gbachiri agbachi. Aka na-achị Imo steeti bụ Hope Uzodinma mekwara emume ncheta oge nwereonwe Naịjirịa site n'ikiri ndị agha Bekee kpọrọ ""marching"" n'Owere. Ụlọọrụ 'Civil Defence' n'Abịa steeti ezipụla ndị otu ha na mpaghara e nwere ike inwe nsogbu dịka ụlọakwụkwọ,ahịa ọdọụgbọala,  iji hụ na-enwere ezi nchekwa mmadụ na akụnaụba. Nke a na-abịa dịka e ziterela ha  onyeisi ọhụrụ na steeti ahụ aha ya bụ Vincent Ogu. N'ozi nke ọnụ na-ekwuru NSCDC na steeti ahụ bụ Agu Ndukwe binyere aka, ha kwuru na ha dị njikere isonye ndị ọrụ nchekwa ndị ọzọ rụọ ọrụ ịkpa udo ụbọchị ahụ. N'Imo N'Imo steeti, ndị uweojii agwala ndị Imo ka ha pụta gawara onwe ha mkpa, dịka ha kwere nkwa inye ha ezigbo ncheckwa ụbọchụ Oktoba mbụ. Akụkọ kwuru na ndị ọrụ nchekwa wujuru n'okporoụzọ n'Owere n' ụbọchị Wenezde dịka ha malitere atụmatụ iji gosi na ha kwụ chịm maka emume Ncheta Nwereonwe Naijiria. Ọnụ na-ekwuru ndị  uweojii na steeti ahụ bụ Orlando Ikeokwu gwara ụlọakụkọ Punch na ya bụ atụmatụ igosi na ha kwụ chịm na-eso oku otu Ipob kpọrọ ka ndị mmadụ nọọ n'ụlọ. Ihe Ipob si ka e mee bụ ịkwado Naịjirịa - Massob Otu so agba mbọ maka nnwereonwe Biafra, bụ 'Movement for the Actualisation of the Sovereign State of Biafra' (Massob) ekwuola na ha akwadoghi oku Ipob kpọrọ ka ndị Igbo nọrọ n'ụlọ n'ụbọchị emume ncheta nnwereonwe Naịjirịa n'aka ndị Briten bụ Ọkutoba 1. Ọnụ na-ekwuru Massobu bụ Samuel Edeson kwuru na atụmatụ ahụ ""bụ ịkwado ọchịchị Naijiria"". Otu Ipob kpọrọ oku ka ndị otu ha nọrọ n'ụlọ ụbọchị mbụ nke Oktoba ""iji kwanyere ụmụ Igbo ndị ọchịehi nakwa ndị oyiegwu gburu ugwu"". N'ozi nke Emma Powerful binyere aka, ha kwuru na ha nwetara ozi mgbaama na ""ndị otu oyiegwu chọrọ igbusi ụmụaka ma ha gaa emume indipenda na Ọkutoba 1."" Powerful dere sị: ""Ọ bụrụ na ị chọrọ ịhụ njedebe iyi egwu, na ịgba ọnyụpa, gosi iwe gị site n'ịnọ n'ụlọ n'abalị mbụ nke ọnwa Okutoba."" Mana Massob, site n'ọnụ na-ekwuru ha bụ Samuel Edeson, kwuru na ya bụ ntuziaka Ipob nyere bụ 'ịkwanyere Naijiria ugwu"", na ""ọ bụghị  ndị Biafra"". Edeson sị, ""Ipob na Massob bụ nwanne, mana ihe banyere October 1st bụ ụbọchị Naijiria ji echeta nnwereonwe ha."" ""Ihe ọbụla ha tinyere maka 'October 1st', ndị mba ọzọ ga-eche na ọ bụ iji kwanyere ndị Naijiria ugwu."" O kwuru na kama ịnọ n'ụlọ ụbọchị emume indipenda, Ipob kwesịrị ịgwa ndị Igbo ka onye ọbụla gawara onwe ya mkpa ya dịka ndị Naijiria ga-anọ n'ụlọ. ""Gọọmenti Naijiria emeela ya na ndịọrụ dị icheiche; ndị ụlọakụ, na ụlọakwụkwọ ga- anọrọ n'ụlọ, kedụ ka isi aga-etinye nke gị ụbọchị ahụ?"" ""Ọ bụrụ na ha chọrọ icheta mgbe ndị oyiegwu gburu ndị Igbo, o kwesịrị ịbụ Mee 30 bụ ụbọchị Ncheta Nnwereonwe Biafra."" Ọ gara n'ihu sị na ntuziaka Ipob "" na-adịka ọ bụ ihe gọọmenti Naijiria tinyere ka anyị na-eme."" ""Ihe o gosiri bụ na ụnụ na Gọọmenti Naijiria na-arụkọ."" Mbọ BBC Igbo gbara inweta ọsịsa ndị otu Ipob amịtaghị mkpuru. Mgbe a kpọrọ ekwenti Emma Poweful nakwa ọkaiwu Ipob bụ Aloy Ejimakọ, ekwentị ha agaghị."	https://www.bbc.com/igbo/media-54286170
entertainment	Rachel Oniga: Ihe i kwesịrị ịma maka nwaanyị ọma a larala mmụọ	"Nwaanyị a ma ama na-eme ihe nkiri bụ Rachal Oniga anwụọla dịka ọ gbachara afọ iri isii na anọ. Onyeisi otu ndị na-eme ihe nkiri na Naịjirịa bụ Actors Guild of Nigeria (AGN) bụ Emeka Rollas sị na nwa nwaanyị ahụ gwara odeakwụkwọ ya na ọ bụ eziokwu. ""Nwa ya gwara odeakwụkwọ na nne ya nwụrụ n'ihe dịka elekere iri nke abalị 30 Julaị, 2021. Emeka sị na ha amatabeghi ihe butere ọwwụ nwaanyị ahụ. Ihe i kwesịrị ịma maka Rachel Oniga Ihe ndị mmadụ na-ekwu maka ọnwụ Rachel Onyeisi otu na-eme ihe nyonyo na Theatre bụ Jide Kosoko sị ya ""laa n'udo"" Hilda Dokubo tinyekwara ọnụ sị na ọ na-akpọkaarị ya ""Nne m nne m"". Ọ sị na eluigwe nwere anya ukwu mgbe ụfọdụ maka ọnwụ Rachel."	https://www.bbc.com/igbo/afirika-58038281
business	World Disability Day: Nwaanyị kpuru isi na-eme achịcha	I hụtụla onye kpuru isi na-eme achịcha bekee ọfụma? Nke a bụ ihe BBC Igbo hụrụ mgbe anyị gara zute Amarachi Onyedilefu. Nwagbọghọ a gwara anyị na o kpuru isi kamgbe ọ dị na nwata mana agbanyeghị ọdachị a, ọ gaala mahadum ma na-emepụta achịcha bekee. Gere ihe ndị ọzọ ọmalicha ada Igbo a na-eme ga-akpalite mmụọ gị. Ndị mere ihe nkiri a: Uche Akolisa na Vining Ogu	https://www.bbc.com/igbo/afirika-50619964
politics	Labour party primaries: Ka anyị tighachị Naịjiria n'aka ndị nwe ya - Peter Obi	Peter Obi ekeleela ndị Naịjiria ọkachasị ndị pati ọhụrụ ya bụ Labour Party, dịka ọ zọtara ọkọlọtọ pati ahụ iji zọọ ọkwa onyeisiala na ntuliaka 2023. N'okwu nnabata o kwuru mgbe o meriri ntuliaka imeụlọ ha mere, Obi kwuru na oge eruola mgbe a ga-etighachị Naịjiria n'aka ndị nwe ya - gụnyere ndị ọrụ ugbo, ndị nkuzi na ụmụakwụkwọ, ndị ọrụ aka, ndị ọrụ, ndị ọrụ larala ezumiike nka nakwa ndị Naịjiria ndị ọzọ na-amaghị ebe inye aka ha ga-esi bịa. O kwuru na ọ ghọtara na ije a ga-abụ nke a ga-agbakọta aka eje, nke ndị ọkachasị metụta - ndị ntorobịa - ga-eso hụ na e jere. Obi nwetara vootu iri itoolu na isii (96) n'ime 98 a tụrụ n'ọgbọ ebe a nọ mee ntuliaka imeụlọ nke ndị Labour Party. N'agbanyeghi na Pat Utomi rituru n'iso zọọ ya bụ ọkwa, o nwetere otu vootu n'ime ya bụ vootu 98 a tụrụ. Egwu adagharịala na ntuliaka imeụlọ otu labour Party na-eme taa n'Asaba, Delta steeti, dịka otu nwaanyị so azọ ọkwa onye ga-efere Labour Party ọkọlọtọ bụ Olufolahan Olubisola Emmanuel-Tella na ntuliaka onyeisiala tinyerela Peter Obi aja na garị. Labour Pati họrọburu Peter Obi dịka ndị ọzọ nile so azọ rituru iji nye ya ohere ka o fee ọkọlọtọ Labour Party. Mmadụ anọ so na-azọ ọkwa ahụ bụ: Ọkammụta Pat Utomi, Sampson Uchenna Charles, Faduri Oluwadare Joseph na Olufolahan Olubisola Emmanuel-Tella. Emmanuel-Tella bụ nanị nwaanyị na-azọ ọkwa ahụ na Labour Party gbara isi akwara na a ga-emerịrị ntuliaka iji họpụta onye ga-efe ya bụ ọkọlọtọ, kama irituru Peter Obi ka ọ bụrụ onye nwetara ya. N'ihi nke a, Labour Party ekwela ka steeti niile họpụta mmadụ anọ maọbụ ise ga-anọchite anya (delegates) ma tụọ vootu. Mara na otu pati 'Labour Party' nyeburu Peter Obi ikike dịka onye ga-azọrọ ha ọkwa onyeisiala na 2023, dịka ndị niile pụtaburu ịzọ ya bụ ọkwa rịtuburu ya. Pat Utomi na-azọbụ ọkwa ahụ wepụrụ onye ya ma kwado Peter Obi. Otu pati 'Labour Party' enyela Peter Obi ikike dịka onye ga-azọrọ ha ọkwa onyeisiala na 2023. Nke a mere n'ọgbakọ imeụlọ nke Labour Party hiwere n'Asaba, isi obodo Delta steeti taa maka ịhọpụta onye ga-azọ ọkwa onyeisiala. Cheta na Peter Obi bụ aka chịburu Anambra steeti si Peoples Democratic Party (PDP) wụba Labour Party n'ụbọchị 27 nke ọnwa Mee 2022, dịka o kwuru na ọtụtụ ihe ndị na-emegasị na PDP ugbua mere o jiri raa ya ahụ ịga n'ihu isonye na pati ahụ. Ọ hapụrụ PDP n'ụbọchị 25 ma banye Labour Party na 27 nke ọnwa Mee, 2022.	https://www.bbc.com/igbo/afirika-61629600
politics	Charly Boy Vs Willie Obiano: Gịnị na-esere Charly Boy na Gọvanọ Obiano?	"Ọ dịka Gọvanọ Willie Obiano nke Anambara steeti amaala n'ọnyịa dịka onye mbụ Charles Oputa ji emezu nkwa o kwere na ya ya ga-ebido 'kpọọ  ndị sabo aha"" n'ihu ọha. Na mkparitaụka Charly Boy na BBC Igbo nwere na nso nso o kwuru na ya ga-ebido kpọpụtawa aha ndị Igbo nwere agba amaghị eme. Oputa, onye a ma ama dịka Charly Boy, na-ebo Obiano ebubo ikwe nkwa  eme eme. Iwe gbara Oputa dịka o nwegara Willie akwụkwọ ihe ya na steeti ahụ nwere ike ijikọ aka meere ndị ntọrobịa Anambara mana okwu ahụ amịtaghị mkpụrụ. Charly Boy boro ebubo maka ọnọdụ pati APGA enweghị ụlọ nke ha, ndị ntorobịa enweghị ọrụ, ọnọdụ ọdọụgbọelu Anambara na ihe ndị ọzọ. N'ozi o wepụtara n'akara Instagram ya n'aha @areafada1, o kwuru na ""ọtụtụ na-ezitere m mkpesa maka etu Gọvanọ si achị n'Anambara."" ""Ndị mmadụ na-ekwu na APGA bụ pati gị enweghị isi ụlọọrụ nke bụ nke ha n'Ọka..."" ""I binyeela aka na nkwekọrịta karịrị 500 mana o nweghị nke mịtara ohere nye nde kwuru nde ndị ntorobia Anambara steeti."" ""Ụfọdụ na-ajụ ajụjụ banyere atụmatụ ibupụ ụgụ (nke Gọvanọ kwuburu na Anambara na-ebupụ ala Bekee), ma ọ bụzịkwa ihe e kwuru ka a na-eme?"" Charly Boy, onye gbara ama na Ya na Obiano gụkọrọ Sekọndrị bokwara Obiano ebubo ịhapụ APGA bụ pati Ndigbo na-egbunye n'akpa ndị otu APC. Ọ jụkwara ya Obiano ihe mere ọdọụgbọelu o kwere nkwa ịrụ. Mana n'ọsịsa ya, Obiano gwara Charly Boy ka ọ hapụ agwa ụmụaka ma bido mewe ihe ka okenye n'ihi na nka abịala. Obiano, onye kwuru nke a n'ọnụ Kọmịshiona Mgbasaozi bụ Don Adinuba sị, ""Charly Boy dị afọ 70."" ""O ruola oge o kwesịrị ime ka Charly Man' ma hapụ Charly Boy."" Ọ gara n'ihu bo ebubo na ụfọdụ ndị kpọrọ onwe ha ndị na-agba mbọ maka ikike dịrị onye (activist) bụ ndị na-achọ nke ga-aba ha n'akpa. Akụkọ ndị ọzọ ga-amasị gị: Ihe nkiri ga-amasị gị:"	https://www.bbc.com/igbo/afirika-51327831
sports	Valencia v Chelsea: Valencia amụwala Chelsea anya ka azụ	Ihe otu Chelsea tụrụ anya emeghiri ha n'abalị Wenzde dịka ha na otu Valencia gbara onwe ha onye laba onye laba. Ọkpụ goolu abụọ nke Valencia ji nweta nhatanha bụ ihe tụrụ ndị Chelsea na-anya. Carlos Soler bu ụzọ nye goolu mbụ n'asọmpị ahụ na nkeji 40. Kovacic nke Chelsea sara goolu ahụ Soler nyere na nkeji 41 n'agba nke mbụ. Ogbo ya bụ Pulisic so kwa ya n'azụ na nkeji 50 mgbe o nyere goolu nke ya. Chelsea bidoro ịgba mbọ jide ka ha ji rue ngwụcha asọmpị ahụ mana nke ahụ emeghị. Ọ fọrọ obere ihe ka ogbu opi gbuo opi ya na nkeji 82 mgbe Wass nke Valencia nyere goolu ya. Rodrigo Moreno majara Chelsea na nkeji 96 dịka ọ fọrọ obere ihe ka o nye goolu mana ọ mịtaghị mkpụrụ. Onye laba onye laba a ha gbara onwe ha pụtara na o nweghi onye n'ime ha ga-agaru agba nke ọzọ. Chelsea ga-ezutekwa Lille n'izuụka abụọ na-abịa ebe Valencia ga-ezute Ajax. Lee ihe otu Chelsea kwuru maka asọmpị a	https://www.bbc.com/igbo/egwuregwu-50564327
business	Akụkọ kachasị taa: Okonjo-Iweala 'A gaghị m emechi ọnụ maka mpụ'	Akụkọ ndị dị mkpa n'abalị a: Ngozi Okonjo-Iweala ekwuola obi ya mbanyere mpụ Onye bubụ mịnịsta na-ahụ maka ego bụ Ngozi Okonjo-Iweala ekwuola na ọ gaghị emechi ọnụ n'ibu agha megide mpụ N'ajụjụ ọnụ ndị BBC Focus on Afrịka gbara ya, Ngozi na ọ bụ ibu agha a mere eji tọọrọ nne ya n'afọ 2012. Ka afọ iri abụọ na abụọ gachara, ụlọikpe Suprim atọhapụla Alban Ajaegbu so na ndị ekwuru gburu otu nwata n'owerri. Cheta na Otokoto na ndị otu ya ọzọ gburu Ikechukwu okoronkwo n'afọ 1996. Akụkọ ofesi Ihe ruru mmadụ iri anwụọla dịka a gbara egbe n'otu ụlọakwụkwọ dị na Houston Texas ndị uweojii kwuru na ndị a nwụrụ karịrị n'ụmụakwụkwọ, ebe anwụchiela otu nwata akwụkwọ n'ihi nke a. N'Egwuregwu Ndị Super Eagles na otu Atletico madrid ga-agba asọmpị enyi na eny n'abalị iri abụọ na abụọ nke ọnwa Mee a. Nke a ga-adị n'ọgbọ egwuregwu Gods Will Akpabio dị n'Uyo, iji jikere ndị Super Eagles n'asọmpị iko mba ụwa. Gee ya nkeji nke abalị a: Ihe onyonyo nke taa:	https://www.bbc.com/igbo/afirika-44176695
health	Coronavirus Have Your Say: Anyị ga-ahụ na ego mba ụwa kere ga-eruteriri ala Igbo - Kọmịshọna ahụike Enugu	Kọmishọna ahụike n'Enugwu steeti bụ Ikechukwu Obi ekwuola na ha agaghị ekwe ka ego ndị mba ụwa nyere Naịjirịa iji nye aka maka ọrịa coronavirus ghara irute ala Igbo aka. Dọkịta Obi kwuru na gọọmentị ga-agbalị ike ya niile ịhụ na ndị mmadụ atagbughị onwe ha n'ahụhụ n'oge a akpọchiri ebe niile. Na mkparịtaụka ahụ, Obi kọwakwara na gọọmentị na-agbaso atụmatụ mgbochi ọrịa karịa ịgwọ ya agwọ. O kwuru nke a oge otu onye jụrụ ya ma gọọmenti ọ ga-agbaso atụmatụ Bekee kpọrọ 'herd immunity' iji mara ma a ga-emeri ọrịa ọjọọ a bụ covid-19 'Herd immunity' bụ atụmatụ ịhapụ ka ọrịa fee ọtụtụ ndị mmadụ iji mee ka ihe na-ebuso nje agha n'ahụ mmadụ bụ 'immunity' gbalie ma busowe ya bụ ọrịa agha. Obi kọwara na 'herd immunity' agaghị arụ ọrụ maka coronavirus n'ihi na ya bụ ọrịa na-egbu ọtụtụ ndị mmadụ. Anyị mere ihe niile WHO nyere ka usoro e ji agwọta ndị bu nje coronavirus. Kọmishọna ahụ ike n'Anambra steeti bụ Vincent Okpala ekwuola na ngalaba ahụike steeti ahụ sonyere atụmaatụ niile Nigeria Center For Disease Control wepụtara eji a gwọ nje coronavirus. Lee mkparịtaụka nke nke anyị na Kọmịshọna Anambra steeti, Dr. Vincent Okpala na-akpa maka etu ha siri gwọta onye nwere nje maka Coronavirus. Dr. Okpala jikwara ohere a bugharịa na 'Isolation center', wee gosi BBC Igbo ebe ha na-ebuba ndị mmadụ. Kirie ya ebe a:	https://www.bbc.com/igbo/afirika-52396607
business	Nigeria Visa: Uru na ọghọm dị n'inye ndị Afrịka 'visa' n'ọnụ ama Naijiria	"Onyeisiala Muhammadu Buhari kwupụtara na nso nso na Naịjirịa, site n'afọ 2020 gawa ga-enye ndị Afrịka na-abata akwụkwọ njem (Visa) n'ọnụ ama Naịjirịa. Amụma a nke sitere n'atụmatụ 'Africa Free Trade Agreement' nke birila ọkụ, ọ ga-eme ka njem n'etiti mba ndị Afrịka ọzọ na Naịjirịa dị mfe. Cheta na Naịjirịa binyere aka n'akwụkwọ nkwekọrịta n'ọnwa Julaị afọ 2019. Raphael James bụ onyeisi ụlọọrụ na-eme nchọpụta na nhazi ozi a kpọrọ, ""Center for Research, Information Management and Media Development (CRIMMD)' na bekee kwuru na o nweghị ihe dị n'isi azu. Na nkọwa ya,""Na mbụ mmadụ nwere ike ịbata maọbụ hapụ Naịjirịa na-ejighi akwụkwọ ọbụla."" ""Ndị a ha na-agwa bịa kwụwa ụgwọ 'visa' na-abatabu na-ejighi akwụkwọ ọbụla."" ""Mmadụ na-enubata Naijiria n'igwe mbụ, naanị ndị nwere agba ka ọ na-ara ahụ inweta akwụkwọ eji abata ala Naijiria."" Uru ọ dị n'atụmatụ a? Ndị na-ahụ ihe gbasara akụnaụba nakwa mmekọrịta mba na mba dịka Boniface Chizea,Richard Mammah na Raphael James kwuru na uru dị na ya gụnyere: James si, ""Mba Kenya na-anata dọla iri ise ($50) iji nye mmadụ visa dịka ha na-azọchi n'ama."" ""Nke a na-aba n'akpa gọọmenti ozugbo ozugbo."" Ọghọm dị na ya? Ndị ihe a na-ekwu doro anya kwuru na ọghọm dị n'atụmatụ ahụ karịrị uru dị ya. Ọkachamara n'ihe gbasara akụnaụba bụ Boniface Chizea kwuru na ""Naịjirịa buru ibu mana akụnaụba Naịjirịa anaghị eto eto ugbua."" ""Enweghị ọrụ ka bụ nnukwu nsogbu."" Chizea gbara ama na nsogbu nchekwa chere Naịjirịa aka mgba ga-akawanye njọ ma e bido imezu atụmatụ ọhụrụ gọọmentị gbasara inye ohere ka ndụ Afrịka ọbụla bịawa Naịjirịa. ""Ohi, ntọ, na mpụ bụzi ụzọ e si akpata ego, ị na-akwadokwa ịkpọbata ndị ọzọ ga-abịa chọkwa ọrụ."" Ha kwuru na nrụrụaka agaghị enye ohere ka Naịjirịa nwete ego site n'inye ndị mmadụ akwụkwọ njem n'ihi nrụrụaka."	https://www.bbc.com/igbo/afirika-50758913
religion	Ihe i kwesịrị ịma maka Fr Anthony Amadi ga-anọchị Mbaka nwa mgbe nta ilekọta 'Adoration Ministry'	"Bishọp Callistus Onaga nke ụka Katọlik na Dayọsis Enugwu ahọpụtala ụkọchukwu Anthony Amadi ka ọ nọchie ụkọchukwu Ejike Mbaka nwa mgbenta dịka onye nlekọta ekpere 'Adoration Ministry'. Mana ndị ekpere 'Adoration' ajụla ịnabata Fada Amadi dịka onye nlekọta ha. N﻿ke a na-abịa n'agbanyeghi na ọ bụ Fada Mbaka ji aka ya họpụta Fada Amadi, dịka Bishọpụ nyere ya ohere iji aka ya kpọpụta Fada ọ ga-achọ ka ọ nọchie ya nwa mgbe nta. N﻿dị ekpere 'Adoration Ministry Enugu Nigeria' mekwara obere ngagharịiwe ọzọ n'ụbọchị ụka, 'Okụtoba 2, 2022, dịka a malitekwara ekpere ọzọ n'ebe ahụ. I﻿we ha bụ maka na Bishọp ụka Katọlik n'Enugwu dayọsis bụ Callistus Onaga, ewepụla ụkọchukwu Ejike Mbaka dịka onyeisi ụlọ ekpere Adoration nwa mgbe nta. N﻿dị nkwado Mbaka bucha akwụkwọ ndụ n'aka ma mere ngagharịiwe bata n'ogige ụlọ Fada Mbaka na-eti mkpu na-asị: ""we say no"", ""we no go gree"". Ọ﻿ gịnị ka ha sị na ha agaghị ekwe? C﻿heta na Bishọp Onaga mechiburu ụlọekpere 'Adoration Ministry' n'ihi ụfọdụ ihe Mbaka na-ekwu ma ọ na-ezi oziọma, nakwa etu o si eme ekpere ya. M﻿ana n'ụbọchị Fraịde ka akụkọ pụtara na ekpere 'Adoration' ga-amalitekwa ọzọ n'ụbọchị Sọnde, abalị abụọ nke Ọkụtoba 2022, mana Bishọp nyere iwu ihe a ga eme. N﻿'ụbọchị ụka ahụ, Mbaka gwara ndị nkwado ya na Bishọp etinyela ụkọchukwu aha ya bụ Fada Anthony Amadi, onye ga-anọchi anya ya dịka onyeisi 'Adoration' ruo mgbe Mbaka mechara ihe enyere ya mee. Iwu ndị ọzọ nke Bishop tinyere gbasara ekpere 'adoration' gụnyere: Ọ﻿ bụ iwu ndị a ka ndị nkwado Fada Mbaka na-etiri mkpu na-asị ""we say no"", ""we no go gree"". N﻿ke a abụghị nke mbụ ndị nkwado Fada Mbaka na-eme ngagharịiwe gbasara nna ha ukwu. N﻿'ọnwa Jun 2022, oge Bishọp Callistus Onaga nyere iwu ka akwụsị ekpere maọbụ emume ọbụla n'ụlọekpere 'Adoration', ndị nkwado Mbaka mekwara ngagharị iwe na-akatọ Bishop Onaga. H﻿a kwuru ọtụtụ okwu ọjọọ megide Bishop, ụfọdụ kwuru na ""ọ bụghị Bishopụ anyị"". ﻿Otu onye n'me ndị ahụ mere ngagharị iwe kwuru sị: ""Onaga, hapụrụ anyị nna anyị Mbaka. Ana m akpọ ya Onaga, Onaga bụ aha ya, aha ya abụghị Bishọpụ."" Ọ﻿zọkwa, n'ọnwa Mee 2021, ndị nkwado Mbaka meere ngagharịiwe banye n'ime ogbe dị icheiche n'Enugwu dịka ha sị na ha na-achọ Mbaka achọ. N﻿'oge ahụ, asịrị fegharịrị na ndị ntọ tọọrọ Mbaka, ebe ụfọdụ kwuru na ọ bụ Bishọpụ nyere iwu ka e jichie Mbaka. N﻿dị nkwado ya nukọọrọ n'igwe gawa n'ụlọ Bishọp nakwa n'ogige ụlọụka 'Holy Ghost Cathedral' Enugu. H﻿a mebiri ọtụtụ ihe ma n'ụlọ Bishọp ma n'ụlọụka ahụ. M﻿baka mechara pụta gwa ha okwu ma kwuo na ọ bụ Bishọpụ nyere ya iwu ka ọ hapụ ịpụta n'ọha ruo nwa mgbe nta."	https://www.bbc.com/igbo/articles/cxegezddx0ko
politics	Nnamdi Kanu: Ohere adị ka nwa amadị a laghachite Naịjirịa?	"Ọ tụrụ ọtụtụ mmadụ n'anya mgbe ọkaiwu Nnmadị Kanu bụ Ifeanyi Ejiofor rịọrọ ụlọikpe arịrịọ ka ha weghachite iwu ha nyere ka ahapụ Nnamdị Kanu n'aka ebe nke Bekee na-akpọ ""bail"". Cheta na Kanu mejọrọ iwu e ji tụghapụ ya mgbe ọ gbara ihe ọkpọrọ ọsọ ndụ n'afọ 2017. Ọ bụ atụmatụ ahụ ka Maazị Ejiofor jiri rịọ arịrịọ a mana Ọkaikpe Binta Nyako, bụ onye nyeburu ohere ntọghapụ aka ebe a, kpọrọ isiekwenkụ na ya agaghị enyekwa ohere a ọzọ. Ma kwukwa na etu obodo si kwụrụ ugbua, ọ bụ mkpọrọ ga-akara Maazị Kanu mma maka nchekwa ndụ ya. Mana, ajụjụ ọtụtụ mmadụ na-ajụ bụ ihe mere Ọkaiwu Ejiofor ji arịọ ụdịrị arịrịọ a, ọkachasị etinye uche n'ọnọdụ o jiri hapụ Naịjirịa. Kepu kepu nlọta Maazị Kanu malitere mgbe ozi pụtara na nne ya bụ Ugoeze Nnenne Kanu alala mmụọ. Dịka usoro omenala Igbo ji kwụrụ, nwa kwesiri ịkwa nne na nna ya. Ọzọ bụkwa na Igbo na-achọkarị ili mmadụ na obodo ya. Nke pụtara na ụfọdụ na-eche na a ga-ebulata ozu nne Kanu, ọkachasị etu a ọ bụ Ugoeze. Kanu bụ onye aha ya ka ada ụda karịa n'ezinaụlọ ha, nke mere na ọ ga-abu onye ọtụtu mmadu ga-eji maka ya bịa akwamozu nne ya. Kepu kepu a rikwara elu mgbe akụkọ pụtara na ụfọdụ ndị Eze si Abia steeti rịọrọ gọọmentị ka e nye Kanu ohere ka ọ lọta bịa lie nne ya. Agbanyeghi na Maazị Kanu katọọrọ atụmatụ a, ajụjụ ndị mmadu were bụrụ ma Nnamdi Kanu ọ ga alọta bia lie nne ya? Na mkparịtaụka ya na BBC Igbo nwere n'ọnwa Epụrel nke 2019, Maazị Kanu sị na ya ""na-alọta n'ike na-ebube"". Ịmata nke nwereike ime, BBC Igbo gbara gọọmentị Naịjirịa ajụjụ ịmata ebumnuche ha maka nlọta Kanu. Ọnụ na-ekwuru Onyeisiala Muhammadu Buhari bụ Femi Adesina sị na ọ bụ Minista mgbasaozi bụ Lai Mohammed nwere ikike ịza ajụjụ a. Ekwentị Maazị Mohammed n'onwe ya tigidere mkpu mana ọ zaghị BBC Igbo. Ọkaiwu Kanu bụ Ifeanyi Ejiofor n'onwe ya si ka akpọghachị ya n'ime ugboro ugboro BBC Igbo kpọrọ ya. Mana, n'arịrịọ ọ rịọrọ ụlọikpe, Nnamdị Kanu, site n'aka Ejiofor, na-ajụ gọọmentị Naijirịa ma ọ ga-echekwa ndụ ya ma ọ lọta dịka ha napụrụ ya ikike ịgbapụta onwe ya. Nke a mere Ọkaikpe Binta jiri saa okwu ọ sara. Kanu na onwe ya sara Ọkaikpe Nyako n'akara Twitter ya sị ka ya na ezinaụlọ ya gwara gawa ụlọ mkpọrọ iji gbanarụ ntọrọ. BBC jụrụ ndị ọnụ na-eru n'okwu maka etu okwu a siri kwụrụ ugbua. Chidiebere Ike bụ onye ọnụ na-eru n'okwu n'Igbo tinyere ọnụ n'ọkwu a ka BBC gbara ya ajụjụ. Maazị Ike sị na gọọmentị Naijirịa anaghị erubere ụloikpe isi nke mere na ụjọ kwesiri ịtụ Nnamdi Kanu. Ọ sị na ọ bụ onyeisiala ka ọ dịrị ihu na ndị mmadụ kwanyere ụlọikpe ụgwụ na nsọpụru dịrị ya. O kwuru na ọ bụghị iwu na Nnamdị Kanu kwesiri ịlọta maka olili nne ya. Maazị Ike kwuru na n'ụche ya, na Nnamdi Kanu agbaghị ọsọ kama na ọ bụ gọomentị Naijirịa chụrụ ya ọsọ. Ọ tụrụ arọ ka Kanu nọrọ ebe ọ nọ ka oge na-aga. Ọtụtụ ụmụ afọ Naịjirịa tinyere ọnụ na-ajụjụ BBC Igbo jụrụ banyere okwu a kwukwara dịka Maazị Ike. Ka ọ kwụ ugbua, Ọkaikpe Nyako ekwuola ka ulọikpe ya kwụ, ebe okwe dịzị bụ n'ọgbọ Ifeanyi Ejiofor na onye ọ na-anọchite anya bụ Maazị Nnamdi Kanu. Kanu na onwe ya kwuru na ọ bụ ""ịnweta Biafra"" ka ya mkpa mgbe BBC Igbo jụrụ ya na mkparita uka emere n'afọ 2019 ma ọ ga-anabata ohere ya na gọọmentị Naịjirịa ikpezi."	https://www.bbc.com/igbo/afirika-50259679
health	"Health Workers Hazard Allowance: Ego ole a kwụrụ maka ""hazard fee "" abụghị mkpa anyị ugbua - Onyeisi NMA"	Onyeisi otu chịkọtara dọkịta niile nọ na Naịjirịa bụ Innocent  Utah ekwuola na ego ọrụ mgbadume gọọmenti kwadoro inye ndị ọrụ ahụịke dị mma mana ọ bụchaghị ihe ka ya na ndị otu ya mkpa ugbua. Utah kwuru na egole  ọbụla gọọmenti etiti kwụrụ maka ọrụ mgbaụgbanụ  ha na-arụ bụ ihe ha kwekọrịtara. O kwuru na ihe ka ha mkpa bụ ka gọọmenti mee ihe ga-eme ka ahụike ụmụ Naịjirịa dị sam site na ihe ha ga-eme ka ọnọdụ ngalaba ahụike dị mma karịa etu ọ dị ugbua. Ujah kwuru na gọọmenti kwetere na ọrịa covid-19 emeela ka ụwa hụ nnukwu nsogbu dị ngalaba ahụike Naịjirịa. N'okwu ya, ugbua bụ oge ekwesiri iji  wee tinyekwuo akụrụngwa eji agwọ ụmụ Naịjirịa ọrịa karịa etu esi eme na mbụ ma zụọkwa ndị ọrụ ahụike, Kọmịshọna ahụike Abia steeti bụ Jonathan Osuji kwuru na steeti ha ebidolarị kamgbe na-akwụ ndị ọrụ ahụike ha ụgwọ ọrụ mberede kwa ọnwa. O kwuru na gọọmenti etiti gwabụrụ steeti ka ha na-akwụ ndị ọrụ ahụike puku naira ise kwa ọnwa mana ka covid-19 sepụtara isi ha kwuru na ha ga-elebanya n'ego ahụ maka ịgbanwe ya. Osuji kwuru na steeti ha amaghị ihe gọọmenti etiti kpebiri ugbua dịka ego mkpachanye ọrụ gbanụgbanụ ndị ọrụ ahụike mana Abia na-enye ndị niile na-arụ ebe a na-agwọ coronavirus ezigbo ego kwa izu ụka maka ntachiobi ha. O kweghị ekwu egole ọ bụ. Kọmịshọna ahụike nke Imo, Enugu, Ebonyi nakwa Anambra azaghị ekwenti ha mgbe anyị gbara mbọ ịnụta n'ọnụ ha gbasara ya bụego mkpachanye ọrụ gbanụgbanụ. Anyị gbalịkwara ịnụta n'ọnụ mịnịsta ahụike nke Naịjirịa bụ Ehanire Osagie mana o zaghị ekwenti ya.	https://www.bbc.com/igbo/afirika-52992434
politics	El-Zakzaky Release: Anyị ga-erube isi n'ihe ụlọikpe kpebiri - DSS	"Akụkọ dị mkpa taa Ndị ọrụ nchekwa 'Department of State Services' (DSS) ekwuola na ha ga-erube isi na mkpebi nke ụlọikpe nyere gbasara Ibrahim El-Zakzaky. El-Zakzaky bụ onye isi ndị otu Islamic Movement of Nigeria (IMN) nke gọọmentị Naijiria kpọchiri ya na nwunye ya Zeenat kemgbe afọ 2015. Mana ụlọikpe ukwu dị na Kaduna nọrọ n'ụbọchị Monde nye iwu ka a tọhapụ ha nwa mgbe nta ka ha gaa ụlọọgwụ dị na mba India maka okwu ahụike. Ha nyekwara iwu ka ụfọdụ ndị gọọmentị soro ya gaa n'ụlọọgwụ, iji hụ na ọ ga-alọtakwa mgbe ọ natachara ọgwụgwọ. N'akwụkwọ ozi ya, Peter Afunanya, bụ ọnụ na-ekwuru ndị DSS n'Abuja kwuru na ha na ndị ọrụ nchekwa ndị ọzọ na-akparịta ụka maka ịtọhapụ El-Zakzaky. O kwuru sị, ""Anyị anatala akwụkwọ iwu nke kwuru ka anyị tọhapụ El-Zakzaky. ""Anyị ga-agba mbọ irube isi n'ihi na anyị bụ ụlọọrụ na-asọpụrụ iwu."" Ndị otu IMN ewepụtalarị ozi ekele na ọṅụ iji kelee ndị niile gbara mbọ maka ntọhapụ onyeisi ha. Cheta na ndị otu ahụ emeela ọtụtụ ngagharịiwe nke ha ji kpọkuo gọọmentị ka ha tọghapụ El-Zakzaky na nwunye ya. Ngagharịiwe ndị ahụ tara ọtụtụ isi ndị mmadụ nke gunyere ndị otu ahụ, otu onye uweojii nakwa otu onye ọrụ ntaakụkọ. Nke a mere ka gọọmentị etiti machie otu IMN dịka otu ndị oyi egwu. Gọọmentị etiti na-ebo El-Zakzaky na ndị otu ya ebubo igbu mmadụ nakwa ibute ọgbaghara n'obodo. Gọọmentị etiti etinyela ọnụ na ngagharịiwe Ọnụ na-ekwuchitere onyeisiala Naịjirịa bụ Garba Shehu ekwuola na gọọmentị etiti akwadoghi ọkwa ngagharịiwe nke otu a kpọrọ ""Global Coalition for Security & Democracy in Nigeria"" na-ekwu okwu ime taa na gburugburu Naịjiria. O kwuru sị na ndị na-akpọ oku ngagharịiwe a pụta gosi onwe ha. A tọrọla Igwe n'Enugwu steeti, Ndị ntọ amaburula igwe ndị Obom Agbogugu dị n'obodo Awgụ, n'Enugwu steeti. Dịka Ebere Amaraizu bụ ọnụ na-ekwuchitere ndị uweojii steeti ahụ si kwuo, a tọrọla ya na nwunye ya n'ụzọ Ogbaku dị n'ụzọ e si esi Enugwu aga Pọtakọt. N'ofesi, Connor Betts egbuola nwanne ya Dịka a na-eru uju ebe oji egbe gbagburu mmadụ itoolu n'ụlọahịa dị na Dayton, Ohio dị na mba Amerịka, a chọpụtala na nwanne ya nwaanyị so na ndị ọ gbagburu. Ndị uweojii obodo Dayton kwuru na Connor Betts dị afọ 24, ji naanị ntabianya 30 gbuo mmadụ ole ahụ ma merụọ ihe ruru mmadụ 27 ahụ n'ụlọ nkwari ọ gara. Ndị uweojii kwuru sị na ọ bụrụ na ọ hụrụ ụzọ baa n'ime ebe ahụ, na ndị mmadụ gaara agwụ. N'akụkọ yiri ya, Ndị Amerịka kwuru na ha na-enyocha okwu gbasara mwakpo onye oji egbe gbagburu mmadụ iri abụọ n'El Paso, Texas, dịka okwu oyiegwu. N'egwuregwu, Ọ kwaala ndị na-akwado Manchester United dịka ndị otu ha sepụrụ aka n'ihe gbasara ịzụta Pablo Dybala. Ha na Juventus bụ ebe Dybala na-agba, kwụsịrị ịkpa ka ha kwuru na ha agaghị akwụnwu ego ole ha chọrọ. Mana dịka okwu Dybala na-amịtaghị mkpụrụ, Harry Maguire ebinyela aka n'akwụkwọ isonyere ndị Man Utd. Ihe ruru nde paund iri asatọ ka ndị Man Utd mefuru iji hụ na ha zụtara Maguire bụ onye na-agbaburu otu Leicester City. Nke a bụ egọ kachasịnụ a na-akwụ n'isi onye na-agba azụ (defender) kamgbe egwuregwu bọọlụ bidoro. Akụkọ BBC Igbo n'otu nkeji: Ihe nkiri a ga-amasị gị:"	https://www.bbc.com/igbo/afirika-49233267
sports	Argetina vs Columbia: Ndị nso nso kpụ Lionel Messi n'ọnụ maka asọmpị a	"Ndị madụ ejirila ọchị na njakịrị merụọ Lionel Messi ahu dịka ndị otu bọọlụ Columbia jiri ha mee ihe egwuregwu ka ha ji ọkpụ goolu abụọ asataghị otu were merie ndị otu bọọlụ Argentina. Colombia yiri Argentina egwu dika Roger Martinez  na Duuvan Zapata nke columbia jiri goolu otu otu were sị ha ""ka emesia"". Ndị madu banyere twitter ikwa Lionel Messi emu. @Wenko_De_Welco kwuru na ọdịda esighị Messi n'aka. @llsteve20 kwuru na onye ụta dịrị bụ Ousmane Dembele. @TheYBuhari na-ajụ onye a ga-ebo ọdịda Argentina n'isi? @ahmerdrufai kwuru na Messi emereghị n'egwuregwu bọọlụ iri ọgbarala n'ime bọọlụ iri na atọ n'izu a Ha mere nke a n'ihi na ha turu anya na dịka onye soro na otu bọọlụ Barcelona ndị buru Iko La Liga ma kwa dịka onye kacha nye Goolu na ya bu Messi kwesiri ime ka ndị otu ya merie."	https://www.bbc.com/igbo/afirika-48652546
politics	Abaribe: 'Aga m akwado Biafra ma e mee Referendum'	"Onyeisi pati  nke nta n'ụlọomeiwu bụ Sịnetọ Enyinnaya Abaribe ekwuola na a sị ya binye aka maka nwereonwe Biafra, na ọ ga-akwado Biafra. Abaribe onye kwuru nke a mgbe ọ na-aza ajụjụọnụ ụlọọrụ Irokopost TV gbara ya nsonso a sị na a na-adọghachị ndị Igbo azụ. Abaribe kwuru na onweghị ihe na-enye ọṅụ maka ụbọchị ncheta onyekwuoucheya nke afọ 2020 maka na ụfọdụ jizi ya bụ atụmaatụ eme ihe sọrọ ha. Abaribe kwuru na ya na ndịisi Ohaneze, ndị gọvanọ mere ọgbakọ gbasara okwu a. O kwuru na e kwesiri iji otu olu wee gbo ya bụ nsogbu dịka ndị Yoruba si mee site n'iwepụta atụmatụ nchekwa a kpọrọ Amotekun ga-echekwa ala ha. O kwuru na ha nụrụ n'oge ""Lockdown"" na ndị bi ugwu a kpọrọ Almajiri na-enubata n'ala Igbo. ""E nwere otu abụọ si n'Ugwu abata ala Igbo nke gunyere ndị na-enweghị ihe ha nwere ma na-achọ ịbata gbaa mbọ , ndị na-abịabu ịbịa rụọ ọrụ ugbọ, mana nke na-enye nsogbu bụ ndị na-abata ịbia gbaa ọgbatumtum, che nche makana ha si obodo ọzọ bata Naịjirịa. Ha anaghị asụ asụsụ Naịjirịa ma ncha. ""Ndị gọvanọ kwesiri inye ndị uweojii iwu ka ha kwụsị ndị a na-anbata mana etu esi hiwe ndị uweojii ugbua bụ ụdị ga-abụ na ị gaghị agwali ha ihe ha ga-eme maọbụrụ na ha anataghị ikike n'aka onyeisi ha nọ n'Abuja."" Ọ bụrụ na ndị gọvanọ ejighị aka ha wepụta ma nata ikike gbasara nchekwa ala Igbo n'aka gọọmenị etiti, e nwereike ịmachị nke ọbụla ehibere dịka e mere otu Indigenous People of Biafra (Ipob). Ihe mere eji ahụta ihe ọbụla ndị Igbo mere ka ọpụrụiche N'okwu Abaribe, ""Agha Biafra ebibeghị n'obi ụfọdụ nke mere na ihe ọma ọbụla a na-emere ha dịka saraka."" Ihe na-ewe ndị Igbo agbụrụ ọhụrụ a bụ na ọ na-agbagwoju ha anya ka e si nwee agbụrụ dị iche iche ma na-enyekarị otu n'ime ha oke karịa ndị ọzọ. Ihe onye Igbo chọrọ bụ ka e me Chike ka e mere Chinwe, ka onye ọbụla sizie n'ọnatarachi ha wee bawanyezie ụba. O kwuru na ọ ga-amasị ya ịchị Naịjirịa, mana ""anọ m na People's Democratic Party. Ekwesiri m ịkwado onye Igbo ọbụla si na Pati ahụ ga-achịkọta ndị Igbo ga-atụkwasi ya obi itụnyere ya inweta akwụkwọ ikike ịzọ ọkwa ahụ"" Ọ sị na o kwenyere na ndị Igbo chọrọ Biafra, ndị nke chọrọ ""Restructuring"" nakwa ndị chọrọ ka onye Igbo chịa Naịjịrịa n'afọ 2023. Abaribe kwuru na akwụkwọ iwu Naịjirịa nke a haziri n'afọ 1999 enyeghị ikike maka inweta ""ntụzịaka nwereonwe"" nke mere na ndị mmadụ na-ekwu ka a tufuo akwụkwọ iwu ahụ, mee ọzọ. ""A ga-enweriri ihe na-enweghịzi ka a ga-esi mee ya , ga-eme ka Naịjirịa kweta ka onye ọbụla gawara onwe ya."" Abaribe kwuru na dịka ụmụ Igbo na-achọ nwereonwe, ọ ga-adị mma ka ha were ọnatarachi ha wee wulite ala Igbo ọfụma. O kwuru na o cheghị na steeti kwesiri ị na-agbaga Abuja kere ego, kama ha ewere ọnatarachi ha mepụta ego ha chọrọ iji wulite ala ha. ""A sị mụ binyeaka maka nwereonwe ndị Igbo, aga m ebinye aka makana a na-adọchị anyị azụ."" Abaribe gosiri nwute na ndị Igbo enwetechaghị ọnọdụ na-eme ka azụmaahịa ha gaa siriri werere n'ala Igbo nke mere na ha na-etinyekarị ego n'iro karịa n'ala Igbo. Kedụ mgbe ikpeazụ ịnụrụ olu Nnamdi Kanu? Abaribe kwuru na ya na Nnamdi Kanu kpara nkata ikpeazu ụbọchị fotere chi tupu awakpo bee nna ya n'Afaraukwu, n'isi obodo Abia steeti. O kwuru na ọ nabatara Kanu na bee ya, ma gwa ya maka ihe bụ ụjọ ha nakwa ya jiri nwayọọ na-achọ ihe ọ na-achọ. ""Nke a mere na etu e si wakpoo bee Kanu gbagwojuru m anya, makana anyị ahụghị ihe gosiri na udi ihe ahụ ga-emeli. ""Ọ bụ ya kpatara na mgbe ndị DSS nwuchiri m ma na-ajụ m ebe Nnamdi Kanu nọ, m gwara ha na ọ bụ ha ka m ga na-ajụ maka ebe nwa amadi ahụ nọ."""	https://www.bbc.com/igbo/afirika-53042307
politics	COVID-19: Ndị minista Nigeria enyela ọkara ụgwọọnwa ha maka agha coronavirus	"Ndị Minista iri anọ na atọ na Naịjirịa etinyela ọkara ụgwọọnwa ha maka ibuso coronavirus agha na mba ahụ. Minista mgbasa ozi bụ Lai Mohammed kwuru na nke a bụ ụzọ ha ji akwado gọọmenti etiti n'agha ha na-ebuso ya bụ ọrịa ọjọọ a. Minista mgbasa ozi bụ Lai Mohammed kwuru na nke a bụ ụzọ ha ji akwado gọọmenti etiti n'agha ha na-ebuso ya bụ ọrịa ọjọọ a. A'Afrịka, aka na achị mba Gana bụ Akufo-Addo ekwuola na ọ bụ ụbọchị Monde ka ha ga-akpochi obodo atọ n'ime mba ahụ maka coronavirus. Gọọmentị Abịa steeti ekwuola na ha ga-akpọchi ebe niile na steeti ahụ malite n'abalị mbụ nke ọnwa Eprel afọ a. Nke a bụ nke bekee kpọrọ 'total lockdown' iji gbochie mfesa ọịa coronavirus na steeti ahụ. Onyebuchi Ememanka bụ ọnụ na-ekwuru gọvanọ Okezie Ikpeazu kwuru nke a n'ụtụtụ Satọde Ememanka kwuru na naanị ndị nwere ike ịkpọghe ụlọahịa ha bụ ndị na-ere ihe nri, na ihe ndị ọzọ dị mkpa n'ụlọ. Steeti ndị ọzọ dị na mpaghara ọwụwa anyanwụ nwekwara atụmatụ dị icheiche ha ji eche coronavirus aka mgba. Gọọmenti Enugu ekwuola na ha malitela ịchọta ndị niile ha na mmadụ abụọ buterela ọrịa coronavirus na steeti ahụ mekọrịtara n'ụzọ ọbụla. E kwuru na mmadụ abụọ ahụ si mba Uk bata biara kpesa onwe ha dịka ndị nyocha e mere ha gosiri na ha bu ọrịa ahụ. Ọ rịọrọ ka ndị ọzọ si mba ofesi ebe coronavirus na-akpa mkpa bata nso nso a ga kpesa onwe ha n'aka ngalaba ahụike nke Enugu steeti site n'ikpọ akara ekwenti ndị a 08182555550 maọbụ 09022333833. Ndị ọrụ nọ na Tunisia na-arụpụta akwa eji ekpuchi ihu ruru puku iri ise kwa ụbọchị. Ndị ọrụ a ruru otu narị na iri ise gụnyekarịrị ụmụnwaanyị ndị kwetere idopu onwe ha n'ụlọ ọrụ rue otu ọnwa mgbe ha ga-ahụkwa ndị bee ha anya ọzọ. Ọnụ ọgụ ndị nwụrụla na Spain maka ọrịa coronavirus ji iwe si n'ogo 832 banye 5,000 ka elekere iri abụọ na anọ gafechara. Ebe mmadụ ruru puku iri asaa na ụma buterela ya bụ ọrịa. Ha nọ n'ọdụ gbata gbata ruo ọnwa Aprelu iri na abụọ. Ezipula ndị agha ka ha malite jiri kemikalụ na-egbu nje hịchasiwe ike ebe niile. Gọvanọ Rotimi Akeredolu nke steeti Ondo kwuru na etu ọ dị ugbua na ya ndị ọrụ nchekwa na-agba mbọ ịmata ma ọ nwere ndị ihe mberede a metụtara. Ọkụ ọgbụgba gbara n'Owo dị n'Akure ekewala okporoụzọ abụọ, mebie ụfọdụ ụlọ obibi , ụlọụka na ụlkọakwụkwọ dịketere ebe ihe a mere. Ọnụ na-ekwuru ndị uweojii n'Akure bụ Tee-Leo Ikoro kwuru na ọ bụ otu ụlọọrụ na-arụpụta okwute bụ ngwongwo gbara ka ogbunigwe mgbe ha na-ebuga ya n'ụlọọrụ ha. Etu mberede Abule Ado siri mee na ihe kpatara ya O kwuru na onweghị onye nwụrụ n'ihe mberede a mana ọkwọ ụgbọala bu ngwongwo ahụ merụrụ ezigbo ahụ ebe ebugarala ụlọọgwụ. Lee ihe ndị soshal midia na-ekwu maka ọkụ ọgbugba a @OndoFirstBorn setere onyonyo gosiri ka ndị mmadụ na-agbata ebe ihe a mere ma depụta na o mere ebe elekere otu nke ime abalị. @meerah_moore kwuru na ụfọdụ mmadụ ebola ụda ahụ n'egbe eligwe, ụfọdụ kwuru na ọ bụ ""Asteroid, ndị ọzọ sị na ọ bụ opi ike nke Akure dara. Enwetela mmadu iri na otu ọzo bụ ọrịa Coronavirus na Naijirịa. Ngalaba na-ahụ maka nje na ọrịa na Naijirịa bụ NCDC depụtere en'akara twitter ha na ọ bụzị mmadụ iri asatọ na otu bụzị ọrịa a na Naijirịa. Mmadụ iri na otu a gụnyere asatọ si Legọs, abụọ si Enugu nakwa otu si Edo state. Oti egwu David Adeleke nke eji Davido mara kwuru n'akara twitter ya, na nne nwa ya bụ Chioma ebutela coronavirus n'ime nyocha ndị otu ya ruru iri atọ na otu e mere. Davido kọwara na ọ bu dịka o si njem Lọndọn lọta were mee nyocha ka ha chọpụtara na Chioma bụ ya bụ ọrịa. O kwuru na-ahu siri Chioma ike dịka o dopuru onwe ya ma na-anata ọgwụgwọ. Nwa ha nwoke ebughị ya bụ ọrịa. Onyeisiala Zimbabwe bụ Emmerson Mnangagwa ekwuola na onweghị onye ga-apụ apụ cha cha bido n'ụbọchị mọnde na-abịanụ gawa. Naanị mmadụ ise buterela ya bụ ọrịa na mba ahụ, ebe otu onye nwụrụla maka ya. Onyeisiala Mnangagwa kwuru na ndị mba ahụ ga-anọ n'ụlọ ruo izu ụka atọ belụsọ ịpụta gote nri na ọgwụ. N'ofesi, onyeisiala Trump e tinyela aka n'akwụkwọ maka iwepụta ego ruru Tari dọla abụọ iji wee nyere ezinụlọ, azụmahịa nakwa ndị ọrụ mba ahụ aka n'oge a coronavirus na-akpa mkpa mkpa. Nke a bụ ego enyemaka kachasịnụ Amerịka weputarala."	https://www.bbc.com/igbo/afirika-52074843
politics	Rochas Okorocha: Ọkaiwu Nzeribe akpọpụtala 'ungun Judicial known man'	"Onye bụbu Gọvanọ Imo steeti na sinatọ na-anọchite anya ndị Imo West bụ  Rochas Okorocha ekwuola na ya bụ ikpe ụlọikpe ukwu nke Imo steeti kpebiri maka ụlọ na ala ya bụ ""ikpe mara eziokwu"". N'akwụkwọ ozi ọnụ na-ekwuru ya bụ Sam Onwuemeodo tinyere aka, Rochas sị na ya bụ ikpe akwụghị ọtọ maka na ikpe a Ọkaiwu Njamanze kpebiri taa bụ ikpe ka dịcha n'ụlọikpe ndị ọzọ. Ọ na-akọwa na ya bụ ọkaiwu ekwesighị inye gọọmenti Imo steeti ikike ka ọ napụ ya ngwongwo ya ebe ikpe a ka dị n'ụlọikpe ndị ọzọ. Ọ sị na 'Njamanze fọrọ otu ụbọchị ka ọ laa ezumike nke mgbe o ji gbanụgbanụ kpebie ya bụ ikpe'. Okorocha kwuru na Ọkaiwu Fred Njamanze nyeburu gọomentị Imo steeti iwu ịnapụ ya ngwongwo ya kemgbe 24 Febụwarị 2021, mana ọgbagwojuziri ha anya ka ụlọikpe ahụ ji kweziri ka ya napụ ya ngwongwo ndị ahụ. Ọ sị na ya bụ ikpe gosiri na ọkaiwu Fred Njamanze kpọpụtara ihe ọkpọrọ ""ungun Judicial known man""  na Bekee, nke pụtara na ya bụ ikpe gbagwojuru anya. 'Anyị enwetebeghị akwụkwọ ọbụla maka ụlọ Rochas a sị na-anapụrụ ya' -Onye enyemaka Rochas Onye enyemaka Rochas Okorocha na soshal midia bụ Ebere Nzewuju ekwuola na ha enwetebeghị akwụkwọ ọbụla n'ụlọikpe maka ya bụ ụlọ Rochas Okorocha asị na ụlọikpe ukwu dị n'Owerri Imo steeti napụrụ ya. Nzewuju sị na ọnweghị ihe ọbụla ya ga-ekwu rụọ mgbe ha nwetere akwụkwọ sitere ụlọikpe ahụ. Kọmishọna mgbasa ozi Imo steeti bụ Declan Emelumba kwuru na ya bụ nnapụ e kwuru na ụlọikpe napụrụ ụlọ ndị ahụ bụ eziokwu. Emelumba sị na 'obi dị anyị mma na ụlọikpe enyela anyị ikike ịweghara akụnaụba ndị ahụ'. Ọ sị na mbụ, na Okorocha sị na Imo steeti enweghị ikike ịweghara ala na ụlọ Okorocha naara ndi Imo. Nke a mere ha jiri gawa ụlọikpe ị ga jụọ ụlọikpe ma ha nwere ya bụ ikike n'ezie. 'Ugbua ụlọikpe kwuru ya, anyị ga-aga n'ihu napụchaa ya ụlọ na ala niile ndị Imo steeti o ji'. Channels TV depụtara ụlọ na ala asaa ha sị na ụlọikpe ukwu napụrụ Rochas. Ha gụnyere;"	https://www.bbc.com/igbo/58150347
health	Cancer, diabetes na ọrịa ndị ọzọ e jibu mara ndị okenye ndị ntorobịa na-arịazị ugbua	"Ihe dịka afọ iri gara aga, e nwere ụfọdụ ọrịa a na-eche na ọ bụ sọsọ ndị okenye ka ụfọdụ ọrịa ndị a na-arịa. Mana ugbua, ọrịa ndị a gụnyere ọrịa shuga na ọbara mgbali elu, so n'ọrịa na-egbu ndị ntoroọbịa ugbua. Ngalaba World Health Organization (WHO) bụ ngalaba na-ahụ maka ahụike na mbaụwa, kwuru na ọrịa ndị a na-arịazị ndị ntoroọbịa ugbua, na-ebute ọnwụ mmadụ abụọ n'ime mmadụ atọ n'ụwa niile. BBC Igbo gbara ụfọdụ ndị dọkịta ajụjụ ọnụ maka ihe ngalaba ahụike WHO kwuru. Ihe ha kwuru bụ ihe mmadụ niile kwesịrị ige ntị nụrụ. Ihe ndị dọkịta kwuru: Otu n'ime ha bụ Dkt. Zubair Abdullahi bụ onye kwuru na ụfọdụ ọrịa ndị a na-adị n'agbụrụ, nke pụtara na ọ ga-emetụta ndị ahụ ma ha abụ okenye maọbụ ntoroọbịa. Onye nke ọzọ bụ Dkt. Henry Eze, kwuru na o nwereike ịbụ na ọgwụgwọ Bekee akawanyela mma, nke pụtara na a na-achọpụta ọrịa ndị a n'oge mgbe mmadụ ka bụ ntoroọbịa. Mana dọkịta abụọ a kwekọrịtara na oke ibu, iri nri ọjọọ nakwa emegharịghị ahụ, socha n'ihe na-eme ka ndị mmadụ bute ọrịa ndị a. Ha kwuru na ọ bụrụ na ị chọpụta otu n'ime ọrịa ndị a dị n'agbụrụ gị, ị gaghị agbanwenwu ya. ""Ọ bụghị ihe niile ka ị ga-agbanwenwu, mana ibi ndụ ọfụma ga-enyere gị aka dọtịa oge ọrịa ahụ ga-eji chukwute gị"". Ihe nkiri a maka nwaanyị meriri ọrịa kansa ga-amasị gị: Akụkọ ndị a ga-amasị gị:"	https://www.bbc.com/igbo/afirika-51251698
entertainment	Cave: Ọgba nwaanyị nọ na nsọ anaghị aba	Ọgba na Ọgbaagada dị n' Obunọfia n'Okpuru Ọchịchị Ezeagụ n' Enugwu Steeti bụ nke nwere nsọ dị iche iche nakwa ihe nribama e jiri mara ya. Ndị obodo ahụ gwara anyị na iwu nakwa nsọ di n'Ogba gunyere na nwaanyi nọ na nsọ ya agaghị abanye na ya bụ ọgba. Ọ ga-akachie nti banye, ọ ga-ahụ nnukwu agwọ ga-achụpụta ya. Ihe ọzọkwa bụ na nwaanyị anaghị eyi uweimeahụ abanye ọgba ahụ, uwe agada bụkwazị ihe nsọ na ya. N'ọgba ahụ, naanị otu ụdị anụ ka onye chọro ka o ga-egbu wee laa n'ulọ. Ya bụ na amaghị ebe Ọgba ahụ obidoro nke a na ama ebe o jedebere mọọbụ ebe mmiri si na ya agbapụta oge niile. Mmiri si n'Ọgba ahụ gbadatara wee ghọrọ obosara mmiri nke ana-akpọ Ọgbaagada. Mmiri Ọgbaagada ahụ bụ nke ndị mmadụ si ebe dị iche iche na-abịa egwu mmiri na ya . Ndị nchekwa mmriri a n'Obunọfia, Ezeagu kwuru na onye ọbụla nwereike igwu mmiri n'ebe ahụ mana onye anwakwala anwa kwaa iko na ya bụ mmiri. Ha kwuru na ọ bụ ọru ha igwa ndị ọbula na-abịa nleta na ya bụ ebe ọkachasi ụmụakwụkwọ, ihe ndịa na-asọ nsọ. Onye ọbụla nupuru isi n'ihe Ọgba na Ọgbaagada ahụ na asọ nsọ na-enweta ntaramaahụhụ ya ozigbo.	https://www.bbc.com/igbo/afirika-43112044
religion	Fr Ejike Mbaka : Aga m agozi Nnamdi Kanu rue echi	"Ụkọchukwu Katọlik a ma ama bụ Fada Ejike Mbaka ekwuola na o nweghị onye ga-akwụsị ya ịgọzị onye ọbụla ya chọrọ ịgọzị, ọbụladị Bishọpụ ya bụ Bishọpụ Callistus Onaga nke ụka Katọlik na Dayọsịs Enugwu. N'ozi ọ gbasara ụbọchị Wenezde n'ọgbakọ ekpere pụrụ iche a kpọrọ ""E No Dey Again"" n'ogige Adoration Ministry'dị n'Emene Enugwu, Mbaka gọziri  Nnamdi Kanu ọzọ sị na ọ bụ onye kwesịrị ka a gọzie. Nke a na-abịa dịka ụfọdụ ndị mmadụ katọrọ ya maka ịgọzi Nnamdi Kanu bụ onye ndu otu ndị na-eti mkpu nnwereonwe Biafra. Mbaka gwara Bishọpụ ya ka ọ kwụsị ịgwa ya onye ya ga-agọzi maọbụ onye ya agaghị agọzi. Ọ sị Bishọpụ tiri uwe bishọpụ ya bụọ ya ọnụ ma ọ bụrụ na ọ chọọ. Mbaka gara n'ihu Kaatọ Bishop Onaga maka idetara ya akwụkwọ ozi nke ọ kpọrọ ""nke ekwensu."" ọ gara n'ihu katọọ Osote Bishop Enugwu bụ auxiliary Bishop of Enugu bụ onye o boro ebubo na ọ na-atụgide ya asị. Ọ gọzịkwara ndị na-eso ya maka ịchọ ya ụbọchị akụkọ fegharịrị na-a na-achọ ya achọ, ma gochitere ha na o nweghị ihe ha bibiri. N'okwu ebubo na ọ na-ayị otiegwu ya bụ ụlọma nke otu nwaanyị kwuru na ọ tụwara ime, Fada Mbaka gọrọ na ọ bụghị eziokwu, ma jụọ Bishopụ ya jụọ Bishọpụ ya ihe mere na ọ jụghị ndị na-ebo ya ebubo ajụjụ. ""Kemgbe afọ gaara aga ka a kọrọ akụkọ Uloma, Bishopụ ma maka ya, gba nkịtị ebe ọ makwa na ọ bụ asị.  Kedụ ka ị si nye ohere ka ndị mmadụ na-akatọ ụkọchukwu gị?"" Ọ bụrụ na Bishọpụ Onaga gbara nkịtị, ọ bụ obi ọjọọ megide ụkọchukwu ya."" Ọ gara n'ihu boo Bishop Onaga na ndị ụkọchukwu ndị ọzọ ebubo ịkpa nkata megide ya. Cheta na n'ọnwa gara aga, ndị na-eso Fada Mbaka mere ngagharịiwe dịka akụkọ fegharịrị na a na-achọ ya achọ. BBC Igbo wetara akụkọ na ihe onyonyo Facebook ka ọ na-eme ebe ndị na-eso Fada Mbaka wakporo ụlọ Bishop Onaga mebie  ihe gụnyere ụgbọala, ụlọ mposi nakwa ihe ndị ọzọ."	https://www.bbc.com/igbo/afirika-57416208
politics	Voter Apathy: Ihe mere ndi Anambra jiri kwesi ime ntuliaka	Onye ọbụla ma maka ntuliaka n'Anambara steeti ma na ndị mmadụ anaghị esonye karị na ntuliaka. Dịka ngalaba na-ahụ maka ntuliaka bụ nke Bekee kpọrọ 'Independent National Election Commission' (Ịnec) siri gozi, o nweghi oge ndị tụrụ vootu n'Anambara na-agafe pasenti 25. Ndị Ọkachamara na-atụ aka na ọ ga-abụ ụjọọ banyere nchekwa adịghị na-eme ka ndị mmadụ na-agbaghapụ isonye na ntuliaka. Akụkọ a ga-egosi etu a ga-eji were mee ka ndị mmadụ ghọta ihe atụghị vootu nwereike bute.	https://www.bbc.com/igbo/afirika-59174800
health	'Vesicovaginal Fistula mere ka di na ndị enyị m gbaara m ọsọ' - Lucia Ofegbu	Lucia Ofegbu bụ nwaanyị gbara afọ iri na asatọ mgbe ọ nụrụ di. Mgbe ọ gara ịmụ nwa, ọ tụtara ime ejima mana ọ nweghịike ịmụ ụmụaka ahụ n'udo. Ụmụaka abụọ ahụ mechere nwụlahụ ya. Ọ bụghị ebe o biri. Ka ọ nọdigere, Lucia chọpụtara na mmamiri na abalahụ ya mgbe ọ maghị. Nke a mere ka akwa na ahụ ya na-esi isi mgbe niile. Ọ mechere dị ya sị ya laa be nna ya gaa gwọtu onwe ya ka o mechere ihe niile o nwereike ime iji hụ na ya bụ ọrịa lara. Lucia lara be nna ya ga nọọ afọ atọ mana mamiri ahụ akwụsịghị. Mgbe ọ laghachitere azụ na be dị ya, ihe bịara siwere ya ike nke bụ na ndị be dị ya malitere ịsọ ya oyi. Ndị enyị ya malitere ịkpachapụ ya nke bụ na Lucia anaghịzị aganwu mmeme ọbụla. Ọ gaa ụka, ọ na-anọ n'azụ azụ ebe mmadụ agaghị anọ ya nso maka isi ọjọọ. Otu ụbọchị Lucia gara nkwuputa ka fada ha jụwara ya ihe mere o ji anọ n'azụazụ n'ụka. Lucia malitere ịbe akwa, meche ụmụnwaanyị ibe ya bịara ọkọwaara fada ihe mere Lucia ji anọpụ iche. Mgbe ahụ ka Fada jizi duru ya gaa ebe a ga-eleta ya anya. Gee akụkọ Lucia n'ọnụ ya. Ka e mechere, agwọtara Lucia mana ọ nweghịzị ike ịmụ nwa ọzọ. Ọ nọghịzị be dị nke o ji amụ nwa ọzọ. Mana ahụ dị ya ebe ọ na-arụ ọrụ nke taa.	https://www.bbc.com/igbo/articles/ce9y9g60klko
health	World Cancer Day: Eji m ụkwụ bịa ụlọọgwụ mana ozugbo m nụrụ ihe na-eme, aganwuzịghị m ije	Abumchukwu Ezeilo bụ onye rịaburu ọrịa kansa ma merie kọrọ akụkọ ihe mere ụfọdụ ji anwụ n'ọrịa kansa bụ maka ha anaghị aga ezigbo ụlọọgwụ. Na mkparịtaụka ya na BBC nwere, Ezeilo kọrọ akụkọ ka ya si gbalahụ kansa.	https://www.bbc.com/igbo/afirika-51368118
entertainment	DJ Flozy: 'Ụkwụ adịghị m mma egbochighị m ị bụ DJ na-ekpo ọkụ'	Nwaada Chinenye Onedibe ana etu DJ Flozy kọwara ka o siri malite ịkwọ egwụ na mmeme. DJ Flozy bụ onye gụrụ 'Accountancy' n'IMT, Enugwu jizi ịkwọ egwu enyere ezi na ụlọ ha aka dịka ọ bụzị onye ama ama na ya bụ ọrụaka n'Enugwu steeti nakwa gburugburu. Akụkọ DJ Flozy bu ihe ga-akwalite mmụọ ọtụtụ ndị mmadụ Were anya ga gbaara onwe gị Ekeresimesi taa. Ndi mere akụkọ a bụ Chris Okereke na Chiemela Mgbeahụrụ	https://www.bbc.com/igbo/afirika-55431964
health	Yello Fever: Gọọmenti Enugwu amalitela ịgba ọgwụ mgbochi Yellow Fever ugbua	"Iji gbochie mfesa ọrịa yellow fever na-efesa n'Enugwu, gọọmenti steeti ahụ ekwuola na ịgba ọgwụ mgbochi amalitela n'uju. Ọrịa yellow Fever ahụ egbuola ihe karịrị mmadụ iri ise na asaa, na obodo Ette Ụnọ na Ụmụopu nke dị na okpuru ọchịchị Igboeze north n'Enugwu Steeti. Komishiona na-ahụ maka ahụike n'Enugwu bụ Dọkinta Ike Obi kwuru na ewepụtala usoro eji eso ụdịrị ọrịa ahụ n'ụwa niile nke gunyere iwepụtara yellow fever agalaba n'ụlọ ministri ya. Obi kwuru na ha agbaala ọgwụ na egbu anwụ nta ebe ahụ niile ometụtara, ma na akuziri ndị mmadụ ka ha ga esi mata ọrị ahụ nakwa mgbichi ya. Dokinta Obi kọwara na Enugwu Steeti na Federal ministy of Health na arụkọ ọrụ ọnụ ma yọọ ka onye ọbụla anaghị enweta onwe ya gas ụlọ ọgwụ ozigbo ozigbo. Lee ihe dị mkpa ịkwesịrị ịma maka ọrịa Yellow Fever Kemgbe ọnwa Septemba afọ 2020 oge ọrịa ""Yellow Fever"" gbakapụtara ọhụrụ na Delta steeti nakwa n'obodo Ette-Ụno na Umuopu dị n'okpuruọchịchị Igboeze-North n'Enugwu steeti, o tinyela ọtụtụ ndị mmadụ na gbagharịa. Ya bụ ọrịa eriela isi ihe karịrị mmadụ iri ise Nke a bụ n'ihi na ọtụtụ amaghị ihe ọbụla banyere ya bụ ọrịa karịa ịga nata akwụkwọ na-egosi na ha ebughị ya ma ha chọọ ịhapụ Naijiria ịga njem mba ọzọ. Mana ""yellow Fever"" abụghị ọrịa ọhụrụ, dịka ọ na-atụ ka ọnwa kwa afọ iri maọbụ karịa. Dịka ụlọọrụ na-ahụ maka mgbochi ọrịa na Naijiria bụ 'Nigeria Centre for Disease Control'(NCDC) si kwuo na websait ha, mbụ a hụrụ ọrịa ""Yellow Fever"" na Naijiria bụ na Legọs n'afọ 1864. Mpụta ikpeazụ  ọrịa a pụtara bụ na  Septemba 12 nke afọ 2017, nke mere ya mbụ ọ na-apụta ka afọ iri abụọ na asaa (1996) gachara o jiri kpaa ike ikpeazụ. Ya bụ ọ bụrụ na i so na ndị a mụrụ n'agbata afọ 90, lee ihe ndị i kwesịrị ịma maka ""ọrịa ""yellow Fever"" dịka Dọkịta ahụike ọha bụ Dkta Kemi Odukoya si kọwaa ya: Dịka Dkta Odukoya siri kọwaa, ọrịa abụọ ndị a nwere njirimara yiri onwe ha dịka, ""Ha abụọ na-ebute ahụọkụ, isi ọwụwa nakwa ahụ mgbu"" mana; Kọmishọna ahụike n'Enugwu steeti bụ Ik Emmanuel Obi akọwaala na ọgwụ mgbochi 'yellow fever' gọọmentị nwere ugbua agaghị ezu ndị niile bi na mpaghara Igboeze North, ebe ya bụ ọrịa na-akpa ike ugbua. Obi kwuru nke a oge BBC kpọtụụrụ ya iji mata ihe mere na ịgba ọgwụ mgbochi amalitebeghị. Cheta na ọrịa amaghị ihe ọbụ malitere inye ndị mmadụ nsogbu ihe dịka otu ọnwa gara aga. Nnyocha mechara gosi na ọrịa ahụ bụ Yellow Fever, nke mere gọọmentị ji kwuo na a ga-amalite ịgba ọgwụ mgbochi n'ebe niile ya bụ ọrịa na-enye nsogbu. Mana ndị bi na mpaghara Igboeze North gwara BBC n'ụbọchị Mọnde na ya bụ ịgba ọgwụ mgbochi amalitebeghi. Otu onye achọghị ka a kpọọ aha ya gosipụtara iwe ya ma kwuo na ọ dị ka gọọmentị ejighị ndụ ndị mmadụ kpọrọ ihe. Kọmishọna ahụike bụ Ikechukwu Obi gwara BBC Igbo na ọgwụ mgbochi nke dị na steeti ahụ ugbua agaghị ezu ndị mmadụ bi na mpaghara Igboeze North. Obi kọwara na ọgwụ mgbochi gọọmentị nwere ugbua bụ nke e ji eme ihe Bekee kpọrọ 'routine immunization', mana ihe e kwesịrị ime n'Igboeze North ugbua bụ nke Bekee kpọrọ 'mass immunisation'. O kwuru sị: ""Ọ gaghị adị mma ịmalite ịgba ọgwụ mgbochi ugbua ebe anyị ma na ọ gaghị agazu ndị mmadụ."" ""Anyị na-agbasi mbọ ike inweta ole ga-ezunu n'oge adịghị anya."" Mana Obi kọwakwara na ""ihe kacha mkpa ugbua abụchaghị ịgba ọgwụ mgbochi, kama ọ bụ ịkpachapụ anya ma zeere ihe nwere ike ịkpata ọrịa yellow fever."" ""Ọ bụ anwụnta (mosquito) na-ekesa ọrịa yellow fever, ọkachasị ndị na-ata n'ehihie."" ""Ọ dị mkpa ka ndị na-aga ọrụ ugbo, ndị na-achụ nta, na mmadụ niile na-ekpuchi ahụ ha nke ọma ka anwụnta ghara ịta ha."" ""Onye ọbụla sụchakwaa ahịhịa dị n'okirikiri ya ma debe ebe niile ọcha ka anwụnta ghara ịhụ ebe ọ ga-ebi."" Obi kọwara na ọ bụ malite n'abali iri ruo abali iri atọ ka ọgwụ mgbochi 'yellow fever' ga-amalite ịrụ ọrụ n'ahụ mmadụ. Dịka Obi si kọwaa, onye ọbụla nwere ahụọkụ nke anya ya na-acha edo edo (yellow), kwesịrị ịga ụlọọgwụ ngwangwa. ""E nwere ụlọọgwụ ọha (General Hospital) dị n'Enugwu-Ezike nke gọọmentị kwadoro maka ịnabata ndị niile nwere ọrịa yitere 'yellow fever',"" Obi kwuru. Cheta na Kọmishiọna na-ahụ maka ahuike n'Enugwu Steeti bụ Dọkịta Ikechukwu Obi ekwuola na gọọmenti Enugwu na-agba mbọ ịchọpụta aha ọrịa a mabeghị ihe ọ bụ nke gbuorola ọtụtụ mmadụ  na steeti ahụ ugbua. Ya bụ ọrịa butere ọnwụ ọtụtụ ndị mmadụ na Ette Uno na Umuokpu n'okpuru ọchịchị Enugu Ezike dị na Enugwu steeti etinyela ndị obodo na ndị agbataobi ha na gbagharịa. Kọmishịona Ike Obi kwuru na kepukepu ahụ na-efegharị na soshal midia na mmadụ 57 anwụọla abụghị eziokwu n'ihi na ha ka na-agba mbọ ịmata mmadụ ole o metụtara. Obi kwuru na tupu tata abịa na njedebe na ụlọọrụ ya ga-ama ihe nchọpụta ahụ e mere kwuru maka aha ya bụ ọrịa. O nyere ndụmọdụ ka ndị mmadụ dowe nri ha na gburugburu ha ọcha, ma dowe iwu niile e kwuru maka mmadụ ichekwa onwe ya ganye na-amaara aha ya bụ ọrịa ognu n'Oha."	https://www.bbc.com/igbo/afirika-54839881
politics	NBA conference 2022: Ihe Peter Obi, Atiku na Tinubu kwuru ha ga-eme ma ha zọta ọchịchị	"Ndị na-azọ ọkwa onyeisiala na Naịjiria bụ Atiku Abubakar, Peter Obi na Bola Ahmed Tinubu ekwuola ihe ha ga-emere Naịjiria ma ha zọta ọchịchị. Ha tinyere ọnụ n'okwu gbasara akụnaụba obodo, nchekwa nakwa agụmakwụkwọ, dịka ha zara oku otu jikọtara ndị ọkaiwu na Naịjiria, Nigerian Bar Association (NBA) kpọrọ ha n’ọgbakọ ha malitere taa na Legọs. Na ya bụ ọgbakọ, Atiku na Obi ji aka ha zara ọnụ ha, ebe Tinubu dinyere osote ya bụ Kashim Shettima ka ọ nọchite anya ya na ya bụ ọgbakọ. Atiku bụbu osote onyeisiala Naịjiria site n'afọ 1999 ruo afọ 2007, kwuru na ọ ga-ewere mahadum ndị nke gọọmentị etiti nwe nyefee ya n'aka gọọmentị steeti, ka ha nwee ike lekọta ya ọfụma. Atiku na-azọ ọkwa onyeisiala n'okpuru Peoples Democratic Party (PDP) kwuru na ego gọọmentị etiti ejughi eju bara abara. Atiku kwuru sị na ""naanị otu ụzọ bụ ịhụ na obodo dịịrị onye ọbụla mma ọkachasị ndị ojiegoachụego nọ na Naịjiria na mba ofesi, ma ọ bụ na mwulite obodo, ma ọ bụ n'agụmakwụkwọ, ma ọ bụ n'ọkụ."" O kwuru na ọ jụrụ otu onye ọkammụta na mahadum gọọmentị etiti sị ""o doro gị anya na mahadum ndị mbụ anyị nwere nọbu n'okpuru gọọmentị mpaghara dị iche iche? Kedụ ndị nọchiri anya gọọmentị mpaghara ndị ahụ?"" Ọ gara n'ihu kwuo ""Ụmụ unu na-eziga akwụkwọ na mba ofesi (Amerịka, Briten), kedụ ndị nwe mahadum ndị ahụ? Ọtụtụ n'ime ha abụghị nke gọọmentị. Gịnị mere i ji chee na anyị agaghị emeli ya ebe a? Anyị enweghi ego ahụ."" Obi na-azọ ọkwa onyeisiala n'okpuru Labour Party kwuru na ọ dị ezigbo mkpa itinye ego na mwulite agụmakwụkwọ na ọkụ, nke dị ezigbo mkpa maka mwulite akụnaụba obodo. Obi kwuru sị ""Ihe anyị kwesịrị ime bụ ihe abụọ dị oke mkpa: nchekwa na ịhụ na iwu dịkwa ire ọzọ...ọ dị mkpa ime ka obodo dị mma nke ga-arata ndị ojiegoachụego, ma wulite agụmakwụkwọ na ọkụ...ọ bụ ihe ndị a na-ewulite akụnaụba obodo"". Shettima bụ osote Bola Ahmed Tinubu ji pati All Progressives Congress (APC) azọ ọkwa onyeisiala, kwuru na ha ga-ebido n'ehihie chọwa ewu ojii ma ha zọta ọchịchị. O kwuru na ""anyị ga-ebido n'ụbọchị mbụ rụwa ọrụ. Anyị ga-agbawa mbọ n'ihe gbasara akụnaụba, nchekwa na gburugburu ozugbo ozugbo. ""Anyị emebuola ihe a hụrụ anya. Arụrụ m ụfọdụ n'ime ụlọakwụkwọ kacha mma na Naịjiria. Gaa na Borno steeti ka ị hụ ihe iribeama; ị nweghi ike ikweta na ọ bụ steeti nọ n'etiti agha. ""Anyị ga-emepụta ụdịrị ọrụ ọma anyị rụru na Legọs nakwa Borno nakwa ụfọdụ steeti dị iche iche, iji hụ na mba anyị dị mma. Ihe dị mkpa bụ ezigbo ọchịchị."" Cheta na otu jikọtara ndị nkuzi mahadum bụ Academic Staff Union of Universities  (ASUU), agabeghi ọrụ dịka ha gbara abụbụọrụ kemgbe ụbbọchị 14 nke ọnwa Febrụwarị afọ 2022. N'agbanyeghi na ha na gọọmentị enweela nzukọ ugboro ugboro, ha enwebeghi nkwekọrịta ga-eme ka ha malite ọrụ. Ihe ha chọrọ n'aka gọọmentị gụnyere nlekọta, nṅogharị mahadum gọọmentị, tinyere ihe ndị ọzọ ha na-arịọ. Chetakwa na ọtụtụ ebe na Naịjiria nọ n'ọnọdụ agba e kpere chi dịka ọnọdụ nchekwa n'ụfọdụ akụkụ Naịjiria banyere na nke onye na Chi ya."	https://www.bbc.com/igbo/articles/c72dpmz7d84o
health	Coronavirus: Adeboye kara ụka ya n'okpokoro ụlọụka Redeemed	Ụkọchukwu Enoch Adeboye nke ụlọụka Redeemed Christian Cgurch of God (RCCG) kara ụka nke Sọnde ya n'ụlọ mmadụ elughi iri abụọ no n'ime ya dịka iwu gọọmentị Legọs siri kwuo. Adeboye mere nke a n'agbanyeghị na ọ bụ ụlọuka ya adịghị na Legọs. Atụmatụ a bụ dịka Naịjirịa nwetere mmadụ iri abụọ na asaa nwere nje coronavirus na Abuja, Legọs, Ekiti nakwa Oyo. Ụtụtụ ụka, ọkachasị nke ndị Katọlịk na CMS mechiri emechi na Legọs n'ụtụtụ ụka dịka gọọmentị Legọs sị ka akwụsi ọgbakọ karịrị mmadụ 20 iji gbochie ikesa coronavirus. Agbanyeghi na ụfọdụ ụka mepere na Legọs, ụka Sọnde adịghị etu ọ na-adibu ka ọtụtụ mmadụ noduru n'ụlọ ha. N'ụka ndị mepekwaranu, ndị mmadụ na-ekwu na enyere ha ihe ha ga-ete n'aka iji gbochie ya bu nje. A kara ụka n'ụka Reemed dị n'ụzọ e si aga Legọs mana ọ bụ so so mmadụ iri abụọ nọ na ya bụ ụlọ ụka na-abata ihe ruru mmadụ pụku ise. Lee foto ụfọdụ ndị mmadụ wetere anyị banyere etu ụka siri dị n'ogbe ha.	https://www.bbc.com/igbo/afirika-51994646
business	Muhammadu Buhari: Ndị ụlọomeiwu akwadola ka Buhari bite ego dị ijeri $22.7	"Akụkọ ndị dị mkpa taa: Ndị ụlọomeiwu akwadola ka Buhari bite ego dị ijeri $22.7 Ndị ụlọomeiwu etinyela aka n'akwụkwọ ịkwado ka onyeisiala Buhari bite ego dị ijeri dọla iri abụọ na abụọ na ụma asaa. Ha mere nke a n'ụbọchị Tọzde na ngwụcha nrụrịtaụka dapụtara n'etiti ha banyere ego ahụ. Onyeisi ụlọomeiwu bụ Ahmed Lawan ṅụrụ iyi na a ga-eji ego mepụta ihe a na-ahụ anya. Mana maka ego mbite a ka #Buhari ji ewu ugbua na twitter. Agbakọ ya ọ pụtara 829, 685, 000, 000, 000 na naịra Bishop Okpaleke abụrụla onyeisi Katọlik na Dayosisi Ekwulobia Onyeisi ụka Katọlik n'ụwa bụ Pope Francis emeela Bishọp Peter Ebere Okpaleke onyeisi dayosisi Ekwulobia bụ nke e mepere ọhụrụ. Pope Francis nyere iwu a n'ụbọchị Tọzde dịka a na-ekwupụta ụfọdụ ndị e nyere ọkwa ọhụrụ n'ime ụka Katọlik. Bishọp Okpaleke ga-abụ Bishọp mbụ nke dayosisi ọhụrụ a e kewapụtara na mpaghara dayosisi Ọka. Cheta na ndị Ahiara Diocese dị na Mbaise, Imo steeti jụrụ ịnabata Bishọp Okpaleke dịka onyeisi ha n'afọ 2013 bụ nke butere ọgbaghara mana o mechara si ebe ahụ pụọ. A mụrụ Okpaleke n'ụbọchị 1 Maachị afọ 1963, chie ya ya ụkọchukwu n'ụbọchị 22 ọnwa Ọgọstụ afọ 1992. E chiri ya Bishop n'ụbọchị 7 Disemba afọ 2012. Mee ya Bishọp onyeisi Dayọsisi Ahiara n'ụbọchị 21 Mee afọ 2013. Otiegwu a ma ama na mba Amerịka bụ R.Kelly ekwuola na aka ya dị ọcha n'ebubo na o metọrọ ụmụaka iri na atọ na Chicago gụnyere ebubo onye ọhụru. Onye nke ọhụrụ a kpọrọ 'Minor Six' so na ebubo ọ hụụ ahụ. Ebubo ọhụrụ e boro R.Kelly, kwuru sị na ya na 'Minor Six' nakwa ụmụaka anọ ndị ọzọ  dị erubeghị afọ 18 nwere mmetụta ahụ nakwa mmekọrịta."" ọkaikpe highaziri ike ahụ  ka ọ dịba n'abalị iri na atọ nke ọnwa Óktoba nke bụ ka ọnwa isii e jiburu kwuo na a ga-ebi ikpe ahú gachara. Cheta na a nwụchiri R.Kelly na ọnwa July afọ 2019 ma kpụpụ ya ụlọikpe maka ebubo imetọ ụmụaka. Otu ụlọikpe dị na Kano nke ọkaikpe Lewis-Allagoa nọ n'isi ya akagbuola nchutu a chuturu Adams Oshiomole dịka onyeisioche APC. ọkaipe Allagoa nyere iwu ka ụlọọrụ nchekwa DSS ka nye Oshiomole nchekwa ka o nwee ike gaa malite ọrụ n'ụlọọrụ ya. Cheta na ọkaikpe Danlami Senchi nke ụlọikpe dị n'Abuja nọrọ n'ụbọchị Wenezde nye iwu ka Oshiomole kwụsị igosi onwe ya dịka onyeisioche APC. Ọkaikpe Senchi sị na nke a ga-adị ruo mgbe a chabiri ikpe dị n'isi ya n'ụbọchị 7 na 8 nke ọnwa Epụrel. Ihe ndị mmadụ na-ekwu maka nchutu Oshiomole Ndị mmadụ na-etinye ọnụ n'okwu maka nkwụsị ụlọikpe kwụsịri Adams Oshimole dịka onyeisioche otu APC. Otu onye kwupụtara owku maka nkwụsi a bụ Gọvanọ Edo steeti bụ  Godwin Obaseki dịka o kwuru sị na ụbọchị anọ nke ọnwa Machị 2020 bụ ụbọchị ọma nye ndị Edo steeti. Obaseki kwukwara na ikpe a ụlọikpe kpere ga-enye ohere ka udo bata Edo steeti ma sị kwa na nke a na-egosi na onweghị onye bụ Chineke ibe ya. AyeMojubar kwuru sị ""Oshimole alahachịla ebe o si bido"". Oloye Ayo Gbadebo sị ""Unụ echefu kwala na okaikpe Adams Oshimole ka akọwa etu o siri ghọta mpụta ikpe a. ọ gaghị ekwe o"" EjikeBenjamin kwuru sị "" Oshimole rubere ihe ụlọikpe kpere, a ga m enye mmadu ise edemede a masịrị puku naira iri"" Khal BUSSIE sị na atụmatụ maka ntụlịaka 2023 ebidola. Kọmịshọna na-ahụ maka ahuike na Legọs steeti bụ Akin Abayomi ekwuola na ha ka na-achọ mmadụ iri atọ na ise bi na Legọs ha na nwoke onye mba Itali bụtere Coronavirus na Legọs bakọrọ otu ụgbọelu. O kwuru na nke a bụ maka na ha enyeghị  ihe mmata zuru oke mgbe ha na nwoke ahụ bakọrọ ụgbọelu butere ha na Legọs. Ụkọchukwu na-elekọta Adọration ministry n'Enugwu bụ Fada Mbaka ekwuola na mmeri niile Hope Uzodinma na-enweta n'ụlọ ikpe si na-aka chukwu. O kwukwara na Uzodimma ga-ewebata ụloọrụ ga-enye ndị Imo puku narị anọ ọrụ ma sị kwa na o ji 'security vote' ya were kwụọ ụgwọ ọnwa n'Imo steeti. N'ofesi, ndị Facebook emechiela ụlọọrụ ha dị na Seattle dịka otu onye na-arụrụ ha ọrụ bụ ọrịa Covid-19. Facebook kwuru na ha ga-emechi ụloọrụ ha ruo ụbọchị itoolu nke ọnwa March ma rịọ ndị ọrụ ha ka ha si n'ụlọ na-arụ ọrụ ha. Obodo Kalịfonịa nke dị na Amerịka etinyela onwe ha na ọnọdụ gbatagbata dịka coronavirus gburula mmadụ iri na otu na Amerịka. Ọ bụ otu nwoke gbara afọ iri asaa na otu nwụrụ na Kalịfonia soro ụgbọ mmịri gaa njem nwụrụ na Kalịfonịa maka coronavirus. Dịka ọ dị ugbua, mmadụ iri na ise ebutela ya bụ ọrịa na mba Amerịka."	https://www.bbc.com/igbo/afirika-51748932
sports	Jose Mourinho ekwuola na o kwesịrị inweta ihe nrite	"Onye nchịkọta otu Manchester United bụ Jose Mourinho ekwuola na o kwesịrị inweta ihe nrite maka na akparamagwa ya agbanweela. Okwuru sị na o sitere n'ịbụ onye a na-amakarị ikpe ma chụpụ n'akụkụ ọgbọ egwuregwu, bụrụzịa onye a na-anaghị achụpụ (ikpeazụ achụpụrụ ya bụ Septemba 23 nke 2017). Mourinho kwuru sị na ọbụzị otu n'ime ndị nchịkọta na-akpa agwa ọfụma n'ime Premier League. ""E kpebiela m na m ga-agba mbọ inweta ihe nrite a na-enye onye nchịkọta kacha kpaa agwa ọfụma n'ọgbọ egwuregwu, ""A naghị m egwu egwu - akwadoro m onwe m, obi dị m ụtọ nke ukwuu. Atọhapụchabeghi m onwe m n'iwe oke iwe, ịchịkwa onwe m, n'ime otu egwuregwu. Ezuchaghị m oke. ""Enwere ihe nrite buru ibu - onye kacha mee ọfụma n'izu, onye nchịkọta nke ọnwa, nke a na nke ọzọ - ha were otu nye onye kacha kpaa agwa ọfụma n'ọgbọ egwuregwu. Ha mekwaa ka ọ bụrụ refrii nke anọ ga-ebinyeaka. Obi kara m na aga m emeri."""	https://www.bbc.com/igbo/egwuregwu-43021800
politics	A﻿tiku Abubakar ọ nọ n'ute ọrịa? Lee ihe anyị ma	"O﻿tu n'ime ndị ozi Atiku Abubakar bụ onye ji ọkọlọtọ Peoples Democratic Party azọ ọkwa onyeisiala Naịjirịa na 2023 bụ Muhamed Sanusi Hassan ekwuola na ọnweghị ihe na-eme onyeisi ya bụ Atiku dịka Femi Fani Kayode dere n'akara Twitter nakwa Facebook ya. Fani-K﻿ayode sị na sị na anya ajụ buru Atiku ma ọ daa n'ọdọụgbọelu dị n'Abuja mgbe o si Kaduna steeti lọta. N'ebubo ahụ, F﻿ani-Kayode kwuru na mgbe ha nọ n'ụgbọelụ ka Atiku na-ekwu na oke isi na-awa ya. Ọ﻿ sị na ngwangwa ha ruru Abụja ka ndị otu ya fepuru ya ka ọ gaa Fransị maka ọgwụgwọ. A﻿tiku na ndị isi ndọrọndọrọ ndị ọzọ gara Kaduna maka ọgbakọ achụmnta vootu nke dị okenye mpaghara ugwu Naịjirịa bụ 'Northern Elders Forum' haziri. Sanusi Hassan bụ onye mgbasaozi Atiku na sosha midia gwara BBC nke a n'ekwentị n'ụtụtụ bụ Wenezde. Ọ﻿ sị na, ""Femi Fani-Kayode abụghị onye anyị ga-eji okwu ya kpọrọ ihe,  ọ bụ ihe doro onye ọbụla anya"". H﻿assan sị na nke bụ eziokwu bụ na Atiku si Kaduna bata Abuja ma sizie ebe ahụ gawa mba Fransị ozugbo maka mkparịtaụka ya na ndị ọzọ na ndị ntaakụkọ nwere. B﻿BC gwara ya ka ọ zitere anyị ihe onyonyo Atiku ebe ọ gwara ndị Naịjirịa na ahụ dị ya mma. M﻿ana Hassan sị na ""nke ahụ abaghị uru maka na ọ bụ onye ahụ adịghị na-ekwu na ahụ dị ya"".. O﻿ kwukwara na ndị otu ziputara foto ebe Atiku na ndị mmadụ nọ iji gosi na ahụ dị ya mma. Ọ﻿ sị ndị mmadụ egekwala ndị otu PDP ntị maka ihe ọ kpọrọ mmegharị anya ha na-emeghari ndị mmadụ. B﻿BC Igbo ka na-agba mbọ ịnụta n'ọnụ Fani-Kayode ebe o si nwete akụkọ na ahụ adịghị Atiku Abubakar."	https://www.bbc.com/igbo/articles/cg3nq95z00zo
sports	"Gernot Rorh: Nne onye nkuzi ndị ""Super Eagles"" alaala mmụọ."	"Arịrị juputara n'obi Gernot Rohr bụ onye na-akụziri ndị otu egwu bọọlụ ""Super Eagles"" nke Naịjirịa. Nke a bụ maka ọnwụ nne ya bụ Elizabeth Rohr onye gbara afọ iri itoolu na asaa tupu ọ laa mmụọ. Ndị nchịkọta egwuregwu bọọlụ na Naịjiria bụ ""Nigeria Football Federation"" tiri Rohr aka n'obi n'akara Twitter ha. N'aka nke ọzọ, otu NFF ekwuola na ha anabatala Salisu Yusuf ma tinyeghachi ya dịka onye isi nkuzi bọọlụ ndị ""Super Eagles"". Yusuf laburu ntaramahụhụ otu afọ maka ịna aka azụ. Ụlọọrụ BBC gbara Yusuf n'anwụ n'ihi ịna aka azụ otu puku dọla iji họrọ ndị ọgba bọọlụ ụfọdụ ka ha soro na asọmpi ""African Nations Championship"" na 2017. Ụmụ Naịjiria si Saụt Afrịka gbalata, na-ekwu ọ bụ kamgbe Nelson Mandela nwụchara ka ndị mba ahụ ji malite imekpa ha ahụ. Ejike Okoro bụ otu n'ime ndị so ụgbọelu Air Peace wee gbalata kwuru nke a oge ya na BBC nwere mkparịta ụka. Okoro, onye na-arụ ọrụ aka sị na ọnọọla na Saụt Afrịka ihe ruru afọ itoolu. Ya na ndị ọzọ so were lọta buuru ụkpa ekele bunye Allen Onyema onye nwe ụlọọrụ ụgbọelu Air Peace nakwa gọọmentị etiti maka ịbịa zọpụta ha. Ihe ruru mmadụ puku iri abụọ na abụọ ka a na-achọ achọ n'ihi mkpamkpa ndị otu Boko Haram na-akpa na mpaghara ugwu Naijiria. Dịka ndị otu Red Cross si kwuo, imirikiti n'ime ndị a na-efu efu bụ ụmụaka nke pụtara na ọtụtụ ndị nne na nna amaghị ma ụmụ ha a dị ndụ ka ha anwụrụ anwụ. Peter Maurer, onye isi ndị Red Cross n'ụwa niile kwuru na nke a bụ ọnụọgụgụ kachasị kamgbe ha dekọwara aha ndị na-efu efu na mba dị iche iche n'ụwa a. O kwukwara na ndị otu ya achọtala mmadụ ruru 367 ma kpọghachi ha n'ezinụlọ ha. Onye nwụọ ọ ga zuru ike, mana Robert Mugabe, aka chịburu mba Zimbabwe, ezubeghị ike dịka ezinaụlọ ya na gọọmentị mba ahụ na-azọ ebe a ga-eli ya. Ezinaụlọ Mugabe na-eti mkpu na ọ bụ na ebe e liri nna nna ha ka a ga eli ya, mana gọọmentị na-ekwu na a ga-eli Mugabe ebe a na-eli ndị dike obodo ji biri. Ndị be Mugabe gbarụrụ ihu na gọọmentị ajụghị ha ese mgbe a na-akpa maka olili nna ha. Ka ọ dị ugbua, e kpebiela na a ga-eli Mugabe n'obodo ya. Ndị uka na Kaduna steeti emeela ngagharị iwe gbasara onye ụkọchukwu ha ndị omekome gburu na okpuruọchịchị Jema dị n'ọdịda anyanwụ steeti ahụ. Egburu Alhamdu Mangadus n'ụgbọ ya ụnyahụ, dịka onyeisi ndị otu Christain Association of Nigeria bụ Joseph Hayab si kwuo. Mmadụ dị otu narị na iri asatọ na asaa nke Airpeace butere bụ ndị gbara ọsọ ndụ gbara ụkwụ na Murtala Mohammed Airport n'abali Wenzde. Onye na ahụ maka mmekọrịta Naijirịa na mba ọzọ bụ Abike Dabiri sị na ọ bụ ihe ihere na ndị isi ojiri ka na egburita onwe ha ma na agbanyeghị, na Naịjirịa ga na-ekpe udo. Ndi agha nọ Borno steeti agbala ama na ndị omekome Boko Haram wakporo obi ha dị na Gudumbali gburu mmadụ itoolu, ebe Mmadụ iri abụọ na isi ndị ọzọ na-efu efu Ọnụ na-ekwuru ndi agha bụ Sagir Musa kwenyere na mwamkpo a mere mere ụbọchị Tuesday mana ya amaghị maka ndị egburu. N'egwuregwu, France anarala Amerika ụra rahụ na-egwu ha ma agba bụ basket bọọlụ na asọmpi iko mbaụwa Basket bọọlụ a turu na China ụbọchi Wenezde. France banyegoro agba nke anọ  ji ọkpụ iri asatọ na itoolu (89)merie ndị Amerika bụ ndị tụtara nkata iri asaa na itoolu (79)."	https://www.bbc.com/igbo/afirika-49672614
business	Pension in Nigeria: Ha dị ndụ kama gọọmentị sị na ha anwụọla, kedụ ebe ego ha na-aga?	Ndị ọrụ lara ezumike nka nọ n'akwa arịri dịka ọtụtụ n'ime ha anatabeghị ego gọọmentị kwesịrị ịkwụ ha. BBC mere nyocha were kpuhee ala nkịta nọ na ya bụ atụmatụ eji akwụ ndị lara ezumike nka ụgwọ ọnwa ha.	https://www.bbc.com/igbo/afirika-56968850
sports	Chelsea vs Leicester: Lampard ahụbeghịkwa ụkwụ ya	"Olileanya ndị otu egwu Chelsea inweta mmeri nke mbụ ha n'asọmpi ""English Premier League"" nke afọ 2019/2020 akụọla afọ n'ala ọzọ. Nke a mere dịka ha na ndị otu Leicester City nyere onwe ha otu ọkpụ goolụ otu ọkpụ goolu n'ụbọchị Sọnde. Frank Lampard ka na-atụkwa anya mgbe ọ ga-enweta mmeri mbụ ya dịka onye nkuzi bọọlụ ndị Chelsea. Mana ndị ma nke a na-akọ n'eguregwu bọọlụ na-ekwu na chi ka bụ ụtụtụ. Nwaafọ Igbo bụ Wilfried Ndidi bụ ya gburu ndị Leicester ma zọọkwa ha. Ọ bụ Ndịdị nyụrụ ihe na-esi mgbe Mason Mount nachaara ya bọọlụ were nye goolu mbụ ya na nkeji asaa. Mana nke ahụ emeghi ka obi daa Ndidi mba. Nwa amadị a gbalịrị ma saa goolu ahụ na nkeji iri isii na asaa. Otu abụọ a gbalịrị ike ha ịma onye ga-eturu ugo na asọmpị nke taa mana mbọ ha nịịle dị ka mmiri a na-agba n'okpokoro azụ mbe. Otu ihe si gbata kwụrụ ugbua, Liverpool bụ ndị mbụ na tebulu EPL, ebe Arsenal na esote ha. Ha abụọ enwetala akara isii akara isii dịka ha meriri asọmpi abụọ ha. Manchester City na Tottenham nwere akara anọ anọ, ebe Chelsea nwere naanị otu. Manchester United ga-ezute ndị Wolverhampton Wanderers na mgbede Mọnde. Akụkọ ndị ọzọ ga-amasị gị:"	https://www.bbc.com/igbo/egwuregwu-49389384
health	Coronavirus Vaccine: E nwetela ọgwụ e ji agwọ coronavirus na Naịjirịa?	"Ọtụtụ mmadụ na soshal midia na Naịjịrịa nakwa ụfọdụ ụlọ ntaakụkọ na-ekesa akụkọ na-ekwu na o nwere ọkammụta chopụtara ọgwụ na-agwọ nje coronavirus. Ọkammụta ahụ bụ Maduike Ezeibe bụ onye na-akuzi nkuzi na mahadum ọrụ ugbo Michael Okpara dị na Umudike. Ọkammuta Ezeibe, dịka akụkọ siri kwuo, sị na ọgwụ ya ga-enye aka n'ịgwọ ịba Lassa na Coronavirus. Ka a ka na-atule akụkọ a, Ọkammụta Maurice Iwu bụ onye bụbu onyeisi ngalaba na-ahụ maka ntuliaka na Naịjirịa kpọrọ ndị ntaakụkọ oku wee si na ya nwere ọgwụ olemole ya na-enyocha maka ọgwụgwọ nje a. Akụkọ ndị ọzọ maka ọgwụ coronavirus Tupu ndị a ekwuo na ha nwere ihe nwereike ịrụ ọrụ n'ịgwọ coronavirus, o nwekwara ndị ọzọ wuru ewu. Otu akụkọ si Chaina kwuru na a choputara na ọgwụ ejibu agwọ ịba na Naịjirịa na ọtụtụ mba a kpọrọ chloroquine na-ere dịka ọgwụ nje choronavirus. Ndị ọkammụta na sayensi ekwubeghị na nke a bụ eziokwu. Ọzọkwa bụ ụfọdụ ndị ntaakụkọ na-ede na ndị sayensị na maba Izrel nọ n'ụzọ ịchọpụta ọgwụ nje a. Kedụ ihe ndị na-ahụ maka ahụike na-ekwu maka okwu ndị a? Ngalaba na-ahụ maka ahụike n'ụwa a kpọrọ ""World Health Organisation"" (WHO) dere na webụsaịti ha na enwebeghi ọgwụ coronavirus ugbua. WHO sị na-enweghị ọgwụ ọbụla nwereike gbochie nje a kama na ndị butere ya kwesiri inwete ọgwụgwọ ga-enyere ha aka maka mpụtara ya bụ ọrịa na-ahụ ha. Dịka WHO - so na ndị ejechaa ọgwụ n'ihe banyere ọdịmma mba ụwa - siri kwuo ọ bụ mgbochi bu ihe a ma dịka ihe ga-enyere mmadu aka n'ebe ọrịa dị. Anthony Fauci bụ onyeisi ngalaba na-ahụ maka ọrịa na mba Amerịka a kpọrọ ""National Institute of Allergy and Infectious Diseases"" sị na ọ ga-eru otu afọ tupu ewepụta ọgwụ ọrịa coronavirus. Ọ sị, ""Ọgwụ e mere ma bido na-enyocha n'ime otu afọ abụghị ihe a ga-ekesa ndị mmadụ."" Okwu ya a bụ maka na a na-enyocha etu ọgwụ ga-adị mmadụ na-ahụ site n'ihe Bekee kpọrọ ""clinical trials"". Ọgwụ ọhụrụ ọbụla ga-agabiga nyocha na nwale tupu ndị dọkịta amalite inye ya ndị mmadụ maka ọgwụgwọ ọrịa. A na-eme nnyocha ọgwu ahụ maka: E nwere ụzọ atọ eji enyocha ọgwụ: 1)A ga-eji ihe Bekee kpọrọ ""computer models"" na anụ ahu eji ihe Bekee kpọrọ 'human skins cells"" mee nyocha ọgwụ Usoro a ga-enye aka ka a mata etu ọgwu ahụ ga-esi nye mmadụ nsogbu Ọtụtụ ihe eji chọọ ime ọgwụ na-ada nyocha a maka na ha na-emebi anụ ahụ 2) A ga-eji anụmanụ dị ka oke ọcha nwaa ọgwụ gafere nyocha nke mbụ ahụ. A ga-elele etu ya bu ọgwụ di na-ahu ya bụ anụmanụ 3) Ọgwụ gafere nyochaa e ji anụmanụ mee ga-agazị n'ihu ma bụrụ ihe a ga-enyocha na-ahụ mmadụ Ndi e ji eme nyocha bụ ndị na-arịa ọrịa a chọrọ iji ọgwụ a gwọo 4) Site ebe a, a ga-enyezi ikike ka a malite inye ọha ya bu ọgwụ. Ọkanmụta Osibogun, bụ onye ọkachamara n'ihe banyere nje na ụlọọgwụ mahadum Legọs, sị na ọtụtụ ihe ndi mmadụ na-ekwu na-eji agwọ nje a dịka mmanya ọkụ na ofe ose abụghị ihe sayensi kwadoro. Osibogun sị,"" Oke ofe ose na mmanya bụ inyere ndi na-ere ahịa aka ire ahịa ha ọfụma maka na amaghị ha ka ihe eji agwo ọrịa."" Ọ sịkwa ka agbadogodi ụkwụ maka okwu Chloroquine, nke o sị na ndị WHO ekwubeghi na ọ ga-ere. ""Ndị mmadụ na-anwa ọtụtụ ihe mana ọ ga-eru ọnwa isii tupu a mata ihe ga-arụ ọrụ."" Kedụ ihe Ọkammuta Ezeibe na-ekwu? BBC Kpọrọ Ọkammụta Ezeibe ka ajụta ya ma nchopụta ya o gara n'uzoro anyi dere n'elu mana ọ sị na ya no n'ụzọ ka akọghachie ya."	https://www.bbc.com/igbo/afirika-51717047
business	Crayfish Business: Njem 'crayfish na-aga site n'osimiri ruo n'ọdọahịa	Ịsha bụ crayfish bụ otu n'ime akụrụngwa ndị dị mkpa e ji esi nri ka ọ dị ụtọ. Ndị na-akụ azụ na mba mmiri kọwara etu ha si akụta ya site n'osimiri ma ghee ya maka iji e si nri. Usoro ndị ịsha na-agabiga gụnyere; ịkụta ya na mmiri, ịgbasa ya, ịhụkpọ, ịgba ya n'akpa ma buru ya gaa ahịa. Kirie usoro ndị a n'uju; Ndị mere akụkọ a: Chris Sanctus Chukwudi Okereke na Adline Okere	https://www.bbc.com/igbo/afirika-56987521
politics	Edo PDP Primary Election: Ụlọikpe asịla Obaseki na ndị PDP Edo steeti laa kpezie	"Ụlọikpe ukwu dị na Pọtakọt akụpụla akwụkwọ a gbara iji kwụsị Godwin Obaseki ịzọgharị ọkwa gọvanọ Edo steeti n'aha otu PDP. Nke a mere ụbọchị Wenezde dịka ka ndị okwu ahụ metụtara kpebiri ka ha gaa n'ụlọ ga kpezie. Ọkaiwu onye wetara ikpe bụ Ferdinand Orbih na ndị ọkaiwu ndị ọzọ okwu ahụ metụtara gụnyere Alex Ejesiema,M. E. Ani, Emmanuel Enoidem na Higher King kwetara ka e kpee udo. Ọkaikpe Jọstis E Obile nyeburu ha awa atọ ka ha gaa zukọta ma kwekọrịta ihe ha chọrọ. Cheta na Obaseki si APC pụta banye PDP, ndị otu PDP nabatara ya chọọ inye ya ikike ịzọgharị ọkwa gọvanọ n'aha pati ha mana ụfọdụ na PDP chọọ ịzọ ọkwa ahụ jụrụ ajụ ma wepụ okwu ahụ ụlọikpe. Gọvanọ Nyesom Wike nke Rivas Steeti sị na ya esepula aka n'okwu ime udo n'etiti ndị pati PDP n'Edo Steeti. Wike gwara ndị ntaakụkọ nke a na mgbasaozi o nyere na Pọtakọt ụbọchị Tuzde.(Juun 23,2020) Nke a na-abịa dịka ọ fọrọ otu ụbọchị ka e mee ntuliaka ime ụlọ iji họpụta onye ga-eji ọkọlọtọ ha azọ ọkwa gọvanọ Edo Steeti. Wike sị na o mere nke a maka ndị komitii ọrụ na PDP bụ 'National Working Committee' anaghị eme ka a mara ihe ha na-eme. Ọ sị na ha na-achọ ịgba ya mgba okpuru ma metọsịa aha ya. Wike sị na ọ gwara ha ka e jiri nwaayọọ mee udo n'Edo Steeti, mee ka onye ọbụla mara ihe a na-eme, na ga-akwanyere ndị mmadụ ugwu na abụghị ime ka ndị ụtụisi. Godwin Obaseki bụ aha mmadụ niile kpụ n'ọnụ n'ime ụbọchi ole na ole gara aga dịka o si otu ndọrọndọrọ All Progressive Congress (APC) banye nke People's Democratic Party (PDP). N'ụbọchị 23 nke ọnwa Juun ka ụlọikpe steeti nke dị n'Ekpoma kagburu akwụkwọ onye otu PDP bụ Omorogie Ogbeide-Ihama gbara, nke sị na Obaseki ekwesịghị iso zọọ ntuliaka ime ụlọ maka onye ga-eji ọkọlọtọ PDP zọọ oche gọvanọ nke Edo steeti ebe ụlọikpe elu nke Edo steeti gbochiri Obaseki ị so mee ya bụ ntụlịaka. Ogbeide-Ihama na-ekwu na Obaseki ka batara otu PDP nsonso a, ma sịkwa na o nwekwara nsogbu n'asambodo ya nke mere ndị APC ji wepụ ya n'ọchịchi. Mana ebubo ya niile akwụsịghị ụlọikpe ikagbu akwụkwọ ọ gbara maka Obaseki. Ọnọdụ Obaseki n'otu PDP ugbua N'ụbọchị 19 nke ọnwa Juun ka Obaseki kwuru n'akara Twitter ya na ya abanyela otu PDP. Nke a mere dịka ndị pati APC wepụrụ ya dịka onye ga-anọchite anya patị ahụ na ndọrọndọrọ ọchịchị Gọvanọ Edo steeti, n'agbanyeghị na ọ bụ Obaseki ka bụ Gọvanọ. Ndị otu PDP nke gụnyere onye bụbu osote onyeisiala Naijirịa bụ Atiku Abubakar na Nyesom Wike bụ gọvanọ Rivas steeti, nabatara Obaseki nke ọma. Otu onye ọzọkwa bụ Gideon Ikhine chọburu iji ọkolọtọ PDP zọọ ọchịchị gọvanọ Edo steeti, wepụkwara onwe ya ma nye Obaseki ohere ka o bụrụ ya ga-eji ọkọlọtọ pati ahụ zọọ ya bụ ọchịchị. Mana Ogbeide-Ihama gbara akwụkwọ n'ụlọikpe ka a kwụsị Gọvanọ Obaseki isoro mee ntuliaka maka onye ga-eji ọkolotọ PDP zọọ ọchịchị gọvanọ. Ogbiede-Ihama jụrụ ịpụ n'ụzọ ka Obaseki jiri ọkọlọtọ PDP zọo ọchịchị. Ka ọ dị ugbua, a na-eche mpụtara ntuliaka ime ụlọ ndị otu PDP ga-eme n'ụbọchị 25 nke ọnwa Juun ka ha mara onye ga-eji ọkọlọtọ PDP zọọ ọchịchi Gọvanọ Edo steeti. Gịnị chụpụrụ Obaseki n'APC? Obaseki bụ Gọvanọ nke ise Edo steeti na-enweta dịka ọ ṅụrụ iyi ọrụ n'ụbọchị 12 nke ọnwa Nọvemba afọ 2016. Obaseki ji ọkọlọtọ otu pati APC were merie Osagie Ize-Iyamu ji ọkọlọtọ PDP na ntuliaka e mere n'ọnwa Sepụtemba 2016. Dịka Vanessa Obioha bụ onye ntaakụkọ This Day siri dee, nsogbu Obaseki bidoro dịka ọ na-ekweghi ka Adams Oshiomhole bụ onye ọ nọchiri dịka gọvanọ na-atuzi ihe na-eme na ya bụ steeti. O dere na ịnyere ndị Edo steeti aka bụ ihe kacha masị Obaseki, nke mere na atụmatụ ya niile bụ ka ọ hụ na e ji ego Edo steeti rụọrọ ndị steeti ahụ ọrụ. Obioha dere na ebe nsogbu ha bidoro bụ mgbe Obaseki wepụrụ ụtụisi nke kwesịrị ịbara steeti uru, nke ọ sị na ọ bụ naanị ụfọdụ mmadụ na-erite uru ya. Oshiomhole rituru dịka gọvanọ ma bụrụzia onyeisioche otu APC. Ka Obaseki na Oshiomhole na-ama aka, ụfọdụ ndị otu APC dịka Henry Idahagbon na-ekwu sị ""Obaseki bụrụ ezigbo onye ndọrọndọrọ ọchịchị, ọ ga-ewetu onwe ya ala rịọ ndị ọchịchị pati anyị. Makana e wepụ nkwado anyị, Obaseki agaraghị ịbụ gọvanọ Edo steeti"". Kama ụlọikpe elu nke dị n'Abuja kpebiri ma nye iwu ka e wepụ Adams Oshiomhole dịka onyeisioche otu APC n'ọnwa Maachị 2020. Nchụpụ ya na-abịa dịka a gbara ya akwụkwọ maka aka ike o ji achị, nrụrụaka ego na erubeghị isi n'iwu. Oshiomhole wegara ya bụ ikpe n'ụlọikpe mkpegharị, mana mpụtara ya na nke ụlọikpe elu bịara bụrụ otu. Ọ bụ nzukọ na-enyocha ndị ga-eji ọkọlọtọ otu APC zọọ ndọrọndọrọ ọchịchị wepụrụ Obaseki na ndị ga-eso mee ntuliaka ime ụlọ ha. Ndị nzukọ a wepụrụ Obaseki dịka ha sị na asambodo o ji fee ala nna na-egosi ""Obasek"" kama ""Obaseki"". Ha kwukwara na Gọvanọ Obaseki agbaghị mbọ imezi ya bụ mmejọ n'agbanyeghị na o nwereike isi n'aka ngalaba NYSC. Onye na-ekwuchitere nzukọ a bụ Jonathan Ayuba kwukwara na Obaseki ewetaghị akwụkwọ ndị ọzọ nzụko ahụ sị ya weta. Kama ya, nzukọ a nyere Ize-Iyamu, Osaro Obaz na Pius Odubu ikike ịzọ onye ga-eji ọkọlọtọ APC zọọ ọchịchi gọvanọ Edo steeti. Obaseki na-ekwu na o nweghi ntụkwasị obi ebe nzukọ nnyocha a nọ, n'ihi na ọ bụ Oshiomhole na-agwa ha ihe ha na-eme. Ọ bụ n'ụbọchị 16 nke ọnwa Juun ka Obaseki gbara arụkwaghịm ma hapụ ndị otu APC; ka ọ na-apụ ka osote ya bụ Philip Shaibu sokwa ya pụọ. Ka ọ dị ugbua, ọ bụ Ize-Iyamu ,onye ji ọkọlọtọ PDP zọọ ọchịchị gọvanọ Edo steeti n'afọ 2016, ga-ejizi ọkọlọto APC zọọ ya bụ ọkwa n'afọ 2020. Ebe a na-atụanya na Obaseki ga-eji ọkolotọ PDP zọọ ọchịchị. Ngalaba na-ahụ maka ntụliaka na Naijirịa bụ Independent National Electoral Commission ekwuola na ihe niile gbasara ịghọpụta onye ga-eji ọkoloto patị ọbụla zọo ọkwa ọchịchị ga-ebi n'ụbọchị 27 nke ọnwa Juun afọ 2020."	https://www.bbc.com/igbo/afirika-53142883
politics	Imo State Politics: E nwere APC abụọ n’Imo Steetị?	Oku na-ekpo ugbua n’otu APC dị n’Imo steeti dịka mmadụ abụọ pụtara ikwu na ọ bụ ha bụ onyeisioche otu ahụ. Dan Nwafor na Marcellinus Nlemigbo e ji Macron mara na-ekwusi ike na ọ bụ ha ka ahọpụtara ịnọ n’ọkwa ahụ. Nwafor gwara BBC Igbo na mkparịtaụka na ọ bụ ndị otu ahụ mere ntuliaka họpụta ya ebe Nlemigbo na-akọwa na achụrụ Nwafor n’ọkwa ahụ maka ịkatọ ndị isi patị ahụ. Lee okwu ha n’uju ka ị mara nke bu eziokwu na ya bụ ihe. Akụkọ ndị ga-amasị gị:	https://www.bbc.com/igbo/afirika-53489901
sports	Akụkọ dị mkpa n'abalị a: Falconets agafeela agba mgbapụ n'Iko Mbaụwa	Akụkọ ndị kachasị mkpa mere taa: Otu egwuregwu nta ụmụnwaanyị bụ Falconets efeliela dịka ugo n'asọmpi Iko Mbaụwa nke ndị na-agafeghị afọ 20 (U-20). Ha na China gbara onye laba onye laba (1-1), mana mmeri ha meriri mba Haiti mere ka ha nweta mgbakọ akara anọ mere ka ha bụrụ ndị nke abụọ ga-esi na 'group D' pụta. Rasheedat Ajibade gbanyere goolu na nkeji 90+5 tupu e gbuchie bọọlụ. Ihe mere n'Ọnịcha: Onye amaghị onye ọ bụ tufuru nwa ọhụrụ na ebe Ọgbọ-Efere , nọ nso Head-Bridge, Onicha. Nke a na-eme ka ọ orubeghị otu izuka e nwetara ozu nwa ọhụrụ n'Onicha. Na mba ofesi, ọ fọrọ obere ka oringo taa isi ihe ruru mmadụ narị atọ. Ndị a gara ebe a na-eti egwu n'obodo Vigo, dị na mba Spen, merụrụ ahụ ka akwa ha kwụ n'elu ya dapụrụ ma tụba ụfọdụ n'ime ha na mmiri. Willian na agbara Chelsea bọọlụ ekwupụtala na ọ gaara agbaghapụ otu ahụ ma ọ bụrụ na Antonio Conte a chụrụ achụ ka bụ onye nchịkọta ha. Benjamin bụ onye ji asụsụ Pidgin na-akọwa bọọlụ oge a gbara asọmpi Iko Mbaụwa, gwara BBC Igbo etu o si bido.	https://www.bbc.com/igbo/afirika-45176265
health	Covid-19 : 'Gọọmentị si anyị kwụọ N545,600 maka isi Chaịna lọta'	"Naijiria. esonyela ọtụtụ mba dị iche iche na-agba mbọ ịkpọlata ndị nke ha nọ mba dị ọzọ maka Coronavirus na-awakpo ụwa niile ugbua. mana ụmụ Naijiria nọ Chaịna na-atụ arịrị maka nnukwu ego gọọmentị na-ana ha iji kpọlata ha, nke ha kwuru dị oke ọnụ. Nwaafọ Igbo na-agụ akwụkwọ na mba Chaịna aha ya bụ Chukwuma Nzube gwara BBC Igbo na, a gwara  ndị chọrọ ịlọta ha kwụọ N545,600 bụ ụgwọ ụgbọelu, dịka gọọmenti etiti na ụlọorụ AirPeace kpebiriela ị bịa buru na nabalị iri na asatọ nke ọnwa Mee. O kwuru na a gwara ha ka ha kwụọ ụgwọ a tupu ụbọchị iri na abụọ nke ọnwa Mee afọ 2020. Mana ụfọdụ ụmụ Naijiria nọ Chaina na-atụ arịrị na ego ahụ karịrị akarị. Dịka otu onye n'ime ha bụ Michael Okeke sị kwuo, ""Kedu ihe e ji sị anyị kwụọ $1,240 maka ịlọta? Anyị nọ n'ime ụlọ ọnwa atọ. Kedu ebe ego a ga-esi bịa?"" Ebe Idogwu Obiora kwuru sị na ""ndị nọ na Chaịna na-edi mmegbu , oteela aka anyị chewara ka gọọmentị bịa kpọpụ anyị"". N'otu aka ahụ, Akachukwu Nnenna Grace kwuru sị "" ọtụtụ ndị mmadụ enweghị ego. Ụfọdụ enweghị ụlọ ma ụfodu enweghị ego ha ji eri nri."" Nzube kọwara na tupu coronavirus ebido, na ihe ha na-akwụ erụghị ego a gọọmentị sị ka a kwụọ. Ọ kọwawara na a na-akwụ N200,000 maka isi Chaina lọta Naijiria, ebe o na-eri 480 ije ma lọtakwa Chaina. Mana Mịnịsta na-ahụ maka ihe na-eme na mba ndị ọzọ bụ Geoffrey Onyema kwuru na  ọ ghọtara na ihe siri ụmụ Naijirịa nọ na Chaina ike kama ya na ngalaba gbata gbata bụ NEMA na-atule etu ha ga-esi wetulata ụgwọ ndịa ga-akwụ. N'otu aka ahụ o kwuru na Naijirịa adịla njikere maka nlekọta na idopu ndị a kpọtara iche. N'abalị Wenezde, a kpọlatara ụfọdụ ụmụ Naijiria  dị 256 site na Dubai."	https://www.bbc.com/igbo/afirika-52581711
entertainment	O﻿nye bụ Evan Enwerem?	A﻿ kpọpụtawa aha ndị Igbo nwere agba n'ihe gbasara ndọrọndọrọ ọchịchị na Naịjiria ma akpọbeghi Evan Enwerem, mara na a kpọwabeghi. E﻿nwerem bụ otu n'ime ndị Igbo garuru n'isi mmiri n'ọchịchị Naịjiria dịka ọ chịrị Ụlọomeiwu Ukwu Naịjiria. Nke a mere BBC ji chọọ icheta nwoke a n'ụbọchị ncheta ọmụmụ ya, ka afọ 15 ọ nwụrụ gachara. Ọ bụrụ na ọ dị ndụ ugbua, Evan Enwerem bụbu onyeisi Ụlọomeiwu Ukwu Naịjiria gaara adị afọ 87 ugbua. N﻿'ihi onye ọ bụ nye ndị Imo steeti, Gọvanọ Hope Uzodimma rụgharịrị ụzọ Gọvanọ Rochas Okorocha rụrụ n'Owerri, nke a kpọburu 'Akachi Road', ma gụọ ya 'Evan Enwerem Way'.	https://www.bbc.com/igbo/articles/cx97n81k4xyo
health	Coronavirus in Nigeria: Gịnị mere na adịghị egosi anyị ime 'isolation centre'?	"Ọrịa coronavirus adịla ka otito na-adịghị ala ala n'ahụ ụmụ ụwa. N'izuụka a niile, ihe ụmụ Naịjirịa kpụ n'ọnụ bụ ka e gosi ha ime ụlọ ndopu ebe a na-edowe ndị na-arịa ọrịa coronavirus. Ụfọdụ na-ajụ ajụjụ a kwuru na ha ekwenyeghi na e nwere ihe dị ka ọrịa a, nke ha ji ekwe na ọ batala na Naịjirịa, n'agbanyeghị na ngalaba Nigeria Centre for Disease Control (NCDC) na-ewepụta ọnụọgụgụ ndị butere ya ọhụrụ kwa ụbọchị. Ụfọdụ ndị a gara n'ihu sị ka e gosi ha ihe onyonyo ndị bu ọrịa a ebe ha nọ n'ime ebe a na-elekọta ha bụ ""isolation center"" na Bekee, maọbụ ka e depụta aha ha. N'ihi ekweghi ekwe a, BBC Igbo gbara mbọ jụọ ndị mmadụ na soshal midia ma ha a ga-achọ ka ebiputa aha ha ma ọ bụrụ na ha bu ọrịa a. BBC Igbo gara n'ihu jụọ ndị kọmịshọna ahụike steeti dị iche iche na mpaghara Ọwụwa Anyanwụ ihe mere ha ji ghara ị na-egosi ndị mmadụ ime ""isolation centre"" ndị a, lee ihe ha kwuru: Dọkịta Vincent Okpala bụ kọmịshọna ahụike nke Anambrasteeti kwuru na ọ bụ ihe dị mma igosi ndị na-arụ ụka maka coronavirus. O kwuru nke a na mkparịtaụka onye kwuo uche ya nke BBC Igbo kpọrọ ya. O kwuru na tupu e mee nke a, a ga-enwe nkwekọrịta na mbinyeaka n'akwụkwọ si n'aka ndị na-arịa ọrịa, ma emeghị nke a, ndị ahụ nwere ike ịgba gọọmenti akwụkwọ. O kwuru na ihe ọzọ ya bụ atụmatụ nwere ike ibute bụ akaja nye ndị na-arịa coronavirus. Okpala kwuru na onye ọbụla na-achọsi ike ịhụ ime ụlọ ebe ndopu nwere ike ịkpọ ụlọọrụ NCDC ka ha kpọbaa ya ebe ahụ maọbụ kọwaara ya ihe niile ọ chọrọ ịma. Kọmịshọna ahụike nke steeti ahụ kwuru na ha na-egosi ""isolation center nke ha"" kama na agaghị egosi ihu ndị mmadụ maka ihe so ya. Ọ gwara anyị na ndị ntaakụkọ na-abata n'ime ụlọ ndopu dị n'Ebonyi steeti ahụ, wee na-ese ndị mmadụ onyonyo. Abịa steeti Kọmịshọna na-ahụ maka ahụike n'Abịa steeti a bụ Jonathan Osuji kwuru hohaa na ha agaghị emeli nke a n'ihi na ndị ọbụla na-arịa ahụ kwesịrị ka a ghara ịgba ha n'anwụ. O kwuru na o cheghị na ya bụ atụmatụ dị mma. N'okwu ya, ""onye ọbụla chọrọ ịmata etu na ndị nọ n'ụlọ ndopu nọ nwekwara ike ịkpọ ụlọọrụ NCDC n'ekwentị ma gwa ha na ha chọrọ ịhụ n'anya, mana ha hụchaa ha, ha chere mee nyocha ka ha mara ma ha ebutela ọrịa coronavirus. Imo steeti Anyị gbalịrị ka anyị nụta n'ọnụ kọmịshọna ahụike nke Imo steeti mana ọ bubeghị ekwentị ya. Mana lee mkparịtaụka anyị na ya nwere n'oge gara aga gbasara ọrịa coronavirus."	https://www.bbc.com/igbo/afirika-52663189
entertainment	Burna boy: Ihe nne ya kwuru kopuru ụwa	"Ihe nrite eji asị ndị bụ ọkaibe n'ejije, egwuregwu nakwa n'ihe mkpalite mmụọ dị iche iche akpọrọ BETAwards na beekee kpọtụrụ a kpọtụ ụnyaahụ na mba Amerịka. Otiegwu ama ama dịka Burna Boy so na ndị nwetere ihe nrite na BETAwards nke 2019. E nyere ya ihe nrite dịka ọkaibe n'iti egwu na mba ofesi. Teni bụkwa onye Naịjirịa sokwa na ndị akpọpụtara aha dịka ndị a ga-ama onye bụ ọkaibe n'etiti ha n'iti egwu ọhụrụ na mba ofesi mana o riteghị ya. Ihe kopuru ụmụ Naịjirịa na mmemme ahụ bụ okwu nnabata ihe nrite nne Burna Boy kwuru mgbe e nyechara nwa ya nturuugo. O kwuru, ""nwa m Burna si m gwa unu na onye isi oji ọbụla bụgodi onye Afrịka tupu ọ bụrụ ihe ọzọ ọbụla."" Nke a mere ka ụmụ Naịjirịa kwuputewe ọtụtụ ihe n'elu soshal midia.‏ @mrrsmartt kwuru na ọ bụ oge Burna ịchake, na ya jisike. @jockfreshprince sepụtara okwu ahụ mama Burna kwuru ma na-eto ya. @Kozidrizzy1 si na ya obi bụ ya sọ ụtọ maka ihe nrite Burna Boy @walegates na-etokwa Burna Boy. Ndị nso nso Burna na-eto akwa o yi bia ya bụ mmemme. Cheta na Tiwa Savage , Davido, Ice Prince, Wizkid, Sarkodie, Tuface Idibia nakwa Dbanj eritela nturuugo BET Awards."	https://www.bbc.com/igbo/afirika-48735844
sports	Chelsea vs Man City: A gwọọla Chelsea ka nkwọbi e ji tụọrọ afọ ọhụrụ aja	Manchester City ji ọkpụ goolu atọ chara acha asatara otu tie Chelsea ihe n'ihu nne ha na Stamford Bridge dịka agụụ si eti nwata. Man City malitere ịpịa Chelsea ụtalị mmọnwụ a na nkeji 18' mgbe Ilkay Gundogan nyere goolu mbụ ha. Ka asọmpi a na-aga n'ihu, Chelsea chere na Man City bịara ịchị ọchị mana e nyere ha goolu nke abụọ na nkeji 21' site n'aka Phil Foden. Mgbe chi nọzi bọọ Chelsea n'anya bụ mgbe Kevin De Bruyne mezuru ya goolu atọ na nkeji 34' Chelsea malitere na-esi ọnwụ ka nwa mkpị a chọrọ iji agwọ nkwọbị mana Man City kwechiri. Mana dịka ọ fọrọ tịkọm tịkọm ka e gbuchie bọọlụ, Chelsea siri ọnwụ nyete otu goolu site n'aka Callum Hudson-Odoi. Ugbua Chelsea nọ n'ogogo asatọ na ebe Manchester City nọzi n'ogogo ise nke tebụlụ Premier League. Ihe ndị mmadụ na-ekwu maka mmeri a As a Boss sị na a na-asụ Chelsea ka akpụ Illy One sị na lee ka ọnọdụ Stamford Bridge dị ugbua.	https://www.bbc.com/igbo/egwuregwu-55525024
entertainment	DMX death: Ọma mbem ritere nturugo zuru ka emee	"DMX bụ otu onye kachasị kpa ike n'ịma mbem mba Amerịka n'afọ ndị 1990 na 2000. Ọ bụkwa onye mbụ kemgbe ụwa ọbaegwu ise ya ruru ọkwa mbụ na ngụkọ egwu 'Billboard chart' nke mba Amerịka. O rere ọbaegwu nde iri na anọ na mba ahụ, rite nhọpụta Grammy atọ ma na-emekwa ọfụma n'ime ihe ejije. Ihe bụ ike ya bụ etu o si eme ka egwu ya ree ahịa ma na-edebekwa onwe ya ka o si dị. Mana DMX karịrị otiegwu ahụ a ma ọfụma, egwu ya mgbe ụfodụ na-ekwu maka ọchịchọ nke mmụọ nakwa ahụhụ dị n'itopute n'ogbe. Dịka afọ na aghọrọ afọ, egwu ya nakwa agbanwe ịgosi ihe ndị ọ na-agabiga na ndụ ya gụnyere ịṅụ ọgwụ ike, mwuchi n'aka ndị uweojii, ịga ụlọ mkpọrọ, ịga ụlọ nhicha nakwa ihe dị icheiche metụtara ọgwụ ike, itigbu mmadụ, imegbu anụmanụ nakwa ịgbanarị ụgwọ ụtụ isi. Na mkparịtaụka o nwere n'igwe Podcast 'People's Party' ọma mbem ibe ya bụ Talib Kweli, DMX kọwara etu ịṅụ ọgwụ ike ya si bido n'afọ iri na anọ mgbe otu nwoke ọ tụkwasịrị obi dị afọ iri atọ nyere ya Igbo etinyere 'crack coacaine' n'ime ya. ""Nwoke ahụ kpọbatara m n'ihe kachasị dị m mkpa bụ egwu mana o kere anyị Igbo"" ka o kwuru. ""E mechara m chọpụta na o tinyere crack na Igbo ahụ. Gịnị mere iji mee ya nwata? Ọ dị afọ iri atọ ma mara na m tụkwasịrị ya obi. Gịnị ka ị ga-eji mee ya onye na-elegaara gị anya?"" DMX ka amụrụ Earl Simmons n'ọnwa Disemba afọ 1970 na Mount Vernon na New York ebe o toro. Mgbe ọ dị na nwata, ọ na-ebigharị n'ụlọ enyemaka ndị nweghi nne na nna nakwa mpiogharị n'aka ndị nchekwa. Anwụchikwara ya n'afọ iri na ise nke o ji gụ egwu ntule ahụhụ dị n'ibi ndụ 'ghetto' dịka o si kpọ ya. DMX mụtara etu e si anabata nkita ndị enweghi obibi ma jidesie ha ike. O dekwara aha nkịta ya ọ hụrụ n'anya akpọrọ 'Boomer' n'azụ ya mgbe ụgbọala kuturu ya. O jikwa ihe gbasara nkịta etiegwu ya dịka o tiputere ""Get At me Dog"" n'afọ 1998. ""Ihe ọ gabigara na ndụ ya jogburu onwe ya"" ka onye ọkaiwu ya bụ Murray Richman kwuru mgbe ahụ. ""Anụla m ihe ọjọọ mana anụbeghị m nke jọrọ njọ dịka etu a."" DMX chọpụtara nzọpụta ya n'egwu 'Hip-hop', o bidoro dịka DJ ma bidozie mawa mbem dịka o si na DMX ịgba bekee nweta aha ya. Ambeghị ya mgbe o binyere aka n'akwụkwọ Columbia Records n'afọ 1992, o nweghi onye nyere ya aka dịka egwu mbụ ya ""Born Loser"" achịtaghị aja. DMX kwuputara obi mgbu ya maka ihe ọ na-agabiga n'aka ndị Record ahụ nke mere na ha nyere ya ohere ịgbaka akwụkwọ jikọrọ ha. Ọ malitere ịrụpụta ọrụ aka ya n'ịgụrụ ndị ọzọ egwu nke gụnyere LL Cool J - 4,3,2,1 nakwa '24 Hours to Live' nke Mase. Ọ mechara tipute 'It's Dark and Hell is Hot' nke mere ka ejiri ya maa atụ dịka ọma mbem ọzọ bụ Tupac Shakur. ""Ọ dị m ka ọha mmadu adịla njikere ị mata ihe"" bụ ihe echeere na ọ gwara Def Jam Records n'afọ 1998. Ya mere m ga-eji bawanye n'ihi na o nweghi ihe ọzọ m nwereike ịme!"" O teghi aka nke a mechara, eboo ya ebubo mwakpo nwaanyị n'ike mana ihe akaebe gbapụtara ya. O mechara sonye n'ihe onyonyo mbụ ya bụ Belly nke Hype Williams rụpụtara nakwa nke ndị mmadụ katọrọ maka oke tigbuo zogbuo dị na ya. DMX ugbua ahụ na-arụzi ọrụ n'ọbaegwu nke abụọ ya Flesh of my Flesh, Blood of my Blood. O gosiri foto ebe ọma mbem ahụ nọ ọbara ju ya ahụ. N'agbanyeghị nke a, ndị nso ya  kwagara egwu ahụ n'ọkwa nke mbụ na ngụkọ egwu. ""X bụ ajọ mmadụ. Ọ bụghị onye mbụ, ọ bụ etu ndị ụlọntaakụkọ si egosi m"" ka o kwuru. ""O teela aka m na-ekwu ụdịrị mmadụ m bụ nakwa omume m nwere. Mana ugbua, ọ dịghị zị m ka o nwere ihe dị iche. A bụ m Earl mgbe mụ na ụmụ m nọ. Ihu ụmụ na-eme m"" Ọ ma mbe m ahụ nwere ụmụaka 15 n'aka nwaanyị dị icheiche. Ọ lụrụ Tashera Simmons n'afọ 1999, ha nọrọ afọ iri na otu ma ka bụrụ enyi. N'afọ 2016, ọ daara mgbe ọṅụfere ọgwụ ike oke n'ọdọ ụgbọala dị na New York. Ọ laghchitere mgbe onye ọrụ ahụike gbara ọgwụ tụgharịrị ọrụ ọjọọ Heroin na-arụ n'ahụ mmadụ. N'afọ ọzọ na-abịa, ọ kagburu ọtụtụ mmemme egwu ya iji ga n'ụlọ nhicha ọgwụ ike. ""Ọ dị mkpa ya ịwere ọtụtụ oge chekwaa ahụike ya ka o nweike bụrụ ezi nna, ezi enyi na otiegwu"" ka onye na-elekọta ya bu Pat Gallo kwuru. Akpụpụrụ ya ụlọikpe maka mgbalahụ ụgwọ ụtụ isi n'afọ 2018 dịka o ji gọọmentị nde dọlla iri na asaa site n'ego o kpatara n'afọ 2002 na 2005. O depụtekwaghị maka ụgwọ ụtụ isi ya site n'afọ 2010 rue 2015. Otu ọkaikpe kpọrọ mgbalahụ ụgwọ ụtụ isi ya ""atụghị egwu chaachaa"" ma tụbaa ya na nga ihe ruru otu afọ. Dịka ọ pụtara n'afọ 2019, DMX laghachiri ụlọ nhicha ọgwụ ike. Na mkparịtaụka ya na Talib Kweli, o kwuru na ọ mụtala na ọ dịịrị ya mkpa ịmepe ọnụ ya maka nsogbu ya ma natakwa enyemaka mgbe ọ chọrọ ya. ""A mụtara m na a ga m enyocha ihe nile na-esogbu m"" ka o kwuru. ""E nweghi m onye m na-akọburu...na ebe anyị bi o nweghi onye chọrọ ịnụ ụdịrị ihe ahụ"". ""Ị kwuo maka nsogbu gị, ndị mmadụ echee na ịbụghịzi nwoke kama na ọ bụ otu ihe kachasị gosi obiike ị ga-eme"" ka o kwuru. Ugbua, ndị mmadụ na-eru ya uju maka ozi ọnwụ ya na Twitter, Facebook na n'Instagram."	https://www.bbc.com/igbo/afirika-56680941
health	Benefits of Drinking Cold Water: Lee ihe nnyocha sayensị kwuru gbasara ịṅụ mmiri oyi	Ndụ azụ bụ mmiri, mana mmiri bụkwa ndụ ihe niile dị ndụ. Ndị ọkachamara ekwuola na mmiri ka mkpa n'ahụ mmadụ karịa nri. Mana ọtụtụ na-arụ ụka gbasara ụdị mmiri nke kacha edozi ahụ; ọ bụ mmiri oyi ka ọ bụ mmiri nkịtị. Ọtụtụ na-ekwu na mmiri oyi anaghị adị mma n'ahụ ebe ndị ọzọ kwuru na mmiri bụ mmiri, mana gịnị ka nnyocha sayensị kwuru? Onweghị nnyocha ọbụla gosiri kpọmkwem na mmiri oyi adịghị mma n'ahụ. Kama nnyocha egosila na ịṅụ mmiri oyi na-eme ka mmadụ nweta ume ngwangwa ma mmiri kọọ ya n'ahụ, bekee na-akpọ nke a 'rehydration'. Na nnyocha nke si n'aka 'International Journal of Clinical and Experimental Medicine', ha nyochara mmadụ isii bụ ndị egwuregwu (athletes) ma nye ha mmiri jụrụ oyi na nke dị ọkụ n'ụdị dị icheiche. A chọpụtara na mmiri ịjụ oyi ya ruru '16 degree Celsius' kacha nye aka ibelata oke ọsịsọọ na-asọ onye na-emegharị ahụ. Nnyocha ọzọ kwa e mere n'afọ 2012gosiri na mmadụ ịṅụ mmiri oyi oge ọ na-emegharị ahụ (exercise) ga-eme ka ekpomọkụ ime ahụ ya ghara ịrị elu. Ndị ọkachamara ụfọdụ kwuru na mmiri ajụghị oyi nwere ike ime ka mmadụ ghara ịṅụzu ole mmiri ahụ ya chọrọ, nke a nwere ike ime ka mmiri malite ịkọ ya n'ahụ, nke a na-akpọ 'dehydration' na bekee. Nke a bụ ihe nnyocha e mere n'etiti ndị agha mba Amerịka n'afọ 1989 siri gosi. Ịṅụ mmiri n'ụdị ọbụla bụ ihe dị mma maka ahụike, onweghị nnyocha gosiri na mmiri nkịtị ka mma n'ahụ karị mmiri oyi. Ha abụọ dịcha mma, mana e nwere mgbe ahụ mmadụ na-anabata otu karịa ibe ya. Iji maa atụ, onye na-emgharị ahụ maọbụ na-arụ ọrụ ike, mmiri oyi ga-aka nyere ya aka iweghachi mmiri si ya n'ahụ apụ. Mana onye si n'ụra bilie n'isi ụtụtụ, mmiri nkịtị ka mma ịṅụ oge ahụ karịa mmiri oyi. Ọzọkwa bụ na mmiri nkịtị na-aka enye aka ịkutu nri mmadụ riri, nke bụ 'digestion' na bekee, karịa mmiri oyi. Nke a bụ maka na ahụ gị ga-emerịrị ka mmiri ahụ kpotụ ọkụ tupu o jiri ya rụọ ọrụ, nke a nwere ike ime ka oge nri ga-ewe iji rụọ ọrụ n'ahụ nwere ike too ogologo ma ị ṅụọ mmiri oyi. Oge ka mma ịṅụ mmiri oyi: Oge ka mma ịṅụ mmiri dị ṅaraṅara:	https://www.bbc.com/igbo/afirika-58481588
health	Kwụsị ihe ndị a na-egbu 'Sperm' gị	"Igbo sị na ọ bụru na agwọ emeghi ihe o ji bụrụ agwọ, e were ya kee nkụ. Igbo kwenyere na otu ihe e ji a mara nwoke bụ ị nwe ike ịtụwa nwaanyi ime. Nke a mere na ọtụtụ na-eme ihe niile iji hụ na ha lụrụ nwanyị ma mụọ nwa. Kama e nwere ọtụtụ ihe ụmụnwoke na-eme na-ebute spam ha ịgba ọnyụpa n'ime ihe o kwesiri ịme. Gịnị bụ Uze? Uze bụ seelu sị n'ahụ nwoke nke nwereike ịtụwa nwaanyị ime. Ọ bụ n'akpa amụ ka a ahụ nwoke si emepụta ya. Ọ bụ mkpụrụamụ nke bụ Testes na bekee na-emepụta uze. Dịka e si gosi n'ihe onyonyio ndị BBC wepụtara, uze na-abanye n'ahụ nwaanyị mgbe ya na nwoke nwere mmekọ na-eru narị nde abụọ na iri ise. Kama dịka etu aru nwaanyị si arụ ọrụ, ọ bụ nanị ihe dịka iri abụọ na-erute ebe akwa nwaanyị nọ. BBC Igbo na Dọkịnta bụ okaibe n'ihe gbasara nwoke ịtụwa nwaanyị ime bụ Uche Nwagha ebe ọ gwara anyị ụfọdụ ihe ụmunwoke na-eme na amaghị na ọ na-egbu uze ha. Ịṅụ sịga ṅụfee ya oke. Dokịnta Uche Nwagha kwuru na ịnụ sịga ṅụfee ya oke na-ebute ka ọnụ ọgụgụ uze ha pee mpe. Akụkọ a anaghị akọwa na ịnụ sịga na-egbu spam nwoke, kama ịṅụfee sịga oke, nwereike imetụta ọ dịmma uze gị. N'aka nke ọzọ, nyocha ndị mahadum nke Sheffield na mahadum Manchester mere nnyocha ma nke a ọ bụ eziokwu. Ha kwuru na o nweghi ihe siri ike gosiri na ịnụ siga na-ebute ogbugbu spam, kama dọkịnta Allan Pacey kwuru sị, ""Na-agbanyeghị nyocha anyị, ọ dị mkpa ka ụmụnwoke soro ndụmodụ ndị ọrụ ahụike ma hapu ịṅụfe Sịga oke"". Ọbante nke emepụtara na naịlọn wee dụọ maọbu ọbante jisiri akpa amụ ike Dọkinta Nwagha kọwara na ụmụ nwoke iyi ịba eji nylon mee maọbụ nke kechisiri akpa amụ ike adịghị mma. O kwuru na akpa amụ bụ ụlọ mkpụru amụ ebe na-emepụta spam ekwesịghị ị dị ọkụ. Ekpe m ọkụ na spam adịghị na mma ma ncha. Ịnya ụgbọala maọbụ gwongworo nke ijin ya dị n'okpuru oche ọkwọụgbọala Dkt. Uche Nwagha kọwara na ndị na-anya ụgbọala dịka bọsụ na gwongworo na-enwekarị nsogbu uze (sperm) adịghị ike maọbụ ezughị ezu. Ọ kọwara na nke a bụ maka na oche ha na anọ karị n'elu ịnjin ụgbọala maọbụ didebe ya nso. Nwagha kọwara na ọkụ si na ijin ụgbọala a na uze anaghị adị na mma. Nke a mere na mgbe ha nyara ya bụ ụgbọala gaa oglogo njem, ọ na-ebute nwoke adịghị ike ịtụwa nwaanyị ime. Dọkịnta Uche Nwagha kwukwara na ndị na-arụ ọrụ na ebe a na-arụputa Aluminim, Asbestos maọbụ ebe a na-ere ikuku gasị na-enwekarị nsogbu uze adịghiike ịtụwa nwaanyị ime. O kwuru na gbe ihge ndịa banyere ha n'ahụ, ọ na ebute ọnọdụ nke na-emetụta uze nwoke. Dkt Nwagha kọwara n'ụfọdụ ọgwụ dịka 'anti-fungal' na-ebelata ọnụ ọgụgụ ma ike uze nwoke. O kwuru na ọ bụ nke a na-aṅụ aṅụ na-ebute nsogbu a. Mmadụ enweghị ezumike zuru oke nke na-ebutere mmadụ ike ọgwụgwọ na ezughị oke nke bụ stress na bekee. Nwagha kọwara na homonu akpọrọ Luteinising hormone na bekee na-emepụta uze Tetestorone nke na-emepụta uze nwoke. A na-emepụta homonu Lutenising, homonu a bụ n'ụbụrụisi ka ahụ mmadụ na-emepụta ya. Nke a mere na streesi na-eme ka hormone ahụ hapụ imepụta tetestorone etu o kwesiri. Ọrịa mmekọ nwoke na Nwaanyị Uche Nwagha kwuru na otu ihe ọzọ di ezigbo mkpa na ebute ọdachị uze nwoke bu ọrịa mmekọ nwoke na nwaanyị. Ọ kọwara na ụfọdụ ọria ndị a anaghị egosi njirimara nke mere na mmadụ ga-enwe ya ma ọ maghị. O kwuru na ọrịa ndi a na-awakpo mkpụrụ amu na ahụike amụ nke na ebutere uze nwoke mmadu ọdachị. Kedụ ihe mmadụ ga-eme? Dọkịnta Nwagha nyere ụfọdụ ndụmọdụ nke gụnyere mmadu iri nri akwụkwọ nri na mkpụrụ osisi. O kwukwara ka mmadụ nwee nanị otu onye ya na ya na-eme mmeko ma ọ bụghi ya ka onye ahụ gbochie onwe ya n'ụzo dịka iyi okpu nnabuehi."	https://www.bbc.com/igbo/afirika-54509763
religion	Ụka Anglịkan Aguata: Anyị agaghị agba nwaanyị dị ime akwụkwọ	Akụkọ ndị kachasị mkpa mere taa: Akụkọ ndị dị mkpa n'ụtụtụ a: Ụlọụka CMS na diocese Aguata dị na Anambra steeti eburula bata 18 Ha kwuru na ha agaghị anabata nwaanyị dị ime ịgba akwụkwọ maọbụ ndị bikọrọ ọnụ tupu ha alụwa. Naịjirịa Iwe ji ndị Owere na-achọghị ka e wepu osote gọvanọ ha bụ Eze Madumere. Ndị Owere wuchiri ụzọ na ngaghari iwe iji gosipụta na obo adịghị ha mma gbasara ya bụ ihe chọrọ ime na steeti ahụ. Cheta na a chọrọ iwepụ Madumere nke ọtụtụ ndị mmadụ na Naịjirịa kwurula na ọ bụghị ihe ziri ezi. Ebe ọzọ na Naịjirịa Ị makwa aha a kpọrọ ụgbọelu ọhụrụ gọọmenti etiti na-amalite? Gọọmenti etiti kpọrọ ya 'Nigeria Air' ma kwuo na ọ bụ njịkọ aka gọọmentị na ụlọọrụ ndị anọghị na gọomentị ka ugboelu a siri pụta. Akụkọ mba ofesi Ọgụegwu mba Briten bụ Cliff Richard emeriela BBC n'ikpe gbasara mwakpo ya bidoro n'afọ 2014. Ụlọikpe kpebiri ka BBC kwuo Cliff ego ruru nde naịra iri itoolu maka mmejọ e mejọrọ ya site n'akụkọ BBC dere na 2014 oge ndị uweojii na mba UK na-enyocha ya gbasara ebubo na ọ metọrọ nwa nwoke. N'egwuregwu, Roma ekwetela iresi otu Liverpool onye oche bọọlụ ha bụ Allison n'ọnụ ego ruru nde paụnds iri isii na isii. A na-atụ anya na Liverpool na Allison ga-enwe mkparịta maka ego ole a ga-akwụ ya nakwa ihe ndị ọzọ. Cheta na a wara ya isi nke gbata gbata maka ọbara na-agba ya n'ụbụrụ n'ụbọchị Satọde. Gere akụkọ mere na mgbede a n'otu nkeji: Ihe nkiri nke taa:	https://www.bbc.com/igbo/afirika-44878668
health	Mens sexual health: Etu nwoke ga-esi nọtee aka n'oge aramara	"A bịa n'okwu mmekọ nwoke na nwaanyị, otu n'ime ihe kacha eche ụmụ nwoke uche bụ ịhụ na mma agha ha anyụghị nkọ n'ike tupu ya bụ agha amalite. Nke a pụtara ịhụ na ha nọtere aka na ya bụ ihe ma pịazukwa onye nke ha ọkụ etu o kwesịrị. Nnyocha ndị dọkịnta na nke ndị Sayensị gosiri na ọtụtụ ihe nwere ike ime ka nwoke hapụ ịnọte aka etu o kwesịrị n'oge aramara. Elizabeth Akunyili, ọkachamara n'okwu gbasara mmekọ nwoke na nwaanyị, gwara BBC Igbo na nwoke kwesịrị ịkpachapụrụ ahụike ya anya oge niile, ọ bụghị naanị oge aramara. O kwuru si: ""nchekwa ahụike gị mgbe niile dị mkpa, ya bụ mmadụ ilebara onwe ya anyị mgbe niile, nke gụnyere, ịhụ na ọ mere ihe kwesịrị idozi ya ahụ oge niile"" ""Ọ bụrụ na ị na-eme otu a, oge ịpịa ọkụ ruo, ọ gaghịzi abụ okwu gbata gbata n'ihi na dike akwadola ma zụọ onwe ya tupu agha adapụta."" Akunyili kwukwara na ọ bụghị ogologo oge e mere aramara dị mkpa, kama ihe ka mkpa bụ mmadụ abụọ ahụ inwe afọ ojuju na ya bụ aramara. 1)Wepụ nchekasị na ụjọ Olaitan Shote Boluwatife, bụ ọkaibe n'usoro ọmụmụ nwa bekee na-akpọ IVF, gwara BBC Igbo na ụjọ maọbụ nchekasị na nwoke ga-emejoo n'oge aramara, nwere ike ime ka nwoke ahụ nyụọ n'ike na ya bụ mmekọ. O kwuru si, ""ọtụtụ ụmụ nwoke na e ji ụjọ a banye ya bụ ihe. Ụjọ ha bụ na ha achọghị imehie na ya bụ mmekọ, maọbụ na ha agaghị apịa nwaanyị ha ọkụ etu dị ya mma."" Oke ụjọ a bụ nke bekee na-akpọ ""anxiety"" na-emebi ihe. Shote kwuru na ọ ka mma ka nwoke nọrọ jụụ, wetụọ obi, wepụ ụjọ maọbụ ihere n'anya, jụọ onye nke ya etu ya bụ aramara ga-esi masị ya karịa. 2) Mmeghari ahụ Nnyocha sayensị gosiri na imeghari ahụ na-enye aka ịhụ na nwoke anyụghị n'ike ma ya na onye nke ya na-enwe mmekọ. Nwaada Elizabeth Akunyili na-arụ n'ụlọọrụ enyemaka gbasra aramara kwuru nke a. N'okwu ya: ""nwoke ọbụla na-emegharị ahụ nke ọma agaghị anyụ n'ike."" ""O kwuru na oge a tụrụ anya na nwoke ọbụla ahụ ya zuru oke kwesịrị ịnọ n'aramara bụ nkeji atọ ruo nkeji asaa. Elizabeth kwukwara na mmeghari ahụ ekwesịghị ị bụ oke ọrụ dịrị mmadụ. Ihe dịka ịgagharị kwa ụbọchị, ịgba ọsọ, na ịwu ụdọ bụ ụfọdụ ụzọ nwoke nwere ike iji hụ na ọ na emeghari ahụ. Elizabeth kwukwara na ibu oke ibu nwereike ibelata oge nwoke tụrụ anya ịnọ n'oge aramara. 3) Ihe i na-eri Ọtụtụ ụmụnwoke amaghị na nri na-enye aka na ịnọzụ aka etu ha kwesịrị n'ọrụ aramara. Zeere ihe na atọ bịrịbịrị dịka shuga. Na-eri akwụkwọ nri na mkpụrụ osisi. Na-aṅụ mmiri kwa mgbe kwa mgbe. Hapụ oke nri ndị bekee mepụtara, hapụ oke mmanya n'aba n'anya, hapụ oke ọgwụ ike, hapụ ise ihe n'aba n'anya, hapụ ị na-aṅụ ọgwụ enyemaka n'aramara nke ukwuu. Chetekwa na iri ezigbo nri na-enye aka ịchụpụ oke ibu na ahụ mmadụ. Iri ezigbo nri na ịṅụ mmiri bụ oke nkume nwoke kwesịrị ịgbado ụkwụ ma ọ chọọ ịbụ ọkaibe n'aramara. 4) Na-enwe ezumike Nwoke irahụ ụra nakwa izu ike  etu ọ kwesịrị na-enye aka ịhụ na ọkụ ya anaghị anyụ n'ike n'elu akwa. Ezumike na ụra na-edozi ahụ, ọ na-akwadokwa ahụike nwoke. Mgbe ahụike nwoke kwụ chịm, ọ ga-enwe ike ịnọte aka n'oge aramara. Dịka dkt Olaitan Shote Boluwatife si kọwaa: ""Ụra dị ka mmanụ ụgbọala ma abịa na mmekọ nwoke na nwaanyị. 5) Mụta ụzọ na usoro dị icheiche e ji eme aramara Mmekọ nwoke na nwaanyị abụghị naanị ntịnye na mwepụ. E nwere ụzọ na usoro ndị ọzọ nwoke nwere ike iji hụ na nwaanyị ya nwetere afọ ojuju. Ụzọ ndị a gụnyere: nsusu ọnụ, imetụ ya aka n'ebe ndị dị mkpa, nke bekee na-akpọ 'foreplay', wdgz. Dịka Dọkịnta Olaitan sịrị kwuo, ""oge nwaanyị ahụ zuru oke nwere ike ịnọ n'ihe mmekọ tupu ha anyụọ bụ nkeji iri na ise, agbanyeghi na nke a abụghị iwu, etu a ka ọ na adịrị ọtụtụ ụmụ nwaanyi."" Ihe nke a pụtara bụ na nwoke kwesiri inwe ndidi hapụ iji ọsọọsọ mewe ntịnye na mwepụ. Nwoke kwesịrị ị jiri nwanyo hụ na ọ mere ka obi dị nwaanyị ya mma dịka ya bụ nwaanyị na emekwa ka obi dị ya mma. Na nchịkọta, dọkịnta Olaitan nakwa Nwaada Elizabeth kwuru na mmekọ nwoke na nwaanyị abụghị ọgụ asọmpị, ọ bụghịkwanụ ihe e ji etu ọnụ. Ha kwuru na n'eziokwu ọ bụghị mgbe niile ka ahụ nwoke ga-asara ọkụ ebighị ebi. Oge ụfọdụ, nwoke nwere ike inyụ tupu nkeji ise, ihe ka mkpa bụ na ya na onye nke ya hụrụ onwe ha na-anya ma nwee afọ ojuju nye mmekọ ha. Dọkịnta Olaitan dọrọ aka na ntị ka ụmụ nwoke zeere ihe onyonye aramara n'egosi aramara dịka ọ bụ ọgụ na mgba. ""Ọtụtụ ụmụ nwoke amaghị na ihe nkiri ndị a bụ ụgha,"" dkt Olaitan kwuru. ""Ha amaghị na mmekọ ndi na-eme ejije aramara bụ mmekọ adịgboroja."" O kwuru ka ụmụ nwoke hapụ ị na-ege ndị enyi ha ntị, kama ka ha nwee afọ ojuju n'ebe ahụ ha nọ n'ihi na mmadụ niile abụghị otu."	https://www.bbc.com/igbo/afirika-58888407
health	World Disability Day: Ọrụsị m na-emebu m ihere, mana ugbua Ọtụtụ ụmụ nwoke na-arịọ m ọyị - Chidimma Ajemba	Ndụ Chidimma Ajemba gbanwere oge ndị ọrụ ahụike ji ntụtụ gbajie ya ụkwụ oge ọ bụ nwata. Nke a mere ya ka ọ bụrụ onye ọrụsị, nke na-eji igwe bekee kpọrọ 'wheelchair' akpagharị. N'akụkọ ọ kọọrọ BBC Igbo, o kwuru na ọrụsị ya na-emebu ya ihere. Mana ugbua, ọtụtụ ụmụnwoke na-ayọzi ya ọyị n'ihi etu o si gbanwee ọrụsị ya ka ọ bụụrụ ya ihe mbuli elu. Abalị atọ nke ọnwa Disemba ọbụla bụ ụbọchị ncheta ndị ọrụsị nke a kpọrọ 'World Disability Day' na bekee. Akụkọ Chidimma Ajemba na-egosi na mmadụ inwe ọrụsị abụghị njedebe ndụ ya.	https://www.bbc.com/igbo/afirika-59523712
entertainment	New Yam Festival: Lee etu ndị Ezeukwu si akwanyere ji ọhụrụ ugwu	Iri ji ọhụrụ bụ otu Omenala e ji mara Igbo niile. Nke a bụkwa omenala otu ndị Igbo dị icheiche ma ndị bi na mba ofesi na-edebe kwa afọ. Ka obodo si dị iche bụkwa ka ụbọchị ha ji eri ji ọhụrụ si dị iche. Lee etu iri ji Ezeukwu si dị iche ebe a:	https://www.bbc.com/igbo/afirika-58367568
politics	Etu otu onye siri nwuo, ndị ọzọ merụọ ahụ n’ọgbakọ ime ụlọ APC na Rivas steeti	"Akụkọ si Rịvas Steeti pụta taa bụ Wenezde, ụbọchị 18 ọnwa Mee, 2022 kọwara etu ọgbaghara siri dapụta n'Ọgbakọ ime ụlọ ndị patị All Progressives Congress (APC) na steeti ahụ. Otu onye nọ ebe ahụ ihe mere na-achọghị ka a kpọọ aha ya gwara BBC Igbo na ya bụ ọgbaghara tara isi otu onye ebe ndị ọzọ merụrụ ahụ. Ka o si kwuo, ndị nkwado otu onye pati ahụ bụ sịnetọ Magnus Abe pụtara n'igwe malite ngagharịiwe n'akuku okporoụzọ Evo maka okwu ha sị bụ okwu Ikpe na-ezighị ezi nye nna ha ukwu bụ Abe. Nwoke ahụ kwukwara na ndị mmadụ tuziri ha aka ka ha gaa n'ụlọọrụ APC nke steeti ahụ dị n'ụzọ Woji, GRA, Pọtakọtụ. O kwuru: ""Mgbe anyị ruru ebe ahụ bụ ebe a na-eme ọgbakọ ime ụlọ APC anyị malitere igosi iwe anyị"" ""Ọtụtụ ndị nchekwa jupụtara ebe ahụ ma gbuochie anyị ibanye geetị ụzọ ebe ahụ"" Ọ gara n'ihu kwuo: ""Ụfọdụ ndị ntorobịa so pụta ngagharịiwe ahụ malitere ịtụ ndị nchekwa karama nke kpasuru ha iwe"" O kwuru na ọ bụ mgbe ahụ ka ndị nchekwa malitere gbaliwe egbe elu nke mere ọsọ jiri taa. Ọ kọwara na ndị nchekwa ahụ gbara egbe aghara aghara nke tinyere ha ụjọ n'ahụ. ""Mgbe ya bụ ihe dajụrụ, anyị huru ozu otu onye a na-eche azọgburu mgbe ọsọ tara"" Ndị nọ ebe ahụ kwukwara na ọgbaghara merụrụ ọtụtụ ndị nke ha ahụ. Mbọ niile BBC gbarala ịnụ olu ndị uweojii na Rivas Steeti maka okwu a amịtabeghị mkpụrụ ugbua."	https://www.bbc.com/igbo/afirika-61501547
entertainment	Igbo culture and animal Totems: Etu Igbo si ahụta ugo,ngwere, nwamba na anụmanụ ndị ọzọ n'omenala Igbo	"E nwere ọtụtụ anụmanụ dị n'ala Igbo ma nwekwa ihe ha na-egosipụta maọbụ nkwenye ndị Igbo nwere maka ha. Igbo kwenyere na anụmanụ nille nwere ihe mmụọ ha na-egosi nke mere ha ji efe ụfọdụ ma na-asọ ụfọdụ nso. Lee ụfọdụ n'ime anụ ndị a na ihe ha na-egosipụta: Nwamba nke ụfọdụ na-akpọ nwaologbo bụ anụ ụlọ nke ụfọdụ ji mere enyi. Mana dịka onye omenala Igbo doro anya bụ Eddy Ngene si kwuo, n'ala Igbo, Igbo na-ahụ nwamba dịka amosu. ""Ndị Igbo hụtara nwamba dịka amosu n'ihi na ha nwere nkwenye na mmụọ ọjọọ na-eji nwa ologbo akpaso mmadụ ike."" Ọ bụghị nanị ndị Igbo na-ahụta nwamba dịka amosu, agbụrụ ndị Yoroba, ndị ọzọ dị n'Afrika na Asia e ji ajọ anya ele nwamba. Mana dọkịta ụmụanụmanụ  Dọkita Chidiebere Ubachukwu, onye nkuzi ngalaba nleta ahụike Anumanu na mahadum 'University of Nigeria Nsukka' kwuru na ""o nweghị sayensi kwadoro nkwenye ahụ"". Dkta Ubachukwu gara n'ihu kọwaa sị, ""Etu anya nwamba dị, agwa ya dịka ọ na-anọpụrụ onwe ya, mere ndị mmadụ ji asọ ya asọ."" Igbo na-ahụtara ngwere dịka anụ anaghị emebiri mmadụ ihe. Nwangenesịrị, ""Ngwere anaghị emebi ihe mmadụ kọrọ n'ubi. ""Ọ naghị emebi ihe mmadụ dosara n'ụlọ. ""Ọ bụ anụ na-akpara onwe ya nke mere Igbo ji asị na 'aka onye dị ọcha dịka aka ngwere'."" Edi bụ anụ na-ebi n'ọhịa nke Bekee kpọrọ, ""Civet"". A ma edi dịka anụmanụ nwere ike ihi ụra ogologo oge nke mere Igbo ji asị onye na-arahụ oke ụra, "" Ị na-arahụ ụra ka edi."" N'ihi na edi adịghị gara gara ka agụ, ọ na-eji ndende deta anụ ọ chọrọ igbu nke mere e ji ahụ ya dịka anụ na-aghọaghụọ."" Nke mere onye aghghọ a na-akpọ ya'edi aghụghọ."" Ụfọdụ obodo n'ala Igbo na-eri anụ edi mana ụfọdụ na-asọ ya nsọ. Dịka Nwangene kọwara n'Igbo na-ahụ edi anụ nso, anụmanụ mmụọ ji aga. Ọ sịrị na, ""Ọtụtụ arụsị dị n'ala Igbo nwere edi abalị ha ji aga ọgụ."" ""Ọtụtụ obodo n'ala Igbo anaghị eri maọbu gbuo edi abalị n'ihi na ha na-ahụ Edi abalị ka anụ mmụọ."" Ọtụtụ mpaghara anaghị egbu maọbụ rie edi. E nwere ọtụtụ agwọ di iche iche dịka akaege, ubi, ajụala, agwọ ojii na ndị ọzọ. Dịka Nwangene siri kọwaa, ndị Igbo kwenyere na agwọ bụ anụ arụsị nwe."" Ndị Igbo na-akwanyere agwọ ugwu ma na-asọ ụfọdụ nso. Iji maa atụ, e nwere ndị na-asọ eke, nwee ndị eke bụrụ nnukwu anụ oriri. Nwangene kwuru na ụfọdụ agwọ ndị a anaghị ata ata n'obodo ndị na-akwanyere ya ugwu, ebe ha na-ata n'ebe ndị ọzọ. ""E nwere agwọ a na-akpọ akaege, na-acha akwụkwọ ndụ, akwụkwọ ndụ."" Ọ naghị ata ata, mana o nwere obodo ndị ọ na-ata ata. ""E nwere ndị anaghị egbu eke, nwee ndị na-egbu eke."" ""E nwere ndị anaghị egbu ubi, nwee ndị na-egbu ya...wdg"" Ọ gara n'ihu kwuo na ""ndi Igbo kwenyere na arụsị ji agwọ eje ọgụ. ""Ndị Igbo kwenyere na agwọ anaghị ata mmadụ na nkịtị. Onye ọbụla agwọ tara nwere ihe o metara."" ""Ọ bụrụ na agwọ na-ata mmadụ na nkịtị, ndị niile na-awa n'ọhịa akara ịnwụcha n'ihi na ugboro ugboro ka a na-azọ agwọ ọkpa n'ọhịa mana ọ naghị ata anyị."" Hapụ ndọrọndọrọ nke bụ nke n'etiti agụ na ọdụm ka anyị kwuo ihe agụ na-egosi n'omenala Igbo. Agụ nke Bekee kpọrọ 'Leopard'  bụ anụ na-ebi n'ọhịa e ji ịkpa ike mara. Agụ bụ anụ na-acha agwa edo na ojii, na-akpa nanị onwe n'abalị mana ụfọdụ ọ na-apụta n'ehihie anyara anwụ. Igbo na-ahụta agụ dịka eze ụmụ anụmanụ. Nke mere ndị Igbo ji akwanyere ya ugwu pụrụ iche. Nwangene sịrị, ""Agụ bụ dịke nke mere onye ọbụla na-akpa ike a na-akpọ ya 'Omekaagụ' 'Obiagụ'."" Ugo bụ eze nnụnụ. Ọ bụ anụ siri ike dịka agụ. E ji ugọ ama atụ dị iche iche na nghọta ndị igbo;mma,isi ike nakwa inwe mma ahụ ma na-eri ihe mmadụ na-asọ oyi. Nwangene kọwara sị, ""Onye nwere nnukwu ego  maọbụ onye mara mma maọbụ onye ma ihe mana ọ na-akpa agwa ọjọọ, ndị Igbo na-akpọ ya, 'ugo mara mma mana ọ na-eri awọ ' "" Nke a bụ n'ihi na  ama ugo dịka anụ siri ike, na-akpa ike, na-efe n'elu karịcha mana ihe o ji eme nri bụ awọ bụ anụ  ọtụtụ mmadụ na-asọ oyi."" Igbo nwere nkwenye na enwe bụ mmadụ""n'ihi na enwe nwere ihe ngoso dị iche iche dịka gosiri na o nwere ihe jikọrọ ya na mmadụ. Igbo kwenyekwa e na enwe na nkịta bụ nwanne. ""Ha bụ nwanne were ruo oge enwe na nkịta nwere okwu."" ""Nkịta nwere gbalata n'ụlọ na-akụziri mmadụ ebe enwe ya na ya na-ese okwu na anụmanụ ndị ọzọ bi n'ọhịa. Enwe bụ mmadụ mana ha enweghị ike ikwu okwu Ebule bụ anụ ike. Ebule na-ekji mpi asogbu anụ n'ile. Ebule na-epute mpi e Anụ nwe mpi ""Ebule laa azụ, ọ bịa ọgụ."" Igbo na-ahụta ụsụ dịka ajọ anụ. Igbo na-ekwu sị, 'Ụsụ sị na ya ma ka  ya si jọọ njọ were abalị akpa.' Dịka Nwangene siri kwụọ, Igbo ejighị anya ọma ele ụsụ. Ọ sịrị:  ""Ụsụ na-akpa n'abalị maka maka n'ụsụ nwere omume ọjọọ."" ""Ụsụ bụ ajọ anụ; o soghị na anu elu, o soghị n'anụ ala."" O kwuru na e nwere ọtụtụ obodo n'Igbo anaghị eri ụsụ, ebe e nwekwa ndị na-eri ya."	https://www.bbc.com/igbo/articles/cl4jkxym81jo
entertainment	Aba Fashion Week 2021: Ka o si aga na ngosi ihe ejiji ndị e mepụtara n'Aba	Lee etu o si aga n'emume ngosi akwa na akpụkpọụkwụ 'Made in Aba' na-aga ụgbua n 'Aba Fashion Week' nke afọ 2021.	https://www.bbc.com/igbo/afirika-59600529
sports	Etu Naịjirịa siri mee ụwa 'ọnụ pịịm' dịka ha ritere ọlaedo na Olympic 1996	N'ụbọchị atọ nke ọnwa Ọgụst 1996, Naịjirịa mere ihe atụghị anya ka ha ritere ọlaedo na asọmpị bọọlụ ụmụnwoke na Olympic nke emere n'obodo Atlanta. Nke a bụ mbụ mba si Afrịka kpara ụdịrị ike ahụ. Lee akụkọ njem ha n'asọmpi ahụ dịka ha meriri ndị kachasị ogogo n'ịgba bọọlụ na mba ụwa.	https://www.bbc.com/igbo/afirika-53537964
entertainment	Mpụta Laycon akpanyela ọkụ n'ama na Legọs	"Okporoụzọ dị na Legọs nwuru ọkụ ụbọchị Fraide dịka Laycon pụtara mbụ ya n'ama kemgbe o jiri merie na asọmpi Big Brother Naija. Igwe mmadụ pụtara n'igwe n'okporoụzọ ụfọdụ na Legọs ikele Laycon onye ezi aha ya bụ Olamilekan Agbelesebioba dị ka ebe onye ndọrọndọrọ ọchịchị na-achụmnta vootu. ụfọdụ ụ̄ụụ ya n'ụzọ CMS gbara ama na ndị hụụ ya na-etu ya aha, ebe ụfọdụ kwara ya ụzọ ka o nwee ike gafere na enweghị mgbochi ọbụla. Ụlọọrụ na-anakọ ụtụisi na Legọs bụ 'Lagos State Internally Revenue Service' (LIRS) na nke Ogun steeti bụ Ogun State Internal Revenue Service(OGIRS) na-azọ Onye ego ụtụisi Laycon ga-aba n'akpa ya. Ụlọọrụ na-anakọ ụtụisi na Legọs kpọburu Laycon nke 'Big Brother Naija' oku ka ọ kwụọ ụtụ isi na-ego o ritere n'asọmpi 'Big Brother Nigeria'. N'ozi ha wepụtara n'akara Twitter ha, LIRS kelere nwa amadi ahụ maka imeri na 'Big Brother Naija.' Ha gara n'ihu chetara Laycon, onye ritere nde Naịra iri asatọ na ise (N85m) n'ihe ejije ahụ na ọrụ dịrị ya dịka onye bi na Legọs, sị ""Anyị na-ele anya ịhụ gị n'afọ 2020 dịka ị na-akwụ ụtụisi gị."" Ozi LIRS nke na-abịa abalị atọ Laycon merichara n'asọmpi ahụ gbadoro ụkwụ n' Iwu Naijiria nke mere ya iwu mmadụ ịkwụ pasent abụọ na ọkara ihe o ritere n'ọrụ ya kwa ọnwa. Ụlọọrụ na-anakọ ụtụisi n'Ogun State bụ 'Ogun State Internal Revenue(OGIRS) ekweghị ka ozi nke LIRS jụọ oyi tupu ha zip u nke ha nke kwuru na ha na-eche Laycon maka ụtụisi n'afọ 2021. Cheta na Laycon ritere ego dị nde iri atọ(bụ ego ahụrụ anya nakwa ihe onyinye ego ya dị N55m. O ritekwara ụgbọala SUV si n'ụlọọrụ Innoson nakwa ụlọ ọnụ abụọ nakwa ihe ndị ọzọ. Ozi ahụ si n'aka LIRS bulitere ndọrịtaụka na soshal midia. Ụfọdụ si na ihe Laycon nwetara abụghị site n'ọrụ na ọ bụ ihe onyinye. @Mr_Olufemi_ kwuru na BBN abụghị ọrụ maọbụ azụmahịa gọọmenti ga-ele anya ịnara ụtụisi. Mana ụfọdụ dị ka @ibi1shan sị na BBN bụ ọrụ nke pụtara na ego nrita ahụ dịka ụgwọ mmadụ ritere n'ọrụ. N'ozi OGIRS mere, ọtụtụ ụmụ Naijiria katọrọ ya. ""Dorathy bụ ezi onye nnọchiteanya steeti anyị"" bụ ihe gọọmentị Delta steet dere n'akwụkwọ ozi ha wepụtara iji kelee Dorathy na Neo. Dorathy sị na steeti ahụ bụ onye ritere ọkwa nke abụọ na ngwụcha asọmpị 'Big Brother' bịara na njedebe n'ụbọchụ ụka. O tinyere ya bụ ozi n'akara Instagram ya ma kelee gọọmentị steeti ya maka ihuọma a ha wetara ya. Cheta na Dorathy na-ewu n'ehihie ụbọchị Monde maka okwu o kwuru na dimkpa abụọ bụ Brighto na Kiddwaya chabara ya anya n'ime ụlọ 'Big Brother'. O kwuru ya mgbe Ebuka gbara ya ajụjụ ọnụ maka onye masịrị ya n'ime ụmụ nwoke niile nọ n'ụlọ ahụ. Ndị ama ama n'ihe nkiri Nollywood gụnyere Don Jazzy , Regina Daniels, Korede Bello ekelela Laycon n'ụzọ pụrụ iche maka mmeri ya na Big Brother 2020. Mercy Eke bụ onye meriri Big Brother nke 2019 kelere Laycon na twitter ya. Don Jazzy kwuru na ọ bu ụkpa ekele ebunye Laycon na ndị niile kwadoro ya mgbe ọ nọ n'ime ụlọ Big Brother. Regina Daniels bụ onye na-eme ihe nkiri Nollywood kwuru na Laycon bụ onye agọziri agọzị makana ọ bịara iwulite egwu ya mana ọ mechara bụrụ onye mmeri. Ayo Makun e ji AY mara dịka ọkpaọchị kwuru na ọ bụ amara chineke nyere Laycon aka. Akpụ obi abụghị ihe niile, Laycon emeriela BBNaija nke 2020 Olamilekan Agbeleshe onye e ji Laycon mara eturula ugo n'egwuregwu Big Brother Naija nke afọ 2020. Laycon bụ ya nwetere vootu kachasị n'egwuregwu nke afọ a. Ihe nrite dị na mmeri a Laycon nwetere ruru nde naịra iri asatọ na ise (N85 million). Ọ bụ Laycon na Dorothy bụ mmadụ abụọ fọrọ n'ụlọ BBNaija oge a chụpụchara ndị ọzọ. Mana oge e gosiri etu ndị mmadụ si tụọ vootu. ọ bụ vootu nke Laycon karịrị. Mmadụ ise fọdụrụ n'ime ụlọ BBNaija ruo ụbọchị ikpeazụ. Ha bụ Neo, Nengi, Laycon, Dorothy na Vee. Vee bụ onye nke mbụ e nyere ọsọ n'egwuregwu BBNaija nke afọ 2020. Victoria Medise, bụ ezigbo aha Vee, nwetara vootu kacha nta. N'agbanyeghi na Vee eturughi ugo n'egwuregwu a, o ritere ọtụtụ ihe nrite ndị ọzọ. Otu n'ime ha bụ nde naịra abụọ nke ụlọọrụ ntutuisi a kpọrọ Darling Hair nyere ya oge o meriri n'egwuregwu nke ụlọọrụ ahụ kwadoro. Onye ọzọ a chụpụrụ bụ Neo, onye ezigbo aha ya bụ Emuobonuvie Akpofure. Neo bụ otu onye ọtụtụ mmadụ atụghị anya na ọ ga-eru n'ụbọchị ikpeazu. Ọzọ dịka ibe ya bụ na Neo na Vee malitere ịkpa dịka enyinwoke na enyinwaanyị oge ha abụọ nọ n'ime ụlọ BBNaija. Mana oge Ebuka jụrụ ha ma ha a ga-aga n'ihu ugbu a ha pụtara, ha abụọ kwuru na ha ga-eji nwayọ nwayọọ rachaa ya bụ ofe dị ọkụ. Onye nke atọ a chụpụrụ n'ụbọchị Sọnde bụ Nengi. Nengi, onye ezigbo aha ya bụ Rebecca Hampson, gbara afọ iri abụọ na abụọ. Tupu o sonye n'egwuregwu a, ọ bụ onye ojiegoachuego nke bekee kpọrọ 'Entreprenuer'. Nengi gụrụ na mahadum Port Harcourt. O kwuru na ebe dị ọcha na-amasị ya nakwa ọ na-amasị ya i gosi ihe ọ bụ n'ezie kama i bi ndụ agwọ. Ọzọ na Trikytee abụrụla ndị 14 na 15 a na-achụpụ n'ụlọ Big Brother Naija Lockdown. Ozo bụ onye a chụpụrụ ka a chụpụchara Trikytee kwuru na ihe chere ya n'ihu bụ ihe gbasara ịkwalite egwuregwu na Naịjirịa nakwa n'Afrịka. O kwuru na ihe mere o ji na-achụgharị Nengi n'ike n'ike bụ na ọ hụtubeghi nwaanyị dị ka ya mbụ. Na ọ ma ihe mana ọ naghi egosi onwe ya dịka onye ma ihe, ma kwuo na Nengi dị ka ọkụ ebe yanwa dị ka mmiri oyi, nke bụ na ha bịakọta ọnụ na ha ga-ebidonwu ezigbo ezinaụlọ. Trikytee Cheta na ọ bụ ya na Laycon, Dora na Ozo ka a họpụtara nwereike ịbụ ndị a na-achụpụ n'ụlọ Big Brother Naija Lockdown, season 5, n'izu a. O kwuru na ugbua ọ pụtara, na ọ ga-etinye uchu n'ihe gbasara imepụta ejije ọ na-eme nakwa iti egwu etu o si agụbu. Otu n'ime ndị so n'emume Big Brother Naija bụ Nengi sị na ọ bụ eziokwu na o buliri ike ya elu nke a kpọrọ 'Liposuctiom'. Ọ sị na ọ chọghị ịma ma ndị mmadụ chọrọ iji ya akọ ya ọnụ, na nke ahụ agbasaghị ya. O kwụrụ nke mgbe ya na ndị ibe ya na-akparịtaụka n'ụlọ Big Brother Naija. Mgbe ha jụrụ ya ego ole o mefuru iji bulie ike ya elu, o kweghi agwa ha ego ole o mefuru. Gịnị bụ 'Liposuction'? 'Liposuction' bụ ụdị ịwa ahụ a na-eji ihe mịrị abụba dị mmadụ n'akụkụ ahụ dịka afọ, ukwu, apata, ike, ụkwụ dgz. A na-eji ya edozie ahụ ka ọ kpakọọ ọnụ mana ọ bụchaghị ụzọ ka mma iji ata ahụ. A chụpụla Prince Enwerem na Kidd Waya n'ụlọ Big Brother Naija Lockdown nke Season 5. Nchụpụ a mere ha onye nke 12 na 13 a na-achụpụ n'ụlọ Big Brother Naija. Ndị ọzọ burula ya ụzọ pụọ gụnyere Lilo, Ka3na, Eric, Tochi, Kaisha, Praise, Wathoni, Tolanibaj, Bright O na Lucy (cheta na a chụpụtara Erica n'ụzọ ọzọ ka ọ dara iwu Big Brother). Kiddwaya Kiddwaya gwara Ebuka na o nweghi ihe jikọrọ ya na Nengi, na ọ naghị ahụta ya ka onye ọ chọrọ ịyị. Otu ihe agaghị eji echefu ya bụ nri ndị ọ na-esi nakwa etu o si agba egwu kwa Satọde ọbụla, nakwa etu ya na Erica si na-eme enyi. Ka a jụrụ ya ihe ọ ga-eme ugbua ọ pụtara bụrụzịa onye a ma ama, o kwuru sị na ọ chọgodiri ibu ụzọ gaa ebe a na-akpụ ụzụ, ka o nwee ike inweta onwe ya, tupu o mewezia ihe ndị ọzọ chere ya n'ihu. Prince Otu ihe agaghị eji echefu ya n'ime ụlọ ahụ bụ etu o si agbabi waya n'ọgbọ egwu n'abalị Satọde ọbụla. Ọzọ bụkwa etu o si elekọta ntutu ndị ya na ha bi n'ụlọ Big Brother; ọ na-akpa ndị nke nwaanyị isi, ma na-akpụ ndị nke nwoke isi. N'ihe ọ chọrọ ime gawa n'ihu ka ọ pụtara n'ụlọ ugbua, Prince kwuru sị na ọ chọrọ ịdị ka Ebuka Obi-Uchendu, mana nke ma eme ejije. O kwuru na ọ nwere olileanya imepe ebe a na-eme isi, ị na-akọ ugbo, nakwa ị na-eme nkwuputa n'ọha. Ụkọchukwu na-elekọta Adoration Ministry Enugwu bụ Rev. Fada Ejike Mbaka adọọla ndị mmadụ aka na ntị ka ha ghara iji aha ya akọ asịrị na soshal medịa n'ihi na o tinyere ọnụ na Big Brother. Mbaka kwuru nke a oge ọ na-eme ekpere ụbọchị Wenezde ya bụ 'e no dey again"" n'ụbọchị sept 9. O kwuru na ọ bụ ihe ọ hụrụ n'isi Erica na Laycon nke Big Brother ka o kwuru, nke bịakwaranụ na mmezu iji gosi na ọ bụ onye amụma. Ọ dọrọ ndị mmadụ aka na ntị ka ha ghara ịdị na-akpari onye ya na chi ya dị na mma. Ị ga-echeta na n'ụbọchị ụka gara aga ka Fada Mbaka ji esemokwu dị n'etiti Erica na Laycon nọ na Big Brother Naija wee kuzie nkuzi gbasara mgbaghara. Na ya bụ ozioma, ọ katọrọ agwa Erica wee si na ebe ọ bụ na ya bụ nwagbọghọ enweghị mgbaghara, na ọ gaghị ahụ ego nrite ahụ bụ 85m anya. Ngwa ngwa awa ole ma ole gara, a chụpụrụ Erica na BB Naija, nke mere ndị mmadụ jiri katọọ ya bụ ụkọchukwu nke ukwuu. Mbaka kwuru na ọ bụ ndị ọbịa bịara n'ụlọ ya mere o jiri kirie BBNaija ahụ wee hụ ajọ agwa dị iche iche ha na-akpa. Mbaka dọrọ ndị mmadụ aka na ntị ka ha ghara ibutere onwe ha abụmọnụ site n'ide akụkọ asị gbasara ya. Ọ jụrụ ndị na-akatọ ya ma ha aka ya agụ akwụkwọ nsọ, ma ha aka ya ebu ọnụ ma ọ bụ ekpe ekpere nke nyere ha ike ịkatọ ya. O jikwa ohere ahụ kwuo na ya agbagharala ndị niile na-akatọ ya na soshal media n'ihi na ha amaghị ihe ha na eme. Ide ego a ma ama bụ Terry Waya, ekwuola na ọ bụrụ na nwa ya nwoke bụ Kiddwaya merie egwuregwu Big Brother Naija, ọ ga-eke ego ahụ abụọ nye Erica otu. Waya kwuru nke a na mkparịtaụka ya na onye ntaakụkọ bụ Dele Momodu nwere. O kwuru na Erica bụ nnọọ ezigbo mmadụ nwere agwa ọma ma hụkwa Kiddwaya n'anya nke ukwuu. Waya gara n'ihu kwuo na ọ bụ ebe Erica na-achọ ichekwa Kiddwaya ka o ji daba na nsogbu nke mere e ji chụpụ ya n'ụlọ BBNaija. O kwuru sị: ""Kiddwaya bụ mmadụ obi sarịsarị, ọ na-ahụ mmadụ n'anya, ọ naghị ekweta na mmadụ ọzọ na-eburu ya ihe ọjọọ n'obi."" ""Mana Erica chọpụtara na ọ bụghị ndị niile ha na Kiddwaya na-achịkọ ọchị hụrụ ya n'anya."" ""Ya mere o ji achọ ichekwa Kiddwaya oge ọbụla nke mere o ji dabaa na nsogbu."" Waya kwuru na ọ ga-amasị ya ma nwa ya nwoke bụ Kiddwaya lụọ Erica, mana ọ gaghị amanye ya amanye. Erica Nlewedim bụ okwu a kpụ n'ọnụ ugbua maka etu  Big Brother si chụpụ ya ụbọchị Sepụtemba 6,2020. Mana Erica apụtala n'onyonyo ọhụrụ na-efegharị n'elu soshal na-arịọ ụwa niile ma ndị ya na ya mekọrọ emume Big Brother mgbaghara. N'ime onyonyo ahụ bụ ụzọ pụta n'ọba ozi Big Brother Naija, Erica kwuru na ọ mụtala ka esi anọrọ onwe ya. Erica kwuru na o chere na Kiddwaya so na ihe kpatara Biggie ji ta ya ahụhụ mana o sikwa m aka makana mụ onwe sokwa mee ka e nye ya ntaramahụhụ. ""Ihe mere m ji hụ ya n'anya bụ na anyị abụọ na-eme ka ụmụaka, anyị na-eme ihe ọ bụla dị mma sọrọ anyị."" ""A ma m na ya bụ Kiddwaya echeghị etu ahụ maka m mana ọgbasaghị m."" Erica kwuru na obi tọrọ ya ụtọ nke ukwu mgbe abụọ e mere ya onyeisi ụlọ ahụ. Ọ na-atọkasị ya ahụ ma o merie egwuregwu imaka aka ha na-eme n'ụlọ ahụ. Oringo ha na-emekwa n'ụlọ ahụ na-enye ya obi ụtọ. O kwuru na Laycon tụkwasịrị ya asị n'isi mgbe o kwuru na ya susuru ya ọnụ ụgboro ugboro mana nke ahụ okpotokpo asị Erica kwuru na agbanyeghị nke a, ọ kpọghị ya asị. Ihe ọ ga-eme ugbua ọ pụtarala n'ụlọ 'Big Brother' Erica kwuru na ọ ga-alaghachị n'ihe nkiri o na-emebu, ọ ga-achọkwa ịbụ onye nnọchite anya ọtụtụ ụlọọrụ na-emepụta ihe. Fada Ejike Mbaka nke Adoration Ministries Enugwu, akọwaala ihe mere o jiri kpọọ Erica Ngozi Nlewedim nke Big Brother Lockdown aha. Fada Mbaka onye kwuru dịka ọ na-ekwu okwu Chukwu n'ụlọụka na Erica mere ka nwa a na-azụghị azụ dịka ọ ji mkparị saa Laycon ahụ, kọwara na ọ bụ maka ikuzi maka mgbaghara ka o jiri kpọọ ya aha. O kwuru sị na ọ bụ okwu Chukwu metụtara mgbaghara, ndidi, ịhụnanya, ekpere nkwekọrịta na di na nwunye ịkpa nkata, ka ọ na-ekwu maka ya. O kwuru na ụfọdụ ndị arụrụala maburu naanị ebe ọ kpọrọ Erica aha, were na-ekwu okwu maka ya. Lee ihe ndị Adoration dere na Facebook maka ya: Ndị hụrụ Erica n'anya amalitela ịtụkọrọ ya ego site n'ọba ozi "" gofundme."" Ka ọ dị ugbua atụkọtala ego ruru puku dọla iri na anọ maka nwada a. @biolakazeem na-akatọ etu ndị mmadụ si aghara itụkọrọ agụmakwụkwọ ego ma na-atụkọrọ Erica ego agbanyeghị ihe niile o mere na-amasịghị ndị mmadụ. @Demo__UK na-eti mkpu etu ntụkọta ego Erica na 'gofundme' si rịa elu n'erughị awa abụọ. Ụnyahụ bụ Sepụtemba 6 ka ndị na-ahazi emume Big Brother Naija nyere Erica Nlewedim ọsọ ụkwụ erughi ala maka agwa 'ọjọọ' ọ kpara n'ụlọ ha n'ụbọchị Satọde. Erica banyere na nsogbu mgbe Biggie tulechara ihe onyonyo etu o si gwa Laycon okwu mgbe ha abụọ nwere esemokwu. Ọ sị na Erica mebiri ngwa ụlọ ahụ mgbe o ji mmiri wụọ n'elu akwa osote onyeisi ụlọ ahụ na ọ gaghị anabata ụdị akparamagwa ahụ. Erica ji okwu ndị na-adịghị na-agba ụka na ntị na-akparị Laycon n'oge ahụ mana nwamadị a gbara ya nkịtị. Ọ bụ ihe ndị a na iwu ndị ọzọ Biggie si na ọ dara mere e ji nye ya ụdị ọsọ. Nke a ga-abụ ugboro abụọ a na-esi etu a achụpụ mmadụ n'ụlọ Big Brother Naija, mgbe a chụpụchara Tacha n'emume a nke afọ 2019. A chụpụla Lucy n'ụlọ Big Brother Naija Onye ọzọ e wepuru n'ọlụ Big Brother taa bụ Lucy mana ọ bụ si na ntuliaka e mere mmadụ isii a họpụtara maka ọpụpụ n'izu a bụ o nwetere vootu pekatachara na mpe. Lucy bụ onye nke iri na otu ga-esi n'ụlọ Big Brother pụọ kamgbe a malitere ya. Ugbua ọ fọrọ naanị mmadụ itoolu n'ime mmadụ iri abụọ batara n'ụlọ a mgbe emume a bidoro na 19 Julaị. Ihe Fada Mbaka kwuru maka agwa Erica kpara n'ụlọ Big Brother Naija Fada Ejike Mbaka nke 'Adoration Ministry' Enugwu etinyela ọnụ n'ihe mere n'ụlọ emume 'Big Brother Naija' n'abalị Satọde. Ọ katọrọ etu otu nwagbọghọ a kpọrọ Erica si were okwu ọjọọ saa otu nwaokoroọbịa bụ Laycon ahụ mgbe a gbasa ozi n'ụkọ ya n'ụbọchị Sọnde. Fada Mbaka sị na Erica kpara agwa dịka nwa a na-azụghị azụ, n'agbanyeghi arịrịọ ndị mmadụ na-arịọ ya, na ọ gara n'ihu na-akparị Laycon. Ọ sị ""Erica na mma niile ọ mara, egwu niile ọ na-ete, nye ya dịka nke iri, ya bụrụzie agụ na-adọri mmadụ"". Mbaka gara n'ihu sị n'ihi nke a na Erica nwereike ọ gaghị eji imi sie ego dị nde naịra iri asatọ na ise (N85m) ahụ bụ ego nrite n'emume a. O tokwara nwokoroọbịa maka ịkwanyere onwe ya ugwu n'ọnụ niile Erica kọrọ ya. Mana okwu Fada Mbaka a mere ndị mmadụ ji na-ajụ etu o si na-ekiri emume Big Brother, hapụ i lekwasị anya n'ọrụ ụkọchukwu ya. Erica arịọla mgbaghara maka okwu ọ gwara Laycon Ngozi Nlewedim e ji Erica mara n'ụlọ Big Brother arịọla mgbaghara maka okwu ọjọọ ọ gwakasiri ụfọdụ ndị otu ya nọ n'ụlọ ahụ, ọkachasị Laycon. Erica kwuru na ịrịọ mgbaghara so n'otu ihe rara ya ezigbo ahụ, mana ọ na-arịọ ka a gbaghara ya maka okwu iberibe ọ gwara ha. N'okwu ya, agaghị m ebo ya oke mmanya makana onye ọbụla ṅụrụ mmanya agaghị ekwu ụdiri ihe o kwuru. Nlewedim kwuru na o kwetere na ọ bụ iwe na ọnụma ọ kpadoro akpado mere ya ihe ahụ mana ọ ga-agba mbọ hụ na ọ dụrụ onwe ya ọdụ ka ọ ghara ime udiri ihe a ọzọ. Kamgbe a malitere ụlọ Big Brother Naija Lockdown, Erica na Laycon so na ndị akpụ n'ọnụ maka ọtụtụ ihe si na mmekọrịta ha abụọ apụta. Nke na-ekpo ọkụ na soshal midia ugbua bụ etu Erica si were okwu ọjọ chọọ igwagbu Laycon n'abalị ụnyahụ. Gịnị na-esere ha ugbua? Onyonyo na-efegharị na soshal midia na-egosi Erica ebe ọ nọ na-akpọ Laycon iyi makana o kwuru na o boro ya ebubo isusu ya ọnụ. Mana @SquareBea kwuru na ọ bụ onyonyo a na-egosi ebe Nengi na atakwunyere Kidwaya bụ ezigbote ọyị Erica ihe na ntị ya n'oringo ha mere n'abalị Sepụtemba 5 bụ ihe kpalitere iwe Erica. Ndị mmadụ nọ soshal midia na-ekwu na ha ga ahụ ka Biggie ọ ga-agwa Ebuka ka ọ manye ọnụ n'esemokwu a dapụtara n'etiti Erica na Laycon. @It_is_prestige depụtara ihe o chere ga-egbo nsogbu dapụtara n'ụlọ ahụ n'abalị ụnyahụ. Ndi okwu nhataha dịrị nwoke na nwaanyị tinyere ọnụ maka iyi Erica kpọrọ Laycon. Dịka Big Brother ga-abanye izụ ụka nke asatọ, ndị mmadụ nọ na-eche ka ha mara onye ga-apụ n'ụlọ ahụ. Etu Erica si buru onyeisi ụlọ Big Brother Lockdown nke ugboro abụọ Ngozi Nlewedim, onye a na-etu Erica eritala ọkwa onyeisi ụlọ n'ihe emume nke Big Brother nke ise dịka ọ merichara n'ihe ịmaaka e nyere ha. Erica họpụtara Prince ka ọ bụrụ osote ya nke pụtara na ha abụọ bụ akpaaka n'izu a. Nke a bụ ugboro abụọ ọ na-enwete ya bụ ọkwa dịka o nwetechere ya n'izuụka atọ n'ọnwa Ọgọstụ. Nke a pụtara na o nweghị onye ga-achụpụli ya n'ụlọ ahụ n'izu a, ma ọ ga-eritakwa ọtụtụ ihe onyinye ndị ọzọ so ya bụ ọkwa nke gụnyere ibi n'obi Eze e wepụtara maka ndị ji ya bụ ọkwa. O nwekwara ikike ịhọta onye ọzọ masịrị ya dịka osote ya bụ onye ya na ya ga-eso rịe uru dị na ya bụ ọkwa. O nweterekwara ọnọdụ dịka osote onyeisi mgbe Kiddwaya nwetere ọkwa onyeisi nke ụlọ Big Brother. Nke a mere ka Erica bụrụ onye nke abụọ ritegoro ọkwa a ugboro abụọ, ma e wezụga Ozo. Ihe nwere mbido ga-enwerịrị njedebe, otu a ka njem Brighto, Tolanibaj na Watoni n'emume Big Brother Naija nke afọ 2020 si bịa nisi njedebe. Nke a bụ nke mbụ a na-achụpụ mmadụ atọ n'ụlọ Big Brother Naija nke afọ 2020. Tolanibaj bụ onye nke asaa ebe Watoni bụ onye nke asatọ a na-achụpụ na egwuregwu BBNaija nke a. Ya bụ nwaada gbara afọ iri abụọ na asaa bụ onye Legọs steeti ma bụrụkwa onye ntaakụkọ. Ọ bụ ya bụ onye nke mbụ a chụpụrụ n'abalị Sọnde. TolaniBaj nwere oge Kiddwaya họọrọ ya dịka osote onyeisi ụlọ. Lee etu ndị mmadụ si eti ya aka n'obi na twitter: Kiddwaya sị na nchụpụ TolaniBaj n'ụlọ BBNaija wutere ya n'ụmị ọkpụkpụ Uti Nwachukwu kwuru na TolaniBaj nwere ọtụtụ ihe ọ ga-egosi ụwa ugbua ọ pụtarala na BBNaija. Wathoni bụ onye ọgba mbọ maọbụ nke Bekee na-akpọ 'Entrepreneur'. Ezigbo aha nwa ada a gbara afọ 29 bụ Florence Wathoni Anyansi. Ọ bụ ahịa ịkwa akwa na ire akwa ka ọ na-azụ, Bekee kpọrọ nke a 'fashion entrepreneur'. Wathoni ji otu nwa nwoke, ọ lụbeghi di, ọ na-asụ asụsụ Swahili nke ọma. Lee ihe ndị mmadụ na-ekwu maka ya na Twitter: Noble Igwe kwuru na Wathoni ga-enweta ọtụtụ mmeri na ndụ ya. Monye jụrụ ihe kpatara e ji chụọ Wathoni ugbua ọ chọtara onye hụrụ ya n'anya n'ime ụlọ BBNaija. Nwa okorobịa gbara afọ 29 bụ onye ọrụ ụgbọmmiri. Ọ bụ onye Edo steeti ma bụrụkwa nwa nke ikpeazụ n'ime ụmụ isii nne na nna ya mụrụ. Ọ gụrụ akwụkwọ na mahadum a kpọrọ 'Arab Academy for Science, Technology and Maritime Transport' nke dị na mba Egypt. Otu ihe e ji mara ya n'ime ụlọ BBNaija bụ na ihe gbasara nri olulo na-amasị ya nke ukwuu. Lee ihe ndị mmadụ na-ekwu maka ya: Ogbeni Dipo gwara Brighto ka ọ kpọtụrụ ya ka ha abụọ kpaa. Jag Ubani kwuru na eserese nri ọka na-amasị Brighto nke ọma. Praise abụrụla onye nke isii ga-esi n'ụlọ Big Brother laa dịka ndị otu ya họpụtara ya. Ndị niile vootu ha kachasị dị ala kwesiri ịpụ na ya bụ ụlọ bụ Praise, Vee, Wathoni nakwa Trikytee. Lee mgbe akpọpụtara aha ya ebe a: Ndị mmadụ kpụ Bright Ezekiel Osemudiame a.k.a Brighto so eme emume Big Brother n'ọnụ makana ha chere na ọ na-ebu ibu karịrị ya. Ụfọdụ na-echekwa na o si na agwa ụkọchukwu ọ na-egosibu n'ụlọ ahụ banye agwa ọzọ akpọrọ ""Lord Baelish."" Lord Baelish bụ otu agwa n'ihe nkiri ndị bekee na-eji uche ndị mmadụ anụ garrị. @_valkvolxz kwuru na mgbe mbụ ihe ngosi ahụ malitere, ọ bịa dịka Biggie echezọrọ Brighto mana mgbe ahụ ka ya bidoro nyochawa ya bụ nwa amadi. @itschigbo  kwuru na etu Britho si eji uche eso ụmụ nwaanyị nọ na Big Brother Naịja Lockdown na-amasị ya. @mabelkeri na-eto agwa Brighto na-akpa n'ihe nkiri Big Brother Naija Lockdown. @xeezii  kwuru na etu Brighto si buru achịcha ọkụ n'ụlọ Big brother bụ ihe tụrụ ọtụtụ mmadụ n'anya. Cheta na mgbe emume a bidochara , na ndị mmadụ wepụtara akwụkwọ gosiri ebe Brighto na ndị ụkọchukwu ndị ọzọ ga-aekwu okwu n'emume ụka mana nwa amadị a pụtakwara ozigbo kwuo na ya bụ akwụkwọ bụ adịgboroja n'ihi na ọ bụghị ụkọchukwu. @MichaelOdumeny1 na-eche na Brighto ga-agwa Biggie na ndị ọ chọrọ ka ewepụ n'ụlọ taa bụ ụbọchị mwepụ bụ Wathoni na Dorathy makana ha na-enye ya nsogbu. Achụpụla Kaiysha n'ụlọ Big Brother Achụpụla Kaisha Umaru n'emume Big Brother Naija nke afọ 2020. Kaisha bụ onye nke ise a na-achụpụ na ya bụ asọmpi. Ọ bụ ndị nọ n'ụlọ Big Brother Naija mere ntuliaka were họpụta ya. Cheta na onye meriri ga-eji nde naira iri asatọ na ise na-elele ndị ọzọ. Lee ihe ọzọ na-ewu maka Big Brother Naija Lockdown Kiddwaya so eme Big Brother Lockdown amụnyela soshal midia ọkụ. N'oringo a na-eche na ha mere n'abalị ụnyaahụ bụ ụbọchị iri na ise nke ọnwa Ọgọstụ, ka onyonyo setere ya ebe ọ na-agba egwu. @mister_vaughan_ kwuru na amaghị agba egwu ka eji ama onye ga-enwe ezigbo ego. Ndị mmadụ malitere kwuwe na egwu ọ gbara n'emume ahụ agaghị azọtali ndụ makana ọ maghị agba egwu. Oni nke Ife ekwuola ka agbanwee ihe ngosi a: Ooni na-achị Ife bụ Enitan Ogunwusi ekwuola ka agbanwee ihe ngosi 'Big Brother' ma were nke a kpọrọ "" Big Nigeria Reality Show' nke ga-ana-egosi[pụta ezi ụkpụrụ e ji mara ndị Naijiria. Ogunwusi  sị na Big Brother anaghị egosi nkwenye nakwa ezi agwa eji mara ndị Naijiria. O kwuru nke a n'akwụkwọ ozi o wepụtara dịka e mere ncheta ụbọchị ndị ntorọbịa n'ụbọchị Wenzde. N'uche ya ndị ntorọbịa oge a anaghị etinye anya n'ihe gbasara ọchịchị mana ha jisike arọ nrọ ka Naịjrịa gbanwee. N'ọnụ ya ""Na ntụliaka gara aga naanị mmadụ nde 27 tụrụ vootu ebe ihe ruru nde 170 tụrụ vootu na ntụliaka nhọpụta Big Brother nke afọ ahụ"" O kwuru ka ndị ntoroọbịa gbanwee echiche ha malite ịche maka ọchịchị na etu ha ga-esi soro n'ihe a na-eme maka ọdịnịhụ Naịjirịa. E nyela Tochi na Eric ọsọ n'ụlọ Big Brother Naija Lockdown E nyela Tochi na Eric ọsọ n'ụlọ Big Brother Naija nke agba ise. Nke a na-abịa dịka ha dabanyere n'ime mmadụ anọ ikpeazụ ndị ọnụọgụgụ e ji tụnyere ha vootu agbaliteghi elu n'izu a. Eric, Tochi, Kaisha na Trikytee bụ mmadụ anọ aha ha banyere n'anọ ikpeazụ, tupu a chụpụ abụọ n'ime ha. Tochi na Eric esonyela Ka3na na Lilo bụ ndị a chụpụrụ n'izu gara aga. Ndị mmadụ na-akpọ Ebuka aha dịka ha sị na ọ na-akpọ okwu aha gbasara ihe niile mere n'ime ụlọ ọkachasị ihe gbasara mmekọrịta Kiddwaya na Erica. Ha kwukwara na o ji aghụghọ dụọ Laycon ọdụ maka ọnọdụ ọ hụrụ onwe ya n'etiti mmadụ abụọ ahụ. Lee ihe Erica sara mgbe Ebuka jụrụ ya: Onye ka a ga-achụpụ n'ụlọ Big Brother? Ndị nso nso Big Brother ga-amata onye ga-apụ taa bụ ụbọchị itoolu nke Ọgọstụ kamgbe Ka3na na Lilo na mbido izu ụka a. N'ụbọchị tọzde gara aga ka enyere ndị nso nso ohere ruo elekere iri nke abali ka ha were tunyere onye nke ha ha chọrọ ka ọ kanọrọ n'emume a vootu ha. Ndị so eme emume Big Brother anọọla abali iri abụọ na otu n'ime abali iri asaa na otu ha nere inọ n'ụlọ ahụ. Ihe ise ị kwesiri ịma maka nchụpụ a ga-eme taa Mmadụ iri na isii so na ndị enwereike iwepụ taa n'ime mmadụ iri na asatọ, ma e wepụ Ozo na Dorathy bụ isi na osote isi ụlọ Big Brother. Lee ha: Victoria Adeyele a ma dịka Vee Timmy Sinclair a ma dịka Trikytee Terseer a ma dịka Kiddwaya Praise Nelson Florence Wathoni Anyansi Tochukwu Okechukwu a ma dịka Tochi Eric Akhigbe Erica Ngozi Nlewedim Ezekiel Bright Osemudiame a ma dịka Brighto Aisha Umaru a ma dịka Kaisha Emuobonuvie Akpofure a ma dịka Neo Tolani Shobajo a ma dịka Tolanibaj Olamilekan Agbeleshe a ma dịka Laycon Rebecca Hampson a ma dịka Nengi Lucy Essien Ka mwepụ taa ga-esi gaa Otu onye ga-apụ n'ime mmadụ iri isii akpọkpụtara nwereike ịpụ n'ụlọ Big Brother taa, ndị nọ n'ụlọ ahụ ga-enwekwa ikike ịtụ onye ahụ aka. A ga-enye ndị niile nọ n'ụlọ Big Brother ohere ka ha họpụta otu onye n'ime ndị vootu ha pekarịchara na mpe ga-apụ n'ụlọ ahụ taa. Onye ha ka tụnyere vootu maka ọpụpụ n'ime mmadụ anọ a ga-apụ. Nke a bụ mbụ ndị hibere ọgbakọ a na-eme udiri ihe a. Mgbe Erica, Kiddwaya na Laycon mere ka soshal midia nwuru ọkụ Ndị mmadụ na-egosi mmasị ha n'elu soshal midia maka etu ọyị Nengi na Ozo si aga n'emume 'Big Brother Naija Lockdown'. Ụfọdụ n'ime ha na-eche na Nengi chọrọ ka ya na ụmụnwoke niile nọ n'ime ụlọ Big Brother na-adị na mma mana onweghị onye ọ chọrọ ka ya na ya nwe mmekọrịta. Ọ dịkwazi ka ọ bụ Erica bụ nwaanyị ka chaba ụmụ Naịjirịa n'anya n'emume Big Brother Lockdown. O wuwere na soshal midia n'ụtụtụ a maka etu o si gwa Laycon na ọ hụrụ ya n'anya maka etu uburu ya si acha ọkụ mana onye ọ ka adabakarị ya na ya bụ Kiddwaya. Nke a tituru mmụọ Laycon mere ka ndị mmadụ malite ikwu maka Erica na Laycon n'elu soshal midia. Lee ụfọdụ ihe ha deputara; @peter_agama depụtara nkata ahụ ha kpara ma dụọ Laycon ọdụ ya gbado anya na ihen ọ bịara inweta na Big Borther Lockdown. @thesocialcrib na-ekpe ekpere ka Laycon chezọ maka Erica ruo afọ 600. @iam_Barack na-arịọ Laycon ka ọ hapụ Kid naErica ga n'ihu n'ihụnanya adịgboroja ha. N'ihi mmeri o meriri n'asọmpi a kpọrọ ""Head of House challenge"", Ozoemena e ji Ozo mara abụrụla nwoke mbụ ga-achịkọta ụlọ Big Brother nke agba ise. Ozo na Dorathy bụ onye ọ họpụtara ka o nyere ya aka, ga-anọ n'oche ahụ otu izu. Ha nọchiri Nengi (na Wathoni) na Lucy (na Prince) chịrị n'izu nke mbụ na nke abụọ ha batara n'ụlọ ahụ. N'ihi mmeri a, Ozo agaghị anọ n'oche dị ọkụ mgbe ndị otu ya mmadụ 16 ndị ọzọ ga-azọ isi onwe ha ịhụ na a chụpụghị ha n'ụlọ. Ihe mere Kidwaya na Erica na-ewu Ka e mechara emume nkwapụ na Big Brother ụbọchị abụọ nke Ọgọstụ bụ Sonde, ka ụmụ Naịjirịa setere ihe nkiri ebe Erica na Kidwaya na-apịrịtụ onwe ha. Ihe ha mere atụchaghị ndị nso nso ha n'anya makana ha abụọ ekwubuola na ha hụrụ onwe ha n'anya nke ukwu ma na-esusukarị ọnụ mgbe ọbụla. Ndị nso nso ha abala ha 'kiddricca.' Ngozi Nlewedim bụ onye na-eme ihe nkiri dị afọ iri na isii. Ọ gụrụ akwụkwọ na Met Film School dị na London. O kwuru na ọ chọrọ ibu onye ama ama. Igba egwu n'ihu ugegbe na-amasị ya nke ukwu. Ihe nkiri aramara Praise na Katrịna gbagọjụrụ ụwa anya makana onweghị onye hụtara na abụọ na-ayị ọyị. Ụmụ Naịjirịa nọ n'elu soshal midia na-akatọ Erica so eme emume Big Brother makana ha si na ha aghọtaghị ihe ya na Kiddwaya so emekwa Big Brother na-eme n'okpuru akwa ndịna n'abalị. Ụfọdụ si na etu ya na nwoke ahụ si dịnaa n'elu akwa na-eme ihe sọrọ ha adịghị mma, ebe ụfọdụ kwuru na ha ga-akwado Erica site n'ịtụrụ ya vootu agbanyeghị ihe ha chee na o mere. @Vivi89163601 si na agabanyeghị na Erica tere onwe ya ule n'onyonyo na ọ ka ga-akwado ya site n'itunyere ya vootu. @kween__Lisa kwukwara na ọ ga-akwado Erica Mide kwuru na obi adịghị ya mma maka etu Erica si hapụ onwe ya aka na-eme ihe sọrọ ha. A họpụtara mmadụ iri na asatọ n'ime mmadụ iri abụọ nọ n'ụlo a. Kama emechara wetuo ya ka ọ bụrụ mmadụ anọ bụ Praise, Ka3na, lilo na Eric . Ọ dịrị mmadụ ndị nọ n'ụlọ ka ha họpụta ndị ha chọrọ n'ime mmadụ anọ a ka ha laa. Lee etu ha ụfọdụ n'ime ha sịrị họọ ndị ha chọrọ ka ha pụọ Brighto họpụtara - Eric na Ka3na Nengi họpụtara - Ka3na na Praise Kama ọ bụ Ka3na na Lilo bu ndị ha họpụtara ka ha pụọ. Ụfọdụ ndị na-eme emume Big Brother nke agba ise nwereike kwakọrọ lawa taa bụ ụbọchị Sunday, Ọgọstụ abụọ. N'izu ụka a, mmadụ ruru iri na asatọ tozuru ipụ n'ụlọ ahụ dịka 'Biggie' kwuputara atụmaatụ ọhụrụ a ga-eji mee ya bụ ihe nkiri. Akwụsịla itụ vootu nye ndị ahụ echere ga-apụ n'izu ụka n'emume 'Big Brother Lockdown.' Ọ bụ naanị onyeisi ụlọ ahụ bụ Lucy nakwa osote ya bụ Prince ka apịpịa ọpụpụ agaghị emetụta. Ndị ọzọ a na-eche nwereike ipụ bụ: Ozoemena Chukwu a na-kpọ Ozo Victoria Adeyele  a na-kpọ Vee Boluwatife Aderogba  a na-kpọ Lilo Timmy Sinclair a na-kpọ Trikytee Terseer Kiddwaya Dorathy Bachor Praise Nelson Florence Wathoni Anyansi Tochukwu Okechukwu a na-kpọ Tochi Kate Jones a na-kpọ Ka3na Eric Akhigbe Ngozi Nlewedim a na-kpọ Erica Ezekiel Bright Osemudiame a na-kpọ Brighto Aisha Umaru  a na-kpọ Kaisha Emuobonuvie Akpofure a na-kpọ Neo Tolani Shobajo  a na-kpọ Tolanibaj Olamilekan Agbeleshe a na-kpọ Laycon Rebecca Hampson a na-kpọ Nengi Onye nwere vootu pekarịchara na mpe bụ onye a ga-akwapụ n'emume a. Nengi, Dora, Tolanibaj  e mere nke tọrọ Biati ụnyaahụ bụ Ọgọstụ 1? Kamgbe Big Brother Naijiria nke ugboro ise malitere, ọtụtụ ụmụ Naịjirịa na-aga na soshal midia ekwupute ihe tụrụ ha n'anya gbasara ụbọchị ọbụla gaferenu n'ụlọ ebe a na-eme ya bụ ihe nkiri. Nke mbụ ha manyere ọnụ na ya ụnyaahụ bụ ụbọchị mbụ nke ọnwa Ọgọstụ, bụ ihe ha hụrụ Tolanibaj so eme BBNaija na-eme n'okpuru akwa mkpuchi ahụ ya. Ọtụtụ n'ime ha sị na ha chere na ọ na-apịrịtụ onwe ya aka. Sọ ha ma ihe ha hụrụ mana lee ihe ha kwuru maka ya n'elu soshal midia: @TWEETORACLE na-ajụ ma Tolanibaj a na-apịrịtụ onwe ya aka? @holatunboshift na-ekwusi ike na Tolanibaj nyere onwe ya aka ebe ọ bụ na onweghi nwoke bịara ya n'akụkụ. Nengi o kotere onwe ya ebu akpọmasị? Ndị mmadụ na-ajụ ihe kpatara ụmụnwaanyị ndị ọzọ so eme emume Bigb Brother  ji  ekwo Nengi sokwa eme emume Big Brother ekworo, @zayn_narb si na ọ bụ maka mma Nengi mere ha ji ekwo ya ekworo. Mana ụfọdụ kwuru na Nengi ji aka ya butere onwe ya akpọmasị. @adeyossy_a kwuru na mgbe mmadụ iri na itoolu ya na ha nọ n'ụlọ na-ekwu maka  ihe ọjọ ọ na-eme , na nke a gosiri na Nengi nwere nsogbu. Ndị mmadụ na-eche na Dora na-ewere Nengi iwe maka otu nwoke akpọrọ Ozo Sokwa eme emume big Brother . @dami_larey na-eche na Dora na-ewe iwe na Nengi zuru ụtọ bi ya bụ Ozo. @Bubbles30631081 chee na okwu esighị n'aka Ozo makana o were Dora ka ezigbo ọyị ya. @zee_okoli ekweteghị na ọ bụ maka nwoke ka Dora ji eburu Nengi ihu."	https://www.bbc.com/igbo/afirika-53627240
entertainment	Ihe Somadina kwuru maka Regina Daniels, ESN na Biafra	"Somadina Adinma gwara BBC Igbo na ọ bụ ndị mmadụ na-ebugharị okwu na o nwere ihe jịkọrọ Regina Daniels na-emekwa ihe nkiri na Nollywood. O kwuru nke a na mkparịtaụka ya na BBC Igbo nwere taa bụ ụbọchị March 7, 2021. Ndị nso nso Adinma jụrụ ya ma obi agbawara ya mgbe Regina Daniels lụrụ di, ọ zara si na ọ maghị maka ihe ha na-ekwu. O kwuru na  ọ bụ ihe nkiri ya na Regina mekọrọ bụ ihe butere ndị mmadụ ikwu na ha na-ayị ka enyi nwoke na enyi nwaanyị. O mechara kwuo ka ndị mmadụ kwụsị ijụ ya maka Regina makana ọ lụlọla di. Somadina kwuru na atụmaatụ Eastern Security Network abụghị ihe dị njọ makana o chere na ndị wepụtara ya , hibere ya maka iweta ezi nchekwa ala Igbo. Somadina kwurukwara na okwu Biafra dimma mana ọ ga-adị mma ka ekwekọrịta ụzọ dị onye Igbo ọbụla mma n'etu e si achọ ya ụ Biafra. N'okwu ya, ""akwụnyeghị m na nkewa Naịjirịa, mana a mara ihe ga-adị ndị be anyị mma, si mee ya."" Somadina kwuru na ọ ga-achọ ị na-akpa ajọ agwa n'ihe nkiri makana o teela o mewere agwa onye ọma emeka n'ihe nkiri. Adinma kwuru na e nye ya ohere ịbụ gọvanọ Anambra steeti bụ steeti ya, ọ ga-eji aka abụọ nara ya. O kwuru na ọ kwenyere n'omenaala ma kwenyekwa n'ọkpukperechi Christ makana n'okwu ya, akwụkwọ nsọ kwuru ka e nye Ceasar ihe dịrị Ceasar ma nye Chukwu nke ya."	https://www.bbc.com/igbo/afirika-56312391
sports	Fifa Best Player 2019: Messi bụ ọkacha agba bọọlụ n'ụwa	Lionel Messi e turula ugo dịka ọkacha agba bọọlụ na mba ụwa. Nke a mere n'uhuruchi ụbọchị Mọnde n'emume 'Fifa Football Awards' e mere n'obodo Milan nke mba Itali. O meriri Cristiano Ronaldo nakwa Virgil van Dijk iji nweta nturuugo a. Ndị ọkacha agba (Ụmụ nwoke) Ndị ritere nzere ndị kacha agba bọọlụ n'ụwa gụnyere: Ndị ọkacha agba (Ụmụ nwanyị)	https://www.bbc.com/igbo/afirika-49804087
business	Dangote: Ego Dangote arịala elu ọzọ	"Akụkọ pụtara ugbua na-ekwu na ego niile Dangote nwere jiri ihe karịrị ijeri dọlla ise rịa elu n'ime sọsọ otu ụbọchị. Nke a mere ka ọkwa ya na ndị kachasị bụrụ ọgaranya n'ụwa niile rigo na iri ise n'anọ. Dangote ka bụ nwoke kachasị bụrụ ọgaranya na mba Afrịka. Onyeisiala 2023 na nsonso a? Dịka onyeisiala Muhammadu Buhari meriri na ntuliaka 2019,  ụmụ Naijiria ebidola ị ma atụ gbasara ndị  ha chọrọ  ka ha zọọ ọkwa onyeisiala n'afọ 2023. Ọtụtụ na ọkammuta Yemi Osinbajo na  Nuhu Ribadu dịka osote ya maọbụ , Rotimi Amaechi nakwa Babatunde Fashola. Na mba ofesi, Ikuku kuru na Naịjirịa ekuola na mba Senegal dịka onyeisiala ha bụ Macky Sall meriri ntuliaka iji nọrọ n'ọkwa ya n'agba nke abụọ. Cheta na ọ bụ n'ụbọchị iri abụọ na anọ nke ọnwa Febụwarị ka mba Senegal mere ntuliaka ọkwa onyeisiala nke ha. N'egwuregwu, Ụlọ na-arụpụta uwe egwuregwu bụ PUMA anarala ogbo ha bụ NIKE ọrụ ịbiputara otu Manchester uwe egwuregwu N'akwụkwọ PUMA na Man City binyere aka, njịkọ ha ga-ewe nde  pounds narị isii na iri ise ma rue afọ iri. Akụkọ BBC Igbo na nkeji N'ụtụtụ Olisa Agbakoba bụ onye ọkaiwu ukwu na Naịjirịa akpọkuola Atiku Abubakar ka ọ nabata mpụtara ntuliaka ọkwa onyeisiala. N'akwụkwọ Agbakoba zisara na Legọs, o kwuru na etu e si mee ntuliaka nke afọ a na mpụtara ya gosiri na ihe gbasara agbụrụ bịara ""bọodụ"". O kwuru na APC na PDP ritere uru si n'etu e si tụọ ya bụ vootu. Ọ gara n'ihu kwuo ka Atiku ghara ịga ụlọikpe nke ntuliaka makana ọ bụghị ihe kwesịrị ka o mee. Briten kwadoro ntuliaka Buhari Minista na-ahụ maka ihe banyere mpaghara Afrịka na mba Brịten bụ Harriet Baldwine kelela Onyeisiala Buhari maka mmeri o nwetara na ntuliaka e mere na Naịjirịa n'ụbọchị Satọde gara aga. Baldwin kwuru na ọnụọgụgụ Inec wepụtara na ọ bụ ihe e nwetere na ya bụ ntuliaka, bụ nke dịka nke e nwetere n'atụmatụ Bekee kpọrọ ""Parrallel Vote Tabulation"", wee na-asị ndị Naịjirịa nabata mpụtara a. Gụọ akụkọ a n'uju ebe a: Election Result 2019: Mba Briten sị na mmeri Buhari kwụ ọtọ YIAGA tinyekwara ọnụ Nke a na-abịakwa ka otu na-ahụ maka oke ruru onye a na-akpọ ""Youth Initiative for Advocacy, Growth and Advancement YIAGA AFRICA"" kwuru na mpụtara ntuliaka a dị etu o kwesịrị ịdị, na ọ bụrụ adịgboroja. Ha dekwara sị na mpụtara ntuliaka a dabara n'ogo ha nyochapụtara na o kwesịrị: Ihe Mbaka kwuru maka mmeri Buhari Onye ụkọchukwu ama ama bụ Rev. Fr. Ejike Mbaka ekwuola na ya ga-eji izu ụka a niile na-eto chukwu ma na-enwe aṅụrị maka mmeri Buhari meriri Atiku. Mbaka kwuru na ọ bụ maka mkparị Peter Obi na ndị otu ya kparịrị ya ka o jiri daa ya bụ ntuliaka. Gụọ ihe o kwuru n'uju ebe a: Fr Mbaka na-enwe nnukwu aṅụrị n'ihi na Buhari emeriela N'ofesi, Onyeisiala mba Amerịka bụ Donald Trump, na nke mba Nọt Korea bụ Kim Jung-Un, abanyela ụbọchị abụọ bụ ụbọchị ikpeazụ ha ga-ama ebe ha kwụ akwụ gbasara ihe bekee kpọrọ ""denuclearisation"". Ka nzukọ a mechara n'ụtụtụ Febrụwarị 28, 2019, mmadụ abụọ a erughi na nkwekọrịta. Trump kwuru na ""Anyị ekweghi ahọrọ asịsa ọbụla ha họpụtara"" ma kwuo ""Ọ gaara adị njọ ibinye aka nkewkọrịta n'ihe ọbụla"". Mike Pompeo bụ odeakwụkwọ kachasị nke mba Amerịka, kwuru na mba abụọ ahụ kwekọrịtara na ha ga na-agbalị ịhụ na isi pụtara n'isiokwu a. N'ikpeazụ, Nọt Koria kwuru na ha chọrọ ka mba Amerịka wepụ iwu ha ji machibido ha, na ọ bụrụ na ha mee nke a, na ha bụ Nọt Koria ga-akụkasị ebe a na-arụpụta ngwaagha nuklia dị na Yongbyon, mana Amerịka ekwenyeghi. Mana Trump kwuru na Jong-Un kwere ya nkwa na ọ ga-akwụsị ịnwale ngwaagha nuklia maọbụ mịsaịl nke na-agate aka. N'egwuregwu, Arsenal, Chelsea, Man United, Liverpool na Man City merichara ndị ọ bụ ha na ha na Premier League a gbara n'Abalị. Arsenal na Liverpool nyechara goolu ise ise, Chelsea nyere goolu abụọ, Man Utd nyere atọ ebe Man City nyere naanị otu goolu iji merie. Gere akụkọ BBC Igbo n'otu nkeji Ihe Nkiri BBC Igbo:"	https://www.bbc.com/igbo/afirika-47392132
politics	Buhari chọrọ ịkwụ ndị ruburu na Nigerian Airways ụgwọ ezumike nka	Akụkọ kachasị mkpa taa: Ego Buhari mapụtara Mịnịstrị na-ahụ maka akụnaụba Naịjirịa, kwuputara na Onyeisiala Buhari ebinyela aka n'akwụkwọ maka inye ndị mahadum gọọmentị ijeri naịra iri abụọ ozugbo ozugbo ka ha nwee ike kuru ume ọhụrụ. O kwukwara ka e wepụta ijeri naịra iri abụọ na abụọ (N22billion) iji kwụọ ndị rụburu na ngalaba ụgbọelu Nigerian Airways Limited ụgwọ ezumiike nka ruru ha. Ụgwọ a Buhari kwuru ka a kwụọ ndị ọrụ ụgbọelu a na-abịa ka afọ 15 emechiri ngalaba ahụ gachara. Cheta na n'afọ 2017, Hadi Sirika bụ mịnịsta na-ahụ maka njem ụgbọelu kwuputara na Onyeisiala Buhari kwere nkwa ịkwụ ụgwọ a. Ijeri naịra 22 a Buhari kwuru ka a kwụọ bụ naanị pasentị 50 dị n'ime Ijeri naịra 45 gọọmentị kwenyeburu na a ga-akwụ n'ime Ijeri 78 ndị ọrụ ahụ gwaburu gọọmentị ka ha kwụọ. Zainab Shamsuna Ahmed bụ mịnịsta na-ahụ maka akụnaụba Naịjirịa kwuputara ozi a n'akara Twitter ya. Buhari na UNGA N'akụkọ yiri ya, Onyeisiala Muhammadu Buhari na nwunye ya atụla ụkwụ n'obodo New York ebe ọ ga-ekwu okwu n'ọgbakọ United Nations General Assembly n'ụbọchị Septemba 25 nke 2018. Na mba ofesi, Ndị Rọshịa ekwuola na ha ga-ezigara ndị mba Sịrịa ngwaagha ga-ekpuchitere ha ụgbọelu ha. Nke a na-abịa ka ndị mba sịrịa gbaturu otu ụgbọelu mba Rọshịa n'amaghị ama n'izu gara aga oge ha na mba Izrel na-akwata ya. N'egwuregwu, Ihe ọma emeela n'ụwa egwuregwu bọọlụ ụmụnwaanyị ka achọrọ ibido inye ha ihe nturugo Ballon d'or maka nwaanyị kachasị agba bọolụ. A ga-enye nke mbụ na ngwụcha afọ 2018 a. Gere akụkọ ndị a n'otu nkeji ebe a: Saraki etinyela ọnụ na mkpebi ntuliaka Osun Onyeisi ụlọomeiwu ukwu bụ Bukola Saraki dere na soshal midia na echiche ya bụ na INEC emeghi nke ọma maka mkpebi ha mere banyere ntuliaka ịhọpụta govanọ Ọshụn steeti e mere ụbọchị ole gara aga. Mana ọtụtụ mmadụ katọrọ ihe o kwuru, makana ha sị na ọbụghị mbụ ụdịrị ihe a na-eme, ma kwukwa na usoro ya dị n'iwu Naịjirịa. Ihe mere senate ji dọtịa ụbọchị mmepe ha Ụlọọmeiwu ukwu agaghị emepe na Septemba 25 ka ha siri kwu na mbụ. Ode akwụkwọ ụlọọrụ a bụ Mohammed Sani-Omolori, kwuru na ha mere mkpebi a maka ntuliaka imeụlọ na-eme ugbua n'otu ndọrọndọrọ ọchịchị abụọ kachasị n'ime ụlọomeiwu ugbua. Achọpụtala ndị atọrọ n'oke osimiri Naịjirịa Ngalaba na-ahụ maka ndị ọrụ ụgbọmmiri na Naịjirịa ekwuola na ha amatala aha mmadụ iri na abụọ ahụ ndị omekome tọrọ na oke osimiri dị n'akụkụ Naịjirịa. Ha kwuru na mmadụ asaa n'ime ha si mba Philippines ebe mmadụ ise ndị ọzọ si mba Slovenia, Ukraine, Romania, Croatia na Bosnia bịa. Cheta na a toro ndị a ebe ha si Port Harcourt na-aga Legọs n'ụbọchị Satọde gara aga. Toonu Tiger Woodsdike! N'egwuregwu, Ọ fọdụrụ obere ka Tiger Woods bee akwa n'ụbọchị 24 nke ọnwa Septemba, 2018. O nwetara mmeri n'asọmpi 'Tour Championship' nke mere n'Atlanta USA. Nke a mere ya nke mbụ kemgbe o na-enweta mmeri ọbụla n'egwuregwu golf kemgbe afọ 2013. Gee akụkọ anyị n'ụtụtụ a Lee ihe nkiri anyị	https://www.bbc.com/igbo/media-45624367
entertainment	Oge iri ji na ihe ị kwesịrị ịma maka arụsị na-elekọta owuwe ihe ubi	Dịka anyị banyere ọnwa Ọgọstụ, ọtụtụ ji obi aṅụrị awụba ya n'ihi ihe ọ pụtaara ha n'oge a. Ọnwa Ọgọstụ n’ala Igbo dị ezigbo mkpa ọkachasị dịka ọ bụ oge emume iri ji. Ji bụ ihe nkọpụta Igbo na-akwanyere ugwu pụrụiche. A na-ahụ ji dịka eze ihe akụmakụ n’ala Igbo niile. Ị ma ihe mere e ji ahụta ji etu a? Ị ma ihe mere oge iri ji jiri bụrụ oge pụrụ iche? Ngwaa gee ntị ka ma kọwara gị. Ihe mbụ mere Igbo ji ahụta ji dịka 'eze akụrụ ubi' bụ na ji bụ ihe mbụ a na-ewepụta n’ala n'oge owuwe ihe ubi bụ nke Bekee na-akpọ Harvest. Mana e nwere arụsị Igbo a na-enye ekele pụrụ ịche n’oge ihe owuwe kwa afọ ọbụla. Ụfọdụ na-akpọ ya Afoji ọkụ ụfọdụ na-akpọkwa ya Ifeji ọkụ ebe ndị ọzọ na-akpọ ya ahụ ji ọkụ dịka olu ndi si dị. Ọ bụ arụsị a na-elekọta akụmakụ niile. Dịka ọrụ ugbo bụ otu n’ime ihe Igbo niile ji ebi ndụ na mgbe gboo ma ruo taa. Ezinaụlọ niile na-akpoku afoji ọkụ tupu a gaa ugbo. Mkpọku a ya bụ ka o gozie akụmakụ ndị mmadụ ma chekwaa ezịnaụlọ ha ka ghara ịmerụ ahụ n’orụ ugbo. Otu onye ọkammụta n'asụsụ Igbo bụ Chigozie Nnabuihe kọwara BBC Igbo na iri ji ọhụrụ bụ emume Igbo ji ekele Chineke maka iji ji zọọ ndụ ha na-ekweghika agụụ gbuo ha. Ụfọdụ akụkọ na-ekwu na n’oge mbụ, oke agụụ bịara dị n’ụwa. Nwoke nke mbụ bụ Igbo kpọkuru Chukwu ka onyere ya na ezinaụlọ ya aka. Chukwu nyere ya iwu ka o gbuo ụmụ ya abụọ bụ nke nwoke bụ Njoku na nke nwaanyị bụ Ada ma lie ha n’ala. Igbo gburu ụmụ ya abụọ dịka Chukwu siri nye ya iwu. Ha abụọ a mechara topụta n’ala dịka Ji na Ede. Chukwu nyere Igbo gwara Igbo ka rie Ji na Ede ahụ. Iji kele Njoku maka nke a, Igbo malitere ịna-eme emume iri ji ọhụrụ. Njoku maọbụ Afoji ọkụ bụ arụsị owuwe ihe ubi nke ji nọ n’isi ya. A na-ekele Afọji ọkụ maka ezi owuwe ihe ubi ma rịọ maka afọ ubi ọhụrụ. Ọ bụ etu ahụ ka chukwu siri zọọ Igbo ndụ n’oge agụụ. E nwekwara akụkọ ndị ọzo na-ekwu na mmaji bụ nwunye Njoku nke bụ arụsị na-ahụ maka ede bụ akụmakụ ụmụnwaanyị na-akọpụta. Ekele Igbo na-enye Njoku maọbụ Afoji bụ maka etu o siri zọọ Igbo ndụ nakwa etu owuwe ihe ubi nke afọ ọ bụla siri gaa ma ọ gara nke ọ ma ma ọ gaghị. Igbo na-atụ ilu si na eto dike na nke o mere o mekwa ọzọ.	https://www.bbc.com/igbo/articles/cpvwl16rgkpo
politics	Ipob: Aka anyị adịghị n'ogbunigwe agbara n'ụlọ Nwodo	"Otu Ipob akatọọla mwakpo mere n'ụlọ onyeisi Ohaneze Ndigbo bụ Nnia Nwodo, ma kwuo na ọ bụ aka ọrụ ndị na-eyi ndụ egwu. Otu a kwuru na aka ha adịghị na mwakpo ahụ dịka ụfọdụ ndị mmadụ na-atụ ha aka banyere ọdachị mere n'ụlọ Nwodo ma sị na ndị chọrọ ka ha daa, ga-ebu ụzọ daa. N'ụbọchị ụka, n'Ukehe dị n'Enugwu steeti, a turu ogbunigwe na be onyeisi ndị Ọhaneze Ndigbo bụ Nnia Nwodo nke mebiri obere ihe, mana amatabeghị ndị mere ya bụ ihe. N'ozi onye odeakwụkwọ mgbasaozi ha bụ Emma Powerful wepụtara o kwuru sị, ""Ipob katọrọ mwakpo ndị na-eyi ndụ egwu n'ụdịrị ndị Fulani na-achị ehi mere n'ụlọ Nnia Nwodo. ""Anyị na-akpọku ndị bi na mpaghara ọwụwa anyanwụ na ọdịda ka ha dị njikere ma mụrụkwa anya maka ndị Fulanị na-achị ehi abatala n'obodo"". ""Ipob n'ụwa niile anụla akụkọ na-agagharị na soshal midia na ndị Fulani na-eyi ndụ egwu ga-awakpo ụlọ ndị uweojii na gọọmentị dị na mpaghara ọwụwa anyanwụ. ""Ha ga-eboya ndị Ipob dịka onyeisiala Buhari nọ na mba Amerịka ugbua iji kpọọ Ipob otu na-eyi ndụ egwu ma gbochie anyị ime ngagharị iwe na mba Amerịka megide Buhari."" O kwuru na nkata ọjọọ ndị a na-akpara otu Ipob amaala afọ n'ala dịka Ipob bụ otu na-egosipụta iwe ha n'ụwa niile site n'ụzọ ziri ezi. N'oge gara aga, Nnia Nwodo katọọrọ ụzọ ndị Ipob ji na-achụso mwereonwe Biafra kwuo na ""ọ bụghị site n'ịlụ ọgụ"" Nke a mere Emma Powerful jiri zaghachị ya ma kwuo na Nnia Nwaodo so na ndị mere ndị agha Naịjirịa jiri wakpoo ụlọ Nnamdi Kanu bụ onye ndu Ipob. Gere ihe o kwuru ebe a:"	https://www.bbc.com/igbo/afirika-43946219
health	Parasomnia : Etu nwoke si jiri anya ụra bepu 'akpa school' ya na mberede	"Otu nwoke nọ n'ụlọọgwụ ugbua dịka o ji anya ụra bepụ  ihe o ji bụrụ nwoke na-amaghị ama. Kofi Atta, bụ nwafọ n'Assim Akomfode dị na mpaghara etiti mba Ghana nọ n'ọnọdụ ọjọọ n'ụlọọgwụ gwara BBC na ""Ugbua anọ m n'ụlọọgwụ ebe a na-elekọta m."" Nwoke ahụ gbara afọ 47 mabụrụ  onye ọrụugbo kwurukwara sị, ""A na-agba m ọgwụ ma kwụnyere m mmiri. ""A sị na e kwesịrị ịwa m ahụ mana enweghị m ego a ga-eji tinye m n'ụgbọala 'ambulance' ga-ebuga m nnukwu ụlọọgwụ Komfo Anokye Teaching Hospital (KATH) maka ịwa m ahụ."" Ụwa gbara Kofi Atta gharịrị n'ọnọdụ ọ hụrụ onwe ya dịka ụra foro ya n'anya. Ndị agbataobi ya mmadụ abụọ hụrụ na-a ọ na-agba ọbara . O tetara n'ụra ebe ọnọ n'oche arahụ ụra, nnụkwu ụfụ fụrụ ya n'ebe ihe o ji bụrụ nwoke. Ọ bụ oge ahụ ka ọ matara na o bepuru 'akpa school' ya  na-amaghị ama dịka ọ na-arọ nrọ. "" Echetaghi m oge m were mma, ya bụ ihe gbagwojuru m anya."" Na-agbanyeghị na ndị agbataobi ya hụrụ ya ma buru ya gaa ụlọọgwụ , Atta na-ahụ ihe mere ya dịka ọ bụ na nrọ rue oge ọ hụrụ onwe ya n'ụlọgwụ. Ọ kọwara na ya na-arọ ebe ya na-ebe anụ ọ ji esi nri n'ụlọ ya. A na-ede na nsogbu ya bụ ọnọdụ ahụike a kpọrọ 'Parasomnia' na Bekee. Nke a bụ ọnọdụ ịnọ n'ụra mụrụ anya. Ndị ọnọdụ a na-eme dịka ọbaozi ahụike 'Healthline si kọwaa, na-anọ n'ụrụ na-akpagharị maọbụ na-eme ihe dịwara aṅa dịka ịnọ n'ụra na-ekwu okwu, ịnọ n'ụra na-agagharị, ịnọ n'ụra anyụ mamịrị maọbụ na-arọ nrọ nrọ."	https://www.bbc.com/igbo/articles/cxwm1wdrxd0o
business	POS charge: 'Onye anwakwala anwa kwụọ N50 maka POS' - CBN	"Ụlọakụ ukwu Naịjriịa agbarụọla ihu kwuo ka ndị mmadụ ghara ịkwụ ya bụ ego ndị na-ere ahịa ụfọdụ na-ama maka iji POS kwụọ ụgwọ. Otu n'ime ndị isi na Central Bank nke Naịjịrịa bụ Musa Jimoh kwuru na ndị mmadụ ghọtahiere ya bụ atụmatụ. Jimoh sị na iwu gọọmenti kwuru ka ndị na-ere ahịa kwụwa ụgwọ nke ha kpọrọ ""stamp duty' na Bekee. Mana o nweghị mgbe ya bụ iwu kwuru ka ndị na-azụ ahịa kwụọ ya bụ ụgwọ, kama na ọ bụ ndị na-ere ere ga-akwụ ya. Ọ sịkwa na ha kwere ndị na-ere ahịa nkwa na ha ga-agba mbọ ihu na ndị ụlọakụ dị iche iche napụtara ndị na-ere ahịa naịrịa iri ise bụ ego stampụ. Jimoh kwusiri ike na ""ego stamp"" abụghị ndị na-azụ ahịa kwesiri ịkwụ ya"". Ọgbakwara ama na Central bank agaghị akwụsịnwu ya bụ ego ""stamp"" maka na ọbụghị n'aka ha ka ọ dị. Ihe mere e ji nwụchie onyeomeiwu - Uweojii Ndị uweojii Legọs akọwala ihe mere ha nwuchie Shina Peller bụ onye omeiwu nwe ụlọ nkwari a kpọrọ 'Quilox club' dị na Legọs. Ọnụ na-ekwuru ndị uweojii bụ Bala Elkana sị na ọ bụ maka Shina Peller na ndị agboro wakporo ụlọ ndị uweojii dị na Maroko. Ha sị na ọ bụ maka kpachikpachi okporoụzọ mere site etu ndị bịara ịṅụ mmanya na Quilox ji dochie ụgbọala n'okporoụzọ Ozumba Mbadi. Ndị uweojii gara buru ụgbọala atọ ndị a sị kwụchiri ụzọ nke mere Shina Peller ji kpọrọ ndị agboro gawa n'ụlọ ndị uweojii. Ụlọikpe ukwu dị na Legọs ajụla ịnabata arịrịo Orji Uzor Kalu rịọrọ ka a tọhapụ ya site n'ụlọmkpọrọ. Ọkaikpe Mohammed Liman sị ka Orji Uzor bụ aka chịburu Abia steeti nọrọ n'ụlọmkpọrọ ruo mgbe ụlọikpe mkpegharị ga-atụle akwụkwọ ọ gbara. Ọkaikpe a jụrụ ihe mere Kalu ji gbapụ ọsọ tinye akwụkwọ a mgbe ụlọikpe mkpegharị achabibeghi ikpe nke mbụ ọ gbara. Cheta na Kalu site n'aka ndị ọkaiwu ya gbara akwụkwọ sị ka ụlọikpe tọhapụ maka na ahụ adịghị ya. E boro Kalu ebubo iri  ego dị ijeri naịra asaa na ụma mgbe ọ na-achị dịka gọvanọ Abia steei bụ nke ikpe mara ya. Mmanya akụoyibo egbuola ihe ruru mmadụ asatọ Ihe ruru mmadụ asatọ anwụọla ka ha ṅụchara mmanya e ji mmiri akịoyibo nke a na-akpọ Lambanog mee, na mba Filipines. Ihe ruru mmadụ narị atọ ọzọ nọ n'ụlọọwgwụ ugbua anata ọgwụgwọ dị ka ha na-ekwuputa maka afọ mgbu na anya ajụ. 'Inwe kabal adịghị njọ' Garba Shehu bụ ọnụ na-ekwuchitere Onyeisiala Muhammadu Buhari, ekwuola na o nweghi ihe o mere ma e nwee 'Kabal' na-enyere Buhari aka n'ọchịchị. Shehu kwuru na gọọmentị niile dị n'ụwa nwere ụdịrị ndị ahụ, n'ihi na onyeisiala ọbụla ga-enwerịrị ndị na-adụ ya ọdụ nakwa ndị ọ tụkwasịrị obi. Gịnị ka a ga-eme ndị 'yahoo-yahoo'? Otu ngalaba na-arụ ọrụ na-efu ekwuola na ọ ga-aka mma inyere ndị anwụchiri maka igwu wayo nke a na-akpọ 'yahoo yahoo' na Bekee aka, kama ịtụ ha nga. Ngalaba 'VELMA Foundation' ahụ kwuru sị na ntaramahụhụ ahụ anaghị enyere ha aka, kama na ọ ga-aka mma ịhụ na onye ahụ chegharịrị n'ọrụ ọjọọ ahụ ma baara ọha uru. Onye ka Arteta ga-eji mepee akwụkwọ n'Arsenal? Kepu kepu si Arsenal apụta na-akọwa na Mikel Arteta ka malitere ịchịkọta Arsenal, amarala ndị ọhụrụ ọ chọrọ ịzụbata. Akụkọ na-ekwu na Arteta agbadola anya ebe Dries Mertens nke Napoli na Kevin Volland nke Bayer Levekusen nọ. Naịjirịa anaghị akwado mmegide okpukperechi - Lai Mohammed Gọọmentị etiti akatọọla aha ọjọọ mba Amerịka kpọrọ Naịjirịa nke ha sị so na mba ndị na-esonye maọbụ na-akwado mmegide mmadụ inwe okpukperechi masịrị ya. Lai Mohammed bụ mịnịsta na-ahụ maka mgbasa ozi, kwuru sị na aha ọjọọ a si n'aka ndị ndọrọndọrọ ọchịchị chọrọ iji okpukperechi akatọ ọchịchị Onyeisiala Muhammadu Buhari. Iwu ọhụrụ ndị 'Central Bank of Nigeria' tinyere Ụlọakụ gị ga na-anazị gị naịra iri atọ na ise karịa iri isii na ise a na-ana ma i si n'igwe ATM na-abụghị nke ụlọakụ gị dọrọ ego. Nke a bụ makana ụlọakụ ukwu nke Naịjirịa bụ CBN enyela ha iwu ka ha butuo ya ma wetukwaa aka n'ụfọdụ ụgwọ ndị ọzọ. Ọgụ chara n'ụlọmkpọrọ Ihe ruru ndị nga iri na isii anwụọla ka ọgụ chara n'etiti otu abụọ n'ime ụlọmkpọrọ El Porvenir dị na Tegucigalpa dị na mba Họnduras, na-erughi ụbọchị abụọ ọgụ dapụtara na mkpọrọ ọzọ. Ndị na-arụ na mkpọrọ ndị a sị na e ji ma egbe ma mma lụọ ọgụ a takwara isi mmadụ iri na asatọ n'ụbọchị Fraịde. Oge egwuregwu ndị Manchester City Ndị Manchester City na-ajụ ndị Premier League ajụjụ maka ntinye oge ha ga-eji agba asọmpi, dịka ha ga-agba asọmpi abụọ n'ime awa iri anọ na isii. Man City ga-ebu ụzọ zute Wolves n'ụbọchị iri abụọ na asaa nke ọnwa a, ma zutekwa Sheffield United n'ụbọchị iri abụọ na itoolu. Gere akụkọ BBC Igbo n'otu nkeji Ihe nkiri a ga-amasị gị:"	https://www.bbc.com/igbo/afirika-50890117
politics	Onyeisiala Buharị ekeelela onyeisi NDLEA maka nnukwu ọgwụ ike ha nwuchiri	"Onyeisiala Naijirịa bụ Muhammadu Buharị ekeleela Buba Marwa bụ onyeisi ngalaba na-aluso ọgwụike ọgụ  National Drug and Law Enforcement Agency (NDLEA) dịka ha jichiri ọgwụ ike ‘Cocaine’ ọnụego ya karịrị otu narị ijeri naịra na iri itoolu na atọ (N193B) na mpaghara Ikorodu, Legọs steeti. B﻿uhari onye nọ nzụkọ nke 77 otu United Nations General Assembly (UNGA77) ji ekwe ntị kpọọ Marwa iji gosipụta obi ụtọ ya. O﻿ kwuru sị, ""Obi dị m ụtọ maka ọrụ ị na-arụ imegide ọgwụike, ọ na-amasị m ị na-eso ọrụ ọma ị na-arụ"". A na-eche na nke a bụ njichị kachasị nke ha na-eme n’otu oge kemgbe ha malitere ọrụ. Nke a dị n’ozi ọnụ na-ekwuru NDLEA bụ Femi Babafemi zipụtara n’ụbọchị 19 nke ọnwa Sepụtemba, 2022. O kwuru na ha nwụchiri mmadụ anọ bụ ndị isi ibu ọgwụike a na mwakpo nke ha mere n’akụkụ Legọs dị iche iche nke gụnyere ụlọ ndịna. Otu onye n’ime ndị a anwụchiri bụ onye mba Jamaica dịka NDLEA siri kwuo. Ụ﻿mụnwoke anọ a ha nwụchiri dị n'agbata afọ 42 ruo afọ 69. Babafemi kọwara na ha nyochapụtara ebe zoro ezo ndị a na-ezo ya bụ ọgwụ ike n’ime ụlọ a na-edobe ibu n’Ikorodu ahụ. Ọ kọwara na ọgwụike niile a ha jichiri dị arụ karịa Kịlogram 1,855. Ka ozi ya siri kọwakwaa, mwakpo a bụ nkata ha na ndị ọrụ nchekwa dị icheiche kpakọrọ ọnụ were mee nke gụnyere ụlọọrụ njichi ọgwụike mba Amerịka bụ American Drug Enforcement Administration. Babafemi kwukwara na ha siri ime n’ala ruo abalị abụọ ma soro ndị a na nzuzo gaa akụkụ Legọs dị iche iche were nwụchie ha. NDLEA nwụchikwara onye na-elekọta nnukwu ụlọ ahụ ebe ndị a na-ezo ya bụ ọgwụike. Ozi ha kwukwara na ndị a anwụchiri so n’ime ndị na-ebu ọgwụike aga mba ofesi dị icheiche, bụ ndị ha na-achụgharị kemgbe afọ 2018. Onyeisi ụlọọrụ NDLEA bụ Mohamed Buba Marwa toro ndị niile tinyere aka na nnwụchi a, ma dọọ ọha aka na ntị ọkachasị ndị na-ebu ọgwụike ka ha chee aka ghọrọ ndị ọrụ ha. N﻿wuchi Abba Kyari: NDLEA kpọpụtara aha Abba Kyari bụbụ O﻿sote Kọmịshọna ndị uweojii Naịjirịa n'ọnwa Febụwarị 2022 dịka onye a na-achọ achọ. N﻿ke a bụ dịka ebubo na aka ya dị n'okwu ibu ọgwụike batara ha ntị. Ha kwuru na a kpọrọ Kyari oku ka ọ zara ọnụ ya ugboro ugboro mana ọ bịaghị. NDLEA kọwakwara na nnyocha ha gosiri na Kyari na ndị na-ebu ọgwụike nwere mmekọ, ma boo ya ebubo nrụrụaka. E merechara nwụchịe ya na ndị uweojii mmadụ anọ ndị ọzọ nke gụnyere Sunday Ubuah, ASP Bawa James, ASP John Umoru (onye a na-achọ achọ), Inspr. Simon Agrigba na John Nuhu. Ebubo ndị a mere ndị uweojii Naịjiria jiri kwụsị Kyari ọrụ nwa mgbe nta dịka okwu ka nọ n'ụlọikpe ruo ugbua."	https://www.bbc.com/igbo/articles/c4ne5rr284go
sports	Leicester City vs Newcastle United: Newcastle United siri bọọlụ bọọlụ taa n'ọgbọegwuregwu	Newcastle United gara ọrịrị na King Power statuim taa ebe Leicester City ji ọkpụrụkpụ goolu ise asataghị ihe meere ha ọjị. Nwaafọ Igbo bụ Wilfried Ndidi sokwa gbaa aka ahịa taa. Nke a bụ ugboro anọ Newcastle United achịtaghị aja n'asọmpi kemgbe amiltere Premia Lig nke afọ a. Mbọ niile ha gbara lara ha n'iyi nke bụ na ha gbatakwuru akwụkwọ mmeemmee nke mere ka achụpụ Isaac Hayden ebe ọ na esi ọnwụ ịnye goolu na nkeji nke 43. Mgbe ahụ ka ịhe bidoziri tawara Newcastle nke bụ akpụ maka na ha dịzị mmadụ iri agba ya bụ bọolụ. N'otu aka ahụ ka e sị nyekwa onye otu ha ọzọ bụ Fabian Schar akwụkwọ nke ịdọ aka na ntị na nkeji 88 mgbe egwuregwu ahụ chọwara ịgwụ. Ricardo Perira nke Leicester City ji nkeji iri na isii gbaa aka ahịa ụtụtụ mgbe ọ kpara ọtụtụ mmadụ n'otu ahịrị were tinye ya bụ bọọlụ na mmpịọ New castle. Jamie Vardy tinyere goolu abụọ na nkeji 54 nakwa nkeji 64 ka a lọtachara ezumike. Paul Dummett nke Leicester zakwara aha ya na nkeji 57. Mana nwaafọ Igbo bụ Wilfred Ndidi ji goolu nke ịkpeazụ meere Newcastle mmezi na nkeji 90 ka asọmpi ahụ kụụrụ ọnụ.	https://www.bbc.com/igbo/egwuregwu-49872912
health	Ovarian Cysts: Gịnị bụdị nsogbu 'ovarian cyst' ụmụnwaaanyị kpụzị n'ọnụ ugbua	"'Ovarian cyst' bụ otu ọnọdụ ahụike ụmụnwaanyị ugbua na-akpụkarị n'ọnụ n'ihi egwu na o nwere ike imetụta .ọmụmụ maọbụ bute ajọ ọrịa kansa. Mana ndị ọkachamara ahụike na-ekwu na ọ bụ enweghị nghọta zuru oke mere ọnọdụ ahụ ji echụ ọtụtụ n'ime ụmụnwaanyị ụra. Ovarian cyst bụ mkpụrụ maọbụ akpụ na-adị n'akpa akwa nwaanyị. Dịka dọkịta ahụịke ụmụnwaanyị bụ Dkta Ngozi Obi siri kọwaa,""akpa akwa nwaanyị (ovaries) na-amịpụta mkpụrụ n'ọnwa ọbụla. Oge 'ovulation', ọ gbawa wepụta akwa na-agbaze ghọọ nsọ nwaanyị ma ọ bụrụ na nwaanyị ezuteghị nwoke, mana o nwere ndi anaghị agbawa"". Naanị  ma mkpụrụ ahụ buwe ibu karia maọbụ ma mkpụrụ ahụ tụfikọ n'okporo ya ka o ji abụ nsogbu. Dkta Obi, onye na-arụ n'ụlọọgwu Emel Hospital dị na Festac Legọs, sịrị,""Inwe ọrịa mbute (infection) nwere ike ibute ovarian cyst"". ""Ọzọ bụ ụmụnwaanyị na-achọ nwa na-añụ ọgwụ ka ha dị ime nwere ike ibute ya"". ""Mkpụrụ ahụ nwekwara ike tụfịkọ n'okporo ya ma na-afụ nwaanyị ụfụ n'afọ."" ""Mgbe ụfọdụ mkpụrụ ahụ nwere ike ibu nnukwu  ibu."" Ọ kọwara na o bukarịa setimita isii, ị mara na nnu aghala ofe, dịka o nwere ike ịdachi akpamamịrị. ""Ọ bụ ụdị mkpụrụ a ka a na-awa afọ wepụ."" E nwekwara mkpụrụ nke na-esite n'ọrịa kansa. ""Ndi kansa dị n'agbụrụ ha; kansaara."",nke kolon, nke akpa akwa wdg"". Kedụ ka ị ga-esi amara ma i nwere 'Ovarian cyst'? Ọ naghị edo anya ịmata ma nwaanyị e nwere ovarian cyst' belụsọ ma o mere nnyocha ahụ. Dkta Obi kọwara,""Ọ bụ imee nnyọcha ukwu (pelvic scan) ka ị ga-eji ama."" Mana mgbe ụfọdụ, e nwere ihe a na-ahụ anya nwere ike ịgba ama  na nwaanyị nwere 'ovarian cyst' Dika Dkta Obi and websaitị medicalnewstodayi kwuo, ha  gunyere: Ovarian cyst nwere ike ibute ime isi ike na nsogbu ahuike ndị ọzọ. Dkta Obi sịrị, ""O nwere ike imebi akpa akwa nke pụtara na ọ gaghị na-amị akwa. Nwaanyị  enweghị akwa agaghị atụlị ime."" ""Ọ bụrụ na 'ovarian cyst' buo nnukwu ibu (ụfọdụ na-aha ka afọ ime ọnwa atọ), o nwere ike ikpagide akpa mamịrị, mee ka nwaanyị naanyụ mamịrị rinne."" ""Ọ bụrụ na o butere gị kansa, ọ ga-na eme gị ị na-ata ahụ."" ""'Ovarian cyst' nwere ike ikesa n'akụkụ ahụ ndị ọzọ."" ""O nwere ike isi n'akpa akwa gafe n'opi akwa (fallopian tubes), akpanwa nakwa ọnụ akpanwa   maọbụrụ nke kansa."" Nke obere na-agbazere onwe ya mana a na-awa afọ iji wepụ mkpụrụ buru oke ibu. Mana ọ bụrụ nke kansa, Dkta Obi kwuru na ọ bụ ihe  Bekee kpọrọ 'radiotherapy' maọbụ 'chemotherapy' maọbụ ha abụọ ka e ji agwọ ya. Ndị ọkachamara na-enye gị ndụmọdụ ndị a: - Na edowe onwe gị ọcha mgbe dum iji gbochie ụmụ pịrị ọrịa na-emetụta ahụnwaanyị gị. - Gba mbọ ịji okpunnabụenyi oge ịna-enwe mmekọ iji gbochịa ibute ọria nwere ike i mepere ovarian cyst ụzọ. - Ọ bụrụ n'isi n'agbụrụ ndị na-enwekarị kansa, gbaa mbọ na-eme nnyocha ahu kwa daa, iji chọpụta mgbe mmiri ruwere ma gbaa ọsọ mmiri n'oge. - Ọ bụrụ na i buru oke ibu, gbalịa ka ị talata n'ihi na oke ibu na-eme ka ọ dị mfe inwe 'ovarian cyst'."" - Ọ bụrụ na e nwee mgbanwe ọbụla na etu i si ahụ nsọ gị, gbara gaa hụ dọkịta."	https://www.bbc.com/igbo/afirika-57338455
business	American Visa Fee: Anyị agaghị ewepu ego anyị tụkwasịrị n'ego visa - America	"Ozi si n'ụlọọrụ nnọchiteanya mba Amerịka na Naịjirịa bụ nke Bekee kpọrọ ""US Embassy"" na-akọwa na ha agaghị eweleta ego ndị si Naịjirịa aga mba ha ga-akwụ iji nwete akwụkwọ ikike ịba be ha. Ụlọọrụ ahụ sị na agbanyeghi na ha ma amaka mkpebi Naịjirịa iwelata ego ndi Amerịka na-akwụ maka ""visa"", ha enwetebeghi ozi n'aka ha. Ha sịkwa na ọ bụ mgbe ha nwetara mkpebi a n'aka gọọmentị Naịjirịa ka ha ga-etinye anya na ego a na-ese okwu. Ka o dị ugbua, a ka ga na-akwụ ya bụ ego e tinyere."	https://www.bbc.com/igbo/afirika-49511082
entertainment	Cardi B na 'Door of Return': Ọkụ na-erezi na soshal midia maka atụmatụ ịlọta Naịjirịa	"Ọ bụ Fraịde ụbọchị atọ nke ọnwa Jenụwarị 2020, ka oti egwu ama ama bụ Cardi B gbarụrụ ihu makana onyeisiala mba ya bụ Donald Trump nyere ndịagha ya ikike ka ha gbuo ọchịagha Qasem Soleimani. Cardi B sị na ya bụ ihe ga-eme ka nchekwa ndị Amerịka ghara ịdị etu o si kwesị, were dee na ya ga-amalite ịgba mbọ inweta akwụkwọ ọ ga-eji bụrụ onye Naịjirịa. Sị na ya na-ahọtapọta agbụrụ ọ ga-esi na ya. Ma kegharịa foto ndị mmadụ ji ihe e ji arụgharị foto nke a kpọrọ 'Photoshop' hazie, ime ka ya na nwa ya nwaanyị bụ Kulture, yiri ịchafụ ka ndị Naịjirịa. Nke a tọrọ ụmụ Naịjirịa iche, ma mee ka ụfọdụ sị na o gosiri na ọ bụ Naịjrịa meriri na ndọrọndọrọ onye ka, bụ ihe ha na mba Ghana na-adọ kemgbe. Mana e nwere ndị ya bụ ihe atọghi ọchị, n'agbanyeghị na o bụ egwuregwu ka Cardi B na-egwu. Dịka Maazị Segalink gbarụrụ ezigbote ihu maka atụmatụ Cardi B ahụ. Ka nke a na-ewu, akụkọ pụtara na Naịjirịa na-ewepụta atụmatụ a kpọrọ ""Door of Return"" bụ nke a ga-eji nabata ndị mmadụ dị ka Cardi B bụ 'ụmụ ndị erere ka ohu n'Amerịka oge gboo'. Nke bụ eziokwu bụ na mba Ghana ka mechara emume ha kpọrọ ""Year of Return"" nke ha jikwa nabata ndị chọrọ isi ofesi lọta ala e si kpụpụ nna maọbụ nne ha mgbe gboo. Ya mere aha Naịjirịa jiri wusiwe ike na Twitter dịka ndị Ghana malitere ime akaja si na Naịjirịa na-ama etu esi eme ka ha mere (ijije ha). Mana okwu ""Door of Return"", ahụ BBC ka na-eme nyocha ịmata nke bụ eziokwu. Ka ọ kwụ ugbua, onwebeghi ọnụ na-ekwuru gọọmentị Naịjirịa maọbụ ngalaba gọọmentị sị na ya bụ atụmatu bụ eziokwu. Akwụkwọ mgbasaozi banyere atumatụ a BBC Igbo nwetere ebughi akara maọbu aha onye ọbụla maọbụ ngalaba gọọmentị ọbụla. Akụkọ ga-amasị gị: Ihe nkiri ga-amasị gị:"	https://www.bbc.com/igbo/afirika-50991659
politics	$150m diaspora fund: Enweghi onye nyere m shịshị ọbụla - Peter Obi	"Peter Obi ji ọkọlọtọ Labour Party azọ ọkwa onyeisiala Naịjiria, asaala ndị na-ekwu na ọ natara ego n’aka ndị bi mba ofesi maka achụmnta vootu. Obi kwuru hoo haa na ọ nataghị nde dọla otu narị na iri ise ($150m), n’aka ndị nọ mba ofesi. Nke a na-abịa dịka otu a kpọrọ Tinubu-Shettima Connect, na-akwado ndị na-azọ ọkwa onyeisiala n'okpuru pati All Progressives Congress (APC), gwara ndị Independent National Electoral Commission (Inec) ka ha kagbuo ikike Obi nwere iji zọọ ọkwa. Ha kwuru na ọ dara iwu gbasara etu e si eweta ego e ji achụ nta vootu, nke dị n'iwu Electoral Act nke afọ 2022. Ọ﻿kaiwu ukwu gbasara akwụkwọ iwu Naịjirịa bụ Malachy Ugwummadu akọwala ihe iwu kwuru maka isi mba ofesi bubata ego e ji eme ntuliaka na Naịjirịa. Ugwummadu nyere nkọwa a dịka a na-enwe nrụrịtaụka na soshal midia gbasara ikwe ka ndị bi mba ofesi tụta ego iji kwadoo onye na-azọ ọchịchị na Naịjirịa. Nrụrịtaụka a malitere n'ihi njem Peter Obi na-eme na mba ofesi iji kọwaara ụmụ Naịjirịa bi ebe ahụ maka ọkwa ọ na-azọ. Pete Obi bụ onye na-azọ ọkwa onyeisiala Naịjirịa na 'Labour Party'. Dịka Ugwummadu si kọwaa, amaokwu nke 225 (3) (b) nke iwu Naịjirịa kwuru na ""iwu medigere pati ọbụla ịnata maọbụ ịbụbata ego site na mba ofesi ma dowe (retain) ya bụ ego"". ""M﻿ana ya bụ iwu amachighị ""mmadụ nkịtị"" ịnata ego dị otu a, ọkachasị ma ọ bụrụ na ọ bụ ndị Naịjirịa bị n'ofesi tụtara ya bụ ego."" ""Ọ bụ pati ka ya bụ iwu na-agwa, ọ bụghị mmadụ"". Ugwummadu kọwara na ọ bụ eziokwu na iwu a ekwughị ma ọ bụ ndị Naịjirịa maọbụ ndị mba ọzọ, mana ya na-eche na ""ya bụ iwu agaghị akwụsị ndị Naịjirịa ịsonye na ihe a na-eme n'ala nna ha site na ịtụ ego kwadọ onye ọbụla ha chọrọ"". Ọ﻿ kọwara na ọ bụrụ na gọomentị kwụsị ndị dị Naịjirịa bi ofesi ịkwado onye ha chọrọ maka ọkwa onyeisiala, nke ahụ ga-abụ imegide ikike dịịrị ha dịka ọ dị n'akwụkwọ iwu ""African Charter of Human Rights"" nakwa akwụkwọ iwu Naịjirịa. O﻿ kwukwara na amaokwu 84 nke iwu ntuliaka bụ 'Electoral Act"" na Bekee kwuru na onye ọbụla dara iwu ahụ ga-akwụ nha nde naịra ise maọbụ onye ahụ agaa mkpọrọ. O nyekwara ikike gọomentị ịkpachị ya bụ ego ma taa pati ahụ ahụhụ ka o kwesiri. A﻿gummadu sị na ya che na iwu ahụ chọrọ ịgbochi ọnọdụ ebe ndị mba ofesi ga-eji ego na-eme ihe dị ha mma na Naịjirịa. Y﻿a bụ akwụkwọ iwu hikwara asaa n'anya wee kwuo na ya bụ iwu dị ire naanị mgbe pati ahụ kpachara anya ""dowe"" ya bụ ego. Ọ﻿ sị na iwu ekwughị ihe ga-eme ma ọ bụrụ na pati ahụ tinye ya bụ ego na ọrụ ozugbo ozugbo. A﻿gummadu kwuru na ọ bụrụ na ego mmadụ si mba ofesi nweta akarịghị ego ole iwu kwuru maka ịchụ nta vootu, na ya ahụghị nsogbu dị na ya. O﻿ kwuru na ""akwụkwọ iwu agbarụghị ihu maka ihe na-eme ugba maka na Peter Obi maọbụ Labour Pati ekwubeghị na ọ nwere ndị na akwụnye ha ụgwọ"". Ọ﻿ sị na ""crowd funding"" abụghị njọ n'akwụkwọ iwu ọgwụchaa ma ọ bụ ndị ndị abụghị ndị Naịjirịa tụtara ya bụ ego."	https://www.bbc.com/igbo/articles/cxwr08nw00ko
health	Kedụ ihe ị ma maka ọrịa a kpọrọ 'Monkey Pox'?	"Dịka enyochapụtara nje ""Monkey Pox"" n'ime ahụ otu onye Naijiria gara njem na mpaghara Texas nọ na mba Amerịka, dọkịnta Chikwe Ihekweazu bụ onyeisi ụlọọrụ na-ahụ maka mgbochi ọrịa Bekee Nigerian Centre for Disease Control (NCDC) kwuru n'ụbọchị Tozde na enyochapụtala ọrịa n'ezi a n'ahu mmadụ iri na ise na Naijiria ugbua. Ozi ya kwukwara na ha na-enyocha mmadụ iri ise na itolu ọzọ a na-eche nwere ike ibu ya bụ ọrịa. Mba Amerịka n'onwe ha ebidola ịchọ ihe karịrị mmadụ narị abụọ ndị ha si na ha na onye butere ọrịa monkeypox nwere mmekọ. Ọ gịnị bụ ọrịa 'Monkey Pox'? Ọrịa a bụ ọrịa nje nke yiri orịa ""Small Pox"". Nke na-ebute ọkọ yiri ọkọ kịtịkpa n'elu ahụ mmadụ. E nyochapụtara ọrịa a na mbụ n'ime ahụ enwe abụọ ndị okachamara sayensị nwuchiri n'ime ọhịa iji mee nnyocha na afọ 1958. N'afọ 1970, e nyochapụtara ọrịa a n'ime ahụ mmadu na mba Congo. Kemgbe afọ 1970, achọpụtala mmadu ole ma ole bu ọrịa n'obodo ole ma ole nọ n'Afirika nke gụnyere Naijirịa. Njirimara na mgba ama ọrịa 'Monkey Pox' Ọrịa a nwere ike igosi njirimara dị iche iche n'ahụ mmadụ, mgba ama ọrịa a kachasi apụta ihe n'ahụ onye bu ọrịa bụ: Mgbe mmadụ butere ọrịa a ruo ụbọchị atọ, ọkọ ahụ n'ebido fesawa n'elụ ahụ bido n'ihu ya ma fesawa ahụ ya niile, nke a n'eso oke ahụ ọkụ Dịka ọrịa a bụ ọrịa na-efe efe, mmadụ na anụmanụ maọbụ onye bu ọrịa a mekụta ahụ onye ahụ nwere ike ibute ya bụ ọrịa. ""Monkey Pox"" na-efesasikwa ma mmadụ metụ aka n'elụ ebe nje ọrịa nọ dịka elu tebulu, elu akwa, aka ọnụ ụzọ nakwa ebe ndị ọzọ. Nje a na-abanye n'ime ahụ mmadu site n'ebe mmadụ mereru ahụ, maọbụ site na ikụ ụme, maọbụ site na mmadụ imetu aka ọ kwọghị akwọ n'anya, n'imi maọbụ n'ọnụ. Ọrịa a nwekwara ike isi n'ime ahụ anụmanụ banye n'ahụ mmadụ ma ya bụ anụmanụ taa mmadụ maọbụ gọọ ya mbọ. Amabeghi anụmanụ na-ebughari ọrịa kachasia mana nnyocha na-egosi na oke nwere ike bụ anụmanụ kachasi ebu nakwa na-efesa ọrịa a. Ndị ụlọọrụ sayensị nakwa ndị ụlọọrụ ahụike ekwuola na ha achọpụtabeghi ọgwụgwọ ọrịa a, mana a na-eji ọgwụ mgbochi ""Small Pox"" ebelata ike ọrịa a n'ahụ mmadụ. Ọrịa a anaghi egbu egbu nke ukwu mana ọ ka mma mmadụ ichekwa ọnwe ya ma zere ya bụ ọrịa site n'usoro ndị ụlọ ọrụ ahụike depụtara."	https://www.bbc.com/igbo/afirika-57927913
politics	Victor Umeh: Igbo ekwela ka oke unu fuo	Victor Umeh bụbu onyeisi otu ndọrọndọrọ APGA ekwuola na ndigbo enwezughi ndị na-anọchite anya ha na gọọmentị etiti. O kwuru na nke a mere ya jiri malite ichekwa oke Ndigbo n'ihe gbasara izu imeụlọ niile a na-agba n'etiti. Gee ihe ọ gwara BBC Igbo n'uju ebe a.	https://www.bbc.com/igbo/afirika-46176673
entertainment	Hilda Dokubo: Ndị na-achị Naịjirịa amaghị ihe ndị ha na-achị chọrọ	Na mkparịtaụka anyị na Hilda Dokubo nwere n'afọ 2018, ọ kọwaara BBC Igbo ihe o ji anya hụ n'ọrụ gọọmenti nakwa ihe mere o ji pụọ. Dokubo kwuru na ịrụ ọrụ gọọmenti dịka onye ọkaibe n'ọrụ, ị na-arụ dịka igbu onwe gị oge. O kwuru sị na oke dị n'etiti ndị na-achị na ndị ha na-achị ebuka. Nke a mere na ndị na-achị amaghị ihe na-emetụta ndị ha na-achị. N'agbanyeghi ihe ọ hụrụ n'ọrụ gọọmenti, Dokubo kọwara ka o si nwaa ike ya ịhụ na ndị ntoroọbịa ọ na-anọchite si rite uru n'oge ọ nọ n'ọkwa. N'okwu ọzọ, Hilda kọwakwara ka o si bido njem ya na ime ejije. Ọ sị na o bidoro ya bụ njem mgbe ọ ka bụ nwatakịrị. N'otu aka ahụ, Dokubo dụrụ ndị Igbo ndụmọdụ ka ha gbalịa jikọọ aka dozie ala Igbo maka na e nweghi ihe ndị Igbo na-enweghi. Hilda Dokubo bụ onye na-eme ejije ama ama nke ukwuu. O so na ndị bidoro ime ejije na Naịjirịa. Ọtụtụ ihe nkiri Naijiria ọ merela gụnyere Gone Forever, My Goodwill, na The CEO. Dokubo eritela ọtụtụ nturuugo n'ime ejije. O hibere otu NGO a kpọrọ 'Center for Creative Arts Education (CREATE)', nke na-akwalite nka iji nyere ụmụnwanyị na ndị ntoroọbịa aka. Hilda Dokubo bụkwa onye ọ na-amasị ikwuchitere ndị na-enweghi ọnụ na-ekwuchitere ha. N'afọ 2020, Hilda Dokubo sonyere ndị ngagharịiwe EndSars na Legọs maka mmegbu ha sị na ndị uweojii na-eme ndị mmadụ.	https://www.bbc.com/igbo/articles/cv29zzd91ylo
sports	Paralympics 2021: Ịkpụ ụzụ na-eme ka m chefuo na m nwere nkwarụ - Lucy Ejike Obichukwu	Nwada Lucy Ejike Obichukwu bụ onye nwere ngwarụ mana o gbochighi ya ime egwuregwu masịrị ya, nke bụ ịkpụ ụzụ a na-akpo 'powerlifting' na Bekee. Ọ kọọrọ BBC Igbo etu o si were egwuregwu a gaa asọmpi Olympics nke ndị nwere nkwarụ ma mabute ọtụtụ ọlaedo n'Afrịka nakwa Mbaụwa. Obichukwu sị na mmasị ya n'ịkpụ ụzụ malitere mgbe ọ dị obere ka nna ya kpọgaara ya n'ebe a na-elekọta ndị nwere nkwarụ ka ya n'Enugwu Steetị. Ọ sị na o si ebe ahụ malite ịkpụ ụzụ ma sonye zie n'egwuregwu banyere ya bụ 'paralympics' n'afọ 2003. Obichukwu sị na ịkpụ ụzụ a na-eme ka o chefuo na o nwere nkwarụ ọbụla na ọ bụ ya na-akpalite mmụọ ya. Ọ lụrụ Ikechukwu Obichukwu bụ onye nkwarụ ibe ya bụ, ha amụtala ụmụnwoke abụọ mana nke ahụ egbochighi ha ịga n'ihu n'asọmpi ịkpụ ụzụ. Kirie ihe o kwuru n'uju;	https://www.bbc.com/igbo/afirika-59678887
business	Ọgba Mbọ: Agaghị m Mahadum mana eji m Tekịnụzụ akpata ihe m na-eri ugbua - Uncle IB	"N'ụwa taa, ụfọdụ na-ele ndị na-agurughị akwụkwọ n'ogogo mahadum anya dịka ndị na-etozughị oke. Ọzọkwa bụ na tekịnụzụ ọgbara ọhụrụ abụghị ihe mmadụ na-anọkata mụta, ma ọ bụrụ na e nyeghị gị ọzụzụ pụrụiche. Mana nwokorọbịa a bụ Ifeanyi Okafor, onye e ji Uncle IB mara na soshal midia, bụ ọpụrụiche. Uncle IB gụdebere akwụkwọ na Sekọndịrị nke anọ, mana enweghị ihe gbasara tekịnụzụ na soshal midia na-agba ya gharịị. Taa, ọ bụ Uncle IB na-elekọta akara soshal midia ọtụtụ ndị a ma ama na Naịjirịa, ma si n'ụzọ dị otu a na-enyeju onwe ya na ezinụlọ ya afọ. Na mkparịtaụka ya na BBC Igbo, Uncle IB kwuru na ọ malitere ịpị ekwentị oge o pere mpe. O kwuru sị: ""Onweghị onye na-akụziri m ya, ọ bụ ka m na-apị ya ka m na-amụta."" ""Ọ bụ Agwụ m na-akụziri m ya, maka na ana m anụ olu na-agwa m ihe m ga-eme na etu m ga-esi mee ya."" Uncle IB na-ejikwa akara soshal midia ya na-akụziri ndị mmadụ etu ha ga-esi chekwaa onwe ha ka ndị ekperima juru n'ịnteneetị ghara izu ha ohi. Ọ na-ejikwa asụsụ Igbo akụzi ihe ndị a niile ka ọ na-ekwe ndị mmadụ nghọta nke ọma. Ọtụtụ nkuzi ọ na-enye gbasara Tekịnụzụ bụ n'efu, mana ndị ọzọ ka a na-akwụ ya ụgwọ iji kuzie. ""Ọ bụghị mmadụ niile nwere nnukwu ego iji mụta ihe ndị a,"" Okafor kwuru. ""Ebe ọ bụ na Agwụ m kuziiri m ya n'efu, ana m akụzikwara ya ụfọdụ ndị n'efu."" Mana o nwere olileanya ịga mba ofesi otu ụbọchị wee mụọ ihe gbasara Tekịnụzụ nke ọma. Uncle IB dọrọ ndị ntoroọbịa aka na ntị ka ha sepụ aka n'izu ohi ịntaneetị ụdị a na-ewu ebe niile ugbua a na-akpọ 'yahoo yahoo'. N'okwu ya, onye kwụba aka ya ọtọ, na-agbasi mbọ ike, otu ụbọchị ọganihu ga-ezute ya. Kirie ihe o kwuru n'uju ebe a; Ọ bụ Vining Ogu na Chukwunaeme Obiejesi mere akụkọ a"	https://www.bbc.com/igbo/afirika-60999208
politics	Ezekwesili: Ebe ọ wụsala ngwa ọgụ ya, patị ya na-akwadozi Buhari	Otu ndọrọndọrọ ACPN bụbu ebe Ezekwesili rịgọrọ a zọ ọkwa ọchịchị akachapụla ihe o meere n'ịwụsa ngwa ọgụ ya. Iwe ha bụ na Ezekwesili agwaghị ha maọbụ jụọ ha ọha tupu o kwụsị njem ị bụ onyeisiala. Nke a mere na ACPN ekwekọrịtala ịkwado onyeisiala Muhammadu Buhari na ntụlịaka n'abịa. N'otu aka ahụ  ngalaba Inec ekwuola na ha anabataghị omume Ezekwesili n'iihi na ọ mejọrọ iwu kwuru na ọnye ọbụla chọrọ ịkwụsị ịzọ ọkwa onyeisiala ga-eme ya tupu o rue ụbọchị 45. Ọ bụ n'ụtụtụ a ka  Oby Ezekwesili bụ onye na-azọ ọkwa onyeisiala n'okpuru pati ACPN chịsara ngwa ọgụ ya. O kwuru na ọ kwekọrịtara nke a n'onwe ya dịka emechara ndọrịtaụka n'etiti ya na ndị ọzọ. Ọ zipụtara ozi a site n'akara Twitter ya. O kwuru na ọ ga-akwado ọgbakọ ndị ọzọ a kpọrọ PACT bụ nke o so na ya mbụ. Onyeisiala Mohammadu Buhari ebinyela aka n'iwu ga-amachị ịgbachapụ ndi nwere ọrụsị . Iwu a sị na ụlọ ọrụ ọbụla kpasara mmadụ oke maka ọrụsị ga-akwụ nde naịra, ka onye nkiti mere ya ga-akwụ puku narị naira, maọbụ ga mkpọrọ ọnwa isii Ndị agha naịjirịa nọ n'atụmatụ ọrụ akpọrọ Sharan Daji na Zamfara steeti sị na ha gbụrụ ndị omekome iri ise na asatọ ma gbapụta mmadụ iri asaa na ise n'aka ha. Ndị agha sị na ha zutere ndị a n'ime ọhịa Dumburum na Gando ma kwuo na isi ndị agha abụọ nara na ọgụ ahụ Onyeisiala mba Venezuela bụ Nicholas Maduro akagbuola mmekọ mba ahụ na Amerịka , ma nyekwa ndị ọrụ mmekọ Amerịka abalị atọ iji si na mba ha pụọ. Nke a n'abịa na azụ ka onyeisiala Amerịka bụ Donald Trump kwadoro onyeisi pati na-anọghị n'ọchịchị bụ Juan Guaido dịka onyeisiala mba ahụ. Naomi Osaka na Karolina Pliskova na-asọmpị iji mara onye ga ezute Petra Kvitova na agba nke ikpeazu iko Australian open. Petra Kvitova meriri Daniella Collins iji tozuo iga asọmpị ikpeazu. Gee nkeji a ebe a:	https://www.bbc.com/igbo/afirika-46983861
politics	Ihe ọchịchị m mepụtarala n'ime ụbọchị 100 gara aga - Gọvanọ Soludo	"O meela ụbọchị otu narị kamgbe Chukwuma Soludo na Onyeka Ibezim malitere ọrụ dịka Gọvanọ na Osote gọvanọ n'Anambra Steeti. Ọ bụ n'ụbọchị iri na asaa nke ọnwa Maachị afọ 2022, ka e duru Soludo na Ibezim n'iyi ọrụ. ""Anyị rụrụ ihe karịrị awa asatọ n'ụbọchị ahụ e duru anyị n'iyi ọrụ, nke gosiri na anyị dị njikere maka ọrụ a,"" Soludo kwuru. O kwuru nke a taa bụ Satọde, Jun 25, dịka ọ na-akọwara ndị Anambra ihe ọchịchị ya meputarala, nakwa ihe ndị cheere ha aka mgba. N'okwu Soludo kwuru iji cheta ụbọchị otu narị ọ rụrụla ọrụ dịka gọvanọ, o kwuru na ihe abụọ bụụrụ ya nnukwu ọgbatauhie bụ: Soludo kwuru na akpa Anambra steeti tọgbọ chakoo oge ọ batara, dịka o si sụọ ya na bekee, ọ kpọrọ ya ""red treasury"". O kwukwara na ụgwọ 'gratuity' gọọmentị Anambra ji ndị lara ezumike nka tupu ọ bata n'ọkwa ruru nde naịra iri abụọ, n'ihi na akwụbeghị ha ụgwọ kamgbe afọ 2018. N'aka nke ọzọ, ọnọdụ enweghị nchekwa gbagoro nnọọ elu dịka Soludo malitechara ọchịchị. Ndị omekome awakpola ụlọ gọọmentị dị icheiche, tinyere isi ụlọọrụ okpuru ọchịchị Aguata, nke bụ mpaghara Soludo si pụta. Ndị ekperima tọọrọ ma gbuo Okechukwu Okoye, bụ onye na-anọchite mpaghara Aguata 2, n'ụlọ omeiwu Anambra steei. Aguata 2 bụ kpọmkwem ebe Isuochi, bụ obodo Soludo, dị. Ụfọdụ ndị mmadụ na-ekwu na ọnọdụ nchekwa ọjọọ ekwebeghị Soludo ṅụrụ mmiri tọgbọ iko kamgbe ọ malitere ọchịchị. Mana ụfọdụ ndị ọzọ na-ekwu na afọ ejughị ha n'ihe ya bụ gọvanọ rụrụla, n'ihi na ha tụrụ anya karịa etu. Otu ihe gbara ọkpụrụkpụ ndị mmadụ na-ekwu maka ya bụ na unyi ejupụtala akụkụ dị icheiche n'obodo ndị mepere emepe n'Anambra. Lee ụfọdụ ihe ha na-ekwu na sosha media:"	https://www.bbc.com/igbo/articles/c9rgdel92wpo
entertainment	Flavour, Chidinma, Davido na ndị ọzọ a kpụ n'ọnụ n'izu a	Ị ma ihe ndị na-ewu ewu ị na-akwado n'ụzọ dị iche iche mere n'izu a? Ọtụtụ ihe sitere n'ihe ndị otiegwu mere, ihe wuru n'ogbe ndị egwuregwu nakwa ihe ndị ọzọ, tụrụ ụzụ n'izu a. Ihe 'dị ire' mere n'izu a, ọtụtụ mere ndị mmadụ obi aṅụrị ndị ọzọ mere ndị mmadụ obi mụrịmụrị. 1) Flavour na Chidinma Akụkọ egwuregwu 'ihunanya' dị n'etiti Flavour na Chidinma fegharịrị n'igwe soshal midịa. Anyị hụrụ na ha abụọ gụkọrọ egwu a kpọrọ Ihunanya ebighiebi '40 years Everlasting', ka ha abụọ setere onyoonyo na-eme ka ndị mmadụ na-eche na ha na-alụzị onwe ha. 2) Burna Boy Otiegwu a gosipụtara na a họrọla egwu ya maka ihe nrite Grammy. Burna Boy ọ ga-abụ onye Naịjiria mbụ ga-erite Grammy? Nke a wee mee ka ọtụtụ ndị a ma ama na-ebunye ya ụkpa ekele. 3) Padita Agu Ọmarịcha nwaanyị a ị hụrụ ebe a wuru ewu n'izu a maka ama ọ gbara maka ihe ọ gabigara n'alụmdị ya. Ihe o kwuru na-emetụ n'obi. 4) Davido Di Chioma gbara n'anwụ maka egwu ọhụrụ ọ kụpụtara bụ nke pụtara n'ime abalị 21-11-19 bụ ụbọchị ncheta ọmụmụ ya. 5) Goodluck Jonathan Onye bụbu onyeisiala Naịjirịa bụ Goodluck Ebele Jonathan, gbara n'anwụ maka ncheta ọmụmụ ya. 6) Timi Dakolo Dakolo tiputara egwu ọhụrụ maka Ekeresimesi n'ụbọchị Fraịde bụ 22 nke ọnwa Nọvemba 2019. Nke a mere o ji wuo ewu n'izụ a. 7) Jose Mourinho Jose Mourinho malitere ọrụ ọhụrụ ya na Tottenham Hotspur kemgbe ọnwa iri na otu ọ pụrụ na Manchester United. Nke a mere o ji wuo ewu n'izu a. 8) Zubby Michael Izu a na 'Gịnị na-afịọ' nke BBC Igbo, ka Zubby Michael bịara chakee: O nwetakwara ọkwa gọọmentị n'Anambara steeti, ka Gọvanọ Willie Obiano mere ya onye ndụmọdụ pụrụ iche n'ihe gbasara mgbasaozi.	https://www.bbc.com/igbo/afirika-50520292
business	Ọgba Mbọ: Kamgbe m dị na nwata ka ihe ntecha bidoro masịwa m - Arinze Ekwugha	"Ịchọ mma abụghị ihe ọhụrụ n'ala Igbo, Tupu ndị ọcha abịa, ndị Igbo oge gboo na-eji uli na ihe ndị ọzọ achọ onwe ha mma. Ọ bụ ụmụnwaanyị na-eme ihe ntecha karịa kamgbe gboo. Dịka oge na-aga, ọ pụtara na ọ na-abụkarị ụmụnwaanyị na-eji ime ihe ntecha (nke bụ Makeup n'asụsụ Bekee) dịka aka ọrụ ha. Kama ugbua, ụfọdụ ụmụ nwoke ebidola itinye anya na ya bụ nka ma na-emeta ya nke ọma. Ekwugha Samuel Arinze bụ nwoke na-eme ihe ntecha n'obodo Ọka nke Anambra Steeti, Naijirịa. Ọ kọwara na ịchọ mma dịka ịkwalite mma mmadụ maburu na mbụ. Ekwugha kwuru sị, ""Dịka m gụchara Mahadum, achọpụtara m na enwere m mmasị ime ihe ntecha"". O kwuru sị, ""ọ bụ ihụnanya m nwere ebe ihe ntecha nọ mere ka aka m ji chawapụ, nke mere ka ndị mmadụ na-akpọ m ugbu a"". Ekwugha kwuru sị, ""nwoke chọrọ ime ihe ntecha ga-ahapụ oringo dị na ya ma tinye uchu na ya n'ihi na ego dị na ya"". Ọ na-atụ anya na n'ime afọ abụọ ma ọ bụ atọ na ụwa niile ga-anụ aha ya. Lee ihe onyonyo a ka ị mata ihe gbara Ekwugha ume na ihe mere ka ntecha nke ya pụọ iche. Ọ bụ Vining Ogu na Chris Okereke mere akụkọ a"	https://www.bbc.com/igbo/afirika-60391761
politics	Okorocha: Isiokwu abụghị ịbụ ọgọ gọvanọ, ọ bụ ihe m ga-emere ndị Imo - Uche Nwosu	Uche Nwosu na BBC Igbo nwere mparịtaụka maka ndọrọndọrọ ọchịchị Imo steeti na okwu ndị mmadụ na-ekwu maka ọgọ ya nwoke bụ Gọvanọ Rochas Okorocha. Ajụjụ ya bụ ma onwere ebe e dere n'iwu obodo na onye lụrụ nwa gọvanọ agaghị eso mee ndọrọndọrọ? Geenụ ya ntị n'elu. Ndị mere akụkọ a: Chris Sanctus Okereke, Chimamaka Ihenacho	https://www.bbc.com/igbo/afirika-46277149
politics	Imo Pension Fraud: Lee ndị gọọmentị sị na-ezu ụgwọ ọnwa ezumike nka n'Imo Steeti	Gọomentị Imo Steetị ewepụtala aha mmadụ asatọ ha sị na-eri ụgwọ ọnwa ndị lara ezumike nka na steetị ahụ. Nke a dị n'ozi ha wepụtara n'akara Twitter n'ụbọchị ise nke ọnwa Julaị, 2020. Gọọmentị Imo sị na mmadụ asatọ a riri ego dị nde narị naịra atọ na iri atọ na atọ N330m n'ime otu afọ. Lee aha ndị a na ego ole ha riri Ajokubi H. A nọ n'ogogo iri na ise na-eri ego dị (N5,473,790.92) kwa ọnwa, na-eri (N65,685,497.00) kwa afọ. Njoku Damian  nọ n'ogogo iri na ise na-eri ego dị (N5,042,439.58) kwa ọnwa, na-eri (N60,509,275.00) kwa afọ. Obasi Canice nọ n'ogogo iri na isii na-eri ego dị (3,460,366.64) kwa ọnwa, na-eri (N41,524,399.60) kwa afọ. Anyanwụ, F. N n'ogogo iri na anọ na-eri ego dị (N3,150,336.00) kwa ọnwa, na-eri (N37,804,032.00) kwa afọ. Emenalo, Theresa na-eri ego dị (N3,058,592,00) kwa ọnwa, na-eri (N36,703,010.00) kwa afọ. Joan Sunday nọ n'ogogo iri na anọ na-eri ego dị (N2,320,624.00) kwa ọnwa, na-eri (N27,847,488.00) kwa afọ. Ajaegbo, E. O. n'ogogo iri na anọ na-eri ego dị (N2,298,910.34) kwa ọnwa, na-eri (N27,586,924.10) kwa afọ. Ekedere, Eunice n'ogogo iri na anọ na-eri ego dị (N2,707,501.33) kwa ọnwa, na-eri (N32,490,016.00) kwa afọ. Nyocha gọọmentị mere sị mmadụ karịrị otu puku larala ezumike nka kamgbe afọ 1976 ka na-anata ụgwọ ezumike nka rute ugbua. Ọzọ kwa bụ na onye ọkaipke lara ezumike nka na-eri ego puku narị atọ kwa ọnwa bụ nke karịrị ego o kwesịrị iri. Onye bụbu odeakwụkwọ gọọmentị nwụrụ anwụ ka na-eri ụgwọ ezumike nka rute ugbua. Nke a na-abịa dịka gọvanọ Imo Steetị bụ Hope Uzodinma ṅụrụ iyi na ọ ga-ewepụta aha ndị mere nrụrụaka n'ụgwọ ezumike nka. Cheta na ndị lara ezumike nka n'Imo Steetị mere ngagharịiwe maka akwụghị ha ụgwọ kamgbe gọvanọ Hope Uzodinma bara n'ọchịchị. Mgbe BBC Igbo kpọtụrụ ọnụ na-ekwuru gọvanọ Hope Uzodinma bụ Oguiwike Nwachukwu ichọpụta etu ha si mee nyocha a, ọ sị na ọ dịghị ya n'aka ịza ajụjụ a. N'otu aka a kpọkwara  kọmishịọna mgbasaozi n'Imo State bụ Declan Emelumba Uzodimma mana ọ zaghị ekwentị ya. Mana mgbe a kpọrọ onyeisioche otu jikọtara ndị lara ezumike nka, ngalaba Imo Steetị bụ Josiah B. Ugochukwu, ọ sị na ọ hụbeghi aha ndị a gọọmentị wepụtara. Ugochukwu sị na ọ ga-etinye ọnụ n'okwu a mgbe ọ hụchara akwụkwọ ozi bu aha ndị a. Akụkọ ndị  ga-amasị gị:	https://www.bbc.com/igbo/afirika-53304926
business	Ọgbọnọ: Etu e si akọpụta ya site mkpụrụosisi ruo ite ofe	Ọ﻿tụtụ ndị ka ofe ọgbọnọ na-amasị kama ha amaghị etu esi emepụta ya. Ọ﻿gbọnọ bụ ofe na-alọ alọ dịka nke ọkwụrụ kama ọbụghị ọkwụrụ ka eji eme ya. Ọ﻿ bụ ndị bi na mpaghara ndịda Naijirịa kacha eri ya bụ ofe. B﻿BC Igbo zọpụrụ njem iji mata etu na ebe esi emepụta ya bụ ọgbọnọ. Ọ﻿gbọnọ bụ mkpụrụọsịsị ndị mpaghara bi n'okpuruọchịchị Boki nke dị na Krọs Rịva steeti na-akpọ 'Bush Mango'. Ọ na-etokwa na mpaghara ala Igbo dị icheiche dịka Anambra, Enugu, Ebonyi, Imo na Abịa steeti Ọ﻿ bụ n'osisi dị n'ọhia ka ha si enweta ya na mbụ. Mgbe gboo Ogbono anaghị eto n'ụlọ. Ọ﻿ bụ n'ime ọhịa ka o na-eto. Ụ﻿mụnwaanyị na-aga n'ime ọhịa ndị a na-atụtụ mkpụrụ ya. Ọ nweghị onye nwe ukwu ọgbọbọ toro n'ọhịa. N﻿ke a mere ka ụmụnwaanyị na-ata oke ahụhụ ebe ha na-achọ ọgbọnọ. Nke a meree ka ndị na-ahụ maka ọdịmma ọhịa nke bụ Wildflife Conservation Society (WCS) tụtara ha aro ma kụzịkwara ha etu ha ga-esị akụ osisi ọgbonọ n'ụlọ iji gbalahụ ntaramahụhụ so ịba n'ime ọhịa . Juliet Ntui nke WSC kuziere ha etu e si akụ ọgbọnọ n'ụlọ, kuzikwaara ha ebe ha ga na-ere ya n'Ebonyi steeti ebe ha na-ere ya n'Eke Abakaliki. A﻿ na-ere otu penta ọgbọnọ ihe dịka puku naịra itolu. K﻿irie akụko a n'uju ya ka ị mata ihe ndị ọzọ dị mkpa maka Ọgbọnọ. O﻿bi dị ụmụnwaanyị Apo ọgbagante dị n'Okpuruọchịchị Boki, Kros Riva steeti ụtọ maka nkụzị ndị WSC dịka ọtụtụ n'ime ha jigoro ya na-enyere ezinaụlọ ha aka.	https://www.bbc.com/igbo/articles/c88ymkykrpgo
business	Abakaliki Rice: Etu ụmụnwaanyị Ebonyi si eji ntụ ya akpa ego	Ka ụfọdụ n'ime anyị na-azụta osikapa anyị ji eme emume ekeresimesi, ndị ọzọ na ahọchapụta nke ha na ntụ osikapa. Lee ka ụfọdụ ụmụnwaanyị Igbo bị n'Abakiliki, Ebonyi Steeti si akwado ọrụ osikapa. Onye mere akụkọ a: Chris Sanctus C. Okereke	https://www.bbc.com/igbo/afirika-46613005
religion	Mbaka Prophecy: Ekpere m ekpere, buo ọnụ ọtụtụ ụbọchị ruo mgbe amụma Hope Uzodinma mezuru	Ụkọchukwu na-elekọta 'Adọration Ministry' Enugwu bụ Fada Ejike Mbaka ekwuola na ya nọ n'ụlọ ekpere ya na-erighi nri ọbụla ganye na Ụlọikpe Ukwu ekwuo na Hope Uzodimma emeriela dịka gọvanọ Imo Steeti. Fada Mbaka onye guzobere ụka ịtụ mmamma maka mmezu amụma o buru ụbọchị 31 nke ọnwa Decemba 2019 kwuru na obi dị ya mma na Hope bụ onye ga-azọpụta ndị Imo steeti. Ọ gwara ndị Imo ka ha nye Hope afọ abụọ nke ọ ga ejị dozigharịa obodo ahụ. Mbaka dọrọ ndị mmadụ aka na ntị ka ha sepụ aka ka ha si akọ ya ọnụ na Soshal midia n'ihi na amụma ya na ebụ bụ ọ natara chi ọbụghị nke a kpara akpa.	https://www.bbc.com/igbo/afirika-51178111
business	World Bank: Anambra bụ ọkacha na mwulite obodo -	Akụkọ dị mkpa n'ụtụtụ a: Ụlọakụ mbaụwa bụ World Bank ekwuola na Anambara steeti bụ ndị mbụ n'ọrụ mwulite obodo n'afọ 2017 n'ime steeti dị mpaghara ọwụwanyanwụ nke ụlọakụ ahụ na-akwado. Direktọ ụlọakụ a na Naịjirịa bụ Rachid Benmessaou kwuputara nke a n'ụlọ gọomenti Anamara Steeti dị n'Awka n'ụbọchi Tuusde gara aga. Otu jikọtara ndị ọrụ na Naịjirịa bụ NLC agbala isi akwara na ha ga-agba abụbọ ọrụ dịka mkparịtaụka ha na gọọmenti amịtaghị mkpụrụ ọbụla na ụbọchị Wenezde. Onyeisi ndị otu a bụ Ayuba Wabba kwuru na gọọmenti ka na-adọla aka elekere azụ n'itinye ọnụ n'okwu ụgwọ opekatampe ndị ọrụ. Onyeisiala mba Amerịka bụ Donald Trump ekwuola na ọ dịghị ya ọkụ ọkụ ime ka Nọt Korịa kpochapụ ngwaagha nuklịa ha kama na mmachi a machiri mba ahụ ka dị ire. Trump kwuru nke a ụnyaahụ n'ọgbakọ otu United Nation nke na-aga n'ihu na New York. Chelsea si n'azụ were ọkpụ goolu abụọ asatara otu merie Liverpool iji gbapụ ha n'asọmpi Iko Carabao. N'otu aka ahụ Leganes ji ọkpụ abụọ asatara otu merie Barcelona ebe Sevilla ji ọkpụ goolu atọ chara acha merie Real Madrid n'asọmpi La Liga.	https://www.bbc.com/igbo/afirika-45663510
entertainment	Pamela why: Gini mere o ji ewu na soshal?	"Ihe nkiri a gbasara Pamela na enyi ya nwaanyị bụ ndị Saụt Afrịka emeela ka soshal midia nwuru ọkụ. N'ime ihe nkiri a, ụkọchukwu na-ekpere ha abụọ ekpere gwara enyi Pamela na ọ bụ Pamela na-ebute nsogbu ọ na-enwe na ndụ ya. Ozugbo enyi Pamela nụrụ nke a, ọ bara ya ọgụ. Nke a mere ka ndị ọzọ nọ n'ụlọụka ahụ nọrọ ka ndị kụjara akụja. Kamgbe ahụ, ụfọdụ ndị mmadụ na-arịọ Chukwu ka o wepụrụ ha enyi ọbụla ga-adị ka Pamela na ndụ ha. Lee ụfọdụ ihe ha kwuru na soshal midia: @masthibo kwuru na ọ maghị ihe mere ndị mmadụ ji ekweta n'ọlụebube ndị ụkọchukwu na-eme na Africa. @The_Duela jụrụ sị ma enyi Pamela a ga-agbaghara Pamela maka ihe ọjọọ o mere ya? @morgan59137314 kwuru na ihe a dika egwuregwu. Ọtụtụ mmadụ nọ n'elu soshal midia kwuru na ọ dịka egwuregwu ahaziri ahazi. Ụfọdụ jikwa ohere a gwa BBC na onye amụma ahụ (ụkọchukwu) kwuru ihe ahụ ekwuteghị ya n'ihi na o nwerike ịbụ amụma ụgha. Ụfọdụ na-ekwukwa na ya bụ amụma etisaala ezinaụlọ tụmadị ebe onye na-ebu ya anaghị ekwu eziokwu. ""Pamela"" ka na-ewu n'elu soshal midia mana ọ dịkwa ka ihe nkiri a emere ka ndị mmadụ mụrụ anya ka azụ gbasara ụdịrị enyi ha na-anabata na ndụ ha."	https://www.bbc.com/igbo/afirika-45594771
politics	Mwakpo Ekweremadu: Ikpe mmadụ abụọ 'so wakpoo' Ekweremadu ga-abụ n'ụbọchị 15 nke ọnwa Sepụtemba 2020	"Miriam Knetzger bụ osote ọnụ na-ekwuru ụlọikpe dị na Nuremberg (nke Bekee kpọrọ ""Nürnberg Higher Regional Court"") agwaala BBC na mmadụ abụọ rịọrọ mkpeghara banyere ikpe mara ha na aka ha dị ịwakpo Sinetọ Ike Ekweremmadụ ga-ezute ọkaikpe n'ụbọchị 15 nke ọnwa Sepụtemba 2020. Knetzeger dọrọ anya na ikpe amaala ndị a nke butere ịma ha nha, mana ha riọrọ mkpegharị. Mmadụ abụọ ndị ọzọ arịọghị mpkegharị.Cheta na ụlọikpe a adaala ndị a nha maka mwakpo onye omeiwu bụ Ike Ekweremadu n'obodo Nuremberg n'afọ 2019. Ihe a mere dịka Ekweremadụ gara mba Jamini maka emume iri ji ndị Igbo bi na mba ahụ mere. N'ozi ha ziteere BBC, ha kọwara na ha nyochara ihe mere ọfụma tupu a kpụpụ ndị a ụlọikpe ma daa ha nha. Ozi ahụ kwukwara na mmadụ abụọ n'ime ndị ahụ na-eme mkpesa maka nha adara ha. Amabeghi nha ego ole adara ndị a mana ozi ahụ kwuru na ọ bụ ụbọchị iri abụọ ka ha ji akwụ ya bụ ụgwọ. Rebecca Übler bụ onye ziteere BBC ozi banyere okwu sị na ụlọikpe amala mmadụ abụọ ikpe dịka ikpe mmadu abụo ọzọ ka na-aga n'ihu makana ha riọọrọ arịrọ mkpegharị maka nha a adara ha. Übler sị na nha ndị a ga-akwụ bụ ""nke kwa ụbọchị ruo ụbọchị 20"" n'otu n'otu. Mgbe BBC kpọtụrụ Ekweremadu ịnụ olu ya gbasara okwu a, onye na-ekwuchitere ya bụ Uche Anichuwku kwuru sị; """"achọghị m ikwu ihe ọbụla gbasara ya bụ okwu n'ihi na anyị echefuola ya bụ okwu kamgbe n'ihi na Senator kwuru na ya agbagharala ha"". Cheta na ndị uweojii n'obodo Nuremberg na Jamini  nwụchiri mmadụ anọ maka ebubo mwakpo Ike Ekweremadu n'emume iri ji na mba ahụ . Lee ihe onyonyo gosiri etu mwakpo ahụ siri mee: Akụkọ ndị ọzọ ga-amasị gị:"	https://www.bbc.com/igbo/afirika-53872652
politics	Ndị Ugwu na-achị Naịjirịa adaala, ka e nye ndị Igbo ọchịchị - Onye Fulani	"Dịka okwu onye ga-abụ onyeisiala Naịjirịa n'afọ 2023 na-arị elu ebe niile, Onyeisi otu kpọrọ onwe ya ""South East for President"" bụ Wan Mohammed Shehu agwara BBC ebumnuche ha banyere ọchịchị Naịjirịa. Maazị Shehu si na ""ndịisi n'Ugwu Naịjirịa achịtaghị Naịjirịa"" nke mere o Ji si ka ha nyee ohere ka onye Ọwụwanyanwu were ọnọdụ. Ọ sị na okwu ụfọdụ na-ekwu banyere ihe mere tupu alụọ agha abụghịzị ihe e kwesiri ị na-ekwu taa. Ọ sị, ""Agaghị ata nwata afụfụ maka ihe nna ya mere."" Ọ gakwara n'ihu kwuo na ọ bụ naanị ọnwa isii ka onye Igbo nọrọ n'ọkwa dịka onyeisiala Naịjirịa. Mana ka Shehu na-ekwunyere ndị Owụwanyanwụ maka ịchị Naịjirịa, ọ gakwara n'ihu kwuo na ndị na-agba mbọ ka e kee Naịjirịa bụ ndị Bekee na-akpọ ""traitors"". Lee ihe ndị ọzọ o kwuru n'ihe nkiri a."	https://www.bbc.com/igbo/afirika-53608006
health	Sex Education: Lekwa ihe anọ ga-eme ka nwaanyị gbajọọ inwe mmekọ	Mmekọrịta nwoke na nwaanyị na-atọwa ntị ma ihe niile dabaa ọfụma. Mana kedụ ihe ndị gbasara ahụike nwereike ime ka ya bụ nsori kụọ ingin tụmadi n'ebe ụmụnwaanyị nọ? Dọkịta na-ahụ maka ihe gbasara ime ahụ nwoke na nwaanyị bụ Gabriel Ogah kwuru na nsori anaghị amasị ụmụnwaanyị sitere na pasenti iri atọ ruo pasenti iri ise. Lekwa nsogbu anọ ọ gwara anyị nwereike ike ime ka nwaanyị gbajọ nsori. 1) Ndatu mmụọ Dọkịta Ogah kwuru na ọtụtụ ihe dịka enweghị obi ụtọ maọbụ echiche gbasara ihe dị icheiche ọ na-agabiga nwere ike ime ka nwaanyị kwachapụ nsori. Ihe ọdachị a gụnyere enweghị ego, ihe ndị na-amasị ya maọbụ ụfụ ahụ. 2) 'Hormonal Imbalance' Nke a na-esite n'ọnọdụ ahụ. Dọkịta Ogah kwuru na ihe dịka nwaanyị na anaghị ahụzi nsọ ya ga na-enwe ntachị ọtụ maọbụ ọtụ kpọrọ nkụ nke ga-eme na onye nke ya kpọ oku maka nsori ọ gbajọ ya. Dr Ọgah kwuru na ụmụagbọghọ nwere orịa n'ike, maọbụ ihe na-agbakasi ha ahụ dịka ọtụ basara abasa (wide vagina) nwere ike ha agaghị ekwe enye onye nke ha nsori. 3) Oria Ọtụ Nwaanyị na-arịa ọria ọtụ ndị a agaghị ekwe nwoke rịbanye n'ọtụ ha. Dọkita Ogah gụpụtara ọrịa ndị a dịka igba ọbara n'ọtụ, akpa mamịrị na-ehi ehi maọbụ akpa nwa si n'ike ayọpụta. 4) Ọrịa echiche Nke a na-atọ ọchị mana nwanne eziokwu dị n'ime ya. Dọkịta Ogah kwuru na nwaanyị di ya ji ezigbo ego anaghị eche ka arịọ ya maka nsori mana nwaanyi na-eche maka ego o ga-eji gbo mkpa dị iche iche na-akpa ya ga gba ọsọ nsorị. O kwukwara na nwaanyị nwere echiche maka ụfụ nsori na-enye ya maka ọtụ ya tachiri atachị agaghị emepe ụkwụ ya mgbe ọbụla onye nke ya chọrọ isuturu ya. Ọnọdụ ndị a abụghị ebe ụwa jedebere makana ọgwụgwọ dị. Dọkịta Ogah kwuru na ọgwụgwọ nke mbụ bụ ị ga-ahụ dọkịta ma anya ọria nke na-arịa onye. Nke abụọ bụrụ ọgwụgwọ nwoke igbali rụta n'ọrụ ihe ndịa ahụ nwereike ime ka nwaanyị ya chekasịwa echịche ma o na-eri nsori. N'okwu ya , ego di, ihe niile na ga siriri werere, nwoke na nwaanyị ga-an apia ọkụ mgbe ọbụla mana ọ bụrụ na ihe ndịa adịghị, ihe nsori ga-adị ha ka akụkọ Mike Ejeagha. Akụkọ ga-amasị gị: Ihe nkiri ga-amasị gị:	https://www.bbc.com/igbo/afirika-51681041
politics	Igbo Presidency 2023: Ihe ị kwesịrị ịma maka Chris Ngige chọrọ ịzọ ọkwa onyeisiala	"Chris Ngige abụrụla onye ọhụrụ sonyere n'ogologo ahịrị ndị chọrọ ịzọ ọkwa onyeisala Naịjiria n'afọ 2023. Ngige bụ Minista na-ahụ maka Ọrụ na Inwe ọrụ, kwuputere mmasị ya iso zọọ ọkwa a n'ihu ọha gbakọrọ n'obodo ya n'Alor, n'ụbọchị 19 nke ọnwa Epreelụ 2022. O kwuru na ihe mere o ji azọ ọkwa a bụ na ọ na-anụ ya ọkụ n'obi ịhụ Naịjiria ebe ọganihu, ịdịnotu na nhatanha juputara. Kemgbe o kwuputere mmasị ya, ụfọdụ ndị mmadụ na-ajụ ụdịrị ọchịchị ọ chọrọ ịchị ebe ụmụakwụkwọ mahadum agabeghi akwụkwọ kemgbe ihe karịrị otu ọnwa, n'ihi abụbụọrụ ndị nkuzi gbara maka ụgwọ e ji ha. Rochas Okorocha awụfela PDP n'ezie? Dịka kepukepu na-efegharị na aka chibụru Imo Steeti bụ Rochas Okorocha esile otu patị All Peoples Congress (APC) were banye otu People Democratic Party (PDP), o sitere n'ọnụ onye na-ekwuchitere ya bụ Ebere Nzewuji were sị na ọ ka nọkwa na otu patị APC ma nọsie ike. Dịka o siri dị, lee ndị ụfọdụ ndị Igbo wepụtarala onwe ha maka ịbụ onyeisiala Naijirịa. N'Afọ 2011, Rochas Okorocha si otu pati PDP were banye otu All Progressive Grand Alliance (APGA) were zọọ ọkwa gọvanọ Imo Steeti e kwesịrị ime n'afọ 2011. N'ọnwa Disemba afọ 2010 ndị APGA machiri ya maka ha sị na ọ kpara akwa na-abụghị maka ọdịmma patị ha. N'ọnwa Maachị afọ 2013 ka Rochas na ndị ọzọ wepụtara otu patị App Progressive Congress. N'ọnwaMaachị afọ 2019, otu APC machịrị Rochas maka ịkpa agwa ha sị na omegidere ọdịmma Patị ha. Okorocha ṅụrụ iyi ọrụ dịka onye ome iwu na-anọchite anya Imo-west n'ụlọ omeiwu n'ọnwa Jun afọ 2019. Rochas Okorocha Rochas Okorocha bụ aka chiburu Imo Steeti afọ asatọ malite n'afọ 2011 ruo 2019 ma bụrụ Sịnetọ na-achịteanya Imo West n'ụlọomeiwu Naịjirịa. Ọnụ na-ekwuru Okorocha kwuru na Okorocha tozuru ịbu onyeisiala Naịjirịa n'afọ 2023. Cheta na otu kpọrọ onwe ha ""Council of Imams and Bishops"" pụtara n'ụbọchị Wenezde tụọ Okorocha aka dịka onye ha kwadoro maka ọkwa onyeisiala afọ 2023. Mana Nzewuji kwuru na Okorocha ga-ekwu okwu banyere nke a n'oge na-adịghị anya. O kwuru sị: ""Okorocha nụrụ ihe ndị Bishopụ na Imam kwuru na ọ bụ ya bu onye nwereike ịmezi Naịjirịa."" ""Rochas bụ onye a ma ama ebe niile na Naịjirịa, ọ na-asụ asụsụ ndị ọzọ, ọ bụghị naanị Igbo."" ""Ọ na-eje ihe ndị alakuba na-eje ihe ndị okpukpere Kraịst, bụ ihe mere ka ndị Bishọpụ na Imam kwadoo ya ịnọchi Buhari maka udo na idinotu Naịjirịa."" Nzewuji gara n'ihu kwuo na oge ruo, Okorocha n'onwe ya ga-agwa ndị mmadụ uche ya gbasara ịzọ ọkwa onyeisiala Ugboro ole Okorocha zọrọla ọkwa onyeisiala Tupu ọ bụrụ gọvanọ Imo Steeti, Rochas Okorocha azọọla ọkwa onyeisiala Naịjirịa n'oge gara aga. N'afọ 2003, ọ zọrọ ya bụọkwa na pati 'All Nigeria People's Party (ANPP)'. O mechara banye PDP sorokwa zọọ ya bụ ọkwa n'afọ 2007, tupu ọ banye APC zọkwaa ọkwa Onyeisiala n'afọ 2015. N'ọnwa Sepụtemba afọ a, Rochasgwara ndị ntaakụkọ sị: ""Ọ bụrụ na m bụrụ onyeisial, udo na ọganihu ga-abụ ụba na Naịjirịa, mara na achọrọ m ịbụ onyeisiala. Ọ bụghị naanị Rochas Okorocha bụ onye Igbo a na-enyo na o nwere ike ịzọ ọkwa onyeisiala na 2023. Ndọrọ ndọrọ ọchịchị ebiriwala ọkụ na Naịjirịa maka na oge a ga-eme ntuliaka ọkwa onyeisiala Naịjirịa na ụfọdụ ndị gọvanọ eruwela ọzọ. Ntuliaka onyeisiala Naiji ga-adị n'ọnwa Febụwarị afọ 2023 dịka a na-emekaarị ya kwa afọ anọ ọbụla. Ọtụtụ ndị si mpaghara Ọwụwa Anyanwụ na-ekwu na ọ bụ oge ha iwepụta onye ga-abụ Onyeisiala Naịjirịa n'afọ 2023. N'ihi ya. ụfọdụ ndị ndọrọ ndọrọ ọchịchị si mpaghara ahụ amalitela ikwupụta uche ha n'ịzọ ọkwa a. Ndị a gụnyere; David Umahi bụ gọvanọ Ebonyi Steeti, Anyim Pius Anyim bụbu onyeisi ụlọomeiwu Naịjirịa, Orji Uzor Kalu bụ aka chịburu Abia Steeti. Davido Umahi Gọvanọ David Umahi bụ gọvanọ Ebonyi Steetị gara zute Onyeisiala Muhammadu Buhari n'Abuja na Tuzde bụ ebe ọ gwara ya ebumnobi ya ịzọ onyeisiala. O kwuru na ọ ga-eji ọkọlọtọ All Progressive Congress (APC) wee zọọ ya. Umahi bụ onye obodo Uburu dị n'okpuru ọchịchị Ohaozara dị n'Ebonyi Steeti. A mụrụ ya n'ọnwa Jenụwari afọ 1964. Ọ zọrọ ọkwa gọvanọ n'aha PDP n'afọ 2015 ma merie, zọọkwa nke ugboro n'afọ 2019 ma merie ọzọ. Umahi mechara hapụ pati PDP mabanye n'APC n'ọnwa Nọvemba, afọ 2020. Anyim Pius Anyim Anyim Pius Anyim n'otu aka ahụ kwupụtara mmasị ya ịzọ ọkwa onyeisiala. Ọ bụ onye mbụ si mpaghara Ọwụwa Anyanwụ na-ekwupụta mmasị ya ịzọ ọkwa ahụ n'afọ 2023 Lee ihe ndị ị kwesịrị ịma maka ya: Orji Uzor Kalu bụ aka chịrị Abia steeti malite n'afọ 1999 ruo 2007, mana ugbua ọ bụ Sinetọ na-anọchite anya Abia 'North' n'ụlọomeiwu ukwu Naịjirịa. Na mkparịtaụka ya ba Channels TV nwerem Kalu sị ""Adị m njikere ịzọso Bola Ahmed Tinubu ọkwa Onyeisiala n'aha pati APC"". Kalu kwuru nke a dịka Tinubu chiburu Legọs Steeti pụtara ma kwuo na ọ ga-azọ ọkwa onyeisiala. Ọ sị na ihe ọ na-eche bụ ka pati APC kwupụta na ọ bụ ndị Ndịda Naịjirịa ga-enwe ohere ịhọpụta onyeisiala Naịjirịa. N'ọdị nso a ka foto ya malitere ịgbasa n'Umuahia, na-egosipụta na ọ chọrọ iso zọọ ọkwa Onyeisiala Naịjirịa na 2023. Na mkparịtaụka ya na BBC Igbo, Kalu kwuru na ya toruru ịbụ onyeisiala Naịjirịa, mana ọ bụ ihe Chukwu kwuru ga-eme. Chetakwa na Kalu so na ndị nwere ọgbakọ a kpọrọ ""Igbere Declaration"", ebe a nọrọ kpọọ oku ka pati APC na PDP họpụta onye Igbo maka ịzọ ọkwa onyeisiala na 2023. Dịka a na-ekwusi ike na ọ bụ ndị Igbo ka o rutere iwepụta onyeisiala Naịjirịa ma Buhari rituo. Ndị ọzọ a na-atụ anya nwereike isonye n'ọsọ ọkwa Onyeisiala nke afọ 2023 gụnyere; Amaechi bụ aka chịburu Rivers steeti, ma bụrụkwa Mịnịsta na-ahụ maka njem ugbua. O kwubeghị kpọmkwem na ọ chọrọ ịzọ ọkwa onyeisiala, mana ọtụtụ na-ekwu na uche ya dị ya. Oge Amaechi na BBC Igbo nwere mkparịtaụka n'afọ 2020, anyị jụrụ ya ihe o che gbasara ọkwa onyeisiala n'afọ 2023, o kwuru na sị: ""enweghị ihe m ga-ekwu. Ugbua, abụ m onye ọrụ gọọmentị."" Mana n'agbanyeghị nke a, ọtụtụ na-ekwu na Amaechi nwere ike ịzọ ọkwa onyeisiala na 2023. Obi so zọọ ndọrọndọrọ ọchịchị Naịjirịa nke afọ 2019, dịka ọ zọrọ ọkwa osote onyeisiala, ya na Atiku Abubakar. Mana foto malitere ifegharị n'ọnwa sepụtemba afọ a, nke na-ekwu na ọ na-apụta ịzọ ọkwa onyeisiala. Foto ahụ gosiri na aka chịburu Kano steeti bụ Rabiu Kwankwanso na-apụtakwa dịka osote onyeisiala. Mana Peter Obi kwuru na aka ya na ụkwụ ya adịghị na ya bụ foto. O kwuru sị: ""Ihe kwesịrị ịka mkpa ugbua bụ etu onye ọbụla ga-esi gbakọta aka ka anyị nwee ezi nchekwa, kpochapụ ụbịam, nye ndị mmadụ ọrụ, wulite ọnọdụ agụmaakwụkwọ nakwa ahụike na Naịjirịa, ọ bụghị onye ga-abụ onyeisiala."""	https://www.bbc.com/igbo/afirika-59325685
business	Oguta Lake: Ejirila m ife mmiri Ogbuide na Urashi zụọ ụmụ m na mahadum - Ezenwaanyị	Ezenwaanyị Stella Anozie kọwaara BBC Igbo etu mmiri Ogbuide na Urashi mejupụtara mmiri Oguta si gọzie ya ọfụma mere ka ọ nwee ike ịzụpụta ụmụ ya na mahadum. O kwukwara etu o sirila fee ya bụ mmiri site n'afọ 1978 ruo ugbua. Ọ kọwakwara na mmiri a na-asọ ndị ọjọọ. Ndị mere akụkọ a: Chris Sanctus Okereke, Chimamaka Ihenacho Akụkọ ga-amasị gị	https://www.bbc.com/igbo/afirika-46428644
entertainment	Akụkọ Mike Ejeagha - Aghara m ihe egwu m gbaa ọsọ agha	"Mike Ejeagha bụ otiegwu Igbo ama ama n’ihi egwu akụkọ iho ya. Egwu e jiri mara ya nke wuru ewu n'afọ 70s na 80s gụnyere ""Ụwa mgbede ka mma"", ""Ọfọ ma onye ji ya"", ""Gwọgwọgwọ Ngwọ"", ""Nwaanyị mma aghara egwu jịta laa"" Na mkparịtaụka ya na BBC Igbo nwere, Ejeagha kọrọ akụkọ etu ya sị hapụ ọrụ ịkpụ isi, banye iti egwu. Gee ya ihe o kwuru n'uju na nkiri a: Ndị mere akụkọ a bụ Nnamdi Agbanelo na Chris Sanctus Okereke"	https://www.bbc.com/igbo/afirika-47158577
sports	Nigeria VS Guinea: Lee ihe ụmụ Naijiria na-ekwu maka mmeri Super Eagles meriri	Nigeria meriri mba Guinea n'asompi Afcon ha sọrọ ụbọchị Wenezde. Lee ihe ụmụ Naijiria na-ekwu maka mmeri ahụ Super Eagles meriri dịka BBC Igbo gbara ha ajụjụ ọnụ:	https://www.bbc.com/igbo/48774559
politics	Ipob: Uche Mefor o nwere ikikere ịsị ndị Ipob kwụsi ịtụ ụtụisi ha?	"Onye ọkaiwu nke onyeisi ndị Ipob bụ Nnamdi Kanu na ndị otu Ipob bụ Alloy Ejimakọ ekwuola na ya enweghị ike itinye ọnụ maka akwụkwọ ozi na-efegharị nke a sị na ọ bụ Uche Okafor-Mefor depụtara. Ejimakor kwuru na e nwere ihe ndị ọzo dịmkpa ọ nwere ịkpa ma sịkwa na Uche Mefor bubu otu n'ime ndị isi nke otu iPOB. O kwuru sị"" Uche Mefor site n'okwu sị ya n'ọnụ, abụghị osote onyeisi otu Ipob nke pụtara na osoghị dịka ndị ọchịchị otu Ipob"". O kwuru na ọbụghị ya bụ onye ọkaiwu Uche Mefor nke mere na ya enweghị ike ikwu ihe ọbụla maka ya. E nwere akwụkwọ ozi na-efegharị na ịntaneti nke depụtara iwu nke si ka ndị otu Ipob niile kwụsị ị kwụ ụtụisi ha na-atụ tupu ndị ọchịchị otu ahụ ahazịe ọnọdụ ọchịchị ha maka esemokwu ha na-enwe. Ya bụ akwụkwọ ozi nke e jiri aha Uche Mefor dee kwuru na ya bụ Mefor ka bụ otu n'ime ndị ọchịchị otu Ipob dịka akwụkwọ ha jiri hiwe ụlọọrụ na mba Briten siri gosi. O kwuru na ya bụ akwụkwọ gosiri na ọ bụ ya na Nnamdi Kanu bụ ndị ndu otu Ipob. Akwụkwọ ozi ahụ nke bu akara ụbọchi atọ nke ọnwa Disemba afọ 2020, nyere iwu ka ndị ọrụ na ndị otu Ipob niile mee ihe akwụkwọ ahụ depụtara n'ime abalị abụọ. Solomon Egbo, ekwuola na Mazi Nnamdi Kanu amaghị maka nchụpụ a chụpụrụ Uche Mefor dịka osote onyeisi  otu 'Indigenous People of Biafra' IPOB. Nke a na-abịa dịka akụkọ ọgbaaghara dapụtara n'ime otu IPOB na-arị elu. BBC Igbo mere mkparịtaụka iji mata ebe mmiri si baa n'opi ụgbọgụrụ. Na mkparịtaụka a, anyị kpọrọ Clifford Iroanya onye sobu n'otu Ipob nakwa Solomon Egbo. Egbo kwuru na ọ bụ ndị nọ na ngalaba DOS nke IPOB wepụtara akwụkwọ na-ekwu na ha achụọla Uche Mefor. Ọ gara n'ihu kwuo na ọ bụ naanị Nnamdi Kanu nwere ikike ịchụpụ Mefor na Ipob. Egbo gara n'ihu kwuo na ọtụtụ ndị nọbu n'isi otu Ipob enweghị obi ọcha gbasara ya bụ otu. O kwuru na ọ bụ ndị ahụ na-awụnye mmiri ọkụ n'okwu dị n'etiti Nnamdi Kanu na Uche Mefor ma na-ebutekwa nkewa n'etiti Ipob. N'aka nke ya Clifford Iroanya kwuru na otu Ipob dịka ọ dị ugbua enweghị usoro ọbụla doro anya ha nwere iji nweta Biafra. O kwuru na Ipob bụ otu enweghi isi nke o ji enwe ọdụ n'ihi na ndị ndu ha enweghị ụzọ ha na-agbaso. Iroanya dụrụ ọdụ ka ndị nọ n'otu Ipob kwụsị ịkparị ndị mmadụ iyi nakwa ịkparị ndị mmadụ ndị ekwenyeghị na ọzịzọ Biafra. Ọ gara n'ihu kwuo na ọkpụrụkpụ ihe ji ọdịmma Naịjirịa bụ akwụkwọ iwu nke a kpọrọ .Constitution' na Bekee. ""Ọ bụrụ na emegharịghị akwụkwọ iwu a, o nweghị ihe ọbụla ga-enwe isi na Naịjirịa."""	https://www.bbc.com/igbo/afirika-55127268
business	National Social Housing Programme: Etu ị ga-esi soro rite n'ụlọ 300,000 gọọmentị Naịjirịa na-akwado ịrụ	Gọọmentị Naịjirịa ewepụtala atụmatụ iji rụọ ụlọ ruru 300,000 na steeti niile gụnyere isi obodo Naịjirịa bụ Abuja. N'atụmatụ ahụ, ha kwuru na ọ bụ ndị anaghị erite nnukwu ego n'ụgwọ ọnwa ka ọ ga-akacha rue aka. Ha kwukwara na a na-atụ anya na ọ ga-enye ihe karịrị otu nde ụmụ Naịjirịa ọrụ mgbe amalitere ịrụ ya bụ ụlọ. Ụlọ ndị ahụ a na-akwado ịrụ dị n'ụzọ atọ dịka ha si kwuo: Lee ihe ndị ị ga-eme iji sonye na ndị ga-erite ụlọ Ọ bụru na ịmeechaa ihe ndị a, ma ahọpụta gị, ị ga-enwe ịke ịkwụ ụgwọ ụlọ ị chọrọ nwayọ nwayọ. Ajụjụ ndị ọzọ ị nwere banyere atụmatụ a bụ nke gọọmentị zara n'ebe a .	https://www.bbc.com/igbo/afirika-55306591
sports	Wolves vs Chelsea: Chelsea emechiela nkịta ọhịa na-alụ Man Utd ọnụ n'ike	"Ụbọchị taa abụghị ụbochị ọma nye ndị Wolves dịka ndị Chelsea jiri goolu saa ha ahụ. Ụmụ Naijiria abụọ bụ Tammy Abraham na Fikayo Tomori gbachara aka ahịa ka goolu nọ na-arị ibe ya elu n'egwuregwu a. Tomori tikpuru goolu na nkeji 31 ebe Abraham nyere goolu atọ ya na nkeji 34, 41 na 55 tupu ọ gbakpuo nke o ji gbaara ndị Wolves aka ahịa na nkeji 69. Patrick Cutrone tụkwasịrị ọzọ iji nye ndị Wolves olileanya na nkeji 84, tupu Mason Mount abịa kụchie akpati ndị Wolves na nkeji 90 na ụma e ji egbuchi bọọlụ. Ndị Chelsea gosiri ndị Wolves na ha enweghị nsọpụrụ, dịka ha ji goolu niile a (goolu ise a satara naanị abụọ) gaa leta Wolves n'ụbọchị ncheta afọ 130 e ji rụọ ọgbọegwuregwu ha bụ Molineux. N'agbanyeghị na ndị Chelsea emeriela naanị otu asọmpi n'ime anọ ha gbarala, ha eleghị anya n'azụ were jiri goolu zuo ndị Wolves ahụ. Ajụjụ ndị mmadụ kpụ n'ọnụ ugbua bụ na ""ọ bụ ụmụaka abụọ a bụ Tammy Abraham na Mason Mount nọchiri anya Didier Drogba na Frank Lampard?"" Nke a bụ maka na ụmụokorobia a na-arụkọ ka ndị zoro ezo na-ere ala nna ha. Tammy Abraham zara aha ya dịka ""nna ụwa niile"", ka o nyekọrọ goolu atọ n'ime otu egwuregwu nke Bekee kpọrọ ""Hattrick"". Kama o tikpukwara otu goolu na neetị ndị nke ya, mana ọ dị ka ndị nkwado Chelsea ga-agbaghara ya maka nke a. Abraham abụrụla onye kacha bụrụ nwata nyere goolu atọ n'otu asọmpi na Premiership. Chelsea gosiri na nkata ha na-ehi ehi n'agbanyeghị na ha nyere goolu ise, ebe ndị Wolves gakwara n'ihu jisiike sata goolu abụọ. N'aka nke ọzọ, ka ndị otu egwu bọọlụ Manchester United gbara nke ha, ha jiri otu ọkpụ goolu were merie ndị nke Leicester City bụ ebe. Mana ka ọ dị ugbua, anyi amarala mbe na-abọ nke bụ oke."	https://www.bbc.com/igbo/egwuregwu-49703093
politics	Ejikọzila aha Peter Obi na ndị nwụrụ na mmiri Ezu - MASSOB	"Otu na-achọ mwereonwe Biafra Movement for the actualization of the sovereign state of Biafra (Massob) ekwuola ka ndị akụkọ ụgha kwụsị ijikọ aha Peter Obi nakwa ozu ndị ahụrụ na mmiri Ezu. Ha kwuru nke a n'ime ozi si n'aka Edeson Samuel ha wepụtara n'ụbọchị Tọzde dịka ha mechara nzụkọ. Ha sị ""Obi enyeghi iwu nke o ji enedo anya n'ogbugbu e gburu ndị otu Massob"" Otu ahu jikwa ohere ozi ahụ rịọ ndị mmadụ niile ha gbaa mbọ weta PVC ha iji nyere ha aka wepụ ndị na-emegbu ha n'ọkwa etiti nakwa ọkwa steeti. Ihe ọzọ otu ahụ kwuru bụ na ọ tụrụ ha n'anya na otu nwoke aha ya bụ Simon Ekpa ji soshal midia agbarụ ihe bụ eziokwu maka ndị egburu na mmiri Ezu. ""Ọ bụ ndị SARS nọbu n'Anambra nke James Nwafor bụ onyeisi ha nwụchiri ndị otu anyị ma gbuo ha na ndị ọzọ echeere bụ ndị ohi ma tunye ozu ha n'ime mmiri Ezu"" ka ha kwuru. N'agbanyeghị okwu ha kwuru, Massob gara n'ihu kpọọ oku ka atọghapụ ndị Massob, ndị Ipob nakwa ndị niile na-achọ mmwereonwe Biafra e ji n'ụlọ mkpọrọ dị icheiche. Ha kwuru na ha rubeere 'nwanne ha nwoke' Nnamdi Kanu isi. ""Ojiji eji nwanne anyị nwoke Nnamdi Kanu nakwa mmigharị a na-eme n'ikpe ya agaghị akụtu mmuọ ya maọbụ kwụsị ọchịchọ Biafra"" ka ha dere. Ha kwuru na ha wepụtara ozi a n'oge dị etu a maka na e mee ngwa ngwa emeghara ọdachi."	https://www.bbc.com/igbo/articles/c25d07gjg9go
health	World Cancer Day: Eji m ụkwụ bịa ụlọọgwụ mana ozugbo m nụrụ ihe na-eme, aganwuzịghị m ije	Abumchukwu Ezeilo bụ onye rịaburu ọrịa kansa ma merie kọrọ akụkọ ihe mere ụfọdụ ji anwụ n'ọrịa kansa bụ maka ha anaghị aga ezigbo ụlọọgwụ. Na mkparịtaụka ya na BBC nwere, Ezeilo kọrọ akụkọ ka ya si gbalahụ kansa.	https://www.bbc.com/igbo/afirika-51368118
politics	Nnamdi Kanu anaghị achụ maka nnwereonwe Biafra - Asari Dokubo	"Asari Dokubo akọwaarala BBC Igbo ebe mmiri si baa n'opi ụgbọgụrụ na mmekọrịta ya na onye ndu Ipob bụ Nnamdi Kanu. Ọ sị na Kanu anaghị achụ maka nnwereonwe Biafra, na o nweghi onye ọbụla ọ na-edu nwereike ime ka e nwete Biafra. Ọ sị na ozutebeghi Kanu ihunihu, kama ọ bụ n'ekwenti ka ha abụọ na-akpa. O kwukwara na mgbe Kanu nọ n'ụlọ mkpọrọ, na o so na ndị gbara mbọ ịhụ na a tọhapụrụ ya. Dokubo kwuru na ihe seere ya na Kanu okwu bụ mgbe Kanu sị ka ndị Igbo gbajọọ iso mee ntuliaka n'afọ 2019, mana ọ gwara ya mba na etu a adịghị mma. ""Agwara m Kanu na ọ bụ site n'ime ntuliaka ka a ga-eji chụpụ Onyeisiala Buhari n'ọchịchị mana Kanu nupuruisi ma kpọsa m asị."" Dokubo gara n'ihu tinye ọnụ n'ebubo Kanu boro ya maka ị nara ya nde naịra iri abụọ ma jụọ Kanu ""kedụ mgbe nke a mere""? Ọkaiwu Nnamdị Kanu bụ Aloy Ejimakor sị na Kanu maọbụ ya onwe ya enweghi ọsịsa ha ga-enye Dokubo n'okwu ndị o kwuru. Ejimakor sị na Dokubo bụ mmadụ nkịtị nwereike ikwu ihe ọbụla dị ya n'uche. Kirie ihe ha kwuru n'uju n'elu. Akụkọ ndị ọzọ ga-amasị gị:"	https://www.bbc.com/igbo/afirika-54442839
entertainment	Angela Nwosu kwuru ihe ise a ga-atụ gị n'anya	"Onye ama ama na-eme ihe onyonyo maka aramara bụ Angela Nwosu na BBCIgbo nwere mkparịta ụka ebe o kwuru ọtụtụ ihe ndị mmadụ amaghị maka ihe ọ na-eme. Lee ya n'uju ebe a Kama ọ bụrụ na ị chọrọ ya na nkenke, lee ihe ise gbara ọkpụrụkpụ o kwuru: 1) Ụfọdụ ndị Pastor, ndị isi ndị agha na ndị ọgaranya ụfọdụ na-agba ya aka ahịa nke ọma, O kwuru sị ""ndị isi ụka na-abịa achọta m maka enyem aka, ha mechaa ha na-ekpere m ekpere"". O kọwara na ọnweghị ihe na-esere ya na ndi ụka. O kwuru sị ""Ọ bụrụ na mụọ gi anabataghị ihe m na-eme, biko a zụla. 2) O kwenyere n'ikikere si n'ala, mmiri na ikuku. O kwenyere na ha na-ebute ihe ọma Ọ mara atụ sị na ụfọdụ ndị na-eji ụkwụ ha gaharịa n'obodo ha batara ọhụru ma jiri ọnụ ha kwa ala ahụ ihe ha chọrọ. 3) Angela Nwosu kwenyere na ọ bụghị okwu ọjọọ maọbụ ịkwa mmadụ emu ka mmadụ ga-eji ewebata ihe ọma na ndụ ya. 4) O kwuru na ọ kwụsịri ịga ụlo ụka n'ihe dịka afọ 2015/2016. Ọ kọwara na ọ bụghị na enwere ihe ọjọọ ọ hụru kama na ọ bụ na omasịghị ya. 5) Nwosu kwuru na-agbanyeghị na Nne ya na ụmụnne ya akwadoghi ihe ọ na-eme, na ha na-ekpere ya ekpere. O kwukwara na dị ya kwadoro ihe ọ na-eme. Na mmechi, ọ gwara ndị mmadụ ka ha hapụ iji obi ọjọọ eso soshal Midịa, kama mgbe mmadụ hụru ihe ọma ka onye ahụ kelee Chineke ma kpee ekpere ka onweta nke ya."	https://www.bbc.com/igbo/afirika-53670371
entertainment	Igbo Actors: Ha achọrọ Biafra ka ọ bụ ha achọghị Biafra?	Okwu Biafra bụ okwu na-emetụ otutu ụmụafọ Igbo n'obi. Dịka otu dị iche iche dị ụgba na-ama ọkwa maka enweta Biafra. Ndị dịka Anne Njemanze, Klint the Drunk, Noble Igwe na otutu ndị ọzo gwara BBC uche ha maka ịnweta Biafra. Lee ihe niile ha nwere ikwu maka okwu a.	https://www.bbc.com/igbo/afirika-51163537
politics	"Uloma Rochas: Anyị ji ""search warrant"" gaa ụlọahịa nwunye Rochas Okorocha"	"Ebubo na ụta na-aga n'ihu maka ihe mere na ụlọahịa nwunye Rochas Okorocha bụ Nneoma Okorocha n'Owerri. Ọ bụ ebe ahụ ka Kọmiti na ahụ maka ịnapụta akụ na ụba Imo steeti ndị mmadụ buuru laa na mgbe gara aga. Ada Rochas Okorocha bụ Uloma Rochas-Nwosu onye nọ n'ụlọahịa ahụ mgbe ihe a mere na ụbọchị Fraide kwuru na ndị ọrụ ahụ ejighị ezigbo akwụkwọ ụlọikpe nyere bịa. O kwukwara na otu onye n'ime ndị ahụ bịara ya bụ njem mara ya akantị nke onyeisi ndị kọmitii ahụ bụ Jasper Ndubuaku gọrọ. Ndubuaku kwukwara na ndị otu ha wetere akwụkwọ ikike na ụlọikpe magistrati nke dị n'Owerri were mee ya bụ njem. Ụlọma sị na-okwu dawaara ha mgbe ọ sị ha weta akwụkwọ nyere ha ikike ịbịa na ya bụ ụlọahịa, mana akwụkwọ ha gosiri ya ejughị ya afọ. BBC gbakwara onye ọkaiwu bụ Malachy Ugwumadu ajụjụ ka ọ gwa anyị ihe kwesiri ịdị na akwụkwọ ikike ""search warrant"". Ugwumadu kwuru na ezigbo 'search warrant' kwesiri isi n'aka ezigbo ụlọikpe ma buru aha onye e ji maka ya nye ya nakwa ebe e ji maka ya nye ya. Ọ bụrụ na edehie aka na otu n'ime ihe ndị a, ọ bụghị ya. Gee ọnụ okwu Ugwumadu: Nke a bụ akwụkwọ ikike Uloma sị na ndị kọmitii ji bịa n'ụlọahịa ya Lee ihe nkiri nwereike ịmasị gị"	https://www.bbc.com/igbo/media-49148562
business	House of Representatives: Gịnị mere ijeri dọla 7 CBN nyere ụlọakụ 14 n'afọ 2006?	"Ọ bụ gịnị mere  $7bn CBN nyere ụlọakụ 14 n'afọ 2006?', bụ ajụjụ ụlọomeiwu nta nke Naijria chọọrọ ka ndị o metụtara zaa ya. Ụlọakụ etiti nọrọ n'afọ 2006 tinye aka n'akpa ego Naịjirịa nwere na mba ọzọ were nye ụlọakụ iri na anọ na Naijịrịa nakwa ndị ogbo ha na mba ofesi iji kwalite ha. Mana afọ iri na atọ agala, o nweghị onye na-ekwu okwu maka nkwụghachị ego ndị ahụ. N'ụbọchị Tọzde, ndị omeiwu kwekọrịtara ma kpebie ịtinye ọnụ n'okwu a bụ nke Abubakar Ahmad nke APC (Gombe)kpalitere okwu ya. Ha nyere kọmịtị okwu ụlọakụ dị n'aka ntuziaka ịchọpụta  ọnọdụ e ji kesaa ego ahụ ma wetara ha ozi n'izu asatọ. Mana otu onye ọnụ na-eru n'okwu n'ihe gbasara  akụnaụba bụ ọkammụta Godwin Owoh kwuru na nnyocha ahụ ndị ụlọomeiwu chọọ ịmalite agaghị amịta mkpụrụ ọbụla n'ihi n'ọ bụ ịchụ oke ebe ụlọ ya na-agba ọkụ. ""Ihe e mere bụ na e nyere ụlọakụ isonye na ndị na-ahazị akụ Naijiria nke bụ ihe naanị ụlọakụ mba ofesi na-emebụ ma sonye nerite uru nke ọbụbu ụlọakụ mba ndị ọzọ na-erite."" Nnyocha ọ ga-apụtara gịnị? Owoh kwuru na nnyocha ahụ agaghị amịta mkpụrụ ọbụla n'ihi na ụlọomeiwu enweghị ikike inweta akwụkwọ etu ụlọakụ-etiti si eme ego(Financial Report) bụ ihe e kwesịrị ịgbado ụkwụ were eme nnyocha. Ọ gara n'ihu kwuo na ọ bụ kwa oge ka ụlọomeiwu na-ebulite okwu ahụ kwa ụlọomeiwu ọhụrụ ọbụla na enweghị ihe ha kwutere na ya. Ihe ndị ị kwesiri ịma maka ego CBN tinyere n'ụlọakụ 14:"	https://www.bbc.com/igbo/media-50333318
entertainment	Igbo Literature: Omenuko, Ije Odumodu, Mbediogu na akwụkwọ Igbo ndị ọzọ ị gaghị echefu echefu maka mwelite ha welitere asụsụ Igbo	"Mgbe elu bụ ala ọsa, ọ bụ okwu ọnụ ka ndị Igbo si akọ akụkọ ihe mere oge gboo maọbụ kuziere ndị na-eto eto ihe. Mana nke a gbanwere dịka ndịọcha bịara weta ụka ma wetakwa agụmakwụkwọ; etu e si agụ,ede. Ọtụtụ akwụkwọ mbụ bụcha na n'asụsụ Bekee mana e mechara nwewe akwụkwọ ndị e dere ede n'asụsụ Igbo bụ ihe Igbo ji akọ akụkọ ifo nakwa nke na-egosi nkwenye ndị Igbo. Lee ụfọdụ akwụkwọ Igbo kara aka nke ihe pụrụ iche na ọtụtụ n'ime ha bụ etu ndị dere ya ji ilu na akpalaokwu were ebi okwu ka ụkpaka : Omenụkọ bụ akwụkwọ akụkọ ifo(Literature) mbụ e dere n'asụsụ Igbo dịka e bipụtara ya n'afọ 1933. Omenụkọ bụ akwụkwọ ọtụtụ ụmụaka ụmụ akwụkwọ Igbo  jiri waa eze n'ịgụ edemede Igbo. Ya bụ akwụkwọ nke Nwosu Pita Nwana ritere nturuugo n'asọmpi akwụkwọ e dere n'asụsụ dịga n'Afrịka nke 'International Institute of African Languages and Culture' haziri. Maazị Pita Nwana, onye ọrụ kapịnta rụrụ ọrụ n'ụlọakwụkwọ 'Methodist College Ụzụakọli' ọtụtụ afọ, ji ilu na okwu gwọọ ya bụ akwụkwọ ka ji abụbọ. Nwana bụ onye 'interpreter' nye ndịọcha na-achịkọta ụlọakwụkwọ ahụ e mechara mara dịka 'Ibo Institute' , gụnyere Rev J Wood bụ onye nlekọta ya bụ ụlọakwụkwọ. Nwana, onye a mụrụ n'afọ 1881 bụ  otu n'ime ụmụnwoke ise nne na nna ya bụ onye bụ ọpụrụiche site na oge ọ dị na nwata. Nne na nna ya bụ ndị ọgọ mmụọ mana Nwana tolitere sowe ndị ụka ebe ọ nọ mụta Akwụkwọ nsọ. Ọ nwụrụ n'afọ 1968 oge Agha Biafra ka kpụ ọkụ n'ọnụ mana akwụkwọ ya ahụ mepeere ndị na-ede akwụkwọ Igbo ụzọ. Ọtụtụ gbasoro etu o si eji ilu na itu aha otutu were achọ akwụkwọ ha dere mma. Omenụkọ bụ akụkọ gbadooro ụkwụ n'ihe mere na ndụ otu nwoke a kpọrọ Igweegbe Odum, onye Ndizuogu ma bụrụkwa onye ojiegoachụego. Nwoke ahụ sitere n'ogbenye were ghọọ ọgaranya site n'ịgba mbọ nakwa amamihe dịka ọ gbachaara nna ya ukwu odibo. Mana nwoke ahụ dajọrọ oge o lere ụmụ ndị agbataobi ya na-enyere ya aka n'azụmahịa n'ohu oge ahịa ya dachara mmiri. O mechara gbalie imezi ihe o mebiri. Akwụkwọ Omenukọ bụ akwụkwọ wuru ewu n'Igbo agbọ fere agbọ nke na  n'afọ 2010, emere emume icheta afọ 75 e depụtara akwụkwọ ahụ. Ije odumodu jere bụ akwụkwọ Leopold Bell Gam dere akwụkwọ n'afọ 1963 bụ akwụkwọ ọzọ tọọrọ atọ ụmụakwụkwọ iji amụ iri elu n'agụmagụ Igbo. Akwụkwọ a bụ akụkọ maka Odumodu, nwa afọ Ahaba hapụrụ  ezinaụlọ ya na-agbanyeghị mkpamkpa ndị ntọrị mmadụ, gawa Eko (Legọs) ịchọ akaraaka ya. Ọ nọrọ n'Eko mụọ ọrụ ma na-arụ ọrụ aka dị iche iche ma mecha rụwa ọrụ n'ụgbọmmiri. N'otu n'ime njem ha na-eme ịga ofesi, ebilimmiri tụwara ụgbọmmiri ha, onye ọbula gbasaa ka mkpụrụ ụkpaka. Mmiri bugara Odumodu n'ikperemiri mba Finda ebe ọ nọrọ malite ndụ n'isi. Dịka akụkọ Guilliver's Travel nke Jonathan Swift dere ebe Gulliver zutere ndị Liliput, ndị obodo Finda Odumodu zutere bụ ndị ntịtị mmadụ, ebe Odumodu dị ha ka nnukwu dimkpa toro nnukwu ogologo. Ọ tara ahụhụ na mba ahụ ma mecha bụrụ nnukwu mmadụ lụrụ nwa eze mba Finda ọ mụtara ya ụmụ mana oge egwu dagharịrị, ọ ghọọ onye gba aka nwunye ya na ụmụ ya. N'agbanyeghị njem ya ga nakwa ihe niile ọ gabigara, Odumodu laghachiri n'ala nna ya bụ Ahaba, ebe ndị obodo mere ya eze, ko o were ihe ọ mụtara na njem ya chịkọta ha. Nke a bụ akwụkwọ nke onye na-ede akwụkwọ a ma ama bụ  Tony Ubesie dere. A mụrụ Ubesie bụ onye Achi dị n'Okpuru Ọchịchị Oji River, Enugwu steeti n'afọ 1950 . Ọ gụrụ akwụkwọ na mahadum 'University of Nigeria Nsukka' ma bụrụ onye ntaakụkọ. Ọ bụ onye na-ede mbem ma bụrụ onye dere akwụkwọ ruru iri na atọ gụnyere; Isi Akwụ Dara n'Ala, Jụọ Obinna, Mmiri Ọku Eji Egbu Mbe, Ụkpana okpoko buuru, na Ụkwa Ruo Oge Ọ Daa bụ nke o dere n'afọ 1973. Tony Uchenna Ubesie nwụrụ n'afọ 1994 ka ọ gbara afọ 44. Akụkọ Ụkwa Ruo Oge Ọ daa bụ akụkọ banyere oke ịhụnanya dị n'etiti  Ngọzi na Chude. Ukwa Ruo Oge Ya Ọ Daa' bụ akụkọ banyere nnukwu ịhụnanya dị n' etiti Chude na Ngọzi. Na agbanyeghị ọtụtụ ọnwụnwa bịara nwalee mmadụ abụọ, ha etisaghị kama ha nwudosiri n' onwe ha wéré rue oge ha lụrụ  onwe ha. Akwụkwọ Mbediọgụ bụ akwụkwọ ọtụtụ akụkọ ifo banyere mbe na ụmụ anụmanụ ndị ọzọ nke  Frederick Chidozie Ogbalu(FC Ogbalụ dere. Odogwu nwoke a na-anụ aha ya maka nnukwu mbọ ọ gbara na nkwalite asụsụ Igbo bụ ya na ndị enyi ya hiwere otu Otu Iwelite Asụsụ Na Omenala Igbo  nke Bekeee kpọrọ 'Society for Promoting Igbo Language and Culture' (SPILC), n'afọ 1949. Ọ bụ otu ahụ haziri usoro Igbo e ji ede Igbo nke a kpọrọ 'Standard Igbo' na Bekee nakwa ọnụọgụgụ(numerals) n'Igbo(nde,ijeri). Tupu oge ahụ Igbo na-ekwu 'ọgụ kwuru ọgụ', 'nnụ kwuru nnụ', agụkata agba awa...) A ma Ogbalu maka ị bụ onye hiwere akwụkwọ akụkọ Igbo mbụ ọ kọrọ ""Anyanwụ."" Ọ bụ onye Abagana n'Anambara Steeti ma bụrụkwa onye nkuzi  sekọndịrị kuziri n'ọtụtụ ụlọakwụkwọ. E wezụga Mbediọgụ, Ogbalu  dere ọtụtụ akwụkwọ Igbo gụnyere Nza Na Obu, Akwukwo Ogugu Igbo, Okowa Okwu (Igboo dictionary), Ebube Dike, Dimkpa Taa Aku A hu Ichere Ya,Okwu Ntuhi (riddles) Obiefula, Uwaezuoke  wdg. Otu n'ime akụkọ ahụ dị n'ime Mbediọgụ bụ maka ihe mere mbe ji ezo onwe ya n'ime okpokporo ya. Nke a bụ akụkọ etu oke ụgani si daa n'ala ụmụ anụmanụ nke na a hụghị ihe e riri. Mbediọgụ gara n'ọhịa ịchọ ihe ọ ga-eri ma hụ akwụ chara acha. Ọ rịa elu  gbutuo ya mana ogbe akwụ ahụ dabara n'ọnụ. Mbe soro ọnụ ahụ chọọ ogbe akwụ ya gawa ma hụ onwe ya n'ala mụọ ebe ndị mụọ na-ata akwụ ya. Ha rịọọ Mbe ka ọ hapụrụ akwụ, were ịgba nri.5. Onye Ọma Emeka, Onye Ọma Emeka bụ akụkọ maka Emeka Okoro, nwatakịrị nna ya zigara ka ọ gaa akwụkwọ, na-agbanyeghị na ya onwe ya bụ onye ọgọmmụọ. Mba Okoro zigara nwa ya ụlọ akwụkwọ n'ihi ahụhụ ọ gabịgara oge ọ rụrụ ọrụ kọmpịnị n'ihi agụghị akwụkwọ. Mana nne Emeka na ụmụnne ha akwadoghị nke a n'ihi egwu na ịga akwụkwọ ga-eme ka nwata ahụ gbahapụ omenala ndị obodo gawa ụka nke nwere ike ime ya ka ọ ghara ịkwa nna ya n'ụzọ omenala ma ọ nwụọ. Emeka gara akwụkwọ gụruo koleji ma nweta ọrụ na bido mebe fụma, nke mere na ọ dịzị  ndị ọgbọ ya na-achịbu ya ọchị ka ha bụrụ ya. O mechara bụrụ onye e zigara ala bekee ịgụkwụ akwụkwọ dị elu, ma lọtazie bụrụ nnukwu mmadụ n'ụlọ ọrụ ya. E mechara mee ya Minista. Emeka zigara ụfọdụ ndị okorobịa obodo ha mahadum ma jiri ọkwa ya mere ndị obodo ya ọtụtụ ihe mmepe obodo. 6.  Chinaagọrọm Ọ bụ Julie Onwuchekwa dere Chinagọrọm n'afọ 1983. Onye nkuzi mahadum bụ ọkammụta n'ihe gbasara agụmakwụkwọ ndị nwere ọlụsị nke Bekee kpọrọ 'Special Education na mahadum 'University of Ibadan' a mụrụ Onwuchekwa  n'afọ 1944. Akwụkwọ a bụ akụkọ otu nwata nwaanyị aha ya bụ Chinagorom. Chinagọrọm gụrụ akwụkwọ dị elu oge ụmụnwaanyị ịga akwụkwọ abụghị ihe e jiri kpọrọ ihe, oge a na-ahụta iziga nwaanyị akwụkwọ dịka itufu ego nakwa imepe nwaanyị oke anya. Mana na-agbanyeghị etu ndị oge ahụ si ahụta nwaanyị gụrụ oke akwụkwọ, Chinagorom bụ nwa nne na nna ya mụtara naanị ya lụtara Chinedu bụkwa nwoke gara ala Bekee gụọ akwụkwọ ma na-arụkwa ọrụ n'ụlọ mmepụta mmanụ ụgbọala. Chinagorom gabigara ọnwụnwa di icheiche  nke gụnyere ebubo ụgha e boro ya na ọ tụtara ime n'ezi  oge di ya gara ala Bekee ịgụkwu akwụkwọ. Mana eziokwu mechara pụta ihe dịka di ya bụ Chinedu Chijioke gbara akaebe na ọ bụ ya tụwara nwunye ya ime. 7.  Ọkpa Akụ Eri Eri Ọkpa Akụ Eri Eri bụ akwụkwọ Igbo ọzọ ụmụaka jị waa eze n'agụmagụ Igbo agaghị adị nchefu. Ọ bụ Maazi Ude Odilora, onye Ụmụnachị n'okpuru ọchịchị Dunukọfịa, ma bụrụkwa onye nkụzi Sekọndịrị dere ya. Onye gụrụ asụsụ Frenchị na mahadum 'University of Nigeria Nsukka', Odilora kuziri n'ọtụtụ ụlọakwụkwọ sekọndịrị. Ha gụnyere Igwebuike Grammar School Oka, Anglican Secondary School Adazi na Umuchu High School ebe ọ nọrọ laa ezumike nka dịka onyeisụlọakwụkwọ. Ọkpa Akụ Eri Eri bụ akwụkwọ mbụ o dere. Akwụkwọ a bụ akụkọ maka Akụbụzọ, onye nkụzi a ma ama n' obodo Abangwu ebe ọ bụ onyeisi ụlọakwụkwọ. Akụbụzọ bụ nwoke mara mma, gbaa dimkpa ma nwekwa oke mmụta. Ọ dị ike ọrụ ma na-etinyekwa uchu n' ọrụ ubi. Ihe niile ọ na-eri bụ ihe ọ kọpụtata n' ubi. Mana ọ bụ onye aka ike, ọ naghị ewepụta aka eri ezigbo ihe maọbụ nye mmadụ ihe. Ọ chọghịkwa ịzụta nwaanyị ga na- eriri ya akụ ya.Ọ dịghị ihe na-ala ya n'iyi,ọbụladị nsị, bụ ihe ọ na-eji ya na- aja akọ ihe. Ihe ndị a niile bụ iji chekwa ego ọ ga- eji aga ala Bekee. Mana oge ị ga-ala Bekee rutere nso, ọ gara n' igbe ọ zoro n'okpuru akwa ebe ọ na- etinye ego, ọ bụrụ na akịka atagwoola ego ọ na- atụkọ iji gaa ala Bekee. Ụkwụ were jie agụ dịka nwa amadị ahụ ahụghịkwa ego o jiri mee ọchịchọ obi ya. Ndị mmadụ kwara ya emo kpọọ ya""ọkpa akụ eri eri""."	https://www.bbc.com/igbo/afirika-55106145
sports	Humble Li Orji, nwa ada na-eritere Naịjirịa olaedo n’asọmpị Taekwando	Humble Li Orji, dị afọ 25 ugbua dị afọ 18 oge o ritere nturu ugo mbụ ya na Taekwando. Kemgbe ahụ o ritela ntụrụugo 30 nke gụnyere ọlaedo atọ n’asọmpị mba ụwa. Na mkparịtaụka, Orji kọrọ maka njem ya na Taekwando nakwa etu ụmụnwaanyị ga-esi amụta itinye uche na ihe ha na-eme. O kwukwara maka ịta ahụ dịka mmadụ iji ya nyere onwe ya ahụ nakwa etu mmadụ ga-eji Taekwando chekwa onwe ya. Ọrji kọwakwara ihe mere ụmụnwaanyị ji akarị ụmụnwoke na Taekwando. Gere akụkọ a n'uju. Onye mere akụkọ a bụ Vining Ogu.	https://www.bbc.com/igbo/afirika-53510026
politics	Nigerian Senate: Ụlọomeiwu ajụla ịkwado ha ndị EFCC si n'aka Buhari	Akụkọ dị mkpa Ndị ụlọomeiwu ukwu ajụla ibinye aka n'aha mmadụ anọ bụ ndị onyeisiala Buhari họpụtara  dịka ndị ndu ụlọọrụ EFCC. Kọmiti  ndị omeiwu na-ahụ maka nrụrụaka kwuru na o nweghị onye si na mpaghara ọwụwanyanwụ aha so na ndị ahụ. Ndị uweojii anwụchiela ụfọdụ ndị okpukpere Jew dịka ha na-eme ngagharịiwe n' Umuahia, isi obodo, Abia steeti. Ọnụ na-ekwuru ndị uweojii na Abia Steeti bụ Godfrey Ogbonna gwara BBC Igbo ndị otu Ipob kwunyere ndi okpukpere Juu na ngagharịiwe ahụ. Ndị ndu mba Rọshịa na Amerịka na-agbarịta onwe ha egbe ọnụ n'ihi ụgbọelu ọgụ abụọ bu ngwaagha nuklịa nke mba Rọshịa fedatara na mba Venezuela. Nke a na-egosi nkwado mba Rọshịa na-enye gọọmentị mba Venezuela nke onyeisiala ha bụ Nicolas Maduro. Onye nchịkọta otu egwu Manchester City bụ Pep Guardiola ekwuola na ịkpa oke dị n'ebe niile na ọ bụghị naanị na egwuregwu bọọlụ. Ndị uweojii ka na-enyocha ikpa oke a kpasoro onye otu ya bụ Rahim Sterling.	https://www.bbc.com/igbo/afirika-46531224
sports	Nigeria vs Lesotho: Super Eagles sị ka ha foo Agụiyi ndị Lesotho ajị	Super Eagles nke Naịjirịa pịara Aguiyi ndị Lesotho ụtalị ka ụmụaka mgbe ha zutere n'asọmpi itozuoke Iko Mba Afrịka nke afọ 2021. N'agbanyeghi na Aguiyi Lesotho bu ụzọ taa Naịjirịa arụ sịte na goolu Masoabi Nkoto nyere na nkeji 11. Super Eagles tetara n'ụra mgbe Alex Iwobi sara goolu ahụ na nkeji 26. Tupu Lesotho amara ihe na-eme Naịjirịa malitere pịawa ha ụtalị na nkeji 28, mgbe Samuel Chukwueze nyere goolu ọzọ. Ka a na-ekwu nke a na-ekwu, Victor Osimhen zakwara aha na goolu abụọ ndị o nyere na nkeji 75 na 85. Dịka ọ fọrọ tịkọm tịkọm ole ka e gbuchie bọọlụ, Chidozie Awaziem kpọrọ ụkwụ ọcha wụnye goolu na neetị ndị Naịjirịa. N'ikpeazụ Naịjirịa ji ọkpụ goolu anọ asatara abụọ merie Lesotho. Ọkparaeze Andrew agọrọla aka ya Okparaeze  Andrew bụ nwa atọ nke ezenwaanyị Elizabeth mba Briten ekwuola na o nweghi ncheta maka ịwakpo otu nwaanyị onye mba Amerịka. Nwaanyị ahụ enyere aha ya dịka Virginia Guiffre boro ọkparaeze Andrew na ọ wakporo ya mgbe ọ dị afọ iri na asaa. Mgbe BBC gbara ya ajụjụ ọnụ, Andrew kọwara na ụbọchị nwaanyị ahụ kwuru na ọ wakporo ya, na ya na ezinaụlọ ya nọ na be ya na-ezuike. O kọwara na o nweghi eziokwu dị n'akụkọ nwaanyị ahụ na-akọ maka mwakpo. Taa bụ ụbọchị Inec ga-agụpụta mpụtara ntụliaka ọkwa gọvanọ emere na steeti Kogi na Bayelsa. Onyeisi ụlọọrụ Inec bụ Festus Okoye ekwuola na ntuliaka ụbọchị satode gara ọfụma nakwa na ọgbaghara dara n'agbanyeghi ihe niile ha nwara. Okoye kwukwara na enwereike ịkagbu mpụtara vootu n'ebe enwere akụkọ ịzụ igbe vootu nakwa ịchụsasị ndị mmadụ. Gwunye nu na BBC Igbo iji nụ akụkọ ndị ka o si dị ọkụ. A kụpụla Federer na ATP Stefano Tsitsipas akụpụla Roger Federer n'ihe ịtụ anya n'asọmpị ATP  nke na-aga ugbua na mba Briten. Nke a pụtara na Tsitsipas ga-ezute Dominic Thiem n'asọmpị  ikpeazụ nke ATP.	https://www.bbc.com/igbo/afirika-50450368
business	Ọgba mbọ: Ehi Igbo anaghị atapịasị ubi ndị mmadụ - Madiwe Okolie	"""Ogbuefi"" bụ aha echichi ndị Igbo na-echi ebe ọ bụ kwa ahanna ụfọdụ ndị. Mana ọtụtụ amaghị na ndị Igbo nwere ehi nke ha. Mazi Madiwe Okolie bụ onye Idumeze nke dị n'Obolukwu, Delta Steeti na-azụ ehi Igbo. Ọ kọwara sị, ""Ehi Igbo anaghị abanye n'ubi ndị mmadụ emebi ihe ha kọrọ. Ọ na-akpaghari n'obodo eri akwụkwọ nri"". Okolie kwuru na ehi Igbo na-eri ihe dịka azụ akpụ ebechara ebecha, maọbụ ahịhịa e gbutere. Ọ kwuru sị, "" Ehi Igbo dị oke ọnụ karịa ehi awụsa, mana ọ na-amasị ndị mmadụ n'ihi na ọ na-atọ ụtọ karịa ehi awụsa ma ọ naghị esi ike n'eze"". Okolie kọwara etu o siri bido ịzụ ehi Igbo ma ihe gọọmenti ga-eme iji nyere ndị na-azụ ya aka. Kirie ihe onyonyo nọ n'elu akụkọ ka ị nụrụ ihe o kwuru n'uju."	https://www.bbc.com/igbo/articles/cqq2y3err0xo
business	Nigeria's debt burden: Atiku ebola aka n'isi tie mkpu maka oke mbibi ego Naijirịa na-ebite	"Atiku Abubakar, onye zọburu ọkwa onyeisiala n'aha PDP etiela mkpu na oke ego Naijiria na-emefu n'ịkwụ ọmụrụ nwa dị n'isi ego Naijiria bitere, na-achụzi ego na-abata n'akpa gọọmentị. Ozi si ministri akụnaụba obodo na-egosi na ọnwa isii gara aga, e tinyere ijeri naịra itoolu na ụma iri anọ na atọ (₦943.12bn) n'ịkwụ ọmụrụ nwa a, ebe ego batara bụ ijeri narị naịra itoolu na ụma iri ise (₦950.56 bn). Atiku sị na ya bụ ihe ya hụrụ n'akwụkwọ usoro mkpata na mmefu akụ nke agba nke mbụ nke 2020 gbagwojuru ya anya. Ọ sị na ọmụrụnwa dị n'isi ego gọọmentị Naịjịria bitere ji pasentị iri itoolu na itoolu (99%) chụwa ego ha na-akpata. Atiku sị ""Onye arafula unu, nke a bụ ezigbo nsogbu. Ọmụrụnwa dị n'isi ego i bitere ekwesịghị ịkarị ego ị na-akpata"". Ọ dọrọ aka na ntị sị na ""Ọ bụrụ na Naịjirịa achọtaghị ụzọ ọzọ ha ga-esi akpata ego, oge ga-eru mgbe ego anyị na-akpata agaghị akwụli ụgwọ anyị ji. Nke a pụtara na ndị anyị ji ụgwọ nwereike ịbịa wekọrọ akụnaụba anyị dịka mba Sri Lanka na Maldives"". Ọ kpọkuru gọọmenti etiti ka ha were ọsọ were ije wetuo aka n'ego ha na-etinye n'ọchịchị dịka ụgbọelu (nke na-ebu onyeisiala) ha kpojuru ebe niile karịdịa nke ndị ha na-ebite ego nwere, nakwa ụlọ ha na-arụgharị ebe niile ya na njem ala Bekee ndị ọrụ oyibo na-eme. Atiku kwuru na onye ọkụ na-agba ụlọ ya anaghị achụ oke nke bụ na gọọmenti etiti kwesịrị ịchọwa ụzọ ha ga-esị akpata ego ọsịsọ, ma kwụsị ịghọ ndị mmadụ aghụghọ. Mazị Sam Ohuabunwa bụ onye ihe gbasara mkpata na mmefu akụ doro anya kwenyere na ya bụ egwu Atiku na-atụ. Ọ sị na n'ezie, ndị ebitere ego nwereike ịbịa were akụ na ụba Naịjirịa, mana na-enwere ụzọ ọzọ ha ga-esi gbata ụgwọ ego ha karịrị ịnwere akụ na ụba Naịjirịa. Ọ sị na ""ha nwereike ịme ka ego Naịjirịa tipie etipie nke bụ na-ọnweghịzị ihe ọ ga-egoteli na mba ụwa. Onweghịzịkwa ndị ga-atụkwasa Naịjirịa obi maka iresi ha ihe ma ha ejighị ego"". Ohuabunwa kwukwara na ibite ego adịghị njọ mana ihe na-agba anyammiri na nke a bụ na ndị ọchịchị Naịjirịa anaghị eji ego ha eme ihe ga-amitara ha mkpụrụ. Ọ sị na ụta diiri ndị ọrụ gọọmenti nke ọ na-eche na ya bụ ọrụ edocheghị ha anya. Ọ sị na ihe mbụ ha kaara ịme bụ ịkowe akpa ha ebe aka ha ga-eru site na ịwedete aka n'ihe na-erị gọọmenti ego ma webete ndị ma ọrụ maka mkpata na mmefu akụ. Ohuabunwa che na ka ọ dị ugbua, ọ dịka ndị ọchịchi emecheela ike ha maka na ""onye ọbụla ga-agbali otu ike ya ha"". Dịka ngalaba na-ahụ maka ụgwọ Naijiria ji n'ụlọ na nke e ji mba ndị ọzọ bụ Debt Management office na Bekee dere na websaịtị ha, Naijiria ji tarịị naira iri abụọ na anọ na ụma (N24.94 trillion) n'ụgwọ nke pụtara ijeri dọla iri asataọ na otu n'ụma ($81.27 billion). Ihe nke a pụtara bụ na e kewe ya bụ ụgwọ n'etiti nde narị mmadụ abụọ (200m) bụ ụmụ Naijiria, onye Naijiria ọbụla ga-eketa naịra puku narị na puku iri abụọ na otu (N121,000). N'ọnwa Septemba afọ 2018, ụgwọ Naijiria ji kwụbu na tarịị naịra iri abụọ na abụọ na ụma (N22.43tn.), ebe n'ọnwa June afọ 2015, ụgwọ e ji bụ naanị tarịị naira iri na abụọ na ụma (N12.12tn). Na nso nso a, onyeisi ụlọakụ mba Afrịka a kpọrọ 'the African Development Bank' bụ Dr. Akinwumi Adesina, tiri mkpu etu ụgwọ Naijiria ji si agbalitela, nke mere na e jizi ihe dịka pasent 50 ego e nwetara wee na-akwụ ụgwọ e ji eji. Mana kedụ ka ụgwọ Naijiria ji siri gbasa ụmụ Naijiria nọrọ onwe ha? Kedụ ihe ụgwọ a na-ewepụ n'ahụ ụmụ Naijiria? Onye ọkachamara n'okwu akụnaụba bụ Boniface Chizea, kọwara ụzọ ụmụ Naijiria si eketa oke n'ụgwọ Naijiria ji bụ: ""A na-eji ihe dịka pasent 50 ego na-abata akwụ ụgwọ e ji eji nke pụtara na ị nweta naịra 100, i were naira 50 kwụọ ụgwọ i ji."" ""A kwụchaa ụgwọ ndị a, ego a ga-etinye n'ụlọọgwụ agaghị adị, ego a ga-etinye n'ụlọakwụkwọ agaghị adị."" 1. Enweghị ezigbo ụlọọgwụ, okporoụzọ na ihe mmepe ndị ọzọ 2. Ọ na-eme ka ahụhụ kawanye njọ 3. Ọ na-eme ka ụbịam karịa. 4. Ọ na-eme ka mpụ na nsogbu nchekwa karịa 5. Ọ ga-enye nsogbu ma a gawa ibi ego ọzọ, mee ka o sie ike Ihe mere ọnọdụ ụgwọ Naijiria jiri dị elu Chizea kọwara na ihe butere nsogbu oke ụgwọ Naijiria ji ugbua bụ ọtanisi riseshọn (Recession) nke mere n'afọ 2016. 1. ""Ndị na-achị achị, ha bite ụgwọ, anaghị ama ihe ha ji ego ha bitere eme."" 2. Ahịa mmanụ dakpọrọ 3. Ụfọdụ ego e bitere bụ ụgwọ ọnwa ka e jiri ya kwụọ."" Akụkọ ndị ga-amasị gị:"	https://www.bbc.com/igbo/afirika-49497171
politics	Ghana si na ha anwụchiela ndị chọrọ ichutu Onyeisiala Akufo-Addo n'ọkwa	"Ndị ọrụ nchekwa na Ghana akọọla etu ha sị gbochie ndị ha si chọrọ ịnapụ ikike n'aka na-achi mba ahụ bụ Nana Akufo-Addo. Ndị ọrụ nchekwa a banyere ọrụ n'ọnụ ụtụtụ ụbọchị Fraịde gara aga ma nwụchịkọ ndi a ha na-enyo bụ ndị ha sị na ha na-akpa nkata ịchụtu onyeisiala Ghana ma nọchịe anya ya. Dịka akwụkwọ mgbasaozi ụlọ ọrụ Mgbasa Ozi wepụtara kwuru, ndị ọrụ nchekwa rụrụ ọrụ ha nke gunyere ime nyocha ma chopụta nke bụ eziokwu tupu amalite nwụchịkọ ndị a. ""Njem a ndị ọrụ nchekwa di iche iche tinyere aka na ya pịnyụrụ, nkata akpara iji chupu onyeisiala, bụ nke kaara itinye mba Ghana na ọgbaghara. "" Ọ bụ Maazị Kojo Oppong Nkrumah binyere aka n'akwukwọ mgbasaozi a. Ndị a aka ji bụ Dọkịnta Frederick Yao Mac-Palm, onye ọkpụ egbe aha ya bụ Ezor Kafui na Bright Allan Debrah Ofosu. Ụlọ ọrụ mgbasaozi sị ""n'etiti ọnwa Juun na Ọgọọst nke afọ 2018, BB, bụ onye na-agara Dọkinta Mac-Palm ozi, gakwuru ụfọdụ ndị ọrụ nchekwa ka ha soro kpa nkata ichutu gọọment were ọnọdụ."" E kwuru na ndị a mere nzukọ na nuzo na ebe akpọrọ Next Door Beach ma nwaa akụrụmgwa ha chọrọ iji mezuo ebumnuche ha na gburugburu Laboma Beach. Ngwaagha a ndi ọrụ nchekwa natara ha gunyere egbe nkenke akpụrakpụ na ọbọ mgbo ya, egbe nke emere n'ofesi na ọbọ mgbo abụọ, ihe na akwụ anụrụ ọkụ atọ nakwa mma. Ka akụkọ na foto ndị kpara nkata nakwa akụrụmgwa ha ruru soshal midia, ụfọdụ mmadu malitere ịjụ ma gọọment okwukwara nke bụ eziokwu maka nkata a ha si na ndị a kpara. Ndi ọzọ na-aju maka akụrụmgwa ndị egosiri o zuru ibuso ndị agha Ghana agha."	https://www.bbc.com/igbo/afirika-49798240
politics	Enyinnaya Abaribe: Aga m akwudoro Nnamdi Kanu ọzọ ma ọ bụrụ	"Senetọ na-anọchite Abia South n'ụlọomeiwu Ukwu bụ Enyinnaya Abaribe ekwuola na ya enweghị mgbe ya ji hụ Nnamdi Kanu dịka onye rapụtara ya oge ọ kwudooro ya n'ụlọikpe. Abaribe kwuru na ọ bụrụ n'ọnọdụ ihe mere ka ya kwụdoro Nnamdi Kanu n'afọ 2017 mekwa ọzọ, na ya ga-akwụdokwara ya ọzọ dịka onye akaebe. Abaribe kwuru nke n'oge ya na ụlọọrụ TVC nwere mkparịtaụka ụbọchị Wenezde. N'ajụjụ onye ntaakụkọ jụrụ ya sị, ""Oge Nnamdi Kanụ gbara ọsọ n'ụlọikpe, kedụ ihe ị na-eche n'obi gị?"" Abaribe sara ya sị, ""Oge ọ gbara ọsọ ndụ, ọ bụghị ọsọ ka ọ gbara n'ikpe n'ihi na o nwere ihe dị iche na ị gba ọsọ ndụ na ịgba ọsọ n'ikpe."" ""A gaghachiri m n'ụlọikpe gakwuru ọkaikpe sị ya na mgbe ikpeazụ a hụrụ Nnamdi Kanu, ọ bụ ya na ndị agha Naijiria ka a hụrụ ya na ha oge ha wakporo be nna ya, ya mere ọ bụ ha ka ọ dịrị ịkọwapụta ihe mere."" ""Ọkaikpe were kpebie na iwu ahụ ejighịkwa anyị ma nye akwụkwọ iwu ka a nwụchie ya."" O kwuru na ọtụtụ ndị mmadụ nọ na-eti mkpu sị Abaribe kpụta ya amaghị maka nke a. ""Echeghị m na ọ rapụtara m n'ihi na ọ bụ ọsọ ndụ ya ka ọ na-agba. Kedụ ka ọ gaara esi zitere m ozi?"" ""Ọ tụrụ m n'anya dịka onye ọbụla oge a hụkwara ya ọzọ na Izrel."" ""Edegaara m Mịnịstrị na-ahụ maka ihe na-eme na mba ndị ọzọ akwụkwọ gwa ha ka ha gwa ụlọnnọchiteanya anyị na mba Izrel ka ha chọpụta ma onye ahụ a hụrụ foto ya ọ bụ Nnamdi Kanu n'ezie, mana o nweghị ọsịsa m nwetara."" Asị gị  kwudoro ya ọzọ, ị ga-akwụdo? Abaribe sara sị, ""ọ bụrụ na ihe dị ka ọ dị na mbụ, gịnị mere na m agaghị eme ya ọzọ? ""Ọnọdụ ọkpaikpe nyere na mbụ bụ na a chọrọ onye Senetọr soro na ndị ga-akwụdoro ya. Ọ bụrụ na ọkpaikpe kwuo otu ahụ ọzọ, o nweghị ihe m hụrụ ga-eme na m agaghị eme ya ọzọ. ""Abụ m onye sinetọ. Esi m Ọwụwa-Anyanwụ."" ""Oge ahụ abụ m onye isi 'South-East Caucus, ugbua, Ike Ekweremadu bụ onyeisi 'South East Caucus'. Ikekwe o nwere ike ikweta kwudoro ya."" Abaribe kwuru na ihe ọchịchị Muhammadu Buhari na-eme bụ ịgwọ njirimara ọrịa hapụ ihe butere ọrịa ahụ dịka ọ rụtụrụ aka na Sunday Igboho na mkpu nnwereonwe na-arị elu si,ọ bụ emeghị nwa ka e mere ibe ya butere nsogbu e nwere ugbua na Naijiria. Cheta na a nwụchigharịị Nnamdi Kanu n'abalị 26 na Mba Kenya kpụlata ya Naijiria ebe a kpụuru ya ụlọikpe maka ebubo ịkpa nkata ịkwatu gọọmentị Naijiria, iyiegwu, ị nwe otu iwu machiri na iji ngwaọgụ.."	https://www.bbc.com/igbo/afirika-57936329
health	Coronavirus update: Etu ndị omeiwu Imo steeti 13 si bute coronavirus- Maurice Iwu	Maurice Iwu bu onyeisi otu na-achịkọta ọgụ a na-alụ megide coronavirus n'Imo steeti kọwara ihe mere ndị omeiwu 13 ji bute ọrịa coronavirus na steeti ahụ.	https://www.bbc.com/igbo/afirika-53168311
politics	2023 Nigerian presidential election: Ụfọdụ ihe Rotimi Amaechi kwuru ọ ga-eme ma ọ zọta ọkwa onyeisiala 2023	"Rotimi Chibuike Amaechi bụ minista njem Naịjirịa ekwupụtala mmasị ya ịzọ ọkwa ọchịchị  dịka onyeisiala Naijria na ntuliaka 2023. Amaechi onye nọ n'otu pati 'All Progressives Congress' (APC) ga-azọ ọkwa n'okpuru pati ahụ nke bụ pati onyeisiala Muhammadu Buhari nọ. Nke a ga-abụ onye minista mbụ n'agba ọchịchị onyeisiala Buhari na-ekwupụtala mmasị ya ịnapụ onyeisiala ọkwa oche ya n'afọ 2023. Amaechi, , onye bụ aka chịbụru Rịvas steeti, kwupụtara mmasị ya n'ụbọchị Satọde bụ ụbọchị itolu nke ọnwa Eprel n'amaegwuregwu nke Adokiye Amiesimaka Stadium dị na Pọtakọtụ mgbe ndị patị APC na-eme emume inye  eleke. N'ozi ya n'emume ahụ ọ sịrị: ""A kwụ m ebe a ịgwa ọha mmasị m ịzọ ọkwa onyeisiala nakwa idebanye aha m maka ịzọ ọkwa onyeisiala Naijirịa"". Amaechi. dịka ihe  onyonye na-efegharị na soshal midia  gosiri, nọrọ n;emume ahụ  jiri ọsọ gbagharị ma megharị ahụ n'amaegwuregwu ahụ iji gosi  na  ọ gbasiri ike ịrụ ọrụ dịka onyeisiala. Ndị APC ọzọ nwere agba nọ n'emume a e mere n'ụbọchị Satọde bụ Adams Oshiomhole, Victor Giadom, Sịnatọ Ali Ndume. Amaechi esonyela ndị APC ọzọ dịka Bola Tinubu, Gọvanọ Yahya Bello na ndị ọzọ n'ịzọ ọkwa. Chetakwa na onye bụ gọvanọ Rịvas steeti ugbua bụ Ezenwo Nyesom Wike nke otu patị People's Democratic Party (Pati) kwupụtara mmasị ya ịzọ ọkwa oche a. Mkwupụta mmasị a so n'okwu akpụ n'ọnụ ugbua dịka na nso nso a, otu pati APC kwuru na ha ga-enye ndị ndida Naịjirịa ohere ịchị na ntuliaka nke 2023. Amaechi si n'akụkụ ndida ndida Naịjirịa bụ Rivas steeti bụ steeti so na steeti ndị na-emepụta mmanụ agbidi Naịjirịa bụ isi akụnụba Naịjirịa. Dịka ima, Amaechi banyere ọrụ ndọrọndọrọ ọchịchị kemgbe ebe afọ 1992. Ugbua, ọ dị afọ 56. Chibuike Rotimi Amaechi bụ minista njem Naịjirịa ma bụrukwa aka chịbụrụ Rịvas steeti. A mụrụya n'obodo Ubima dị n'okpuruọchịchị Ikwere dị na Rịvas steeti n'ụbọchị 27 nke ọnwa Mee, 1965. Nna ya onye larala mmụọ bụ Fidelis Amaechi ebe nne ya bụ Mary Amaechi. Ọ gụrụ akwụkwọ Prịamarị ya n'ụlọakwụkwọ  St. Theresa site n'afọ 1970 ruo afọ 1976. Ọ gụchara akwụkwọ Sekọndịrị ya n'afọ 1982 n'ụlọakwụkwọ Government Secondary School Okolobiri. Ọ natara ọzụzụ na ngalaba ihe gbasara asụsụ Beekee na mahadum  Port Harcourt bido n'afọ 1983 ruo afọ 1987. Na mahadum ahụ ka mmasị ya n'ihe gbasara ndọrọndọrọ ọchịchị nọ malite dịka o so otu ndị ndọrọndọrọ nke ụmụakwụkwọ mahadum ma mecha bụrụ onyeisi otu na-ahụ maka ụmụakwụkwọ mahadum na steeti ahụ bụ National Union of Rivers State Students. Mgbe o fechara ala nna ya site n'atụmatụ National Youth Service n'afọ 1988, o malitere ịrụ ọrụ na amo Clinics and Hospital Ltd bụ ụlọọrụ aka chịbụru Rịvas steeti bụ Peter Odili. N'ụlọọrụ ahụ, ọrụrụ ọrụ dịka onye na-ahụ maka mgbasa ozi tupu ọ banye ọrụ ndọrọndọrọ ọchịchị nke gọọmentị dịka onye odeakwụkwọ otu National Republican Convention nke okpuruọchịchị Ikwere dị na Rịvas steeti. Bido n'afọ 1992 ruo afọ 1994 Amaechi rụrụ ọrụ dịka onye enyemaka pụrụiche n'okpuru osote gọvanọ Rịvas steeti n'oge ọchịchị gọvanọ Rufus Ada George. Ọ nọ n'isi ọchịchị ụlọọrụ West Africa Glass Industry na Risonpalm Nigeria Limited. N'afọ 1996, o sonyere otu pati Democratic Party of Nigeria (DPN)  ma bụrụ odeakwụkwọ onye na-elekọta patị ahụ na Rịvas steeti. N'ebe afọ 1999 mgbe ndị nkiti nwetere ikike ọchịchị na Naịjirịa, Amaechi nọzị na patị People Democratic Party (PDP) ebe ahọpụtara ya iso rụọ ọrụ na ụlọomiwe steeti ahụ dịka onye nnọchịteanya  Ikwere Constituency. Ọkwa rigoro n'ụlọomeiwu ahụ dịka ọ mechara bụrụ onyeisi ụlọomeiwu nke Rịvas steeti site n'afọ 1999 ruọ afọ 2007. Amaechi chịrị Rịvas steeti dịka Gọvanọ site n'afọ 2007 ruo afọ 2015. N'afọ 2015, e mere ya onyeisi oche otu achụmnta vootu onyeisi ala Muhammadu Buhari. Ọ rụrụ ọrụ site n'afọ 2015 ruo afọ 2019 tupu onyeisiala Buhari ahọpụta ya dịka Minista njem Naịjirịa n'afọ 2019. Ọ ka nọ n'ọkwa nhọpụta dịka o zipụtara ozi mmasị ịzọ ọkwa onyeisiala Naịjịrịa taa bụ ụbọchị itolu nke ọnwa Eprel, 2022. Naanị ihe abụọ ji ya ị garụ n'isi mmasị ya a ugbua. Nke mbụ bụ otu pati ya bụ APC iyi ya ikike ịzọchịtere ha ọkwa a n'afọ 2023. Nke abụọ bụ ya ịnwe ike chụta nta vootu ndị Naịjirịa na ntuliaka onyeisiala nke 2023. Site n'ozi Amaechi ziri n'emumu ụka eleke a ndị APC mere nakwa nke ọ gara n'ihu zịpụta na soshal midia ya, lee ihe ndị dị mkpa o kwuru"	https://www.bbc.com/igbo/afirika-61053167
health	Carbon Monoxide: Tupu i gbanye igwe i ji amụ ọkụ, lee etu ị ga-esi chekwaa onwe gị	"Kwa ụbọchị ka akụkọ na-apụta etu gaasị Bekee kpọrọ ""Carbon Monoxide"" si egbu ndị mmadụ n'ụra. Gaasị a na-esi n'igwe na-enye ọkụ enweghị usi nke o ji enwe agwa ""color"", nke mere na ị nwereike ikuru ya na-amaghị ama. BBC Igbo kpọrọ Dọkịta McGinger Ibeneme, onye kwuru na ọ bụ ikuru ọtụtụ 'Carbon Monoxide' a ga-egbunwu mmadụ. O kwukwara na ihe kacha ebute ya bụ nsogbu bụ mmadụ ịnọ ebe ikuku anaghị esinwu apụ, nke bụ na gaasị ọjọọ a bata n'ebe ị nọ, ma ọ hụghị ụzọ ọ ga-esi pụọ, ọ bụrụ nsogbu nye onye na-ekuru ya. BBC Igbo gbara onye ọrụ nchekwa ajụjụọnụ maka egwu dị n'iji igwe ọkụ na-amụ ọkụ nakwa nchekwa dị mkpa maka ya. Dibia Bekee Chuka Agunwa gwara BBC Igbo na egwu dị icheiche dị n'iji igwe ọkụ mụọ ọkụ ọkachasị egwu ọkụ ọgbụgba nakwa egwu anwụrụ ikwugbu mmadụ. Mmadụ ise si n'otu ezinaụlọ dị mmadụ isii n'obodo Igboetche dị n'okpuru ọchịchị Etche dị na Rivas steeti anwụọla site n'anwụrụ ọkụ. Ụdị anwụrụ gburu ezinaụlọ ahụ bụ nke si n'igwe na-enye ọkụ nke a na-akpọ 'Genereator' na Bekee. Ndị nwụrụ n'ime ezinaụlọ ahụ bụ nne bụ Onyinye Monye, nna bụ Andrew Monye na ụmụaka atọ n'ime anọ. Akụkọ kwuru na ezinaụlọ ahụ gbanyere igwe ahụ na-enye ọkụ ahụ dobe ya n'ime ụlọ ebe ha na-asa ahụ were labaa ụra. Mana ndị ọrụ nchekwa na ndị ọnụ na-eru n'okwu kwuru na anwụrụ si n'igwe ahụ enweghị ebe o si apụ, kama ọ bara n'ime ụlọ niile wee tọgbuo mmadụ ise ahụ n'ụra. Naanị otu onye ka a gbapụtara n'ime ha bụ otu nwa ha dị afọ 13 bụ onye e bugara ụlọọgwụ mana ụmụnne ya ndị ọzọ dị afọ 15 na afọ 11 nwụrụ n'ụra ha. Otu onye obodo ahụ kwuru n'igwe ahụ na anọbu na mbara mana ọ bụ ohi e bidoro na-ezu n'akụkụ ebe ahụ mere ha ji bubaa ya n'ime ụlọ. Mana ụfọdụ ndị ezinaụlọ ahụ ekwetaghị n'ihe a mere, kama, ha na-ekwu na ọ bụ nshi ka e nyere ụmụnne ha. Onye nkwuchiteọnụ ndị uweojii na steeti ahụ bụ Nnamdi Omoni kwuru n'ezie n'ihe a mere, ebe e bugara ozu mmadụ ise ahụ nwụrụ anwụ n'ụlọ ozu. O kwukwara na ha na-eme nyocha banyere ihe ahụ mere. Ọtụtụ ezinaụlọ na-eji igwe na-enye ọkụ amụ ọkụ na naịjirịa nke mere na ọ dị mkpa ka onye ọbụla mara nchekwa dị icheiche igbochi ọkụ maọbụ anwụrụ si na igwe ahụ. Akụkọ ndị ọzọ ga-amasị gị"	https://www.bbc.com/igbo/afirika-45205286
health	World Malaria Day: Ihe ise ịba jiri dị iche na Taịfọd	Ọtụtụ mgbe ndị mmadụ na-arịa ọrịa taifọd na-eche na ha na-arịa ịba n'ihi mgbagwoju anya dị n'ọrịa abụọ ndị a. Ịba nke Bekee kpọrọ 'malaria' bụ ọrịa a na-ebute ma akwụnta tanye mmadụ nje bu ọrịa n'ahụ, ebe taifọd bụ ọrịa a na-ebute site nje a kpọrọ, 'Salmonella Typhi' nke na-aṅụta na mmiri adịghị ọcha maọbụ nri mebiri emebi. Ịba na Taifod bụ ọrịa abụọ a na-arịakarị na mpaghara Afrịka. Dịka WHO siri kwuo, ịba na-egbu ihe karịrị mmadụ 400,000 kwa afọ, ọtụtụ n'ime ha bụ ụmụaka. n'aka nke ọzọ,  ngụkọ nke WHO mere n'afọ 2019 na-ekwu na mmadu ruru agbata nde iri na otu na iri abụọ na-arịa taifọd kwa afọ. Taifọd na-ebutekwa ọnwụ mmadụ ruru agbata puku,otu nari na iri abụọ na asatọ(128,000) na putu otu nari iri isii na otu(161,000). BBC gbara ọkachamara ahụike bụ Dkta Ikechukwu Okoroafor nke ụlọọgwụ, Mount Sinai Hospital, Lagos, ajụjụọnụ banyere ihe dị iche n'etiti ọrịa ịba na taifọd. Nke a bụ ihe Dkta Ikechukwu Okoroafor kwuru maka ọrịa ọjọọ abụọ a: Gee ihe ise iba jiri dị iche na Taịfọd n'ọnụ Dr Ikechukwu Okoroafor:	https://www.bbc.com/igbo/afirika-43198960
entertainment	Chimamanda Adichie: Etu nzere 'Women Prize for Fiction' si mepere m ụzọ	"Na mkparịtaụka ya na BBC Igbo nwere, onye na-ede akwụkwọ a ma ama bụ Chimamanda  Adichie kọwara ndị na-eto eto chọrọ ị bụ ndị na-ede akwụkwọ ihe ọ ga-eri ha iji chakee Adichie , onye meriri n'etiti ndị eriterela nzere ""Women Prize for Fiction"" n'afọ iri abụọ na ise gara aga kọwakwara ihe nrite ahụ rutere ya aka n'afọ 2007 mere ya. Gee ya n'uju n'ihe nkiri a:"	https://www.bbc.com/igbo/afirika-54932292
entertainment	Ada Jesus death: Nwada a alaala mmụọ	"Akụkọ na-apụta ugbua bụ na Mercy Mmesoma Obi a ma dịka Ada Jesus anwụọla dịka ọ gbachara afọ 23. Ada Jesus nwụrụ ụbọchị Wenezde n'ụlọọgwụ dị n'Abuja ebe e bugara ya maka ịgwọ ya ọrịa metụtara akịrị, abalị ole na ole o jiri mechaa ncheta ọmụmụ ya. Otu onye ya na-ezinaụlọ ya dị na mma  bụ Harrison Gwamishu gwara BBC Igbo n'ekwentị na akụkọ ahụ bụ eziokwu. ""Ọ nwụrụ n'ụtụtụ taa. Anyị na-agba mbọ etu anyị ga-esi ebuga ya n'ụlọ ozu."" N' ehihie Tuzde foro ụbọchị ọnwụ ya, BBC na di Ada Jesus bụ Kingsley Nnadi nwere mkparịtaụka ebe o kwupụtara ezi olile anya o nwere na Ada Jesus ga-agbake n'ọrịa. Mana chi foro, fote ihe ọzọ. Nne Ada Jesus bụ ọkpaọchị ama ama agwaala Chukwuemeka Ohanaemere e ji Odumeje mara ka o weta akara ọba ego ya ka ọ kwụghachị ya ego otu nde o nyere nwa ya nwaanyị. O kwuru na ihe kacha mkpa bụ mgbaghara ya bụ Odumeje gbaghara nwa ya nwaanyị na ọbụghị ego o nyere ya. Ọ rịọrọ ndị niile nwa ya nwanyị kparịrị mgbaghara ma kele ndị niile gbatara Ada Jesus enyemaka ugbua ọ nọ n'akwa ọrịa. O kwuru okwu niile a n'ihe nkiri na-efegharị n'intaneti ebe ya na onye amụma akpọrọ Kingsley ọkụ mmụọnsọ nọ na-akparịtaụka. Ụnyahụ bụ April 17,2021 ka ihe nkiri ebe Odumeje nọ n'ụlọụka ya kwuo na ọ gbagharala Ada Jesus na-efegharị n'intaneti. N'ihe nkiri ahụ , Odumeje nyekwara nna Ada Jesus naira otu nde naira. Nne Ada Jesus kwukwara na ọ bụ eze obodo Odumeje rịọrọ ya ka ọ gbaghara Ada Jesus. Onye na-eme ihe nkiri ama ama aha ya bụ Rita Edochie ekwuola na ọ gbagharala Ada Jesus bụ ọkpaọchị ama ama maka okwu ọjọọ o kwuru megide ya. O kwuru si na obi dị ya ụtọ na ụwa amarala na Ada Jesus tụgidere ya asị. O kwuru na ahụ na-arịa Ada Jesus gosiri na aka ya bụ Edochie dị ọcha. N'okwu ya, ""chineke abọrọla m ọbọ n'isi Ada Jesus. Ya gaa rịọ chineke mgbaghara nakwa ọgwụgwọ"". O kwuru na ọ gbagharala Ada maka ọtụtụ arịrịọ sị n'aka ndị nso nso ya si ebe niile ụwa sọtụrụ akpọ ya. Ada Jesus Comedy,Chi Marine Temple,Odumeje,Rita Edochie: Ihe ikwesiri ịma maka okwu dapụtara etiti ha Chi Marine Temple bụ onye dibia ekwuola na ọ gbagharala Mmesoma Mercy Obi, onye e ji Ada Jesus Comedy mara, maka mkparị ọ kparịrị ya. Chi Marine Temple mere ihe onyonyo ebe o sekpuru ala na-arịọ Odumeje ka ọ gbaghara Ada Jesus dịka ya na onwe ya si mee. O kwuru sị na ebe ọ nwereike ịgbagharanwu Ada Jesus n'agbanyeghi ụdịrị mkparị ọ kparịrị ya (nke ọ sị karịrị nke ọ kparịrị ndị ọzọ), na Odumeje bụ onye ụka kwesịrị imenwu ka o si mee. Chi Marine mechara nye Ada Jesus ego iji tinye na nke o ji azọ ndụ ya n'ụlọọgwụ. Nke a na-abịa dịka ụfọdụ ndị mmadụ na-ekwu na Ada Jesus nọ n'ute ọrịa ugbua n'ihi mkparị ọ kparịrị ndị gụnyere Chi Marine Temple, Rita Edochie bụ ome ejije Nollywood nakwa Onye Amuma Chukwuemeka Ohanaemere e ji Odumeje mara. Dịka nke a na-eme, ihe onyonyo malitere ifegharị ebe Edochie bụ ome ejije na Odumeje kwuru na ha agaghị agbaghara Ada Jesus maka ihe ndị o kwuru maka ha. Odumeje bụ onye nna Ada Jesus kpọtara nwa ya ka ọ mara ma ọ ga-anata mgbaghara nakwa ọgwụgwọ n'aka ya, kwuru na o nweghi ike ịgbaghara ya n'ihi na ọ gbagharaburu ya na nke mbụ mana ọ gara n'ihu ka na-akpọ ya aha ọjọ, na-akatọ ya. O kwuru na Ada Jesus mere ka ndị mmadụ na-akparị ya na Facebook, ma na-akpọ ya na ọ bụ onye amụma ụgha. Edochie kwuru n'ihe onyonyo ahụ na Ada Jesus kparịrị ezinaụlọ ya, ma kwuo na ọ bụrụ na o nweela mgbe o kwuru na Odumeje na-akpọta ndị ọ na-eji eme ọrụ ebube ụgha, na aka ya agaghị eru ihe ọbụla ọ chọrọ n'ụwa. N'otu aka ahụ, o kwuru na ọ bụrụ na ọ bụghị ihe o kwuru, na Ada Jesus agaghị esi n'ute ọrịa ya bilie. Edochie kwuru na n'agbanyeghi ihe niile o meere Ada Jesus, na ọ gara n'ihu katọọ aha ya, na ọ bụ ya mere na ọ gaghị esi n'ute ọrịa ahụ bilie ruo mgbe o mere ihe ndị ọ sị ya mee. Mana BBC Igbo kpọkuru Rita Edochie bụkwa ọnụ na-ekwuru Odumeje, mana ọ gwara anyị na ọ ga-aza anyị oku mgbe e mechara."	https://www.bbc.com/igbo/afirika-56683069
politics	Minimum Wage: Anyị ga-akwụ N27,000 dịka ụgwọ opekatampe - Ndị Gọvanọ	Otu jikọrọ ndị Gọvanọ na Naijiria ekwetala na ha ga-akwụ puku naịra iri abụọ na asaa dịka ụgwọ ọnwa opekatampe ndị ọrụ. Onyeisioche otu a ma bụrụkwa Gọvanọ nke steeti Zamfara bụ Abdulaziz Yari, kwuputara nke a n'ọgbakọ nke ọhanaeze ndị omeiwu etiti nke nta hiwere n'Abuja n'ụbọchị Mọnde, Jenụwarị 28, 2019. Ọ kọwara na ha mere mkpebi a na nkwekọrịta nye ihe otu nzukọ Council of state kwupụtara na nso a. Gọvanọ Yari rịọziri ka enwee mmegharị nye usoro eji eke ego Naijiria kwa ọnwa, ma rụtụ aka n'usoro dị ugbua bụ nke na-enye ndị Gọvanọ steeti dị iche iche nsogbu. Na ntụnye ya, minista na-ahụ maka ọrụ bụ Chris Ngige gara n'ihu kọwaa na N27,000 bụ ụgwọ ọnwa opekatampe nke ọchịchị etiti nabatara maka ndịọrụ niile na Naijiria. O kwuru na ọchịchị steeti dị iche iche maọbụ otu ọrụ ndị mmadụ nwe, nwekwara ike ịkpọnye aka n'ihe o nwere ike ịkwụ bụ nke na-agaghị adị nta karịa N27,000. Ngige kọwakwara na ọchịchị etiti ehiwela otu ndụmọdụ ga-enyere ya aka ịkwụ ndịọrụ ya N30,000 dịka ụgwọ opekatampe ma hapụ ịchụ onye ọrụ ọbụla. Ụlọikpe na-ahụ maka mpụ n'ọrụ gọọmentị akpọrọ Code of Conduct Tribunal, eyigharịala ikpe ọkpaikpe Walter Onnoghen gawa n'ọdịnihu. Ụlọikpe CCT kwuru na ọ bụ iwu ụlọikpe mkpegharị nyere mere ha ji yigharịa ya. Ọtụtụ ndị ọkaiwu na-eme ngagharị iwe n'Abuja maka mwepụ Onyeisiala Buhari wepụru Onnoghen. Ndị nkịtị sonyekwara na ya bụ ngagharị iwe n'Abuja na Legọs. N'ime ndị a bụ ndi na-akwado ihe onyeisiala mere nakwa ndị ji atụmatu #OccupyNigeria asị na ihe a jọgbụru udele sigbuo nkakwụ. Ngalaba na-ahụ maka egwuregwu na mpaghara Afrịka bụ CAF eyigharịala oge a ga-agba asọmpi Iko mba Afrịka makana ha chọrọ ka ndị na-agba bọọlụ nweta ohere izu ike ma e mechaa emume Ramadan. Ya bụ asọmpi ga-ebidozi n'ụbọchị iri abụọ na otu nke ọnwa Juun ruo ụbọchị iri na itoolu nke ọnwa Julaị, kama ụbọchị iri na ise ọnwa Juun ruo ụbọchị iri na atọ nke ọnwa Julai eyiburu ya. Okaikpe ukwu nke Naịjirịa bụ Walter Onnoghen ga-aga ụlọikpe maka nwepụ onyeisiala Muhammadu Buhari nwepụrụ ya n'ọrụ taa bụ Monde. Otu n'ime ndị okaiwu na-ekwuchitere Onnoghen ọnụ ya kwuru na nke a dị mkpa maka na ụzọ esi sepụ ya bụ nwaamadị ọnụ n'ara ezighị ezi. Ngige akatọọla Ohaneze Ndigbo Minista na ahụ maka ọrụ bụ Chris Ngige ekwuola n'Ohaneze echemighị echiche were mee ndọnye ukwu bụ nke ha meere Atiku Abukakar nke PDP. N'otu aka ahụ Anambra steeti kwuru na ọnwebeghị ndị Ohaneze Ndigbo dọnyere ukwu meriri na ntuliaka ọbụla. Ka a na-ekwu ka a na-ekwu o, Onyeisiala Muhammadu Buhari akpọọla ndị omeiwu nọ na pati APC  ọgbakọ mberede taa bụ Monde n'obi ya n'Abuja. Akụkọ na-ekwu na oku mberede a bụ ka ndị otu pati ha nọ na Sinete were nwee ike  ịkwado onwe ha maka nkatọ so nwepụ ahụ enwepụrụ Onnoghen n'ike. N'egwuruegwu, Super Eagles nke Naịjirịa ga-amata ndị ha na ha ga-asompi  African Cup of Nations na ọnwa Eprelu. An Kaịrọ, isi obodo Ijipt ka a ga-eme tụmbọm tụmbụm aga eji họpụta ndị ga-agba ibe ha bụ nke otu egwu bọọlụ iri abụọ na anọ (24) ga-eso na ya. Akwa ọdọmmiri ezeela na Brazil A na-achọ ihe dịka mmadụ 300 achọ na Brazil kemgbe akwa ọdọmmiri zerechere na mba ahụ na Fraịde. Ihe ruru mmadụ 58 anwụọla ụbọchị ụka na ya bụ ọdachi dara n'akụkụ Brumadinho. Onyeisioche Academic Staff Union of University (ASUU) adọọla aka na nti ka gọọmenti etiti kpachara anya maka iduhie ndị mmadụ ụzọ maka ego ha sị na ha kwụnyere ndị ASUU. Ọkammụta Biodun Ogunyemi kwụrụ na abụbụ ọrụ ha na-agba ka na-aga n'ihu mana ihe ji ya bụ nwa ihe ole maọbụ ole fọrọ ka ha kapịa ya bụ okwu ọnụ.	https://www.bbc.com/igbo/media-46953235
health	MRKH Syndrome: Ụbọchị m chọpụtara na m enweghị ọtụ mgbe a mụrụ m	"Ị nụtụla na nwaanyị nwere ike o nweghi ọtụ na akpa nwa si n'afọ nne ya pụta ụwa? Lee Julian Peter, onye Kenya, onye ndị dọkịta kwuru na o nweghị oghere ọtụ, maọbụ akpanwa nwaanyị. O nwekwaghị ụzọakpa nwa Bekee gboro ""Cervix"", ma nwekwaa naanị otu akịrị (kidney). Julian nwere ọrịa Bekee kpọrọ Mayer-Rokitansky-Küster-Hauser syndrome (MRKH). Ọnọdụ a pụtara na o enweghị ọtụ na akpanwa. Mgbe ụfọdụ ndị a mụrụ n'ọnọdụ a nwere ike ịnwe otu akịrị. Nwaanyị ọbụla nwere ọrịa MRKH agaghị ahụ nsọ ya. Julian kwuru sị: ""E nweghị m akpanwa, nke mere na m ahụtụbeghi nsọ m. ""Otu a ka m hụrụ onwe m, ọnweghị ihe ọ pụtaara m. ""Ụfọdụ na-echere m ụdị echiche dị iche iche. Julian chọpụtara ọnọdụ ya oge ọ dị afọ iri na asaa. Mana ọbụ ka ọ gachara afọ iri na abụọ ọ mechere nchọpụta a ka ọnụ kwere ya kọọrọ onye ọrụ BBC bụ Anne Ngugi ọnọdụ ya. O kwuru sị: ""A chọpụtara m ihe a mgbe m dị afọ iri na asaa dịka nwata akwụkwọ. ""A gara m ụlọọgwụ mgbe ahụ adịghị m, ọkpa m zara aza. ""Ihe mbụ dọkịnta juru m bụ, kedu mgbe ịkpeazụ m hụru nsọ m? ""Enwenụbeghị m ụdị ihe ahụ."" Mgbe Julian kọọrọ ndị mmadụ ọnọdụ ya, ha nyere ya ndụmọdụ dị icheiche. ""Ọnwere onye nke gwara m chọọ ụlọekpere ebe a ga-ekpere m ekwere. ""Onye nke ọzọ sị n'aka nne m ochie dị na ya maka na-eji ịta amusu mara ndị be anyị bụ ndị Ukambani. ""Ha nwere ike ukwu ihe masịri ha, achọghị m ịma. ""Ihe ka m mkpa bụ ka m sị ahụta ya. ""M gewe ha ntị, onyewe m nsogbu, mgbe ahụ ọ dịwa m ka eziokwu adị n'ihe ha na-ekwu."" Nnyocha ndị dọkịta chọpụtara na ụzọ akpanwa Julian si na mpụta mechie. Ha mechara waa ya ahụ iji mepe akpanwa ya, mana ọnweghị isi. ""Ebere m akwa arịrị abali atọ mechaa mechiere onwe m ọnụ. ""Mụ na nne m, bụ naanị onye m nwere, nọ n'ụlọọgwụ mgbe ahụ. ""Ya bụ ihe riri ya ọnụ. ""A ma m na ọ jụru onwe ya ajụjụ dị omimi maka ya bụ ihe, ịmata ka ọnwere ebe o sị mejọọ."" Julian gụrụ Bayọlọgi n'ụlọakwụkwọ mahadum. Nke a nyere ya nghọta etu ahụ ya si dị. Ọ gwara ndị dọkịta na ya achọghị ịwa ahụ n'oge ahụ n'ihi na ọ chọrọ ịlaghachị ụlọakwụkwọ je gụchaa akwụkwọ ya. Mana ka afọ iri gachara, Julian laghachiri azụ n'ụlọọgwụ ga waa ahụ. O kwuru sị: ""A wara oghere ọtụ m awa. ""Onweghị ka ya bụ ihe siri metuta ndụ m maka na MRKH anaghị emetuta ka i si ebi ndụ gị."" Mana ụfọdụ ndị na-arịa ọrịa a na-anọkarị n'oke echiche. Ọtụtụ n'ime ha na-aga anata ntuziaka n'aka ndị Dọkinta Saịkọlọgị iji nabata ọnọdụ ahụ. Mana ndụmọdụ Julian na-enye bụ na ""ọ bụrụ na ị ghọta ọnọdụ ahụ gị, ịchefụgodu ịmụ nwa."" ""E seela m foto imeahụ ugboro anọ mana ọnweghị ehe (ovary) a hụrụ, nke bụ na ọnweghị ka a ga-esi wete akwa n'ime ahụ iji mee m IVF. ""Ọ ka mma ịnabata ka Chi gị si kee gị. ""Mana ịchọpụta na gị na ibe gị abụghị otu adịghị mfe. ""Ọ dị mkpa ịchọta otu onye ị ga-akọsara ụwa gị."""	https://www.bbc.com/igbo/afirika-51900915
health	'O nweghi onye gwara m na inye nwa ara na-afụ oke ụfụ'	Inye nwa ara bụ otu ihe mara mma nke ukwuu ma bụrụ etu Chukwu siri kee ya na nne ga-esi zụọ nwa ya ọ mụrụ ọhụrụ nrị mgbe ọ ka dị ọhụrụ, Nke a kpatara na ọtụtụ niile ndị na-amụ nwa na-enye nwa ara. Chukwu kere inye nwa ara ka ọ bụrụ ihe mara mma ga-enyere nne na nwa aka ka ha nwee ezigbo njikọ n'etiti ha makwa wulite ịhụnanya n'etiti nne na nwa. Nwaanyị ọbụla mụrụ nwa ọhụrụ maọbụ na-akwado ịmụ nwa na-ele anya na ya ga-enye nwa ya ara. Mana ọ bụkwanụ ihe akị ilu na-atọ na ntị ka ọ na-ada n'ọnụ? Inye nwa ara mara mma nke ukwuu ma bụrụ etu Chukwu siri kee ya mana ọ bụghị ọnatarachi dịka ọtụtụ si eche. Nke a kpatara na ọtụtụ ụmụnwaanyị ji ebe akwa arịrị maka ihe ha na-ezute oge ha na-enye nwa ara. Dịka a na-eme emume ncheta inye nwa ara nke afọ a, BBC Igbo gbara ụfọdụ ụmụnwaanyị ajụjụọnụ gbasara etu inye nwa ara ha siri gaa nakwa ihe e kwesiri ịgwa ụmụnwaanyị tupu ha amalite inye nwa ara. Lee ihe ndị ha sara anyị n'onyonyo dị ebe a.	https://www.bbc.com/igbo/articles/c13nmymd6p4o
sports	Ivory Coast vs Algeria: Algeria na Nigeria ga-agba egwu onye ike ga-agwụ	"Ka ọ dị ugbua, Ọljiria na Naịjirịa ga-alụ ọgụ isi ekwe ọnwụ mgbe otu abụọ a ga-ezute n'ọkara-ikpeazụ nke Africa Cup of Nations (AFCON). Ọljiria ji goolu anọ ha nyere na penariti ji merie Aịvọrị kost nyere naanị atọ n'ime ise ise ha gbara. N'ime nkeji iri itoolu e ji gbaa bọọlụ, otu abụọ a gbara bọọlụ ka ndị ji ibe ha ụgwọ akwụcha akwụcha. Nke mere ka Sofiane Feghouli nke Ọljiria buru ụzọ nye goolu na nkeji 20. Baghdad Bounedjah mechara goolu ọzọ na nkeji 48 mana a gụfuru ya agufu. N'ọkara nke abụọ, Jonathan Kodjia gbaara Aịvọrị kost aka ahịa na nkeji 62. Na ha nyere goolu abụọ a egboghi ọgụ a, makana ha mechara gbaa nkeji iri atọ ọzọ nke Bekee kpọrọ ""extra time"", iji zọọ isi onwe ha. Ka isi apụtaghị, ọ banyere na ""gbaa ka anyị laa"", bụ penariti, ebe mba abụọ a zọrọ isi onwe ha. AỊVỌRỊ KOST      ỌLJIRIA Franck Kessie - nyere                                 Ramy Bensebaini - nyere Maxwel Cornet - nyere                              Islam Slimani - nyere Wilfried Bony - riri                                     Andy Delort - nyere Max-Alain Gradel - nyere                         Adam Ounas - nyere Geoffroy Serey Die - riri                          Mohamed Youcef Belaili - riri"	https://www.bbc.com/igbo/egwuregwu-48957619
religion	RCCG Prayer Walk: Adeboye na ụka RCCG na-eme ngagharịiwe maka nchekwa	Onyeisi ụka 'Redeemed Christain Church of God' bụ Enoch Adeboye du ndị ụka na-eme ngaghariwe na Naịjirịa niile maka ọnọdụ nchekwa. Ọ sị ka ndị otu soro na njem ekpere nke ndị jikọtara ụka Kraịst bụ CAN n'ịchafụ hiwere n'ihi ogbugbu a na-egbu ndị otu ha na Naịjirịa. Osote onyeisi ụka a bụ Funso Odesola sị na parishi dị 25000 na Naịjirịa ga-eso mee ya bụ ngagharịiwe. Ngagharịiwe a na-abịa dịka onyeisi ụka Katọlik na Naịjirịa bụ Bishọp Hassan Mathew Kukah kwupụtara ogbugbu otu nwata akwụkwọ Semịnarị. Nwata a bụ Michael Nnadi, onye gbara afọ iri na asatọ so n'ụmụakwụkwọ anọ a tọọrọ na Kaduna n'ọnwa Jenụwarị afọ 2020. E mechara gbuo ya na otu nwaanyị ma tọhapụ ụmụakwụkwọ atọ ndị ọzọ. Cheta na ndị ụka Katọlik mekwara ngagharịiwe maka ogbugbu ndị ụkọchukwu ha n'ọnwa Mee afọ 2018, Ọtụtụ ndị mmadụ na-abatara atụmatụ a nke ha gosiri na soshal midia; Anwụchiela onye chọrọ ịtụ ogbunigwe n'ụlọụka 'Winners Chapel' Aka ndị uweojii akparala otu onye chọrọ ịtụ ogbunigwe n'ụlọụka na Kaduna n'ụbọchị Sọnde. Ọnụ na-ekwuru ndị uweojii na Kaduna gwara BBC na aha nwoke ahụ bụ Nathaniel Samuel. O kwuru na amatabeghị ma nwoke ahụ ọ bụ onye ụka 'Winners Chapel' ka o si esi bịa. Mana nnyocha ka na-aga n'ihu iji chọpụtachaa etu ya bụ ihe si mee. Ụgbọelu a ị hụrụ ebe a bụ nke osote onyeisiala bụ Yemi Osinbajo sị na ya ripụta otu afọ gara aga mgbe ọ dara kụjaa na Kabba. Osinbajo na-aga njem ịchụ nta vootu na Kogi mgbe ya bụ ihe mberede mere. Ọ tụụrụ Chineke mmamma maka ịme ka ya na ndị otu ya bụrụ ndị dị ndụ n'ala ndị dị ndụ taa. Ọtụtụ ndị mmadụ na-ezitere Osinbajo ozi iji soro ya kelee Chineke maka ịzọpụta ya na ndị ọrụ ya n'ihe mberede ahụ gaara ịta isi ha. Ka o ji ọkara gafee elekere iri na abụọ nke ehihie ụbọchị Sọnde, ọkụ malitere ịgba ụlọọrụ ndị Independent National Electoral Commission (Inec) nke dị na Ogidi n'ime okpuruọchịchị Idemili Nọt dị n'Anambra steeti. Ọnụ na-ekwuru ndị uweojii bụ Haruna Mohammed mere ka anyị mata na ya bụ ọkụ malitere n'ọhịa dị n'akụkụ ụlọ ahụ were bata. Ebe ndị ọrụọkụ gbaliri ike ha ịgbanyụ ya bụ ọkụ, ndị uweojii egbochiela ogige ahụ maka ndị ohi na ndị ekperima dịka ha na-etinye anya n'ihe kpatara ya bụ ọkụ. BBC gbaliri inwete onyeisioche Inec n'Anambra bụ Nkwa Orji, mana ọ zaghị ekwenti ya. Nnụ kwuru nnụ igwurube na-eyi ndị mmadụ egwu ugbua na mba dị icheiche na mpaghara ọwụwa anyanwụ Afrịka site n'ịtakasị ihe ha kọrọ n'ubi. Mba ebe igwurube ndị a na-akpa ike gunyere Somalịa, Ethiopia na Kenya, mana ọ bụ na Somalia ka ọ ka njọ. Otu mba ụwa bụ UN kwuru na igwurube a ga-enye mba 20 nsogbu. Novak Djokovic emeriela Dominic Thiem iji turu ugo n'asọmpi tennis Australian Open nke afọ 2020. Mmeri a mere ka Djokovic gbagote n'ọkwa onye nke mbụ na ụmụnwoke na-akụ tennis n'ụwa niile. Nke a bụkwa nke ugboro asatọ Djokovic na-eturu ugo n'asọmpi a. Mịnịstrị na-ahụ maka ahụike na Naịjirịa kwuru na ha enwetela ngwaọrụ eji enyocha ahụ maka ọrịa coronavirus. Ha sị ka onye ọbụla si mba Chaịna bata n'ime otu ọnwa gara aga gbalịa chịkọta onwe ya ruo izuụka abụọ ma kpọtụrụ ndị ọrụ ahụike. Ozi a si n'akara twitter ha pụta kwuru na otu 'World Health Organisation' nyere ha aka nwete ngwaọrụ ndị ahụ. N'aka ọzọ Coronavirus egbuola otu nwoke gbara afọ iri anọ na anọ na mba Philippines dịka ọ bụ onye mbụ ọrịa a gburula na mba ọzọ na-abụghị Chaịna. N'agbanyeghi na nwoke a bụ onye Chaịna, a sị na ọ dịka o bu ọrịa a si Chaịna bata zie na Philippines bụ ebe ọ nwụrụ. A sị na oke oyi (pneumonia) malitere tụwa nwoke a mgbe ebugachara ya n'ụlọọgwụ na Manila bụ isi obodo Phillippines. Ihe karịrị mmadụ narị atọ anwụọla n'ọrịa a kamgbe ọ pụtara ebe ibu ya akarịala puku iri na anọ n'ụwa niile. Mana ndị ọ ka metụta bụ ndị si na Wuhan dị na mpaghaara Hubei nke Chaịna. Nwaanyị ọzọ ya na nwoke so si mba Chaịna bata Philippines bukwa ọrịa a mana ọ ka dị ndụ. Ndị dọkịnta na Naịjirịa agwala gọọmentị etiti busie agha ike megide ọrịa Lassa fever dịka ọrịa na-egbu onye ọ na-arịa nakwa onye na-agwọ ya. Dịka ọ dị ugbua ọrịa a eguola ihe ruru mmadụ iri anọ na otu na Naịjirịa nke gụnyere ndị ọrụ ahụike. Akwụm chịm na PDP - Nwosu Onye na-anọchiteanya ndị Ezinihitte n'ụlọomeiwu Imo Steeti bụ Anyadike Nwosu ekwuola na kwụchịm n'otu  PDP iji katọọ akụkọ sị na ọ mabala n'APC. N'ozi o wepụtara, Nwosu sị na o nweghi ebumnobi ọbụla ịbanye Pati APC. Onye nchịkọta otu egwu Manchester City bụ Pep Guardiola sị na ahụta ya dịka onye mara afọ n'ala maọbụrụ na ọ mabuteghi Iko Champions League. Agbanyeghi na Guardiola ebutela Iko ise kamgbe afọ anọ ọ bịara Man. City mana ọ sibeghi Iko asọmpi Uefa ọbụla n'imi. Ihe nkiri a ga-amasị gị:	https://www.bbc.com/igbo/afirika-51346149
entertainment	Arochukwu Marriage: Ihe mere ndị Igbo ji ajụ ese tupu alụmdi na nwunye	"Alụmdi na nwunye bụ omenala na-ejikọta mmadụ abụọ na-amabughị onwe ha, nne na-ejighi, na-esighi n'otu agbụrụ maọbụ otu obodo ọnụ. A na-ahụta alụmdi na nwunye dịka ihe kachasị mkpa na ndụ ndị Igbo, nke chere nwata nwoke na nwaanyị n'ihu ma ha tolite. Alụmdi na nwunye bụ njem a na-abanye n'ime ya ma nọrọ rue oge ọnwụ, ọ bụghị njem agatụ a lawa azụ. Nke a mere nwoke maọbụ nwaanyị ọbụla na-alụ di na nwunye kwesịrị ịsa anya na mmiri. Otu ụzọ gbapụtara ihe ndị Igbo na-eji asa anya na mmiri tupu alụmdi na nwunye bụ ihe a kpọrọ ""Ịjụ ese"". Gịnị mere eji ajụ ese? Onye ọkammụta n'asụsụ Igbo bụ Chiagozie Nnabuihe na-akụzi asụsụ Igbo na Mahadum Legọs kọwara ụfọdụ ihe mere ndị Igbo ji ajụ ajụjụ. N'okwu ya ""Onweghi nwoke maọbụ nwaanyị ga-achọ ka onye ọ lụrụ bụrụ mmekpa ahụ nye ya, nye ezinaụlọ ya nakwa aha ezinaụlọ ya, ọ bụ n'ihi nke a ka e ji na-ajụ ajụjụ."" Kedụ mgbe ịjụ ese malitere? Ịjụ ajụjụ malitere mgbe alụmdinanwunye ndị Igbo malitere, ebe alụmdi na nwunye ndị Igbo malitere mgbe obibi ndụ ndị Igbo malitere. Ya mere, onweghi onye ga-asị lee kpọmkwem mgbe o bidoro. Kedụ ihe a na-ajụ ese ha? Ọkammụta Nnabuihe gara n'ihu kọwaa na ihe ndị dị mkpa a na-ajụ n'ajụjụ gụnyere; 1. Onye bụ nne na nna ya na etu ha si ebi ndụ? N'ihi na a sị na ewu na-ata agbara nwa ya a na-ele ya anya n'ọnụ wee na-amụta, etu nne na nna si ebi ka a tụrụ anya na nwa ha ga-esi biri. 2. Onwere ọrịa ọjọọ dị n'ime ezinaụlọ onye ahụ si pụta ma ọ bụ nke ọ na-arịa? Ọrịa ndị dịka akwụkwụ na isi mgbaka dgz. E kwenyere na ọrịa ndị a nwereike isi n'aka feere nwa ha. 3. Ha a na-ezu ohi? Igbo sị na ohi na-echu aha. E kwenyere na onye ohi ga-amụta onye ohi. Agbụrụ e ji izu ohi mara, ndị Igbo na-asọ ya asọ. 4. Ha a bụ ndị umengwụ? Igbo sị na onye umengwụ bụ onye arịrịọ, onye arịrịọ bụrụ onye ohi. Ya mere onweghi onye ga-achọ ka ya na agbụrụ ndị umengwụ nwee mmekọ. 5. Ihe ọzọ a na-ajụ bụ ma onye ahụ ọ bụ Diala, Osu, Ume, Ohu, Njoku, Mmajụ, Nwaatanị, Nnọmafọ. Otu ndị a niile na-asọ onwe ha asọ. Onweghi onye ga-achọ ịlụ ibe ya. Ndị a na-ajụ ajụjụ a abụghị ezinaụlọ nke nwoke ma ọ bụ nwaanyị kama ọ bụ ndị agbata obi na ndị obodo maara ezinaụlọ ahụ nke ọma. Ịjụ ajụjụ bụ oke na ọrụ dịrị nke nwoke na ezinaụlọ ya nakwa nke nwaanyị na ezinaụlọ ya. Ọ bụrụ na nwoke tozuo oke, kpata ego ma dị njikere ịlụ nwaanyị, ọ ga-agwa ndị ezinaụlọ ya, ndị enyi nakwa ikwu na ibe ya. Ha ga-ajụ ya ""O nweela nwaanyị ị hụtara?"" ọ bụrụ na ọ hụla, ha ga-abanye n'ọhịa ajụjụ mana ọ bụrụ na ọ hụbeghi, a ga-achọrọ ya nwaanyị tupu ha abanye n'ọhịa ajụjụ. Ọ bụrụ na afọ juru ha n'ihe ha chọpụtara banyere nke nwaanyị, ọ ga-akpọrọ ndị ụlọ ya gaa kụọ aka n'ezinaụlọ nke nwaanyị iji gosi mmasị ya. Ezinaụlọ nke nwaanyị ga-asị ndị nke nwoke ka e nye ha oge ole na ole iji jụọ nwa ha nwaanyị ma uche ya ọ dị n'ịlụ nke nwoke. Mana oge ahụ gụnyere nke ha ga-eji nyochaa ezinaụlọ nke nwoke site n'ijụ ajụjụ ndị dị mkpa. Ọ bụrụ na ha mechaa nke a ma nwee mmasị ebe nwoke ahụ nọ, ha ga-ezi ezinaụlọ ya ozi iji malite njem alụmdi na nwunye ha. Kedụ uru ịjụ ese bara? Ọkammụta Nnabuihe sị na uru dị n'ijụ ajụjụ gụnyere; N'ikpeazụ ọ bụrụ na nwoke maọbụ nwaanyị gbasoo usoro ịjụ ajụjụ ndị a, ọ ga-enyere ha aka ihiwe ezinaụlọ ga-adị rue mgbe ebighi ebi. Ndị Igbo kwenyere na ọ bụ site n'alụmdi na nwunye ka eji ebi ndụ ebighi ebi, nke bụ onye a mụrụ ya mụta ibe ya. Ihe nkiri a ga-amasị gị:"	https://www.bbc.com/igbo/afirika-49460156
health	Palm wine: Mmanya ngwọ na-eme ka mmiri ara nwaanyị na-agba nke ọma	Na mkparịtaụka ya na BBC Igbo nwere, diochi Ikechi Osondu kwuru na ọ malitere ịkụ ngwọ n'afọ 1982 mgbe nna ya na-akụ ngwọ ahụ nwụrụ. Ọ gara n'ihu kọwaa uru mmanya ngwọ bara karịsịa n'ala Igbo nke gụnyere Igba nkwụ, mmiri ara nwaanyị ịgba nke ọma, na ịgwọ ọrịa ohie afọ nke ụmụnwaanyị. Kirie ihe o kwuru n'uju: Ndị mere ihe nkiri a bụ Ikechukwu Kalu na Chris Sanctus Okereke	https://www.bbc.com/igbo/afirika-46489179
sports	Chineme Martins: Ihe i kwesịrị ịma maka Chineme onye nwụrụ mgbe ọ na-agba bọọlụ	Ndị ọrụ Nigeria Football Federation (NFF) na ndị League Management Company (LMC)  na-eru uju maka ọnwụ onye otu egwubọọlọ ndị Nasarawa United bụ Chineme Martins bụ onye gbabiiri nwụọ ka ha na ndị otu Kastina United na asọkarịta mpị na Sunde. Onyeisi ọrụ ndị LMC kasiri ndị be ha obi ma kwukwa na ha na-ama imi n'ala ịmata ihe butere ọnwụ ya bụ nwaamadị. N'aka ọzọ, NFF sị na ọnwụ ya bụ nwaamadị wutere ha ebe ọ dị ukwuu. Akụkọ kọrọ na Martins dara n'ala na nkeji iri anọ na atọ (43) na ya bụ asọmpi. Ndị ọrụ ahụike ndị otu egwubọọlụ abụọ ahụ gbara mbọ ịzọ ya ndụ tupu ha ebụga ya ụlọọgwụ bụ ebe ha kwuru na ọ hapụla. Ndị otu egwubọolụ ya bụ Nasarawa United mechere jiri ọkpụ goolu atọ (3) merie ya bụ egwuregwu bụ nke Chinedum Ohanachom nyechara.	https://www.bbc.com/igbo/egwuregwu-51798518
entertainment	Romanus Amuta: Lee ihe ị maghị maka 'Naatị' nke New Masquerade nwụrụ anwụ	"Romanus Amuta e ji Natty mara, anwụọla ka ọ dị afọ 79. Chukwuma Amụta bụ diọkpara ya gwara ndị ntaakụkọ na nna ya nwụrụ ka ọ rịachara obere ahụ. Cordelia nwunye ya gwara BBC Igbo ihe ndị mmadụ amaghị maka di ya, dịka ọ kọwara maka ahụ ọ rịara. New Masquerade bụ ejije ịkpa ọchị na-eme na Nigeria Television Authority (NTA) kwa abalị Tuzde ma o jiri ọkara gafee elekere asatọ nke abalị ruo elekere itoolụ. Onye malitere ide ejije a bụ James Iroha nke zara Giringori Akabogu na ya bụ ejije e mere ebe afọ 1980 ruo n'ebe afọ 1990. New Masquerade so n'ihe ejije kacha nọtee aka n'onyonyo mgbe ahụ. A malitere ime ya bụ ihe ejije iji tinye ndị mmadụ ọchị n'ihụ ka a gbachara ọsọ agha. Onye otu ya n'ọrụ ejije bụ Chinwetalu Agu, sị na ""ya bụ nwoke nwere ntachi obi maka na ha tara ahụhụ na nkịtị n'ọrụ ejije, n'ihi na ego adịghị ya mgbe ha batara. Ya bụ aga m asị na ọ nwụrụ n'ụbịam"". O kwuru na uru ha ritere mgbe ahụ bụ na a ma ha ama ebe niile nke bụ na ha na-aga n'ụzọ a na-eto ha. Chika Okpara, onye a kpọrọ Chief Zebrudaya Okoroigwe Nwaogbo alias 430, n'ejije New Masquerade, bụ onyeisi n'ime ya bụ ejije. Ndị ọzọ so na ya bụ ejije bụ Lizzy Evueme (Ovuleria, nwunye Zebrudaya) Philo Ada ya, Clarus na Giringori ndị odibo ya, Claude Eke bụ Jegede Sokoya, Christy Essien-Igbokwe bụ Akpenọ - Nwunye Sokoya, David Ofor bụ Clarus, Romanus Amuta bụ Natty."	https://www.bbc.com/igbo/afirika-60315289
politics	Lee ọrụ ndị i kwesịrị ịtụ anya ha n'aka ndị nnọchiteanya gị n'ụlọomeiwu	Uru kachasị mkpa dị n'ime ọchịchị onye kwuo uche ya (ọhakarasị) bụ mwulite ndụ ndị mmadụ na mmepe ime obodo. Mana ọrụ mwulite obodo bụ otu okwu dị ezigbote mkpa na Naịjirịa kamgbe a banyere ọchịchị onye kwuo uche ya n'afọ 1999. Nke a malitere na mbido ọchịchị Onyeisiala Olusegun Obasanjo n'afọ 1999 mgbe ndịisi ụlọomeiwu gakwuuru ndịisi ọchịchị etiti ka e nye ha ikike ịrụ ọrụ mwulite obodo 'Constituency project'. Ha sị na nke a bụ site n'ọchịchọ ndị ha na-anọchiteanya ha maka ikete oke n'ọchịchị onye kwuo uche ya. Ndịisi gọọmentị etiti kwenyere ma nye ndị omeiwu ikike na nkwado site n'ịmawapụtara ha ego. Mana i legharịa anya n'ọtụtụ obodo ugbua, ọ dịghị ka mwulite obodo ọ na-aga n'ihu na-agbanyeghi ego ndị gọọmentị na-ewepụta maka ya. Ya mere ka anyị tulee ihe bụ 'constituency project' na ndị ọ dị n'aka ịhụ na ewulitere ime obodo. Onye omeiwu na-ekwuchite ọnụ ndị ụlọomeiwu nta bụ Benjamin Kalu sị na ọ bụ ọrụ ndịomeiwu na-arụrụ ndị ha na-anọchite anya ha. Na ọ bụ ọrụ mmepe obodo ndịomeiwu na-arụ iji zaa oku ndị ha na-achị na-akpọ maka mwulite ndụ na obodo ha. Ọ bụ ọrụ na-egosi na anya, ụkwụ nakwa aka gọọmentị na-eru n'imime obodo dị na mba ahụ. N'oge ngụkọ mkpata na mmefu nke afọ ọbụla ndị omeiwu na-ekwupụta ọtụtụ ọrụrụ dị iche iche a ga-arụ na mpaghara ha na-anọchiteanya ha na ego ole ha ga-efu. Iwu Naịjirịa nke afọ 1999 nyere ndị omeiwu ikike ka ha kwupụta ego ndị gọọmentị ga-emefu n'ọrụ ndị a dịka ọ dị na-agba 80, amaokwu nke (2, 3 na 4). E nweela ọtụtụ nrụrịtaụka banyere ndị ọ dị n'aka ha ịhụ na a rụrụ ọrụ mwulite obodo n'etiti ndị omeiwu (legislatives) na ndịisi gọọmentị etiti (Executives). Nke a bụ eziokwu bụ na ọ dị ngalaba gọọmentị abuọ a n'aka ịhụ na ndị a na-achị ketere oke n'ọchịchị onye kwuo uche ya. Kalu sị na ọrụ ndị omeiwu bụ ịga na mpaghara niile ha na-anọchiteanya ha ma chọpụta ọrụ ndị ahụ kwesịrị ka a rụọ n'obodo dịka ọchịchọ ndị obodo si dị. Ha na-eme nke a site n'ịkpo ime obodo nke ndịeze, ndịisi ntoroọbịa, ndị nne, ndịisi okpukperechi ga-eso bụkwanụ ebe ndị obodo ga-ekwu ihe ha chọrọ. Ọ bụghị ndị omeiwu ga-ahọrọ ọrụ masịrị ha kama ọ bụ ndị obodo ka ọ dị n'aka ikwu ihe ndị ha chọrọ ka gọọmentị rụọrọ ha. Ọ sị na ndị omeiwu ga-eji ihe ndị a gaa ọgbakọ ndị ụlọomeiwu ka e nwee ike tinye n'akwụkwọ mkpata na mmefu nke afọ ahụ. Ọ bụrụ na ndịisi ọchịchị etiti kwadọ ya, onyeisiala ga-ebinye aka n'akwụkwọ mkpata na mmefu ahụ. Ọ bụ zi ndịisi gọọmentị etiti ka ọ dị n'aka ịhọpụta ndị ọrụ ngo ga-arụ ọrụ ndị a n'obodo dị iche iche. Mana ndị omeiwu na ndịisi gọọmentị etiti ga-agbakọ aka ọnụ tinyere ndị ọrụ ngo ahụ anya iji hụ na ha rụrụ ọrụ nke ọma nakwa n'oge kwesịrị. N'aka nke ọzọ, ọ bụghị naanị ndị ụlọomeiwu na ndịisi gọọmentị etiti ka ọrụ mwulite obodo dị n'aka kama ndị gọvanọ steetị nakwa ndị omeiwu steetị nwekwara oke ha n'ọrụ mwulite obodo. Nke a bụ maka na mpaghara steetị niile dị n'okpuru gọvanọ ya mere gọvanọ nwere oke na ọrụ iwulite obodo dị n'ime steetị ọ na-achị ya. Ọmụmaatụ ụfọdụ ọrụ mwulite obodo Omeiwu Kalu sị na sị na ọtụtụ ha na-arụ iji wulite obodo nke a kpọrọ 'consttuency project' na bekee gụnyere;	https://www.bbc.com/igbo/afirika-54364103
business	Akwa ọcha Fabrics: Etu m si mụta ma bụrụ akaochie n’ịkpa akwa a e ji mara ndị Aniọma	Nwada Igbudu Mary na-akpa akwa ọcha e ji maara ndị Agbo, Asaba na Aniocha akọwaala etu o si bụrụ akaochie n’ịkpa akwa a. Na mkparịtaụka pụrụiche ya na BBC Igbo nwere, Igbudu sị na ọ mụtara ịkpa akwa ọcha site n’aka nne nne na nne mụrụ ya mgbe ọ ka bụ nwata. Ọ sị na akụrụngwa e ji akpa akwa a bụ ogologo osisi e ji osisi ndị obere gabie n’etiti ya. Ọ sị na ụmụ ya atọ na-akpakwa ya bụ akwa ọcha. Igbudu sị na ọ na-ewe ya ụbọchị anọ ịkpapụta otu akwa ọcha ebe ịkpapụta ya n’uju ga-ewe izuụka atọ. Nwada Igbudu sị na akwa ọcha bụ akwa e ji mara ndị Aniocha dị na Delta Steeti. “Mgbe gboo o nwere eriri a na-ji akpa ya, a na-esi ya eriri ahụ na mkpụrụosisi owu bụ (cotton) na Bekee.” “E mepee ime mkpụrụosisi ahụ, a gbasa ya ka ọ kpọọ nkụ. Ọ kpọọ, e werezie ya kpawa akwa ọcha.” Ọ sị na mgbe gboo ahụ na ọ bụ ndị Ubulu na-eji owu ahụ akpa akwa ma buru ya gaa ree n’Ogwashi Ukwu na ebe ndị ọzọ. Igbudu sị na ịkpa akwa a mechara bụrụ aka ọrụ ma gbasaa ebe ndị ọzọ. Kedụ uru akwa ọcha bara? Nwada Igbudu sị na akwa ọcha bara uru ebe ọ dị ukwuu nye ha ọkachasị ụmụnwaanyị Ọ sị na a na-eji ya emume dị iche iche dịka ịgba nkwụ nwaanyị, akwamozu, na ọ bụ ihe e ji ama ndị Anioma. Kirie ihe o kwuru n’uju;	https://www.bbc.com/igbo/articles/c2q5xe7l7kzo
health	Nwoke nwunye ya nwụrụ sị na ọ bụ 'nleghara anya' UNTH kpatara ya	"Dịka Ụwa niile na-gbaghrị maka nje Corona Virus, ọtụ nwoke bụ Nwachukwu Alagbu ji anya mmiri na-ekwuputa na ụlọ ọgwụ UNTH Enugwu jị nleghara anya gbuo nwunye ya bụ Nkiru Alagbu. Njinji ahụ jiri ụbọchị march 15, 2020 oge nkiru lara mmụọ. Mazi Nwachukwu Alagbu kọọrọ BBC na Nkiru nwunye ya bụ onye na-arịabụ ọrịa obi nakwa obara mgbali elu kamgbe ọtụtụ afọ ma na aṅụkwa ọgwụ ya. Okwuru na ọrịa nwunye ya kazịrị njọ ụbọchị march 15 nke mere ha jiri buru ya gaa ụlọ ọgwụ di iche iche tupu ha rute na UNTH Enugwu bụ ndị ọkacha mara maka ọrịa obi. Alagbu kwara arịrị na ndị Dọkịnta na nọọsụ nọ na Emergency ekweghị emetụ nwunye ya aka n'ihi na ha sịrị na ihe na eme ya yiri Corona Virus. O kwuru na ya yọrọ ha elu yọọ ha ala, gosikwa ha akwụkwọ Lab ya niile mana ha ekweghị emetụ ya aka. N'agbanyeghị na dọkịnta ha zigara ha UNTH ọ kwara ka ha nyere nwunye ya na ekuzi ume ọkụ aka mana ha hapụrụ ya n'ụgbọala ejiri bute ya. Ka ọgachara awa atọ Nkiru Alagbu nọrọ n'ụgbọala ahụ kubee. Mazi Alagbu kwuru na ngwa ngwa nwunye ya nwụrụ ka onye isi ụlọ ọgwụ UNTH bụ CMD Obinna Onodugo gbadatara were juwa ihe mwere ha ejighi metu nwunye ya aka. Alagbu kwuru na CMD ahụ nọ n'ihu ha kwuo na ha kwesiri iyinye uwe mgbochi Bekee kpọrọ ""PPE"" e nyere ha maọbụrụ na ha chere na ọ bụ Covid 19. Oge BBC jụrụ ndị UNTH ajụjụ maka ya, ha ekweghị etinye ọnụ n'okwu ahụ. Mazi nwachukwu Alagbu kwuru na ọ bụ eziokwu na nwunye ya anwụọla mana ya chọrọ ka ụlọ ọgwụ UNTH na ndị dọkinta niile nọ ọrụ na ""Emergency"" ụbọchị ahụ zaa ajụjụ ihe ha jiri hapụ nwunye ya ọnwụọ ka ọkụkọ ebe a na-adọba ụgbọala. Ọ sị na chọrọ ka ha zakwaa ajụjụ ihe ha jiri si na nwunye ya bụ coronavirus ebe ya gosiri ha akwụkwọ na ọbụ ọrịa obi bụ nke Bekee kpọrọ ""bp"" na eme ya."	https://www.bbc.com/igbo/afirika-52444874
entertainment	Ernest Asuzu: Ihe ise ị maghị maka nwa amadi a lara mmụọ	"Onye ejije Nollywood a ma dịka Ernest Asuzu anwụọla. Emeka Rollas bụ onyeisi ngalaba jikọrọ ndị na-eme ejije na Nollywood, gwara BBC Igbo na ọ kubiri daa ma ghara ibilite ọzọ. O kwuru na e buru ya gawa ụlọọgwụ mana ọ nwụrụ tupu a garuo ụlọọgwụ. Rollas kwuru na ọ nọ na-arịabu ọrịa, mana ọ gbakere tupu ọdachi a emee. O kọwaghị ya bụ ọrịa. Ernest Asuzu bụ onye na-eme ejije Nollywood, otiegwu, onye na-emepụta ihe nkiri nakwa onye a na-ekiri n'onyonyo kwa mgbe kwa mgbe. A ma ya dịka onye na-akpakarị agwa dịka ogbu mmadụ n'ejije. O bidoro wuwe mgbe o mechara ejije Nollywood akpọrọ ""Another Campus Queen"" n'afọ 90s. Ọrụ ya ka dịcha ọhụrụ bụ egwu o tiputere ọhụrụ n'afọ 2020 akpọrọ ""The Truth."" Asuzu bụ nwafọ Imo steeti mana o toro na Legos dị na Naịjirịa."	https://www.bbc.com/igbo/afirika-55794729
politics	Anambra Elections 2021: Ihe mere ntụliaka Anambra ejighị adanye na nke steeti ndị ọzọ	Ntuliaka Anambra na-eme iche karịa ntuliaka ndị ọzọ Mana ị ma ihe butere ya? BBC Igbo akọwarala gị ya n'ụzọ ị ga-esi ghọta ya ọfụma. Ọrụ a si n'aka Jessica Nwankwo na Chiemela Mgbeahuru	https://www.bbc.com/igbo/afirika-59169960
sports	Maduka Okoye emela ka agbọghọ Naịjirịa na-eti mkpụ na Twitter	"Kamgbe Vincent Enyeama wụsachara ọwa dịka ochee bọọlụ ndị otu egwu Super Eagles nke Naijiria, ịnwete ochee bọọlụ ọzọ ga-adị ka ya ahịaala nnukwu ahụ. Nke ka njọ mere mgbe Carl Ikeme, onye nọchiri Enyeama dara n'ọrịa Leukemia. Kamgbe ahụ ndị dịka Daniel Akpeyi, Ikechukwu Ezenwa, nakwa Francis Uzoho anwaala oke ha, mana o doro anya na e nwere ihe dị iche n'etiti 'capital B' na ọkpa ehi. Mana anya nile nọzị n'ebe Maduka Okoye nọ, ka a mara ma ọbụ ya bụ onye nzọpụta a na-ele anya ya. Ọ bụ n'ụbọchị 14 nke ọnwa Ọgọst ka otu na-ahazi egwuregwu bọọlụ na Naịjirịa bụ ""Nigeria Football Federation (NFF)"" dere aha ndị ha kpọrọ oku n'akara Twitter ha. Maazi Okoye nwere ezigbote aṅụrị na aha ya so, makana ọ sị na oteela ya chọrọ ịgbara Naịjirịa bọọlụ. Ka nke a mechara, ọtụtụ mmadụ, ọkachasị ụmụnwaanyị: Ma ndị na-asị na ọ maka, Na-eti mkpu na ọ mara mma nwoke, Etikwa ezigbote mkpu! Hmmm.. Nsogbu were dị nụ... Nke mere otu onye jiri si na ihe ga-eme bụ na ụmụagbọghọ ga na ekiri asọmpị ndị Super Eagles. Onye bụ Maduka Okoye? Nwata nwoke a gbara afọ iri na itoolu bụ na mba Jamani ka ọ na-agba bọọlụ. Aha otu egwu bọọlụ ya bụ Fortuna Dusseldorf II. Nna ya bụ onye Naịjirịa mana nne ya bụ onye Jamani. Ọ sị na Naịjirịa na-amasị ya. N'ọnwa Mee nke afọ o dere na akara Twitter ya na ya na-ele anya ịgbara Naịjirịa bọọlụ mgbe ha zutere Sudan. Etu e si nabata Maazị Okoye yiri etu e si nabata Carl Ikeme mgbe akpọrọ ya na oru ndị Super Eagles."	https://www.bbc.com/igbo/afirika-49382303
politics	Eze Imo: O nweghị onye na-akwanye m ọkụ n'ike ka m chutuo Eze Ohiri - Ihedioha	"Gọvanọ Imo Steeti bu Emeka Ihedioha akọwaala na o nweghị onye maọbụ ndị na-acha ya ọkụ ka ọ chutuo Eze Samuel Ohiri dịka onyeisi otu ndị eze ọdinala. Akụkọ na-efegharị na-ekwu na Ihedioha nwere ike iwepụ Eze Ohiri n'ọkwa n'ihi ọkụ ọtụtụ ndị mmadụ na-acha ya. Mana Steve Osuji, bụ ọnụ na-ekwuchitere Ihedioha, gwara BBC Igbo na akụkọ ndị ahụ bụ asi asi. Osuji kọwara na ndị eze biara kelee gọvanọ abalị abụọ gara aga ma riọ ya ụfọdụ ihe. ""Gọvanọ gwara ha na ya ga-eleba arịrịọ ndị ahụ anya."" ""Kedụzi nke bụ ikwanye ya ọkụ n'ike?"" Osuji gara n'ihu kwuo na o nweghị mgbe ndị eze ahụ jiri buru akwụkwọ ngagharịiwe bịa ịhụ gọvanọ. ""Onwekwanụghị mgbe ndị mmadụ ji mee ngagharịiwe n'obodo maka ihe gbasara Eze Imo."" ""Ya bụ na o nweghi mmanye ọbụla dị gọvanọ n'ahụ maka nke a."" Cheta na Rochas Okorocha chuturu Eze Cletus Ilomuanya bụbu onyeisi ndị Eze Imo Steeti n'ọnwa June 2011, ma họpụta Eze Sam Ohiri ka ọ nọchie ya. Gbasara onyeisi ụlọakwụkwọ Imsu Akụkọ kwukwara na ndị mmadụ na-amanye Ihedioha  ka ọ chutuo onyeisi ụlọakwụkwọ Mahadum Imo steeti bu ọkammụta Adaobi Obasi. Mana Osuji kọwakwara na akụkọ ahụ bụ asị. O kwuru na Obasi na ndị isi Imsu ndị ọzọ biakwara kelee Ihedioha abalị abụọ gara aga. ""Onweghi mgbe e ji kwute okwu maka ịchụ onye ọbụla n'ụlọakwụkwọ ahụ n'ọrụ."" Obasi na aka chịburu steeti Imo bụ Rochas Okorocha bụ otu ebe ka ha si. Ha abụọ bụ ndị Ogboko n'okpuru ọchịchị Ideato South. Akụkọ ga-amasị gị:"	https://www.bbc.com/igbo/afirika-49000847
sports	Tranmere Rovers vs Man United: Manchester United azaala 'Nna m agụ' taa	A sị na onye hụ onye ọ ka ike, ọ dị ya ka a ga-asị ya gbuo ya. Manchester United zutere ndị Tranmere Rovers n'asọmpi FA ma were ọkpụ goolu isii asataghị otu merụọ ha ahụ. Tupu e gbuo pịọm, Man United si n'aka Phil Jones nye goolu mbụ na nkeji 10. Na nkeji 13 tupu ndị Tranmere amara ihe egwu na-akụ Man United mezuru ya abụọ n'aka Harry Maguire. Goolu malitere izo ka mmiri na neeti ndị Tranmere na nkeji 16, 41, 45, na 56. Ụdị mmeri a Manchester United meriri Tranmere Rovers dị ka a ga-asị na ha akpala ike ka 'nna m agụ'. Ihe karịrị mmadụ 195 na-arịa iba Lassa na Naịjirịa Ụlọọrụ na-ahụ maka mgbochi nfesasi ọrịa na Naịjirịa akpọrọ Nigeria Centre for Disease Control (NCDC) ekwetela na ihe ruru mmadụ otu narị n'ụma na-arịa iba Lassa na steeti iri na otu. Ha kwukwara na mmadụ iri abụọ na itoolu anwụfuola maka ọrịa a. Onye isi NCDC bụ dọkịnta Chikwe Ihekweazu depụtara nke a n'akwụkwọ ozi o wepụtara  nso nso a iji kowapụta etu nfesasi ọrịa ahụ si arị elu na steeti dị iche iche na Naịjirịa. Akwụkwọ ozi ahụ kwukwara na pasenti iri asatọ na itoolu(89%) ndị ọrịa iba Lassa ji si na Ondo, Edo nakwa Ebonyi. Kano sokwa n'ihi na Ihekweazụ depụtara na mịnịsta na-ahụ maka ahụike bụ Dọkịta Osagie Ehanire na ndị otu ya gara na steeti ahụ mgbe ha nụrụ na ndị ọrụ ahụike abụọ nwụrụ maka ọrịa ahụ na steeti ahụ. Lekwa ihe ndị ọzọ o kwuru na ngalaba ahụ na-eme maka ichekwa ụmụ Naịjirịa N'otu aka ahụ onyeisiala mba China Xi Jinping na-eti na ọrịa coronavirus ji ọsọ na ije efesasi na mba ahụ. O kwuru nke a  n'ọgbakọ iji nabata afọ ọhụrụ ma na-eti na mba ya na-agabiga ọnọdụ dịka ili ọtụtụ mmadụ n'otu mgbe. Ruo ugbua, onwebeghị onye  be Leah Sharibu bụ nwata ụka Christ ndị Boko Haram tọrọ kamgbe afọ 2018, pụtaralanụ kwuo ma akụkọ na-efegharị na Sharibu mụrụ nwa n'aka ndị ntọ ya a bụ eziokwu maọbụ asị. Chelsea mere ihe a tụrụ anya n'aka ha n'asọmpị iko FA dịka ha ji ọkpụ goolu abụọ merie otu Hull City mgbe ha zutere onwe ha. Chọpụta ka Mancity na Fulham nakwa otu egwuregwu ndị ọzọ ga-esi chịpụ ya n'asọmpị a taa. Ihe nkiri a ga-akpalite mmụọ gị	https://www.bbc.com/igbo/afirika-51254304
entertainment	Jonet Makeover: Nwaada ji ntecha jikọọ Buhari, Tiwa Savage na Pete Edochie ọnụ	Ebube Jane Richard dị naanị afọ iri abụọ na atọ (23) mana o sebala aha ya n'obi ndị mmadụ. Ebube sere foto Chadwick Boseman bụ ome ejije na Hollywood ọrịa kansa gburu, tinye ya n'ịntanetị na-amaghị na ọ ga-enwuru ọkụ. Nke a butere anya ndị mmadụ n'ihe ọ na-eme, nke bụ iji ihe ntecha Bekee kpọrọ Makeup agbanwe ihu nke ya ka ọ dị ka ihu ndị a ma ama. O seela ndị gụnyere Onyeisiala Muhammadu Buhari, ome ejije Pete Edochie, otiegwu Tiwa Savage nakwa Phyno. Kedụ etu o si mụta ya? Ebube kwuru na ọ bụ oge e mechiri obodo iji gbochie mkpamkpa ọrịa coronavirus na-akpa ka o jiri malite iji ntecha agbanwe ihu ya etu a, na ọ naghị emebu ya mbụ. Ọ kọwara ebe ga-amasị ha ịhụ onwe ya n'ọdịnihu. Gee ihe o kwuru n'uju ebe a: Onye mere akụkọ a bụ Nnamdi Agbanelo.	https://www.bbc.com/igbo/afirika-54277134
health	Washing privates with soap: Nwaanyị o kwesịrị iji ncha asa ọtụ ya?	Ọtụtụ n'ime anyị chọrọ ịdị ọcha oge niile, na-enweghi nsogbu ọbụla n'ahụ ha. Mana n'otu aka ahụ, ọtụtụ amaghị na ha ekwesighi iji ncha asa akụkụ ahụ ụfọdụ ndị zoro ezo. Akụkụ ahụ ndị a gụnyere: mmepe ahụ nwaanyị (vaginal opening), ime ọnụ amụ nwoke (urethral opening), nakwa ebe e si anyụpụta nsị (anal sphincter). Site na mgbe anyị nọ na nwata, a zụrụ anyị idowe ahụ anyị ọcha. Ya mere anyị ji nlezianya asacha akụkụ niile dị n'ahụ anyị. Mana kedụ etu i kwesiri iji saa akụkụ ahụ gị na-egosi ihe i jiri bụrụ nwoke maọbụ nwaanyị? Ndị ọkacha mara kwuru na ọ bụ site n'iji naanị mmiri, onweghị ihe ọzọ. Dkt. Udodi Kachikwuru Okoli (MBBS; MSc. Public Health; Registrar, Internal Medicine) kwuru sị na nwaanyị kwesịrị iji naanị mmiri saa akụkụ otu ya, nke ọ na-ahụ anya. Akụkụ ahụ ndị a enweghị mmanụ ahụ (sebum) Ọtụ nwaanyị, ọnụ amụ nwoke na mmepe ahụ ebe e si anyụpụta nsị enweghi mmanụ ahụ n'ebe ndị ahụ dịka akụkụ ahụ ndị ọzọ. N'ihi nke a, ọ dịghị mkpa iji ncha sachaa sachaa ha. Nje na-akpata ọrịa E nwere ụmụ kịrịkịrị akụrụngwa dị n'akụkụ ahụ ndị a nke na-enye aka ichekwa ya. Ncha nwere ike ịsachapụ akụrụngwa ndị a. Ọ bụrụ na akụkụ ahụ ndị a enweghị nchekwa site n'iji ncha sacha ha, ha agaghị enwe ike ịlụso nje ndị anya nkịtị anaghị ahụ agha. Ọtụtụ ọrịa ụmụ nwaanyị na-ebute n'akụkụ ahụ ha ji bụrụ nwaanyị, bụ ncha butere ihe kpatara ọrịa ndị ahụ. Ịkpọ nkụ Ọ bụrụ na i jiri ncha na-asa akụkụ ahụ ndị a zoro ezo, o nwereike ime ka akụkụ ahụ ndị ahụ kpọọ nkụ. Nke a adịghị mma. Onwere ike ịbute nsogbu dịka 'inflammation', maọbụ 'anal fissures'. Kedụ etu ị ga-esi jiri sọọsọ mmiri sachaa ebe ndị a? Ọ ka mma iji mmiri nkịtị dị maọbụ dịtụ ọkụ. Mana ọ bụrụ na ị chọrọ ịsacha ebe ndị ahụ nke ọma, tinye obere nnu na mmiri ahụ. Chetakwa na ebe a na-ahụ anya n'ahụ nwaanyị bụ ebe a na-asa, ọ bụghị nke dị n'ime ahụ anaghị ahụ anya. Dkt. Udodi kwukwara na ndị ji ihe dị iche iche asacha ime ahụ nwaanyị (douching), kwesịrị ịkwụsị ya, maka na ọ dịghị mma ma ncha. Ọ kwuru sị na ọ nwere ike ibute ọrịa site n'ịtụgharị PH ahụ nwaanyị. Ozọkwa, dịka chi si kee ọtụ nwaanyị, ọ na-eji aka ya asacha onwe ya. Naanị mmiri ka i kwesịrị iji saa ya, ka o nwee ike rụọ ọrụ etu o kwesiri. Dkt. Udodi sị na ikpu nwaanyị kwesịrị inwe isi, na ọ bụ etu ahụ ka Chukwu si kee ya.	https://www.bbc.com/igbo/afirika-58661003
entertainment	Christmas Message: Lee ka ndị a ma ama sị agba Ekeresimesi	Igba egwu, okwu ọma nakwa ejije ka ndị ama ama ji sị ndị mmadụ ekeresimesi ọma n'ihe nkiri a. Kirie ya ma gwa anyị ka obi dị gị.	https://www.bbc.com/igbo/afirika-50873635
business	Border Closure: 'Rice akọọla n'ahịa n'ihi mmechi border' - Ndị ahịa	"Ọtụtụ ụlọahịa ebe a na-ere osikapa n'ahịa 'Mile One' nke dị na Pọtakọtụ emechiela kamgbe gọọmentị etiti mechiri okeala Naịjirịa na mba ndị gbara ya gburugburu iji kwụsi ịtụbata osikapa mba ofesi. Onyeisi otu jikọrọ ndị na-ere osikapa n'ahịa ahụ bụ Anselm Nwachukwu gwara BBC na ihe kpatara nke a bụ maka na ha ahụghị osikapa zụta. Nwachukwu kwuru sị: ""Mmechi 'border' a metụtara ahịa anyị nke ukwuu."" ""Ọ dịghị m ka gọọmentị etiti echere ihe a ọfụma tupu ha emechie oke ala."" ""Ha kwesịrị ịgbalị hụ na nri dị n'uba tupu ha emechie ya."" N'otu aka ahụ, Emeka Okameme, onye na-atụ mgbere osikapa kwuru na ahịa ha na-agbada agbada ugbua. O kwuru sị: ""Osikapa adịghị, ma nke Naịjirịa, enweghị nke dị."" ""Mgbe ha mechiri 'border', anyị che na anyị ga-ahụ osikapa Naịjirịa, mana onweghị nke anyị hụrụ."" ""Ihe nke a gbara anyị gharịị nke ukwu."" ""N'oge mbụ, anyị na-azụ otu akpa osikapa mba ofesi puku naịra iri na isii maọbụ iri na asaa, ebe nke Naịjirịa bụ puku naịra iri na anọ."" ""Ugbua, osikapa Naịjirịa bụzi puku naịra iri abụọ na ise, mana ọnweghị onye na-ahụ ya."" Njọ ahịa a rutụkwara ndị na-ere ihe nri ndị ọzọ n'ahịa ahụ. Okey Nnadi onye na-ere ọkụkọ kwuru na ọbụrụ na ndị mmadụ bịa ịzụrụ osikapa, ha na-azụkwa ihe ndị ọzọ, mana ugbua, njọ ahịa jizi ma onye ukwu ma onye nta. Nnadi rịọrọ gọọmentị ka ha leba okwu mmechi oke ala ahụ anya ka ahụhụ ghara igbu ndị mmadụ tupu mmemme ekeresimesi eruo. Mana ndị na-ere ọka kwuru na mmechi okeala Naịjirịa mere ka ọnụego akpa ọka gbalie. Akpa ọka a na-erebu puku naịra ise bụzị puku naịra itoolu ugbua. Onyeisi otu jikọrọ ndị ọrụugbo na-akọpụta ọka bụ Bello Abubakar Funtua kwuru na onyeisiala Muhammadu Buhari mere nke ọma. Funtua kwuru na ndị otu ha kọpụtara ọka karịrị nde 'tonne' iri abụọ (20m toones) n'afọ gara aga. O kwuru na ha nwere ọka n'uju maka ụlọọrụ ji ọka arụpụta ihe dị icheiche ka ha bịa zụrụ. N'okwu ya, ""Anyị nwere ngalaba ha na gọọmentị na-arụkọ ọrụ iji hụ na ego akpa ọka arịghị elu karịa ka ọ dị ugbua."" Akụkọ ndị ọzọ ga-amasị gị: Ihe nkiri ga-amasị gị:"	https://www.bbc.com/igbo/50158356
politics	Onyeisiala Sri Lanka eriela mbọmbọ ọsọ maka ndụ ya	Gotabaya Rajapaksa bụ Onyeisiala mba Sri Lanka esila na mba ahụ gbaa ọsọ, maka ndụ ya. Ndị agha mba ahụ kwuru na Rajapaksa na nwunye ya nakwa ndị nchekwa abụọ ji ụgbọelu ndị agha fepu gaa mba Maldives n'ụbọchị Tuzde. Otu onye achọghị ka a kpọpụta aha ya kwuru na ọ ga-esi Maldives pụọ gaa mba ọzọ. Rajapaksa na ezobu ezo kamgbe ndị na-eme ngagharịiwe wakporo ụlọ ya n'ụbọchị Satọdee gara aga. Puku kwuru puku ndị mba Sri Lanka awakpoola ebe obibi onyeisiala mba ahụ bụ Gotabaya Rajapaksa n'ụbọchị itolu nke ọnwa Julaị. Ndị ngagharịiwe a si n’akụkụ mba ahụ dị ịche ịche gbakọtara na mpaghara Colombo bụ ebe onye onyeisiala Rajapaksa bi ma jiri obi iwe na-ekwu na ha chọrọ ka ọ rituo n’ọkwa oche ya n’ihi ebubo na ọchịchị ya ikpalitere ha oke ihe isi ike. Ndị a na-eme ngagharịiwe na Sri Lanka ekwuola ugbua na ha ga-aga n'ihu na-ebube nọrọ n’ebe obibi onyeisiala mba ha ruo mgbe ndị isi ha abụọ bụ onyeisiala mba ha na Praịm minista minista ga-agba arụkwaghịm. Onyeisala Gotabaya Rajapaksa ekwuola na ya ga-apụ n’ọchịchị n’ụbọchị 13 Julaị, dịka nkwupụta nke onye na-ekwuchitere nzuko ndị omeiwu ha si kwuo n’ụbọchị Satọọde. Ndị ọrụ nchekwa mba ahụ gbara ama na onyeisiala Rajapaksa gbapụrụ ọsọ ụkwụ eru ala dịka ndị wakporo be ya. Ha kwukwara na e duuru ya gaa be zoro ezo nchekwa dị. Ndị ngagharịiwe a wakpokwara ebe obibi Praịm minista mba ahụ bụ Ranil Wickremesinghe. Ha gbakwara ụlọ Praịm minista Wickremesinghe dị n'akụkụ ebe ndị bara ọgaranya bi na Colombo, ọkụ. Wickremesinghe anatala mkpesa ndị a ma kwuo na ọ ga-aritu n’ọkwa oche ya ngwa ngwa. Ihe onyonyo ndị gbara na soshal midia gosiri ka ndị ngagharịiwe ahụ wakporo ụlọ Wickremesinghe nọ n’elu akwa ya nakwa oche ya ma na-ese foto. Mba Sri Lanka so na mba ndị nọ n’ọnọdụ ahụ maka ndatu akụnụba ha dịka ha enweghịzịke ibubata ihe ndị dị mkpa maka ịbị ndụ dịka nri, mmanụ ụgbọala, ọgwụ na ihe ndị ọzọ. Otu onye ntaakụkọ AFP news kwuru na ndị a si n’akụkọ mba dị ịcheịche wụpụta ma jibidio ọtụtụ ụgbọ oloko bu ha bata Colombo. E kwuru na ndị nọ na-agụ egwu kwupụtara “Kwara lawa kwara lawa” dịka ha meriri ọtụtụ ndị uweojii nwara ịkwụsị ha n’ụzọ be onyeisiala mba ahụ. Ndị uweojii gbaliri egbe elu ugboro ugboro ma gbakwa gaasị mmiri anya mana nke a akwụsịghị atụmatụ ha. Otu ihe onyonyo gbara na Facebook gosiri ka narị kwuru narị ndị ngagharịiwe ahụ nọ n’ime ụlọ nakwa ogige ndị ọchịchị ha.  Ihe onyonyo nke BBC gosikwara ka ndị nọ n’ime olulu mmeri ‘Swimming Pool’ e gwuru n’ime ogige a nke ndị bi ebe ahụ ji emegharị ahụ ma na-emesapụ ahụ. Ụfọdụ n’ime ndị a wụbakwara ime ụlọọrụ onyeisiala mba ha kpọm kwem dịka kemgbe ọnwa ole m ole ha na-eme ngagharịiwe n’ezi ụlọọrụ ya. Ka ọ dị ugbua, mmadịụ 33 nke gụnyere ndị ọrụ nchekwa, emeruola ahụ ma na-anata ọgwụgwụ n’ụlọọgwụ National Hospital of Sri Lanka dị na  Colombo dịka otu ọnụ na-ekwuru ụlọọgwụ si gwaa ụlọọrụ ntaakụkọ BBC Sinhala. Dịka ikuku ngagharịiwe a malitere iku na ngwụcha izu a, gọọmentị mba nwara mmachịe ngagharị ndị mmadụ n’abalỊ Fraịdee mana ndị mba a erubeghirị ya bụ iwu isi nke mere ya ji kagbuo ya bụ atụmatụ. Ndị kpara nkata mere ejiri jụụ irubere ya bụ iwu isi bụ ndị ngagharịiwe, otu ndị na-alụ ọgụ ikike dịrị onye nakwa patị ndị na-anọghị n’ọchịchị.	https://www.bbc.com/igbo/articles/c4n2y1zvyezo
health	WHO ekwuola na ịrụte ọrụ aka na-edula mmadụ 745,000 mmụọ kwa afọ dịka nchọpụta gosiri	"Ịrụte ọrụ aka na-egbu puku kwuru puku mmadụ kwa afọ, dịka ngalaba ahụike mbaụwa bụ ""World Health Organization"" (WHO) si kwuo. Nchọpụta mbụ a na-eme n'ụwa gbasara ya gosiri na mmadụ 745,000 nwụrụ n'afọ 2016 site n'ọrịa mkpọnwụahụ nakwa ọrịa obi nke ịrụ ọrụ ọtụtụ awa butere. Nchọpụta a gosiri na ihe a kacha emetụta ndị mmadụ bi na mpaghara Ọwụwa-Anyanwụ Eshia nakwa Ndịda-Anyanwụ Pasifik. WHO kwuru na ihe a nwereike ịkawanye njọ n'ihi mkpamkpa coronavirus. Nchọpụta a e mere gosiri na ịrụ ọrụ ihe ruru awa 55 maọbụ karịa n'otu izu butere mmadụ iji pasentị 35 (35%) nwee ike ibute ọrịa mkpọnwụ ahụ, ma jirikwa pasentị 17 (17%) nwee ike ime ka mmadụ si n'ọrịa obi nwụọ. Nke a bụ iji tụnyere ịrụ ọrụ awa 35 ruo 40 n'otu izu. Nchọpụta a nke ngalaba International Labour Organization (ILO) so mee, gosikwara na ihe ruru atọ n'ime anọ bụ mmadụ ole nwụrụ n'ihi ịrụ ọrụ ọtụtụ awa bụ ụmụnwoke katatụrụla ahụ maọbụ ndị merela okenye. Ọtụtụ mgbe, ọnwụ ndị a na-abịa mgbe onye ahụ bitetụrụla ndụ, ụfọdụ oge mgbe ọtụtụ afọ gachara, karịa mgbe onye ahụ rụrụ ọrụ ọtụtụ afọ ahụ. Akụkọ ga-amasị gị... Dịka nchọpụta a agụnyeghi oge mkpamkpa ọrịa coronavirus a, ndị ọrụ WHO kwuru na etu ọtụtụ ndị mmadụ si malite ịrụ ọrụ n'ebe ọbụla ha nọ karịa ịbata n'ụlọọrụ nakwa ndakpọ akụnaụba, nwereike iso n'etu ihe ize ndụ ịrụte ọrụ aka si arị elu. ""Anyị nwere ihe mgbaama gosiri na mgbe mba dị iche iche banyere na mgbachi obodo, awa ole e ji arụ ọrụ ji ihe ruru pasentị iri (10%) rịgoo,"" ka Frank Pega bụ onye ọrụ WHO kwuru. Nchọpụta ahụ kwuru na ịrụ ọrụ ọtụtụ awa so bute ụfọdụ nrịanrịa si n'ịrụ ọrụ, nke mere ya nsogbu ọrịa si n'ọrụ kacha. WHO na-atụ atụmatụ ka ndị isi ụlọọrụ buru nke a n'uche mgbe ha na-enyocha ihe ndị nwereike ibutere ndị na-arụrụ ha ọrụ nsogbu ahụike. Pega kwuru sị na ikwu sị na 'ihe a bụ awa ole onye ga na-arụ' ga-abara ndị ọrụ uru dịka a hụrụ na ọ na-akwalite ntinye uchu n'ọrụ. ""Ọ bụ atụmatụ gosiri amamihe na ebulighi awa ole mmadụ ji arụ ọrụ n'oge akụnaụba ọtụtụ mba dị na nsogbu."""	https://www.bbc.com/igbo/mba-uba-57138135
health	Sleeping habit: Nrọ ọjọọ a ga-egbochinwu ụjọ ma mmadụ mụrụ anya?	"Ọ bụrụ na ị rọrọ nrọ ọjọọ n'abalị foro taa, o nwere ike ịbụ ezigbo ihe. Nke a bụ makana ndị nchọpụta ekwuola na nrọ ọjọọ na-eme ka ụjọ belata n'ahụ gị mgbe ị tetara n'ụra. Ndị nchọputa a nọ na mba Swizaland na Amerịka nyochara etu ụbụrụ mmadụ si anabata nrọ dị iche iche. Ha chọpụtara na nrọ ọjọ na-akwalite etu ụbụrụ mmadụ si anabata ihe ụjọ ma onye ahụ mụrụ anya. Mana ha chọpụtara na nrọ na-eyi oke egwu a kpọrọ ""nightmares"" na Bekee, na-emetụta mmadụ n'ụzọ na-adịghị mma. Dọkita na-ahụ maka ụbụrụ na mahadum nke Geneva, Mahadum nke ụlọọgwụ Geneva dị na Swizaland nakwa mahadum Wisconsin dị n'Amerịka, na-ekwu na e nwereike iji nrọ gwọọ ọrịa nchekasị. Nchọpụta a gụnyere ịma ma nrọ maọbụ oke ajọ nrọ enwere uru ọ baara mmadụ ma ncha. Mpụtara ya, nke e tinyere na ngalaba 'Human Brain Mapping' gosiri na ajọ nrọ na-enyere ndị mmadụ aka ka ha nabata ihe ụjọ na-eme na ndụ ha. Ka ajọ nrọ na-abawanye, ka ikike ibelata ụjọ na-abawanye n'akụkụ ụbụrụ na-ahazi etu mmadụ si anabata ụjọ. Nke a gosiri na nrọ ọjọọ na-akwado ndị na-arọ ya maka etu esi agbanarị ụjọ ma ha teta n'ụra. Mana nrọ ahụ jiri oke ajọ ụjọ bịa, o nwereike imebi ihe na ndụ mmadụ dịka Lampros Perogamvros onye nchọpụta na mahadum Geneva si kwuputa. Ihe nkiri a ga-amasị gị:"	https://www.bbc.com/igbo/afirika-50619961
sports	Manchester United vs Brighton: Man Utd emewela ụwa 'shut up'	Ndị otu egwu bọọlụ Manchester United mere ka ọbụghị ha taa mgbe ha ji ọkpụ goolu atọ a satara otu merie ndị Brighton Nke a mere ka ha gbagote n'ogo ndị nke asaa na tebulu 'English Premier League'. Oteela Man Utd gbawara ọnyụpa n'asọmpi a mana ha biliri n'ụra taa. Ndị nyeteere ha goolu gụnyere Pereira na Marcus Rashford. Propper, onye Brighton, ji aka ya nye onwe ha goolu nke mezuru ya atọ, ebe Dunk satara otu goolu. Rashford bụ nnọọ okwu a kpụ n'ọnụ taa n'ihi etu o si chakee ka kpakpando. Ọ gaara enyekarị otu goolu mana oche bọọlụ ndị Brighton gbalịrị nke ukwuu. Mana ofu ihe ka na-ara ndị Man Utd ahụ bụ igbochi ndị mmadụ inyeta ha goolu. Kamgbe afọ bọọlụ 2019/2020 malitere n'ọnwa Ọgọst, naanị ugboro abụọ ka Man Utd gbochirila ndị mmadụ inyete ha goolu. Akụkọ ndị ọzọ ga-amasị gị: Ihe nkiri ga-amasị gị:	https://www.bbc.com/igbo/egwuregwu-50368536
sports	Liverpool Vs Leeds United: Chi ndị Liverpool azọpụtala ha n'ọnụ agụ	Chi ndị Liverpool zọpụtara ha n'ọnụ agụ dịka ha Leeds United gbachara egwu ndị ọ kara obi. Leeds United ka si na Championship gbagote gosiri Liverpool na ha abịaghị ọgbọegwuregwu Anfield ịgụ oche ha ọnụ, dịka ha na ha mere 'nzọgbu nzọgbu' na be ha. Goolu nọ na-awụbanye ka mmiri ozuzo ebe otu abụọ a nọ na-eme 'i mee m m megwara gị anaghị ese okwu', mana Liverpool mechara merie na ngwụcha ya bụ egwu. Mohamed Salah nke Liverpool nyere goolu atọ na nkeji anọ, nkeji 33 na nkeji 88, nke abụọ n'ime ha bụ penariti; ebe Virgil Van Dijk nyere nke ya na nkeji 20. N'otu aka ahụ, Leeds si n'azụ bịa saa goolu atọ n'ime ya tupu Salah emewaa ha obi. Goolu atọ ahụ si n'ụkwụ Jack Harrison na nkeji 18, Patrick Bamford na nkeji 30 nakwa Mateusz Klich mezuru ya atọ na nkeji 66. Arsenal ji ọkpụ goolu atọ asataghị ihe ọbụla fachie Fulham ọnụ na be ha, dịka afọ ọhụrụ Premier League malitere. Arsenal abịaghị igwu egwu, n'agbanyeghi na Fulham nabatara ha dịka ọbịa na be ha. Willian gbara bọọlụ mbụ dịka onye Arsenal ka o si Chelsea gafete, ghọrọ agụ dịka ọ bụ ya dọnyere nri n'efere e ji gbakanyechaa goolu atọ ahụ Arsenal nyere. Alexandre Lacazette nyere goolu mbụ na nkeji asatọ e ji bido bọọlụ. Gabriel dos Santos Magalhães mezuru ya abụọ na nkeji 49, tupu Pierre-Emerick Aubameyang emezuo ya atọ na nkeji 57. Goolu Aubameyang nyere n'egwuregwu a mere ya nke 57 ọ na-enye na Premier League kemgbe afọ 2018 ọ malitere ịgbara Arsenal bọọlụ. Nke a bụ egwuregwu nke mbụ a na-agba na Premier League n'afọ ọhụrụ a.	https://www.bbc.com/igbo/egwuregwu-54131995
health	Coronavirus update: Gịnị bụ 'Community spreading'?	Lee nkọwa ihe  'Community spreading' pụtara:	https://www.bbc.com/igbo/52683263
business	Ka m si bụrụ nwaanyị isiojii nweterela 'Comercial Pilot License' na US - Miracle Izuchukwu	Miracle bụ nwaada Ogidi, n'Anambra steeti, Naịjirịa, batara mba Amerịka ịbịa gụọ akwụkwọ ka ọ bụrụ nọọrụ. Ọ sị na ọ bụ ọrụ nne ya gwara ya ọ ga-arụ n'Amerịka iji bụrụ mmadụ. Mana dịka ọ gara nwalee ịnya ụgbọelu, obi ya niile abanyezie n'ịbụ onye na-anya ụgbọelu. Nne na nna Miracle anabataghị atụmatụ a dịka Miracle si kwuo. Ọ sị na ha ekweghi akwado ya na ego ọ ga-eji amụ ya bụ akaọrụ. Nke a mere Miracle jiri gbasie mbọ ike, chọwa ego na enyemaka ịgụ akwụkwọ n'efu dị iche iche nke a na-enye ndị na-agụ akwụkwọ n'Amerịka. Ugbua, Miracle Izuchukwu enwetela asambodo 'Comercial Pilot License' nke nyere ya ikikere iji na-ebuzi ndị mmadụ. Ugbua ọ na-agbalịzi ịgbazu oge elekere 3,000 n'elu nke ga-eme ka o bidozie ibu ndị mmadụ n'ọdọụgbọelu. Nne na nna Miracle Izuchukwu jizi ya eme ọnụ dịka ọtụtụ ụmụ Naịjirịa kpụzi aha ya n'ọnụ. Onye mere akụkọ a bụ Nnamdi Agbanelo.	https://www.bbc.com/igbo/articles/cv28dglnkx9o
business	Ọgba Mbọ: Ọ bụ onyinye Chukwu nyere m ka m ji akpata ego oriri - Ifeyinwa Oduche	Ifeyinwa Oduche bụ nwa agbọhọ eji ọtụtụ akaraka gozie. Ọ na-arụ akpụkpọụkwụ, ọ na-agba bọolụ ma na-etekwa egwu. Ọ gwara BBC Igbo etu o si wee mụta akaọrụ ndị a niile, o gosikwara anyị ka o si eme ihe ndị ọ na-eme. Ndụmọdụ o nyere ndị mmadụ bụ iji akaọrụ ha nwere ọfụma ma jisie ya ike. Ọ gwara ndị ntoroọbịa ibe ya ka ha hapụ iche naanị ọrụ oyibo ma bido akaọrụ nke ha. Lelee maka nwaada a pụrụ iche:	https://www.bbc.com/igbo/60561764
entertainment	Igbo Reincarnation: Etu m si chọpụta na abụ m nwoke lọrọ nwaanyị - Chukwuemego Ogbodo	Igbo kwenyere na a na-alọ ụwa agbanyeghị na ọnweghị ihe sayensi ji ya kpọrọ. Chukwuemego Ogbodo na ndị be ha kwenyere na ọ lọrọ ụwa dịka enyi nwaanyị nna ya bụ nke nne ya ji aka ya kpọtara nna ya mgbe ọ dị na-agbọghọ. Mana Kingsley Ekwuazi, bụ dọkịnta na ahụ maka ịmụ nwa na ahụike ụmụ nwaanyị na UNTH Enugu sị na ọnweghị ihe dịka ịlọ ụwa. Mana Dọkịnta ahụike ọzọ bụkwa onye ọdịnala, Mcginger Ibeneme, sị na ịlọ ụwa karịrị sayiensi nghọta. Kirie akụkọ a ka ị ghọta ihe dị iche na egbe na egbe. Ndị mere akụkọ a: Chris Sanctus Chukwudi Okereke na Vining Ogu Akụkọ ga-amasị gị :	https://www.bbc.com/igbo/afirika-56343041
sports	Community Shield: Man City ejirila Liverpool gbaa aka ahịa ụtụtụ	"Otu egwuregwu bọọlụ Manchester City egosila ihe ha jiri bụrụ ọkaibe dịka ha buliri iko ""Community Shield"" n'ụbọchị Sọnde. ""Community Shield"" bụ asọmpi na-amalite afọ ""premier League"" ọhụrụ na mba England. Raheem Sterling bidoro ebe ọ kwụsịrị n'afọ gara aga mgbe ọ gbakpuru otu goolu na nkeji iri na abụọ. Mana Joel Matip sara goolu ahụ na nkeji iri asaa na asaa nke mere ka egwu baa na penariti. Ochee goolu ndị Man City bụ Claudio Bravo chere penariti nke Georginio Wijnaldum gbara ebe Gabriel Jesus gbakpuru penariti nke nyere Man City mmeri. Cheta na ọbụ Man City tuuru ugo na asọmpi ""Premier League nke afọ gara aga, ebe Liverpool mabutere iko ""Uefa Champions League"". Afọ ọhụrụ nke egwuregwu bọọlụ nke mba England ga-ebido n'izuuka na-abịa abịa. Akụkọ ndị ọzọ ga-amasị gị:"	https://www.bbc.com/igbo/egwuregwu-49228916
politics	Hon Nnenna Ukeje: Ihe gọọmentị Abia state kwuru maka mwakpo ndị 'unknown gunmen' wakporo ụlọ onyeomeiwu a	"Gọọmentị Abia steeti akatọọla ihe mere n'ụlọ Hon Nnenna Ukeje bụ ebe ndị omekome wakporo ụbọchị Tuzde, sị na ihe ha mere bụ'arụ"". Kọmishona mgbasaozi steeti ahụ bụ Ọkaiwu Eze Chikamnayo gwara BBC n'ekwentị na gọọmenti steeti na ndị ọrụ nchekwa ejikọla aka ime nchọpụta ndị aka ha dị n'agwa ọkjọọ ahụ. ""Ihe mere bụ ihe jọgburu onwe ya. Ọ bụ ihe kwesịrị ka  ndịịle onye ọbụla gbakọ ọnụ katọọ."" ""Gọọment Abia steeti na ntịnye aka ndị ụlọọrụ nchekwa dị n'aka ịhụ na-achọpụta ma takwa ndị aka ha dị na ya  arụ ahụhụ kwesịrị."" Ndị omekome bu egbe wakporo ụlọ Ukeje n'ụzọ ụtụtụ Tuzde, abalị mbụ nke ọnwa Maachị, afọ 2022 gbaa ụlọ ya nakwa ụgbọala dị n'ụlọ ya  n'obodo yya bụ Alayi dị na steeti ahụ. Ndị bu egbe amabeghị ndị ha bụ wakporo ụlọ onye bụbụ omeiwu na-anọchie anya mpaghara Bende n'ụlọomeiwu nta, gbaa ya ọkụ ma gbakwa ụgbọala abụọ dị na ngwuru ụlọ ya ọkụ. Ndị omekome ruru mmadụ ise bu egbe na iko mmanụ ụgbọala wụbatara n'ụlọ Hon Nnenna Ukeje n'obodo ya bụ Alayi dị n'Abịa steeti ebe elekere abụọ nke isi ụtụtụ Tuzde ma malite ịkpa ike ebe ahụ. O nweghị onye nwụrụ n'ọdachi ahụ mana ha mebiri ọtụtụ ihe n'ụlọ ahụ. Omeiwu Nnenna Ukeje gwara BBC Igbo n'ekwentị ya na ya bụ ihe mere n'eziokwu. Ukeje, onye kwuru na ya anọghị n'ụlọ mgbe o mere sị: ""Ha bịara n'ụlọ m gbaa ya ọkụ, gbaa ụgbọala ndị m nọ n'ogige ụlọ m ọkụ."" O nweghị ike ịkọwa ihe o chere butere ya bụ mwakpo kama o kwuru na ha ewegarala ndị uweojii mkpesa bụ ndị ọ dịrị inyocha ya bụ mkpamkpa kpara. ""A ka na-eme nnyocha maka ya, achọghị m ikwu karịa nke a ugbua."" Oge BBC kpọrọ ọnụ na-ekwuru ndị uweojii Abia bụ Geofrey Ogbonna, Ọ zaghị ekwentị ya. Nke a so ọtụtụ mwakpo na-eselite isi ya n'akụkọ Ọwụwa Anyawụ Naịjirịa na nso nso a. Akụkọ mwakpo dị ịcheịche emela na mpaghara Imo, Abia, Anambra, Ebonyi na Enugu Steeti nke gụnyere ịgba ụlọ ndị mmadụ ọkụ, ịgba ụlọ ndị uweojii ọkụ, ọgbụgbụ ndị uweojii nakwa ndị nkiti, ịwakpo ụlọ ahịa, ịwakpọ ụlọ ndị mmadụ nakwa ndị njem nakwa mkpa mkpa ndị ọzọ dị egwu. Cheta na n'ọnwa gara aga ndị o ji egbe wakporo ụlọ ahịa ebe a na-eri ehi n'Abia steeti ma gbuo ọtụtụ ehi nakwa ndị mmadụ. Gọọmentị steeti ahụ kwuru na ga-agba mbọ kwalite nchekwa na ya bụ steeti ma hụ na udo lọghachịtere ebe ahụ. Nnenna Elendu Ukeje bụbụ onye omeiwu na-anọchite anya mpaghara Bende n'ụlọoimeiwu Etiti. Ọ banyere oche ahụ n'aha otu PDP malite n'afọ 2007 rue afọ 2019 oge Benjamin Kalu napụrụ ya ọkwa ahụ. Nnenna Ukeje bụ nwa ọkaikpe a ma ama na Naịjirịa bụ Roseline Ukeje gara akwụkwọ na 'Federal Government Girls College, Owerri, na mahadum 'University of Benin""."	https://www.bbc.com/igbo/afirika-60580630
business	Street Hawking in Nigeria: 'Ihe m na-agabiga dịka onye na-ebugharị ahịa'	Ụfọdụ ndị na-ere ihe n'okporoụzọ nwere olileanya iji uru ahịa ha eme ihe ga-enyere ndụ ha aka, mana ọ na-ezu? Emmanuel Ejem bụ onye Ebonyi steeti na-ere ahịa n'ụzọ dị na Legọs, gwara BBC Igbo ihe ha na-agabiga ịhụ na ha retere ahịa. Ejem kwukwara na olileanya ya bụ ịgụ akwụkwọ ma kwụrụ n'ụkwụ nke ya. O kwuru ego ole ọ na-enweta ụbọchị ihe dị mma ma mgbe ọ na-adịghị. Akụkọ ndị ga-amasị gị:	https://www.bbc.com/igbo/afirika-49021372
health	Lee ka ị ga-esi mee aramara ghara ibute coronavirus	"Ị makwa na etu esi eme aramara socha n'ihe gbanwere maka mkpa mkpa coronavirus na-akpa n'ụwa. Ụlọrụ Terence Higgins adụọla ndị mmadụ ọdụ ha gbahapụ isusu ọnụ, yie mkpuchị imi ma ghọrọ ọnọdụ na-agụnyeghị nchekọrịta ihu ma a na-eme aramara. Ụlọrụ ahụ kwuru na ha ma na ọdịchaghị mfe mana ndị mmadụ kwesiri ịchọta ụzọ ha g-esi hazie agụrụ aramara na ụjọ ibute coronavirus. Onye aramara ibe gị kachasị mma n'oge a bụ gị maọbụ onye gị na ya bi n'ụlọ. Ịgbọ ncha, iji ihe egwuregwu aramara, maọbụ isonye n'aramara a na-eme n'ekwenti nakwa intanet bụ ụzọ ndị kachasị mma na-agaghị eme ka ibute coronavirus. Ụlọọrụ ahụ na-ahụ maka inyere ndị mmadụ aka na-ekwusi ike na ọ dịmma ka ndị mmadụ ka na-anọpụ anọpụ mana ịgaghị akwụsịli ndị mmadụ inwe aramara. Mana ọ bụrụ na gị na onye na-abụghị onye bee gị na-eme aramara, ọ dịmma ịwelata aka na ndị di otu aramara ịnwere. Dịka a na-akpachapụrụ ihe nile anya n'oge a,  mara maka ihe ọbụla gosiri n'ahụ gị maọbụ onye nke gị ebutela ọrịa covid-19, ma dopu onwe gị maọbụrụ na inwere ha. Ọ bụrụ na gị na onye ahụ na-ahụ onwe unu nke mbụ, ụlọọrụ Higgins kwuru ka ị jụọ onye ahụ ma ha maọbụ onye ha na ha bi enwere ihe gosiri na ha ebutela coronavirus. Nje coornavirus na-efesa site asọ mmiri, mụkọ, nzipu imi, maọbụ n'ume onye bu ọrịa ahụ kuputere nakwa ebe a na-ebisa aka. ""Ọ bụrụ na unu abụọ ga-emetụ ọtụ maọbụ amụ ụnụ aka , unu ga-esusuriri ọnụ nke bu otu ụzọ esi ebute ọrịa dịka dkt Alex George si gwa ụlọọrụ radio BBC n'ọnwa Maachị."" Ụlọọrụ ahụ kwuru na ha achọpụtala nje coronavirus n'uhie si n'amụ apụta nakwa nsi mmadụ nyụpụtara nke mere na ikwesiri iji okpunnabuenyi mee aramara maka igbochi mbute ọrịa a. Ọ ga-adịkwa mma ma ịkwọchapụ aka ruo tịnkọm tịnkọm iri abụọ maọbụ were ude na-egbu nje wee hịchapụ aka gị tupu imalite maọbụ imecha aramara. Ụlọrụ ahụ kwukwara na ọ ga-adịmma ka ndị mmadụ mee nyocha, chọpụta ma o nwere nje ọzọ so aramara ha bu tupu ha mewe nsori ma oge mmachị bie."	https://www.bbc.com/igbo/afirika-53797663
sports	Liverpool vs Arsenal: A gwọọla Arsenal ka abacha e tinyere ose Nsukka	"Mmeri a Liverpool ji ọkpụ goolu atọ asatara otu meriri Arsenal bụ nke a na-akpo 'O tiri nwata ihe n'ihu nne ya'. Liverpoola malitere iti Arsenal mmọnwụ na nkeji 41, mgbe Joel Matip nyeere ha goolu. Dịka nke a gachara, Mohamed Salah ji penariti deba aha ya n'ime akwụkwọ ndị nyere goolu na 49, iji mee ya nke abụọ ndị Liverpool. N'ime ọkara nke mbụ asọmpi a, a ga-asị na Arsenal enweteghi onwe ha, dịka Liverpool kechiri ha tọgbọọ. Na nkeji 58 dị n'ime ọkara abụọ, Mohamed Salah gosiri Arsenal na ""onye a na-akpọ aha, nwere nke ọ na-eme"" site n'inye goolu ọzọ. Arsenal nwara ike ma nyeta otu goolu nkasị obi na nkeji 85 nke si n'aka Lucas Torreira nke mere ya ọkpụ goolu atọ asatara otu. Agbanyeghi na e meriri Arsenal, n'ikpeazụ Nicolas Pepe woro Virgil van Dijk mpio nke mere ya mbụ n'ime asọmpi 50 ọ gbarala na Premier League."	https://www.bbc.com/igbo/egwuregwu-49460155
politics	Gọọmentị Abia steeti ebugala ngwaọrụ n’ụlọọgwụ Ndị Inya Abam	Ndị Inya Abam, obodo dị n’okpuruọchịchị Arochukwu n’Abia steeti pụtara mbụ na BBC Igbo na 2020 dịka obodo nọ n’ọchịchịrị. Mgbe BBC gbara ebe ahụ, o nweghị ihe gosiri na o nwere gọọmentị ha nọ n’okpuru. Ka BBC Igbo nyechara ha ohere iji hichaa ha anyammiri maka ụkọ enweghị ụlọọgwụ, mmiri, ọkụ ma ọ bụkwanụ ụzọ e sị aba be ha, gọọmentị Abịa steeti gbara ọsọ rụọrọ ha ụlọ ọnụ ukpuru anọ n'otu obi ebe a na-anabata ndị ọrịa. Ka otu afọ a rụchara ya bụ ụlọ gachara, ọ nweghị ihe gosiri na ebe ahụ bụ ụlọọgwụ dịka akwa, okporo, ọgwụ, oche and ihe ndị ọzọ bụ njirimara ụlọọgwụ adịghị ebe ahụ. N’ụbọchị abụọ nke ọnwa Jenụwari afọ 2022, BBC Igbo gakwara ebe ahụ ịmata ka ihe si gbara kwuru, ihe a hụrụ ebe ahụ bụ okpokoro ụlọ. Mana ngwa ngwa anyị gachara, n’ụbọchị 31 nke ọnwa Jenụwarị, 2022, Gọọmentị Abia steeti malitere ibuga ngwaọrụ na ya bụ ụlọọgwụ. BBC kpọtụụrụ Kọmishọna Ahụike Abia steeti bụ Jonathan Osuji, onye kwuru na “anyị ebugala ngwaọrụ nke mbụ ụnyaahụ, nke abụọ ga-apụ taa”, bụ ihe ọ gwara BBC. BBC chọrọ ka ọ mata maka nkwa ndị ọzọ gọọmentị kwere ndị obodo a n'ajụjụọnụ anyị gbara ha n’afọ 2021, mana Kọmishọna abụọ anyị kpọrọ ekweghị ekwu okwu. Kirie ka o siri gaa na Ndị Inya Abam mgbe BBC gara ebe ahụ.	https://www.bbc.com/igbo/afirika-60222320
religion	2019 Prophecies for Nigeria: Ihe ndị ụkọchụkwụ kwuru maka etu afọ 2019 ga-esi adị	"Ụkọchukwu na ewu ewu bụ Reverened Father Ejike Mbaka ekwuola na ọchịchị Buhari na-agbalị n'ihe gbasara ịrụ ụzọ nakwa inye ndị ọrụ ugbo ego mgbazinye eji arụ ọrụ. O kwuru nkea mgbe ọ na-aka ụka iji nabata afọ ọhụrụ 2019 n'Adoration, Umuchigbo Iji Nike Enugwu. Father kwuru na ya amaghị onye ga emeri na ntuli aka na-ahịa na 2019 ma kwuo na ya echeghị n'Atiku bụ onye nzọpụta Nijiria. Onyere Buhari ndụmọdụ na ọbụrụ na ọ ga eye ntị chụpụsịa ndị ajọ mmadụ gbara ya gburu gburu na emebiri ya ihe, na gọmenti ya ga adị mma. Ụfọdụ ụmụ Naijiria akatọọla ndị ụkọchụkwụ burula amụma maka ihe ga-eme n'afọ 2019. Dịka afọ 2019 malitere ụbọchị Tuzde, ọtụtụ ndị ụkọchukwu a maara aha ha ezipụtala ozi afọ ọhụrụ ha, iji nye ndị mmadụ ntụzi aka gbasara afọ a. Mana ụfọdụ Ndị Naijiria kwuru na ha na-akụsasị ụmụ mmadụ anya n'ihi n'amụma Okeke buru dị iche na nke Okafor buru. Ụfọdụ kwuru n'okpu Mbaka kpọrọ ka akwado Buhari bụ mere mere n'ihu gwọmpụtụ n'azụ. N'okwu Chukwu ya na mmemme iji banye afọ ọhụrụ, onyeisi na-elekọta Adoration Ministry Enugu Nigeria, bụ Fada Ejike Mbaka, buru amụma na afọ ọhụrụ a ga-ewetara ọtụtụ ụmụnwaanyị ihu ọchị. O kwuru na ọtụtụ ụmụnwaanyị aga ga-ekuru ejima abụọ na atọ na afọ a. O kwukwara na afọ a ga-abụ oge mgbanwe tọrọ atọ nye ndụ ndị Naijiria. Ihe ọzọ gbara elu dịka o siri kwuo bụ na ọtụtụ ndị ogbenye na ndị opekatampe ka aga-eburu ike n'ikikere ọchịchị ụlọọrụ nakwa n'ọchịchị obodo tinye n'aka. Ihe Oyedepo kwuru: N'okwu afọ ọhụrụ ya, onyeisi ụlọụka Living Faith Church, nke e jikwa Winners Chapel mara, bụ David Oyedepo, kwuru na afọ a, anyị ga-abụ ọkaibe n'ime ihe niile anyị n'eme. Enoch Adeboye Onye a bụ onyeisi ụlọuka Redeemed Christian Church of God, kpara ndị ụlọụka ya ọchị mgbe o kwuru na ọma na ọtụtụ ndị mmadụ n'eche ya ka okwu o okwu gbasara ntụliaka aga eme n'ala anyi na-afọ a. Ọ gaziri n'ihu gwazie ndị ala anyi ka ha gaa n'ime akwụkwọ nsọ (Abụ akwa 3:22-23) iji mara ihe chineke n'ekwu maka obodo anyị. Okey Ifionu Ụkọchukwu na-elekọta Emmanuel Anglican Church, Railway Compound dị na Lagos, kwupụtara na-ewepụtala afọ a dịka mgbe ndị otu Kraisti ga-agbasa oziọma Kraistị na mbaụwa niile iji were rita mkpụrụobi. Ọ gbadoro ụkwụ mkpebi a n'Akwụkwọ Ilu 11:30. Paul Chikwem Ụkọchukwu  na-elekọta ụlọụka Christian Penticostal Mission dị na Festac, Legos kwuru na afọ 2019 bụ afọ Chukwu ga-akwụ ụmụ ya ụgwọ ọrụ nke ukwuu. Nkpebi a gbadoro ụkwụ na akwụkwọ Genesis (15:1). Chikwem buru amụma na ụmụ Chukwu ga-enweta ụgwọ ọrụ pụrụiche site n'ịhụọma nke Chukwu na-enye(Abụọma 44:3). ""Aka nchekwa na nweta nke Chukwu ga-enye ụmụ Chukwu ezumike n'afọ 2019""(Exodus 33:14). Paul Adefarasin Onye ụkọchukwu a bụ onyeisi ụlọụka a kpọrọ ""House on the Rock"" kwuru na afọ 2019 ga-abụ afọ aha ụmụ Chineke ga-ada ụda na mba ụwa niile ma nwetakwa ọtụtụ ohere ime ihe ịrịbama n'afọ a. Ahụrụ m Igbo dika onyeisiala n'afọ 2023 mana ha ga-agba mbọ na ha enweghị nkwekọrịta na gọmenti ugbua."	https://www.bbc.com/igbo/afirika-46728982
sports	Ukraine vs Nigeria: Naijirịa mechara bụrụ 'Aaron' gba aka.	Otu Super Eagles na ndị otu bọọlụ mba Yukrane mara onwe ha n'ụbọchị Tuzde. Ndị otu egwu bọlụ Naijirịa anaghị achị dịka ha jị goolu chara ọkụ were bido asọmpi enyi na enyi ha na Yukrane Ọ bụ na nkeji nke anọ ka Joe Aribo gosiri ihe o ji bụrụ dịke mgbe o nyere goolu a. Mgbe ọ dịka ndị Yukrane a chọrọ iteta n'ụra ka Victor Osimhen ji penalty were chụghachi ha azụ. Yukrane gbara lịkalịka mana Francis Uzoho ghọtara bọọlụ ha niile etu nwatakịrị si ata akara. N'ihe fọrọ nkeji atọ enyere tupu egbuchie agba nke mbụ, Yukrane emeghị pịm! Otu Yukrane ji iwe bata na agba nke abụọ ebe ndị Super Eagles tụrụ ute were naba ụra Oleksandr Zinchenko nyere goolu na nkeji 78 ebe Roman Yaremchuk nyere ọzọ na nkeji 79. Na ngwụcha, o doro anya nwoke na nwoke ibe ya ha bu eziokwu dika ha gbara onwe ha onye laba onye laba. Akụịko ga-amasị gị	https://www.bbc.com/igbo/egwuregwu-49651428
entertainment	Ada Jesus Comedy: Ọrịa m na-arịa abụghị maka Odumeje maọbụ Pericoma	Nwa ada Mmesoma Mercy Obi, onye e ji Ada Jesus mara, bụ onye ọkpa ọchị na soshal midia. Ya bụ nwa ada nọ na nnukwu ọrịa ugbu, mana ọtụtụ kwenyere na ọrịa a bụ maka mkparị ọ kparịrị ụfọdụ ndị mmadụ na soshal midia. Ihe na-ewu na'ebe niile bụ na ọ bụ ihe o kwutere n'ọnụ na-arịa ya. BBC Igbo gbara Ada Jesus Comedy (Mercy Ada Jesus) ajụjụ ọnụ n'akwa ọrịa ya. Leekwa ihe ọ sara anyị maka ya bụ ọrịa na ebubo sọ ya n'azụ. Kirie ya.	https://www.bbc.com/igbo/afirika-56225693
entertainment	Christmas Carol: Lee etu ndị dara ogbi si abụ abụ ekeresimesi	Emume egwu ekeresimesi e mere n'Anambra akpọrọ 'Anambra Carol' mara ala jijiji. Ndị egwu dị icheiche pụtara ịgụ egwu ha mana ndị bụ ndị a na-agba nkiri bụ otu egwu ndị dara ogbi. Lee etu ha si jiri mmegharị ahụ ha agụpụta egwu ekeresimesi.	https://www.bbc.com/igbo/media-50873633
health	Coronavirus tips: Etu ị ga-esi chekwa ụmụ gị ịmerụ ahụ n'oge nnọrọ n'ụlọ a	"Ọrịa Coronavirus bụ ebelebe na-egbu n'ọtụtụ mba ụwa niile ugbua. N'ihi oke ogbugbu si n'ọrịa a pụta, gọọmentị mba dị icheiche gbachiri ụlọakwụkwọ, ụloụka nakwa ọgbakọ ọha mmadụ iji kwụsị mfesa ya. Nke a pụtara na ezinaụlọ ọbụla na-anọkọtazi ọnụ ụgbua ka ọ bụ oge ezumike. Anyị na Rejoice Olori na-ahụ maka ahụike ụbụrụ ụmụaka nwere mkparịtaụka. Ọ kọwara na n'oge a, ndụ ụmụaka dịka ndụ gị agbanweela n'ihi ọnọdụ nọrọ n'ụlọ, nakwa na ọ dị oke mkpa na ndị nne na nna tinyere nke a n'uche ha. O kwuru na ọ ga-enyere ha aka ị ma ụdịrị agwa ha na-akpaso ụmụaka. Lee ndụmọdụ ndị o nyere maka nke a 1.Mee ụmụ gị enyi n'oge a O kwuru na ihe mbụ ndị nne na nna na ndị na-elekota ụmụaka ga-eme bụ ị bịa ha nso ""Ọ bụrụ na ụmụ gị nwee nkwenye n'ebe ị nọ, ọ ga-adịrị ha mfe ị gwa gị uche ha ma ha nwee nsogbu ọbụla"" ka o kwuru. O kọwakwara na nke a ga-enye aka ka ụmụaka gee gị ntị mgbe ị gwara ha okwu. 2.Chọtara ha ihe ha ga na-eme Ụmụaka nwere ndụ nke ha nakwa ihe ndị ha na-eme tupu ọnọdụ agbanwee Ị nọ n'ụlọ n'enweghi ihe aka na-eme nwereike ịme ka ha dịba aghara(disorderly) O kwuru na ị chọtara ha ihe ha ga-eme dịka ị ga ozi n'ụlọ ga-enye aka gbochi nke a. Ị nwekwarị ịtinye ọtụtụ egwuregwu ezinaụlọ ga na-emekọta ọnụ. 3.Hie asaa n'anya O kwukwara na oge a bụ oge ụfọdụ ụmụaka ọ kachasị ndị na-abanye ntorobia ga-eji na-agbanwe N'ọnụ ya ""hie asaa n'anya, ị ga-achọpụta ọtụtụ ihe ma ị mee nke a"" Ya bụ tinye anya na ndị enyi ha, ekwentị ha nakwa ụdịrị agwa ha na-egosi mgbe o nweghi onye nọ nso 4.Chọpụta ihe ndị na-atụ ha egwu Nke a gbasara ahụike ụbụrụ ụmụ gị, Rejoice kwuru na oge a ga-esi ike maka ụmụaka na-enwe nsogbu ụbụrụ. Ọ sị gịnwa nne na nna nakwa ndị na-elekọta ụmụaka bịa ha nso ma na-akpalitekwa mmụọ ha maka ihe ọbula nwereike ị na-atụ ha ụjọ. 5.Kọwara ha maka ọrịa Coronavirus Ụfọdụ ndị nwere ụmụaka pere mpe nwereike ha agaghị aghọta ihe butere mgbanwe na ndụ ha. ""Biko gbanụ mbọ kuziere ụmụ gị maka Coronavirus nakwa etu o si efesa"" O kwukwara ka a gba mbọ hụ na ụmụaka na-akwọ aka ha ma nọrọ n'ụlọ n'apụghị n'ilo egwu egwu. ""Ọ bụrụ na ha chọrọ ka ha na ndị enyi ha nọkọọ, ha kpọọ ha n'ekwentị onyonyo"" ka o kwuru. 6.Jie onwe gị ma ị na-agwa ha okwu. Rejoice kọwara na ụmụaka bụ obere ndị okenye, O kwukwara na ha na-eṅomi agwa ha hụrụ ndị mmadụ na-akpa. ""A gaghị m atụ asị, o siri ike ị bụ nne maọbụ nna ọ kachasị n'izu a mana jiri ndidi na-eso ụmụaka, abanara ha mba"" O kwuru ka ọ ga-akwụsị ha ịtụ gị egwu maọbụ ịnọmi agwa ojọọ. Na ngwụcha ọ kọwara na ụmụaka niile, n'agbanyeghị afọ ole ha dị ka jiri ihunanya amụta ihe karịa ụjọ. Ihe ọbụla ị na-eme, jiri ịhụnanya na ndidi na-eso ụmụ gị n'ihi na oge a siri mmadụ niile ike, ọ kachasị hanwa."	https://www.bbc.com/igbo/afirika-52298357
entertainment	Igbo Tradition: Uru egwu ọnwa bara na ọzụzụ na njikọ ndị Igbo	"Tupu agụmakwụkwọ abata n'ala Igbo, e nwere ụzọ dị icheiche e ji akụzirị ụmụaka ihe. Otu n'ime ha bụ nke kacha pụta ihe bụ egwu ọnwa. Na-agbanyeghi na a na-akpọ ya egwu ọnwa, ọ pụtaghị na ọ bụ sọsọ egwuregwu ka a na-egwu. Uru egwu ọnwa bara n'ala Igbo n'oge gboo buru ibu. Iji mee nchọpụta maka akụkọ a, BBC Igbo kpọtụụrụ Obinna Okoro onye e ji 'Achara Man' mara, bụkwa onye ihe gbasara omenala Igbo doro anya nke ọma. Ọ kọwara na ọ bụ oge ọkọchị ka e ji agba egwu ọnwa. Nke a bụ maka na anaghị atụ egwu na mmiri nwere ike izo chụbaa ndị mmadụ n'ime ụlo. Ọzọkwa bụ na ọ bụ oge arụcharala ọrụ ubi nke ndị Igbo na-ahụta dịka oge ezumike. Okoro kwuru sị: ""N'oge ahụ, ọbụghị naanị ụmụaka na-aga n'ọgbọ ebe a na-agbakọ maka egwu ọnwa."" ""Onye ọbụla ma okenye ma nwata na-aga, onweghikwanụ onye na-atụ egwu na ndị ohi nwere ike ịba na be ya zukọọ ihe o nwere."" Nke mbụ, dịka Mazị Okoro si kọwaa bụ site n'akụkọ ifo. ""Ndị okenye na-akọrọ ụmụaka akụkọ iduu na ọba. Akụkọ ndị abụghị ihe mere eme kama ha bụ akụkọ e ji akọwa na ihe ọjọọ jọrọ njọ."" Nke ọzọkwa bụ iji aha ndị mere arụ n'obodo agụ egwu iji kwaa ha emu ka ndị ọzọ wee mụta ihe. Okoro kwuru sị: ""Onye zuo oshi a ga-eji aha ya mepụta egwu ka ihere ya mee ya nakwa ka ụmụaka mụta na oshi adịghị mma."" ""Mmadu dịnaa nwanne ya, a ga-ejikwa ha mee ihe akaja ka ndị ọzọ wee mụrụ akọ"" ""O nwee onye mụrụ nwaanyị mụrụ nwa ọhụrụ, a na-eji aha nwa ahụ gụọ egwu ọṅụ wee kuziere ụmụaka uru nwa bara n'obodo."" Uru ndị ọzọ egwu ọnwa na-abara ndị gboo bụ: BBC Igbo kpọtụkwaara nwaada Celestina Obiejesi, onye kọwara na ọbụghị mmadụ niile na-eso apụ egwu ọnwa. Gịnị chụlara egwu ọnwa? Maazị Okoro kọwara na ụka so na otu ihe chụrụ ọtụtụ omenala ọsọ n'ala Igbo, nke gunyere egwu ọnwa. Mana Okoro kọwara na ụka na omenala bụ otu. Iji maa atụ, ""akwụkwọ nsọ kwuru 'a bụ m ụzọ, eziokwu na ndụ', mana nnanna anyị ha agwala anyị kamgbe gboo na 'eziokwu bụ ndụ'"" Ọzọkwa bụ agụmakwụkwọ nke ndị bekee bụ nke a kpọrọ 'formal education'. ""Ihe ndị a so na ihe melara egwu ọnwa anyị, mana anyị agaghị ahapụ ịkọwara ụmụ anyị ka ha mata etu anyị si mụọ ihe n'oge gboo"" Okoro kwuru."	https://www.bbc.com/igbo/afirika-52401642
sports	Emmanuel Amuneke na Tanzania enwela nkwekọrịta ka ọrituo dịka onye nkuzi otu egwuregwu bọọlu ha	"Ngalaba na-ahụ maka egwuregwu bọọlụ na Tanzania bụ ""Tanzania Football Federation"" (TFF) na Bekee ekwuola na Monde na ha na  Emmanuel Amuneke enwela nkwekọrịta ka ọ rịtuo n'ọkwa onye nkuzi otu egwuregwu bọọlụ ha. Ihe a mere dịka Taifa Stars, bịala Iko Mba Afịrịka kemgbe 1980, achịtaghị aja ha tụrụ anya n'asọmpị Ijipt 2019. Amuneke, bụ onye baala Naịjirịa bọọlụ, rigoro ọkwa dịka onye nkuzi n'afọ 2018 Akụkọ dị mkpa taa. TFF sị na ha ga-ahọta onye ga-abụ onye nkuzi ha ma ha mecha nzukọ gbata gbata ụbọchị Tụrsde. Onye nkuzi ọhụru a ga-edu ha gaa nkwado Iko Mba Afịrịka nke akpọrọ ""African Nations Championship"" (CHAN) na Bekee. Tanzania na Kenya ga-asụmpị eji ahoputa ndi ga-aga CHAN n'ọnwa a. Amuneke, bụ onye gbaburu Naịjirịa na otu egwuregwu Barcelona bọọlụ, bụ osote onye nkuzi mgbe Naịjirịa buuru Iko Mba Uwa nke ndị dị afọ 17 akpọrọ Fifa U-17 World Cup tna mba United Arab Emirates n'afọ 2013. N'afọ 2015, Amunike du Naịjirịa bute iko U-17 na Chile. A tụrụ ya ugo dịka onye nkuzi Flying Eagles. Amunike so otu Super Eagles butere Iko Mba Afịrịka n'afọ 1994. Ọ bụ ya nyere goolu abụọ Naịjirịa ji merie Zambia n'asọmpị ahụ. Ndị uweojii si na ndị oji egbe na-eti ""Allahu Akbar"" wakporo ime obodo atọ wee gbuo mmadụ isii Ndị a yi uwe dị ojii wakporo obodo Makers, Dan sabau na pawwa dị na mpaghara Kankara na mgbede Ụbọchị ụka Ọnụ na-ekwuru ndị uweojii bụ Gambo Isah sị na ha gburu ọtụtụ ndị kpara ike a Uweojii Anambra Steeti ekwuola na ọ bụ ndị ohi gara n'ụlọụka Aglican dị n'Aguleri merụọ ụkọchukwu na ndị ọzọ ahụ. Ọnụ na-ekwuru ndị uweojii bụ Haruna Mohamed mere ka BBC Igbo mata nke a. Ụlọikpe akpọrọ International Criminal Court na Bekee amaala Bosco Ntaganda bụ onye ndụ ndị agha nnupuisi na mba Kongo ikpe. Ndi Ọkaikpe ụlọikpe ahụ sị na ndị na-eso nwoke a eji Terminator mara gbuwara ụfọdụ  ụmụaka afọ ma jiri ndị ọzọ mee ndị agha ha."	https://www.bbc.com/igbo/afirika-48910522
entertainment	Kanye West ejirila anya mmiri zọpụ njem ịzọ oche onyeisiala Amerịka	"Kanye West bụ onye a ma ama n'iti egwu malitere ịchụnta vootu ya maka ntuliaka onyeisiala mba Amerịka nke afọ 2020 n'obodo Charleston dị na South Carolina. West dị afọ iri anọ na atọ (43) na-azọ ọkwa a na nke onwe ya n'aha pati ọ kpọrọ ""Birthday Party"". N'emume ahụ, oti egwu a mere mkpebi banyere iwu ma kwuo ọtụtụ okwu banyere ite ime nakwa onye mkpochapụ ire ohu bụ Harriet Tubman. Ite ime ga-abụ ihe iwu kwadoro Kanye West kwenyere na ite ime kwesịrị ịbụ ihe iwu kwadoro n'Amerịka, ma sị na e kwesịrị ịkwado nwaanyị mụrụ nwa ọhụrụ n'ụzọ ego - tụnye arọ na "" onye ọbụla nwere nwa ga-enwete otu nde dọla"". ""Otu ihe ga-enye anyị nwereonwe bụ naanị irube isi n'iwu ndị e nyere anyị maka alaeze e kwere na nkwa,"" O kwuru. ""Ite ime kwesịrị ịbụ ihe iwu kwadoro ị ma maka ihe ọ bụ? Iwu a esighi na Chineke, ya mere kedụ ihe mere ya iwu?"" O nwere mgbe ọ malitere ibe akwa dịka ọ na-ekwu maka ite ime, sị na ọ fọrọ obere ihe ka nne na nna ya tee ime ya: ""A karịghị inwe onye dịka Kanye West, maka na nna m enweghi ohere."" O kwukwara: ""Egbuchaala m nwa m nwaanyị...ọ bụrụgodi na nwunye m [Kim Kardashian] ga-agba m alụkwaghị m n'ihi okwu a, ọ bụ ya webatara North n'ime ụwa, mgbe m na-achọghị ya. Onweghi mgbe e kpochapụrụ ire ohu N'oge ọzọ, o nyere nkọwa uche ya banyere onye kpochapụrụ ire ohu n'agba afọ narị iri na itoolu bụ Harriet Tubman. ""Harriet Tubman ekpochapụghị ohu n'ezie, ihe o mere bụ ị sị ndị ohu ahụ gaa rụọrọ ndị ọcha ọzọ ọrụ,"" o kwuru. A mụrụ Tubman n'ohu mana o jisiri ike gbapụ site n'ugbo dị na Maryland n'afọ 1849, mgbe ọ dị afọ 27. Ya lọghachị na mpaghara Saụt ịzọpụta ndị ohu ọzọ n'ụlọ ohu a kpọrọ ""underground railroad"", tinye ndụ ya nihe izendụ iji nye ndị ọzọ nwereonwe. West bekwara akwa mgbe ọ na-ekwu maka nne ya nwụrụ n'afọ 2007 na nsogbu pụtara mgbe ọ na-awa ahụ. Kanye West onwere ohere ịpụ n'ikpe vooru nke steetị? West, bụ onye kwupụtara uche ya ịzọ ọkwa n'ụbọchị 4 ọnwa Julaị, enweteghi ohere itozuoke ịzọ ọkwa n'ọtụtụ steetị. O kweịrị inwete ọtụtụ nkwado ga-ezu ka aha pụta n'igbe vootu steetị ndị ọzọ. N'izuụka gara aga, o tozuru oke isonye na ntuliaka onyeisiala n'Oklahoma, bụ steetị mbụ o tozuruoke tupu ohere emechie. Iji tozuoke na nke South Carolina, o kwesịrị inwete nkwado site n'aka mmadụ ruru puku iri (10,000) n'elekere 18:00 BST n'ụbọchị Mọnde."	https://www.bbc.com/igbo/mba-uba-53475677
entertainment	Igbo Music: Etu ọja si agwa mmadụ na mmụọ okwu	Ihe a bụ ajụjụ Gerald Eze jụrụ ka obidoro ịkọwa usoro ọja. Ọja bụkwanụ ihe egwu di Igbo kemgbe gbuo. O so na ngwa egwu omenala nabatara ọfụma. Dịka onye na-akuzi egwu na mahadụm, Gerald Eze mụrụ ọja ruo n'isi ya, mana ọ sị na ọbụghị sọsọ nke agụtara n'akwụkwọ ka ya ma, makana ndị okenye gbunyere ya asọ n'ọnụ. Lee okwu na emume o ji bịa.	https://www.bbc.com/igbo/afirika-48810294
health	Coronavirus: Ọnụọgụgụ ụmụnwaanyị na-achọ igbochi ịtụrụ ime na 'lockdown' a ọ na-arị elu?	"Ọ bụ ihe aṅụrị ma nwaanyị lụrụ di tụrụ ime maka na nwa so n'isi sekpuntị na alụmdi na nwunye. Mana ụfọdụ ụmụnwaayị lụrụ di na-aṅụzị ọgwụ ga-egbochi ha ịtụrụ ime ọkachasị n'oge mmachi ngagharị a n'ihi coronavirus. N'oge a, ha na di ha na-anọkarị n'ụlọ nakwa enwe mmerịkọta kwa mgbe kwa mgbe, mana ha achọghị ka ""aka enwe ghọọ aka mmadụ."" BBC Igbo kpọtụrụ Nọọsụ Comfort Ogu bụ onyeisi nhazi n'ụlọọrụ 'Planned Parenthood Federation of Nigeria' ngalaba Abia Steeti. Ọ sị na ụmụnwaanyị na-abịa n'ụlọọrụ ha bụ ebe ha na-anara ọgwụ maka nhazi ezinaụlọ bụ 'Family Planning' kamgbe 'lockdown akarịala ndị na-abịa n'oge mbụ. Ogu kwuru sị: ""Na-agbanyeghi  na anyị anaghị emepe ụbọchị niile maka mmachi ngagharị, ọtụtụ ụmụnwaanyị na-akpọ anyị n'ekwentị maka ị nara ọgwụ mgbochi ime."" ""Ndị na-abịa a nara ọgwụ mgbochi ime ugbua ga-eji ihe ruru pasentị iri isii karịa ndị na-abịa n'oge nkịtị."" Ogu sị na ọgwụ ụmụnwaanyị ndị a na-anara gụnyere ọgwụ ọṅụṅụ, nke ọgbụgba nakwa nke a na-etinye etinye. BBC Igbo jụrụ otu dọkịta ahụike ụmụnwaanyị bụ Joseph Akinde etu o sị hụta atụmatụ a ụfọdụ ụmụnwaanyị na-agbaso. Ọ sị na atụmatụ ha a dị mma. ""Kama ha ga-atụrụ ime ha achọghị, ọ ka mma ka ha gbochie ya."" ""Makana ọ bụ ihe megidere iwu Naịjirịa nakwa ihe ọghọm ite ime ma ọ bụrụ na ha e gbochighi ya."" Dọkịta Akinde gara n'ihu kwuo na ọnọdụ akụnaụba ugbua dị ezigbo ọjọọ na onye ọbụla mụrụ nwa ọ na-achọghị na-etinyekwuru n'ezinaụlọ ya nsogbu. O ruola izuụka atọ gọọmentị etiti nakwa nke steetị dị icheiche machiri ngagharị ndị mmadụ maka ọrịa coronavirus."	https://www.bbc.com/igbo/afirika-52375566
business	Etu ị ga-esi mata akwụkwọ naịra ọhụrụ adigboroja	"Ụlọakụ etiti akọwala ihe njirimara dị icheiche mmadụ ga-eji mata ego naịra ọhụrụ nke ezigbo na nke adịgboroja. N'akara websaịt CBN, ha dere sị: ""E nwere njrirmara pụrụ iche nke mmadụ nwereike ịhụ n'anya maọbụ metụ aka iji mata nke bụ ezigbo ego naịra. ""Nke mbụ bụ na etu e si bipụta ya ga-eme ka mmadụ mata nke bụ ezigbo na nke adigboroja ngwangwa o metụrụ ya aka. ""Enwekwara ihe dịka eriri gara ogologo n'akwụkwọ ego ahụ, ọ ga-abụ mmadụ lee ya anya n'ọkụ, ọ ga-ahụ ka e ji kịrịkịrị mkpụrụedemede dee CBN n'ahụ ya. Ihe ndị ọzọ gụnyere etu pụrụ iche e si dee ihe n'akwụkwọ ego ahụ. Ha kọwakwara na akara njirimara akwụkwọ naịra ọbụla n-eji oji ma e were anya nkịtị lee ya, mana e tinye ya n'ọkụ, ọ ga-acha ndụndụ. Ha gara n'ihu kwuo na ha na-agbanwe njirimara dị n'akwụkwọ naịra kwa mgbe kwa mgbe iji gbochie ndị na-akụ nke adigboroja. Nkesa akwụkwọ ego naịra ọhụrụ nke ụlọakụ etiti Naịjirịa wepụtara kwesịrị ịmalite n'ụbọchị iri na ise nke ọnwa Disemba 2022, mana ruo taa, Disemba 2020, ụlọakụ dị icheiche na Naịjirịa ka na-enye ndị mmadụ akwụkwọ naịra ochie. Nke a emeela ka ọtụtụ ndị mmadụ na-eti mkpu ma na-ajụ sị, kedụzi ebe naịra ọhụrụ a dị? Otu onye aha ya bụ Oluchi Alabi gwara BBC Igbo na  ya gara ụlọakụ n'ụbọchị Mọnde ịdọrọ puku naịra 15 n'ọbaego ya, mana ọ bụ ego ochie ka e nyere ya. ""Oge m jụrụ ha ihe kpatara nke a, onye ụlọakụ ahụ nyere m naanị otu puku naịra nke ọhụrụ, nyezie m puku naịra 14 n'ego ochie, lefuo anya,"" Oluchi kwuru. Onye ọzọ bụ Halima kwuru na ya gara ịdọrọ ego n'ụlọakụ dị n'Ilorin, Kwara steeti, mana ọ bụkwa ego ochie ka ha na-akwụ. ""N'ihi na onye ahụ na-akwụ ụgwọ bụ nwanne m nwaanyị, o nyere m puku naịra ise n'ego ọhụrụ. Mgbe ndị mmadụ hụrụ na o nyere m ego ọhụrụ, ha malitere ịgbata n'akụkụ nke ya, mana ọ gwara ha na ọ bụ naanị ego ọhụrụ puku naịra iri ka ụlọakụ nyere ya ka o nye ndị mmadụ,"" Halima kwuru. Ọtụtụ ndị mmadụ ekwuola na ha ahụla ebe ndị na-ere naịra 'mint' na mme bu ego ọhụrụ a n'uju. Otu onye aha ya bụ Adeleke Opeyemi na Twitter tinyere onyonyo ebe otu onye na-ere ego bu ego ọhụrụ ahụ na-ere ya n'otu mmemme. Opeyemi dere sị: ""Ụmụ Naịjirịa ga-achọtarịrị ụzọ ha ga-esi mebie iwu. Lee ego ọhụrụ nke ụlọakụ na-anaghị enye ndị mmadụ, ya ka ndị na-atụ mgbere na-ere n'uju na mmemme."" Chetakwa na ịre naịra bụ ihe megidere iwu dịka ụlọakụ etiti si kwuo, mana ọtụtụ ndị mmadụ ka na-ere naịra 'mint' na mmemme n'ebe dị icheiche na Naịjirịa na-enweghị mmachi ọbụla. Muyiwa Adejobi, bụ ọnụ na-ekwuru ndị uweojii, ndị ọ bụ ọrụ ha ijide ndị na-ere naịra, azaghị oku nakwa ozi anyi zigaara ya ka o tinye ọnụ n'okwu a. Ụfọdụ ndị mmadụ na-ebokwa ebubo na ihe mere naịra ọhụrụ a ji akọ ụkọ bụ na ndị ide ego na-ebukọrọ ya na-edebe. Mana BBC Igbo agaghị ekwunwu ugbua na nke a bụ ihe na-eme eme. Ọtụtụ na-ekwukwa na ndị ekperima ewepụtala adịgboroja akwụkwọ naịra ọhụrụ a, nke mere na ndị mmadụ amakwaghị nke bụ nke ezigbo na nke bụ nke adigboroja. Katch Ononuju, bụ onye okwu gbasara ego na akụnụba doro anya, gwara BBC Igbo na ọ gbaghị ya gharịị na ụfọdụ ụlọakụ ka na-akwụ ndị mmadụ naịra ochie. ""Ndị ụlọakụ ga na-enye ndị mmadụ ego ọhụrụ dịka ha si enweta ya n'aka CBN. Ọ bụ ihe e ji nwayọ nwayọ eme. oge ka dị,"" Ononuju kwuru. ""O nwereike ịbụ eziokwu na ụfọdụ ndị na-arụ n'ụlọakụ nwereike ijichi ụfọdụ ego ọhụrụ ndị a iji nye ya ndị ndọrọndọrọ ọchịchị maọbụ resi ya ndị na-ere ego, mana ọ bụ ọrụ dịịrị ndị ọrụ nchekwa inyochapụta nke a, kwụsị ya, ma nye ndị aka ha dị na ya ntaramahụhụ kwesịrị ekwesị."" Ọnụ na-ekwuru ndị CBN bụ Isaac Okoroafor azaghị oku ekwentị BBC Igbo kpọrọ ya ugboro ugboro. Mana ozi dị n'akara Twitter CBN kwuru na a ga na-eri ego ochie ruo ụbọchị ikpeazụ nke ọnwa Jenụwarị afọ 2023."	https://www.bbc.com/igbo/articles/c037370y0v8o
entertainment	Prince Emma Buchi: Ihe ndị AGN kwuru maka ọnwụ onye otu ha.	"Onyeisi otu na-achịkọta otu Actors Guild of Nigeria bụ AGN n'ịchafụ aha ya bụ Emeka Rollas kwuru na ha amaghị onye gburu Emma Buchi. Rollas kwuru sị, "" Ka onye ọbụla ọkachasị ndị otu anyị kpachapụ anya etu ha si etinye ọnụ n'okwu a, Ndị mmadụ na-ekwu na ọ bụ PA ya gburu ya, enwebeghị onye kpọrọ aha ya, PA ọ bụ aha mmadụ. Ka enye ndị uweojii ohere ka ha rụọ ọrụ ha"". O kwuru na ha amaghị onye bụ onye enyemaka ahụ pụrụiche ndị mmadụ kpụ n'ọnụ. Kama o kwuru ka enye ndị uweojii ohere ka ha rụọ ọrụ n'ihi na ọ bụ ebubo ka a ka na-ebo onye ahụ. O kwuru sị, "" Mgbe m nụru ozi ọnwụ ya, e mere nyocha were chọpụta na Buchi emezughị ihe ọ kwesịrị ime dịka onye otu anyị kamgbe afọ atọ"". O kọwara na-agbanyeghị nke a, na ọ zịgara onyeisi otu ha na Delta Steeti ka ọ gaa gwa ndị uweojii ihe mere ka ha bido nyocha ha. Rollas kwuru sị, "" Ugbua, anyị ga-akwado ndị ezinụlo n'ụzọ ọbụla anyị nwereike maka ya bụ ihe mere"". O ji ohere a rịọ ndị otu ha niile ka ha gbaa mbọ hụ na ha mezuru ihe ha kwesịrị ime dika ndị so n'otu AGN. Ọ kọwara na Buchi debanyere aha ya dịka onye otu ha n'ụmụahịa kama na ọ kwesịrị ịgwa ndị nke nọ n'Asaba mgbe ọ bịara biri ebe ahụ. Ndị uweojii nọ na Delta steeti ekwuola etu ha si nweta mkpesa gbasara ọnwụ Emma Buchi na-eme ejije Nollywood n'Asaba. Bright Edafe bụ ọnụ na-ekwuru ndị uweojii na Delta steeti kwuru na ọ bụ ụnyahụ bụ Jụlai iri na otu ka otu onye na-emekwa ejije Nollywood bia mee mkpesa etu e si nụ isi ozu Emma Buchi rewerela n'ụlọ ya. O kwuru na ka ọ dị ugbua na o nwebeghị akụkọ zuru oke ha nweterela gbasara ọnwụ ya kama ndị mere mkpesa kwuru na ọ bụ ogbugbu ka e gburu ya. Edafe kwuru na mgbe ndị uweojii ruru ebe ahụ na ha hụrụ ozu Emma Buchi rewerelanụ dịka ọ nwụrụ n'abali ole na ole gara aga. Ndị uweojii kwuru na ha amabeghị kpọmkwem ụbọchị ọ nwụru. O kwuru na onye uweojii o zigara  kwuru na o tiwara ụzọ ụlọ Buchi iji wee chọpụta ebe isi ahụ si apụta kpọkwem. Edafe kwuru na ọ bụghị ndị uweojii ya bupuru ozu Buchi nwụrụlanụ maka etu ozu ya si rekasia kama ọ bụ ndị e nyere ọzụzụ pụrụ iche mere ya. O kwuru na ọ bụ ndị ụlọ ọrụ si n'ụlọ ozu dị n'Abia steeti bupuru ozu Buchi ahụ rekesigoronụ maka ihe ọ kpọrọ ""technical issues' na bekee. ""Ka ọ dị ugbua, anyị ka na-eme nyocha ịmata etu Buchi si nwụọ kpọmkwem"", bụ  ihe Edafe kwuru. Akụkọ ka na-abịa"	https://www.bbc.com/igbo/articles/c1v3l6lw66xo
religion	Ihe mere m ji jiri ọja eto Chineke - Fada Chiadika Okolie	Ọja so na njirimara egwu Igbo. A na-adị ahụkarị ya ka ihe eji agọ mmụọ makana ọ na abụkarị ihe na-eso n'egwu mmọnwụ nakwa ihe eji eto dike. Mana, Fada Chiadika Okolie bụ ogbu ọja ma bụrụkwa onye ukọchukwu na ụka Katọlịk. Ọ na-agba mbọ ịhụ na akwụsịrị ịhụ ọja dịka ihe ọgọ mmụọ. Fada Okolie na-egbukarị ọja ya n'ime ụlọ ụka ma ya na-aka ụka. Ọ na-ejikwa ya eti mmọnwụ. Na mkparịtaụka, ọ kowara BBC Igbo ije ha na ihe mere ejizi eti mmọnwụ n'ụka. Ndị mere ihe onyonyo a: Chiemela Peter na Ikechukwu Kalu. Akụkọ ga-amasị gị:	https://www.bbc.com/igbo/afirika-52430290
sports	Henry Onyekuru: Ị chọrọ ịme ọfụma dịka onye na-agba bọọlụ, mee ihe ndị a	Henry Onyekuru bụ onye ama ama egwuregwu bọolụ bụ nwaafọ Owerri nwere obi ume ala. Ya na BBC Igbo nwere mkparịta ụka ebe o kwuru maka ezinụlọ ya, njem ya na egwuregwu bọọlụ na etu o siri bụrụ ọkaibe.	https://www.bbc.com/igbo/egwuregwu-55777678
politics	Gọọmentị agwaala ndị ọbaego wepụta ụgwọ ndị nkuzi Mahadum - Ngige	Abụbụọrụ nke ndị nkuzi Mahadum agafeela ọnwa ise ugbua dịka ASUU  bụ otu jikọrọ ha kwụ chịm n'ihe ha na-ana gọọmentị etiti n'aka. N'ihi nke a, onyeisiala Muhammadu Buhari enyela ndị Minista ihe a metụtara iwu ka ebie abụbụ ọrụ a kpam kpam n'izu úka abụọ. Otu Minista nke a metụtara bụ Chris Ngige ekwuola ihe pụtara dịka ya na onyeisiala Buhari nakwa Minista agụmakwụkwọ mechara nzụkọ n'Abuja. Ọ gwara BBC Igbo na gọọmentị etiti agwaala ndị ọbaego wepụta ego a ga-eji kwụ ndị Mahadum ahụ ụgwọ. O kwukwara na Minista agụmakwụkwọ rịọrọ ka enye ya izuụka abụo iji kpọ otu ndị ọrụ Mahadum niile oku ma nwee nzụkọ iji bi ya bụ abụbụ ọrụ.	https://www.bbc.com/igbo/articles/c975yep6vqgo
entertainment	Igbo Language: Maka ndị sị na o nweghị ebe e ji asụsụ Igbo eje, leekwa ihe ndị mere ya asụsụ e ji eje mba	"N'afọ 2006, ngalaba otu 'United Nations' na-ahụ maka omenala na sayensị bụ 'United Nations Educational, Cultural and Scientific Organization' (UNESCO)  buru amụma na ""ọkara asụsụ a na-asụ n'ụwa ga-efu na ngwụcha afọ otu narị na-abịa abịa"". Asụsụ Igbo so na asụsụ ndị Unesco kwuru ga-ada mmiri n'oge na-adịghị anya dịka ha mara amụma na ọ ga-efu n'afọ 2025. Otu 'Linguistic Society of America' kọwara 'asụsụ na-efu efu' (endangered language) dịka 'asụsụ nwere ike ikpochapụ na nsonso"". Ndị ọkachamara kwuru na ya bụ amụma nwere ike imezu n'ihi etu ndị igbo, ma okenye ma ụmụaka, si asọ ịsụ igbo maọbụ ide ya ede asọ, ebe ọtụtụ na-agwakọ ya na Bekee. Amalinze Azi bụ onye nwere ụlọọrụ na-ahụ maka nkwalite asụsụ Igbo kwuru na ""ọ bụrụ na ndị okenye agbalịsịghị ike. Ọdịda asụsụ Igbo ga-esi n'aka ndị okenye"". Amalinze kwuru sị: ""Igbo enweghịkwa ndị okenye na-asụ Igbo akụghị mmiri dịka Nnamdi Azikiwe, Emeka Ojukwu na Alex Ekwueme."" Otu onye na-ede akwụkwọ aha ya bụ Adaobi Tricia Nwaubani gwaburu BBC na ""nne na  nna m machiri ịsụ Igbo n'ụlọ anyị oge m dị obere"". Nwaubani, onye Ụmụahịa kọwakwara na nne na nna ya na-asụkwa naanị Bekee n'ụlọ ha, na-agbanyeghị na ha ji asụsụ Igbo too. Mana ndị ọzọ na-ekwu na ọdịda asụsụ Igbo si n'aka ma ndị na-eto eto, ụfọdụ n'ime ha e jighị ya kpọrọ ihe. Lee ụfọdụ ihe nka asụsụ na ide Igbo nwere ike i mere gị: 1. Igbo ka e ji ama Igbo Ọkụkọ hapụ kwọm ọ ga-eji gịnị azụ ụmụ? Anapụ ogoli ihe o ji ama mma, mma ya arụọ. Amalize kọwara na ọ bụ asụsụ bụ isi a hụrụ kwawa okpu n'okwu agbụrụ onye bụ. ""Asụsụ mere anyị Igbo. O bụrụ na enweghị asụsụ Igbo, o nweghị ihe dịka ndị Igbo,"" Amalinze kwuru. ""Asụsụ bụ isi omenala.  Ndị Igbo amaghị asụ ịgbo nọ ka ndị nọ mmadụ mmadụ na-esi mmụọ mmụọ."" 2. Igbo bụ igodo e ji agbape ụzọ zoro ezo Ilu Igbo sịrị na anya ka okenye ji agwa nwata ma ihe okwu. Ilu na okwu ka Igbo ji akụziri nwata ụzọ. Ọ na-ata arụ na ntị iji asụsụ ọzọ akọwara nwa afọ Igbo ilu Igbo n'ihi na  Igbo sị na ""onye a tụọrọ ilu kọwaara ya, mara na ego e jiri lụọ nne ya lara n'iyi"". Nke bụ eziokwu bụ na o nweghị asụsụ nwere ike ịkọwali nghọta dị n'ilu na okwwu Igbo n'ụzọ o zzuru oke ma rijuo afọ. Ọzọ, onye Igbo nwere ike ịnọ n'etiti igwe mmadụ ya na nwanne ya agba nwanne ya izu nke ntị ọzọ agahị anụ maọbụ ghọta. Amalinze sị na ""ị ma asụ ma na-ede Igbo ga-eme ka gị na ndị be ụnụ na-akparịta, onye mba ọzọ agaghị anụ ihe ụnụ na-ekwu"". Mana ọ bụghị naanị nwafọ na nwa afọ iji ya gbaa izu bụ uru dị ya, asụsụ Igbo bụ okwu Igbo ji anabata ndị tozuru etozu n'otu nwere ogogo n'ala Igbo. Otu ndị a gụnyere otu mmanwụ, otu ọgbọ, nze na ọzọ. Ya bụkwa ihe e ji atọpe ihe omimi dị iche e ji Igbo zochie n'otu ndị a. 3. Igbo ga-enyeli gị ọrụ nwere agba Maka ndị na-ajụ ebe e ji asụsụ Igbo eje, Ị matara n'ụfọdụ ụlọọrụ nwere agba n'ụwa dịka Google nakwa BBC nwere ọrụ bụ naanị ndị ma asụ nakwa ede Igbo nke ọma ka edobeere ya? E nwekwara ọtụtụ ndị ọkammụta Naijiria nọ ala Bekee ndị ọ bụ nka na itinye uchu na nkwalite asụsụ Igbo mere ha ihe ha bụ taa. Onyeisi BBC Igbo bụ Adline Okere bụ onye gụrụ Igbo na mahadum kọwara,  ""Mgbe m na-agụ akwụkwọ, ụfọdụ na-ajụ anyị ihe e ji Igbo eme? Ufọdụ sị na ọ bụ ka ewere nara asambodo mahadum. O nweghị onye chere na BBC ga-emebe BBC Igbo"" ""Ugbua ụwa niile na-achọ Igbo.  Mgbe a na-ewe n'ọrụ na BBC, Igbo, a jụrụ m ma ama maka asụsụ Igbo. """	https://www.bbc.com/igbo/afirika-57161008
politics	David Cameron ewerela asị ọcha wụkwasa m n'isi - Goodluck Jonathan	"Onye bubụ onyeisiala Naịjirịa bụ Goodluck Jonathan akpọla onye bubụ praịm minista mba Briten bụ David Cameron aha na Facebook maka ụgha ọ si na o dere n'akwukwọ o bipụtara ọhụrụ. Akwụkwọ Maazị Cameron ""For the Record"" bụ nke o ji kọwa ihe mere n'ọchịchị ya bụ nke bịara na njedebe mgbe ndị sị na ha chọrọ ịpụ na Yurop meriri na ntuliaka e mere n'afọ 2016. Cameron rituru n'ọkwa makana o so na ndị chọrọ ka ha nọdụ na Yurop. Ndị odee nyochara akwụkwọ a kọwara na Cameron ji ya kọwa ebumnuche ya n'ihe banyere atụmatu ""Brexit"" nakwa etu ọchịchị ya siri gaa. Ka a na-ekwu maka akwụkwọ na mba ofesi, ihe a Jonathan dere n'akara Facebook ya nwereike mee ka akụkọ ya bụrụ okwu akpụ n'ọnụ, ọkachasị etu a Maazị Jonathan si tinye ya ọnụ. Jonathan sị na akwụkwọ a kwuru na ya na gọọmenti ya tinyere aka na mpụ na nrụrụaka, ma kwukwa na ọ gbajọrọ enyemaka mba Briten chọro inye maka ụmụ Chibok atọọrọ. Jonathan sị; ""Ọ bụghị eziokwu na onwere mgbe Maazi Cameron sị ka ha nyere anyị aka. Edere m akwụkwọ nye ya, Barack Obama, Fancois Hollande na Benjamin Netanyahu ka ha bịa nyere anyị aka gbapụta ụmụ Chibok."" Maka ebubo nrụrụaka ọ sị na-eboro ya, Jonathan sị na nchọpụta ngalaba na-enyocha mpụ a kpọrọ ""Transpacency International"" n'afọ 2014 gosiri na Naịjirịa ka mma mgbe ahụ rukwa ugbua. Maazị Jonathan gara n'ihu kwuo na Maazị Cameron na-eburu ya ihu, ma rụtụ aka na onwereike bụrụ makana ya binyere aka n'iwu machiri nwoke ịlụ nwoke ibe ya. Ọ sị na ọbụghị ya bụ mbụ na-ebo Cameron ebubo maka ụgha di n'akwụkwọ ya nke ọ ga-abụ onye ikpeazu. Goodluck Jonathan dekwara akwụkwọ nke ya ọ kpọro ""My Transition Hours"". Ụfọdụ ndị so ya rụọ ọrụ pụtara gbarụọ ihu na ihe edere maka ha n'ime akwụkwọ ahụ abụghị eziokwu. Ma mkaparịtụka ya na BBC nwere, Jonathan kwuru maka njem ya na ụmụ Chibok na ndị ọchịchi ofesi a dịka Barack Obama nke Amerịka. Lee ihe o kwuru. BBC Igbo gbara mbọ ịnwete ọnụ na-ekwuru Maazị Jonathan bụ Ikechukwu Eze mana ọzaghị ekwneti ya."	https://www.bbc.com/igbo/afirika-49946385
sports	World Cup Draw: Lee mba ndị ga-ezute onwe ha n’asọmpị iko mbaụwa 2022	Otu nchịkọta egwu bọọlụ na mba ụwa bụ Fifa n'ịchafụ ewepụta mba ndị ga-ezute onwe ha n'asọmpị iko mbaụwa nke 2022 a ga-agba na mba Qatar. Mba Briten ga-ezute mba Amerịka ebe mba Mexico ga ezute mba Argentina dịka akwụkwọ ozi Fifa siri depụta. France bụ mba nwetere mmeri n'asọmpị a n'afọ 2018 ga-ezute Denmark ebe Portugal bụ mba Cristiano Ronaldo ga-ezute Uruguay. Mba Qatar bụ mba a ga-anọ gbaa asọmpị a ga-ezute mba Netherland na oke nke 'Group A' ebe mba Brazil ga-ezute Switzerland, mba Belgium ga-ezute Croatia ebe Spain na Germany ga-achịpụ ya. Group a nke Spain na Germany nọ bụ nke mmapụ obi dịka ọtụtụ mba ndị nọ na ya bụ mba nd ọkaibe n'egwu bọọlụ. Lee mba ndị ozọ ga-ezute onwe ha ebe a: Asọmpi a ga-amalite n'ụbọchị Mọnde, bụ ụbọchị 21 n'ọnwa Nọvemba dịka egwuregwu mmepe asọmpị ga-abụ nke mba Qatar na mba Ecuador n'ama egwuregwu Al Bayt dị na Qatar. A ga-agba nzugbu nzugbu asọmpị ruo ụbọchị Fraịde bụ ụbọchị abụọ n'ọnwa Disemba  tupu egwuregwu mgbapụ nke mbụ amalite n'ụbọchị atọ nke ọnwa Disemba 2022. A ga-agba asọmpị ikpeazụ nke iko mbaụwa nke afọ 2022 n'ama egwuregwu Lusail n'ụbọchị 18 nke ọnwa Disemba 18. Kedụ maka usoro nchekwa n'aka ọria Covid-19? Otu ahụike mba ụwa bụ WHO n'ịchafụ, ọtụ egwuegwu Fifa na mba Qatar enwela nkweọrịta n'ihibe usoro nchekwa ahụike ndị mmadụ n'asọmpị iko mbaụịwa nke 2022 a ga-eme na Qatar Ha atọ kwuru na emume a ga-eso usoro nchekwa maka ọrịa covid nye ndị niile ga-abịa ya bụ asọmpị Qatar 2022.	https://www.bbc.com/igbo/afirika-60961303
business	House Rent: Lekwa ebe ụgwọ ụlọ kacha dị ọnụala na mpaghara ọwụwa anyanwụ	Ihe atọ kachasị mmadụ mkpa n'ụwa a bụ nri oriri, akwa oyiyi na ụlọ obibi. Mana ọbụghị mmadụ niile na-ahụ ebe ha ga-edebe isi n'ihi oke ọnụ ụgwọ ụlọ n'ada. N'obodo niile mepere emepe na mpaghara ọwụwa anyanwụ, ịkwụ ụgwọ ụlọ abụghị egwu a chị ụtaba n'aka agba. Mana kedu ebe ụgwọ ụlọ kacha ada ọnụ? BBC Igbo bara n'ahịa ịmata nke ekwe na-akụ. Ajụjụ anyị bụ: Kedu ebe ụgwọ ụlọ ihe dịka ọnụụlọ atọ (three-bedroom) kacha galaa ọnụ n'ala Igbo? N'ebe dịka GRA maọbụ 'Independence Layout', ụgwọụlọ maka ọnụ ụlọ atọ ahụ dị ga-ebido na puku 800 ruo otu nde naịra maka otu afọ. Na 'New Heaven', ego ya ga-eru bido na puku 500 ruo puku 650. Mana ị gaa n'akụkụ Achara Layout maọbụ Trans-Ekulu, ọ ga-abụ ihe dịka puku 300 maọbụ 350. Ọnịcha Nnamdị Obiejesi onye oji ego achụ ego na otu nkwọ Ọnịcha, kwuru na ụgwọ otu afọ maka ọnụ ụlọ atọ ga-eru puku 700 maka ụlọ ọhụrụ, maọbụ puku 400 maka ụlọ ochie na mpaghara GRA Ọnịcha. Mana ụlọ di etu ahụ na mpaghara 'Housing Estate' dị na Three-three ga-abụ ebe puku 350 maọbụ 400. N'Awada, Ugwuagba Obosi, Oba, ego ọnụ ụlọ atọ bụ bido na puku 250 ruo 300. Owere bụ obodo e ji ikpori ndụ mara, nke mere ọtụtụ ji echu ya ka mmiri. Mana ịkwụ ụgwọ ụlọ ebe ahụ abụghị atọ kọbọ. Ịchọta ọnụ ụlọ ato na mpaghara Ikenegbu, 'Concorde' maọbụ Spillberg ga-efu gị bido na puku 600 ruo 800. I gaa na mpaghara Ọjị, 'Okigwe Road', Amakọhịa, Obinze, dịrị gawa, ị ga-enweta ọnụ ụlọ atọ a rụrụ ochie n'ọnụ puku 300 ruo 350. Mana ụlọ ọhụrụ anaghị adị ala karịa puku 400. BBC Igbo jụrụ ese wee chọpụta na ụgwọ ọnụụlọ atọ na mpaghara GRA nke Abakiliki bụ bido na puku naịra 500 ruo otu nde. Mana ebe ndị ọzọ dịka Azuiyiokwu, 'New Layout', 'Mile fifty' dịrị gawa, bụ bido na puku naịra 300 ruo 400. Ebe ụgwọ ụlọ ka ada ọnụ n'Awka bụ na mpaghara Agu Awka. N'ebe ahụ, ọnụ ụlọ atọ kwụ chịm bụ bido na puku 600 ruo puku 800. Ụlọ ochie dị ebe ahụ bụ bido na puku 400 ruo puku 450. Ebe dị ka 'Awka town' bụ puku 300 maọbụ puku 350. Mana ịbanye n'ime Amọbịa, Amansii, dịrị gawa, mmadụ nwere ike inweta ọnụ ụlọ atọ maka puku 250. Na mpaghara 'Aba-Owerri road', 'Okigwe road' Ekenna, ọnụụlọ atọ nwere ike ịbụ malite na puku 400 ruo 600. N'Ọgbọ hill, Ngwa road, Umuode, dịrị gawa, ọnụụlọ atọ bụ malite na puku 130 ruo 200. Cheta na ụlọ ọhụrụ na-aka ụlọ ochie ada ọnụ. Nnyocha BBC gosiri na ịkwụ ụgwọ ụlọ n'Enugwu abụghị ihe ụmụaka. Anyị chọpụtakwara na ebe ndị na-akpọtụ akpọtụ n'Owerri abụghịkwa obere ego. Abakiliki na Ọka sokwa na-ebe okwu na-agala ọnụ. Mana ị gaa Aba, Ọnịcha, maọbụ Ụmụahịa, ebe ahụ ka ụlkọ kacha ọnụ ala. Akụkọ ndị ọzọ ga-amasị gị: Ihe nkiri ga-amasị gị:	https://www.bbc.com/igbo/afirika-51901150
entertainment	Evelyn Joshua: Ihe i kwesịrị ịma maka nwunye T.B Joshua bụzi onyeisi ụlọụka SCOAN	"Evelyn Joshua nwunye T.B Joshua abụrụla onyeisi ụlọụka 'Synagogue Church of All Nations (SCOAN). Ọ bụ n'ozi ha zipụrụ n'akara Facebook ha ka ụlọụka SCOAN kwupụtara nke a n'ụbọchị Sọnde a. Oteela aka ndị mmadụ ji ajụ onye ga-abụzị onye ndu ya bụ ụlọụka dịka onyeisi ya bụ T.B Joshua lara mmụọ n'abalị isii nke ọna June afọ a. N'akwụkwọ ozi ahụ, ha kwuru sị: ""Anyị na-ekele onye ọbụla maka ekpere ụnụ na ịhụnanya ụnụ na-egosi ụlọụka a kamgbe nna anyị lachara mmụọ."" ""Ugbua bụ oge Chineke kwadoro ka anyị na-agakwa n'ihu dịka Odoziakụ Evelyn Joshua ga-eduru anyị na-aga."" Anyị na-arịọ ekpere na nkwado ụnụ niile ka Chineke nye ya amamihe ọ ga-eji rụọ ọrụ a nke ọma."" Tupu Onye Amụma T.B Joshua alaa mmụọ, nwunye ya bụ Evelyn abụghị onye ọtụtụ mmadụ ma. Ọ naghị apụtakarị n'ọha maọbụ na mmemme, kama ọ na-anọrọ onwe ya. Mana Evelyn bụkwa ụkọchukwu na ụlọụka SCOAN. Ọ na-ekwu okwuchukwu na ya bụ ụlọụka oge ụfọdụ. Evelyn na di ya matara onwe ha n'afọ 1990. N'emume akwamozu T.B Joshua, Evelyn kwuru na ha anọkọọla ọnụ ruo afọ iri atọ na otu (31 years). Evelyn mụtaara T.B Joshua ụmụ atọ:  Serah, Promise, na Heart. Ụlọụka Synagogue Church Of All Nations ekwuputela ebe na mgbe a ga-eli ụkọchukwu ha bụ Temitope Balogun Joshua. N'akwụkwọ ozi ha weputara n'ụbọchị Mọnde, ha kwuru na a ga-eli ụkọchukwu Joshua n'isi ụlọụka SCOAN dị na Legọs. ""Anyị na-akwado mmemme olili ya nke ga-eru otu izuụka malite n'ụbọchị Julaị 5 (Mọnde) ruo Julaị 11(Sọnde) maka ikwanyere TB Joshua ugwu ikpeazụ"". Nke a na-abịa dịka nwunye Tb Joshua bụ Evelyn kwuchara na a ga-eme ka ọha mara etu e si akwado olili TB Joshua mgbe gọọmenti Legọs bịara ya mgbaru n'izuụka gara aga. Cheta na onyeisi obodo TB Joshua dị n'Ondo steeti kwuru na ọ chọrọ ka elie Joshua n'obodo ya. Ụlọụka SCOAN kwuru na ụwa nwerike ikiri ụka akwamozu TB Joshua n'onyonyo ha bụ Emmanuel TV Temitope Balogun Joshua bụ ụkọchukwu chọtara Synagogue Church of All Nations (SCOAN) anwụọla. Ụwa niile nọ na mgbagoju anya ugbua maka etu o si nwụ. Ndị ụlọụka ya biara ụka n'ụtụtụ taa bụ June 6,2021 ji anya mmiri na-agagharị ebe ahụ. Ụfọdụ na-ekwukwa na a gbachiri ụlọụka Synagogue kamgbe oge 'lọckdown' maka igbochi mfesa coronavirus. Etu ụlọụka Synagogue si depụta maka ọnwụ TB Joshua n'akara Facebook ha Dịka ụlọụka Synagogue si depụta,  n'ụbọchị Satụrday 5th June, onye amụma TB Joshua kwuru okwu n'ọgbakọ 'Emmanuel TV Partners Meeting.' "" E nwere oge ihe niile- oge ị bịa nara ekpere ebe a nakwa oge ịlaghachị bee gị ma akacha ụka."" ""Chukwu akpọrọla oru ya nwoke bụ onye amụma TB Joshua dịka o si masị ya."" Ọ nọ na-eje ozi n'ụlọụka chukwu. Nke a bụ ihe e ji mụụ ya, ihe o biri ndụ ya maka nakwa ihe o ji nwụ, dịka ụlọụka ya si depụta. Ha kwukwara na okwu ikpeazụ ya bụ ""gbado anya, kpe ekpere."" Onye amụma T.B. Joshua  bụ ụkọchukwu Naịjirịa nakwa nke onye ọbụla na-ahụ n'onyonyo mabụrụkwa onye na-enyekarị ndị mmadụ ihe. Ọ bụ ya chọtara ụlọụka ""The Synagogue, Church of All Nations (SCOAN)"" nke na-egosi n'onyonyo akpọrọ  Emmanuel TV na bekee. A mụrụ ya na June 12, 1963. Dịka websait Synagogue si depụta, church of Nations, Joshua nọ n'afọ nne ruo ọnwa iri na ise(15 months) tupu a mụọ ya. Ọ gara ụọakwụkwọ St. Stephen's Anglican Primary School (Ikare-Akoko, Nigeria, 1971-1977), mana ọ gụchaghị otu afọ n'ụlọakwụkwọ Sekọndiri. N'ụlọakwụkwọ, a ma ya dịka obere ụkọchukwu maka etu o si hụụ bible n'anya nakwa ihe chineke nakwa ikike o nwere ikwu ihe ga-eme n'ihu gbasara ogbe ya, dịka websait SCOAN si depụta. Ọ bụ onyeisi Scripture Union mgbe ọ nọ n'ụlọakwụkwọ. Ama ya ama n'Afịrịka niile nakwa Latin Amerịka. N'afọ 2011, Forbes depụtara Temitope Joshua bụ ụkọchukwu atọ na Naịjirịa ego ya ruru $10 million - $15 million. Etu ndị mmadụ si gosi nwute ha maka ọnwụ TB Joshua Ndị ụlọụka SCOAN tọgbọcha n'ala iji gosi na obi adịghị ha mma. Ndị na-akwa akwa Gwamnishu Harrison e jikwa inyere ndị ọnenweghị ka ọ ha ha gosiri nwute ya maka ọnwụ TB Joshua, Charles Awuzie bụkwa onye ji egeo achụ ego ama ama gosiri nwute ya maka ọnwụ TB Joshua."	https://www.bbc.com/igbo/afirika-57374050
politics	Lee ndị na-azọ ndọrọndọrọ ọchịchị n'otu pati dị ịche ịche na mpaghara Ọwụwa Anyanwụ Naịjirịa	"Ọtụtụ pati steeti ahọpụtala ndị ga-azọrọ ha ọkwa gọvanọ na osote ya na ntuliaka 2023 dịka ha merela ntuliaka imeụlọ pati ha. Chọpụta nke steeti gi na pati ha: PDP: Gọvanọ: Ọkaiwu Peter Ndubuisi Mba Bar. Peter Ndubisi Mba bụ onye ọkaiwu ma bụrụ onye Owoh dị n'okpuru ọchịchị Nkanu East n'Enugwu Steeti. Mba nwe ụlọọrụ Pinnacle Oil and Gas nke na-ere mmanụ agbịdị. Ya bụ nwaamadị bụ onye ndọrọ ndọrọ ọchịchị a ma ama n'Enugwu, n'ihi na o jibuola ọkwa dịka kọmishọna na-ahụ maka ego n'Enugwu ya nakwa ""Chief of Staff"" n'okpuru Gọvanọ Chimaroke Nnamani. Ụlọọrụ ya bụ Pinnacle nwere ngalaba dị iche iche na Naijiria. Osote Gọvanọ: Ọkaiwu Ifeanyi Ossai Bar Ossai bụ onye ọkaiwu ma bụrụkwa otu na ndị welitere isi na pati PDP n'Enugwu. Ossai bụ onye Nsukka dị n' Enugwu steeti. Uche Nnaji bụ onye ndọrọndọrọ ọchịchị a ma ama n'Enugwu steeti. O jibuola ọkwa dịka kọmishọna n'Enugwu. Uche Nnaji nwe ụlọọrụ a kpọrọ 'Ouch Concepts  Limited' ma bụrụ onye Nkanu dị n'Enugwu steeti. Osote Gọvanọ: Ọkaiwu George Tagbo Ogara Ọkaiwu  Ogara bụ onye Unadụ nke dị na okpuru ọchịchị Igboeze-South n'Enugwu steeti. Ọ bụ okaiwu ma bụrụkwa onye ojiegoachụegọ. Ogara azọọla ọkwa gọvanọ Enugwu n'oge gara aga. Labour Party: Chijioke Edoga Chijioke Edoga bụ onye Nsukka dị n'Enuguwu steeti. Ọ nọọla mbụ n'ụlọ omeiwu nta n'okpuru pati PDP. Ọ bụkwara kọmishọna na-ahụ maka gburu gburu idi mma, tupu ọ gawa Labour Party maka ịzọ ọkwa Gọvanọ. Frank Nweke II bụ naanị onye na-azọ ọkwa gọvanọ n'Ọwụwa Anyanwụ ji nwaanyị mere osote ya. Nweke bụ onye Ozalla Nkanu n'Enugwu Steeti. Ọ bụbụ minista na-ahụ maka mgbasa ozi na Naijiria n'oge Onyeisiala Olusegun Obasanjo na-achị. Aha ụlọọrụ ya bụ 'Stellar Constellation Group'. Osote Gọvanọ: Edith Ngozi Ugwuanyi Ọ bụ onye Amachara Ovoko Igbo Eze south LGA. Ọ bụ onye ọrụ ahụ ike Nọọsụ ma bụrụkwa ọkammụta n'ebe ndị ọzọ. Ọ zọọlarịị ọkwa onye isi okpuru ọchịchị Igboeze South ugboro abụọ n'oge gara aga. O nwekwara ọtụtụ otu na-ahụ maka ahụike ụmụnwaanyị na ụmụaka nakwa nke na-agbatara ndị ọnweghị ka ọ ha ha ọsọ enyemaka. PDP: Govanọ: Professor Uche Ikonne Bụ ọkammụta n'Optometry', jibu ọkwa Vice Chancellor nke Abia state University, ma bụkwara Rector nke Abia steeti Polytechnic. Ọ bụkwa onye ndọrọ ndọrọ ọchịchị doro anya. Ikonne bụ onye Isiala-Ngwa North dị n'Abia Steeti. Osote Gọvanọ: Okey Igwe Onye ọrụ agha nke mba Amerika lara ezumike nka. Ọ bụkwa okaiwu, ma bụrụkwa onye isi oche okpuru ọchịchị Umunneochi n'oge gara aga. APC: Gọvanọ: Ikechi Emenike Nwe ụlọọrụ a na-akpọ DER limited nke na-ahụ maka iji ego akpata ego. Ọ bụ onye Ohụhụ Abia steeti ma bụrụkwa onye ndọrọ ndọrọ ọchịchị. APGA: Ọkammụta Greg Ibe Ọ bụ Okammuta ukwu ma bụrụkwa onye nwe Mahadum Gregory University Uturu Abia steeti. Ọkammụta Ibe bụ onye ndọrọ ndọrọ ọchịchị ma bụrụkwa onye jị ego akpata ego n'ebe ọ dị ukwuu. Osote Gọvanọ: Obinna Ichita Obinna Ichita bụ onye na-anọchite anya Aba South n'Ụlọomeiwu Abia steeti. Labour Party: Govanọ: Alex Otti Onye ọrụ mgbakọ ego na akụnaụba a ma ama. Nwa oge gara aga, Otti bụ onyeisi ụlọ ọba ego 'Diamond Bank'. Ọ zọọla ọkwa gọvanọ Abia steeti ọtụtụ oge tupu ọ banye Labour Pati.  PDP: Gọvanọ: Sinetọ Obinna Ogba Bụ sinetọ na-anọchite anya Ebonyi Central n'ụlọ omeiwu nnukwu bụ sineeti. Ọ rụọla dịka kọmishọna na-ahụ maka egwuregwu n'Ebonyi steeti. Osote: Maazị Oliver Osi Bụ onye na-anọchịte anya Ivo north n'ụlọomeiwu steeti nke Ebonyi.  APC : Govanọ: Hon Francis Nwifuri Bụ onye a ma ama na ndọrọ ndọrọ ọchịchị n'Ebonyi steeti. Nwaifuru ejiela ọkwa onyeisi ụlọomeiwu n'ụlọomeiwu nke Ebonyi steeti ugboro abụọ. O bụ onye okpuru ọchịchị Izzi west nke Ebonyi steeti.  APGA: Gọvanọ: Ọkammuta Benard Odoh Benard Odoh bụ ọkammụta na 'GeoPhysics'. O jibuola ọkwa dịka odeakwụkwọ nke gọọmenti Ebonyi nakwa ọkwa dị iche iche ndị ọzọ.  Labour Party: Gọvanọ: Edward Nkwagu Edward Nkwagu nwe ụlọọrụ a na-akpọ Edon Nigeria Limited. Ọ bụ onye ndọrọ ndọrọ ọchịchị ma bụrụkwa onye ọrụ 'Engineering'. Ọtụtụ pati na steeti dị ka Ebonyi na Abia ka nọ na kata kata ugbua n'ihi nkewa nke Bekee kpọrọ 'faction' na-etisasi udo na pati ha. Ihe nke a pụtara bụ na ụfọdụ steeti nwere mmadụ abụọ ma ọ bụ atọ ka nọ n'ụlọikpe na-ekwu na ọ bụ ha nwetara mmeri."	https://www.bbc.com/igbo/articles/cxxp110d1y2o
politics	Gọọmentị etiti akatọọla JOHESU maka mfanyeaka n'ụkwụ	Akụkọ ndị kachasị mkpa mere taa: Gọọmentị etiti akatọọla akwụkwọ ozi otu na-ahụ maka ndị nwe obirinajịọcha degara ya maka nfanyeaka n'ụkwụ Mịnịsta ahụike bụ Isaac Adewole kwuru na otu a kwesiri ịkwụsị ike n'ụzọ ime udo na bụghị ịkpa oke. Ndị ụka Katọlik na Naịjirịa emezuola ọkwa ha maara nụ nke ndị Bịshọp ụka ahụ n'izuụka gara aga kwuru na ha ga-eme ngagharị iwe taa na Naịjirịa niile. Ngagharịnke a bụ maka ndị ụka ha egwuru na Benue Steeti. Onyeisiala mba Amerịka bụ Donald Trump na Onyeisiala mba Saụt Korịa bụ Moon jae-in na-akwado enwe mkparịta ụka maka ihe mgbakwoji anya dị n'ụka ha na ndị Nọt Korịa. Cheta na Nọt Korịa kwuru na ha nwereike igbahapụ mkparịta ụka ya na mba Amerịka. Akụkọ kachasị n'abalị a: Ipob chọrọ ịtinye aja na garị Ọhaneze N'egwuregwu Onye nchịkọta otu manchester City n'oge gara aga bụ manuel Pellegrini ewerela ọkwa dịka ichịkọta West Ham United Ndidi, Iheanacho,Omeruo, Eze na ndị ọzọ awụchiela na Akwa Ibom maka njikere asọmpi Iko mba ụwa na ndị ọzọ. Gere akụkọ mere na mgbede a n'otu nkeji: Ihe nkiri nke taa:	https://www.bbc.com/igbo/afirika-44217954
politics	Abaribe Governorship Ambition: 'Ọchụchụ ọkwa gọvanọ Abaribe na-achọ agaghị emegharim anya' - Gọvanọ Ikpeazu	"Gọvanọ Abia Steeti bụ Okezie Ikpeazụ ekwuola uche obi ya dịka onye omeiwu  Enyinnaya Abaribe kwupụtara uche obi ya na ọ chọrọ ịzọ ọkwa gọvanọ Abia steeti. Onye odeakwụkwọ ukwu gọvanọ bụ Onyebuchi Ememanka kwuru na Abaribe bịara n'ụlọ Ikpeazu n'ụbọchị iri abụọ na anọ nke ọnwa Disemba afọ a were gwa ya na ọ chọrọ ịzọ ọkwa gọvanọ Abia Steeti. O kwuru na Ikpeazu nabatara Abaribe kama na-enwere ụfodụ ihe ha chọrọ ka ndị mmadụ ghọta. Lee ihe gbara ọkpụrụkpụ ha chọrọ ka ndị mmadụ ghọta: Onye omeiwu na-anọchite Abia South n'Ụlọomeiwu Ukwu na-anọchite anya Abia South bụ Enyinnaya Abaribe ekwuola na ọ ga-azọ ọkwa Gọvanọ Abia steeti oge ntuliaka nke afọ 2023. Onye enyemaka ya pụrụiche bụ Uche Awom kwuru na Abaribe ga-eso zọọ ya bụ ọkwa Gọvanọ Abia Steeti. Abaribe onye bụ onye otu Pati People's Democratic Party ma bụrụ kwa onyeisi ndị otu perempe n'ụlo omeiwu nke bụ Minority Leader n'okwu bekee. Abaribe bụbu onye osote Gọvanọ Abia steeti n'afọ 1999 kama ọ gbara arụkwaghịm n'afọ 2003. Ọ zọrọ ọkwa Gọvanọ Abia steeti n'afọ 2003 kama Orji Uzor Kalu meriri ya. O bidoro ịrụ ọrụ dịka onye omeiwu kamgbe afọ 2007 ma ruo taa. Onye omeiwu na-anọchite Abia South n'Ụlọomeiwu Ukwu bụ Enyinnaya Abaribe ekwuola na ihe ọ chọrọ bụ Naijiria ebe mpaghara ọbụla ga-achọ mmepe ka o siri masị ha. Abaribe kwuru nke a ụbọchị Tọzde n'emume 'Izu Iwu' nke ọgbakọ nke ndị ọkaiwu(NBA) ngalaba nke Ọka nwere n'Ọka, Anambara steeti. Ọ sịrị na ""E kwube okwu nhazigharị Naijiria, ndị omeiwu ndị Ugwu na-asị, 'Ọ bụ maka  nweta Biafra?'"" ""N'ezie achọrọ m Biafra, mana Biafra m chọrọ bụ Biafra nke mmụọ, ọ bụghị nke ala."" ""Ndị rue ha mepewe mpaghara nke ha."" ""Anyị nọ n'Ọwụwa Anyanwụ nwere ike bụrụ mpaghara kachasị nwee ego site n'ike ọrụ ha ma a hazigharịa Naijiria."" ""Echeghị m na anyị ga-enweta ihe anyị chọọ site n'ọgbaghara."" Abaribe katọrọ ogbugbu a na-egbusisị ndị uweojii na ịgba ogige ha ọkụ n'Ọwụwa Anyanwụ sị na ọ bụ arụ kwọ nwa. ""Anyị  nwere ike inweta ihe anyị chọrọ site na ime ihe dị mkpa ka e mee, nke bụ isonye naa nhazigharị Iwu Naijiria."" ""Ọ ka mma ka anyị mee ka Naijiria dị mma obibi kama ịkwafu ọbara kwa ụbọchị."" ""Ọ bụrụ na ihe anaghị aga ọfụma, aga enwe ndị na-eti mkpu"" Abaribe, onye kwuru na ọchịchị Buhari gbakụtara 'iwu Naijiria dịka o siri metụta 'Federal Character' azụ, sịrị na nke a so bute ihe na-afịọ na Naijiria ugbua. ""Dịka anyị na-ekweta na ọ dị mkpa ihazigharị ala anyị, anyị kwesịrị ikweta na ihe butere nsogbu na-afịọ ugbua anyị bụ emeghị onye ka e mere ibe ya nke gọọmentị nọ n'ọkwa ugbua."""	https://www.bbc.com/igbo/afirika-57124046
health	International Albinism Awareness Day: Lee nke bụ eziokwu na nghọtaghie ị nwere maka anyarị	"N'ụwa niile nke mpaghara Afrịka nakwa Naịjirịa so ya, ndị anyarị na-agabiga ịkpa oke site n'aka ndị dị icheiche maka agwa ahụ ha. Ịkpa oke a bụ maka na ndị mmadụ chere na ha anaghị acha etu ndị ọzọ si acha, ya bụ ndị dị ọcha maọbụ ndị dị ojii. Ndị anyarị bụ ndị nwere nsogbu dị n'agbụrụ bekee kpọrọ 'congenital disorder' nke na-eme ka ha ghara inwe agwa na-eme ka mmadụ dị ojii maọbụ dị ọcha nke a kpọrọ 'melanin' na bekee. Dịka Dọkịta Chuka Agunwa nke ụlọọgwụ UNTH, Enugwu, siri kwuo, ""Naanị ihe dị iche na anyarị na onye abụghị anyarị bụ na ihe na-eme akpụkpọ ahụ mmadụ adị ojii nke a kpọrọ 'melanin' ha enweghị ya."" Mana agwa ahụ emeghi ka ha kwụsị ịbụ mmadụ nke kpatara ndị mmadụ ji akọ ha ọnụ ma na-eme ha akaja maka ahụ ha. N'ụfọdụ ebe n'Afrịka, a na-eji ha agwọ ọgwụ ma ọ bụ na-egbuchu ha egbuchu maka na a na-eche na ha na-eweta ego maọbụ na ha bụ abụmọnụ. Otu onye anyarị bụ onye ntaakụkọ aha ya bụ Jude Nwabokei gwara BBC Igbo na dịka nwoke, ụfọdụ ụmụnwaanyị ekweghi ka ya na ha nwee mmekọ ọbụla maka etu o si acha. N'okwu ya; ""Eziokwu, ndị m na-arụrụ ọrụ enyela m ohere dịka ha nyere ndị ọzọ ime ihe ọbụla m kwesiri ime mana ọ bụ naanị oge m chọrọ ịlụ nwaanyị ka m nwetara ịkpa oke. Ụmụnwaanyị abụọ m chụrụ achọghị iso m maka na m bụ anyarị."" E nwere ọtụtụ nghọtaghie gbasara ndị anyarị: 1. Ndị anyarị anaghị eri nnu Dịka Dọkịta Chuka Agunwa nke ụlọọgwụ UNTH, Enugwu, siri kwuo, nke a abụghị eziokwu, o nweghị ihe ha na-asọ. ""Ọ bụghị eziokwu. O nweghị ihe dị iche na anyarị na onye abụghị anyarị. Ahụ ha zuru oke. Ọ bụghị ọrịa."" 2. Ha anaghị ahụ ụzọ n'ehihie Ọ bụchaghị eziokwu. Isi ekpughị ha, kama ndị anyarị anaghị ahụcha ụzọ ọfụma ka ndị ọzọ ma anwụ na-eke. Dọkịta Agụnwa onye bụ ọkachamara n'ihe gbasara ahụike ọha, sị: ""O nwere 'pigment' mmadụ na-enwe n'anya dịkwa ka nke a na-enwe n'akpụkpọ ahụ nke bụ 'melanin' nke ndị anyarị enweghị n'uju. Nke a mere na ha anaghị ahụ ụzọ ọfụma ọkachasị ma anwụ na-acha."" 3.  Ndị anyarị ezughị oke dịka nwoke maọbụ nwaanyị Dọkịta Agunwa kwuru na ""o nweghị ka onye anyarị siri dị iche na ndị ọzọ dịka n'ịmụta nwa maọbụ ime ihe ndị ọzọ""."	https://www.bbc.com/igbo/44464811
health	Coronavirus Tips: Ọ bụghị eziokwu na ndịọrụ gọọmentị na-ebufe ndị mmadụ coronavirus	Gọọmentị Legọs kwuru na ha ga-amalite ịga n'ụlọ n'ụlọ inyocha ndị a na-eche na ha nwere ike ibu ọrịa coronavirus. Mana akụkọ malitere iwu na soshal midia bụ na ọ bụ ndịọrụ gọọmentị na-ekesa ndị mmadụ ya bụ nje. Nke a bụ okpotokpo asị. Ọzọ, ọbụghị mmadụ niile ka a na-enyocha maka ọrịa, ka ọ bụ ndị e chere na ha na ndị nwere covid-19 mekọtara ahụ, maọbụ ndị bi n'ogbe ebe ndị nwere ya bụ ọrịa buru ibu. Biko gbaara akụkọ ụgha ọsọ.	https://www.bbc.com/igbo/media-52326017
politics	Ụlọikpe ukwu n'Osun steeti anapụla Sineto Ademola Adeleke mmeri o meriri dịka onye nnọchite anya PDP na ntuliaka ime ụlọ	"Ụlọikpe ukwu dị na Ijebu-Jesa na Steeti Osun ekpebiela na ọ bụ Dotun Babayemi bụzị onye ga-anọchite anya PDP na ntụlịake nke ndị Gọvanọ nke steeti ahụ na-abịanụ. Ụbọchị Wenezde gara aga mgbe ọnwe Maachi dị n'ụbọchị asatọ ka ọgbara dị na PDP steeti ahụ butere ịme nchụlịaka ime ụlọ abuọ bụ nke mere ka Ademola Adeleke na Dotun Babayemi si n'otu Pati ahụ pụta dịka ndị ga-anọchite anya PDP na ndọrọndọrọ ọchịchị ndị gọvanọ steeti ahụ. Nke a mere ka Adedokun Ademola na mmadụ iri abụọ na itoolu (29) ndị ọzọ wepụ PDP na Inec ụlọikpe. Ọkaikpe nọ n'isi ya bụ okwu bụ Adeyinka Aderibigbe sị na ndị tụọrọ Babayemi akwụkwọ so usoro ụlọikpe kwuru na mkpebi ha kpebiri n'ụbọchị iri abụọ na abụọ nke ọnwa Nọvemba afọ 2021. Nke a mere ya bụ ụlọikpe jiri kpebie na ọ bụ Babyemi bụ onye meriri ntụlịka imeụlọ ahụ ma bụrụkwa onye ga-anọchite anya PDP mgbe aga eme ntuliaka Gọvanọ steetị ahụ. Rupiah Banda, aka chịburu mba Zambia alaala mmụọ. Banda dị afọ iri asatọ na ise (85) mgbe ọ nwụrụ n'ụbọchị Fraịde, 11 nke ọnwa Maachị 2022, rịara ọrịa kọlọn kansa ọtụtụ afọ tupu ọ nwụọ, dịka Andrew Banda nwa ya si gwa ndị ntaakụkọ AFP. Banda bụbu osote onyeisiala banyere oche ọchịchị mgbe ọrịa mkpọnwụ ahụ gburu Levy Mwanawasa bụ onyeisiala mgbe ahụ. Banda bụ onye nke anọ chịrị mba Zambia ka ha nwerechara onwe ha n'aka ndị Briten. Ọ chịrị afọ atọ - site n'afọ 2008 ruo 2011 - n'ihe bụ ọchịchị akụnụba obodo toro ọfụma mana ebubo mpụ na nrụrụaka juru. Ọ rụrụ ọtụtụ ụzọ, ụlọọgwụ nakwa ụlọakwụkwọ, nke ụfọdụ n'ime ha bụ ndị e bidoro ịrụ oge Mwanawasa nọ n'ọchịchị. N'agbanyeghi na akụnụba mba ahụ toro ọfụma n'oge ọchịchị ya, Banda azọtanwughi oche onyeisiala n'afọ 2011, dịka Michael Sata meriri ya. Mba India ekwuola na ha amaghị ama tụbanye ogbunigwe na mba Pakistan n'ụbọchị Wenezde, 9 nke ọnwa Maachị 2022. Ha kwuru na ọ bụ ""mmebi ngwa ọrụ"" oge a na-elekọta ya etu e si emebu, butere ọdachi a. Ha rịọrọ mgbaghara ma kwuo na ""ọ bụ ihe ịta ezigbo ụta"" nye ha, dịka ha kuturu ume ndụ na enweghi onye ogbunigwe ahụ tụgburu. Ndị agha mba Pakịstan kwuru na ""otu ihe na-efe oke ọsọ n'ikuku"" dara nso obodo Mian Channu dị na mpaghara ọwụwa anyanwụ mba ahụ, ma kwuo na ya bụ ihe tinyere ndị njem ụgbọelu n'ihe ize ndụ dịka o si n'ebe ha na-esi efefe gafere. Mba abụọ a nwere ngwaagha nuklia. N'ozi o ziputara na mịnịsta na-ahụ maka ndị agha n'India sị "" n'ụbọchị itoolu nke ọnwa Maachị ka ogbunigwe gbapụrụ mgbe a na-edozi ihe mebiri na ya. Gọoment India ehiwala oke kọmitii ga-etinye anya na ya bụ ihe mere"". Islamabad adọọla Delhi aka na ntị ka ụdịrị ihe ahụ ghara ịme ọzọ. Ya bụ ogbunigwe gbapụrụ si n'obodo Sirsa dị na steeti Haryana. Ndị agha Pakistan sị  na ya bụ ugbunigwe feruru ihe ruru kilometa 124 (maịlị 77) ma felie ihe ruru ""altitude"" 12,000 maọbụ 40,000 ft n'urukpuru tupu ọdaa na Pakistan. Ọnụ na-ekwuru ndị agha na Pakistan bụ Major-General Babar Iftikharon sị  ụbọchị Tọzde na ya bụ ogbunigwe fepụrụ tinyere ọtụtụ ụgbọelụ bụ ndị mmadụ nakwa ihe ndị ọzọ dị na elụ na ala na Pakistan nakwa India n'ụjọ. Ụbọchị Frịade ka mịnịsta na-ahụ maka mba ofesi ndị Pakistan sị na ha ekpesala ya bụ ihe n'aka ndị mba India. Ha gwakwara India ka ha mee ka ha mara ihe ha chọpụtara mgbe ha mechere nchọpụta ha."	https://www.bbc.com/igbo/afirika-60718893
health	Porn Addiction: Lee ihe o nwereike ibutere gị	"N'afọ 2016 ka onye na-eme ihe ejije ama ama bụ Terry Crews kọwara etu ihe onyonyo aramara bụ siri baa ya n'ọbara ma bụrụ nsogbu nye ya. Bekee na-akpọ ọnọdụ nke a Maazị Crews hụrụ onwe ya ""Pornography Addiction"". Okwu ahụ o kwuru mere ka ọtụtụ ndị mmadụ kwuputa etu ha na ihe aramara onyonyo si agba mgba. Ndị ntaakụkọ BBC kọwara na ihe dịka ndị mba Briten mmadụ nde iri na ise lere ihe onyonyo a site n'ọnwa Sepụtemba afọ 2020 ruo ọnwa Jun afọ 2021. A bịa na Naijirịa, ndị na-ekiri ihe aramara ka nkụ. Otu websait na-eme ihe onyonyo aramara a kpọrọ PornHub kọwara na Naijirịa kachasị na ndị na-achọ ihe onyonyo aramara ụmụ nwaanyị buru ibu. Dịka PornHub siri kwuo, Naịjirịa nọ n'elu mba 25 kachasị ekiri onyonyo aramara na-egosi ụmụ nwaanyị buru ibu na mba ụwa. Ọ bụghị sọsọ aramara nwere ụmụnwaanyị buru ibu ka nchọpụta na-egosi ka na-amasị ndị Naịjirịa. Na-agbanyeghị na Naịjirịa na-agbarụrụ mmekọ nwoke na nwoke maọbụ mmekọ nwaanyị na nwaanyị, n'afọ 2016, Google dere na mba ahụ so n'ebe kachasị ekiri atụmatụ Bekee kpọrọ ""Gay Porn"". Nke a pụtara na ọtụtụ mmadụ na mba ahụ, dịka n'ụwa dum, na-ekiri ụdịrị onyonyo a. Mana, dịka ụfọdụ nwere ike kirie ya gara onwe ha ihu na-enweghị nsogbu ọbụla, o nwere ndị ọ na-arịa ahụ ịhapụ ha - maọbụ ndị adịghị anọnwụ ma ya bụrụ na ha ekirighi ya. Dịka Maazị Crews, Maazị Adeniyi Adebola Atiba nwekara nsogbu site n'etu o siri na-ekiri ụdịrị onyonyo a. Ọ sị na ihe onyonyo aramara chere ya ezigbo aka mgba. Ugbua, ọ bụzị onye na-adụ ndị mmadụ ndụmọdụ maka nsogbu dị iche iche nke gụnyere maka ihe onyonyo aramara ọkachasị Porn Addiction. Atiba kọwara na ọ bụ maka na ọ na-anọkarị onwe ya nke Bekee na-akpọ ""loneliness"" soro kpata ya ile ihe onyonyo aramara. O kwuru sị, ""Dịka onye na-arụ ọrụ gbasara ịntanetị, ị nwereike na-arụ ọrụ n'oge abalị ihe gbasara pornography etipụta isi ka ị nyochaa ya"". O kwukwara na ọ bụ n'akwụkwọ nwere ihe aramara n'ime ya ka o siri bido banyezia na nke nkịrị. Atiba kwuru, ""Ọ bụ ụfọdụ akụko anyị na-agụ oge anyị pere mpe soro bido ọnwụnwa ilele ihe aramara"". O kwuru na dịka onye toro n'ụlọụka, na onweghị ihe ọ ma maka mmekọ nwoke na nwaanyị. Atiba kwuru maka na enweghị onye guziri ya maka mmekọ nwoke na nwaanyị so na ihe mere o jiri bido ikiri ihe onyonyo aramara. Adeniyi Adebola Atiba kwuru na Porn addiction mere na ọ bụrụ na ya eleghị ihe aramara maọbụ gbọọ ncha na ọ nweghị ike ịche uche nke ọma. Lee ụfọdụ ihe o kwuru na-eso Porn Addiction : Oke ịgbọ ncha (Masturbation) Adeniyi kọwara na ile ihe onyonyo aramara mere ka o bido gbọwa ncha. Ọ kọwara, ""ịleecha ihe onyonyo aramara ị ga-achọ ụzọ ị ga-esi nwereonwe gị nke ga-ebute oke ịgbọ ncha"". O kwuru na ya bụ ihe ga-adịzị ka usoro nke bụ onye leecha ihe onyonyo a, ọ chọwa ịgbọ ncha. Obi Amamikpe Dịka m bụ onye na-eziza oziọma n'ụka, ihe aramara mere ka obi na-ama m ikpe mgbe ọbụla m chọrọ ịrụ ọrụ oziọma. O kwuru sị, "" Ọ bụ ibu arụ dịịrị m, nke mere na ụfọdụ mgbe m na-atule ịkwụsị ọrụ oziọma n'ụka"". Obi Ịdamba (Depression) Atiba kwuru sị, ""ịkwu eziokwu, ọ mere ka obi daa m mba"". Ọ kọwara na mgbe ọbụla ọ chetara etu ihe aramara sị echere ya aka mgba na obi na-ada ya mba. Ike okpụkpe ịgwụ mmadụ O kọwara na nke a mere ka ọ kwụsị ịkpere Chi ya ekpere. O kwuru sị,"" Ọ mere ka m chere na m adịghị ọcha nke mere na ọ naghị ekwe m kpee ekpere"". Atiba kwuru na mgbe mmadụ na akacha amata na ihe onyonyo aramara abanyela ya n'ọbara bụ mgbe ọ nweghịike ịkwụsị ile ya. Ọ kọwara sị, ""ọ bụ  ijị aka gị bido ihe kama ịnweghịzị ike ịkwụsị ya"". Ihe ọbụla dị etu a na-ejisi ndụ mmadụ ike. ""Etu m sịrị merie Porn Addiction"" - Adeniyi Adebola Atiba Adeniyi Adebola Atiba kwuru sị, ""Porn addiction na-eme ka onye na aṅụ ọgwụ ike"". Atiba kwuru na ọ bụ dịka ọ chọrọ ịlụ nwaanyị were kọọrọ nwunye ya ka njem mmeri ya siri bido. O kwuru sị, ""A gwara m nwunye m nsogbu Porn addiction m nwere, ọ nyere m aka nke ụkwụ. Ọ hụrụ na m anaghị anọ naani m mgbe niile ma na-akpọtụrụ m ọtụtụ mgbe"". O kwukwara na ihe ndị dị mkpa mmadụ kwesịrị ịme iji merie porn addiction bụ: Kedụ ihe ndị Nne na Nna ga-eme iji gbochie ụmụ ha ịbanye n'aka Porn Addiction? Adeniyi Adebola Atiba kwuru sị, ""Ọ dị mkpa ka nne na nna hapụ izoro ụmụ ha ihe gbasara ahụ nwoke na nwaanyị, na ihe gbasakwara mmekọ nwoke na nwaanyị"". Ndụmọdụ Atiba nyere ha gụnyere - Ihe ndị nnyocha ọkaibe sayensi na-ekwu Lee ihe Robert Hudson onye bụ ọkaibe na nyocha maka ndị aramara bara n'ụmị nke bụ ""Sex addiction"" na bekee kwuru maka nsogbu Porn addiction. Hudson kwuru sị,"" ịle ihe onyonyo aramara abụghị nsogbu. Ọ dịka ịṅụ mmanya. Ụfọdụ nwereike ịṅụ mmanya etu ha kwesịrị"". O kwuru sị,"" Mgbe ihe onyonyo aramara bụ nsogbu bụ mgbe ya bụ ihe wegharịrị ọnọdụ chịwazie na ndụ onye ahụ"". Hudson gara n'ihu kwuo, "" Ihe onyonyo aramara aghọọla nsogbu mgbe onye ahụ bidoro hapụ mmekọ ndị mmadụ dịka ọ na-achọ ohere ka ọ kịrịe ihe aramara"". O kwuru na ihe mbụ ha na-agwa ndị nwere nsogbu Porn Addiction bụ ka ha kwụsị ịgbọ ncha ọnwa atọ nke ga-eme ka ha nweta onwe ha ma kwụsị ịle ihe onyonyo aramara. Hudson kọwara sị, ""Nke a abụghị na a gwọọla gị kama ọ bụ ihe ngosi na ịnwereike ibi ndụ gị ma ịleghị ihe onyonyo aramara""."	https://www.bbc.com/igbo/afirika-57983386
health	Dandruff, Scalp psoriasis, Ringworm na ihe ndị ọzọ na-eri ntutu gị	"Ọtụtụ oge ka ị ga-ahụ ebe mmadụ na-akụ isi ya kpakam kpakam chee na ọ bụ inyi dị ya n'isi na-akọ ya ọkọ, mana ha amaghị na ọ bụghị naanị na ntutu ruru inyi mere ihe ji ata mmadụ n'isi ahụ. Ụfọdụ ndị na-eche na ọ bụ akwọsaghị mmiri n'isi nwereike ime ka isi na-akọ mmadụ ọkọ, ebe ụfọdụ na-eche na ihe niile na-eme ka mmadụ na-akụ onwe ya aka n'isi n'ihi ọkọ na-akọ ya bụ na ""igu dị ya n'isi"" maọbụ na ""dandruff na-enye ya nsogbu"". Mana ị ma na e nwere ihe ruru ọrịa iri na-ata mmadụ arụ n'isi, nke ụfọdụ n'ime ha na-erikwa ntutu mmadụ, na-eme ka ọ na-adasịsị maọbụ ghara ito ogologo? Akụkọ a ga-akọwara gị ihe ndị ahụ na-eri gị nri n'isi nakwa ụzọ ị ga-esi nyere onwe gị aka. Ọ bụ eziokwu na ị ga-ejinwu ihe e ji agba n'ahụ agba n'isi n'ihi na ala isi gị na anụahụ gị bụkwa otu, mana ọtụtụ mmadụ amaghị nke a. Ụfọdụ ihe ndị a na-ata mmadụ isi nwekwara ndị nke na-ata n'ahụ, nke bụ na i were ihe ị ga-eji luso nke dị gị n'ahụ luso nke na-ata gị n'isi, o butekwa ụdịrị ọgwụgwọ ọ ga-enye gị n'ahụ. Sebhorric Dermatitis bụ ọrịa na-ebute oke ọkọ n'isi, nke na-eme ka ala isi mmadụ na-acha ọbara ọbara. Ọ na-adị ka nke Bekee kpọrọ ""dandruff"", mana ebe o si ka njọ bụ na ọ na ọ na-amụba amụba n'isi; o nwekwara ike ime mmadụ ma n'ihu ma n'obi ya (ebe ndị Bekee kpọrọ ""sebaceous areas""). Ebe ọrịa a si ka njọ bụ na ọtụtụ ndị bu ya akpagharị amaghị na ha bu ya. Ọ na-emekwa ma nwoke ma nwaanyị, ọkachasị ndị nwere ntutu. Ọ na-ebidokarị mgbe mmadụ ka malitere ntoroọbịa, mana ndị ọkachamara kwuru na ọ na-akacha enye ụmụnwoke nsogbu. Ụfọdụ oge ọ na-emekwa ụmụaka a mụrụ ọhụrụ, mana ọ naghị anọte aka tupu ọ laa. Ebe o si dị mma bụ na ọ naghị esi na nne na nna fere na nwa. Gịnị na-ebute ya? E nwere Yist a kpọrọ ""Malassezia"" na-ebi n'ahụ mmadụ nke nwereike ịmụbawanye wee bute ọrịa a. O nwekwara ike ibido ma ọ bụrụ na ihe na-alụso nje ọgụ n'ahụ mmadụ mekarịa ka o si eme ma Malassezia a metụta ya. Ihe na-akpalite ya gụnyere ike ọgwụgwụ nakwa oke ndọkasị ahụ. Ọzọ bụkwa na ọ na-aka akpa ike n'oge njụmoyi karịa na mkpomọkụ. Ọ bụghịkwa ihe mmadụ na-eri na-ebute nke a. Etu e si agwọ ya E ji ihe ndị na-akụda yist ahụ agwọ ya, ihe gụnyere ncha e ji asa isi nakwa ude ọpụrụiche nke a na-arụpụta maka ọgwụgwọ ya. A na-agwọ ya agwọ mana o nweghi ngwọta. Nke bụ na mgbe ị kwụsịrị ịgwọ ya, ọ ga-abịaghachite; mana ala isi gị malite ịchapụ ọcha, ka na-eji ncha isi na-ebughi 'fụngaị' na-asa isi gị ma na-etekwa ude mmiri (moisturiser) kwa izu iji kwụsị mbịaghachite ya. Ọzọ bụkwa na ụfọdụ na-eji maka ya aga ụlọọgwụ ka e nyochaa ma gw ha etu ha ga-esi lekọta ya. Ọ bụ eziokwu na ọtụtụ mgbe isi na-akọ mmadụ ọkọ, na ọ bụ dandruff ka ọ na-arịa, mana o nweghi ihe mebiri n'ihi na ọ naghị efe efe. Ọ bụkwa eziokwu na dandruff na-adasịsị na-adakwasị n'elu akwa ma ị na-akọ ọkọ (ị na-akọ ọ na-atọ gị), mana nke a nwere ngwọta. Gịnị na-ebute ya? Otu ihe ị ga-ama bụ na ọ bụghị iru inyi na-ebute dandruff, mana ọ na-aka apụta ihe ma ọ bụrụ na ị naghị asa isi gị kwa mgbe. Mana njụmoyi nakwa ndọkasị ahụ na-eme ka nsogbu ya karịa. Ihe a kpọrọ Malassezia globosa bụ ihe na-ebute dandruff, nke na-eri mmanụ dị na ntutu nakwa n'ahụ mmadụ. Etu e si agwọ ya Chọọ ncha e ji asa isi nwere ọ bụrụgodi otu n'ime ihe ndị a: zinc pyrithione, salicylic acid, selenium sulphide (maọbụ selenium sulfide), ketoconazole nakwa coal tar. Na-asa isi gị ọ bụrụgodu ugboro abụọ n'ime otu ọnwa; ị tinye ya ncha ahụ hapụ ya ka ọ nọruo nkeji ise maọbụ iri tupu ị sachapụ ya. Ị hụtụla ebe mkpu pụrụ ndị mmadụ n'ọnụ n'ihi na otu onye tọpụrụ isi ọ kwanyere? Nke a bụ otu ọnọdụ scalp psoriasis nwere ike itinye gị n'ime ya. Ọrịa nke a na-asọ itinye ihe Bekee kpọrọ ""Synthetic"" n'isi onye ojii, (gịnị ka nwaanyị ga-etinyezi n'isi ya ebe ọ bụ ya ka e ji emepụta ma ""attachment na weavon"" ụfodụ e ji eme isi?) Ọ na-abụ i tinye ihe n'isi gị ọ malite ikpekasị ma na-akọ gị ọkọ, mana ị kọọ ya ọkọ o nwere ike imerụ gị ahụ maọbụ mee ka ebe ahụ na-akọ gị ọkọ na-acha ọbara ọbara. Ị sịkwanụ ka ị kụwa isi gị kpakam kpakam, ị nwere ike ịkụta isi ọwụwa. Gịnị na-ebute ya? Ndị ọkammụta na-eche na scalp psoriasis na-abịakarị site na mgbe ihe na-alụso nje ọgụ n'ime ahụ mmadụ anaghị arụsi ọrụ ike, nke bụ na mkpụrụndụ nke T ọrụ ya bụ ị na-alụso nje na ọrịa ọgụ ga-ahapụ ya bụ ọrụ ma lụso mkpụrụndụ nke dị mma ọgụ, nke na-eme ka ọ mụbawanye. Mkpụrụndụ ndị ahụ na-apụtazị n'anụahụ mmadụ ebe ọ na-eme ka ọ chaa ọbara ọbara, zaa aza, na-ekpekasị ekpekasị ma na-akọ ajọ ọkọ. Ha na-echekwa na ọ na-esi na mkpụrụndụ efe efe ma ọ bụrụ na nne na nna onye nwere ya. Ọzọ bụkwa na etu onye si ebi ndụ na-ebutekwa ya; dịka onye na-ese anwụrụ, onye aṅụrụma, onye buru oke ibu nakwa onye nọ n'oke ihe mgbakasị ahụ nwere ike ibute ya. Etu e si agwọ ya Scalp psoriasis na-eri ntutu mmadụ, mana ọ na-etochikwa ma ọ bụrụ na onye nwere ya na-elekọta isi ya ọfụma. A na-eji ihe ndị nwere Anthralin, Calcipotriene, Betamethasone, Tazarotene, Methotrexate, Oral retinoids n'ime ọgwụ ọṅụṅụ, agwọ ya. Ọzọ bụ nke a kpọrọ Phototherapy. Ị nwekwara ike iji ụfọdụ ihe dị n'ụlọ gị gụnyere aloe vera, apple cider vinegar, baking soda, mmanụ akị oyibo, garlic, oatmeal, nnu epsom, turmeric nakwa mmanụ osisi tii agwọ ya. 4) Ringworm (Tinea Capitis) Nke a bụ nke ndị Igbo na-akpọ ọkpụ isi oringo. Ọ bụ eziokwu na ikpuru dị n'aha ya (ringworm), mana ọ bụghị ikpuru na-ebute ya bụ ọrịa. Ọ na-egosikarị dịka ihe gbara gburugburu na-acha ọbara ọbara, na-erikwa ntutu mmadụ ihe o richatara. Ọ na-efe efe site na mmadụ fere na mmadụ nakwa anụmanụ, ọ na-emekarị ụmụaka mana ọ na-emekwa okenye. Gịnị na-ebute ya? Ọ bụ nje a kpọrọ dermatophyte na-ebute ya, nke na-eme ka ọ na-akọ ezigbo ọkọ. Etu e si agwọ ya Ọtụtụ oge a ga-eji agụba a ga-atụfu ozugbo kpụchaa gị akụkụ isi ebe ọ na-eme gị tupu agwọwa gị ya, mana ozi ọma bụ na o nwere ngwọta. A na-eji ude e ji etegbu nje nakwa ncha e mere maka ịsa isi bu nje asagbu ya. Ụfọdụ na-aṅụkwara ya ọgwụ. Gbaa mbọ hụ na gị na onye nwere ọkpụ isi oringo ekeghi otu mbọ isi, okpu, ejighi otu akwa ehicha ahụ nakwa edinaghị n'otu akwa. 5) Isi nkwọcha (Alopecia) Alopecia bụ aha a na-akpọkarị ndapụ ntutu n'ụzọ dị iche iche. Mana ozi ọma so ya bụ na o nwere ngwọta ụfọdụ oge, ma i lekọta ntutu gị ọfụma. Gịnị na-ebute ya? Ụfọdụ oge ọrịa na-ebute mfopu ntutu, ndọkasị ahụ na-ebutekwa ya. Ụfọdụ oge onye na-anata ọgwụgwọ maka ọrịa kansa na-enwekwa ọrịa alopecia a; ọzọ bụkwa na oke ibu na-emekwa ka ntutu ndị mmadụ na-adapụsị, ọzọ bụkwa onye iron ezughi oke n'ime ahụ ya. Etu e si agwọ ya A na-eji Finasteride na minoxidil agwọ isi nkwọcha n'ụmụnwoke, na-eji minoxidil agwọ ya n'ụmụnwaanyị (Finasteride adịghị nwaanyị mma n'ahụ) A na-ejikwa nke Bekee kpọrọ Immunotherapy (bụ ite kemịkal n'elu ebe kwọchara akwọcha) agwọ ya, nakwa nke a kpọrọ steroid (ma ude ya ma ntụtụ ya). Ụfọdụ na-eme nke Bekee kpọrọ ""hair transplant"" nke bụ iweta ntutu ọzọ rụnye ya n'isi gị. 6) Igwu (Lice) A na-ahụkarị igwu n'isi ụmụaka n'ihi etu ha na-esi egwukọta egwu. Ọ bụghị inyi na-ebute ya, kama ọ na-efe efe. Ọ na-akọ ezigbo ọkọ, na-adị ka enwere ihe na-agagharị gị na ntutu, mana a na-eji mbọ nwere eze kịrịkịrị achọta ya na ntutu mmadụ. Etu e si agwọ ya Ncha ọbụla e ji asa isi ga-agwọnwu ya. Bọọ isi gị nwayọ nwayọ oge mmiri ka dị n ya, ruo mgbe ị bọpụchara ya. Mmanụ osisi tii, mmanụ eucalyptus nakwa nke lavenda na-enyekwa aka. Ụfọdụ ọrịa ndị ọzọ nwere ike iri gị nri n'isi maọbụ mee ka ntutu gị na-adapụ gụnyere ndị: Ụgwọ bụ nke Bekee kpọrọ Eczema, Impetigo, Folluculitis nakwa Isi nkwọcha ụmụnwaanyị bụ nke Bekee kpọrọ ""Female pattern baldness"". Otu ihe e nwere iji elekọta ụfọdụ n'ime ọrịa ndị a bụ ihe Bekee kpọrọ ""Emollients"". Gịnị ka ọ bụ? Emollients bụ ihe nwere dịka ude mmiri a na-etekwasị n'ahụ iji wetulata mmefu mmiri dị n'ahụ mmadụ, ma jirikwa ya na-ekpuchite nakwa echekwa anụ ahụ. A na-ejikarị ya elekọta ahụ na-ekpekasị ekpekasị maọbụ ahụ mmiri kọrọ. Ihe nkiri a ga-amasị gị:"	https://www.bbc.com/igbo/afirika-53197101
politics	Ipob ahọpụtala onyeisi ESN ọhụrụ n'Imo steeti	"Emma Powerful bụ ọnụ na-ekwuru ndị otu Indigenous People of Biafra ekwuola na ndịagha Naịjirịa enweghị ike ibatali ogbe ndị otu Eastern Security Network wakpoo ha. O gwara ụlọọrụ Channels na ndị otu ya ga-emesi gọvanọ Hope Uzodimma nke Imo steeti maka etu o si gwa ndị agha ka ha gbagbuo ndị otu ha bụ Ikonso. Powerful gara n'ihu kwuo na ebubo a na-ebo ndị otu ESN na ọ bụ ha wakporo bee gọvanọ Imo steeti bụ asị. O kwuru na ha ahọpụtala onyeisi ESN ọzọ n'Imo steeti mana ọ gaghị akpọpụta aha ya ma n-ekwu na o nweghị ihe nwereike ime ka ya na ndị otu ya daa mba n'ịchọta Biafra. O kwuru na ọrụ ESN bụ ịchụsasị ndị Fulani na-eyi ndị mmadụ egwu n'ala Igbo. O na-ekwusi ike na ọ bụghị ndị otu ESN wakporo bee gọvanọ Imo steeti n'ụbọchị April 24, 2021. Ihe ise i kwesịrị ịma maka Ikonso bụbụ onyeisi ESN n'Imo steeti Dika ndị otu Ipob nọ na-eru uju maka ọnwụ ezigbo onye otu ha  e ji ""Ikonso commander"" wee mara, lee ihe ndị ikwesiri maka nwaamadi ahụ. Ikonso Don bụ onye otu Indigenous People of Biafra (Ipob) ama ama ma mechaa bụrụ onyeisi Eastern Security Network(ESN). Otu onye otu Ipob sị na ọ bụ ezigbote ọyị Ikonso kwukwara n'onyonyo o mere na Ikonso gwara ya na ọ gaghị ekwe ka ndị e chere na ha bụ ndị Fulani wakpo ala Igbo maọbụ dina ụmụnwaanyị Igbo n'ike. Ọ lụrụ nwanyị ma mụta ụmụ atọ. Ikonso bụ onye Awomama dị n'Imo state. Ndị agha Naịjirịa gburu Ikonso ụnyahụ bụ ụbọchị April 25,2021. Ọtụtụ ndị Ipob nọ na soshal midia na-ekwu na ọ bụ ụfọdụ ndị otu ahụ suru Ikonso imi kpatara ndị agha Naịjirịa si chọpụga ya gbuo ya. Ihe Ipob kwuru maka etu ndị agha si gbuo Ikonso Don Otu Ipob abaala mba maka ogbugbu otu onye ọchị agha ha bụ Ikonso n'aka ndị ọrụ nchekwa Naijirịa. Ndị nchekwa Naijirịa gburu Ikonso maka ebubo na ọ bụ ya haziri mwakpo ụlọọrụ ndị uweojii nke dị n'Imo steeti . N'akwụkwọ mgbasa ozi ọnụ na-ekwuchitere otu Ipob bụ Emma Powerful depụtara ka otu a gosipụtara iwe ha. O dere sị, ""ogbugbo ndị ntoroọbịa Biafra aka ha dị ọcha n'aka ndị Fulani oyiegwu sị na ha bụ ndị ọchị ehi bụ ezigbo ihe obi mgbawa nye anyị"". Powerful kwuru sị, ""Hope Uzodinma na ndị niile aka ha dị na ajọ ihe a mere ga-akwụ ụgwọ ihe ha mere"". Ọ gara n'ihu kwuo sị ""Hope Uzodinma gburu Ikonso maka na ọ jụrụ ị bụ onyeisi otu nchekwa ebubeagu nke gọvanọ ndị ọwụwa anyanwụ hiwere. Uzodinma ji ụzọ dị iche iche ịrabata ndị otu ESN n'Ebubeagụ kama ha ekweghị. ọ bụ ya mere o jiri gbuo ụmụ afọ Biafra ndị sị na ha agaghị emejọ Biafra"". Powerful kwu kwara sị', "" Ọ bụ asị na ndị agha wakporo ebe obibi ndị otu ESN, ọ bụ nanị Ikonso ka ha gbalịrị gbuo"". O kwu kwara sị "" Hope Uzodinma ekotela ebu, ya kwado maka na anyị ga-echu ya ụra"". Ndị agha Naịjirịa egbuola otu onye eji Ikonso Commander mara ha si aka ya dị na mwakpo awakporo isi ụlọ ọrụ ndị uweojii nakwa ụlọ mkpọrọ n'Owere. Dịka ozi si ogige ndị uweojii siri kwuo, ndị agha gburu Ikonso na mmadụ isii ndi otu ya dịka ha zutere ha n'obodo Awomama. Ikonso bụ onye Awomama. Foto so akụkọ sị n'aka ndị ọrụ nchekwa gosiri ozu a sị bu nke Ikonso nakwa ngwa agha di iche iche n'ala. Otu onye Awomama achọghị ka ekwuo aha ya gwara BBC Igbo na ọ bụ n'ime abalị ka ndị agha bịara njem ahụ. Ọ sị: ""anyị malitere ịnụ ụda egbe aghara aghara, nke mere ka ọtụtụ mmadụ gbakpuwe ime ọhịa."" Onye a kwuru na mgbe chị foro ka ndị mmadụ na-ekwu na ndị agha chọọrọ otu nwoke ha sị na ọ bụ onye otu Ipob bịa. Ọ kọwara na ha ghọtara na ndị agha ahụghị nwa amadị a ha chọoro bịa. O kwuo sị, ""ndị agha a gbawara onye ọbụla ha hụrụ ebe ahụ egbe, a hụrụ ihe ruru ozu mmadụ iri ndị agha tinyere n'ụgbọala ha pụwa"". Onye a kwuru na e nwere otu nwoke e gburu n'elu ọgbatumtum ya ma munye ya ọkụ. Ọ kọwaa sị, ""ndị agha a buru ozu ndị a n'ụtụtụ taa n'ihe dịka elekere isii maọbụ asaa gawa ebe anyị chere bụ Obinze bụ ebe ụlọọrụ ndị agha dị"". Onye a kwuru na mgbe ihe dịka nkeji iri atọ maọbụ iri anọ gachara ka ụfọdụ ụmu nwoke yi uwe ojii biara ebe ahụ na-ajụ, "" Kedụ ebe ndị agha ahụ nọ?"". Ọ kwuru na ọ chere na ọ bụ ndi a ji iwe gawa Omuma ebe agbara ụlọ gọvanọ Imo steeti ọkụ. O kwu kwara sị, ""ọtụtu mmadụ n'obodo anyi amaghi ebe ụfọdụ ndị bee ha nọ"". Ọ kọwara na ha na-eche na ndị a ana-achọ achọ nwereike ị bụ ndị a ndị agha gburu ma buru ozu ha gawa. Dịka ọ dị ugbu a, onye a kọwara na obodo ha dị ""gharaghara"", dịka ndị mmadụ zoro n'ime ụlọ ha. Dịka akụkọ na ndị nchekwa egbuola Ikonso Kommander, Onye akaebe a kwuru sị ""Eeee, ọ bụ ya ka ha chọọrọ bia"". Onye a gwara BBC na ọ bụ Ikonso ka e gburu na mwakpo a. Ndị uweoji na ndi agha asaghi ekwenti ha banyere akụkọ a. Ka nke a na-eme ka ndị ọbọdọ Ihioma dị n'Orlu Imo steeti nọ na gbaharịa dịka ha sị na ndị agha Naijirịa gbara otu ụgbọala Toyota Sienna ọkụ. Ndị hụrụ ka ihe mere kwuru na enweghị onye ha gbara egbe maọbụ nwụchie nanị ya bụ ụgbọala ha gbara ọkụ."	https://www.bbc.com/igbo/afirika-56874881
sports	Isaac Promise, ọgba bọọlụ Naịjirịa, alaala mmụọ n'afọ iri atọ na otu	Ihe anya mmiri emekwaala ọzọ n'egwuregwu bọọlụ Naịjiria. Isaac Promise, onye gbaara Naịjiria bọọlụ n'oge gara aga, alaala mmụọ. Otu na-elekọta egwuregwu bọọlụ na Naịjirịa bụ 'Nigeria Football Federation' kwuputara nke a n'akara 'Twitter' ha na uhuruchi ụbọchị Tọzde. Promise nwụrụ na mgbede Wenezdee na be ya dị na Austin, Texas nke mba Amerịka. Akụkọ kọrọ na ọ gharịpụrụ na mberede n'ime ụlọ ebe ọ na-anọ agbatị ọkpụkpụ nke Bekee kpọrọ 'Gym'. Promise gaara agba afọ iri atọ na abụọ n'abalị abụọ nke ọnwa Disemba afọ a. Ndị otu Austin Bold FC bụ ebe Promise nọ ugbua ekwuputakwala maka ọnwụ ya. Tupu ọ gaa Amerịka, Promise gbara bọọlụ ọtụtụ afọ na mba Tọkị ebe ọ gbaara otu dị iche iche. Ha gunyere Trabzonspor, Karabükspor, Antalyaspor na ndị ọzọ. Promise bụ onye ji mgbaaka 'captain' mgbe Naịjiria gara asọmpi bọọlụ nke Beijing Olympics' n'afọ 2008. Naịjirịa ritere ọla ọcha na ya bụ asọmpi n'afọ ahụ. E mechara kpọọ Promise n'otu ndị 'Super Eagles' n'afọ 2009. O so ha gbaa bọọlụ naanị ugboro atọ ma nye otu goolu. Onyeisiala mba Saụt Afrịka bụ Cyril Ramaphosa ekwela nkwa na ya ga-eme ihe niile o nwere ike ime iji gbochie mwakpo ndị mbịarambịara na mba ahụ. Ramaphosa kwere nkwa a oge ya na onyeisiala Naịjirịa bụ Muhammadu Buhari nwechara nzute n'ụbọchị Tọzdee. Mana Ramaphosa kwukwara na ọbụghị naanị ndị Naịjirịa ka a wakporo oge ọgbaaghara 'Xenophobia' dapụtara n'oge gara aga. Ya bụ ọdachi metụtakwara ọtụtụ ndị mba ọzọ tinyekwara ụfọdụ ndị Saụt Afrịka, dịka Ramaphosa si kwuo. Na akwụkwọ ozi nke ha zipuru dịka ha nwechara nzute ha, ndịisiala abụọ a kwuru na mmekọrịta Naịjirịa na Saụt Afrịka ka kwụsiri ike. N'aka nke ọzọ, Buhari kelere Ramaphosa maka nnabata ọ nabatara ya. Ọ katọkwara mwakpo ahụ a wakporo ụmụ Naịjiria n'oge gara aga. Mana ọ gbarụkwara ihu maka ụlọahịa ndị Saụt Afrịka e mebiri na Naịjirịa iji bọọ ọbọ maka mwakpo 'Xenophobia'. Ndị uweojii mba Saụt Afrịka achụsaala ndị otu Ipob bịara ịme ngagharịwi maka Onyeisiala Muhammadu Buhari bịara ebe ahụ. Otu n'ime ndịisi Ipob n'Abuja bụ Reverend Peace gwara BBC Igbo na mgbọ tụrụ mmadụ abụọ. Peace kwuru na ọbụ ezigbo mgbọ ka ndị uweojii gbara ha. Mana ihe onyoonyoo ndị mmadụ tinyere na soshal midia gosiri na ọbụ mgbọ rọba ka a gbara na ngagharịiwe ahụ. N'ofesi, ndị uweojii na France egbuola otu onye ji mma magbuo mmadụ anọ n'isiụlọọrụ ha dị na Paris. Nke a na-eme dịka ndị uweojii mba ahụ gbachara abụbụọrụ maka ajọanya ndị mmadụ na-arọ ha nakwa oke mwakpo a na-eme ha. Ndị okaiwu mba ahụ sị na ha amalitela ịma imi n'ala iji ịmata ebe mmiri sị banye opi ụgbọgụrụ. Na Lig nke Yuropu, ndị Arsenal na Standard Liege ga-ezute ebe Manchester United na AZ Alkmaar ga esumpi na elekere asatọ nke abali a. Ndị ọzọ ga-akwata taa bụ RZ Pellets WAC na FC Roma, Besiktas na Wolves na ndị ọzọ. Anya ga-ewetere gi nchịkọta ya mgbe oge ruru. Ndị omekome n'Imo steeti Ndị uweojii n'Imo steeti anwụchiela ihe ruru mmadụ iri bụ ndị na-akpa mkpamkpa ọjọọ na steeti ahụ Ha gunyere ndị otu nzuzo, ndị ohi, ndị na-ere ọgwụ ike, ndị na-egbu mmadụ, ndị na-awakpo nwaanyị nakwa ndị na-atọrọ ụmụaka. Mmadụ abụọ n'ime ndị anwụchiri bụ ụmụnwaanyị ebe ndị ọzọ bụ ụmụ nwoke. N'ofesi Mba Amerịka agbapeela ụlọ mmekọ ha na mba Somalia bụ nke ha gbachiri kemgbe afọ 1991 mgbe agha dara na mba ahụ. Amerịka kwuru na ha mere nke a iji kwado ọdịnma ha na ndị Somalia nakwa ịwụlite udo na mpaghara ahụ. N'egwuregwu, Otu egwu bọọlụ Naịjirịa adabala n'ọgbọ dị ọkụ ka ahọpụtara ndi ha ga-ezute n'asọmpị AFCON nke ndị obere. Eagles ga-ezute Mali Cameroon nakwa mba Ghana n'ọnwa Nọvemba. Gee nkeji ebe a	https://www.bbc.com/igbo/afirika-49916769
business	Innoson: Anyị anaghị amanye ndị mmadụ ka ha zụọ ụgbọala anyị - Innocent Chukwuma	"Dịka akụkọ na-efegharị na ndị ụlọ ọmeiwu ukwu nke Naijirịa jụrụ ịnya ụgbọala nke emere na Naijirịa dịka ụgbọala ọrụ ha, ma sị na ọ bụ nke esi ala bekee bute ka ha chọrọ. Akụkọ na-ekwu na ọ bụ na nzụkọ nke ha nwere n'ụbọchị ise nke ọnwa Febuarị afọ 2020 ka ha nwere mkpebi a. Ndị omeiwu a sị na ọ bụ ụgbọala Toyota Camry nke afọ 2020 ka ha chọrọ. Ndapụta a mere ka ndị mmadụ gaa na shọshal midia were kwupụta obi ha. Na aka n ke ọzọ ka ọnyeisi ụlọọrụ na emepụta ụgbọala na NAijirịa bụ Innocent chukwuma kwuru sị "" Ugbọala anyị na-arụ bụ onye chọọ, anyị eresi ya, ọnweghị onye anyị na amanye ga ọ zụọ ụgbọala anyị. Nke masịrị onye ya goro"". O kwukwara sị na ha enweghị ikike ịmagide ndị ụloomeiwu ka ha zụo ụgbọala ha, were sị ""anyị na-arụ ka ọ dịrị ndị be anyị mma, nke anyị na arụ be anyị bụ nke ndị be anyị. Onye chọo kwa nke ndị oyibo ya ga goro"". Chukwuma sị na ọ bụ ụgbọala emere na Naijirịa ka ọ na-anya ma sị na ihe kpatara o jị anya ya bụ na; "" ọ na-atọ m ụto inya ya maka na ọ bụ na be anyị ka emere ya"". BBCIgbo kpọrọ onye na-ahu maka mgbasa ozi ndị ụlọomeiwu bụ Ben Kalu kama ọzaghi ekwe nti ya. Enigma kwuru sị na ọdịghị mma na ndị omeiwu na-amanye ndị mmadụ iri owkute sị na ọ bụ osikapa ma jụ ka ebunye ha ụgbọala Innoson. Vick sị ""ọ bụ gịnị mere ụgbọala Innoson? Ị gbachiri ịbụbata nrị ma ịmachịghị ibubata ụgbọala"" Success Adams sị "" A na-enye Innoson ntụrụugo na-erughị ya"""	https://www.bbc.com/igbo/afirika-51535538
health	Coronavirus Tips: 'Disinfectant' anaghị agwọ coronavirus	Dịka onyeisiala mba Amerịka bụ Donald Trump na-agwa ndị ntaakụkọ okwu n'ụbọchị Tọzde, o kwuru na ọ ga-amasị ya ma e mee nnyocha ịmata ma e nwere etu a ga-esinwu jiri disinfectant na-agwọ ọrịa coronavirus. Mana nke a mere ka ọtụtụ malite ikwu na Trump kwuru na 'disinfectant' nwere ike ịgwọ ya bụ ọrịa. Nke a bụkwa asị o. Aṅụkwala ihe ị na-amaghị isi na ọdụ ya. Ndị mere akụkọ a bụ Vining Ogu na Chimezie Ucheagbo	https://www.bbc.com/igbo/afirika-52420027
health	'Sepsis' ọrịa na-egbu rue ka kansa	"Kwa afọ, otu n'ime mmadụ ise na-anwụ site n'ọrịa 'Sepsis' nke bụ ọnọdụ na-adapụta oge nje banyere ọnya maọbụ oghere n'ahụ mmadụ. Ewezụga imebi ihe dị ezi mkpa n'ahụ mmadụ, ọrịa a na-egbu mmadụ ruo ka ndị na-anwụ site n'ọrịa kansa. Dịka nchọpụta WHO siri kwuo, mmadụ nde isii na-anwụ n'ihi ọrịa 'sepsis' kwa afọ, ebe kansa na-egbu mmadụ nde itoolu n'ụma. WHO kwụkwara na n'ime otu n'ime mmadụ iri nwụrụ n'ịmụ nwa, ihe karịrị pasent 95 bụ 'sepsisi na-ebute ya. Akwụkwọ 'English-Igbo Medical Dictionary' kọwara 'sepsis' dika ""nje ịbanye n'ọnya maọbụ n'ọrịa nke na-eme ka o ruo abụ."" N'otu aka ahụ, Dokịta Ikechukwu Okoroafor kpọrọ ya ọrịa nje ịbanye mmmadụ n'ahụ. Na nkowa ya, Dọkịta Okoroafor kwuru na ọrịa a na-adị ụzọ abụọ; 'Sepsis' na 'Septicaemia. ""Septicaemia bụ nje ahụ ịbanye n'ọbara mmadụ."" Ọ gara n'ihu kwuo na afọ jọrọ ọrịa 'sepsis' njo n'ihi na ""o nwereike imebi akụrụ, imeju maọbụ obi mmadụ ma gbuo onye ahụ ma ọ bụrụ na a chọpụtaghị ma gwọọ ya n'oge."" Onye ọ bụla nwere 'infection' nwere ike ọ banye na 'sepsis'. Ihe e ji agwo 'sepsis' Ọgwụ na-egbu nje a kpọrọ'antibiotics' ka eji agwọ 'sepsis'. Dika Dọkịta Okoroafọ siri kọwaa, e nwere ike ibute ọrịa 'sepsis site na;"	https://www.bbc.com/igbo/afirika-51152991
business	Akụkọ kachasị n'abalị a: Agaghị ezupụnwuzi ego Naịjirịa na Swizaland ọzọ	"Akụkọ ndị dị mkpa n'abalị a Ndị mba Swizaland ekwuola na ha eweghachịtachaala ego Abacha zufere na mba ha. Onye na-anọchite anya Swizaland na Naịjirịa bụ Eric Mayoraz kọwakwara na e nwere iwu ọhụrụ ndị mba Swizaland tinyere ga-egbochi ndị mmadụ izubata ego na mba ha. ""Atụghị m ogbunigwe n'ụlọ Nnia Nwodo"" Ekene Okechukwu bụ otu onye n'ime mmadụ abụọ a kpọrọ aha na ha tụrụ ogbunigwe n'ụlọ Nnia Nwodo bụ onyeisi ndị Ohaneze Ndigbo, agọọla na o sonyeghị. N'ajụjụọnụ BBC Igbo gbara ya n'ebe e ji ya eji, Okechukwu bụbụ onye uweojii si na ọ bụ maka ekwentị ya furu efu ka e ji kpọọ ya aha. Ndị agha nnupụisi alakụba bekee kpọrọ 'islamist militants' awakpoola isiụlọọrụ ndị agha ọtawaike (task force) nke Afrịka dị na mba Mali taa. Ndị ntaakụkọ Reuters dere na ndị nnupụisi a bidoro ịgba egbe ma ogbunigwe nke a kpọrọ 'rocket', ma na-achọ iwabata n'ime ụlọọrụ ahụ. Marouane Fellaini bụ onye egwu etiti ndị Manchester United ebinyela aka n'akwụkwọ ga-adọtị ọrụ ya n'otu ahụ. Fellaini dị afọ iri atọ ga-anọkwu afọ abụọ na Man Utd tupu o kwuwe okwu ma ọ ga-apụ gaa ebe ọzọ ma ọ gaghị apụ. Gee nkeji nke abalị a ebe a Otu nwoke akwaala arịrị maka etu ezinaụlọ ya si sonye na ndị e gburu na Platu steeti. O kwuru sị ""ụmụ m ndị na-enye m nri anọzịghị ndụ."""	https://www.bbc.com/igbo/44660022
health	Coronavirus n'Afrịka: O meela ọnwa isii coronavirus batara Afrịka	"Otu jikọrọ mba niile dị n'Afrịka bụ 'African Union' akpọọla oku ka onye ọbụla kee ajị n'ume dịka ọnụọgụgụ ndị bu ọrịa coronavirus agafeela otu nde. Dịka ndị AU si kwuo, ọkara ndị niile bu ya bụ ọrịa n'Afrịka bụ na Saụt Afrịka. Ha kwukwara na ihe na-eme na Tanzania na-awa ha isi n'ihi na mba ahụ enweghị ezi ọnụọgụgụ maka ndị bu ya bụ ọrịa. Onyeisi ngalaba mgbochi ọrịa na-efe efe na AU bụ John Nkengasong kwuru sị: ""Anyị arịọla Tanzania ka ha nye anyị ezigbo ọnụọgụgụ maka ndị bu Covid-19 mana ha enyebeghị anyị ọsịsa ziri ezi."" Ndị ọkacha mara ekwuola na onweghi onye ma nke bụ eziokwu mmadụ ole bu coronavirus n'Afrịka n'ihi na ọnụọgụgụ ya ezuchaghị oke. Ihe karịrị puku mmadụ iri abụọ na abụọ anwụọla n'Afrịka niile n'ihi ọrịa coronavirus, ebe mmadụ 690,000 agbakeela. John Nkengasong kwuru na nnyocha Covid-19 e merela n'Afrịka agafeela nde asatọ, mana ọ bụrụ na ihe gara etu e si chee, o kwesila ịgafe nde 13. Ijipt bụ mba izizi coronavirus batara n'Afrịka n'ọnwa Febrụwarị 2020, dịka ọ gachara izuụka atọ ya bụ ọrịa banyere na Yurop. Ka ọ dị ugbua, Saụt Afrịka na Ijipt bụ mba abụọ ọrịa a kacha akpa ike n'Afrịka niile. Mana John Nkengasong gwara BBC na ụlọọrụ ya jikwa ọdụ anya ele mba ụfọdụ ebe ya bụ ọrịa ji nwayọ agbalite dịka Naịjirịa, Gana, Kenya, Etiopia, Sudan, Zambịa na Zimbabwe. Ndị ọkachamara etoola Afrịka maka mbọ ha gbara igbochi mfesa coronavirus, ọkachasị etu ha si kpọchie mba ha n'oge. Nke a kpatara na ndị bu coronavirus n'Afrịka dị nta karịa ndị nke Yurop (otu nde na ụma) nakwa ndị nke Amerịka (nde anọ na ụma). Mana ụfọdụ na-ekwu na o nwere ike ịbụ n'Afrịka anaghị eme nnyocha maka ọrịa a etu o kwesịrị. Nnyocha egosila na ọgwụ mgbochi nke e mepụtara na Mahadum Oxford dịka ọ na-arụ ọrụ. A gbara ụfọdụ ndị mmadụ ya bụ ọgwụ na Saụt Afrịka. Mana John Nkengasong na-ekwu na ihe ga-aka enye aka bụ ndị mmadụ iyi akwa mkpuchi imi Bekee kpọrọ 'facemask'. Ihe nkiri ga-amasị gị:"	https://www.bbc.com/igbo/afirika-53753691
sports	Liverpool vs Chelsea: A gbaala Chelsea ọtọ ka ụwa hụ	"Liverpool mere Chelsea ""pọọ pịị - yes"" mgbe ha zutere n'ọgbọegwuregwu Anfield. E nyere goolu asatọ na ya bụ egwuregwu, nke Chelsea ketara naanị atọ n'ime ya. Liverpool gosiri ihe ha ji bụrụ ndị mmeri dịka ha nyegidere goolu a rịọwazie ha biko. Naby Keita bu ụzọ nye goolu na nkeji 23, Trent Alexander-Arnold nyere nke abụọ na nkeji 38, tupu Georginio Wijnaldum atụkwasị ya nke atọ na nkeji 43. Ọ bịara dị ka Chelsea otetala n'ụra mgbe Olivier Giroud gbakanyere goolu mbụ ndị Chelsea na nkeji 45, tupu a gaa ezumike nkeji 15. Roberto Firmino mezuru ya anọ na nkeji 55, tupu Chelsea abịa wepụ Willian, Giroud na Mason Mount. Mwebata e webatara Tammy Abraham na Christian Pulisic bịara mịta mkpụrụ dịka ha abụọ nyere goolu na nkeji 61 na 73, mana Liverpool ekweghi ha ṅụọ mmiri tọgbọ iko. Chelsea gbara elu, gbaa ala, mana isi ha apụtaghị. Alex Oxlade-Chamberlain gbanyere goolu nke ise dịka ha pụchara bọọlụ gbapụ ọsọ ka Chelsea gbachara ""free kick"" n'ihu poostu ha. Liverpool na onwe ha anatala iko Premier League ha butere, ebe Chelsea na onwe ha agbadaala n'ogogo anọ dịka Manchester United ji goolu ole ha nyere, aga ha. Chelsea ga-ezute Wolves ebe Manchester United na Leicester City ga-ezute n'egwuregwu ikpeazụ, tupu a kaa okwu ọnụ. Liverpool na onwe ha ga-ezute Newcastle United."	https://www.bbc.com/igbo/egwuregwu-53506558
health	Coronavirus tips: Etu ụmụnwaanyị dị ime ga-esi chekwaa onwe ha n'oge Covid-19	N'oge coronavirus a, ihe adịghịrị ọtụtụ ụmụnwaanyị dị ime na ndị ji nwa ọhụrụ n'aka mfe. Nke a bụ maka na ha anaghị enwezi ike ịga ụlọọgwụ etu ha kwesịrị na mbụ. Lee nwaada Igbobụ dọkịta Uchechi Ogundele onye kọwara ihe ụmụnwaanyị dị ime na ndị ji nwa n'aka ga-eme.	https://www.bbc.com/igbo/afirika-52383521
