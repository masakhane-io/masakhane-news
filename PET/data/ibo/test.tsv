category	headline	text	url
business	Life at 50C: Etu ịgba gasị ọkụ sị emetọ ihu eligwe na Naịjirịa	Ọtụtụ ndị bi na mpaghara Niger Delta Naịjirịa ekwuola na mmanụ agbịdị dị na be ha dịzị ka ọ bụ abụmọnụ nyere ha. Nke a bụ maka etu Ngwupụta ya bụ mmanụ siri metọọ be ha ma wetakwara ha nnukwu nhịahụ. Otu ihe ka emekpa ndị mmadụ ahụ na mpaghara ahụ bụ ịgba gaasị ọkụ, nke bekee kpọrọ 'gas flaring'. Nwaada Joy na Nwaanyị ndị Niger Delta kọrọ ka ha siri tụgharịzie ọdachi a ka ọ na-abara ha uru n'gbaneyghị na ya bụ ihe na-emetọkwa ihu eligwe Kirie ya ka ị were anya gị hụ.	https://www.bbc.com/igbo/58576137
business	Ọ bụghị eziokwu na ndị mmadụ na-ebe mkpịsị ụkwụ ha ere  $40,000 na Zimbabwe	"Otu kepukepu na-efegharị  na Naijiria  bụ na ụbịam emeela ka ndị Zimbabwe na-erezi mkpịsịụkwụ ha ihe ruru puku dọla iri anọ ($40,000). Ngalaba 'BBC Disinformation Unit' nyochara akụkọ ahụ nke otu ọba ozi Zimbabwe bụ  Gambakwe wepụtara n'ịntanet. N'akụkọ ha wepụtara n'abalị 28 nke ọnwa Mee afọ, 2022, Gambakwe dere sị, “ndị dibia ndị Saụt Afrika a kpọrọ 'sangoma' na-akwụ ndị ntorobia Harare akatamkpo ego maka mkpịsịụkwụ ha."" Sangoma bụ  ndịbịa maọbụ onye na-agba afa n'asụọ̀ụ Zulu. Ọbaozi ahụ kwuru na ozi ahụ si  na ọbaozi Whatsapp na-efegharị na social midia mba Zimbabwe. Ahịa ịgba mgbere mkpịsị ụkwụ, dịka Gambakwe si kwuo, na-eme n'ọdọahịa Ximex Mall' dị na Harare, isiobodo, Zimbabwe. Akụkọ a efesaala na mba dị iche iche n'Africa dịka ndị Yuganda na ndị Naijiria na-eke ozi maka ya na Twitter. Otu onye si Kampala, dị na mbaYuganda nwere mmadụ 6,881 na-eso ya  ji akara  @joyie7star kee otu akụkọ ahụ. Na Naijiria, otu akụkọ ahụ nke @InnocentZikky kere nwere ndị kegharịrị ya ugboro 2,668 mana o mechara ria rue  4731 n'awa 18 N'akụkọ nke a, e ji foto nke ọba akụkọ Gambakwe ji depụta nke ha were kọọ ya. Foto ndị ahụ bụ nke ọtụtụ ndị na-eke ya na social midia ji ekesa ya. Ụlọọrụ redio mba Kenya bụ  933 KFM kekwara otu akụkọ ahụ n'akara Twitter ha na-ajụ ndị na-eso ha kedụ akụkụ ahụ ha ga-amasị ha ire. Akwụkwọ akụkọ mba Zimbabwe a kpọrọ 'H-Metro' wepụtara ozi na Twitter nke na- ekwu na ha na ndị na-azụ ahịa n'ọdọahịa  'Ximex Mall' nwere mkparịtaụka  ha kwuo na ndị ha amaghị na-abịa  na-ajụ ha etu ha ga-esi rite elele na mgbere ahụ. Ụfọdụ ndị ahịa gwara H-Metro na ha gwara ndị kpọtụrụ ha na ọ bụ ""asịrị"". BBC Disinformation Unit lekwara ihe onyonyo abụọ,  bụ ndị a sị rere mkpịsịụkwụ ha maọbụ na-achọ ire mkpịsịụkwụ ha, were hụ na ihe onyonyo ndị a bụ  akpụrụ akpụ, ya bụ ha ma ụma hazie onyonyo ndị ahụ ka ọ dịka a na-eme ihe e kwuru mere. N'otu ihe onyonyo, otu nwoke jikọrọ mkpịsịụkwụ ya , were 'plaster' machie ya ka ọ dị ka ihe e bere ebe. N'ihe onyonyo ọzọ, e gosiri otu nwoke  nọ ka a chọrọ ibepụ mkpịsịụkwụ ya mana o nweghị ihe gosiri na nke a na-eme n'ezie, dịka nwoke ahụ a chọọ ibepụ ụkwụ ya nọ na-achị ọchị. Akụkọ yiri akụkọ ndị ọzọ na-ekwu na-eji akụkụ ahụ ndị mmadụ agwọ ọkwụ ego nke wuorola n'akụkụ Afrịka dị iche iche n'oge gara aga. Mana ụfọd̄ụ akụkọ na-ewu nwere ka o si emetụta ndụ ndị mmadụ n'ezie. dịka ọtụtụ ndị mmadụ kwenyere na ya ma malite na-etinye ya n'ọrụ. Na Janụwarị afọ 2022, a nwụchiri ụmụaka abụọ na-etolite etolite na otu enyị ha gbara afọ 20 maka ebubo igbu enyi ha nwaanyị maka ịgwọ ọgwụ ego na Naiijria.(https://www.bbc.com/pidgin/tori-60182632). Otu n'ime ndị ahụ a na-enyo enyo kwuru na ọ bụ ihe ya na-agụ na soshal midia kwanyere ya. (https://punchng.com/i-learnt-how-to-do-money-rituals-through-facebook-says-ogun-teenager-who-killed-lover/) Na mba Malawi, a na-atụ anya na n'abalị 27 nke ọnwa Juun afọ 2022, ụlọikpe ga-ebi ikpe banyere mmadụ ise maka ogbugbu otu nwioke bụ anyarị n'abalị 27 nke ọnwa Juun afọ 2018. Ogbugbu ndị anyarị na mba Malawi gbadoro ụkwụ na nkwenye na-eji ha agwọ ọgwụ ego maọbụ inweta ihu ọma."	https://www.bbc.com/igbo/articles/c3ge0pjzd87o
business	Black Friday: Kedụ ka Black Friday si bido?	"N'agbanyeghị na o ruola afọ ole na ole ndị mba ọzọ malitere ime azụmahịa ""Black Friday"", ọhụrụ a ka o bidoro ịdọ ndị Naịjirịa n'ahụ. Ka o sila dị, gị maọbụ onye ị ma nwere mmasị ịzụ ahịa na ""Cyber Monday"" nakwa ""Black Friday"", mana ị ma ihe ọ pụtara? Gịnị bụ ""Black Friday""? Emume a malitere na mba Amerịka, bụ ụbọchị na-eso ụbọchị ""ekele"" a na-eme na Tọọzde nke anọ n'ime Nọvemba kwa afọ. A na-ahụta ya dịka mmalite oge ndị mmadụ na-eji azụ ahịa ha ruo oge ekeresimesi, ndị na-ere ihe na-ejikwa ya arata ndị mmadụ n'ahịa ha. Mana ya bụ ""Black Friday"" na-ere isi abụọ; Otu, i nwere ohere iji aka gị họpụta ma zụrụ ihe ị chọrọ ịzụ mana nke abụọ bụ na ị laruo maọbụ ị zụchaa, ị nwereike ịhụ na ị zụtara ma ihe ị chọrọ ma nke ị na-achọghị. Maka gịnị? Makana ihe bịara dị ọnụ ala, ị na-azụ etu masịrị gị maka na ị che na ego pere mpe nke bụ na ị ga-ejinwu obere ego zụta ọtụtụ ihe. Ọ na-amasị ndị mmadụ nke ukwu makana ụbọchị ahụ na-abịakarị otu ugboro n'ime otu afọ, na-enye ha ohere ịzụta ọtụtụ ihe na-etufughị nnukwu ego. Ị gaa na mba ofesi, ị ga-ahụ ka ọtụtụ ndị bu oche nọrọ ala maọbụ kwụrụ n'ahịrị n'ihu ụlọahịa dị iche iche, ebe ha na-eche ka ụlọahịa ndị a mepee ka ha nwee ike kwobanye gaa rie ego ha. Ụfọdụ na-ebido n'abalị chi ga-efo ụbọchị ahụ, ka nwee ike ịbụ ndị mbụ ga-abanye. 1) Mbelata ego: N'ụbọchị ""Black Friday"", ndị na-ere ahịa na-ebelata ego, mee ka ihe ha na-ere dị oke ọnụ ala, bụ ihe Bekee kpọrọ ""discount"". Atụmatụ a bụ ụzọ ha na-esi enweta ndị ahịa ọhụrụ, makana ndị amabughị maka ha maọbụ ndị anaghị azụbu ha ahịa ga-ejiri ohere ihe ịdị ọnụ ala bịa na nke ha ma zụta ihe etu ha chọrọ. 2) Ọnọdụ ahịa nọ: Ebe ọ na-amasị ụfọdụ ndị ịga ebe a na-ere ihe nke Bekee kpọrọ ""shopping mall"", ọ na-amasị ndị ọzọ ịzụ ahịa nke ha n'elu ịntanetị. Maka ọnọdụ ""ahịa"" a, o meela ka ọtụtụ ndị nweta ohere ịnọ ebe ọbụla ha nọ zụọ ọtụtụ ihe ha chọrọ. Ebe o si ka mma bụ na ị nwere ike ime ya n'elu ekwentị gị. 3) Izipụ ngwaahịa n'efu: Nke a na-aka adabara ndị na-azụ ahịa ""Black Friday"" nke ha n'elu ịntanetị. Nke bụ na ha tụkọtachaa ihe ha zụrụ, kwụọ ụgwọ, ndị nwe ahịa ahụ ga-ezite ya ebe ha nọ n'efu. Ị na-azụ ahịa ""Black Friday""? Gwa anyị etu o si amasị gị. Gịnị bụ ""Cyber Monday""? Nke a bụ ụbọchị Mọnde na-esote ụbọchị Tọọzde nke anọ n'ime Nọvemba, mgbe e mechara ""ekele"" na mba Amerịka. Ọ na-abịakarị ma e mechaa ""Black Friday"", ka ndị mmadụ nwee ike zụrụ ihe n'ọnụ ala na-aga n'ihu. Ọ malitere n'afọ 2005 na Naịjirịa."	https://www.bbc.com/igbo/afirika-46314758
business	Inflation Drop: Ọnụahịa ihe nri gbaturu n'ọnwa Julaị karịa nke ọnwa June	Akụkọ ga-amasị gị ịkọ taa niile Ọnụ ahịa nrị nakwa ihe ndị ọzọ gbaturu n'ọnwa Julaị karịa ka ha dị n'ọnwa June dịka ngalaba 'Nigeria Bureau of Statistics' siri kwuo. NBS kwuru na ọnụahịa ihe nrị n'ọnwa Julaị dị pasenti 1.26, ebe nke ọnwa Juun dị pasentị 1.36. Chetakwa na BBC Igbo bara n'ime ahịa n'ọnwa gara aga ebe ndị ahịa kwuru na n'ezie ọnụ ahịa nri dị ala karịa ka ha dị na mbụ. Ikpe dị n'etiti Naijiria na P&ID Otu ọkaikpe na mba Ingland enyela otu ụlọọrụ aha ya bụ P&ID ikike ịchọ ụzọ ha ga-esi nara gọọmentị Naijiria ihe ruru ijeri dọla itoolu maka inupu isi na nkwekọrịta gbasara mmepụta ikuku gaasị. Ụlọọrụ ahụ kwuru na gọọmentị Naijiria laghachiri azụ na nkwekọrịta ha nwere maka ịrụ ebe a na-emepụta ikuku gaasị na Kalaba. Trump chọrọ ịzụ Greenlad Na mba ofesi, mba Greenland agwala onyeisiala mba Amerịka bụ Donald Trump na ha anaghị ere obodo ha ere kama na ha ga-anabata onye ọbụla chọrọ iso ha zụkọọ ahịa. Akụkọ kwuru na Trump ekwuputala mmasị ya ka Amerịka zụrụ obodo Greenland. Fifa enyela Siasia ọsọ N'egwuregwu, Fifa enyela Samson Siasia ọsọ ụwa ebighiebi n'egwuregwu bọọlụ ma dakwaa ya nha mara abụba maka nrụrụaka. Kọmịtị Fifa na-ahụ maka agwa ziri ezi kwuru na ikpe mara Siasia n'ebubo ịna akaazụ iji nwogharịa ụfọdụ asọmpi. Akụkọ ga-amasị gị:	https://www.bbc.com/igbo/49374979
business	Onitsha Port: Uru mmepe ọdọụgbọmmiri Ọnịcha ga-abara gị	George Moghalu bụ onyeisi ụlọọrụ njem ụgbọmmiri a kpọrọ 'National Inland Waterways Authority' akọwaala ụfọdụ uru mmepe ọdọụgbọmmiri Ọnịcha ga-abara ndị Igbo n'azụmaahịa. N'agbanyeghị na o kwuru na ọ bụ n'afọ 2021 ka ọdọụgbọmmiri nke Ọnịcha a ga-ebido rụwa ọrụ, Moghalu kwuru na ha chọrọ ka o bido ọrụ tupu oge ha kwere na nkwa eruo. George Moghalu kwuru na ha esila ọdọ mmiri Onne dị na Rivas steeti buru ibu bata Onitsha ma bụrụ kwa kọntena laghachị Onne iji tulee ya bụ ọdọ ụgbọ mmiri Onitsha; ma ihe niile gara nke ọma.	https://www.bbc.com/igbo/afirika-54456438
business	External Borrowing: Ọ bụ atụmatụ ibite ego n'ofesi anyị gbajọrọ ka Buhari wetekwara ọzọ - Shehu Sani	"Onyeisiala Muhammadu Buhari ezigala akwụkwọ atụmatụ n'ụlọomeiwu ka ha nye ya ikike ibite ego na mba ofesi. Akwụkwọ a kpọrọ ""2016-2018 external borrowing plan"" bụ nke Buhari zigaburu n'ụlọomeiwu n'afọ 2016 mgbe Bukola Saraki bụ onyeisi ha. Ndị ụlọomeiwu jụrụ itinye aka n'atụmatụ ahụ n'agbanyeghi na ndị obi ọchịchị Buhari bụ 'Federal Executive Council' kwadoro ya. Mana ụnyaahụ ndị ụlọomeiwu nke Ahmad Lawan bụ onyeisi ha gụpụtara atụmatụ a ọzọ n'ụlọomeiwu bụ nke onyeisiala Buhari zitere ya ha. N'akwụkwọ ahụ onyeisiala Buhari sị na ụlọomeiwu nke asatọ tinyere aka n'ụfọdụ atụmatụ ahụ kama na ọ bụghị ha niile. Ọ sịkwa na ọ bụ nke a mere gọọmentị ya arụghị ọrụ ha kwesiri ịrụ dịka ngwụpụta ihe n'ala, ọrụ ugbo, ahụ ike, ọkụ latrik nakwa agụmaakwụkwọ. Kedụ ihe mere ndị ụlọomeiwu jiri jụụ atụmatụ a n'afọ 2016? Shehu Sani bụbu onye omeiwu na-anọchite anya mpaghara Kaduna Central n'aha APC kọwara ihe mere ha ji jụụ ịnabata atụmatụ ahụ n'afọ 2016. Ọ sị n'afo 2015 tupu gọọmentị Buhari abata n'ọchịchị Naịjirịa ji ego dị ijeri dọla iri na nde narị iri atọ na abụọ  n'ụgwọ site na mbite ego n'ofesi. N'ime afọ atọ gọọmentị Buhari ritere ụgwọ dị ijeri dọla iri na nde narị iri asaa na asaa. Nke mere ya ijeri dọla iri abụọ na ụma Naịjirịa ji n'ụgwọ. Sani kwuru na ọ bụrụ na ha nyere gọọmentị ohere ibite ijeri dọla atọ ahụ na ego Naịjirịa ga-ejizi n'ụgwọ ga-abụ ijeri dọla iri ise na abụọ. Na ọ bụ n'ihi nke ahụ mere ha ji gbajọọ inye onyeisiala Buhari ikike ibite ego mgbe ahụ. Sinetọ Sani sị na ọ bụ ịkwụghachị ụgwọ mere ha jiri gbajọọ atụmatụ n'afọ 2016. Ọ sịkwa na ọ dịghị mma ibukwasị ndị Naịjirịa ụdịrị ibu mbute ego a ga-apụta. Maazi Sani kwuputakwara na ọdịghi mma dika onye bụbụ onyeisiala bu Olusegun Obasanjo ịnapụta Naịjirịa n'okwu iji mba ofesi ụgwọ mgbe ọ na-achi mba a alaghachie na ya. Cheta na Obasanjo nwetere ọgbaghara ụgwọ ijeri dọla iri na asatọ n'aka ndị akpọrọ Paris Club n'afọ 2005."	https://www.bbc.com/igbo/afirika-50597416
business	UK-Africa summit: Etu Britain nwereike isi chụta Africa ka nwaanyị	"E mechaa Brexit, Briten ga-achọ ikwalite ọnọdụ azụmahịa dị n'etiti ha na Afrịka, mana dịka a na-eme nnukwu nzukọ n'etiti UK na Afrịka na Lọndọn, Matthew Davies na-ajụ ma Afrịka ọ ga-erite uru ọhụrụ n'ime ya? Ihe gbasara azụmahịa nwere etu ọ dị. Nkwekọrịta azụmahịa na onwe ya gbagọkwuru agbagọ. Mkparịtaụka gbasara etu nkwekọrịta a ga-esi abịa kacha taa akpụ. Mana a gbakatala ụkwụ n'ụzọ Brexit ga-esi tinye aka kemgbe, na oge na ha aga. Mgbe UK ga-esi na 'European Eunion (EU)' apụ na ngwụcha ọnwa Jenụwarị a, o nwere naanị ọnwa iri na otu iwepụta atụmatụ azụmahịa ga-adabara ha na ndị EU, iji zere ịlaghachị n'iwu World Trade Organization (WTO). Boris Johnson bụ Praịm Mịnịsta na ndị na-akwado atụmatụ ya ka Briten si EU pụọ, na-ekwukarị maka uru dị n'ọpụpụ, nke gụnyere ikike iji aka ha ekwekọrịta n'ọnọdụ azụmahịa ndị ụmụ amaala ha. Iso na ndị isi a hụrụ kwaba okpu nwere uru na ọghọm. N'eziokwu, ị ga-ekwenye n'ụfọdụ ihe ma gbanwee nzube gị ka ya na atụmatụ ndị ọzọ kwekọrịtara n'ime ya dabanye. Mana ị ga-enwetekwa ikike ndị isi a hụrụ kwaba okpu n'okwu nkwekọrịta azụmahịa. Onyeisiala Naịjirịa bụ Muhammadu Buhari na ụfọdụ ndị ọzọ nọ na Lọndọn na-akpa maka nkwekọrịta a, ịmata etu Naịjirịa na ndị ọzọ ga-esi rite uru. BBC na Abubakar Ali bụ onye ọnụ na-eru n'okwu kpara maka uru Naịjirịa ga-eritenwu, o kwuru sị: Kedụ ọnọdụ Afrịka ga-anọ? Alok Sharma bụ onye na-ahụ maka mmepe obodo mba Briten na ndị ozọ, na-enwe nchekwube na mmekọrịta Briten na Afrịka ga na-apụ ọkụ, n'ụzọ gụnyere azụmahịa, iji ego achụ ego nakwa itinye ego n'azụmahịa a ga na-eme aghara aghara. Gọọmentị Briten bu ya n'obi ọfuma. E nwereike ịhụta ọgbakọ itinye ego n'azụmahịa nke UK na Afrịka na-eme ugbua dịka nkọwa ezigbo ebumnobi ahụ, mana mgbanwe ọbụla nwereike ịbịa ga-ete ezigbo aka tupu ọ bịa. Gịnị ga-agbanwe mgbe Briten ga-apụ na EU? Enweghi ihe ga-agbanwe na ngwụcha Jenụwarị a. A ga-ekwu ọtụtụ okwu n'ọha ma mee ihe gbasara ndọrọndọrọ ọchịchị, mana ndị Briten ka ga-abụ onye otu 'EU Customs Union' ma sorokwa n'ahịa ha, ruo na ngwụcha afọ. Enwere atụmatụ ka a dọtịa ya rukwuo afọ abụọ, mana ọ dị ka ihe Johnson agaghị eme. Ọ pụtara na nkwekọrịta maka azụmahịa dị n'etiti Briten na Afrịka ga-anọ etu ọ nọ ruo afọ 2020, n'okpuru nkwekọrịta EU na mpaghara ahụ nwere. Ụfọdụ nkwekọrịta azụmahịa dị n'etiti Briten nweterela Brexit na ụfọdụ mba dị n'Afrịka ka ga-adị etu ọ dị ma 2020 gachaa. Ya bụ na ọnọdụ azụmahịa dịka (ego ole a na-ana, oke ole a na-eketa, ụkpụrụ ahịa dgz) ka ga-abụ ihe ọ bụ n'etiti ụfọdụ mba Afrịka nakwa ndị EU. Ịma atụ, n'ọnwa Septemba 2019, Briten na mba ndị si mpaghara ndịda-anyanwụ gụnyere Saụt Afrịka, Bọswana, Namibia, Lesoto, Mozambik na eSwatini a ma dịka Southern African Customs Union (Sacu), banyere na nkwekọrịta azụmahịa. E mere ya ka o dewe ihe n'ọnọdụ ọ nọ n'ime nkwekọrịta mba ndị ndịda-anyanwụ Afrịka na EU nwere. Ọ dị ka nkwekọrịta EU na Sacu nwere. Dịka Liz Truss bụ onye na-ahụ maka azụmahịa mba Briten na ndị ọzọ si kwuo, nkwekọrịta a ""ga-ekwe ka ndị azụmahịa ka nwee ike na-azụ ahịa ma Brexit mechaa, na-enweghi mgbochi ọbụla"". Briten na ihe ruru mba 70 ọzọ ha na EU nwere nkwekọrịta a, ekwekọrịtakwala. Akụkọ ndị ga-amasị gị: Ihe nkiri a ga-amasị gị:"	https://www.bbc.com/igbo/afirika-51172112
business	Ihe onyonyo maka ụlọelu 'Plaza' dara n'Abuja	Ndị bi na mpaghara Kubwa nke nọ n'isi obodo Naijirịa bụ Abuja nọ n'uju dịka ụlọ ahịa nke dị n'Aso Savings dara. Dịka o siri dị, naanị otu onye nwụrụla na ya bụ ọdachi ebe a ka na-achọ otu onye ọzọ achọ. Mmadụ ise ọzọ bụ ndị eburula gawa ụloọgwụ. Onye hụrụ ka ya bụ ihe mere kwuru na ọ bụ n'ihe dịka elekere iri na otu nke abali ka ya bụ ihe mere. Otu onye na-achọghị ka a kpọọ aha ya kwuru na ọ bụ iji nwa ọrụ adịgboroja ya na imegharị usoro esiri see ya bụ ụlọ butere ọdịda ya. Dịka o siri dị, ndị ọrụ gbatagbata nke gụnyere ndị FRSC, NEMA na NSCDC auchiela ebe ahụ ma na-arụ ọrụ ha.	https://www.bbc.com/igbo/articles/c9745434vzyo
business	Lee ebe ala, ụlọ ga-adịrị gị ọnụala na mpaghara ọwụwa anyanwụ	"Oliver De Coque tiri egwu sị ""Olisa nyere onye ọbụla aka ka ọ rụọ ụlọ nke ya."" Onye ọbụla zụtara ala ma rụtanwuo ụlọ nke aka ya mara na chi ya agbaarala ya ekeresimesi. Ala na ụlọ so na ihe e ji ekwu na akụ na-esi obi ike. Ma dịka mmepe na-abata na obodo dị icheiche n'ala Igbo, ịzụta ala adawala oke ọnụ. BBC Igbo kpọtụụrụ ndị ma anya ala bụ nke bekee kpọrọ 'land agents', iji mara ihe ala na-ada n'ahịa. Lee ebe dị icheiche aka nwere ike iru gi ịgbata ala Ọnịcha, Nnewi na Ọka bụ obodo kacha mepee emepe n'Anambra steeti. Ịgbata ala n'ebe ndị a abụghị ihe ụmụaka, mana i nwere ike zụta ala n'obodo ndị gbara obodo ndịa gburgburu. Na mpaghara 'Three-Three, Nkwerre Ezunaka, Nsugbe na Igbarịam, otu oke ala nwere ike ịbụ bido otu nde naịra ruo nde abụọ. Oke ala bụ nke bekee na-akpọ 'plot'. N'Ogbunike, ala kacha ọnụ ala ga-eru nde naịra abụọ maọbụ atọ. N'Ọba, otu oke ala dị n'ime obodo karịrị otu nde naịra na ọkara. Mana ala dị ebe mepere emepe ga-eru bido nde naịra atọ. Mpaghara Obosi (Awada na Ugwuagba), otu oke ala ga-akarị nde naịra ise, ma ọ bụrụ na ị hụ nke a na-ere ere. Agụ Ọka bụkwa mpaghara na-emepe emepe ugbua. I jiri nde naịra atọ na ụma, ị nwere ike ịhụ otu oke ala zụta. Ebe na-emepe emepe na Enugwu ugbua bụ akụkụ ụfọdụ n'Emene nke dị n'obod Nike. Ebe ahụ ka mmadụ nwere ike ịzụta otu oke ala bido na otu nde naịra na ọkara ruo nde naịra atọ. Na Centinary City nke dị n'okporoụzọ si Enugwu gawa Pọtakọtụ, mmadụ ga-azụtali ala bido na nde naịra abụọ na ọkara ruo nde naịra anọ. Mana ịchọọ ịga ebe ọkụ na-enwu n'elu dịka Independence Layout, jide nde naịra asato ruo nde naịra iri na abụọ n'aka. Owere bụ obodo kacha mepee emepe n'Imo steeti, bụrụkwaebe mkpori ndụ na-ewu ewu. Ebe ala ka dị ọnụ ala ugbu a n'Owere bụ na mpaghara Obinze, Mgbirichi, Ụmụagwọ dịrị gawa. Ị ga-ahụkwa ala aka gị ga-eru na mpaghara Orji, Amakohia, Ogbaku, na Nekede. N'ebe ndị a, otu nde naịra ruo nde naịra atọ ga-azụtanwụ ala ga-aba ụlọ. Okigwe na Orlu bụ ebe ọzọ na-emepe emepe n'ihi ụlọakwụkwọ mahadum ụfọdụ dị ha nso. E nwere mpaghara Osisioma Ngwa ebe mmadụ ga-azụta ala bido nde naịra abụọ na ọkara ruo nde naịra anọ. Ebe ọzọ na-emepe emepe ugbua bụ mpaghara Ukwa. Ị ga-azụta ala nde naịra abụọ ebe ahụ. Mmadụ ga-ahụkwa ala n'Obi Ngwa. Ebe ndị a dị nso n'Aba nke bụ obodo ka mepee emepe n'Abia steeti. Umuahia bụ isi obodo Abia steeti dị nta karịa Aba. Ebe dịka Afara, Ubakala, Olokoro, Amakama, bụ ebe mmadụ nwere ike ịzụta otu oke ala bido na nde naịra abụọ na ọkara ruo nde naịra anọ. N'oge mbụ, a na-eche na Ebonyi emepeghi emepe. Taa, Abakiliki so n'otu obodo ka mepe emepe n'ala Igbo. Ịzụta ala n'etiti obodo Abakiliki abụghị ihe nta, mana na mpaghara Izzamgbo, mmadụ ga-ahụ ala bido na nde naịra abụọ gbagowe. 'New Layout', Azuiyiokwu, 'Mile fifty' sokwa n'ebe ndị mmadụ ga-ahụ ala ọ ga-azụ mana chetakwa na agbaghị aka enwude ọtaarụ. Akụkọ ga-amasị gị: Ihe nkiri ga-amasị gị:"	https://www.bbc.com/igbo/afirika-52113070
business	Ọgba mbọ: 'Ụmụnwoke anabughi ekwe ka m metụ ha aka n'isi - Ada Chukwujekwu	"Ada Chukwujekwu kpọrọ onwe ya ọkaibe n'ịkpụ isi. O kwuru ka o si bido kpụwa ndị mmadụ isi nakwa ihe kpalitere mmụọ ya ịkpu ịsị. Dịka o si kwuo, ma gwa ụmụ nwaanyị ibe ya ""uru dị na ọrụ"" Lee okwu ya n'uju ebe a:"	https://www.bbc.com/igbo/afirika-56895495
business	Nigeria Economy: Gịnị mere o ji ara ahụ ịkwụ ụgwọ ụtụ isi?	Naịjirịa nwereike ịbanye na nsogbu maọbụrụ na o weliteghị ụgwọ ụtụ isi ya dịka gọọmentị si kwuo. Mmefu ego gọọmentị na ịkwụghachi ego mbite na-arị elu mana ego dị n'akpaego obodo ejirila pasentị 45 ghara iru ihe o kwesiri kemgbe afọ 2015. N'agbanyeghi nke a, onyeisiala Naịjirịa ebunyela ụlọọrụ na-elekọta ụgwọ ụtụ isi ukpa ekele maka iwulite ọnụ ọgụgụ ndị na-akwụ ụgwọ ụtụ isi kemgbe afọ 2015. Ndị mmadụ hụrụ ya bụ ihe n'ịntanetị malitere ịjụ ajụjụ ihe mere ya bụ ọnụọgụgụ anaghị egosi n'iwulite ihe ndị dịka agụmakwụkwọ, okporoụzọ nakwa ahụike. Ngụkọ gọọmentị etiti mere gosiri na nde iri na itoolu kwuru ụgwọ ụtụ isi n'afọ 2018. Nchọpụta ụlọakụ mbaụwa mere gosiri n'afọ ahụna n'agbanyeghị na ndị ji ego na-arị elu, o rughi pasentị 30 ndị na-akwụ ụgwọ ụtụ isi. Gọọmentị na-achụ ndị ha chere ji ha ụgwọ ụtụ isi ma anaghị akwụ ya. N'afọ abụọ gara aga, gọmentị etiti nyere ndị mmadụ ohere n'ọnwa iri n'abụọ ịkwụpụta ụgwọ ụtụ isi ha ji ma kwụọ ya iji gbalahụ nha. Nchọpụta ụlọakụ mbaụwa kwuru na ọ mịtagaghị mkpụrụ dịka sọsọ pasentị asatọ ka e metụtara n'oge ahụ. Mana ọtụtụ ndị Naịjirịa anaghị ekwe akwụ ụgwọ ụtụ isi n'ihi na ha chere na a ga-eri ego ahụ kama ịtinye ya n'ebe dị mkpa n'obodo. Nsogbu kachasị che gọọmentị Naịjirịa n'ihu bụ ọnụ mmanụ agbịdị na-ada ada nakwa nsogbu akụnaụba obodo mere n'afọ 2016. Ọnụ mmanụ agbịdị si na dọlla 113 n'afọ 2012 darue dọlla 54 n'afọ 2017. Naịjirịa bụ mba kachasị arụpụta mmanụ agbịdị n'Afrịka ya mere na n'etiti afọ 2012 na 2014, gọọmetị si ebe ahụ nwete pasentị 57 ego banyere n'akpaego ha. Ọ daruru pasentị 41 n'etiti 2016 na 2018. Gọọmentị sị na ụgwọ isi akpọrọ VAT na nke ndị ụlọọrụ na-akwụ na-arị elu kemgbe 2015. Mana otu nchọpụta UN mere n'afọ a gosiri na n'afọ 2018, nkewa n'etiti VAT ya bụ ihe ekwesiri ịnata na ihe anatara na Naịjirịa so na ndị kachasị n'Afrịka. Naịjirịa na-agbasị mbọ ịchọpụta ụzọ ọhụrụ ha ga-esi nata ụgwọ ụtụ isi dịka azụmahịa ịntaneti. Ha kwuru na ha ga-agwa ụlọakụ niile ịtinye pasentị 5 dịka ụgwọ ụtụ isi n'azụmahịa ịntaneti niile ma na Naịjirịa ma na mba ofesi site na Jenụwarị afọ 2020. Ọzọ, nchọpụta Mahadum Oxford mere n'afọ a gosiri na ụzọ akụnaụba ndị ọzọ na-arị elu mana iri elu nke ọnụ ahịa emebisiela ya bụ ihe. Kedụ etu ya na nke mba ndị ọzọ siri ha? Dịka ụfọdụ ngụkọ si gosi, ọnọdụ ụgwọ ụtụ isi na Naịjirịa so na ndị kachasị dị ala. Ya bụ ịgụkọ ọnụ ụgwọ ụtụ isi anatara dịka ihe so na akpaego obodo - ya bụ ọnụ ahịa mba ahụ. N'afọ 2016, ọ bụ pasentị 6 dịka Organisation for Economic Co-operation and Development (OECD) ya bụ ngụkọ akụnaụba obodo dị icheiche si kwuo . Ya bụ ngụkọ kachasị ọhụrụ enwereike ịnweta. Na mba Sawụt Afrịka ọ bụ 29%, na Gana 18%, na Ijipt 15% na Kenya 18% ka OECD gosiri. Ọkara mba ụwa niile bụ 34%. Ụlọakụ etiti ji usoro dị iche agụkọ ụgwọ ụtụ isi nke n'anaghị agụkọ ụgwọ enyemaka gọọmentị. Nke a ga-eme na ngụkọ Naịjirịa n'afọ 2016 ka pee mpe - pasentị 3.4. N'afọ 2017, ọ rịrịelu rue pasentị 4.8 dịka ọnụọgụgụ gọọmentị wepụtara gosiri. Anyị ahụghị ndekọ nke afọ 2018 mana ọ dị mma ịmata na pasentị 15 bụ ọnọdụ Ụlọakụ mbaụwa wepụtara iji wulite akụnaụba obodo ma wetuo ụbịam. Kedụ etu e si awụlite ụgwọ ụtụ isi? Ọtụtụ mba ndị ọzọ ka na-etolite nwere ụgwọ ụtụ isi dị ala ebe ngụkọ ọhụrụ pụtara gosiri na ihe ruru mba 60 erughi pasentị 15 eji agụkọ ya bụ ihe. Bernadin Akitoby bụ osote onyeisi na IMF kwuru na mba ndị tozuru na-enwekarị ọnọdụ ụgwọ isi ihe ruru pasentị 40. O kwuru na o nweghi otu ụzọ na-arụ ọrụ a ga-eji wulite ọnọdụ ụgwọ ụtụ isi - mana o nwere ụfọdụ ihe mmụta si n'aka mba ndị merela ya na mbụ. IMF kwuru na usoro ịnata ụgwọ ụtụ isi na Naịjirịa ga-enye aka ịtinyeso pasentị asatọ n'ọnọdụ ụgwọ ụtụ isi.	https://www.bbc.com/igbo/afirika-49639317
business	CBN Cryptocurrency Ban: Ka m si eji Cryptocurrency enweta mbadamba ego	Augustine Arachie bụ onye nkuzi na Mahadum Nnamdi Azikiwe dị n'Ọka Anambra steeti, ma na-azụkwa ahịa Cryptocurrency. Ọ kọwara na gọọmentị agaghị amachinwu bitcoin maọbụ cryptocurrency ndị ọzọ, kama ha emeela ka ọ siere ndị mmadụ ike iji ya azụ ahịa.	https://www.bbc.com/igbo/afirika-55991440
business	European Union agbatịala okwu Brexit ruo ọnwa Jenụwarị 2020	"Otu 'European Union' agbatịala oge ọpụpụ Brexit ruo ụbọchị 31 Jenụwarị afọ 2020 dịka ozi si n'akara twitter onyeisi ha si kwuo. Onyeisi 'European Council' bụ Donald Tusk sị na nke a ga-enye ohere ka ndị mba Briten nwee ike pụọ ma ọ bụrụ na ndị ụlọomeiwu ha tinye aka na ya. Nke a na-abịa dịka ndị ụlọomeiwu chọrọ ime mkpebi maka ntuliaka ọsịsọ onye praịm mịnịsta ha bụ Boris Johnson chọrọ ka e mee n'ọnwa Disemba 12. Buhari ga-anọ izu atọ na Lọndọn Ị nụla na Onyeisiala Muhammadu Buhari ga-esi mba Saudi Arebia ebe ọ gara maka nzukọ gbasara ọdịniihu achụmnta ego zọpụ ije garuo London ebe ọ ga-anọ njem ezumiike site n'ụbọchị abụọ nke ọnwa Nọvemba ruo ụbọchị iri na asaa. ""Obi amapụla unu!"" ""Werenu mmiri naanị maka ọṅụṅụ na isi nri, mana obi amapụla unu maka ụkọ mmiri na-akọnụ!"" ihe a ka ndị ụlọọrụ na-arụ ebe ọdọ mmiri kachasị ukwu na mba Saụt Afrịka na-agwa ndị mba ha. Nke a na-abịa dịka ma mmiri ozuzo ma nke na-agba na pọmpụ na-akọ n'ime mpaghara atọ n'ime itoolu nọ na mba ahụ. Nke na-eme n'egwuregwu Aka na-achịkọta Liverpool bụ Jurgen Klopp ekwuola na ahụ onye egwu ya bụ Mohamed Salah merụrụ abụchaghị ụdịrị nke ga-egbochi ya ịgbara ha bọolụ nsonso a. Klopp kwuru na mwepụ ewepụrụ ya n'ụbọchi Sọnde bụ ka nkwonkwo ụkwụ ya zuo ike. Ihe chabara n'anya n'AMAA Awards 2019 Ndị niile na-eme ihe nkiri n'Afrịka zukọrọ na Legọs Naịjirịa na 27 Ọktoba 2019, n'emume nturuugo ihe nkiri n'Afrịka akpọrọ AMAA Award 2019. Nke a bụ afọ iri na ise a malitere emume a ebe ndị ome nkiri dịka Kemi Lala Akindoju, Lorenzo Menakaya na comedian, Funnybone bụ ndị chịkọtara ya. N'emume a ihe nkiri a kpọrọ 'King of Boys' turuugo dịka ọkachamma na Naịjirịa. Ebe Adesua Etomi bụ nwunye Banky W turuugo dịka ọkacha eme ihe nkiri n'ihenkeiri ahụ. Ụfọdụ ihe ndị mmadụ kwuru; Etu o si gaa n'AMAA 2019; Onye a kpọrọ The Prodigy sị na ọgọdọ Denrele sụ dị egwu; Buhari ga-aga Riyadh Saudi Arabia Onyeisiala Muhammadu Buhari ga-azọpụ njem taa gawa n'obodo Riyadh nke Saudi Arabia maka ọgbakọ achụntaego a kpọrọ Future Investment Initiative nke ugboro atọ. Ọgbakọ a bụ nke ndị ụlọọrụ na-ahụ maka achụntaego na Saudi Arabia na-ahazi ga-agbakwasị ụkwụ na mmepe Teknụzụ maka ọdịmma obodo. Nke a na-abịa n'ime ụbọchị ole na ole ọ ka si mba Rọshịa lọta bụ ebe o zutere onyeisiala ha Vladimir Putin. Miyetti Allah asịghị na ha gburu ndị mmadụ na Benue Allen onyema bụ onyeisi otu 'Ethnic Harmony' na Naịjirịa ma bụrụkwa onye nwe ụlọọrụ ụgbọelu Airpeace ekwuola na Miyetti Allah asịghị na aka ha dị n'ogbugbu ndị mmadụ na Benue Steeti. Ọ sị na ndị mmadụ ghọtaghere ihe odeakwụkwọ ndị Miyetti Allah kwuru, na o nweghi mgbe otu a sị na ọ bụ ha gburu ndị mmadụ. Cheta na Onyema kpere udo n'etiti Miyetti Allah na gọọmentị Benue Steeti n'ụbọchị Satọde. N'ofesi Mba Ajentina ahọpụtala Alberto Fernandez dịka onyeisiala ha n'agbanyeghi ọnọdụ ojọọ akụnaụba ha nke dosara ọtụtụ mmadụ n'ụbịam. Fernandez ji vootu pasentị iri anọ na ise bụ nke karịrị vootu ole a chọrọ merie Mauricio Macri bụ onye nọ n'ọchịchị. Nkeji"	https://www.bbc.com/igbo/afirika-50198705
business	Nigerians in Ghana: Ihe a bụ ugboro asaa agbachiri ụlọahịa anyị n'afọ a - Ndị Naịjirịa	"Nzukọ ndị Naịjirịa na-azụ ahịa na Ghana a kpọrọ ""Nigerian Union of Traders Association"" na Bekee agwala BBC Igbo etu e si gbachie ọdọahịa ha n'ahịa Opera na mberede n'izuụka gara aga. Ndị ihe a metụtara bụ ndị na-ere akụrụngwa igwe na-enye ọkụ. Ha sị na ọ bụ ka abalị abụọ gachara ha nwetere ozi nka ngalaba akpọrọ ""Ghana Union of Traders Association"" (GUTA) ka ndị mmadu bịara gbachie ụlọahịa ha. Lee etu ha sị o jiri mee."	https://www.bbc.com/igbo/afirika-50365662
business	Ọ bụ ọkụ 'Natural Gas' ka ọ bụ nke sị na 'Pipe' na-agba n'Amaoji Nike, Enugwu Steeti?	"Ọkụ na-agba n'ogige Mahadum Caritas nke dị na Mahadum Carita dị n'obodo Amaoji, Nike, Enugwu Steeti kamgbe ụbọchị iri abụọ na abụọ nke ọnwa Mee afọ 2022 . Ọnụ na-ekwuru ndị ụlọọrụ Nigerian Security and Civil Defence Corps (NSCDC) nke Enugwu Steeti bụ Denny Emmanuel Iwuchukwu kọwara etu ya bụ ihe siri bido. O kwuru sị, “ Ọ bụ ụlọ akwụkwọ Mahadum Caritas kpọrọ ndị na-egwu olulu mmiri ‘bore hole’ ka ha gwuputara ha mmiri ka ya bụ ọkụ bidoro”. Iwuchukwu gara n’ihu kwuo, ""Ọ bụ mgbe ha gwugidere ruo ihe dịka 'feet' otu puku ka ha gbapuru okporo gassị ahụ nke mere ya bụ ikuku gaasị ji maliate ịpụtawa"". Ọ gara n’ihu kwuo na mgbe ndị ụlọọrụ na-egwupụta mmiri hụrụ ya bụ gaasị, ha wepụtara igwe ha ji egwu ala were gwa ụlọakwụkwọ ihe ha chọpụtara. Ụlọakwụkwọ na onwe ha gwara ndị ọrụ gọọmentị ihe ha hụrụ n'ogige ụlọakwụkwọ ha. Otu onye ma ihe na-aga na-achọghị ka a kpọọ aha ya gwara BBC Igbo na ọ bụ gassị ọnatara chi kpatara ya bụ ọkụ. O kwuru sị, “Aka Mahadum Caritas apụọla na ya, ugbua ndị ọrụ gọọmentị ewerela ọnọdụ na ya bụ ogige”. Ndị uweojii Enugwu Steeti edepụtala akwụkwọ nke Kọmịshọna uweojii Steeti ahụ jiri gwa ndị ọha na ọ bụ gaasị akụ ọnatarachi kpatara ya bụ ọkụ. O kwuru ka ndị mmadụ hapụ ịtụ ụjụ n'ihi na ndị ọrụ gọọmentị dị iche iche ya bụ ihe metụtara na-agba mbọ ịmenyụ ọkụ a. Mgbe BBC kpọtụrụ onyeisi ndị ụlọọrụ na-emenyụ ọkụ nke Enugwu Steeti, ọzaghị ekwe ntị ya. Ndị NSCDC azaghịkwa ekwe ntị ha mgbe a kpọrọ ha."	https://www.bbc.com/igbo/articles/c724grpxlv0o
business	New Passport: Gọọmentị ebidola ikesa akwụkwọ njem ọhụrụ	Ngalaba na-ahụ maka njem na Naịjirịa ebidola ikesa akwụkwọ njem ọhụrụ nke ga-anọru afọ iri. Onye ọbụla chọrọ akwụkwọ njem ọhụrụ a ga-eweta akara njirimara ya nke bụ National Identity Number na Bekee. Ihe ọzọ ga-adị iche n'akwụkwọ njem ọhụrụ a ga-abụ ego ole ọ dara. Ọ ga-esi na otu narị dọla gbalite rue narị dọlla abụọ na iri atọ dịka ngalaba NIS siri kwuo. Akwụkwọ njem ọhụrụ a ga-eme ka ndị Naịjirịa na-aga njem kwụsị ịnweta nke ọhụrụ kwa afọ ise. Onyeisiala Muhammadu Buhari ekwuola ka ndị aka ha dị n'ihe gbaa mbọ hụ na akpọlatara Zainab Aliyu. Zainab Aliyu bụ nwata nwaanyị Naịjirịa eboro ebubo na o bụ ọgwụ ike bata na mba Sawụdi Arabịa. Ozi a si n'akara Twitter nke Bashir Ahmad bụ onye enyemaka onyeisiala n'ihe gbasara mgbasa ozi. Ikpe ịbubata ọgwụ ike na mba Sawụdị Arabịa bụ ikpe ọnwụ. Gọọmentị Legọs adọọla ndị mmadụ aka na ntị banyere ụdị kanda adịgboroja nọ n'ime ahịa ugbua nke bu nsi n'ime ya. Gọọmenti  kwuru na ha anwụchiela mmadụ atọ aka ha dị n'ire ụdị kanda na-egbu egbu na mpaghara Okpuru Ọchịchị obodo Ojo na Iba ma kpachi kwa anụ ha ji. Kọmishịọna na-ahụ maka ahụike na steeti legọs bụ Jide Idris kwuru na ndị a na-ere anụ n'elekere anọ rue elekere isii nke ụtụtụ. Idris dọrọ ndị mmadụ aka na ntị ka ha kpachara anya tupu ha azụọ ma ọ bụ rie anụ kanda ma mee kpesa banyere ụdị kanda adịgboroja ọbụla ha hụrụ. A tọhapụla ndị mba Chaịna abụọ atọọrọ n'Ebonyi  Steeti n'ụbọchị Wednezde izuụka gara aga mgbe ha na-arụrụ gọọmentị Ebonyi Steeti ọrụ. Ọnụ na-ekwuru ndị uweojii na steeti ahụ bụ Loveth Oda kwuru na ọ bụ ndị uweojii zọpụtara ndị na-enweghi ọkọ ọbụla kọrọ ha n'ahụ. Loveth kwuru na ndị ntọrị a gbahapụrụ ha n'ime ọhịa dị n'akụkụ ebe a tọọrọ ha n'ihi ọkụ ndị uweojii na-akwa ha n'ike. N'aka nke ọzọ ndị ntọ tọọrọ mmadụ atọ na-arụ n'ụlọọrụ na-emepụta mmanụ agbidi na Rivers Steeti n'ụbọchi Satọde. Ndị a atọọrọ gụnyere ụmụafọ Canada, Naịjirịa na Scotland. Pati na-achị na Spain enwela mmeri na ntuliaka mba ahụ mere ụnyaahụ. Nke a ga-enye aka na-achị Spain bụ Pedro Sanchez na pati abụọ ohere ọzọ inwe nkwọrịta ihazi gọọmentị ọhụrụ. Ihe onyonyo Avengers: Endgame abụrụla ihe nkiri kachasị kpata ego na mmepe ya dịka oritere otu ijeri dọla na ọma abụọ. Ihe nkiri a ji abalị ise kpata ego a.	https://www.bbc.com/igbo/afirika-48090155
business	Keke Ban: A napụla anyị na ụmụ anyị nri n'ọnụ	"Ụbọchị Monde izu ọbụla bụ ụbọchị ndị ọrụ Bekee na ndị ọrụ dị icheiche ji alaghgachi ka ezuchara ike ngwụcha izu. Mana ndị bi na Legọs takụtara ya kọnkịrị dịka ọtụtụ n'ime ha tọrọ n'ụzọ maka mmachi gọọmentị steeti ahụ machiri keke na okada. Ihe ọzọ pụtara na mmachi a bụ njakịrị ndị mmadụ ji ya a ama onwe ha n'elu soshal midia ọ kachasị ndị ebighi na Legọs. ""Dear Lagosians"" ""Lagos"" ""Otrike"" ""Okada ban"" bụ ihe ndị na-ewu na soshal midia n'ihi ya."	https://www.bbc.com/igbo/afirika-51354017
business	Market women in politics: Ihe mere ụmụnwaanyị na-ere ahịa ji dị mkpa n'oge achụmnta vootu	Ụmụnwaanyị bara ezigbo uru n’obodo ọbụla dị n’ụwa n’ụzọ dị iche iche. Ha na-arụ ọrụ n’obodo dịka nne, ndị mmepụta, ndị na-achịkwa oge, ịhazi ezinaụlọ, obodo nakwa ọgbakọ dị iche iche, gụnyere ndọrọndọrọ ọchịchị. N’ihi nke a, onye ọbụla maọbụ otu ọbụla chọrọ ịzọ ọkwa na Naịjirịa anaghị eleli ụmụnwaanyị anya, maka na Igbo tụrụ ilu sị na “e lelie nwaite anya, ọ gbọnyụọ ọkụ.” Onye ndọrọ ndọrọ ọchịchị sị na ụmụnwaanyị esoghi n’ihe a na-eme, onye ahụ jikere ịkụ afọ n’ala na ntuliaka. Ụmụnwaanyị mejupụtara ọkara ọnụọgụgụ ndị Naịjirịa niile, mana a bịa na ndọrọ ndọrọ ọchịchị ha anaghị enweta ọkwa ọchịchị dị o kwesịrị. Kama a bịa n’ihe banyere mmadụ inwete mmeri na ntuliaka, ụmụnwaanyị maara ka e si akwado mmadụ ọfụma, ma nwoke ma nwaanyị. Nke a mere n’oge ntuliaka na Naịjirịa, ndị niile na-azọ ọkwa na-agba mbọ ịdọta mkpụrụobi na nkwado ụmụnwaayị ọkachasị ndị na-ere ihe n’ahịa dị iche iche. “Ụmụnwaanyị bụ ndị na-enwe ofu obi ma a bịa n’ọgbakọ ọbụla ha so na ya”, nke a bụ ihe otu nwaanyị na-ere ngwa nri n’ahịa ọhụrụ Ngwa Road dị n’Aba gwara BBC Igbo. Nwaanyị a na-achọghị ka a kpọọ aha ya sị na oge ntuliaka aka ọbụla, na ndị na-azọ ọkwa ọchịchị na-akpọ ha oku site n’aka ndị ndu ha n’ahịa. “Ụfọdụ ndị ndọrọndọrọ ọchịchị na-abịa ka anyị kwado ha n’oge ntuliaka, ha na-esi n’aka ndị ndu ụmụnwaanyị n’ahịa ebe a.” Mgbe a jụrụ ya ihe mere ndị na-azọ ọkwa ji echeta ha n’oge ntuliaka a, ọ sị “ha maara na anyị na-enwe ofu obi, onye ọbụla anyị kwadoro na-emerikaarị na ntuliaka.” Ọ gara n’ihu kwuo na ndị a na-eji ihe onyinye na nkwa dị iche iche abịa, iji rata ụmụnwaanyị ka a tụọrọ ha vootu. Kama ha merie na ntuliaka, agaghị ahụ azụ ndị ndọrọndọrọ ọchịchị a anya ọzọ. Otu nwaanyị ọzọ Abiodun Hassan na-ere anụ ọkụkọ n’ahịa Obalende dị na Legọs gwara BBC na ụmụnwaanyị nọ n’ahịa ha ekpebiela na ha agaghị akwado ndị ndọrọndọrọ ọchịchị na ntuliaka ugbua. N’okwu ya “mgbe ọbụla anyị kwadochara ha, ha meriri ha anaghị emezu ihe ha kwere anyị na nkwa.” “Ọ bụ mgbe ha na-achọ vootu ka ha na-eji echeta anyị.” Shehu Sani bụbu onye sịnetọ na Naịjirịa sị na ụmụnwaanyị na-ere ahịa bụ ndị mkpokọta pụrụiche, ndị na-apụta n’igwe eme ihe. Ọ sị na ndị ndọrọndọrọ ọchịchị maara nke ahụ na ọ bụ mere ha ji achọ nkwado ụmụnwaanyị a. Sani sị na ndị ndọrọndọrọ ọchịchị na-esi n’aka ndị ndu ụmụnwaanyị ndị a arata ha. Otu onye ọkachamara na ndọrọndọrọ ọchịchị bụ Toyin Taiwo sị na dịka ntuliaka afọ 2023 na-abịa nso, na ihe na-ebe ka na-ebe. “Ọtụtụ ụmụnwaanyị ga-adabakwa n’aka ndị na-azọ ọkwa maka na ihe siri ike ma dịkwa oke ọnụ ahịa.” “Ha ga-asị ka ha were ohere a rite ihe n’aka ndị a makana ọ bụrụ ha banye n’ọchịchị o nwereike ha agaghị ahụ ha anya ọzọ.”	https://www.bbc.com/igbo/articles/cw4x38kygl7o
business	Anyị aṅụbeghi miri tọgbọ iko - Onyeisi ndị Nigeria na-azụ ahịa - Kizito Obiora	"Dịka Kizito Ikechukwu Obiora bụ onyeisi ""Nigerian Union of Traders Association"" - bụ otu ndị Naịjiriịa na-azụ ahịa na mba Gana - siri kọwaara BBC Igbo ihe na-ebe ka na-ebekwa na mpaghara Ashanti na mba ahụ. Site na Fraịde bụ abalị iri na anọ nke ọnwa Junn ruo ụbọchị Tusde nke izu a bụ izu atọ nke ọnwa Juun, ndị amaghị ndị ha bụ wakpochara ndị Naịjirịa ma manye ha ka ha gbachie ụlọahịa ha."	https://www.bbc.com/igbo/afirika-48729287
business	Border Closure: Ihe 10 Naịjirịa nwereike ịmepụta a ka na-esi mba ọzọ atụbata	Dịka gọọmenti etiti wepụtachara ihe ndị ga-eme ka ha agbape 'bọda', anyị na-ewepụta ihe iri Naịjirịa ka na-atụbata mana ha nwereike emepụtali na bee ha. Ha karịrị iri mana anyị ga-agbado ụkwụ na nanị iri. Nke mbụ bụ azụ okporoko Naịjirịa nwere azụ dị icheiche mana ndị mmadụ ka na-ajụ ihe na-atọ ha iche n'okporoko tụmadị isi ya. Naanị n'ọnwa 2017 ka mba Norway depụtara na Naịjirịa zụrụ ha ahịa ruru nde iri ise n'ụma nke mere ka ọ bụrụ mba kachasị atụbata azụ na mba ụwa niile. Nke abụọ bụ okpu nnabuenyi nke akpọrọ Kondom n'asụsụ bekee Society for Family Health Nigeria kwuru na ndị Naịjirịa na-eji ihe ruru Kondom nde narị anọ(400million) eme ihe kwa afọ. Mana mgbe onyeisi ngalaba ahụ bụ Bright Ekweremadu kwuputechara ọnụ ọgụ a, ndị mmadụ kwuru na o nwereike ịkarị ole ahụ. Nke atọ bụ ntutu ụmụnwaanyị Ọtụtụ ụmụnwaanyị ka ọ na-amasị ikpu ntutu ndị ọcha n'isi ha. A na-esicha China , India nakwa Peru atụbata ya bụ ntutu na Naịjirịa. Nke anọ bụ nkpapụta eze National Bureau of Statistics na-ekwu na Naịjirịa mefuru ego ruru naira nde iri na otu na ụma(N11.46m) n'afọ 2016. Agbanyeghị na gọọmenti etiti akachapụchala ya na ụfọdụ ihe eji ego ofesi azụta , ndị mmadụ ka na atụbata ya. Gọọmenti etiti na-ekwusi ike na a ga-emepụtali ya bụ npkafụta eze na Naịjirịa. Nke ise bụ mmanụ nri na mmanụ ọpụpa Nke isi bụ ude na ncha Nke asaa bụ peteri na akpa ara. Nke asatọ bụ kọmpụta na ekwenti Nke itoolu bụ akwa a na-eyi n'ahụ Nke iri bụ ụgbọala Mana etu a emechirila oke ala,  ndị mmadụ na-ele anya ịhụ ka ụmụ Naịjirịa bido rụpụtawa ụmụ ihe a na-atụbata n'obodo a enwereike ịrụpụtalị na ya.	https://www.bbc.com/igbo/afirika-50298983
business	Ọgba mbọ: 'Akwụsịrị m ezigbo ọrụ m tinye isi kpam kpam n'isi nri n'ịntaneti'	Ọtụtụ ndị mmadụ na-ebe na ọrụ adịghị n'obodo mana ndị ụfọdụ na-ahapụ ọrụ nke ha etinye anya n'ihe ka enye ha obi aṅụrị ma na-etinyekwa ego n'akpa ha. Winifred Nwaanya bụ nwata Igbo si Anambara steeti gwara BBC Igbo etu o siri malite aka ọrụ ya n'ịntanetị nke bụ Zeelicious Food. Nwada Nwaanya gwara BBC Igbo na ọ bụ oge ya na-arụ ọrụ n'ụlọọrụ na-emepụta mmanụ agbidi ka ya malitere aka ọrụ ya n'akụkụ. Mana o ruru oge o ruru, ya hapụzie ọrụ ya kpam kpam maka ya. Chọpụta etu o siri gaa. Ndị mere ihe nkiri a: Chimezie Uche Agbo na Nnamdi Agbanelo	https://www.bbc.com/igbo/afirika-53144473
business	Coronavirus in Nigeria: Etu mbepu ego na Bọjeetị 2020 ga-esi metụta gị	Ọ bụghịzi akụkọ ọhụrụ na ndatu ego mmanụ agbịdị emeela ka gọọmenti etiti wetulata ego bọjeetị nke 2020. Mana onyeisi oche otu a kpọrọ 'Nigeria Eonomic Summit Group' bụ Sam Ohuabunwa na-akọwa na atụmaatụ a pụtara na ụmụ Naịjirịa kwesiri ike nkwụcha maka ihe isiike ga-amalite n'oge adịghị anya. O kwuru na ihe gọọmenti wepụrụ na bọjeetị 2020 ugbua bụ ihe ndị ga-eri oke ego ma gbado ụkwụ n'iji ego mee ihe ndị dịka ịzụta ọgwụ,nakwa ihe ndị ọzọ nwereike ịwebata ego. Ihe ise atụmaatụ mbepụ ego na Bọjeetị pụtaara ụmụ Naịjirịa Maazi Ohuabunwa kwuru na agbanyeghị ihe isiike ga-adakwasị ụmụ Naịjirịa, gọọmenti mee ihe ndị a, ihe ga-adịtụ mma.	https://www.bbc.com/igbo/afirika-52663186
business	Africa's Top Economy: Naijịrịa o kwesiri ịbụ mba akụnaụba ya kachasị n'Afrịka?	"Naijirịa alaghachila dịka mba kacha nwee akụnaụba n'Afrịka. Dịka akụkọ na-ewu, kedu ihe nke a pụtara? BBC jụrụ ọnụ na-ekwuchitere ụlọakụ kachasị na Naijirịa (CBN) bụ Isaac Okorafor ka ọ kọwatụrụ anyị ihe nke a pụtara. Okorafor kwuru sị na Naijirịa kwesiri ị bụ mba akụnaụba ha kachasị n'Afrịka kama ọ bụ etu ụfọdụ ihe siri mee mere ka Naijirịa ji gbada. O kwuru na ọ bụ ọtanisi dị na Saut Afrịka mere ka Naijirịa ji lọghachị dịka onye mbụ maka akụnụba n'Afrịka. O kwukwara sị na obi adịghị Naijirịa mma na Saut Afrịka abanyela ""Recession"" kama ọ na-egosi na ndị Naijirịa rusie ọrụ ike na Naijirịa ga-akawanye mma. Dịka o sị kwuo ""Ihe dị mkpa ụgbua bụ ka ndị Naijirịa gbasie mbo ike nke ga-eme ka akụnụba Naijirịa sie ike ma agbagote"". Okorafọ kwuru na CBN nwere atụmatụ ha ji akwalite ndị ọrụ na arụpụta ihe dị iche iche ga-ebulite akụnaụba Naijirịa. Atụmatụ a nke ha kpọrọ ""PAVE"" (Produce, Add value and Export) ga-enyere ndị na-arụ ọrụ ubi na ndị na-arụpụta ihe aka. Etu ọkammụta maka Akụnaụba ụwa sị kọwaa ya Ọkanmụta n'ihe gbasara akụnaụba mba bụ Uche Ụwaleke kwuru sị na ị bụ onye nke mbụ n'Afrịka maka akụnaụba bụ maka ihe a kpọrọ GDP. Uwaleke kọwara na GDP bụ nchịkọta ịchụ ego na nrụpụta n'otu ebe. Ọ kọwara na Naijirịa ị bụ mba kacha nwee akụnụba n'Afrịka bụ maka na Naijirịa nwere ọtụtụ mmadụ. O kwukwara sị ""ihe kacha dị mkpa bụ etu ndị mmadụ si ebi, ahuike, ụlọ obibi, agụmakwụkwọ, ị nwe ọkụ latrik na ezigbo mmiri ọṅụṅụ kacha mkpa karịa nnụkwụ GDP."" Uwaleke sị kwa na mba Saụt Afrịka nwere ike ịpụta na ọtanisi ọsịsọ karịa Naijirịa n'ihi na ha nwere ihe eji edozi obodo karịa Naijirịa. O kwukwara sị' ""enweghị nchekwa na-eme ka Naijirịa hara irite elele dịka mba kacha nwe akụnụba n'afrịka""."	https://www.bbc.com/igbo/afirika-51733044
business	Elon Musk ga-enyenwu Naịjirịa ego bọọjetị ha ruo afọ ise	"Elon Musk abụrụla onye kachasị nwee ego n'ụwa niile dịka ego dị ya n'akpa gafere nke Jeff Bezos - bụ onye bụbu onye kachasị nwee ego. Nke a na-abịa dịka ego ole a na-ere oke Tesla ji pasenti anọ na ụma asatọ rịa elu n'ụbọchị Tọzde. Ọ bụ Maazị Musk nwe ụlọ ọrụ Tesla na-arụpụta ụgbọala latrik nakwa SpaceX bụ nke na-arụpụta ụgbọelu e ji aga n'urukpu. Ugbua ego dị Musk n'akpa bụ ijeri dọla 188.5. ($188.5 billion) Dịka ego ya gbagoro elu, Musk kwuru na ya bụ ihe gbagwojuru ya anya, ma kwukwaa na ya ga na-arụ ọrụ ya na-aga n'ihu. Ka akụkọ banyere Musk na-ewu na soshal midia, ụfọdụ mmadụ pụtara na-ekwu na e nwere ide ego anaghị eme mkpọtụ nọ Ọnịcha nakwa Nnewi ego ha ruru maọbu kara nke Maazị Musk. Otu onye aha ya bụ Kelvin Odanz dere na ndị ide ego nọ obodo abụọ ahụ ga na-ele akụkọ Elon Musk na-efe n'isi maka na ""ndị nwere ezigbote ego anaghị apụta na Forbes"". Maazị Odanz mechara pụta kwuo na ọ bụ njakịrị ka ọ na-ama, mana okwu ahụ enwurula ọkụ ma na-ewu na Twitter ebe ụfọdụ na akatọ ya dịka ndị ọzọ na-asị na ọ bụ eziokwu. Onye nwere akala @ayodele_oz kọwara na ide ego Musk na nke dị n'Ọnịcha nakwa Nnewi abụghị otu ihe dịka ofu bụ ide dọla ebe ndị ọzọ bu ide naịra. Onye a ma kacha nwee ego n'Afrịka bụ Aliko Dangote bu onye nwee ụlọọrụ Dangote Group nke na-arụpụta ihe dị iche iche. A bịa n'Anambara bụ steeti Nnewi na Ọnịcha nọ n'ime ya otu ide ego a ma ama bụ Innocent Chukwu, onye isi ụlọọrụ Innoson. Mana ekwuwe ndị kachasị nwee ego n'Naịjirịa Innoson esoghi na mmadụ ise mbụ. Forbes dere n'ego Dangote bu ijeri dọla 10.1 n'ọnwa Disemba 2020. Ndị Naịjirịa atọ ọzọ gụnyere Mike Adenuga, Folorunsho Alakija na Abdulsamad Rabiu nọ n'ime mmadụ 20 kachasị nwee ego na Afrịka. Ọnweghị Ọwụwa Anyanwụ sọ n'ime ya. Nke kachasi nke bụ na a gbakọọ ego niile mmadụ 20 Forbes sị na ọ bu ha kachasị nwee ego n'Afrịka, o rụghị ọkara ego Elon Musk. Agbakọọ ego mmadụ 20 a kachasị nwee ego ọ ga-apụta ijeri dọla 73.4. Nke a pụtara sọsọ ọkara ijeri dọla 188.5 bụ ego dị Musk n'akpa ugbua. Ego Musk ga-arụ akwammiri Naịja nkr abụọ ugboro 288 Ọ bụ nde dọla 653.m ka eji arụ akwammiri Naịja nke abụọ bụ nke na-aga n'ihu ugbua. Nke a pụtara na ego dị Elon Musk n'akpa ugbua ga-arụ akwa mmiri ahụ ugboro 288 ma ọ chọọ iji ego ya niile rụọ ya. Ọ bụ ijeri dọla 35 ka Naịjirịa mapụtara dịka ego a ga-emefu n'afọ 2021. Ihe ego a pụtara bụ ego Musk ụzọ Ise. Matakwa na-a mụrụ Musk na mba Saụt Afrịka tupu ọ gawa mba Amerịka ebe o tiwara ma bụrụ ide ego ọ bụ taa. Ọ sị na ya ga-eji ego ọ kpara n'ụwa rụọ ebe obibi na Mars."	https://www.bbc.com/igbo/afirika-55585007
business	'Ọ bụrụ na asambodo gị enyeghị gị ọrụ, jiri ọrụ aka gị chọrọ onwe gị ọrụ' -  Maduakolam	Nwaada Maduakolam ji ịrụ akpụụkwụ na-enwete ego gbara ọkpụrụkpụ o ji amachị akpa ugbua mana ọ bụghị ihe o zubebụrụ iji ndụ ya mee na mbụ. Maduakolam gụrụ akwụkwọ na mahadum ebe ọ natara ọzụzụ n’ọrụ idebeego nke Bekee na-akpọ 'Accountancy’, ọ malitere ọrụ n’ụlọakụ e mechee ụlọọrụ ebe ọ na-arụ emechị ọrụ. Kama ịnọ n’ụlọ na-elegharị anya, Maduakolam legharịrị anya n’akụkụ ya ma họrọ iji oge ya mụọ etu e si arụ akpụụkwụ. Maduakolam akọwarala BBC Igbo etu ihe malitere ka egwu sizi enye ya ego o ji eme ihe ndị dị ya mkpa ugbua. N’okwu ya ọ sị: “Enweghị ihe na-enye mmadụ obi ụtọ karịa ịhụ na ndị mmadụ yi ihe iji aka gị rụọ, ọ maa ha mma n’ahụ”. Ọ kọwara na ọrụ ọ na-arụ na-enye ya ezigbo obi ụtọ mana ọ gara n'ihu kwuo na ya bụ ọrụ adịghịrị ya mfe na mbido mana na ezinụlọ ya kwadoro ya. Ọ dụrụ ndị ntorobịa ọdụ na-ekwu ka ha gbaa mbọ hụ na ha abụghị ndị ngala kama ka ha hụ na bụ ndị na-agba mbọ ma bụrụkwa ndị na-arụsị ọrụ ọma ike . Ọ gbara ama na etu o si azụta akpụkpaahụ ụmụ anụmanụ o ji arụ ọrụ na Legọs nakwa n'Aba ma kwuo na ugbua ọtụtụ ndị mmadụ na Naịjirịa nakwa n’ofesi na-agba ya aka ahịa. Ọrụ Maduakolam na-arụ na-abara ya uru dịka ọ na-abara akụnụba Naịjriịa uru. Naịjirịa so na mba kacha emepụta akpụkpụ ahụ ụmụanụmanụ e ji arụ akpa, akpụụkwụ, mgbanukwu nakwa ihe ndị ọzọ. Nnyocha ụlọọrụ Nigerian Economic Summit Group (NESG) mere na nso nso kwuru na n’ebe afọ 2025, ntụkọta ego ụlọọrụ ndị ji akpụkpụ ahụ ụmụanụmanụ arụ ọrụ nwereike iru otu nde dọla. Kirie ihe onyonyo a ka ị nụrụ ihe Maduakolam kwuru banyere ebumnobi ya n’ọrụ aka ọ na-arụ nakwa etu i nwereike isi mụta ya bụ ọrụ.	https://www.bbc.com/igbo/articles/c4n7d0d2wz6o
business	Fuel subsidy: Ọ kaara anyị mma na e wepụrụ ya - Chizea	"Ọkammụta n'ịhe gbasara akụnaụba bụ Boniface Chizea kọwara na-uru dị n'iwepụ ego mgbakwụnye a na-akwụ na mmanụ ụgbọala nke a kpọrọ 'fuel subsidy' na Bekee karịrị ọghọm dị na ya. Cheta na onyeisi International Monetary Fund bụ Christine Lagarde kpọrọ gọọmenti etiti oku ka ha wepụ ego ha na-agbakwụnye iji hụ na mmanụ ụgbọala dị ọnụ ala. Ngwa ngwa o kwuru nke a, ụkọ mmanụ ụgbọala malitere n'ụfọdụ obodo ndị mepere emepe dịka ndị mmadụ malitere ịzụ mmanụ ụgbọala aghara aghara n'ihi egwu ụkọ ya. Mana na mkparịaụka ya na BBC Igbo nwere, Chizea kọwara na mbido na iwepụ 'fuel subsidy ga-ebute ihe ịda oke ọnụahịa mana ahapụ ya n'ihe ga-adịkwa mma dịka gọọmentị enwe ike ịchekwa ego a kara imefu n'ikwụ ụgwọ 'subsidy. tinye ya n'ọrụ. ""Ndị mmadụ anaghị aghọtacha: Ọ ga-ebute ihe ịda oke ọnụ obere."" ""Ndị ji ya enwe ego karịrịị akarị: ndị ọnọ-na-etiti, ndị na-ezupu mmanụ anyị na mba ọzọ bụ ndị 'subsidy dabanyere."" Chizea onye bụbu onye ọrụ ụlọakụ kwuru na ọ bụ oge gọọmenti nọ ugbua weliiri ego a na-ere mmanụ kwesịrị ka ha wepụ aka n'itinye ego ole a na-ere mmanụ. Akụkọ ga-amasị gị:"	https://www.bbc.com/igbo/afirika-47939590
business	Tourism in Nigeria: Ị gaala Awhum, Ogbunike cave na Akwete gaa hụ Naịjirịa?	'Onye ọbụla na-amaghị etu ala ya dị, ọ gaghị enwe ihe ọ ga-agwa ndị mmadụ maka ya.' Nke a bụ okwu Elizabeth Nwafor bụ onye njem siri mba Jamini lọta Naịjirịa ịbịa gaghara jiri anya hụ ihe ndị dị na Naịjirịa ka o nwee ike kọrọ ndị ụwa dị n'obodo ebe o si puta. Elizabeth kọwara mkpa ọ dị ka ụmụ Naịjirịa mata ihe dị ebe ha si pụta ka ha jiri obodo ha na-eto ọnụ nye ụwa niile. Ọ gara steeti iri na iteghete na Naịjirịa gụnyere mpaghara niile ma nwee ọtụtụ akụkọ maka ebe ndị ọ gara. O kpachapụkwara anya jiri onyonyo setesie ihe ndị ọ hụrụ iji gwa ụwa na Naịjirịa amaka. Lee ihe ndị o setere dịka ọ gwara BBC Igbo na ya ga-achọ ka ọtụtụ ụmụ Naịjirịa tinye uchu na ịgagharị na Naịjirịa karịa ịkpapụ na mba ofesi kwa mgbe kwa mgbe. Ndị mere akụkọ a bụ Chimezie Ucheagbo na Nnamdi Agbanelo	https://www.bbc.com/igbo/afirika-52885563
business	Innoson: Ụlọọrụ ụgbọala m ga-arụnwụ 'Ventilator' - Innocent Chukwuma	Dika okwu ụkọ igwe e ji eku ume nke Bekee kpọrọ 'ventilator' na-aga, Ụlọọrụ 'Innoson Motors' ekwuola na ha nwere ike ịrụpụtali igwe a. Innocent Chukwuma bụ onyeisi ụlọọrụ a kwuru na ọ bụrụ na gọọmentị nye ya ikike, ọ ga-esi mba ofesi zụta igwe e ji arụpụta ya bụ ventilator ma malite ịrụ ya na Naịjirịa. Gere ihe o kwuru.	https://www.bbc.com/igbo/afirika-52040813
business	‘Ndị ogbe m chere na isi adịghị m mma’ - Nwoke na-azụ ọchịcha	Otu nwoke onye kapinta si mba Tanzania mere ihe tụrụ ndị mmadụ n'anya oge ọ malitere ịzụ ọchịcha. Azụmaahịa ya na-eme nke ọma na mpaghara ụwa dịka Chaịna bụ ebe a na-azụ ma na-ere ụdịrị ọchịchị dịka ha na-ata ya ka nri. Mana nke nwoke bụ ihe ịtụnanya nye ndị mmadụ n'obodo ya, maka na a hụtụbeghi ya na mbụ. Nke a mere ọtụtụ jiri na-eche na isi adịchaghị nwoke ahụ mma. Kirie ihe onyonyo ya n'uju.	https://www.bbc.com/igbo/articles/cndxl07lwg4o
business	Kpọọ 'Account officer' gị ma 'bank alert' gị edoghị gị anya- Chidi Udeogu	Chidi Udeogu bụ ọkachamara n'ihe gbasara teknụzụgwara BBC Igbo ụzọ ụfọdụ e nwere ike isi ama ezigbo ozi ego  si n'ụlọakụ na nke adịgboroja.	https://www.bbc.com/igbo/afirika-49269768
business	Abia state news today: Gọọmentị Abia steeti ga-amalite ọrụ n'ahịa Ariaria taa	Gọọmentị Abia amalitela ikutu aha Arịarịa ma ịrụzigharị ya nakwa ọwa mmiri dị n'ahịa ahụ. Ebe ọrụ a ga-emetụta bụ na A Line, C Line nakwa Medical Line dị n'ahịa ahụ. Ọ bụ John Okiyi Kalu bụ Kọmịshọna mgbasaozi steeti ahụ depụtara ozi ahụ n'akara Facebook ya. Gọvanọ steeti ahụ bụ Okezie Ikpeazu kwukwara ka a kpọghachi ndị niile si n'ụlọahịa ha pụọ maka ọrụ nsonso a. Cheta na BBC Igbo mere akụkọ gosiri ọnọdụ ọjọọ ahịa ahụ tupu ọrụ a amalite. Akụkọ ọnọdụ ọjọọ ahịa Arịaria dị n'Aba bụ ihe na-agba ọtụtụ ndị na-azụ ahịa n'ahịa ahụ nakwa ndị na-abịa azụ ha ahịa anyammiri. Onye ntaakụkọ BBC Igbo gara n'ahịa ahụ ụbọchị Tuzde were jiri anya ya hụ etu mmiri siri too n'ọtụ okporoụzọ dị n'ahịa ahụ. Ọ kọwara n'ahịhịa na-arị ibe ya elu na ya bụ ahịa. Ụfọdụ dị na-ere ahịa ebe ahụ  gwara anyị na ọnọdụ azụmahịa n'adakpọ na ya bụ ahịa n'ihi ọnọdụ ọjọọ okporoụzọ ahụ tụmadị n'udu mmiri. Kirie ma gee ihe ndị ọzọ ha kwuru ebe a n'uju :	https://www.bbc.com/igbo/58301065
business	'A wakpoola ụlọahịa m n'Aba'	"Jane Ogbuata bụ onyeisi otu ụmụnwanyị a kpọrọ 'Women for Change Initiative', bụ ndị mere ngagharịiwe n'ụbọchị Mọnde, agwala BBC Igbo na awakporo ụlọakụ ya n'Aba n'ehihie Tọzde. O buruụzọ gwa BBC Igbo na ndị otu ndọrọndọrọ PDP nakwa ndị gọọmentị Abia steeti na-eyizi ya egwu nke ukwu. Ọ gwara BBC Igbo na nke a malitere kamgbe ha mechara ngagharịiwe ahụ. O kwuru sị ""Kamgbe abalị abụo gara aga, ehibeghị m n'ụlo m."" ""E nwere ndị ji ụgboala ojii bia nọrọ n'ihu ọdụahia m n'Ikotekpene road, Ogbor hill, Aba."" Nke a na-abịa dịka Kọmishọna na-ahụ maka mgbasa ozi Abia steeti bụ John Okiyi kwuru na a kwụru ụmunwaanyị ndi ahụ mere ngagharịiwe ụgwọ. Mana Jane Ogbuata kwuru na ọnweghi onye kwụru ha ụgwọ ma ncha. O kwukwara na onweghị otu ọbụla ha na ha na-arụkọ ""Ihe kacha kpalie mmụọ m bụ mgbe onye otu anyi bi na Ngwa Road ime na-eme, mana maka ụzo ọjọọ, nwaanyị ahụ nwụru tupu a kpọga ya ụlọ ọgwụ."" Ogbuata kwuru na ""Gọọmentị  rụo ụzo, ụmunwaanyi ahu ụzo gaa ahia, ụmụ anyị a gaa akwụkwọ, ndị mmadụ enwee ike bata Aba zụo ahia."" O kọwara na ọ bụ ikike ha n'ọchichi onyekwuoucheya ime ngagharị iwe. Jane Ogbuata kwuru na ha anaghi ezo onwe ha ezo. O kwuru na aha otu ha bụ 'Women for change initiative and Equity Organisation' na ha na-enwe nzụkọ ha na 'CS park'. Ọgbuata kowara na ha nwere uwe ha na-eyi dịka otu, kama mmadụ niile bụ ndị otu ha na-aga ahia azuta nke ya. Mgbe BBC kpọtụụrụ onyeisi ndị PDP n'Ukwa East  bụ Okechi Nwohu onye kwuru na ebubo na ndị PDP na eyi Jane Ogbuata bụ asi. O kwuru na ọchịchị Gọvanọ Okezie Ikpeazu agaghi eme ihe dị etu ahụ. Kọmishọna mgbasa ozi bụ John Okiyi ekwuokwala na 'Gọmenti Abia enweghi efe ịchụgharị onye ọbụla'. Ọ zị na Gọvanọ Okezie Ikpeazu enweghi efe tigbuo zọgbuo.""Ndị ahụ bụ ndị azụrụ azụ"" -John Okiyi, Kọmishọna na-ahụ maka mgbasa ozi n'Abia steeti kwuru Mana kọmishọna mgbasa ozi bụ John Okiyi gwara BBC Igbo na ụmụnwanyị ruru otu narị ndị mere ngagharịiwe bụ ụmunwaanyị ndị otu ọzọ kwụrụ ụgwọ ka ha mee ngagharịiwe megide Gọvanọ Ikpeazu. Mazi John Okiyi kwuru na ọ bụ otu nwaanyị ọ kpọro 'Madam Jane' bidoro n'ịzụụka atọ gaara aga acho ụmunwanyi ọ ga akwụ ụgwọ ka ha soro ya mee ngagharịiwe. O kwukwara na ọ ma ndị ha na madam Jane soro kpaa nkata a. Okeiyi kwuru maka ihe onyonyo gosiri ebe ụmụnwanyị a na-anara ego n'ihu ụlọ 'Madam Jane'. Kama mgbe BBC lere ya bụ ihe onyonyo, e gosighi ebe ụmụnwaanyị a na-anara ego. Ihe onyonyo ahụ gosiri ebe ha na-edebanye aha ha n'akwụkwọ. Mazị okiyi kwukwara na ụmụnwanyi ọzo ndị ruru narị atọ hụru nkata ọjọọ ndịa mere ngagharịiwe kpara wee pụta mee ngagharịiwe nke imegide ihe Mazi okiyi kpọrọ nkata imegide gọomentị gọvanọ Abia seeti. Mazi John Okeiyi kwuru na onweghi onye na-arụrụ gọọmentị Abia steeti ọrụ e ji ụgwọ. O kwukwara na ọ bụghị gọọmentị Abia steeti ka ọ dịrị ịkwụ ndị Abia steeti Politeknịk (AbiaPoly) na ndị ụlọọgwu mmụta nke Mahadụm Abia steeti ụgwọ (ABSTH)."	https://www.bbc.com/igbo/afirika-49956833
business	"Covid-19: ""Mmachị dị mma kama ị ga-amachi onye agụụ na-agụ n’ụlọ” - Peter Obi"	"Peter Obi na BBCIgbo nwere mkparịta ụka n'ụbọchị Tuzde. O kwuru maka ọtụtu okwu a kpụ n'ọnụ. Lee ka o siri gaa. Kedu ihe ị chere mmaka mmachị maka coronavirus? Peter Obi zara sị ""Mmachị dị ezigbo mkpa, kama ị ga-amachị onye agụrụ na-agụ sị ya nọro n'ụlo? Onye ahụ ga-apụta iro ka ọ chọo ihe ọ ga-eri."" Obi mara atụ sị ""mba dịka Indịa nyere ndị nke ha akpa osikapa ma nye kwa ha ego nke a mere ka ndị mmadụ kweta nọrọ n'ụlo."" Ọ bụrụ na gọọmentị chọrọ ka ndi mmadụ na-asa aka ha ebe ụfọdụ enweghị ego ha ji azụta ncha na mmiri. Obi kwukwara na ọ dị mkpa ka ebulite ọnụọgụgụ mmadụ ole a na-eme nyocha maka coronavirus. ""Kedu ihe pụtara ihe maka mgbe emere mmachị na Naijirịa?"" Obi kọwara na-nwere ihe atọ dị mkpa e i ama obodo ọnọdụ ya dị mma, ihe atọ a bụ Ahụike, Agụm akwụkwọ na mmadụ ole dara ogbenye. Obodo ọbụla ihe ndị atọ a nọ n'ime ya nke ọma na-aga n'ihu. Kama Obi kwuru na Naijirịa gbara ọnyụpo  n'ihe atọ ndị a. Peter Obi ji mba India na Chaina were mma atụ sị na-agbanyeghị na mba abụọ ndịa nwere ọnụ ọgụgụ mmadụ karịa nke Naijirịa kama achịkọta ndị ogbenye nọ na mba ndịa, na ndị nke nọ na Naijirịa ka nke ha. O kwuru maka agụm akwụkwọ sị ""ntule ziri ezi maka agụm akwụkwọ kwesiri ị bụ ihe dịka passentị iri asatọ kama nke Naijirịa ka nọ passenti iri ise"". Obi kwuru sị ""gọọmentị kwesiri ịkwalite ndị mmadụ ka ha nwee ike ịkpata ego nke ha"". O gara n'ihu kwuo sị ""Ọ bụrụ na igwe Kọmpụta nọ n'ụlọ akwụkwọ anyị niile kamgbe, ụgbụ a emechiri ụlọakwụkwọ ọ ga-adịrị ụmụ akwụkwọ mfe iji igwe kọmpụta amụ ihe"" Maka ntuliaka 2023? Peter Obi kwuru na oge a abụghị oge ndọrọndọrọ ọchịchị dịka coronavirus na-awakpo mmadụ. Kama ọge bụ oge anyị ga-eji bịakọ ọnụ maa tikọọ aka ọnụ merịe coronavirus.kama mgbe nke a mechara na enwere ike ikwu maka ntụliaka 2023. Kedu maka ndị Almajirịa na-abata ala Igbo na-agbanyeghị mmachi? Obi kwuru sị "" mgbe m nọ n'ọchịchị, ahụrụ na obodo niile nwere ndị na-echekwa ha nke a na-akpọ Vigilante. Anyị zụtara ha ụgbọala ma gọọmentị Anambra steeti na-akwụ ha ụgwọ"". Oge eruola ka ndị obodo niile chekwa onwe ha. Nke a ga-eme ka ha chọpụta ndị mmadụ na-ezubata n'obodo ha. Ọ kacha mkpa ugbu a coronavirus na-akpa ike. ""Kedu ihe ị chere maka ndị uweojii na-egbu mmadụ n'ala Igbo?"" Obi kọwara na o nweghị onye kwesiri igbu mmadụ. Kama na ọ dịrị ndị mmadụ ime ka ndị ọchịchi na onyeisi uweojii mara ka onye uweojii ahụ nweta ntaram ahụhụ dịrị ya. Gịnị mere ala Igbo anaghị emepe?"" Ọ bụ ndị a na-achị kwesiri ịhụ na ndị ha tinyere na ọchịchị mezuru ihe ọ kwesiri ime. Ndị obodo kwesiri ijide ndị ha tinyere n'ọchị ka ha mezuo nkwa ha kwere. Kama mmepe obodo bụ ọrụ dịirị mmadụ niile. ""Kedu ihe ị nwere ịkwu maka ọgwụ ọdịnala a sị na-eji agwọ coronavirus?"" Peter Obi kwuru sị "" a kwadoro m etu gọọmentị sị chọọ iweta ọgwụ ndị Madagascar ka ha tule ma ọ dị ire"". Obi kwukwara na Naijirịa kwesikwara ị le anya n'ụlọ maka ọgwụ na ịrụpụta igwe Ventilator. Akụkọ ndị ga-amasị gị:"	https://www.bbc.com/igbo/afirika-52618738
business	Ndị mmadụ che na ọkụ ga-adọgbu m mgbe m na-amụ ọrụ 'electrician' - Adaeze Chukwuneke	"Adaeze Chukwuneke bú nwaanyị na-arụ ọrụ dịka onye na-atọda ọkụ latrik n'ụlọ. C﻿hukwuneke kwuru na enweghị ihe ịbụ nwaanyị gbochiri ya ịrụ ya bụ ọrụ. O﻿ kwuru na agbanyeghị na nna ya bụ onye ọkụ latrịk, kama na ọ bụ mgbe ọ nọ na mahadum ka ọ hụrụ ebe a na-arụ ya bụ ọrụ ọ were masị ya. O﻿ kwuru na ihe chere ya aka mgba ụfodụ mgbe bụ na ọbụghị ebe niile akpọrọ ya maka ọrụ ka naanị ya ga-eso gaa n'ihi na ọ bụ nwaanyị, o kwuru sị, "" a na m akpọ onye ọrụ m aga ụfọdụ ebe a kpọrọ m ọrụ n'ihi na m bụ nwaanyị"". Ọ﻿ kọwara na ọ na-eji ụmunwoke abụọ maọbụ atọ ka ha tinyere ya aka n'ọrụ. C﻿hukwuneke kwuru ka ụmụ nwanyị ibe ya ndị nọ nkịtị bido aka ọrụ ma sị kwa na ọ dị njikere ikuziri onye ọbụla chọrọ ịmụta ọrụ ọ na-arụ."	https://www.bbc.com/igbo/articles/c5105g01lqdo
business	21 killed coal miners: Ndị hụrụ ka e si gbuo ndị ọrụ koolu n'Enugwu	"Mazị Ogbonnaya Eze gbara afọ otu narị iri na otu(110) so na ndị ọrụ ahụ ndị ọcha kaara igbagbu n'ụbọchị ahụ mana Chi ya mụ anya. Mazi Aniagbo dị afọ iri asatọ na ise dị afọ iri na ise mgbe ahụ. Ha nọ n'ihu ụlọakwụkwọ ha mgbe ndị agha bịara njem ọjọọ ahụ bịara. Dịka o kwuru, ""ndị agha ahụ feere anyị aka ka anyị gbalaga"". Ha nọzị be ha na-anụ ụda egbe ahụ gbagburu ndị ọrụ mmadụ iri abụọ n'otu ahụ. Aniagbo mechara bido ọrụ dịka onye ọrụ koolu mgbe ọ gụchara akwụkwọ. Mgbe ahụ ka ọ nọ hụ ka e sị tie ezinụlọ ndị ya bụ ihe metutere aka n'obi. Kirie ha. Ndị mere akụkọ a: Chris Sanctus Okereke, Chiemela Peter Mgbeahuru"	https://www.bbc.com/igbo/afirika-50532731
business	Anambra State: Ihe akụ ọnatarachi juru na steeti a	Ahịa otu nkwọ Ọnịcha n'Anambra Steeti bụ ahịa kacha ukwu na mpaghara ọdịda anyanwụ Afrịka niile. Nke a mere na e kwuo okwu ịzụ ahịa na Naịjirịa, a ga-akpọrịrị Anambra. Nke a pụtara na-achụcha ya bụ aja ma ahụghị udele, mara na ihe mere be ndị mmụọ. Mana ọbụghị sọ ahịa ka steeti a ji dị ebube. Ha nwekwara ihe akụ ọnatarachi dị icheiche juputara n'ala ha. Lee ụfọdụ n'ime ha ebe a dịka ụlọọrụ 'Raw Materials Research & Development Council' si depụta: Agbanyeghi na Anambra esoghi na steeti ndị a ma ama na Naịjiria na-emepụta mmanụ ala, nke ahụ apụtaghị na ha enweghị mmanụ n'uju. Okpuru ọchịchị Anambra, Mbamili nakwa Ogbaru nwere mmanụ ala nke ọma. Gaasị dịkwa na mpaghara ndị ahụ n'uju. 2) Kaolin 'Kaolin' bụ ụdị nkume pụrụiche e nwere ike iji mee 'Ceramics', maọbụ werekwa ya rụọ ọgwụ. E jikwa 'Kaolin' arụpụta ude na-edozi anụ ahụ nakwa ihe e ji eme ka eze na-egbuke ọcha. Dịka webụsaịtị 'statista.cọm' si depụta, a na-ere 'Kaolin' $140 maka otu tọn. Mpaghara Aguata, Ayamelum, Ihiala, Njikoka na Nnewi, nwere Kaolin n'ala ha. 3) Pyrite 'Pyrite' bụ ụdị igwe (metal) pụrụiche na-egbuke egbuke e si n'ala egwupụta. A na-eche na ebe ọbụla a hụrụ 'Pyrite', ọlaedo nwere ike ịdị n'okirikiri ahụ. 'Pyrite' na-enwekwa ajịrịja ọlaedo n'ime ya nke bụ na a gbarie ya, e nwere ike ịnweta kịrịkịrị ọlaedo. A na-ejikarị ya emepụta mgbaolu, mgbaaka, nakwa ọla ndị ọzọ e ji eji ejiji. Mana ọ galaghị oke ọnụ dị ka ọlaedo. Ị ga-ahụ 'Pyrite na mpaghara Ọnịcha Nọt na Ọnịcha Saụt nakwa Oyi. 4) Lignite 'Lignite' bụ ihe dịka unyi (coal) Ọ na-esi n'osisi kpọnwụrụ akpọnwụ nke relara n'ala puku kwuru puku afọ gara aga apụta. A na-akpọkwa 'Lignite' 'Brown Coal' maọbụ 'Brown Diamond'. E nwere ike iji 'Lignite' emepụta ọkụ latrik. Kama ndị ọkacha mara kwuru na 'Lignite' adịghị mma maka na ọ na-ebute mgbanwe ihu eligwe nke a kpọrọ 'climate change'. Ọkụ latrik e ji ya mepụta na-aka adị ọnụ ala karịa nke e ji 'coal' maọbụ gaasị mepụta. Lignite dị na mpaghara Idemili West, Nnewi North nakwa Ọnịcha Not na Saụt. 5) Sand stone 'Sand stone' bụ ụdị okwute si n'aja ọcha apụta. Okwute a na-egbuke egbuke ma makwaa mma ile anya. Mana o sichaghị ike dị ka nkume ndị ọzọ. Ya mere a na-eji ya edozi ahụ ụlọ maọbụ achọ ya mma. I gaa na akụkụ Aguata ụfọdụ, Aniocha, Idemili, ị ga-ahụ 'Sand stone' nke ọma. Ọ dịkwa na akụkụ ụfọdụ n'Ọnịcha nakwa Oyi. Nke a bụ aja ụpa pụrụ iche E ji ya arụ ihe dị icheiche dịka ụzọ nakwa akụrụngwa ndịọzọ e ji arụ ụlọ. A na-ahụ aja ụpa a n'ọkụ iji mee ka ọ kpọọ nkụ ma sie ezigbo ike tupu ewere ya rụpụtawa ihe dị icheiche. 'Laterite' bara ụba n'okpuru ọchchị Orumba Nọt na Saụt. 'Iron Stone bụ ụdị nkume pụrụiche. Ọ na-enwetụ kịrịrị igwe n'ime ya. Ụfọdụ na-enwekwa kịrịkịrị ọlaedo n'ime ha. Ihe ejikarị ya eme bụ ịgbari ya iji nweta igwe maọbụ ọlaedo dị n'ime ya. E jikwa ya arụ ụlọ. Mana ọbụchaghị okwute dara oke ọnụ ahịa. Ebe ụdị nkume a dị bụ n'akụkụ ụfọdụ n'okpuruọchịchị Anambra East nakwa Orumba Nọt na Saụt. Ihe akụ ndị a nwere ike ime ka nnweta ego bawanye na Anambra ma ọ bụrụ na gọọmentị steeti ahụ na gọọmentị etiti jikọọ aka ọnụ. Anambra nwekwara ala na-amịpụta nrị nke ọma, na-agbanyeghị na mbuze na-enye nsogbu ebe ahụ. Akụkọ ndị ọzọ ga-amasị gị: Ihe nkiri ga-amasị gị:	https://www.bbc.com/igbo/afirika-49937038
business	Border Closure: Lee ihe nri na-ada n'ahịa ugbua	Ụmụ afọ Naijiria na-eti mkpu dịka ọnụ ahịa ọtụtụ ihe gụnyere ihe oriri rịrị elu ọjị dịka gọọmenti etiti mechiri agbata Naijiria na mba ndị ọzọ ebe ahịa ndị a si abata. Ihe oriri dịka osikapa, mmanụ ọpapa, anụ ọkụkọ na ngwa e ji esi nri dịka tomato n'adazị ọnụ ugbua n'ahịa karịa etu ọ dị na mbụ. Gọọmenti onyeisiala Naijiria bụ Muhammad Buhari ekwuru n'ezie na mmechi e mechiri agbata Naijiria na mba dị ọzọ butere ihe ịda oke ọnụ. Mịnịsta na-ahụ  maka ego bụ Zainab Ahmed bụ onye kwuru nke a  ka e nwechara ọgbakọ ndị imezi gọọmenti etiti a kpọrọ FEC n'aha ịchafụ na nso nso a. Lee ọnụ ahịa ụfọdụ ihe oriri tupu emechie ụzọ na ugbua e mechiri ụzọ: A na-ere otu osikapa  ihe dịka puku naira iri na atọ rue puku naira iri na ise (N13,000-N15,000). Mana ugbua e mechiri ụzọ, akpa osikapa na-adazi puku naira iri abụọ na-asatọ. Ndị na-ere osikapa kwuru na ụfọdụ ha anaghị ahụ osikapa ha ga-azụta n'aka ndị na-akọ ugbo osikapa na Naijiria. Tupu gọọmenti emechie ụzọ, a na-ere anụ ọkụkọ 'fridge' otu puku naira(N1000) maka otu kilo na Legọs. Mana ugbua, ihe anụ ọkụkọ e tinyere na 'fridge' na-ada bụ otu puku, narị anọ(N1400). Tomato sokwa n'ihe ndị ọnụ ahịa ha rịrị maka mmechi agbatta Naijiria na mba ndị ọzọ. Iji maa atụ, e reburu otu kilo tomato   N6500 ma ugbua ọ bụzị N8070. Mmanụ ọpapa na-adabu puku naira itoolu na narị ise(9,500) tupu gọọmenti emechie agbata Naijiria na ndị mba ọzọ. Ugbua, ọnụ ahịa mmanụ ọpapa bụzị puku narị naira iri na otu (11,000). Ihe azụ friji na-ada tupu e mechie ụzọ bụ otu puku maka otu kilo. Mana ugbua, ọnụ ahịa ya arịruola otu puku , nari naira abụọ.	https://www.bbc.com/igbo/afirika-50593781
business	Ọgbaaghara adapụtala taata dịka a na-akwatu ahịa New Artisan Enugwu	Ọgba aghara adapụtala taata dịka a na-akwatu ahịa New Artisan EnugwuNnukwu Nsogbu dapụtara taata n'etiti ndị Hausa/Fulani na-ere ehi, ewu na atụrụ n'Ahịa New Artisan Enugwu na ndị Uwe ojii.Ya bụ ọgụ malitere n'ụtụtụ tata oge ndị uwe ojii karịrị out nari na ndị nwe ala New Artisan ahụ malitere gbukasiwa ebe ahu ka ha nwee ike iweghara ala ha Ndị Ugwu ahụ na-ere ehi malitere siwa ọnwụ na ha agaghị apụ dịka ha si eme na mbụ, Nke a mere ndị uweojii jiri gosi ha ihe ọkụ ji ntị oke eme. Ka ọ dị ugbua ọtụtụ ụgbọala 'Buldozer' na 'caterpiller' na akurikọsi ebe ahụ niile. Cheta na ndị ahụ sị mgbo ugwu Naijiria biri na ya bụ New Artisan Enugwu ma anụsakarị gọmenti ọgụ ma asị ha pụọ. Cheta na ọnwa March na April ndị ahụ bi na ahịa New Artisan gbara ụgbọala karịrị asaa ọkụ nke gunyere 'buldozer' na 'caterpillar' abụọ ebe ha na egosi gọmenti Enugwu na ha agaghị apụ ebe ahụ. Oge BBC rutere na New Artisan Enugwu, akwatusiwala ya bụ ahịa niile ebe ọtụtụ ụmụ okorobịa na atụtụ igwe gbakara agbaka na apụta na mmebi ahụ. Ihe onyonyo a gosiri ihe BBC hụrụ mgbe anyị gara ebe ahụ. Cheta na gọmenti Enugwu agwala ndị ahụ na-ere ehi ka ha gawa na new gariki Enugwu ebe enyere ha ọnọdụ. Ebe ọtụtụ ndị Fulani na-ere ehi, ewu na atụrụ abụrụla nke akwaturu taata.	https://www.bbc.com/igbo/afirika-58273100
business	Ọbụghị eziokwu na anyị amachịela ịtụbata mmiri ara - CBN	Ụlọ akụ ọha nke Naịjirịa bụ Central Bank (CBN) awụọla mmiri oyi na akụkọ na-efegharị n'ikuku maka mmachi ibubata mmiri ara ehi. Central Bank, na-akwụkwọ mgbasa ozi he weputara n'akara Twitter ha sị na onweghị mgbe ha jiri chọọ ịmachị mmiri ara ehi si ofesi. Ha si na ha chọgọdị ime ụdịrị ihe, ha enweghi ikike ya. Ụlọ akụ a sị na ihe ha chọrọ ime bụ ibelata ego ofesi ha na-enye ndị na atụ mgbere mmiri ara ehi si ofesi. Ha sị na nke a bụ iji nye mmepụta mmiri ara na Naịjirịa aka. Central Bank sị na kemgbe afọ iri isii ndị Naịjirịa nwere nchekwube na mmiri ara ehi si ofesi - bụ ọnọdụ ọ sị agaghị enyere mba ahụ aka. Ha kwukwara ha ga-enye ndị chọrọ imalite ịmepụta mmiri ara ehi na Naịjirịa aka ịhụ na atụmatụ ha pụtara ihe. Ndị mmadụ tiri ezigbote mkpu maka akụkọ pụtara na. Oby Ezekwesili, bụ onye bụbụ Minista na-ahụ maka nkuzi, nakwa nke ọra dị n'ala sokwa tinye ọnụ. Ezekwesili sị na atụmatụ CBN ga-eme ka mmiri ara kọọ ma bulie ego ya elu. Onye ọzọ ji akara @FinPlanKaluAja juru ma mmachi ọ ga-eme ka ụlọ ọrụ na-arụpụ mmiri ara ehi dị na Naịjirịa. Tunnji Andrews dere na atụmatụ a CBN wepụtara ga-ewepụ ụzọ ụmụaka si ewete ihe metụtara erimodo.	https://www.bbc.com/igbo/afirika-49124337
business	Nigerians in Ghana: Ndị amaghị ndị ha bụ kpochiri ọdọahịa ụmụ Najiria na Ghana	"Akụkọ ndị dị mkpa taa: Ihe karịrị ọdọahịa iri atọ ndị ụmụafọ Naijiria nwere n'ahịa a kpọrọ, 'Suame Magazine' na Kumasi, dị na mba Gana ka ndị ndị ntorobịa obodo ahụ kpochiri. Cheta na oteela nghọtahie ji dịrị n'etiti ndị ntorobị Gana na ndị Naijiria na-azụ ahịa n'obodo ahụ n'ihi ebubo na ụmụ Naijiria na-erekarị ahịa adigboroja. Gọọmenti mba Gana akwadoghi ka ndị si mba ọzọ na-ere ahịa mgbere nke ndị bekee kpọrọ 'retail'. Ha mepụtara iwu iji machie ya nke mere ka e mechie ọtụtụ ọdọahịa ndị Naijira nwere n'afọ 2008. Mana Gọọmenti Niajiria tinyere ọnụ n'okwu ahụ nke mere ka ha kwụsi ịcha ụmụ Naijiria na-azụ ahịa na mba ahụ ọkụ. Ka ọ dị ugbua, ndị uweojii mba ahụ ekwela nkwa na ha ga-elebanye anya na nsogbu ahu. Onye uweojii e jidere ya na ndị ntọ abụghị onye otu anyị -Ndi uweojii Ndị uweojii Naijiria ekwuola na Kingsley Udoyen, onye e chere bụ Osote Kọmishiona ndị uweojii( Assistant Commissioner of Police) a nwụchiri n'Akwa-Ibom steeti  nke foto ya na-efegharị na soshal midia dịka onye anwụchiri ya na ndị ntọ ọzọ abụghị onye uweojii ma ya fọdụ ịbụ Osote kọmịshọna ndị uweojii. Ha kwuru ihe e ji nwuchie Udoyen bụ maka ebubo ịbụ onye uweojii adigboroja ji uwe ha atụrụ ndị mmadụ ego. Ndị Uweojii kọweara na ya nwụchiri ya na abali abụọ nke ọnwa Januarị afọ dịka iko ya juru ma kpụpụ ya ụlọikpe magie dị n'Abak dị n'Akwa-Ibom steeti. Dọkịta Christopher Lamai kwuru na ọnwụ a kachasị metụta ndị mpaghara ugwu Naịjirịa. Dịka o si kwuo ""kwa nkeji asatọ, otu nwaanyị na-anwụ site n'ite ime n'ụzọ ezighi ezi"" Ọ gwara ndị ntaakụkọ gbakọrọ ebe ahụ ha gbasaa ozi ka ndị mmadụ mụta ọghọm dị na ite ime. Akụkọ na-eru anyị ntị na-ekwu na Ụlọikpe ukwu Naịjirịa ga-amalite ọgbakọ ha maka ịmalite ikpe Nnamdị Kanu bụ onye ndu otu Ipob. Gọọmenti Naịjirịa na-ebo Nnamdị Kanu ebubo mgbaokpuru. Ngagharịiwe N'Anambra steeti Otu kpọrọ onwe ha Host Communities of Nigeria Producing Oil and Gas, emeela ngagharị iwe ụnyahụ n'Onitsha ịgosi iwe ha maka gọmenti ekweghị itinye Anambra steeti na nzukọ steeti na-emepụta mmanụ agbidi na Naịjirịa. Otu a sị na nke a na-egbochi steeti ahụ irite uru ndị ọzọ nọ na nzụkọ a na-erite. Ntamu na aga n'ihu ụgbụa n'ụlọomeiwu nta maka ntuliaka emere bụ nke weputere Femi Gbajabiamila dịka onye ndu ụlọomeiwu ahụ. Otu kpọro onwe ha G-70 si na-enwere nrụrụaka na ya bụ ntuliaka ma kwukwa na ha ga-aga ụlọikpe maka ya. Mohammed Morsi awụọla Onye bụbu onyeisiala Ejipt bụ Mohammed Mosi alala mụọ ụnyahụ n'ụlọikpe. Ebe Muslim  brotherhood nakwa na ndị ọzọ na-ekwu na gọmentị ma ihe mere ya, Amnesty International na-akpo oku ka enyocha ọnwụ ya bụ nwamadị nke ọma. N'egwuruegwu, asompi iko mbaụwa ụmụnwaanyị, France ji otu goolu merie Naịjirịa ụnyahụ. Na penariti agbagharịrị nke ugboro abụọ , ka ha  ji nwete ya bụ mmeri."	https://www.bbc.com/igbo/media-48673804
business	Onitsha Fire Update: Ndị ahịa 'Bridge Head' eweputala 25m iji rụ ụzọ ahịa ha	"Ndị ahịa akpọrọ Head Bridge dị n'ọnịcha amalitela ịrụ ụzọ bara n'ime ahịa ahụ nke mebiri kemgbe afọ iri anọ na asaa. Ha kwuru na ha na-eme nke a iji belata ahụhụ ha bụ ndị na-azụ ahịa na-ata ebe ahụ maka ụzọ ọjọọ. Nke a mere na ego ha mapụtara maka ọrụ a bụ nde naira iri abụọ na ise ma kwuo na ụzọ ahụ ga-esi ebe akpọrọ 'Tinker Section' rue 'Niger street' Dịka ụlọntaakụkọ Sun siri kwuo, onyeisi otu ndị na-azụ ahịa ebe ahụ bụ Sunday Obinze kwuru na aka gọọmentị adịghị na ya chaa chaa. ""Ọ bụ n'ihi iwu Gọvanọ Obiano nyere gbasara ụzọ dị n'ahịa ka anyị ji hibe ọrụ a"" ka ọ kọwara. N'aka ọzọ, gọọmentị Anambra steeti ekwuola na ha anụbeghị maka ọrụ a chaa chaa. Kọmịshọna mgbasaozi bụ Don Adinuba kwuru na ""nke a bụ mbụ anyị na-anụ maka akụko nke ahụ"" Ọ gbalịrị itinye anya na ya gwa anyị ihe nchọpụta ya pụtara. Ka ọ dị ugbua, BBC Igbo na-agbalị ịnweta ụfọdụ mmadụ n'ime ahịa ịnụ olu ha."	https://www.bbc.com/igbo/afirika-50387181
business	Real Estate: I nwere ala? Lee ihe ọ ga-eri gị ịrụ ụlọ ma i nwee nde naịra ise	"Dịka otiegwu Igbo a ma ama bụ Oliver de Coque siri gụọ n'egwu, ekpere nwa afọ Igbo ọbụla bụ ""ka ọ rụọ ụlọ nke ya."" Ịrụ ụlọ bụ egwu ndị ọ kara obi n'ihi na ọ dịka ịchị ụtaba n'aka na-agba egwu. Mana ọ bụ ebe aka rụrụ nwaanyị ka ọ na-ekonye di ya n'ihi na i nwee ala ma jidekwa ihe dika nde naira ise (₦5million), ị ga-enwe ike ịrụta ụlọ ị ga-akpọ nke gị. Na nkọwa ya, ọkachamara n'ihe ewumewu nke Bekee kpọrọ 'Architecture' bụ Obinna Ogbuokiri kọwara BBC Igbo na onye nwere ala ma jide nde naira ise nwere ike iji ya rụta ụlọala. Ụlọahụ ga-enwe n'ime ya; ọnụụlọ atọ maọbụ anọ- ebe nnabata ọbịa, ebe erimnri, usekwu na ụlọmposi. Ego ahụ zukwara gị ịgba ya bụ ụlọ ngwuru (fence), ma gbapuo mmiri (borehole). Lee ihe ndị ọ ga-eri gị dịka Obinna, onye nwe 'Cartouche Shelter Limited, Owerri' siri kọwaa: 1. Okporoigwe( (12mm by 12 mm) ₦2,200 x okporo 100 = ₦220,000 2. Akpa Simenti - 400 x ₦2500                                         = ₦1,000,000 3. Blọk @5000× ₦40                                                        = ₦200,000 4. 'Tipper' aja ọcha - 12×₦15,000                                   = ₦180,000 5. 'Tipper aja ụpa (laterite) 20 trips× N7,000                  = ₦140,000 6. Ịwa ntọala ụlọ n'ọnụ N500×50 partitions                  = ₦25,000 7. Ego ọrụ (Workmanship) n'ọnụ ₦40×5000 blọk        = ₦200,000 8. Osisi  e ji akụ elu ụlọ                                                 =  ₦500,000 9. Gbamgbam( stoned-coated aluminium)                =₦ 1, 200,000 10. Ọnụ ụzọ @ 7x 20,000 =                                         =₦140,000 11. Mpio (Aluminium Window) - 10x N22,000        = ₦200,000 12. Ite aja (Plastering)                                             =   ₦100,000 13. Uhie na ite uhie                                                = ₦250,000 14. Sink @ 3x N5000                                              = ₦15,000 15. Water Closet                                                    =  ₦15,000 16. Akọrọngwa latrik na itinye ya                         = ₦200,000 17. Ịgbapu mmiri(borehole)                                =  ₦120,000 18. Ido ngwuru (fencing):                                   =  ₦800,000 Usoro ị ga-agbaso na ihe ọ ga-eri gị: Ihe mbụ onye na-arụ ụlọ ga-eme bụ ilezi anya mapụta ntụzi eserese ụlọ ahụ n'ala ebe a chọrọ ịrụ ya. Ogbuokiri kwuru na ọ bụ n'oge a ka a ga-eji osisi a kpodoro n'ala mapụta ọnụ ụlọ dịka o si dị n'akwụkwọ iji doo anya(architectural design) ka a ghara inwe nghọtahie ọbụla. I nwere ike ịkpụ blọk maọbụ zụrụ nke a kpụrụ akpụ. Ọ ga-ewe ihe dịka blọk puku ise maọbụ puku asaa ịrụta ụlọ ala nwere ọnụ ụlọ atọ maọbụ anọ. Ndị ọrụ ụlọ doro anya kwuru na mmadụ iji aka ya kpụọrọ onwe ya blọk na-aka mma karịa ịzụ nke a kpụrụ akpụ. Mana ọ bụrụ na ọ dị gị ọsọ ọsọ, i nwere ike ịzụ blọk gị. Ogbukiri dụrụ ọdụ ka ị zụrụ ya n'aka ndị nwere igwe na-akpụ blọk n'ihi na ''nke ha na-esi ike."" Ọ dọkwara ndị mmadụ ji aka ha akpụrụ onwe ha blọk aka na nti banyere ịkpụ blọk n'udummiri sị, ""mmiri nwere ike izo mebie blọk a kpụrụ akpụ."" Dịka Ogbuokiri siri rụtụ aka, a na-awa ntọala n'ibe n'ibe nke ndị ọrụ ụlọ kpọrọ ""partitions."" Ịrụ ụlọala nwere ọnụ ụlọ atọ maọbụ anọ ga-eri ihe dịka 'partitions' iri ise nke ọ kọwara e ji ihe dịka narị naịra ise maọbụ isii egwu. O nwere ike dakarịa ma ọ bụrụ ala siri ike maọbụ na ọ bụ ala okwute. E gwucha ihe ndị a aga agwa aja, okwute na simenti were wụọ ala ahụ e gwuru rute n'ogogo a kpọọ 'damp proof course' na bekee ma were akpa wakịrịwakịrị kpuchie ya. Nke a bụ iji gbochie miri si n'ala idebata n'ahụ aja ụlọ ma a rụchaa ya. Ndụmọdụ ọzọ Ogbuokiri na-eneye onye na-arụ ụlọ bụ ịgba mbọ hụ na ọ wulitere ala ụlọ ahụ ka ọ karịa ogogo okporoụzọ iji gbalahụ ide ịwabata n'ụlọ ahụ. Ọ bụ ogogo blọk itoolu maọbụ iri ka a ga-edo site n'ogogo 'Damp Proof Course' were rute ogogo 'lintel' bụ ebe itinye ọnụ ụzọ na windo. Ọ bụ n'oge a ka a na-eji okporo igwe rụkọta blọk na-ejịkọta ụlọ ahụ ọnụ; ma ụzọ, windo na aja. I dochaa 'lintel', ọ ga-eri gị ogogo blọk atọ idorute elu ụlọ ala ebe o kwesiri, dịka Ogbukiri , onye bụkwa onye nkuzi ' 'Architecture' na 'Federal Polytechnic, Nekede', Owere. "" Ọ bụ ebe ka ị ga-arụ 'concrete facial' nke  ndị mmadụ ji 'parapet"" mara. Ọ na-ewu ugbua n'ihi na ha ji ya achọ ụlọ ahụ mma."" Na nkọwa ya, ịrụ nke a nwere ike pụkụ narị naira anọ(N400,000). Ihe na-eso idolite ụlọ bụ ịkụ osisi nakwa mgbamgbam nakwa itinye ọnụụzọ na windo. Ogbukiri kọwara na 'aluminuim coated zinc bụ ụdị mgbamgba e jizi arụ ụlọ ugbua. Ọ gbakwara  ama na ọnụ ụzọ igwe nke a rụrụ na Naijrịa na-aka nke e si mba China tụbata esi ike. Ihe na-eso ihe ndị a bụ ite aja, itinye akọrọngwa latrik, mposi,afere e ji akwọ aka na ụmụ kirikiri ihe ndị ọzọ nakwa ite uhie. 1.  Inye ndị amaghị nke a na-akọ n'ọrụ iwu ụlọ( ndị adịgboroja) ọrụ Enyela ndị adịgboroja ọrụ ụlọ gị . Ọtụtụ ụlọ na-ada ugbua bụ maka na e nyere ya onye ihe edoghị anya ka ọ rụọ. 2. Mee ntule ụdị ala ị chọrọ iwu ụlọ na ya Ụfọdụ ala agaghị ebuli ụlọala, ebe ụfọdụ aghaghị ebuli ụlọ elu. Ọ bụ nnyocha ga-agwa gị nke bụ nke. 3.Nhazi ụlọ gị ọ dabanyekwara n'ihe iwu kwuru? Ogbuokiri dụrụ ọdụ sị, ""Ọ dị mkpa i wegara ngalaba na-ahụ maka ewumewu nke steeti ị na-arụ ụlọ akwụkwọ were nata nkwado."" ""Emeghị otu a, ha nwere ike ịkụri ụlọ gị ma ị rụcha ya."" 4. Ndị 'Omonile' nwere ike iji  gị n'ọrụ N' obodo ụfọdụ, ndị ntorobia nwere ike inye gị nsogbu ka ịkwụta ha ụgwọ tupu iwu ụlọ gị. Nke a bụ omenala a na-anụbu na mpaghara Naijiria ndị ọzọ mana ugbua nama abatala Ọka, a na-ahụzị ụdị agwa ọjọọ n'ala Igbo. Ya mere, ọ dị mkpa na-kwadoro akwado maka ụdị ihe a. 5. Gbalahụ iji akụrụngwa adịgboroja arụ ụlọ. Iji mee nke a Ogbuokiri sịrị  na ọka mma ịhapụ onye ọrụ doro anya ka ọ zụọ akọrọngwa e ji arụ ụlọ."	https://www.bbc.com/igbo/media-49199448
business	Etu ị ga-esi jiri ịzụ nchị bụrụ ọgaranya - Eluwa, Eze nchi na Naịjirịa	Nchi so na otu n'ime nrị na-amasị ndị bi na Naijirịa, ọkachasị ndị bi n'ọwụwa anyanwụ Naijirịa. Nchi bụ anụ ọhịa kama akụkọ a bụ maka ndị bidoro ịkpa nchi dịka anụ ụlọ na anụ ha ji agba mgbere. Chinedu Eleuwa bụ onye ọrụ ugbo lekwasịrị anya n'ịzụpụta anụ nchi kọwaara BBC Igbo uru anụ nchi bara na ihe mere o jiri banye n'ọrụ ịzụ nchi. Nwamadị a a na-akpọ 'eze nchi' ma bụrụkwa onyeisi otu ndị na-azụ nchi a kpọrọ 'Grasscutters Farmers Association' na Naịjirịa sị na o nwere mmasị n'ọrụ ugbo nke ukwuu. Ọ sị na ọ malitere ịzụ nchi n'afọ 2012 mgbe o fechara ala nna ya bụ 'National Youth Service Corps (NYSC)'. Na ọ gara n'ụlọorụ ebe a na-azụ ndị ọrụ ugbo 'Forestry Research Institute of Nigeria' dị n'Ibadan, na ọ hụrụ ebe a na-azụ nchi nke mere o jiri nwee mmasị ịzụ nchi. Eleuwa sị na ọ gara ọzụzụ etu e si azụ nchi n'otu afọ ma malitezie zụwa nchi iji nyere onwe ya aka. Onye ọzọ tinyere ọnụ n'ọkwu a bụ ọkammụta Cordelia Ebenebe bụ onye ọkaibe na sayensi n'ihe gbasara ụmụ anụmanụ. Oriakụ Ebenebe bụ kwa onye nyochara ma gụọ maka nchị nke ọma nke bekee na-akpọ 'Doctorate'. Ọ kọwara na nchị na-edozi ahụ nke ọma ma sịkwa na ebido zụwa nchi ebe ọ dị ukwu na ọ ga-enyere aka kwalite etu ndị Naijirịa , ọkachasị ndị bi n'ọwụwa anyanwụ na-etu ha si azụ nchi. Ebenebe kọwara etu ịzụ nchị si akwado ọdịmma mbara ezi n'ihi na ọ na-egbochi ndị dịnta isu ọhịa ọkụ mgbe ha na-achụ nta nchị. N'aka nke ọzọ ka Eluwa gosiri etu onye bị n'ọnụ ụlọ n'obodo mepere emepe ga-esi azụ nchị. Ọ gwara BBC Igbo na ọ na-akpata ihe karịrị otu nde Naira site n'ire na ịkuziri ndị mmadụ etu esi azụ nchi Kirie ya n'uju;	https://www.bbc.com/igbo/articles/cn3gn5jn54xo
business	Gịnị mere ọnụ ego dọla ji arị elu na Naịjirịa?	"Na Naịjirịa taa, ọnụ ego otu dọla bụ N710 n’ahịa nzuzo. Nke a mere ndị mmadụ ji ebe akwa maka na ọ bụbu N170 na 2015 mgbe onyeisiala Buhari batara n’ọchịchị.  N’etiti 2015 na 2021, ọnụ ego naira bidoro njem kpụwa ọnụ ala n’ebe dọla nọ. Dr. Bongo Adi bụ onye nkuzi n'ụlọakwụkwọ 'Lagos Business School', kwuru na ndị onyeisiala họputara n’ihe gbasara akụnaụba amachaghị ihe ha na-eme nke mere na atụmatụ ha na-ewepụta enweghị nke nwere isi. Nke abụọ, Adi kwuru na dọla dị ụkọ na mba ụwa nile n'ihi agha Ukraine na Rọshịa. Onye ọzọkwa bụ Oriaku Gloria Jarigbe kwuru na ụgwọ naịjirịa ji dị ọtụtụ n'ihi ọtụtụ ego gọọmentị bitere. Oriaku Jarigbe bụ ọkachamara n'okwu mgbakọ na nhazi ego. Dr. Bongo Adi kwu na ka ọ dị ugbua, ọtụtụ ihe emebiela, mmezite ya ga-ara ahu. Mana ihe atọ a nwereike inyeaka gbọta ya: 1.      Ka e wepụ 'Subsidy' – Mana e wepu ya, ihe ga-esiri ndị mmadụ ike karịa ka ọ dị ugbua. Cheta na 'subsidy' bụ ego gọọmentị Naịjirịa na-akwụ iji mee ka ọnụego mmanụ ụgbọala dị obere. 2.      Igbanwe ndị ọchịchị ugbua ma tinye gọọmenti ọhụrụ. A na-ele anya n’afọ 2023, ọchịchị ọhụrụ ga-adị nke nwereike ibute atụmatụ ọhụrụ nke ga-agba eziokwu niile n'anwụ. 3.      Ime ka mmanụ anyị na-egwupụta gbagokwuo elu ka e nweike reta ezigbo ego na ya. Mana ka ọ dị ugbua, ndị ohi na-ezu ụfọdụ mmanụ anyị na-akọpụta na Naịjirịa. Nke a mere na ego dọla a na-ereta na ya anaghị ezu. Ọkammụta Frank Ojadi, bụkwa onye nkuzi na 'Lagos Business School',  sị na ọnụ ego dọla ga na-arị elu ruo mgbe a ga-enweta atụmatụ nke ga-egbochi ndị ohi izuru mmanụ agbịdị anyị na-emepụta. Ọ sikwa na Naịjirịa kwesịrị ileba anya i na-eresi ndị mba ọzọ gaasị maka na gaasị anyị nwere dị ọtụtụ. Mana oriaku Gloria Alaribe, kwuru na gọọmenti ga-eme ka nchekwa dị, ka ndị na-akọ ugbo nweike laghachị n’ụgbo ha. ""Ọkụ alatrik kwesịrị idikwa ka ndị na-emepụta ihe nwee ike imepụta ihe anyi ga na-eresi mba ndị ọzọ,"" Jarigbe kwuru. ""Anyị ga-ebelata kwa aka n’itubata ihe ma na-eri ihe anyị na-emepụta n’obodo anyị."""	https://www.bbc.com/igbo/articles/c3g1jpev8pjo
business	Coronavirus Lock down: Ndakpọ akụnaụba, oke agụụ na ihe ndị ọzọ so 'Lock Down' na Naịjirịa	"Ndị gọvanọ steeti niile na Naịjirịa enweela nkwekọrịta imechi njem i si na steeti baa na steeti ruo izuụka abụọ iji belata mfesasị coronavirus. Ọ bụ ihe doro anya na ụdịrị mkpebi a nwere otu ihe maọbụ abụọ ọ na-eme na ndụ nakwa akụnaụba ndị obodo. Ya mere akụkọ a bụ ka anyị tụlee etu mkpebi  ha ga-eji metụta ndụ nakwa akụnaụba ndị Naịjirịa. Mgbe BBC Igbo kpọtụrụ onye ọnụ na-eru n'okwu n'ihe akụnaụba ndị obodo bụ Chidi Lemchi. Ọ sị na otu uru ọ hụrụ gbara ọkpụrụkpụ na mkpebi ndị gọvanọ a bụ na onwereike ibelata mfesasị ọrịa coronavirus dịka ha si kwuo. Mana ọghọm ndị ga-eso nke a buru ibu ọkachasị maọbụrụ na gọvanọ emeghi ihe ndị ha kwesịrị ime tupu ha na-amachi njem a. Lemchi sị na ụfọdụ ọghọm dị na mmechi njem steeti na steeti a gụnyere; Lemchi sị dịka Naịjirịa dị ugbua na ọ bụ akụnaụba ndị zoro ezo si n'aka ndị ọrụ aka di iche iche, ndị azụmaahịa bụ ihe ụmụafọ Naịjirịa ji biri. Mana site na mmechi obodo a, ahịa agaghị azụ, ndị ọrụ aka agaghị arụ ọrụ. Nke a ga-eme ka akụnaụba a dakpọọ bụ nke emetụta akụnaụba ndị a na-ahụ anya. Lemchi sị na agụrụ ga-adị n'obodo karịa ka o si dị ugbua maka na ọtụtụ ndị ""a rụọ e rie"" agaghịzi na-arụ nke ha ga-eji na-eri. Ọ gara n'ihu kwuo na ọ bụrụ na ndị mmadụ ahụghị nri ha ga-eri n'ihi mmechi obodo, na ihe ọzọ ga-abụzi ịchọwa ebe ha ga-ezute ego maọbụ nri ha ga-eri. Nke bụ na ị ga-anọ n'ụlọ mmadụ a bịa kụọrọ gị aka maọbụ bịa buru ite nri na ihe ndị ọzọ. Ọ sị na ugbua e mechiri ụfọdụ steeti na e nwetula akụkọ ọgbaghara n'ụfọdụ ebe, ka ụfọdụzie mgbe e mechiri steeti niile na Naịjirịa, na oke ọgbaghara nwereike ịdapụta n'ọtụtụ ebe di iche iche. Lemchi gara n'ihu kwụpụta ihe o chere ndị gọvanọ a kwesịrị ime n'ụdị ọnọdụ a. Ọ sị ka ha nye ohere ka ndị aka ọrụ a ji akụnaụba ndị zoro ezo na-arụ ọrụ ha kama na a ga na-ele ha ahụ kwa ụbọchị maka njirimara coronavirus tupu onye ahụ ebido ọrụ. Ọ kwuru na ha ga-agba mbọ  hụ na enyemaka ọbụla ha ga-enye ga-eru ndị o kwesirị iru aka nakwa n'oke buru ibụ na-abụghị nke otu iko osikapa ụfọdụ na-eketa. N'ikpeazụ ọ sị na atụmatụ ndị gọvanọ dị mma kama ha kwesịrị imezi ụfọdụ ihe tupu ha a na-agbaso ya."	https://www.bbc.com/igbo/afirika-52396610
business	Uses of Rubber: Etu e si emepụta ‘rubber’ na nnukwu ugbo nke Izombe, Imo steeti	Ọrụ ugbọ bụ otu ụzọ ndị mmadụ nwere ike isi nwete ego ma kwalite akụnụba ha mana ụfọdụ na-eleghara nke a anya. E nwere ọtụtụ osisi na-enye ndị ọrụ ugbo oke ego dịka ha bara oke uru. Otu n’ime osisi ndị a bụ osisi “rubber”. BBC Igbo mere njem gaa na nnukwu ugbo ebe a na-akọpụta osisi “rubber” n’Izombe nke Imo steeti. Ihe anya hụrụ ebe ahụ bụ ihe ịtụ n’anya. Ndị ọrụ ugbo nọ ebe ahụ nke otu onye n’ime ha bụ Donatus Emedoro kọwara etu esi akọ, abụpụta nakwa etu eji amịpụta mmiri pụrụiche osisi a na-agba O kwuru na e ji mmiri emepụta ihe dị ịcheịche. O kọwara etu osisi rọba si etoru ruo afọ asaa tupu amalite mịpụtaba mmiri na-agbapụta n’ahụ ya. A na-ere mpụtara mmiri mgbapụta osisi a n'ọtụtụ mba dịka ọ bụ ihe a na-achọ achọ. Rọba so na ụfọdụ ngwaahịa Naịjirịa na-eresi mba ndị ọzọ. Dịka uru mmanụ agbadi ji nwanyo nwayo ala, Naịjirịa nakwa mba ndị ọzo na-achọ ụzọ ndị ọzọ ha nwereike isi kwalite akụnụba ha. Ndị ọrụ ugbo ahụ kọwara na ọrụ ugbo rọba adighi mfe ma nacha. Emedoro kwukwara na ibite ego n’aka gọọmentị maka mkwalite ya bụ ọrụ bụ ihe na-adighị mfe. O kwuru na nke a so etinye aka na ihe na-echere ya bụ ọrụ aka mgba na Naịjirịa. Onyeisiala Muhammadu Buhari ekwuola kwa mgbe kwa mgbe na ọrụ ugbo na ọzụzụ ụmụ anụmanụ nwereike ịbụ ụzọ ga-agbapụta Naịjirịa n’ọdịnaihu, ọkachasị dịka ngozi ala nakwa ngozi ọtụtụ osisi jupụtara na Naịjirịa. Marakwa na Naịjirịa bụbu ọkaibe na ọrụ ugbo n'oge gara aga tupu mmanụ agidi anọchịte ya anya. Site n’afọ 1960 ruo mbido afọ 1970 tupu achọpụta mmanụ agbidi n’uju n’ala Naịjirịa, rubber so n’akụmakụ ubi Naịjirịa kacha kọpụta. Ndị ọkacha mara n’ọrụ ugbo ekwuola na ihe e ji Rubber emepụta na mbaụwa kariri 40,000 nke gụnyere akụkụ ụgbọala(car parts), ihe egwuregwu ụmụaka (toys), akụrụngwa ndị dọkịnta na ndị ahụike, akụkọ ụgbọelu dị ịcheịche Ndị mere akụkọ a bụ Ikechukwu Kalu na Chiemela Mgbeahuru.	https://www.bbc.com/igbo/60578782
business	Lekwa ego ole eji esi Legọs gaa ọwụwa anyanwụ Naijirịa ugbua	BBC Igbo garụrụ n'ọdọ ụgbọala ebe esi eme njem site Legọs gawa ọwụwa anyanwụ na mba mmiri. Ndị ọkwọọ ụgbọala na-ekwu na ha na-ana ihe dịka puku naịra 23,000 ruo 25,000. Ha kwuru ihe mere o ji dị etu a dịka ha rụtụrụ aka maka ụkọ mmanụ ụgbọala na ihe ndị ọzọ. Ebe n'aka nke ọzọ ka ndị na-eme njem na-ekwu etu ọnụ ego ụgbọala ha jie eme njem sị emekpa ha ahụ. Kirie ya n'uju ebe a.	https://www.bbc.com/igbo/articles/ce4gqv4jv4xo
business	Isabel Dos Santos: Etu nwa ada a si baa ọgaranya site n'ire obodo ya bụ Angola tọrọ	"Isabel Dos Santos bụ nwaanyị kacha baa ọgaranya n'Afrịka mana o rere obodo ya bụ Angola tọrọ iji wee baa ọgaranya. Akwụkwọ dị iche iche nke BBC hụrụ gosiri etu Isabel si nweta ikike ire ala, mmanụ agbidi, dayamọnd nakwa ịrụ ụlọọrụ nzikọrịta ozi oge nna ya bụ onyeisiala Angola. Akwụkwọ ndị ahụ gosiri etu Isabel na di ya si nweta ikike izụrụ akụnụba obodo Angola n'ụzọ n'ezighi ezi. Mana ya bụ nwa ada ahụ agọrọla ọnụ ya kwuo na aka ya dị ọcha n'ebubo nrụrụaka a na-ebo ya. O kwukwara na ebubo ahụ bụ aka ọrụ ndị na-agba ya mgba okpuru maka ndọrọndọrọ ọchịchị ọ na-akwado ịpụta. Isabel Dos Santos bụ ada aka chịbụrụ mba Angola bụ Jose Eduardo Dos Santos. Nna ya chịrị Angola afọ iri atọ na asatọ. Isabel jizi mba Briten mere ebe obibi. O nwere ụlọ na ihe ndị ọzọ dara oke ọnụ n'obodo London Mana ugbua a na-enyocha ya maka ebubo nrụrụaka bụ nke gọọmentị Angola boro ya. Gọọmentị Angola ejichiela ego na ihe ndị ọzọ Isabel nwere n'Angola. Ugbua, BBC Panorama enwetala akwụkwọ gosiri nrụrụaka niile Isabel tinyere aka na ya nke mere ka ọ baa ọgaranya nke ukwu. Ọtụtụ n'ime akwụkwọ ahụ si n'aka otu  International Consortium of Investigative Journalists (ICIJ) otu jikọrọ ọtụtụ ndị ntaakụkọ n'akụkụ ụwa niile. Mgbe Eduardo Dos Santos bụ onyeisiala Angola, o mere Isabel nwa ya onyeisi ụlọọrụ mmanụ agbidi a kpọrọ Sonangoln'afọ 2016. Mana oge ọ rituru, onye nọchiri ya bụ  Joao Lourenço chụturu Isabel n'ọkwa. Mgbe Isabel na-achọ iritu, o binyere aka ka a kwụọ ụlọọrụ a kpọrọ 'Matter Business Solutions' ego dị nde dọla 58 ($58 million). O doghi anya ihe o ji kwụọ ụgwọ ahụ. Mana nchọpụta ndị ntaakụkọ mere gosiri na onye nwe ụlọọrụ 'Matter Business Solutions' bụ enyi Isabel. Nchọpụta gosikwara etu di Isabel, Sindika Dokolo, si mịa ego ụlọọrụ Angola na-arụpụta ọla dayamọnd a kpọrọ Sodiam. Dokolo na Sodiam nwere nkwekọrịta n'afọ 2012 ịgbakọ aka tinye ego na ụlọorụ Swizaland na-emepụta ọla e ji achọ mma nke aha ya bụ De Grisogono. Ka ọnwa asatọ gachara ha nwere nkwekọrịta ahụ, Sodiam kwụrụ nde dọla 79 ($79) mana Dokolo kwụrụ naanị nde dọla anọ ($4) Sodiam kwụkwara Dokolo nde euro ise maka ya bụ nkwekọrịta, nke pụtara na otinyeghi ego ya ọbụla na nkwekọrịta ahụ. Onyeisi ụlọọrụ Sodiam bụ Bravo da Rosa, gwara BBC na ụlọọrụ ahụ ga-akwụ nde dọla $200 tupu ha akwụchaa ụgwọ Dokolo tinyere ha n'ime ya. Andrew Feinstein, onyeisi otu 'Corruption Watch' kwuru na Dos Santos ji akụnụba dịịrị ndị Angola niile wee baa ọgaranya naanị ya. ""Oge ọbụla ị hụrụ Isabel ebe ọ na-emekasị ego, mara na ọ bụ olileanya ndị mmadụ nkịtị na Angola ka ọ na-azọ ụkwụ."" Akwụkwọ BBC hụrụ gosiri etu ụlọọrụ Isabel si zụrụ ala n'aka gọọmentị mana ọ kwụchaghị ụgwọ ya. Ọ bụ site n'ikike nna ya nyere ka Isabel ji zụta ala ahụ dị n'akụkụ osimiri n'obodo Luanda Ego ala ahụ kwesịrị ịbụ nde dọla 98 ($98) mana Isabel kwụrụ naanị pasenti ise ego ahụ. Gọọmentị chụpụrụ ọtụtụ ndị mmadụ bi n'ala ahụ iji mee ka ụlọọrụ Isabel weghara ya. Otu n'ime ndị a chụpụrụ ebe ahụ Teresa Vissapa onye mụrụ ụmụ asaa. Vissapa kwụrụ sị: ""A na m arịọ Chukwu ka o metụ ya aka n'obi ka o chee ihe anyị na-agabiga."" ""O nwere ike ọ maghị ya, mana anyị na-ata nnukwu ahụhụ ugbua."" Isabel jụrụ inye ọsịsa ọbụla gbasara nke a. Aka Isabel dịkwa n'ụlọọrụ nzikọrịta ozi kachasi n'Angola bụ Unitel. Ọ zụrụ 'share' ruru pasentị 25 n'ụlọọrụ ahụ nke ego ya ruru otu ijeri dọla ($1 billion). Unitel akwụọla Isabel ihe ruru otu ijeri dọla ($1 billion) kamgbe afọ 2000 ọ zụrụ 'share' ha."	https://www.bbc.com/igbo/afirika-51178808
business	Ọgbambọ: Etu m si malite ahịa nri na UK- Mobughichi Eberendu	Mobughichi Eberendu bụ onye Injinia, gwara BBC Igbo etu o siri hapụ ihe ọ mụrụ malite iri nri ndi Afrịka na mba ofesi. Ọ bụ n'obodo Portsmouth, nke mba Briten ka maazị Mobughichi na-akpa ike a. N'akụkọ a, ọ gwara BBC etu o siri malite nakwa ije ya kemgbe o bidoro. Onye haziri akụkọ a bụ Jessica Nwankwo	https://www.bbc.com/igbo/afirika-56726177
business	Ịzụ nchi na-enye m karịa N1,000,000 kwa ọnwa - Chinedu Eleuwa	Nchi so na otu n'ime nrị na-amasị ndị bi na Naijirịa, ọkachasị ndị bi n'ọwụwa anyanwụ Naijirịa. Nchi bụ anụ ọhịa kama akụkọ a bụ maka ndị bidoro ịkpa nchi dịka anụ ụlọ na anụ ha ji agba mgbere. Chinedu Eluwa onye eji 'Eze Nchi' mara ma bụrụkwa onyeisi Grasscutter Farmers Association of Nigeria kọọrọ BBC Igbo etu o siri bido ịzụ nchị. Onye ọzọ tinyere ọnụ n'ọkwu a bụ ọkammụta Cordelia Ebenebe bụ onye ọkaibe na sayensi n'ihe gbasara ụmụ anụmanụ. Oriakụ Ebenebe bụ kwa onye nyochara ma gụọ maka nchị nke ọma nke bekee na-akpọ 'Doctorate'. Ọ kọwara na nchị na-edozi ahụ nke ọma ma sịkwa na ebido zụwa nchi ebe ọ dị ukwu na ọ ga-enyere aka kwalite etu ndị Naijirịa , ọkachasị ndị bi n'ọwụwa anyanwụ na-etu ha si azụ nchi. Ebenebe kọwara etu ịzụ nchị si akwado ọdịmma mbara ezi n'ihi na ọ na-egbochi ndị dịnta isu ọhịa ọkụ mgbe ha na-achụ nta nchị. N'akla nke ọzọ ka Eluwa gosiri etu onye bị n'ọnụ ụlọ n'obodo mepere emepe ga-esi azụ nchị. Ọ gwara BBC Igbo na ọ na-akpata ihe karịrị otu nde Naira site n'ire na ịkuziri ndị mmadụ etu esi azụ nchi. Lee ihe onyonyo a ka ị ghọta akụkọ a n'uju.	https://www.bbc.com/igbo/articles/c3gxyev2q4wo
business	Jobs in Nigeria: Akaọrụ 10 a na-agbara ọsọ ndị ọzọ ji eriju afọ	"Ọtụtụ oge ka ndị mmadụ na-arụ ọrụ ndị mmadụ na-akpọ n'imi, ọrụ ndị e nwereike ịsị ""tụfịakwa, ọ bụghị m ga-arụ nke a"". Mgbe a na-eto, a jụọ ""kedụ ihe ị chọrọ ịbụ mgbe i toro?"" ọtụtụ ndị na-ekwu na ha chọrọ ịbụ dọkịta, injinia, ọkaiwu, onye nkuzi, ọgbabọọlụ, onye uweojii maọbụ onye agha wdgz. Mana ọrụ ndị anyị na-ekwu maka ha n'akụkọ a bụ ọrụ ndị ọtụtụ ndị na-arụ ha arọghị nrọ ịmetụ aka n'ụwa ha, mana ọnọdụ tinyere ha n'ime ya. Ọrụ ndị ahụ bụ ọrụ ndị dị ezigbo mkpa n'ụwa, nke ọtụtụ ndị na-elelị anya. 1) Ịsa na ịwa ozu (embalmer): Ọrụ onye bekee kpọrọ 'embalmer' gụnyere ịsa na ịwa ozu ma kwado ya maka olili. Ọrụ a bụ ọrụ ndị ọ kara obi n'ihi na ọ gụnyere ịgbapụ ọbara n'ahụ ozu, ịgbanye ya mmiri ndị e ji echedo ozu nakwa itechi ozu ka ọ dị mma ile anya. Ndị na-arụ ya bụ ndị na-edili ọnwụ na ihe ndị na-eso ya. Ọ ga-edili arịrị ndị nwe ozu. Ọ bụ ndị ahụ na-ahụ na ozu atọgbọghị ma na-esigbu ndị dị ndụ, ọrụ ha na-arụ na-emekwa ka ozu nọtetu obere aka tupu o rekasịa. Gị na-agụ akụkọ a, a sị gị bụrụ ọsa ozu ị ga-ekwe? Mana e nwere ndị na-arụ ya ma rụta ya ọfụma. 2) Oburu nsị (sewage cleaner/disposer): Ọrụ a abụghị ọrụ 'nwa mummy', ọ bụ ọrụ onye obi kara n'ihi na enweghi ihe na-asọ oyi ka ịhụ nsị onye ọzọ anya, ọkachasị ebe o juru eju bara abara. Ọrụ ha gụnyere ikpocha nsị dị na ya bụ soakaway nakwa ịsachapụ ya mmiri. Mkpa ọ dị bụ na ọ bụghị na ha ekpochaghị 'soakaway' gị, nsị ga-etofe ya ma pụtawazie ebe ọ ga-anọchi ụzọ. Nke a nwereike ibute nsogbu gụnyere ọrịa na ihe ndị ọzọ. 3) Ịgba ozu ọkụ (cremators): Ọrụ ndị a dị ka ọrụ onye na-asa ozu, mana kama ọ na-asa ozu, ọ na-agba ozu ọkụ. Ọ na-amasị ụfọdụ ndị ịgba ozu ọkụ kama itinye n'akpati kwaa ya akwaa ma lie ya eli. N'ihi ndị ahụ na-achọghị ili ozu ka e ji nwee ndị na-agba ozu ọkụ. A gbachaa ozu ọkụ e fesaa ntụ ahụ n'ikuku maọbụ na mmiri, dịka ndị nwe ozu ahụ si chọọ. Ọrụ ha dị mkpa n'ihi na ọ na-eme ka e belata etu e si egwu ala, nke nwereike ịkpata ka e gbutuo osisi na-enyere ihuigwe aka. Mana ọ na-ere isi abụọ n'ihe gbasara ihu igwe n'ihi na ịkpọ ihe ọkụ na-emebikwa ihu igwe. 4) Ndị na-akpa alumi (recyclers): Ndị na-akpa alumi (aha ha si na aluminium) bụ ndị na-agagharị na-atụtụ igwe, plastik na ihe ndị ọzọ na-emeju atịtị. Ọtụtụ ndị na-elelị ha anya, na-ahụ ha ka ndị enweghi akaọrụ, mana ọrụ ha dị oke mkpa n'ihi na a na-ejikarị ihe ndị ha tụtụtara wee na-arụgharị maọbụ rụpụta ihe ọhụrụ ọzọ. Mkpa ọzọ ọ dị bụ na ọrụ ha na-enyere ihuigwe aka n'ihe Bekee kpọrọ 'climate change'. Nke a bụ n'ihi isi ọrụ ha bụ nke Bekee kpọrọ 'recycling'. Ọzọ bụkwa na a hapụ ihe ndị ahụ mebiri emebi ị na-atụpụta n'ụlọ gị ka ha nọrọ ebe a tụsara ha, ọ pụtara na ọ ga na-eme ka ikpo atịtị buo nnukwu ibu ma na-anọchi ụzọ. 5) Ikpo atịtị: Enweghi onye ọ bụ nrọ ya ịbụ okpo atịtị, mana ndị mmadụ na-arụ ya. Ọ bụ ha na-ahụ na ihe ndị ị tụpụtara n'ụlọ gị anọchighi gị ụzọ ma butere gị nsogbu gụnyere ọrịa. Ọ bụghị ọrụ gị na-atụpụta atịtị ga-achọ ịrụ n'ihi na ọ gụnyere ịtụtụrụ na ịmetụ atịtị na-abụghị nke gị, nke ga-enwecha ihe ndị na-asọ oyi, aka. N'ihi ndị na-ekpofu ahịhịa, atịtị anaghị atagbu gị n'ụlọ gị. 6) Ilekọta ndị agadị: Ọ bụ ekpere onye ọbụla ibi ogologo ndụ, kaa nka tupu a nwụọ, mana ọ bụghị ekpere onye ọbụla ịrụ ọrụ dị n'ilekọta onye merela agadị. Ọ bụghị onye ọbụla ga-arụnwu ọrụ a n'ihi na ọ na-aratu ahụ ịrụ. Nke a bụ n'ihi na e nwere ndị ọ na-ara ahụ ilekọta onye na-abụghị ọbara ha (onye ezinaụlọ ha). Ọrụ a bụ ọrụ ndidi; ọ dịghịkwanụ mfe inwe ndidi ebe ndị merela agadị nọ n'ihi na ụwa na-arazị ụfọdụ n'ime ha ahụ n'agadị (ndị na-akpabu ike oge ha nọ . Ọrụ a dị mkpa n'ihi na ụfọdụ ezinaụlọ enweghi ndị na-anọnyere ndị agadị ha nwere n'ụlọ ka ha nwee ohere gara mkpa ha; ndị na-arụ ọrụ a na-egbo mkpa a. Ọ bụ ndị a na-elekọta ndị agadị ahụ, hụ na ha sara ahụ ma na-ekpocha na-azacha ebe ha nọ wdgz. 7) Ndị na-eke nri (waiter/waitress): Ọrụ onye na-eke nri bụ ọrụ ndidi n'ihi na ọ bụghị mmadụ niile na-akwanyere ha ugwu. Ọ bụghịkwanụ ọrụ mmadụ na-arọ nrọ ịrụ oge ọ dị na nwata. E nweela ọtụtụ mgbe ndị iwe ọkụ wụrụ ha nri, mmanya maọbụ mmiri n'ahụ n'ihi mmehie so ihe ha 'tụrụ order' ya na ihe e wetere ha. Iwu ji ụlọọrụ ha anaghị ekwekarị ha bọgwọrọ ọbọ ma ụdịrị ihe a mee ha n'ọrụ, nke bụ na ị ga-elo iwe ya bụ ihe ga-akpalite. Ọzọ bụ na e nwere ndị nke na-arụ ọrụ ebe a na-ebikarị ma na-etichara ha aka; ihe dị ka ndị na-arụ n'ebe a na-aṅụ mmanya nke Bekee kpọrọ 'beer parlour'. Mana ị ma etu ha si dịrị ezigbo mkpa? Ọ bụ gị ga-ejiri aka gị enye onwe gị nri n'ụlọ oriri na nkwari? Ọ bụ ọrụ ha ịhụ na nri na mmanya ị chọrọ rutere gị aka. Ụfọdụ oge ọ bụkwa ọrụ ha ịhụ na ebe ị nọ eri nri dịkwa ọcha, ka ị ghara ibute ọrịa ebe ị gara iri nri. 8) 'Vulcanizer': Ọrụ onye 'vulcanizer' bụ ịgbanye ikuku na taya ụgbọala maọbụ ọgbatumtum ma ọ daa afọ. Ọrụ a abụghị ọrụ a dị ọcha arụ n'ihi na unyi na atịtị ga-emechurịrị gị. Ya mere, ụfọdụ oge ị ga-ahụ na ndị na-arụ ya nwere otu akwa ruru unyi ha na-eyi arụ ọrụ ha tupu ha agbanwee ya yiri nke dị ọcha laa. N'agbanyeghi na a na-amụ ya bụ ọrụ amụ dịka ịgba bọyị, enweghi onye na-arọ nrọ iji ya mere akaọrụ mgbe ọ bụ nwata. Ọrụ a dị ezigbo mkpa n'ihi na ọ bụrụ na e nweghi ndị na-afụnye ikuku na taya, kedụ etu ndị na-eme njem ga-esi na-eme ya? Mmadụ aga abụnwu eji ụkwụ eje Aba? 9) Ndị na-ere mmanụ ụgbọala: Ndị na-arụ ọrụ a na-enwe ezigbo ndidi n'ihi na ha na-ezute ụdịrị mmadụ dị iche iche; ma ndị iwe na-ewe ma ndị enweghi ndidi. Ọrụ ha na-emepekwa ohere ikuru anwụrụ na-eso mmanụ ụgbọala (fumes) ụfọdụ oge, nke na-adịghị mma n'ahụ mmadụ. Ọtụtụ ndị ọ bụ ọrụ ha ugbua arọghị nrọ ịhụ onwe ha n'ọnọdụ a, mana ha ji obi ha na-arụ ya. Ọrụ ha dị mkpa ọkachasị na mpaghara ụwa ebe ndị ọ bụ mmanụ ka ụgbọala na-eji aga. Mana mara na e nwere ụfọdụ mba dị n'ụwa ebe ọ bụ gị na-akwọ ụgbọala ga-eji aka gị agbanye mmanụ n'ụgbọala gị. 10) Igwu ili: E nwere onye ọ bụ nrọ ya ịrụ ọrụ a? Mana ndị mmadụ na-arụ ya tinye 'jara'. Ọ bụ ọrụ e ji ike na ndidi arụ n'ihi na ọ dịghị ofele igwubanye ala n'ime ebe ọ ga-eru fiti isii. Ọ bụrụ na ndị na-arụ ya arụghị ya, ọ pụtara na ozu na akpati ozu ga na-adọ n'elu ala. Mana marakwa na e nwere mpaghara ndị e ji igwe traktọ egwu ala ili. Ọzọ... Ọrụ ndị ọzọ dị ka ha gụnyere ọrụ gbagbuo (ndị na-agwọkọta kọnkịrị na sịmentị na ihe ndị ọzọ ebe a na-arụ ụlọ), ndị 'job' (ndị na-ebu ngwongwo n'ime ahịa) wdgz. Ọrụ ndị a dị mkpa n'ụzọ nke ha, n'ihi na ha na-enye aka ịhụ na obodo dị ọcha ma dị mma obibi. N'akwụkwọ ụlọọrụ National Bureau of Statistics (NBS) bụ ngalaba na-ahụ maka ngụkọ ọnuọgụgụ ihe na-eme na Naịjirịa biputara n'etiti Q4 2020 na Q1 2021, ọnụọgụgụ ndị na-enweghị ọrụ na Naijiria ruru ihe dị ka 33.3% nke a gbagoro elu site na 27.1% na mbido 2020. Ka ọ dị ugbua, ọnụọgụgụ ndị na-enweghị ọrụ na Naịjirịa karịrị nde iri abụọ na atọ (23,187,389). Nchọpụta ụlọọrụ ha mere na Maachị 2021, gosiri na ọnụọgụgụ ndị na-achọ ọrụ na Naịjirịa ka na-agbago elu."	https://www.bbc.com/igbo/afirika-59964568
business	Unity Bank: E menyụọla ọkụ gbara isi ụlọọrụ Unity Bank dị na Lagos	Ọkụ ọgbụgba agbala isi ụlọọrụ Unity Bank nke dị na Victoria Island, Legọs taa bụ Monde. Ndị ụlọrụ ahụ kwuru na ya bụ ọkụ ọgbụgba bidoro n'ụtụtụ monde ,ebe ọrụ mmenyu ọkụ emeyụtụla ya dịka ha si depụta n'akara twitter ha. Ha depụtara na onweghị onye nwụrụ na ọkụ ọgbụgba ahụ, nchọpụta ha mere na-egosi na onweghị ụlọahịa dị n'akụkọ o metụtarala. A mabeghị ihe kpatara ya bụ ọkụ. Ihe onyonyo ọtụtụ ndị mmadụ na-egosi ka ụlọọrụ si na-agbaọkụ. Lee ụfọdụ ihe ha gosiri na twitter. @realsaintfamous narịọ ka enyemaka bịawa ozigbo maka mmenyu ọkụ. Ihe onyonyo a na-egosi ndị ọrụ mmenyu ọkụ ebe ha na-agba mbọ ịmenyu ya bụ ọkụ. Anyị ga na-ewetara ụnụ akụkọ a ka o si aga.	https://www.bbc.com/igbo/afirika-49788814
business	Igbo apprenticeship system harvard: Lee nwoke tinyere ịgba boy ndị Igbo na Mahadum Harvard	Ndubisi Ekekwe bụ Ọkankuzi n'ihe gbasara igwe kọmpụta. Ọ kọwarala BBC Igbo ihe kaplitere mmụọ ya iji gbaa mbọ tinye ịgba boy bụ ihe eji mara ndi Igbo na Mahadum Harvard. Gee okwu ya n'uju ebe a Ndị mere akụkọ a bụ Adline Okere na Chigozie Ohaka	https://www.bbc.com/igbo/afirika-56807655
business	EndSars Protest: CBN ebola ndị nkwado ngagharịiwe a ebubo 'terrorism', mana lee ihe iwu kwuru...	"Akụkọ gbasara etu ụlọakụ etiti bụ 'Central Bank of Nigeria' si kpachie akpa ego  mmadụ iri abụọ bụ ndị so kwadoo ngagharịiwe e mere na Naịjirịa nwere n'ụlọakụ n'ọdịnso a, abụghịzị akụkọ ọhụrụ. Nke na-akpọtụ ugbua bụ na ndị CBN gwara ụlọikpe dị n'Abuja na ihe ha ji kpachie akpa ego ndị a ndị ahụ bụ maka na ego ahụ yiri ego e ji akwado iyi ndụ egwu nke Bekee kpọrọ 'terrorism'. Dịka ụlọntaakụkọ Punch si depụta, CBN gwara ụlọikpe na akpa ego ndị ahụ n'ụlọakụ bụ idebe ihe iwu kwuru. Ha rụtụrụ aka n'iwu a kpọrọ 'Terrorism (Prevention)(Amendment) Act, 2013' Malachy Ugwumadu, bụ onye ọkaiwu a ma ama, gwara BBC na ihe na-eme n'etiti CBN na ndị nkwado ngagharịiwe 'End SARS' ekwesịghị ekwesị. Ugwumadu jụrụ ajụjụ sị: ""Gịnị kpatara o ji bụrụ ugbua ka CBN chetara na ndị a bụ ndị na-akwado 'terrorism'?"" ""Ọ pụtara na CBN mabu na ndị a bụ ndị na-eyi ndụ egwu, ha wee gbachi nkịtị kemgbe?"" Ọ gara n'ihu kwuo hohaa na o nweghị ihe ọbụla jikọrọ ihazi maọbụ isonye na ngagharịiwe na iyi egwu. Dịka iwu Naịjirịa si dị, ihe a ga-akpọ 'terrorism' gụnyere: igbu mmadụ, ịtọrọ mmadụ, iyija gọọmentị, ịwakpọ ụlọ gọọmentị maọbụ ụlọ gọọmentị mba ọzọ dị na Naịjirịa, iji manye gọọmentị ka ha mee ihe dị aghaa mọbụ hapụ ime ihe dị aghaa, nakwa ịkwado ndị mmadụ ka ha mee ihe dị otu a. ""Mana o nweghị ihe dị otu a mere na ngagharịiwe 'End SARS' nke e mere n'ọdịnso a."" Malachy Ugwumadu kwukwara na ""iwu Naịjirịa nyere onye ọbụla ikike isonye n'otu ọbụla masịrị ya nakwa inwe ọgbakọ etu ọbụla o si masị ya, bụ nke Bekee kpọrọ 'Freedom of Association'"". ""Ndi mmadụ nwekwara ikike ikwupụta obi ha etu o si masị ha, nke a kpọrọ 'Freedom of Expression' na Bekee."" Ugwumadu kọwara na e nwere iwu nke a kpọrọ 'Public Order Act' nke kwuru na ndị uweojii ga-enye ndị mmadụ ikike pụrụ iche tupu ha enwee ọgbakọ ọbụla. Mana n'afọ 2007, Ụlọikpe Ukwu dị n'Abuja kachapụrụ ya bụ iwu, ma kwuo na o sitere n'aka ndị ọcha chịburu Naịjirịa n'oge gboo. Ugwumadu kwuru sị, ""Ka ọ dị taa, o nweghị iwu ọbụla machiri ndị mmadụ ime ngagharịiwe nke udo iji kwupụta obi ha."" Onye ntaakụkọ bụ Fisayo Soyombo kwuru na ọ bụ CBN na-eyi ndị mmadụ egwu: Aisha Yesufu kwuru na ọ ga-aka mma ma eziga onyeisi CBN ka ọ gaa Bornos steeti ebe ndị Boko Haram na-enye nsogbu: Faizon Dairo kwuru na onyeisi CBN na-ebutu onwe ya n'ala ịkpọ ndị haziri ngagharịiwe ndị oyiegwu: Ụlọọrụ 'National Broadcasting Commission' tara ụlọọrụ ntaakụkọ dị icheiche ahụhụ maka ibu akụkọ gbasara 'End SARS'. 'Ihe niile gbasara okwu EndSARS na CBN nọ n'ụlọikpe'- Ọnụ na-ekwuru ụlọakụ CBN Ọtụtụ akụkọ apụtala gbasara etu e si achọ imemina ndị isi ngaghariwe EndSARS na Naịjirịa. Otu n'ime akụkọ a bụ na-akpọchịrị akpaego  ụfọdụ ndị so mee ya ngaghariwe ahụ nwere n'ụlọakụ nke Central Bank of Naịjirịa kwuru na ọ bụghị ha mere. Akụkọ ọhụrụ pụtara na ụlọakụ Central Bank of Nigeria gwara ụlọikpe na ego dị na ọba ego ụfọdụ ndị isi ngaghariwe EndSARS bụ nke e chere eji e yi ndụ mmadụ egwu. Ọnụ na-ekwuru ụlọakụ CBN bụ Osita Nwanisiobi gwara BBC Igbo na ihe niile gbasara okwu ụlọakụ ha na ndị isi ngaghariwe EndSARS dị n'ụlọikpe nke mere na ọ gaghị ekwunwu ihe ọbụla maka ya. Na ndị ntorobịa Naịjiria pụtara ime ngagharịiwe kemgbe ihe karịrị ụbọchị iri na abụọ abụghịzị okwu, ihe onye ọbụla na-ajụ bụ maka ndị a gbagburu na ya bụ ngagharịiwe. Mana dịka a na-ajụ ajụjụ a, ọtụtụ ndị amaghị etu ihe si gagide ije rute etu a. Gịnị butere ngagharịiwe Endsars? A na-ekwukarị maka Endsars kwa mgbe kwa mgbe n'elu soshal midia ọkachasị mgbe ọbụla ndị uweojii gbufuru mmadụ na mpaghara dị icheiche na Naịjiria. Mana ngagharịiwe Endsars nke Ọktoba 2020 a malitere mgbe ihe onyonyo gosiri ebe ndị uweojii wakporo ma kwatuo otu nwokorọbịa n'ụgbọala ha n'obodo Ughelli dị na Delta steeti. Nke a mere ka ndị mmadụ sị na mmegbu ndị uweojii na-eme ndị ntorobia na Naịjiria na ogbugbu a na-egbu ụfọdụ, ezuola, nke mere ha ji kpebie ime ngagharịiwe. Kedụ ebe ọ bidoro? Ngagharịiwe a malitere na Legọs wee garuo Abuja, tupu o si ebe ahụ gawa steeti ndị ọzọ dịka Rivas, Enugwu, Abia, Imo, Akwa Ibom, Ekiti na ndị ọzọ, dịka ndị mmadụ nọchiri ụfọdụ ụzọ ndị mmadụ na-esikarị agafe. Ọ kwụsịghị ebe ahụ, o sikwa ebe ahụ gafee mba ndị ọzọ gụnyere Briten, Kanada, Amerịka, Jamini nakwa Saut Afrịka, dịka ndị Naịjiria bi na mba ahụ tinyere ọnụ ha. Ndị nọ na soshal midia nọkwa na-eti mkpu nke ha, ka ọha nụrụ olu ha. Gịnị ka ndị na-eme ngagharịiwe a na-achọ? Ha na-akpọ oku ka e kposaa ngalaba uweojii a kpọrọ 'Special Anti-Robbery Squad' (SARS), bụ ndị a na-ekwu kacha akpa arụ a megide ndị ntorobia. Ha kwukwara ka e ṅogharịa iwu jigidere ndị uweojii nakwa na-akwụlite ha ụgwọ. Dịka ha na-eme ngagharịiwe ha, ha kwuru na ha agaghị apụ maọbụghị ma gọvanọ steeti ha nakwa onyeisiala Naịjiria apụtara gwa ha okwu banyere ihe ha na-achọ. Gịnị ka gọọmenti mere maka ya? N'ụbọchị 12 nke ọnwa Ọktoba, Onyeisiala Naịjiria bụ Muhammadu Buhari pụtara kwuo na e kposaala ngalaba SARS. Okwu onyeisiala emeghi ka ndị ntorobia kwụsị ime ngagharịiwe ha, dịka ha na-ekwu na ihe ha chọrọ bụ ka e tinye anya n'ihe ha chọrọ ozugbo ozugbo karịa ikwe nkwa dịka ha si emebu. Ndị gọvanọ na osote onyeisiala bụ Yemi Osinbajo nwelwara nzukọ ebe ha nọ kpebie ịhọpụta ngalaba ga-elebanye anya na mkpamkpa ndị uweojii na steeti ha dị iche iche. Ndị ntorobia tuziri aka na e kposabuola SARS n'afọ 2017, 2018, 2019 nakwa na mbido 2020 a mana ihe na-ebe ka nọkwa na-ebe. N'ebe dị ka Rivas steeti, Gọvanọ Nyesom Wike tiri iwu iji machie ngagharịiwe na steeti ya, mana ndị steeti ahụ pụtara n'igwe, kwechiri sị na ha ga-emerịrị ya bụ ngagharịiwe n'ihi na ọ bụ ikike ruru ha dịka iwu obodo si kwado. Gịnị mere n'agbanyeghi ihe Onyeisiala kwuru? Ka ụfọdụ na-eme ngagharịiwe na-enyeghi nsogbu maọbụ mebie ihe ọbụla, ka ụfọdụ ndị omekome pụtara na-akpa arụ. N'Edo steeti, ndị omekome si n'ụlọmkpọrọ gbaa ọsọ mịpụ. N'Abuja, ndị omekome malitere imebi ihe ndị mmadụ n'ụzọ, na-awakpo ndị na-eme ngagharịiwe. Na Legọs, ụfọdụ ndị omekome malitere iwakpo ndị na-eme ngagharịiwe, ndị uweojii nakwa imebi ụfọdụ ihe. Ndị na-eme ngagharịiwe na Lekki Toll-gate ji obi ọcha ha pụta, dịka ha na-enwe aṅụrị na-agba ma na-egwu egwuregwu ebe ahụ n'ime ụbọchị niile ha nọ na-apụta. N'ụbọchị Fraịde bụ 16 nke ọnwa Ọktoba, ndị alakụba nọ ebe ahụ mee ekpere ha na-enweghi nsogbu ọbụla; n'abalị Fraịde ahụ, a nọkwa ebe ahụ mee ịmụ anya abalị iji cheta ndị nwụrụ n'aka ndị uweojii; otu ihe ahụ mekwara n'ụbọchị ụka bụ 18, mgbe ụfọdụ ndị fada nke ụka Katọlik nọkwa ebe ahụ duo ụka na oriri nsọ. Mana n'ụbọchị 20 bụ Tuzde, ihe niile tụgharịrị dịka ndịagha kwanyere mgbọ ka ndị na-eme ngagharịiwe gbakọrọ. Kedụ etu ihe si ruo etu a? Gọọmentị Legọs steeti tinyere iwu mmachi ngagharị site n'elekere anọ nke mgbede Tuzde, ụfọdụ ndị lawara be ha, mana ụfọdụ jụrụ ịla dịka ha kwuru na ha ga-anọ ruo mgbe gọọmentị gere ha ntị. Ka o ji nkeji ole na ole gafee elekere isii nke abalị ahụ, ndị agha rutere ebe ahụ kwawa mgbọ, ebe ndị mmadụ nọ n'ala jide onwe ha aka ma na-efe ọkọlọtọ Naịjiria. Dịka nke a na-aga ihu, gọọmentị Legọs amagharịkwa ọkwa mmachi ngagharị ha tinyeburu, sị na ha adọtikwuola ya ruo elekere itoolu nke abalị ahụ, ka ndị nọ na kpachi kpachi n'ụzọ nwee ike ịlaru n'ụlọ ha. Gịnị bụ 'curfew'a ụfọdụ steeti tinyere? Curfew ma ọ bụ mmachi ngagharị n'asụsụ Igbo bụ iwu gọọmentị tinyere iji hụ na ndị mmadụ apụtaghị ezi na-agagharị etu o si masị ha. Gọvanọ steeti dị iche iche gụnyere nke Legọs bụ Babajide Sanwo-olu kwuru na ihe mere ha ji etinye mmachi ngagharị bụ iji kwụsị ọgbaghara dapụtara dịka ndị omekome malitere imebi ihe. Ụfọdụ steeti dịka Imo, kwuru na ha na-etinye ya bụ iwu mmachi ngagharị iji gbochie ihe na-eme na steeti ndị ọzọ ime na nke ha. Kedụ steeti ebe curfew a dị? Steeti ndị gụnyere Legọs, Imo, Ekiti, Rivas, Abịa, Enugwu, Ebonyi, Plateau, Edo nakwa Ọshụn abanyela na ya bụ mmachi ngagharị, dịka ha zipuru ndị ọrụ nchekwa ka ha hụ na ndị mmadụ nọ n'ụlọ ha."	https://www.bbc.com/igbo/afirika-54638439
business	Ihe BBC Igbo chọpụtara na njem ha mere n'Onitsha River Port	Mgbe akụkọ pụtachara na ụgbọmmiri bu ngwaahịa si Lagos bata mmiri Onitsha ka afọ 42 gachara, o nyere ndị mmadụ ọṅụ . Mana BBC Igbo gbaruru ị ga-ahụ n'anya ha etu ọrụ si aga n'Onitsha River Port'. Were anya gị kirie n'onyonyo a ihe anyị hụrụ dịka Queen Ubah bụ onyeisi Onitsha River Port kpọgharịrị BBC Igbo ebe ahụ. Ubah kọwaara anyị ihe mere ọdọụgbọmmiri a ebubataghị ngwaahia kamgbe afọ iri anọ na abụọ gara aga. Ndị mere akụkọ a bụ Chioma Obianinwa na Nnamdi Agbanelo	https://www.bbc.com/igbo/media-54715951
business	Chinmark Group investments: Gbagharanu m maka ọrụ m rụrụ n'ihe gbasara ya - Amanda Chisom	Amanda Chisom, bụ onye a ma ama na soshal midia, arịọla mgbaghara maka oke ya n’ịkpọta ndị tinyere ego ha n’ihe gbasara iji ego achụ ego nke ụlọọrụ Chinmark Group. Na mkparịtaụka ya na BBC Igbo nwere, Chisom kwuru na enweghi mgbe o ji buru n’obi ịkpọkọta ndị mmadụ gwuo ha wayo maọbụ ghọgbuo ha. Amanda Chisom kọwara na ọ matara Chinedu Marksman Ijiomah (Chinmark) kemgbe afọ 2011. O kwukwara na Chinmark mere ya  ‘Global Ambassador’, mana enweghi ụbọchị ọbụla ha binyere aka n’akwụkwọ gbasara ya. O kwuru na o che na ihe ọ na-eme kwụ ọtọ, na ọ dịghị ka ihe adịgboroja, mere o ji kwado ya ma tinyekwa ego nke ya ugboro ugboro n’ime ya bụ atụmatụ ma rite uru n’elu ya. Chisom gwara BBC Igbo etu o si nye Chinmark ndụmọdụ ebe Septemba afọ 2021 ka ọ kwụsị ịnara ndị mmadụ ego na-etinye n’azụmahịa ya. O kwuru na na egwu na-atụ ya n'ihi etu ọtụtụ ụlọorụ ndị na-anara ndị mmadụ ego ha iji achụ ego na-akpụ afọ n’ala. Ọ sị na ihe mere o ji gwa ya okwu a bụ na ọ chọghị ka ndị mmadụ kpụrụ ya n’ọnụ ma ọ bụrụ na Chinmark mechaa kpụọ afọ n’ala, n’ihi na ọ bụ onye a ma ama. O kwuru na Chinmark gwara ya depụtara ya usoro ọ ga-esi emechi ya bụ atụmatụ. Ọ gwakwara ya na ọ naghị ekwe ka ndị riterela uru n’ego ha tighachịkwa ya. Ọ kọwara etu o si gakwuru ndị ọrụ Chinmark na-ajụ ha ihe mere na ha akwụbeghi ndị mmadụ ụgwọ nakwa etu e si sị ya kwụsị ikwu okwu gbasara ụlọọrụ ahụ na soshal midia ya. Maka ndị na-ata ya ụta, Chisom kwuru na ọ ghọtara ebe ha si abịa na ihe mere ha ji ebo ya ebubo ndị dị aṅaa. Ọ gara n’ihu sị ka ha bịa gbakọọ aka mara etu a ga-esi gboo ya bụ nsogbu dapụtara ugbua, n’ihi na ihe kacha mkpa bụ ịhụ na ego ndị mmadụ pụtara. O kwuru na ọ na-ewute ya na a na-akpụ ugwu ya n’ala ma na-akpọ aha ya dịka onye gwuru ndị mmadụ wayo. O kwuru na ebe ọ kwụ ugbua bụ ịhụ na ọ gbara mbọ etu ike ya ruru, ịhụ na ndị mmadụ nwetara ego ha. Kedụ etu ndị mmadụ siri mara na nnu aṅaala ofe n'okwu ụlọọrụ Chinmark? Ngalaba Securities & Exchange Commission (SEC) nke Naịjirịa depụtara n'ọba ozi webụsaiti ha akwụkwọ ozi katọrọ atụmaatụ oji ego achụ ego nke ụlọahịa Chinmark Group n'akwụkwọ ozi ahụ bu deeti December 25, 2021. Ha dọrọ ndị mmadụ aka na nti ka ha mata na Chinmark group nke nọ n'okpuru aha Fin Africa Investment Limited edenyeghị aha azụmahia ya n'akwụkwọ SEC ma na-ekwu na onye ọbụla ya na ha na-emekọ ihe, ihe ọ hụru ya jiri isi ya buru. Nke a eme ka ndị ụlọọrụ ọba ego amachie ego niile ụlọọrụ Chinmark n'ọba ego ha. O mere ka ndị niile tinyere ego karịrị mmadụ puku anọ. Ụlọọrụ Chinmark Group dịka ha siri kọwa na websaiti ha bụ ụlọọrụ nwere ọtụtụ alaka nke gụnyere ewumewu ụlọ (Chinmark Homes and Shelter) ọrụugbo ( Chinmark Farms, njem (Chinmark Rides), erimeri(Chinmark Restaurant & Foods services) wdgz. Isiụlọọrụ ahụ dị na 162 Ogui Road, Enugwu. N'ọdị nso a ka ngalaba gọọmentị a na-akpọ 'Securities and Exchange Commission' kwuru na ụlọọrụ ahụ bụ nke adigboroja, ma mechie ya. Ndị SEC jichikwara ego niile ụlọọrụ ahụ nwere n'ụlọakụ nke pụtara na ha enweghị ike ịkwụ ọtụtụ ndị mmadụ tinyere ego ha na ya bụ ụlọọrụ ụgwọ ọmụrụnwa ha. Mana Chinedu Marksman kwuru na ha na-aga ije ya iji mata ma SEC ọ ga-akpọpere ha ọbaego ha niile.	https://www.bbc.com/igbo/afirika-60911937
business	Palm Oil: 'Eji m ịsụ mkpụrụakwụ na mmanụ nri zụọ ezinaụlọ m'	Ezinma Ogbonna, bụ nwaanyị na-arụ ọrụ ubi nke gụnyere isụ mmanụ nri gwara BBC Igbo etu ya na di ya si zụọ ụmụ ha n'ogogo dị elu site n'ịsụ mmadụ nri a. Ọ sị na ọ malitere orụ ubi kamgbe ọ lụrụ di rute ugbua ma kọwakwaa usoro ọ ji emepụta mmanụ nri a nakwa uru mmanụ nri bara n'ala Igbo. Ọ gara n'ihu kwuo na ọ bụ site n'ịsụ nkwụ a ka ha ji rụta ụlọ ha. Kirie ihe o kwuru n'uju; Ndị mere ihe akụkọ a: Ikechukwu Kalu na Chiemela Peter Akụkọ ndị ga-amasị gị:	https://www.bbc.com/igbo/afirika-52715621
business	"Ngozi Okonjo-Iweala: ""Ala Igbo nwere ihe niile iji kwalite akụnụba Naịjirịa n'oge coronavirus a"""	Anyị enweghikwa ndị ga-azụ mmanụ agbịdị anyị. Ọ kara anyị mma na anyị chọrọ etu anyị ga-esi rụpụta mmanụ anyị ka anyị na-ere ya ka ọ na-amịpụtara anyị ego. Ọ kpọkuru ndị ụlọakụ nke ukwu ka ha tinye aka kwalite azụmahịa ndị mmadụ na Naịjirịa n'inye aka ka akụnụba Naịjirịa kwukwara ọtọ ọzọ.	https://www.bbc.com/igbo/52553470
business	N800b subsidy debt: Gọọmentị ejigbuola anyị n'ụgwọ - Ndị ahịa mmanụ	"Akụkọ dị mkpa Ndị na-ere mmanụ ụgbọala na Naịjirịa ekwuola na onweghi  nkwerikọta ọbụla ha na gọọmentị nwere banyere ụgwọ ego dị  ijeri narị naịra asatọ e ji ha. Onye odeakwụkwọ ha bụ Olufemi Adewole kwuru na ha ka kwụ ebe ha kwụ bụ ịkwụsị ọrụ dịka ụbọchị asaa ha nyere gọọmentị na-abịa n'ozuzu. Soshial Midia na-enwu ọkụ n'okwu banyere arịrịo  Fada Ejike rịọrọ Peter Obi n'okwu ọ gwara ya n'ịzuụka gara aga. Ọtụtụ kwuru na Mbaka e gosila ihe o ji bụrụ ezigbo nwa Chineke ebe ndị ọzị na-ekwu na okwu ya bụ ihe ihere nye ụka Katọlik. Osote mịnịsta ọdịnala na mba Fransị bụ Laurent Nunez ekwuola na ihe ruru mmadụ puku iri atọ na otu esonyela na ndị ye akwa odo odo na-eme nghagharị iwe na mba ahụ. Ngagharị iwe a nke bụ maka mbuli ọnụ mmanụ ụgbọala ka na aga n'ihu n'agbanyeghi na gọọmentị mba Fransị akwụsịtụla ya rue ọnwa isii. Mohamed Salah na-enwu ọkụ dịka ọ bụ ya kachasị e nye goolu n'asompi dị na mba Yurope kamgbe otu afọ ma a gụpụ Lionel Messi. Salah nyere goolu atọ na mmeri Liverpool ji ọkpụ goolu anọ merie Bournamouth n'asọmpi Premier lig. Ọkụ abaala ụlọahịa na Kaduna Ọkụ ataala ọtụtụ ụlọ ahịa a na-ere redio, TV na ngawa ahịa ""electronic"" ọzọ n'ụzọ Ahmadu Bello Way dị na Kaduna, isi obodo Kaduna steeti. A na-eche na ọkụ a bidoro n'otu ụlọ ahịa n'elekere iri nke abalị Fraịde, ree ọtụtụ ụlọahịa. Ahmadu Bello Way bụ ebe ọtụtụ ụlọahịa dị na Kaduna. Ndị ọrụ gbata gbata na Kaduna dere n'akara Facebook ha na ha gaara ebe a ọku a gbara ịgbanyụ yainye. Opec enwela nkwekọrịta nchabi mmanụ agbịdị Opec, bụ ọgbakọ mba ndị na-emepụta mmanụ, achabiela oke mmanụ ha ga na-emepụta. Mba iri ọzọ na-emepụta mmanụ na-anọghi n'otu ahụ so nwe nkwekọrịta na a ga-achabi mmepụta agbọ mmanụ otude na narị ise kwa ụbọchị. Ebumnobi ha bụ na ọ ga-eme ka ego a na-ere mmanụ belata ọdịda ọ na-ada. Azọgbuola mmadụ isii na Itali Ndị mmadụ na-agba ọsọ ndụ azọgbuola mmadụ isii n'ebe a na akwọrị akụ n'obodo Ancona dị n'Itali. Ebe mmadụ otu narị ọzọ merụrụ ahụ, nke mmadụ iri n'ime ha merụru ezigbote ahụ. Mberede a mere ka awaụru ose ebe ndi a nọ. N'egwuregwu, Taa ka ndị Super Falcons ga-amata ndị ha na ha ga ezute n'asọmpị Iko Mbaụwa nke ụmụnwanyị a ga-agba n'afọ 2019. Falcons ritere ohere ịga iko Mbaụwa a ka ha turu ugo n'iko mba Afrịka nke ụmụwanyị a gbara n'Accra, isi obodo Ghana. Gee akụkọ ndị a n'ebe a:"	https://www.bbc.com/igbo/afirika-46465176
entertainment	Igbo Inheritance: 'Ụmụ nwanne m ndị nwoke wekọọrọ ihe niile mgbe nna anyị nwụrụ'	"Mgbe nna Onyinye Igwe nwụrụ n'afọ abụọ gara aga, ndụ malitere ịhịara ya ahụ n'agbanyeghị na nna ya bụ ọgaranya. Nna ya ekeghị ekpe tupu ọ nwụọ nke mere na o nweghi ụzọ ewepụtara ike akụ ya n'ebe ụmụ ya nọ. N'agbanyeghị na ọ bụ nwa mbụ, Onyinye na ụmụ nwanne ya nwaanyị ise eketeghi ihe ọbụla - ihe niile gara n'aka nwoke atọ nọ n'ezinaụlọ ahụ dịka omenala Igbo si kwuo. ""Ha gwara anyị na abyị bụ nwaanyị nke mere na o nweghi ihe anyị ga-eketa maka na anyị ga-alụ di. N'ihi na ọ bụ omenala, anyị alụsoghị ha ọgụ"" ka ọ gwara BBC N'ihi nke a ọ kwụsịrị ịgụ akwụkwọ siwezie nri n'obodo Abagana dị n'Anambra steeti. Onye ọzọ m hụkwara bụ Evelyn Onyenọkwalu - nwa mbụ na ezinaụlọ ụmụ anọ. Mgbe nna ya nwụrụ nwanne ya nwoke bụ ọdụdụ nwa ketara ihe niile. ""Mmadụ niile tinyere ọnụ tupu o kwe nye m otu imeụlọ n'ụlọ ahụ ma gwa m sị m akpọchila ụzọ"" Nwanne ya nwoke Oscar Nonso bụ otiegwu na-azụ ọkụkọ na mbara ahụ kwuru na ọ gbasoro omenala nke mere na aka ya dị ọcha. Iwu ala Naịjirịa megidere ikewapụ nwaanyị n'oke nna ya mana ndị Igbo jisi omenala ha ike. N'ọtụtụ ezinaụlọ akụ nna hapụrụ were nwụọ bụ ụmụ ya ndị nwoke na-eke ya. Ụfọdụ ụmụnwaanyị bụ ngwa nne ha bụ naanị oke ha na-eketa n'agụnyeghị ala na ụlọ. Ndị Igbo kwenyere na nwaanyị anaghị eketa ala n'ihi na ha ga-ahapụ ezinaụlọ ha lụọ di. E nwekeara ụjọ na di nwaanyị ahụ nwereike isi n'alụmdinanwunye weghara akụnaụba ezinaụlọ ọzọ. Ụlọ dị n'ala obi bụ nke ewepụrụiche maka naanị ụmụnwoke site na ndị kachasị tọọ ibe ha - nke bidoro n'oge gboo mgbe ndị Igbo nwere ihe a na-akpọ 'obi' maọbụ 'ogbiti'. Mgbe nwoke nwe ụlọ nwụrụ, 'ogbiti' ahụ na ihe niile eji agọ ọfọ dị ya n'ime na-aga n'aka nwa ya nwoke nke mbụ maọbụ nwoke ọzọ n'ezinaụlọ ahụ maọbụrụ na ọ mụtaghị nwoke. Mana ọ bụghị ụmụnwaanyị niile na-ekwenyezi n'omenala a. Otu ikpe ekpere n'afọ iri abụo pụtara na mmeri maka otu nwaanyị kpụpụrụ ezinaụlọ ya ụlọikpe maka ikewapụ ya n'akụ nna ya. Ụlọikpe kachasị na Naịjirịa kwuru na o mejọrọ iwu ịkewapụ ụmụ nwaanyị n'akụ nna ha 'n'agbanyeghị etu ọbụla e si mụ ha'. Mana ihe agbanwechabeghị kemgbe afọ 2014 ekpechara ikpe ahụ. Egodi Igwe (abụghị nwanne Onyinye Igwe) nke Women Aid Collective (Wacol) bụ ụlọọrụ enyemaka na-enyere ụmụnwaanyị ekewapụrụ n'akụ nna ha enyemaka ịga ụlọikpe kwuru na ụlọọrụ ya na-enye ụmụnwaanyị puku kwuru aka kwa afọ. ""Omenala bụ ihe na-eme ka ụdịrị agwa ọjọọ a na-abawanye n'obodo dị iche iche"" ""Ọ bụrụ na ị na-agwa nwaanyị na o nweghi oke na akụ nne na nna ya, ị na-agwa ya na o soghị n'ezinaụlọo ahụ"" ka o kwuru N'agbanyeghị na nke a bụ omenala a ma ama, ọtụtụ obodo akwụsịla ya. Igwe Godwin Ecko bụ otu n'ime ndị na-achị kwụsịrị ya n'obodo ya bụ Ihe dị n'Enugwu steeti. Anyị kwenyere na nwoke na nwaanyị nhatanha, ị napụ ha ụfọdụ ihe adịghị mma"" Ọ bụ mgbe ọ ghọrọ eze n'afọ 1993 ka ihe jiri gbanwe, akwụsị ụdịrị ihe ahụ. ""Ndị mmadụ kwuru na m ga-enweta nsogbu maka ịgbanwe omenala mana o nweghi ihe mere m"" ka o kwuru. Ndị na-azọ oke ruru mmadụ kwuru na nke a bụ otu ụzọ e si akpa oke n'etiti nwoke na nwaanyị nke gụnyere ịkpụ isi nwaanyị ajadu nakwa ibi nwaanyị ugwu. ""Dịka ụdịrị ihe a na-efegharị, ọ ga-adị mma ka ụmụ nwoke kpachara anya ịhụ na ihe a emeghị ezinaụlọ ha ma ha nwụọ"" ka Egodi Igwe kwuru. O chere na enwereike ịme nke a site n'ike ekpe maọbụ ịgwa ndị ezinaụlọ gị etụ i si chọọ ka ekee akụ gị mgbe ị nwụrụ. Onyinye Igwe kwetara nke a Ọ sị na o bughi ihe ọbụla n'obi ebe ụmụ nwanne ya nwoke nọ ma kwuo na ọ gaghị a ga ụlọikpe maka ya ""Ọ bụrụ na nna m kere ekpe mgbe ọ ka dị ndụ, ihe agaghị adị etu a. ""Mụ na ụmụnwanne m nwoke agaghị eseokwu, ha ka bụ ọbara m"" ka o kwuru."	https://www.bbc.com/igbo/afirika-55907993
entertainment	Igbo Jews: Otụtụ ihe ndị Igbo na ndị Juu nwekọrọ n'omenala ha	O nwere ihe jikọrọ ndị Igbo na ndị Juu sị mba Izrel? BBC Igbo gara gbaa otu ndị Juu bi na mpaghara ugwu Naịjirịa maka nke a. Lee ihe ha sara anyị n'uju. Akụkọ ndị ọzọ ga-amasị gị: Ọrụ a si n'aka Chiemela Mgbeahuru na Jessica Nwankwo	https://www.bbc.com/igbo/afirika-59277182
entertainment	Davido enwetala echichi na Delta state	A ga-amalite ịkpọ Davido 'ichie'? Aha otutu a sitere n'echichi ndị Ibụzọ dị na Delta steeti chiri David Adeleke n'ụbọchị 30 nke ọnwa Nọvemba 2019 a. Otiegwu ahụ gara n'obodo Princess Pat Ajudua bụ 'Chief Whip' n'ụlọomeiwu Delta steeti ma bụrụkwa nne enyi ya nwoke, ebe ọ natara echichi ahụ. Dino Melaye ekwuola na ọ ga-agbagha mpụtara ntuliaka e mere na mpaghara Kogi West nke Smart Adeyemi meriri n'ihi na ọ nabataghị ya. Ọ kwuru n'akara Twitter ya na mmeri eji ọgbaghara na mwakpo nweta abụghị ezi mmeri. Ndị ọrụ gbatagbata na Legọs emenyụọla ọkụ gbara n'ahịa Owode-Onirin dị na mpaghara Ikorodu. Ọkụ ahụ metụtụtara ọdọ ahịa  iri na ise  mana o nweghi onye mrụrụ ahụ maọbụ nwụọ na ya bụ ọdachi. Ihe ruru mmadụ iri na otu na-anata ọgwụgwọ ugbua dịka otu onye bu egbe wakporo ụlọ egwu dị na steeti New Orleans nke mba Amerịka. Ndị uweojii kọwara na ha anwụchiela otu onye ma kwuo na ha ka na-esi imi n'ala maka okwu a. Otu Watford esorola nzọmụkwụ otu Arsenal nakwa Tottenham n'ịchụtu onye nkuzi ha bụ Quique Sanchez- Flores. Cheta na nke a ga-eme ya ugboro abụọ n'ime ọnwa atọ ha na-achụ onye nkuzi otu bọọlụ ha. Aisha Buhari nwere okwu maka ndị Naịjirịa Ndị gọvanọ Naịjirịa ekwuola na ọ bụghị naanị ha ka nwunye onyeisiala bụ Aisha Buhari na-ata ụta maka ọnọdụ ọjọọ Naịjirịa nọ n'ime ya ugbua, na ọ bụ ndị Naịjirịa niile. N'ozi ọnụ na-ekwuchitere ha bụ Abdulrazaque Bello Barkindo zipuru, o kwuru na nke a bụ ịkọwapụta ihe Aisha gwara ndị ndọrondọrọ ọchịchị oge ya na ha zukọrọ n'ọgbakọ ndị alakụba n'izu gara aga. Kuziwenu ihe mere mgbe gboo n'ụlọakwụkwọ Sam Dede nke e ji ime ejije na Nollywood mara, adụọla ọdụ sị na ọ ga-adị mma ka ụlọakwụkwọ ndị sekọndarị nọ na Naịjirịa malitere ikuzi ihe ndị mere mgbe gboo, ka ndị na-etolite nwee ike ịghọta. Dede bụkwa onye nkuzi Theatre Arts na mahadum Pọtakọt, kwuru na agụmakwụkwọ nakwa akụkọ mgbe ochie dị mkpa maka iweta ụdịrị Afrịka anyị niile chọrọ ịhụ. N'ofesi, Mịnịstrị na-ahụ maka ikpe ziri ezi na mba Briten ejirila ngwangwa malite nnyocha n'ọnọdụ mgbapụta a na-enye ndị a tụrụ nga maka ihe gbasara mwakpo oyiegwu. Nnyocha a welitere isi maka ihe mere n'akwammiri Lọndọn ebe Usman Khan nọbu n'ụlọmkpọrọ wakporo ma gbuo mmadụ abụọ ma merụọ mmadụ atọ ahụ. N'egwuregwu, Onye ga-aza dike mgbe Arsenal ga-ezute Norwich? N'otu aka ahụ, Manchester United ga-achọ imere onwe ha aha n'ọgbọegwuregwu Old Trafford mgbe ha ga-ele Aston Villa ọbịa. Jonathan na-arịọ ndị ndọrọndọrọ ọchịchị arịrịọ Goodluck Jonathan bụbu onyeisiala Naịjirịa ekwuola na ndị ndọrọndọrọ ọchịchị Afrịka ejirila nwayọ nwayọ na-anapụta ọchịchị n'ike dịka etu ndị agha si ewegharabu ọchịchị n'ike. O kwuru na atụmatụ a agaghị eme ka mpaghara Afrịka dị mma, wee were ohere ahụ rịọ ka ndị ndọrọndọrọ ọchịchị ibe ya kwụsị igbu mmadụ n'ihi na ha na-achọ ịbanye ọchịchị. Onyeisiala Namibia ga-achịrị gawa Hage Geingob azọtala oche ya ọzọ ịchịrị gawa n'ihu dịka onyeisiala mba Namibia nke ugboro abụọ. Ka ọ na-ekele ndị mba ya, Geingob gara n'ihu kwuo na ihe kacha eme ya obi aṅụrị bụ na awakpoghi maọbụ kwafuo ọbara onye ọbụla n'ihi ntuliaka a. N'egwuregwu, Kepukepu si mba Ịngland apụta na-akọwa na e nwereike ịchụ Quique Sanchez Flores bụ onye nchịkọta Watford ọsọ eru ala taa. Ọ bụrụ na a chụọ ya, ọ ga-abụ onye nchịkọta nke atọ a na-achụ na Premier League n'ime izu abụọ a gara aga. Gere akụkọ BBC Igbo n'otu nkeji ebe a: Ihe nkiri a ga-amasị gị:	https://www.bbc.com/igbo/afirika-50619771
entertainment	Igbo Language: Chikasielu dị afọ asaa ma ọ bụ ọkaibe n'ịtụ ilu Igbo	Lee etu Chikasielu dị naanị afọ asaa si were ilu Igbo gosi na ụmụ ntakịrị ọkachasị ndị Igbo kwesịrị ịma asụsụ ha. Chikaselu kwuru na ọ bụ nne ya kuziri ya etu e si atụ ilu Igbo. Nne ya kwuru na ọ bụghị maka ihe nturugo mere o ji kuziwere Chikaselu asụsụ Igbo ọfụma.\ Ndumodu nne Chikasielu na-enye ndị nne na nna bụ ha kulie kuziwere ụmụ ha asụsụ Igbo. Kirie akụkọa n'ujuya ebe a.	https://www.bbc.com/igbo/afirika-57792364
entertainment	Kylie Jenner: Ide ji ego dị naanị afọ 21	"Ngalaba na-ahụ maka akụnaụba ndị mmadụ kpatara bụ Forbes, kpọpụtara aha Kylie Jenner dịka onye kacha pee mpe ji aka ya mee onwe ya ọgaranya. Forbes kwuru sị na Jenner dị afọ 21 ugbua, na-arụpụta ma na-ere ihe e ji etecha ihu, bụ ọgaranya ego ya na-akwafu akwafu, mere onwe ya ọgaranya n'ike nke aka ya. Mana ndị mmadụ na-ekwu na ọ bụghị eziokwu, makana Jenner malitere ịkpata ego site n'ihe nkiri a kpọrọ ""Keeping Up with the Kardashians"", nke ya na ezinaụlọ ya so n'ime ya. Nke a mere ka Forbes tinye ọnụ kwuo sị ""Ihe anyị kpọrọ ""onye ji aka ya baa onwe ya ọgaranya"" bụ onye ji aka ya hibe ụlọọrụ maọbụ kpata ego nke ya, karịa onye ketara oke ụlọọrụ ya niile maọbụ ụfọdụ n'ime ya."" Cheta na Jenner hibere ụlọọrụ ya ọ kpọrọ ""Kylie Cosmetics"" n'afọ 2015. Nsogbu dị R.Kelly n'isi Onye otiegwu a ma ama na mba ụwa niile eji R. Kelly mara apụtala ịzara ọnụ ya n'oge, bụ kemgbe e boro ya ebubo mmetọ ọtụtụ nwata nwaanyị. N'ajụjụ ọnụ ụlọntaakụọ CBS gbara ya, R. Kelly kwuru na o dọghị anya na ya ga-ekechi ụmụ nwaanyị ma metọọ ha n'ụzọ ezighi ezi. Ọ malitekwara ịbe akwa na-ekwu ""ana m alụ ọgụ ndụ m"". Nzipu ndị uweojii Onyeisi ndị uweojii bụ Mohammed Adamu kwuru na o zipula ndị uweojii narị abụọ na iri itoolu na anọ gụnyere ndị osote ya na ndị kọmishọna, bụ ndị ga-enyere ndị uweojii ọzọ aka na ntuliaka a ga-eme na Satọde. O kwuru na dịka ha mere na ntuliaka ọkwa onyeisiala gara aga, na ha ga-etinye uchu n'ọrụ ha ịhụ na ha chekwara ndị mmadụ na-enweghi nsogbu ọbụla na nke ntuliaka ọkwa gọvanọ a. Nkwado ntuliaka n'Ebọnyị Ndị ụlọọrụ Inec Ebọnyị steeti ekwuola na ha agaghị anabata ntuliaka ọbụla a na-ejighi igwe ""card reader"" mee. Ha kwuru na ọ bụrụ na card reader arụghị ọrụ, na a ga-eweta ọzọ, ma ọ bụrụkwanụ na nke ahụ arụghị, na a ga-ebugharị ya bụ ntuliaka ruo echi ya. N'akụkọ si mba Kenya, Ndị na-eme njem puku kwụrụ puku atọkịrịla n'ọdụ ụgbọelu anọ ha nwere, dịka ndị na-arụ ebe ahụ malitere abụbụọrụ. Ihe karịrị ụgbọelu iri isii kwesịrị isi n'ọdọ ụgbọelu Jomo Kenyatta fepụ mee njem, emenwughi ya maka ọnọdụ a. N'egwuregwu, Champions League ga-akpụ ọkụ n'ọnụ taa ka otu anọ bụ ""isi ekwe ọnwụ"" ga-ezute onwe ha. Porto ga-ezute Roma, ebe ndị Man Utd ga-achọ ịnapụta PSG isi ha. Ọzọ, Ngalaba na-ahụ maka agụmakwụkwọ na Naịjirịa emeela Francisca Nwafulugo onyeisi Federal Polytechnic dị n'Oko Anambra steeti Ọ ga-eme ka Oriaku Nwafulugo bụrụ nwaanyị mbụ ga-abanye n'ọkwa ahụ kemgbe a malitere ya bụ mahadum. Na ndọrọndọrọ ọchịchị Onye bụbu onyeisiala Naịjirịa bụ Olusegun Obasanjo ekwuola na ọ gaghị akwụsị ịkatọ Muhamadu Buhari O kwuru nke a n'emume ncheta ụbọchị ọmụmụ ya ma kwuo na o nweghi esemokwu dị n'etiti ya na Buhari mana ọ bụ iji kwado ezi ọchịchị ka ọ ga-eji na-eme nke a. Na mba ofesi Ndị ọrụ gbatagbata ekwuola na mmadụ asaa si n'otu ezinaụlọ anwụola n'oke ibibia mmiri mere  na mba Alabama. Ndị ahụ gụnyere ụmụaka anọ nwụrụ mgbe ibibia mmiri metụtara ụlọ ha tupu ndị ọrụ nzọpụta e nweike rute ebe ha nọ. N'egwuregwu, Francis Uzoho, Ikechukwu Ezenwa, Chidozie Awaziem, Kenneth Omeruo na ndị ọzọ bụ ndị a kpọpụtara ga agbara Naịjirịa bọolụ dịka ha na-akwado ịzute mba Egypt nakwa mba Seychelles n'asọmpị enyi na enyi n'izuụka na abịa. Gere akụkọ BBC Igbo na nkeji: Ihe nkiri:"	https://www.bbc.com/igbo/afirika-47465842
entertainment	Big Brother Naija 2021: Maria, Princess na ụmụasa Big Brother ndị ọzọ na-amụke ka ọnwa	"Emume Big Brother Naija nke afọ 2021 malitere n'abalị Satọdee, ụbọchị iri abụọ na anọ nke, oge a kpọpụtara ụmụnwoke iri na otu ga-eso na ya bụ egwuregwu. N'ụbọchị Sọnde ka a kpọpụtara ụmụnwaanyị iri na otu ga-esokwa na egwuregwu ahụ. Nke a mere ya mmadụ iri abụọ na abụo nọ n'ime ụlọ ahụ nke mmadụ anọ n'ime ha bụ ndị Igbo Aha ụmụ nwaanyị abụọ banyere ụlọ ahụ n'ụbọchị Sọnde bụ Princess Francis na Maria Chike Agueze. Lee ụmụnwaanyị niile so n'emume BBNaija 2021 Maria Chike Agueze bụ onye na-ere ụlọ na ala nakwa onye na-arụbu ọrụ nleta n'ụgbọelu. Ọrụ ahụ ebugala ya mba niile dị n'ụwa ma ewepu 'Antarctica'. O kwuru na ịgba egwu, ịs nri, ịme ihe ejije nakwa imegharị ahụ na-amasị ya nke ukwu. Ọ kọwara onwe ya dịka ""ịhụnanya ghọrọ mmadụ"". Princess Francis bụ ọkwọ ụgbọala bi n'Abuja ma sikwa n'Imo steeti. O kwuru na ihe kachasị wute ya na ndụ ya bụ mgbe ọ nụrụ na nna ya anwụọla. O kwuru na ọ bụkwa onye na-eme 'drama' mgbe niile nke o si n'aka nne ya mụta. Jackie Bent bụ onye na-ahazi agbamakwụkwọ nakwa mmemme ndị ọzọ, bekee na-akpọ nke a 'events planner'. O nwere otu nwa bụ nke ọ mụrụ mgbe ọ gara mba Briten ịgụ akwụkwọ. Angel Smith bụ onye Akwa Ibom steeti kwuru na ịkọ akụkọ na-amasị ya. Ọ bụkwa ọma mbem kwenyere na ọ dị mkpa ịrahụ ụra. Ezigbo aha ya bụ Roseline Omokhoa Afije. Ọ bụ ọgbaegwu a ma ama. O kwuru na ime ka nwoke na-amasị ya nakwa na ọ bụ onye na-eme ejije. Ịme njem na-amasị kwa ya dịka o si kwuo. Beatrice Agba Nwaji bụ onye na-eji ahụ ya egosi akwa gụrụ akwụkwọ na Mahadum Pọtakọt. Ọ kọwara na o nwereike ịme ọtụtụ ihe gụnyere ịgụ egwu, ịgba egwu, ịkpa isi nakwa ịgba bọọlụ na-amụghị ya amụ. N'anya nke ya, ọ bụ  aja pụrụiche ka Chineke jiri kee ya. Peace Peace Ogor bụ onye ji ego achụ ego dị afọ iri abụọ na isii si Potakọt. O kwuru na ọ na-amasị ya iso ezinaụlọ ya nwee ezumike ma nweta onwe ya. Tsakute Jonah bụ onye ịgụ akwụkwọ na-amasị. Egwu dị icheiche na-amasị kwa ya. Ọ dị afọ iri abụọ na-abụọ ma kwuo na o nwere mgbe achụpụrụ ya n'ụlọakwụkwọ sekọndrị n'afọ 2015. Nini bụ Anita Singh amụrụ ma zụọ ya na Naịjirịa kemgbe afọ iri abụọ na asaa. O nwere umunne anọ o kwuru na-enye nkwado mgbe niile. Isee foto na-amasị ya. Ọ bụ onye na-emepụta akwa toro na Legọs. O dị afọ iri abụọ na itoolu ma kwuo na ọ na-amasị ya iyi ọla n'ebe niile n'ihu ya. Tega Dominic bụ nwa ada si Cross River steeti O kwuru na o teela aka ọ na-agbalị ịbanye ụlọ Big Brother tupu ahọpụta ya nke afọ. Ọ na-amasị ya ma mmadụ bụrụ onwe ya mgbe niile."	https://www.bbc.com/igbo/afirika-57955943
entertainment	Happy Mothers Day: Ihe isii ndị nne Nigeria ji bụrụ 'ọpụrụiche'	"""Ndị nne maama! I sokwa!"", nke a bụ etu ndị nne na-esi ekele onwe ha nakwa ndị ọzọ n'ụbọchị ụka nne. Ụbọchị ncheta ndị nne na-abụ nnukwu emume n'ụlọụka nakwa ụfọdụ ezinaụlọ. Nke a emeela ka ụfọdụ ndị na-ajụ ""oge ọbụla unu akpụrụ ụbọchị ncheta ndị nne n'ọnụ, ụbọchị ncheta ole ka ndị nne nweziri?"" Mana ụbọchị ncheta ndị nne ole ka e nwere? Ụbọchị ụka nne nke taa (27 nke ọnwa Maachị) bụ nke mbụ e nwere n'afọ 2022. Ọ bụ nke ndị ụka Anglịkan na-eme iji kwanyere ndị nne ugwu n'ụlọụka ha; a na-eme ya bụ ncheta ụmụnwaanyị n'ụbọchị Sọnde nke anọ n'ime oge ibu ọnụ 'Lent'. Ndị ụka Katọlik na-emekarị ụbọchị ndị nne nke ha n'ụbọchị ụka ma e mechaa Lent (ha anaghị eme ụka nne ma ọ daba n'oge Lent). Na mba Amerịka na ọtụtụ mba ndị ọzọ, a na-eme ncheta ndị nne na Sọnde nke abụọ n'ọnwa Mee kwa afọ. Ụbọchị ndị nne dị iche n'ụbọchị ncheta ụmụnwaanyị nke bụ n'ụbọchị asatọ nke ọnwa Maachị kwa afọ ọbụla. Onye ọbụla ị jụrụ ajụjụ maka nne ya ga-agwa gị na ọ bụ nne nke ya kacha mma, mana kedụ ihe ndị mere ndị nne Naịjirịa ji pụọ iche na ndị ọzọ? Na Naịjirịa, ndị nne nwere akparamagwa dị iche na-ewezuga ha na ndị nne ndị mba ọzọ. Ọmụmatụ akparamagwa ndị a na-esite n'okwu ọnụ ha, etu ha si eme ma ha nwee ọbịa, etu ha si azụ nwa, etu ha si elekọta ezinaụlọ wdgz. BBC Igbo chọrọ ịgba ""ọpụrụiche"" ndị nne Naịjirịa n'anwụ n'ụzọ ị na-atụwaghị anya: 1) Ọmụrụ nwa eri nri: Onye ọbụla ma na enweghị ihe karịrị ịhụnanya nne na-enwe ebe nwa ya nọ, mana ọ bụghị oge niile ka ịhụnanya ahụ na-eru na nri. Ọtụtụ oge ka nne na-enye nwa ya ihe niile ọ chọrọ tụmadi nri ịhụ na o rijuru afọ, mana kedụkwanụ maka oge ndị ahụ ọ ga-amara ụma zie gị ozi ga-akpọpụ gị ebe ọ nọ eri nri? Mgbe ọ ga-abụ tupu ị gachaa bata ọ bụrụ na o richaala ihe ahụ? 2) Mkpịsị azịza: Welie aka gị elu ma ọ bụrụ na nne gị ji azịza zụtara gị akpụkpọụkwụ. Kama ndị nne ga-akpọro gị gaa ahịa, ha ejiri mkpịsị azịza agbajiri agbaji mata etu ụkwụ gị ha. Ebe o si kacha mma bụ na akpụkpọụkwụ ahụ ha na-eji mkpịsị azịza ahụ azụta na-abụrịrị ka ụkwụ gị ha. 3) Iketa 'ngwugwu': Ndị nne Naịjirịa enwere ike ịga emume na-ewelataghị ngwugwu si ebe ahụ; ọ bụ anụ, azụ tụmadụ iji akwụkwọ keta osikapa? Mara na enweghị ihe e kere ebe ahụ maọbụ na a tudoro ha egbe n'isi ka ha ghara ikere ihe. Ihe ọzọ ha ma eme ọfụma bụ ịzụta ""ihe ahịa"". 4) Ego: Ọ bụrụ na nne gị anapụghị gị ego mmadụ nyere gị oge ị bụ nwantakịrị gwa gị ka o jidere gị ya, ị gaghị enyo ma ọ bụkwa nne gị? Ọtụtụ oge ị gaghachị ka ị jụọ ese ego gị, ọ bụrụ na ego gị adaala mmiri. Kama ọ ga-enyeghachị gị ego ahụ, ọ ga-ebido gbawa gị ụgwọ ego niile o tinyere n'isi gị bido n'oge ị bụ nwata ruo ebe ị ha mgbe ahụ. Ọ ga-echetakwara gị etu o si buru gị n'afọ ọnwa itoolu, ma etu o si taa ahụhụ ka ọ na-amụpụta gị. 5) Ikpuchi mmehie: Ugboro ole ka nne gị gbochiri ntaramahụhụ nna gị gaara enye gị maka ihe ọjọọ ị mere? Ị chetakwara mgbe ndị ọ ga-agwa gị gaa laba ụra tupu nna gị anwụchie gị; ka ị nwee ike gbalahụ ụtalị a ga-apịa gị? Makana ọ ma na iwe foro chi agbala ọla. 6) Aka ntị: Nne gị ọ gbara gị aka ntị maọbụ tie gị ihe ma mecha rịọ gị biko? N'ụwa nke a? Ndị nne Naịjirịa agaghị arịọ gị biko ma ha tie gị ihe, mana ha nwere etu ha na-eji aghụghọ arịọ mgbaghara nke ha. Ndị nne mee gị ihe ọjọọ, emechaa ha nwere ike nye nri ka nke ụmụnne gị ndị ọzọ kwuo ""mana ọkwa ị ma na ị na-enye nsogbu?"", ""Ị rijukwara afọ ka ị chọrọ irikwu?"", ""gaa zụtara m ihe ntagharị ọnụ"" (nke ọ ga-abụ na ị zụtachaa ya, o nyetu gị nke ị ga-eji chefuo ihe o mere gị). Akụkọ ga-amasị gị:"	https://www.bbc.com/igbo/afirika-46248226
entertainment	Igbo Customs and tradition: Ihe ndị Igbo kwenyere ga-eme ma mmadụ zute anụmanụ ndị a	"Obodo dị iche iche n'ala Igbo nwere nkwenye ha kwenyere gbasara ụfọdụ ụmụ anụmanụ. Ọtụtụ nkwenye ndi a bụ ihe a na-akpọ Ụchi nke bekee na-akpọ ""Premonition"" ebe nke ọzo bụ Nkwenyeasi nke Bekee na-akpọ ""superstitious beliefs"". BBC Igbo na Mazi Chigozie Nnabuihe nwere mkparịta ụka ebe ọ kọwaara anyị ụfọdụ nkwenye ndị a. Mazi Nnabuihe bụ onye nkuzi ma bụru kwa ọkammụta n'ihe gbasara asụsu Igbo na Omenala Igbo na Mahadum nke Legọs. Lee ihe ndị ọ rụtụrụ aka na mkaparịta ụka ahụ: Mazị Nnabuihe kọwara na ọtụtụ mba n'ala Igbo nwere nkwenye na onye njem Udele nyụsara nsi n'ahụ, na ihe ọma chere onye ahụ n'ihu. O kọwara sị, "" Igbo kwenyekwara na mgbe udele besara n'elu ụlọ mmadụ na ọdachi ọkachasi ọnwu nwereike ime n'ụlọ onye ahụ"". Nnabuihe kwuru maka edemde ode akwụkwọ Wiliam Shakespear dere ebe ọ kwuru maka nnụnụ ọ kpọrọ ""Bird of the Night"" ebe ndị ọzọ na-akpọ ya ""Ill-Ominous-Bird"". Ọ kọwara na ihe edemde ejije Shakespear dere kwuru na ya bụ nnụnụ na-ekwu na ọdachi ga-eme. Kama Igbo nwere aha dị iche iche a na-akpọ ya bụ nnụnụ. O kwuru sị, ""Ube nnụnụ a na-atụ ụjọ na ntị ma ndị igbo kwenyere na mgbe ọbụla ọ bere nna okenye maọbụ dimkpa ga-anwụ n'akụkụ ụlọ ahụ ọ bere "". Obu nke bụ ""sparrow"" n'asụsụ Bekee Mazi Nnabuihe kwukwara si ""Ụfọdụ ndị n'ala Igb kwenyere na mgbe mmadụ na-eme njem, nnụnu a bee n'aka nrị na ihe ọma chere onye ahụ kama ọ bee n'aka ekpe ya, ọdachi chere onye ahụ"". Ijere nke bekee na-akpọ Soldier Ant nwekwara nkwenye ndị  igbo kwenyere maka ya. Nnabuihe kwuru si, "" mgbe Ijere kpụrụ n'ite ofe mmadụ nke mere na agaghị eri nrị ahụ ọzọ, ọ bụ uchi ndi Igbo kwnyere na ajọ ihe na-akwado ime"". O kwukwara si na mgbe ijere a metutara ozu mmadụ, na ndị Igbo kwenyere na onye ahụ gwọrọ nsii oge ọ di ndụ. Nnabuihe kwuru si, ""Ụfọdụ ebe n'ala Igbo nwere na mgbe aṅụ kpụrụ n'ụlommadụ n'ehihe na ọ pụtara na onye ahụ ga-enwe ndị ọbịa"". O kwukwara na ụfọdụ nwere nkwenyeasị na mgbe anụ febatara ma fepụwak n'ụlo mmadụ na onye ahụ ga-enwe onye ọbịa. (Eke; ụfọdu ndi anaghi egbu ya n'ala Igbo) Mazi Nnabuihe kọwara na-enweghị ihe o pụtara ma mmadụ zute agwọ. O kwuru sị "" N'ụfọdụ ebe n'ala Igbo, mgbe agwọ bịara nogide nwa enyiwere n'ala, ha na aṅụrị na onye na-elekọta nwa abịala"". O kwukwara si, enwere nkwenyeasị nke igbo kwenyere na ekwesịghị ikpọ agwọ  aha ya n'abali. O kwuru sị, "" Onye kpọro agwọ aha ya n'abali ga-ahụta agwọ kama ka onye ahu kpọọ ya eriri"". Dokịta na-ahụ maka ahuike ụmụ anụmanụ bụ Ugwu Obinna kọwara na Sayensi akwadoghi nkwnyeasi n'ihi na ha kwenyere na ihe nani na ihe enwereike inyocha maọbụ hazie na laabụ nke ga-enwe mpụtara ka ha na-akwado. O kwuru sị, "" Ọ bụ ndị obodo kwenyere na nkwenyasị ndi a"". Ugwu mara atu sị, "" O bụru na nkita na-aga ebe ọ na amaghị, ọ ga-anyụsa mammiri n'ụzọ nke nwere 'pheromone' . O bu ya ka nkịta ga-ejii mata ụzo lọghachi. Nke a bụ mpụtara nke ndị sayensi ji nyocha were hu na o bu eziokwu""."	https://www.bbc.com/igbo/afirika-56454317
entertainment	BBNaija2019: Lee ihe ndị Igbo na-eme emume a bụbụ tupu ha esonye	"Aha akpọrọ Big Brother Naija nke 2019 bụ ""Pepper Dem"" mana ọ ga-adị mma ka anyị mata ndị ọ bụ ha ga-agba onwe ha ose n'emume a. Ndị ntoroọbịa 21 sọ na-eme emume a. Mmadụ isii n'ime ha bụ ndị Igbo. Lee ihe ndị a na-arụ tupu ha esonye n'emume ""Big Brother"" a. Nwada Igbo a bụ onye na-ekwu okwu n'onyonyo, na-emekwa ihe nkiri nakwa iyipụta uwe nke ndị Bekee kpọrọ ""model"". O kwenyere n'inwe okwukwe n'ihe ị na-achọ ruo mgbe ọ biara na mmezu. Nwa amadị a si Anambra steeti bụ onye na-enye ndụmọdụ gbasara iji ego achụ ego. Ọ dị afọ iri abụọ na asatọ. Ọ chọrọ ji ego o ga-erite na ya bụ emume ma o merie wee kwụọ ụgwọ nne ya na-akwado iwa ahụ, ma mepe ọrụ akwụ ụgwọ ga-enyere ndị nne na-enweghị di aka. Steve Ikechukwu Onyema Onyema bụ nwafọ Imo steeti dị afọ iri abụọ na isii (26). Ọ bụ onye ji ego achụ ego mana o nwere ọdachị n'azụmahịa nke mere ka ọ lakwuru ọyị ya nwaanyị ga biri be ya mgbe ahụ. O kwuru na ọ ga-achọrọ nwanne ya nwoke ya na ya bi ego ma o merie BBNajia2019. Jeff bi na Jos mana o si na steeti Anambra. Ọ dị afọ iri atọ ma na-arụ ọrụ n'ụlọakụ. O kwuru na ọ ga-eji ego o nwetere na BBNaijia chụọ ego. Nwada a depụtara aha Igbo ya dịka Thelma Ibemere nke mere ka anyị che na ọ bụ onye Igbo. Ọ dị afọ iri abụọ na isii. O ekwenyere na ịyị ndị ga-ewepụta ihe dị mma n'ime gị. Nwada a dị afọ iri abụọ na isii bụ onye Imo steeti. Ọ na-agbara ndị na-etiegwu n'ihe nkiri. Ọ kwuru na ndị na-eme mpako a naghị amasị ya. Emume Big Brother Naija 2019 nke a kpọrọ BBNaija n'aha ịchafụ ga-ebiri ọkụ taa bụ abalị iri atọ nke ọnwa June 2019. Ọ bu emume a na-egosi na ihe onyoonyoo televishọn ebe ụfọdụ ndị ntorobịa ga-anọ n'ime otu ụlọ ruo abali iri itoolu. Ndị ntorobịa ndị a ga na-asọ mpi na ihe dị iche iche ebe a ga na-achụpụ ndị emeghị ọfụma n'otu n'otu ruo mgbe otu onye ga-emeri. Onye ga-eturu ugo n'ikpeazụ ga-erite ego na ihe onyinye ruru nde naịra iri isii (N60 million). Nwaafọ Igbo bụ Miracle Igbokwe ka etubere ugo na ihe emume BBNaija nke afọ 2018. Igbokwe ritere ego na ihe onyinye ndị ọzọ ruru nde naira iri anọ na ise (N45 million). Ka ọ dị ugbua, amatabeghị ndị a ga ahọpụta isonye na emume nke afọ a. Ọtụtụ ndị ntorobia Naijiria etinyewela ọnụ na soshal midia maka mmalite ya bu BBNaija 2019. Mana ọtụtụ na-akatọkwa ya bụ egwuregwu na-ekwu na onweghi ihe nwere isi ọ na-akụziri ndị na-eto eto. Akụkọ ga-amasị gị:"	https://www.bbc.com/igbo/media-48816228
entertainment	Rita Dominic: Ihe kpatara soshal midia ji ekwo na nwa ada a dị ime	Ọtụtụ ụmụ na Naịjirịa akpụrụla aha Rita Dominic n'ọnụ n'ụtụtụ Mọnde a, dịka ha na-ekwu na ọ dịka nwa ada a ọ dị ime. Ihe kpatara nke a bụ onyonyo Rita Dominic tinyere n'akara Instagram ya ebe afọ ya dịka nke nwaanyị dị ime. Onyonyo ahụ bụ na mmemme akwamozu nke Oriaku Joy Anosike, nne Fidelis Anosike, onye akụkọ kwuru na ọ bụ ya na-alụ Rita Dominic. Cheta na n'ọnwa Disemba afọ 2020, Rita Dominic wepụtara foto ebe ya na Fidelis Anosike nọ. Nke a mere ka akụkọ malite ịgbasa na ha abụọ na-akwado ịlụ onwe ha, mana ha abụọ akpọghị okwu aha. Kama ọtụtụ na-ekwu na Rita Dominic na Fidelis Anosike agbaalarị akwụkwọ na nzuzo na-emeghị ka ọha obodo mara. BBC Igbo amatabeghị ma mmadụ abụọ a alụọla onwe ha n'eziokwu. Ka ọ dị ugbua, Rita Dominic ekwubeghị kpọmkwem ma ọ dị ime n'eziokwu. Mana ọtụtụ ndị nkwado ya agaalarị na soshal midia na-agọrọ ya ọfọ ọma. Ọ bụrụ na i chere na ọ bụ ihe gbasara ihe nkiri ka aha Rita Dominic ji ewu na soshal midia ugbua, ị mara na i yi azụ akwa. Nwaada na-eme ihe nkiri danyere na nsogbu dịka ndị ihe ya na-amasị bidoro na-akpọ ekwentị ya aghara aghara. Ebee ka ha siri nweta akara ekwentị ya? Akụkọ kwuru na ọ bụ ndị ji ịntanet akpa ajọ agwa zubara n'akara Nina nke soro na BBnaija were gbasa ozi akara ekwentị Dominic nyere ya. Cheta na nsonso a, BBC Igbo gwara gị ihe i kwesịghị ime na soshal midia, mana ugbua otu n'ime ha atụọla Nina na ndị enyi ya mbọ n'ike. Ugbua, ụwa niile ejirila obere ọdachi a eme ihe ịkpa ọchị na soshal midia. Lee ihe ụfọdụ na-ekwu maka ya: @_Feloya kwuru na ya kpọrọ akara ekwentị Dominic, ọ bụrụ na ọ gbanyụọla ya. @Chinwekzy kwuru na ihe Dominic na-amasị ya kemgbe ọ dị na nwata. @iamoscarisrael gosiri obi mwute na ụmụ Naijiria ji ihe mere Dominic mere ihe ọchị.	https://www.bbc.com/igbo/46337005
entertainment	Ankara white Wedding: Ihe mere m ji were uwe puruiche kwaara onwe m akwa agbamakwụkwọ - Chioma Inyang	Chioma Inyang gosiri na ọ bụ nwa ada Igbo n'eziokwu oge o ji ankara kwaara onwe ya uwe agbamakwụkwọ. Uwe agbamakwụkwọ so n'otu ihe na-echu nwa agbọghọ ọbụla ụra. Onye ọbụla na-achọ ka nke ya bụrụ ọpụrụ iche nakwa ọkacha mma. Mana Chioma Inyang, onye ọkwa akwa, hapụrụ omenala ndị ọcha, ma were akwa ndị Afrịka kwaara onwe ya uwe bụ sọ mma. Gere akụkọ ya n'uju n'onyonyo dị n'elu. Ndị mere ya bụ Chimezie Ucheagbo na Chiemela Peter	https://www.bbc.com/igbo/afirika-56058168
entertainment	Cultural display: Lee ka esi mee mmemme Olu na Delta steeti	Omenaala dị iche iche mana ịhụtụla ebe e were ọkụ tinye n'ite mmadụ bu n'isi ya? Ọ bụ nke a na ihe ndị ọzọ gbara Igbo gharị ka anyị hụrụ na mmemme olu bụ nke e ji echeta mmeri n'agha oche Ebu dị na Delta steeti gara n'oge dị anya. Ndị mere akụkọ a: Chris Sanctus Okereke, Chiemela Peters Mgbeahuru na Nnamdi Kelechi Agbanelo	https://www.bbc.com/igbo/afirika-50703738
entertainment	Big Brother Naija Season 5: Ihe ndị mmadụ kpụ n'ọnụ n'ụbọchị mbụ ọ malitere	"Dịka a malitere Big Brother Naija nke agba ise a kpọrọ ""Lockdown"", e nwere ike ndị nọ n'ime ụlọ ahụ amaghị na ha emetela ihe ndị ha ji ewu n'elu soshal midia. Dịka ha batachara ma kwuputechaa aha ha na ihe e ji mara ha gụnyere ụdịrị ihe ha chọrọ na nwoke maọbụ nwaanyị ha na-ayị, ha kwukwara ụdịrị ihe ha na-atụ anya ga-eme mgbe ụbọchị 71 ha ga-anọ n'ime ga-abịacha laa. Ndị dị ka Laycon bụ otiegwu, Dorathy, Nengi, nakwa Ozo, ka ndị mmadụ kpụ n'ọnụ kemgbe ha tụrụ ụkwụ n'ime ụlọ ahụ. 1) Laycon: Site n'oge o yi uwe na-enwu ọkụ pụta n'ebe Ebuka Obi-Uchendu bụ onye nchịkọta ya bụ emume na-anabata ya, ruo ka o kwuru na ịkpa maka mmekọ nwoke na nwaanyị masịrị ya, ọtụtụ ndị mmadụ gụfuru ya. Ha sị na enweghi ihe ọ chị, ụfọdụ che na o kweghi ekwu okwu n'ihi na ""ọ maghị asụ Bekee"", ebe ndị ọzọ kwuru na ọ bụ maka na ọ hụtara onwe ya ka onye ndị ọzọ karịrị, mere o ji gbachi nkịtị na-ele sọsọ anya. Mana ka Laycon bụ otiegwu chọrọ iji ohere a kwalite egwu ya mepere ọnụ gụọ otu egwu ya, ọtụtụ ndị mmadụ echigharịala ma kwuo na ha ga-akwado ya. Ụfọdụ ndị otiegwu a ma ama gụnyere Reminisce, Sean Tizzle, Chinko Ekun, Oxlade adọnyekwarala ya ukwu. 2) Dorathy: Dorathy mere ka ọtụtụ ndị chefutu ọzụzụ nne na nna ha zụrụ ha site n'oge o zutere Ebuka, ma ruo oge ọ banyere n'ime ụlọ. Gịnị ka ha ji kpụrụ ya n'ọnụ? Ha hụrụ ara ya ma na-eti mkpu na o juru ebe niile, ọ bịara dịka ara ya o nweela ndụ nke naanị ya. Ọtụtụ ndị ọkachasị ụmụnwoke, kwuru sị na ha ga na-akwado ya n'ihi otu ihe a. 3) Nengi: Nengi ma na ọ mara mma tupu ọ bata n'ụlọ, mana ọ maghị na ọ bụghị mma ya ga-eme ka ndị mmadụ kpụrụgodi aha ya n'ọnụ. Dịka Dorathy, ukwu Nengi enweela ndụ nke ya, dịka ndị mmadụ na-ekwu na ihe o bu n'ukwu bụ 'ebelebe'. Ihe ọzọ mere o ji ewu bụ na ndị mmadụ na-ekwu na ọ na-atụ asị na ọ dị afọ 20 n'afọ a n'agbanyeghi na ọ sị na o so mee asọmpi maka nwaanyị kacha maa mma na Naịjiria n'afọ 2017. 4) Ozo: Ozo malitere iwu dịka ndị mmadụ na-ekwu na ọ mara ezigbo mma nwoke. Ndị mmadụ na-ekwu na Ozo nke ezigbo aha ya bụ Ozoemena ma na ọ mara mma, ma bụrụ onye ga-etinye obi ọtụtụ ụmụnwaanyị na nsogbu. Big Brother Naija agba nke ise ga-amalite taa n'elekere asaa nke abalịMana ọrịa coronavirus emeela ka ụfọdụ ihe gbanwe gbasara ya bụ ejije. Onye ga-achịkọta ndị ga-eso na BBNaija nke 2020 ka bụkwa Ebuka Obi- Uchendu.Lee ihe ise ga-agbanwe na nke afọ a1.Ndị ọbia agaghị abatali n'ụlọ ebe a na-eme ya bụ ihe nkiri2. Ndị na-ekiri ha agaghị abịali n'ụlo ebe a na-eme ngosi ogo mwepụ na BBNaija3. A ga na-enyocha mkpọmọkụ ahụ onye ọbụla so eme ihe nkiri a kwa ụbọchị 4. A ga-eji disinfectant ehicha ebe ọbụla n'ime ụlọ ahụ tupu amalite mmepụta ihe nkiri mgbe ọbụla. 5. Ndị ọrụ ahụike ga-anọ ikwado ndị na-eme ya bụ ihe nkiri. Ihe nrite ga-eso ndị meriri na Big Brother Naija 2020 Ọtụtụ ihe bụ nke gbanwere maka Big Brother Naija nke afọ 2020, site na nhọpụta ndị ga-esonye e mere n'elu intaneti rakwa ihe nrite so ya. Onye ga-emeri agba nke ise a ga-eji ihe nrite ọnụ ego ya ruru nde naira iri asatọ na ise. Lee ka e si gbarie ya: Ndị hibere emume a kwuru na ha e nyochala ndị niile ga-eso me ya bụ ejije, dopu ha ruo izu ụka abụọ tupu a nabata ha n'ime ụlọ ahụ ebe a ga-eme ejije ahụ. Ihe ndị mmadụ na-ekwu na soshal midia @KhamisAbdulrauf kwuru na ndị a họpụtara maka mmemme a na-enye ya obi ụtọ @ukwuchisom na-ekwu ya bụrụ na ahọpụtara ndị ọhụrụ a ọfụma makana ọ chọrọ ka agba nke 2020 kajaa akaja. Ụwa nwezikwa nkiri!"	https://www.bbc.com/igbo/afirika-53462090
entertainment	Happy Childrens Day: Lee ezinụlọ ụmụaka ha niile bụ ọpụrụiche n'egwuregwu	Futubọọlụ, mmacha jimnastik na ịgba ọso bụ egwuregwu ụmụaka ezinụlọ a ji bụrụ ọkaibe ebe ụfodụ ụmụaka ibe ha nọ. Nne ha bụ Amaka Onusiriuka akọowala etu o siri chọpụta akaraka egwuregwu ụmụ ya nwere. Ada ya bụ Stephanie Onusiriuka na-eme ihe mmacha nke bụ Jimnastiks. Ọ gaala ọtụtụ asọmpi ma turu ugo lọta. Ọ bụ nsonso a ka ọ gara mba Saụt Afrịka maka asọmpị Jimnastik ma turukwa ugo lọta. Ụmụnne ya ndị nwoke abụọ bụ egwuregwu boolụ ka ha jiri wachie ebe nke nwaanyị nke ọzọ bụ ịgba ọsọ masịrị ya. Amaka na-akọwa etu ya na di ya si akwado ụmụ ha na ụfodụ ihe ndị chere ha aka mgba. Ọ bụrụ na ịbụ ọkaibe site n'akaraka na-amasị gị, mara na akụkọ a bụ maka gị.	https://www.bbc.com/igbo/afirika-61463775
entertainment	Davido rịọtara otu nde nari naịra, Yul Edochie, Destiny Etiko, Psquare na ndị ọzọ amalitela iso atumatu ahụ	"Dịka otiegwu a ma ama bụ Davido gosiri ụwa na ọ naghị eti mmọwụ a na-akwa aka dịka ndị nso nso ya ji ihe kariri otu narị nde naira gosi ya na ha bụ ""a kpọọ, a zaa"", ndị ọzọ esorola azọmụkwụ ya ma malite ịrịọ ego nke ha. Cheta na ihe a malitere dịka Davido ji akara Twitter ya n'ụbọchị Wenezde, Nọvemba 17, 2021, rịọ ndị nso nso ya na ndị na-akwado ya ka ha zitere ya ego n'ọba ego ya. O depụtakwara akara ụlọakụ ya. O kwukwara ntụkọta ego ọ chọro n'aka ha bụ otu nari nde Naịra dịka ọ chọro i ji ya gbapụta ngwaahịa na-abata ala Naijiria nso nso a. Dịka ozipụtechara ya bụ ozi, n'oge ruru nkeji iri, o ji ọnụ na aṅụrị depụta na soshal midia ya na ndị mmadụ eziterela ya nde Naịra asaa, nke mere ya bụ arịrọ jizi sara ọkụ. Dịka o si kwuo ma gosi kwa site na akara ụlọakụ ya, ndị nkwado ya zitere ya ihe kariri nde Naịra iri ise n'otu elekere. Ihe nke a turu Davido bụ onye otiegwu e ji aka nkesa mara n'anya dịka n'oge gara gara o na-enyere ọtụtụ ndị mmadụ aka site na inye ego maọbụ ikwado atụmatụ ha. N'atụmatụ ikwuchi ya ụgwụ obioma ya, ọtụtụ ndị mmadụ pụtara n'igwe tụnyere ya ụtụ ruru ya. Ụfọdụ ndị ama ama zitere ya ego dịka o si gosi n'aka Instagram ya bụ Obi Cubana, Ubi Franklin, Phyno, Don Jazzy, Ckay, Toke Makinwa, Rema wdgz. Agwa a Davido kpara kpalitere mmụọ ndị ọzọ ama ama isonye n'ụzọ a, nke gunyere: Yul Edochie: Yul bụ onye ama ama na-eme ejije Nollywood depụtara na Facebook ya: 'Ekele diri Davdio dịka o gosila anyị ụzọ, ndị nso nso na ndị nkwado m zitere nụ m ego m ga e ji mee achụmtavootu maka ntuliaka ọkwa onyeisiala', o gara n'ihu depụta akara ụlọakụ ya Destiny Etiko: Nwada Destiny bụ kwa onye na-eme ejiji Nollywood rịọrọ ndị nso nso ya ka ha zitere ya naanị puku ise dịka ọ chọghị ina ha ụtụ otu nde Psquare: Umu ejima otiegwu ama ama bụ Peter na Paul Okoye sonyekwara n'ụgbọ a dịka taa bụ 18 Nọvemba bụ ụbọchị ncheta omumu ha, ha depụtara akara ụlọakụ ha gwaa ndị nkwado ha ka ha zitere ha ego. Ha gara n'ihu depụta aha  Obi Cubana, nwanna ha nwoke Jude Okoye nakwa Davido ka buru ndị ga-ebu ụzo zitere ha ego Uju Okoli: Uju bụkwa onye na-eme ejiji Nollywood gwakwara ndị nso nso ya ka ha zitere ya naani otu puku ma kwuo ka ha si n'ụzọ gosi ụwa na ha hụrụ ya n'anya n'ezi a. Nke a abụghị mbụ ndi mmadụ na-apụta n'igwe tụọrọ onye ọgaranya ụtụ ego. N'afọ 2018, ndị ntaakụkọ CBS zipụtara ozi na ide ego bụ Elon Musk na-edina n'alka nkịtị n'ụlọọrụ ya bụ Tesla. Akụkọ kpaliri ndị nkwado ya ka ha bido ụtụ ego maka izụtara ya akwa ọ ga-eji na-arahụ ụra. Ndị mmadụ ji n'akara intanetị a na-akpọ 'Gofundme' tụkọtara ya ego kariri puku dọla asaa ($7000). N'otu afo ahụ bụ 2018, ndị ụlọọrụ ntaakukọ 'Forbes' depụtara aha nwada Kylie Jenner dịka nwa agbọghọbịa mbụ nọ n'ụzọ ibawanye akụnụba ya ruo otu ijeri dọla. Ozi kpalịrị mmụo ndị nkwado ya ka ha malite izitere ya ego iji hụ na o ruru ọgọgọ ịbụ ọgaranya nwezuru otu ijeri dọla. Ụtụ ego atụtara n'isi ya n'ụbọchị nke mbụ ruru dọla puku nari anọ na iri asatọ na isii. ($486,000)."	https://www.bbc.com/igbo/afirika-59329305
entertainment	Ovuleria Urediya: Chineke akpọbeghi m	"Lizzy Evueme bụ onye e ji Ovuleria Urediya Nwaogbo mara sị na ọ ka dị ndụ na ọ nwụghị anwụ. Mgbe BBC Igbo kpọrọ ya n'ekwenti ị mata nke bụ eziokwu, ọ sị na ọ ka dị ndụ ma nweekwa ahụike. N'okwu ya ""Adị m ndụ , nwee ahụike. Chineke akpọbeghị m, a mara m na m ga-anwụ mana ọ bụghị ma Chineke a kpọbeghi m"". Lizzy sị na o nweghi ọrụ ọ na-arụ ugbua, na ọ bụ ụmụ ya na-azụ ya nakwa elekọta ya anya."	https://www.bbc.com/igbo/afirika-50320811
entertainment	: Ị kụziere ụmụaka taa, ị rite uru ha echi - Osita Amakaeze	Itụziri ụmụaka ụzọ ha ga-esi biri bụ ihe dị mkpa n'obodo ọbụla. Fr. Ositadimma Amakeze gosiri na ọdịnịhu ụmụaka bụ ihe dị ya mkpa site n'ọrụ ya. Ọ bụ ụkọchụkwụ ma bụrụkwa onye nkuzi na-akụziri ụmụaka na akaraka ha dị mkpa. Gee ihe ọ gwara BBC Igbo mgbe anyị chukwutere ya. Ọrụ a si n'aka: Jessica Nwankwo	https://www.bbc.com/igbo/afirika-49404714
entertainment	Ihe di kwesịrị imere nwunye ya mụrụ nwa ọhụrụ	"Ọ bụ naanị nne maọbụ nne di kwesịrị ile nwaanyị mụrụ nwa ọhụrụ ọmụgwọ? N'omenala Igbo, ọ na-abụkarị nne nwaanyị mụrụ nwa ọhụrụ maọbụ nne di ya - ma ọ bụrụ na nne ya anọghị - na-ele ya ọmụgwọ. N'ihi ọnọdụ a, ọtụtụ ụmụnwoke anaghị aghọta na e nwere ụzọ ole ha kwesịrị iji nyere nwunye ha aka. Nwaanyị bịara ọmụgwọ na-anọkarị ihe dịka site n'izuụka abụọ ruo ihe ruru ọnwa atọ; oge ọ nọ ya, ọ na-ebukarị ihe niile gbasara inyere ya bụ nwaanyị mụrụ nwa ọhụrụ aka n'isi. Mana gịnị ka nwaanyị a na-enyere aka ga-eme mgbe onye na-enyere ya aka lara? Ebe a ka nna nwa ọhụrụ ahụ kwesịrị iwelite isi, gbaa ajụ ma buru nwunye ya n'isi. Ị na-ajụ maka gịnị? Ọ bụ makana nwaanyị mụrụ nwa ọhụrụ na-achọ ohere ahụ ya ga-eji gbakee n'ihi ihe ọ gabigara n'ime ọnwa ole na ole o bu nwa n'afọ. N'ihi na ọ ka bụrụ ọrụ ya ịhụkwa na nwa ọ mụpụtara dị ndụ ma nwee ezigbo ahụike, ọrụ ya anaghị ebi n'ịmụpụta ya; ọ na-atarakwa ahụhụ na-aga n'ihu ma ọ bụrụ na ọ hụghị onye enyemaka. Ị ga-akwadonwu nwunye gị site n'ime ihe ndị a: 1) Nye onwe gị nri N'ọtụtụ ezinaụlọ, ọ bụkwa nwaanyị mụrụ nwa ọhụrụ na-esi nri enye ezinaụlọ ya, n'agbanyeghi na o nwereike ọ rahụghị ụra ọfụma n'abalị. Mana ị chọọ imere ya ihe ọma, nwanne biko sie nri nye gị na ndị ọzọ nọ n'ụlọ, maọbụ ị kpọrọ nwunye gị pụọ apụ gaa rie nri. Zụlatara ya nri maọbụ ị chọta onye ga na-esiri ya nri ruo mgbe ọ ga-enwekwa ike na-esi nri dịka o si emebu. 2) Lekọta nwa a mụrụ ọhụrụ Ọ bụghị nwa niile na-arahụ ụra n'abalị, oge onye niile na-arahụ ụra. Nke a na-eme ka ọ raa nwaanyị mụrụ nwa ọhụrụ ahụ ịrahụ ụra ihe ruru awa isii ruo asatọ dịka o kwesịrị. Tinyekwuoro arahụghị ụra ahụ, ọ ga-enye nwa ara ma lekọtakwa ya ma n'ụtụtụ, ehihie, abalị, ọ na-esocha ebute ike ọgwụgwụ, ma nwekwaa ike ibute nsogbu ụbụrụ nke Bekee kpọrọ ""post-natal depression"". Ya mere gị bụ di ya kwesịrị ịgba mbọ lekọta nwa gị ụfọdụ oge iji nye nwunye gị ohere izuru ike ma rahụ ụra. Nwa abụghị nke naanị ya, nyere ya aka kuru nwa unu mgbe ụfọdụ, nyere ya aka saa nwa ahụ, nye nwa nri ma ọ bụrụ na nwa malite isi na karama na-eri nri. Nyere ya aka hichaa ụlọ ma sakwaa akwa ụfọdụ oge. O nwee ebe ndị ọzọ ọ ga-achọ ka ị nyere ya aka, biko nwanne mee ya na-echeghi ya eche n'ihi na ọ ga-amasị ya nke ukwuu. Ị chetara etu unu sibu arụkọ mgbe unu amụtabeghi nwa? Mee ka ọ mara na ọ ka bụkwa onye na-enye gị ọṅụ site n'imezi ya nke ọma. Kpọta onye ga-elekọta nwa unu, kpọrọ nwunye gị gaa ebe a ga-emezi ya isi, mbọ na ihe ndị ọzọ ụmụnwaanyị na-eji achọ mma. Kpọrọzịa ya gaa ebe unu ga-eri nri nakwa mee ụfọdụ ihe ndị unu na-emekọbu ọnụ tupu nwa unu abata ụwa. Ọ bụghị oge niile ka ọ ga-amasị ya ịkpa nkata mgbe ị chọrọ ịkpa maọbụ ịnọ ala gere gị ntị. Nke a akpasula gị iwe n'ihi na nwaanyị mụrụ nwa ọhụrụ nwere ọtụtụ ihe na-aga ya n'isi nakwa na-eme ya n'ahụ. Ọ ka na-aghọta mgbanwe niile ahụ ya gabigara ma ka na-agabiga, ya mere nwanne biko nyetu ya ohere mgbe ahụ ma nyekwa ya ihu ma ọ chọrọ gị bịakwa. Ọ banye n'ụdịrị ọnọdụ a, gbaa ya ume, kwado ya, sị ya na ọ makazị. Kelee ya maka ịmụtara unu ọmalịcha nwa unu nwere. Na-ezitere ya ozi ga-eme ya obi ụtọ n'ekwentị ka ọ mara na ọ bụghị naanị ya kwụ."	https://www.bbc.com/igbo/afirika-53808441
entertainment	Hank Anuku: Ihe mere m ji kọọ ụkọ na Nollywood	Hank Anuku onye na-eme ejije Nollywood kọọrọ BBC Igbo ihe iribama ndị mmadụ amaghị maka ya mbụ. Otu n'ime ha bụ na ya bụ ụkọchukwu n'ihi na onyeisi ụlọụka Redeemed Christian Church of God bụ Pastor Enoch Adeboye nyere ya asambodo 'Theology'. O kwukwara na ya bụ ejima, na ihe ndị ọzọ ọ gwabeghị onye ọbụla mbụ. Ndị mere akụkọ a bụ Chiagozie Nwonwu na Vining Oguna Chimamaka Ihenacho.	https://www.bbc.com/igbo/afirika-58675454
entertainment	Ejije ịga okwu nwaanyị m mere mepere anya m maka alụmdinanwunye nke m – Funnybone	Onye na-arụ ọrụ ikpa ọha ọchị a ma ama bụ Stanley Chibunna Julian nke ọtụtụ ji Funnybone mara kọwara etu o siri banye ọrụ a. Chibunna kwuru na ọ gụrụ ime ihe onyonyo n’akwụkwọ na mahadum ma malite ime ya bụ ihe kemgbe ọ matara ihe n’ime ụlọụka. N’okwu ya o kwuru: “Kemgbe m dị na nwata, mmadụ niile na-ekwu na m kwesịrị ịbụ onye ọrụ ịkpa ndị mmadụ obi aṅụrị.” Ọ kọwara na agbanyeghị na nna ya akwadoghị ya bụ ọrụ, nne ya dọnyere ya ukwu nke bụ na ọ na-ahazịrị ya ụzọ ịpụ n’abalị gaa emume ịkpa ọchị na Kaduna bụ ebe a mụrụ ya. O kwukwara na ọrụ a bụ ọrụ ka na-atụ ọha n’anya dịka ha na-eche na ọ bụghị ọrụ mmadụ ga-arụ were bụrụ mmadụ. Ọ kọwara “Ndị igbo anaghị akwanyere ndị na-anaghị arụ ọrụ aka, ọrụ onyibo maọbụ onye na-azụ ahịa ugwu”. Ugbua, Chibunna na-emezị ihe onyonyo na-eme ejije tinyere ọrụ ịkpa ndị mmadụ ọchị. O kwuru na ewezuga ihe ndị na-echere ọrụ a aka mgbe na ọdịnaihu ya bụ ọrụ chakere achake. Otu n’ime ihe o kwuru bụ ọgbatauhie n’ọrụ ndị na-akpa ọchị na Naịjirịa bụ na ihe onyonyo na-emepụta bụ n’efu dịka ndị mmadụ anaghị akwụ ụgwọ leele ya n’ịntanetị. Ka o si kwuo, nke a mere na ndị mmadụ na-ezuru ihe onyonyo ha na-ekesa etu o siri sọ ha. Ọ kọwara na teknụzụ na-enyere ndị na-eti egwu nakwa ndị na-eme ejije aka inyopụta ma mmachị nzufu ọrụ ha adịbeghị ire nye ndị ọrụ ịkpa ọchị. Chibunna onye mechapụrụ agbamakwụkwọ ya na nso nso a kọwara na dịka ọ bụ onye na-emesapụ ahụ ma na-agara ndị mmadụ emume nke ha na obi dị ya ezigbo mma etu ọha ọkachasị ndị a ma ama n’ọrụ ịkpa ndị mmadụ obi aṅụrị siri bịara ya emume agbamakwụkwọ ya nke wuru ewu. Kirie ihe onyonyo a n’uju ka ị nụrụ ihe ndị ọzọ o kwuru.	https://www.bbc.com/igbo/articles/cg32l8d7597o
entertainment	Osinachi Nwachukwu Burial: Etu mmemme akwamozu ya si gaa taa n'Isuochi	"Taa bụ Satọde, ụbọchị iri abụọ na ise nke ọnwa Jun 2022, ka a dọnyere ahụ Osinachi Nwachukwu, bụ otiegwu ụka a ma ama, n'ime ili. Osinachi lara mmụọ n'ụbọchị asatọ nke ọnwa Eprel 2022, n'ụlọọgwụ gọọmentị etiti dị n'Abuja. Anya mmiri na akwa arịrị ka ndị enyi, ndị ikwu na ibe, ụmụ, nakwa ndị ezinụlọ ya niile ji sị ya jee nke ọma. E liri Osinachi Nwachukwu na be nna ya bụ Isuochi, nke dị n'Abia Steeti, n'agbanyeghị na di ya bụ Peter Nwachukwu bụ onye Ukpor dị n'Anambra steeti. Ihe kpatara nke a bụ maka na ezinụlọ Osinachi na-ebo ebubo na ọ bụ di ya bụ Peter ji aka tigbuo ya. Ha kwuru na oge Osinachi dị ndụ, di ya ekweghị ka ya na ụmụnne ya nwee mmekọrịta ọbụla. Ha na-ekwukwa na Peter na-akụ Osinachi ihe kapịnta na-akụ osisi oge ọbụla ọ masịrị ya. Ha na-ekwu na ọ bụ ihe niile Peter na-eti Osinachi kpataara ya ọrịa nke mechara gbuo ya. Ka ọ dị ugbua, gọọmentị Naịjirịa anwụchiela Peter Nwachukwu ma kpụpụ ya ụlọikpe maka ebubo igbu ọchụ. Gọọmentị Naịjiria amalitela ikpe Peter Nwachukwu ikpe dịka ha sị na ọ kpachapụrụ anya gbuo ọchụ nke Bekee kpọrọ 'culpable homicide'. Gọọmentị Naijiria wepụtara ya bụ ebubo dị iri abụọ na atọ (23) n'isi Peter Nwachukwu, sị na mmadụ ịkpachapụ anya gbuo mmadụ ibe ya bụ arụ megidere ""section 221"" nke iwu igbu mmadụ na Naịjiria, wee kwuo na ntaramahụhụ dịrị onye ahụ bụ ọnwụ. Ikpe ahụ bu akara, CR/199/2022 bụ nke onyeisi ụlọọrụ na-ahụ maka iwakpo mmadụ na iti mmadụ ihe (Head, Sexual and Gender-Based Violence) na Mịnịstrị nke Ikpenkwụmọtọ (Ministry of Justice) bụ Nwaada Yewande Gbola-Awopetun, wegara n'ụlọikpe etiti dị n'Abuja, n'ụbọchị 20 nke ọnwa Mee afọ 2022. Osinachi gbara afọ iri anọ na abụọ (42) bụ onye isi ọgụ egwu n'ụlọụka Dunamis International dị n'Abuja tupu o zute ọnwụ ya. Ndị uweojii kpaara di Osinachi aka dịka ndị otu ya bụ nwaanyị nwụrụ anwụ boro Peter ebubo na aka ya dị n'ọnwụ nwunye ya bụ onye ha sị na ọ na-akụ ihe tinka kụrụ pan otu o siri masị ya kwa mgbe kwa mgbe. Akụkọ mbụ pụtaranụ kwuru na ọ bụ ọrịa kansa akpịrị gburu Osinachi Nwachukwu mana ndị ma Osinachi ọfụma mechara kwuwe n'elu soshal midia na di ya na-emekpa ya ahụ kamgbe. Ndị a ma ama dịka ọgụ egwu ụka akpọrọ Frank Edwards kwuputara na ọ bụ site na mmekpa ahụ di Osinachi nyere ya, butere ọnwụ ya. Ezinụlọ Osinachi pụtakwara ma kwuo udiri agwa ọjọ Peter Nwachukwu kpasoro ha mgbe nwanne ha dị ndụ. Ebubo ndị a bụ ihe mere ka ndị uweojii Naịjirịa ga-anwụchie di Osinachi bụ Peter Nwachukwu ma na-enyocha ya. Gọọmenti Naịjirịa ṅụrụ iyi site n'ọnụ minista na-ahụ maka ụmụnwaanyị bụ Tallen Pauline na ha ga-enwetere Osinachi ikpe ziri ezi."	https://www.bbc.com/igbo/afirika-61590478
entertainment	Amaka Igwe: Ihe iri ị na-amaghị maka nwaada Igbo a larala mmuọ	Taa ka Amaka Igwe gaara agba afọ iri ise na asaa, mana ọnwụ ekweghi. Amaka bụ nwaada Igbo ji eme ọnụ, onye e ji ime ihe nkiri wee mara. Ọ bụ otu onye n'ime ndị mere ka mmepụta ihe ejije na Naịjirịa kwụrụ chịm dịka ọ dị taa. Ụlọọrụ 'Google' tinyere onyonyoo Amaka Igwe n'ihu ọba ozi ha na Naịjirịa n'ụbọchị Tọzde iji kwanyere ya ugwu. Lee ihe ndị pụtara ihe maka ndụ ya bụ agbara nwaanyị: Akụkọ ndị ọzọ ga-amasị gị: Ihe nkiri ga-amasị gị:	https://www.bbc.com/igbo/afirika-50970141
entertainment	Igbo reincarnation : Ịlọụwa, agwụ Ọgbanje na nkwenye dị ọzọ ndị Igbo nwere gbasara ọnwụ na ndụ	"Ịlọụwa bụ nkwenye ndị Igbo nwere na mmadụ nwụọ, ọ ga-alaghịkwa ụwa ọzọ iji nara ụgwọ ụdị ndụ o biri mbụ. Ihe nke a pụtara bụ na ndị Igbo kwenyere na mmadụ nwụọ, ọ naghị ebi ebe ahụ. N'omenala Igbo, a na-ahụ ịlọụwa dịka onye nwụọrọla isi n'alamụọ, ebe ndị nna ochie nọ, lọghachị n'ụwa ,a mụọ ya ọzọ. Ịlọụwa dabere na nkwenye ha n'ọnwụ nakwa ndụ nakwa n'ụwa a na-ahụ anya na alamụọ anaghị ahụ anya dị. Igbo na-ewe ya na mmadụ nwụọ, okwu ebighị kama onye ahụ ga-agafe n'ala mmụọ, n'ala ndị ochie, ebe ọ ga-esi lọghachị ọzọ n'ala ndị dị ndụ. Dịka otu onye omenala Igbo were anya bụ Nze Duruagwu Ukaejuoha, siri kọwaa, ""mmadụ na-alọ ụwa iji bịa mezie ihe ndị o  mebiri emebi, ịta ahụhụ ihe o mere mgbe ochie maọbụ ịbịa rie uru maka ihe ọma o mere n'ụwa ya mbụ."" ""Ọ  bụrụ na mmadụ abụrụ onye ọjọọ, Chukwu Okike ga-ahaziri ha ọlọ ụwa ha  ka ha nọdụ n'ọnọdụ ahụhụ nke na ha agaghị ahụ ego gaa ụlọọgwụ."" N'otu aka ahụ, onye omenala Igbo ọzọ nụ Mcginger Ibeneme kọwara na ọ bụ nkwenye a na ihe onye  metara, ọ ga-ala gị taa ahụhụ ya (nke Bekee kpọrọ Karma) mere ndị Igbo ji agbara ajọ ihe ọsọ. ""Igbo na-akpọ ya 'ọdịnaobi'."" ""Ọ bụrụ na nna gị mere ajọ ihe dịka na ọ na-egbu mmadụ maọbụ na-ezu ohi, dịka Akwụkwọ Nso si ekwu na njọ nna mere n'ụmụ ya. E nwere ezinaụlọ ị ga- apụta a na-anwụ ọnwụ Ike."" Ukaejuoha kwuru na mmadụ na-esi n'ebe dị iche iche alọ ụwa: mmiri, anyanwụ,elu, ala na arụsị. ""Ya mere e ji nwee Ezenwaanyị mmiri maọbụ eze mmiri (mamiwọta)."" Ọ bụghị naanị Igbo nwere nkwenye n' ịlọụwa, ofufe ndị ọzọ dịka ndị Hindu, ndị Budha nakwa ndị ụka Kraịst kwenyere na ndụ ebighị n' ọnwụ. Iji maa atụ: Ndị otu Kraịst nwere nkwenye na Kraịst bụ mmụọ (Chukwu) lọrọ ụwa a mụọ ya ka mmadụ, ọ nwụọ dịka ha na- ele anya na ọ ga- alọghachi azụ n' ụwa ọzọ dịka e so depụta ya n'Akwụkwọ Nso(John 5:58, Phil2:5-8) E nwekwara ihe Igbo na-ahụ dịka ihe na-arụtụ aka n' ịlọụwa maọbụ onye lọrọ ụwa. Ha gụnyere: Nwata iwe akara maọbụ apa dị na ahụ onye ezinụlọ ha nwụrụla; nwata inwe amamihe karịrị nke ọgbọ (ebibiụwa)  maọbụ mara ekwu okwu dịka okenye; nwata nwere àgwà okenye; nwata inwe ike ịkọ ihe merela tupu a mụọ ya, DGZ. ""Ohi dị na agbụrụ, ajọ ihe dị iche iche dị n' agbụrụ."" Ịlọụwa dị na ndabere, na ndabere. Ọgbanje, agwụ, ndị ichie, mamịwọta(ezenwaanyị mmiri nakwa Eze mmiri) bụcha ndabere gbadoro ụkwụ n' ịlọụwa. Lee etu Ukaejuoha na Dkta Ibeneme siri kọwa ụfọdụ n'ime ha: Dịka ndị o doro anya siri kọwaa, ọgbanje bụ ụdịrị ịlọụwa. Nwata bịa ụwa, ọ gaghị anọ anọ ya anwụọ. Ukaejuoha sị na "" ọgbanje bụ otu a na-abanye n'ụwa na abụghị ụwa nke a. Ọgbaje na-abịa were ahụ mmadụ, ha na-enwe mkpebi ihe ha na-achọ ịrụ ma na-anwụ ọnwụ mgbabiri"". ""Ọgbanje na-agbabiri nwụọ. Ọ bịakwa ọzọ, ọ ga-emekwa ihe onye ọ lọrọ ụwa mere. Ọ gara n'ihu kọwaa na ọgbanye were ike ịbịa ugboro ugboro iji taa nne na nna ya ahụhụ. Ibereme kwuru na ""ọgbaje bụ agwụ nwaanyị'. Ukaejuoha kọwaa na e nwere ezigbo ọgbanje, nwee ajọ ọgbanje. Ọ sịkwa na ọ bụ a kpọrọ, ""ezenwaanyị""bụ ọgbanje nwere onyinye pụrụ iche nwere ike ịgwọ nwata ọgbanje na-enye nsogbu. Agwụ, dịka Nze Olueze siri kọwaa ya bụ ""mụọ na-ahụ maka isibie elele(magic), ibu amụma(prophecy),  ịhụ ụzọ( divination) ọgwụ na ǹkà pụrụ iche."" Mcginger na onye agwụ mara nwere ike ị na-ahụ ụzọ.maọbụ nwee nka pụrụ iche nke ọ na- eme ya karịchaa ndị ogbo ya pụọ iche. Nze Ukaejuoha rụtụrụ aka na ""O nweghị arụsị n'Igbo ga-akwudo na enweghị agwụ."" Ọ gara n' ịhụ kwuo na ""nwoke ọbụla nwere agwụ"" mana ha na- apụta ihe n'ụdị nakwa oge dị iche iche. Ọ sị, ""Ihe ụwa dị na nkatụ, na nkatụ."" ""Etu ihu di iche iche, ka amara ọ na-anata Chukwu Okike Abịama."" O kwuru n'ụfọdụ hapụ ime ihe agwụ ha dere ha ime nwere ike ime onye ahụ ara maọbụ bute ndụ abaghị uru. Ibeneme onye bụkwa dibia Bekee kọwara na dika ịlọụwa bụ ihe miri emi, na  Sayensị bụkwa ihe miri emi kama na ndịiche dị na ya bụ na ndị Bekee deturu nke ha ma gbaa ya n'anwụ, ebe Igbo emeghị otu ahụ. N' okwu agwụ, ọ kọwara na ndị mmadụ nwere onyinye maọbụ nka enweghị oyiri dịka otiegwu a ma ama bụ Tupac na onye ihe eserese a ma ama bụ Picaso bụ ndị agwụ. N'okwu ịkpọ ọrịa okponaọbara(Sickle cell), ọgbanje, dkta Ibeneme sị na ""Ọrịa Sickle cell abụghị ọgbanje,"" kama ọ bụ nghọtahie ụdị ọbara nwoke na nwaanyị nwere. O kwuru na oge gboo, iji gbalahụ ọnwụ nwa ọhụrụ, tupu nwoke na nwaanyị alụọ, na a na- ajụ ese. ""Afa nwere ike kwuo na ha agaghị alụnwu onwe ha, na ezinaụlọ lụkọọ, na nwa ha na-anwụkarị."""	https://www.bbc.com/igbo/afirika-53616674
entertainment	Igbo Celebrities: Yul Edochie, Ụmụ Obiligbo... Lee ụmụ Igbo a ma ama na-eso nzọụkwụ nne maọbụ nna ha	"Igbo na-atụ ilu sị na ""ihe agwọ mụrụ aghaghị ito ogologo"", maka na nne ewu na-ata ahịhịa, nwa ya a na-ele ya anya ọnụ. Nke a pụtara na mkpụrụ nne na nna kụrụ ka ụmụ ha ga-ejide aka were na-eto. Ha dị ọtụtụ ụmụ Igbo a ma ama nke Bekee kpọrọ 'celebrities', ndị nne ha maobụ nna ha bụkwa ndị a ma ama n'oge nke ha. Ụfọdụ bụ ndị na-eme ejije onyoonyoo, ụfọdụ na-eti egwu, ebe ndị ozọ abụghị ihe nne na nna ha mere ka ha na-eme, mana ha bụkwa ndị a ma ama dịka nne na nna ha. A chọwa ụmụ Igbo ma ihe ha na-eme n'ejije Nollywood, aha Yul Edochie ga-abatarịrị ya. Nna ya bụ Pete Edochie bụkwa nnukwu mmadụ na Nollywood. Yul kọwara na onweghị mgbe nna ya ji kpọrọ ya n'aka kpọbanye ya Nollywood, kama ọ chọpụtara na ọ bụ akaraka Chineke nyere ya o ji pụta ụwa. Mana iji gosi na ọ ga-eme karịa nna ya, Yul Edochie banyekwara ndọrọndọrọ ọchịchị. O so zọọ ọkwa Gọvanọ Anambra steeti na ntuliaka gara aga, ma na-ekwukwa na ya ga-eso zọọ ọkwa onyeisiala Naịjirịa na 2023. Nna ya bụ Pete Edochie emeghị ihe ndọrọndọrọ ọchịchị chaachaa. Pete Edochie nwekwara nwa ọzọ aha ya bụ Linc Edochie, onye metụrụ ejije ntakịrị tupu o kwụsị. Mana akụkọ kwuru na ọ ka nọkwa na Nollywood, mana ọ naghị apụtakarịzi n'onyonyo. Ọbụghị ọtụtụ mmadụ ma na nne Destiny Etiko bụ Eucharia Etiko mere ihe ejije n'oge nke ya. Eucharia so na ndị a ma ama n'ime ihe ejije n'agbata 1990 dịrị gawa, dịka otu onye ma ya nke ọma si kwuo. O so n'ejije a kpọrọ ""Bless my Soul"", ""Royal Reward"", na ejije TV a kpọrọ 'Change and Smile' nke wuru ewu n'oge ahụ. Taa, nwa ya nwaanyị bụ Destiny Etiko so na ndị aha ha na-adụ ụda na Nollywood. Ejije Destiny Etiko sonyerela na ya karịrị ngụta ọnụ. Akunwafor Obiligbo bụ onye tiri egwu ekpili n'oge gboo. Ọ bụ ya mụrụ Akunwafor na Okpu ọzọ Obiligbo, ndị otiegwu e ji Ụmụ Obiligbo wee mara. Ụmụ Obiligbo malitere iti egwu ekpili, ụdị nke nna ha tiri, mana ugbua, ha na-etizi egwu ọgbara ọhụrụ. A marala Ụmụ Obiligbo ama gafee obodo Naịjirịa, karịa etu e si mara nna ha n'oge gboo. Clarence Peters bụ onye a ma ama na-emepụta onyonyo egwu (music videos). Nne ya bụ Clarence Chukwurah, onye a makwa ama n'ime ejije. Nna ya bụ Shina Peters, oti egwu aha ya na-ada ụda na Naịjirịa. Ray Emodi bụ aha a ma ama na Nollywood, nne ya bụ Joy Emodi bụkwa onye a ma ama. Mana ihe e ji mara Joy Emodi bụ ndọrọndọrọ ọchịchị, ọ bụghị ejije Nollywood. Joy Emodi nọchiri anya Anambra North na ụlọ omeiwu ukwu Naịjirịa malite na 2005 ruo 2010. Nna na nwa a bụcha ndị a ma ama, mana ihe e ji mara ha abụghị otu ụdị ihe. Uche Chukwumerije bụ onye omeiwu nọchitere anya Abia North malite na 2003 ruo 2015, ebe nwa ya bụ Dike bụ onye ode akwụkwọ nakwa ode abụ ama ama. Otu abụ wuru ewu nke si n'aka Dike Chukwumerije bụ nke oge o dere oge odogwu Chinua Achebe lara mmụọ, iji sị ya jee nke ọma. N'aka nke ọzọ, nna ya bụ Uche Chukwumerije, so ndị omeiwu gbara mgba ka onyeisiala Naịjirịa n'oge ahụ bụ Olusegun Obasanjo, ghara ịchị ọchị nke ugboro atọ, nke a kpọrọ 'third term agenda' n'afọ 2011. Uche Chukwumerije nwekwara nwa ọzọ a ma ama n'egwuregwu Taekwondo, aha ya bụ Chika Chukwumerije. O ritere ọla nchara n'asọmpi Olympics nke afọ 2008 e mere na Beijing, China. Kema Chikwe na Naetochukwu Chikwe (Naeto C) Naeto C bụ otiegwu a ma ama, ọ kachasị na mmalite afọ 2000 ga. Nne ya, Kema Chikwe, bụkwa onye a ma ama na ndọrọndọrọ ọchịchị Naịjirịa. Charles Soludo bubu onyeisi ụlọakụ etiti bụ 'Central Bank', mana nwa ya, Ozonna, bụ onye a ma ama n'iti egwu. Ozonna bi na mba UK ebe ọ nọ eti egwu nke ya, mana aha ya anachaghị ewu ewu na Naịjirịa nke ukwuu. Kedụ ndị ọzọ ama ama ị ma nne na nna ha bụkwa ndị a ma ama?"	https://www.bbc.com/igbo/57187543
entertainment	Kanayo O. Kanayo: Ihe ise ị maghị maka KOK, onye ghọrọ ọkaiwu ka ọ gbachara afọ 58	"Aha onye ejije Nollywood a ma ama bụ Kanayo Onyekwere Kanayo(KOK) na-akpọtụ akpọtụ ebe nile dịka ọ abụrụla ọkaiwu ụlọikpe Naijiria ka ọ gbachara afọ iri ise na asatọ. KOK pụtara n'ụlọakwụkwọ ndị ọkaiwu Naijiria ebe a na-azụ ndị gụrụ 'Law' na mahadum tupu ha enwe ike ịpụtakli n'ụlọikpe Naijiria  a kpọrọ 'Law School' na Bekee na nsonso a. N'ozi o wepụtara na soshal midia, Kanayo, onye obi bụ sọ pọlina pọlina kwuru "" Onye si na ọ dị mfe, ya gaa ụlọakwụkwọ Iwu' mee ọfụma n'ụle."" Kanayo, onye ejije aha ya na-ada ụda. Lee ihe ndị i kwesiri ị ma maka ọkpọka a: Dịka ndị mmadụ na-ajụ ma na-ekwu na ọ bụ ịgwọ ọgwụ ka e ji mara Kanayo O kanayo na ndị igbo nọ na Nollywood. Kanayo bidoro were sị ""Ihe anyị na-eme na Nollywood bụ ịnyomi ihe na-eme n'obodo ma na-egosi etu obodo dị"". O kwuru sị ""ị na anụ maka ndị mmadụ na-efu izuụka ọbụla, anọkata a chọwa ha achọwa ma asịkwa na-eji ha mee ọgwụ ego. Anyị na-eme ihe ejije iji gwa ndị mmadụ ka onye na-eme njem kpachapụ anya"". Kanayao rụtụrụ aka mgbe Ruben Agbati dere edemede maka ihe dị omimi n'Aso rock were sị "" Ihe anyị na-agwa ndị ndọrọndọrọ ọchịchị n'ihe ejije anyị bụ ka ha wepụ aka enwe n'ofe; kedu ihe onye bịara ị rụrụ obodo ọrụ ji ịgwọ ọgwụ eme?"". O kwukwara na ọtụtụ ndị Naijirịa na-eji ihe egwuregwu mmadụ kacha eme ọfụma n'ihe ejije aba onye ahụ aha. Kanayo kwuru sị na onye ọbụla sị na ndị igbo na-agwọkarị ọgwụ bụ onye iberibe. Ọ sịkwa na onye ahụ amaghị ebe mmiri bidoro mawa ya. Igbo bụ ndị na-agba mbọ, nanị ọgwụ ndị Igbo na-agwọ bụ ịgbasị mbọ ike. Kama o kwukwara na ya asịghị na-enweghị ndị na-agwọ ọgwụ n'ihi na e nwee ọkụ na ọchịchịrị ka a dị kwa. Kanayo kọwara sị "" Anyị anaghị eme ihe ejije ndị Igbo, anyị na-egosi ihe na-eme n'ụwa na-emetụịta mmadụ niile"". Akụkọ ndị ga-amasị gị:"	https://www.bbc.com/igbo/afirika-53171899
entertainment	Stanley Okoro, onye ihe ejije a ma ama alaala mmụọ	"Igwe mmadụ si mpaghara Naijiria dị iche iche, ọkachasị ndị na-eme ejije tụrụ n'Amabriba dị n'Ananri, Enugwu Steeti, n'ngwụrụ Stanley Okoro n'abali Ọnwa Ọgọstụ, afọ 2021. Okoro, onye e ji 'Ibu Junior' mara nwụrụ n'abalị 11 nke ọnwa Ọgọstụ afọ 2021 ka ọ gbachara afọ 29, dịka ọ rịachara ọrịa nwa oge. Tupu ụbọchi olili ya, a mụrụ Okoro anya abali n'Owere, Imo steeti, bụ ebe o bi were na-eme ihe ejije. Anyammiri na arịrị ejuola ọtụtụ ndị na-eme ejijje na ndị ihe ha na-amasị ọnụ dịka ọ pụtara ihe na Stanley Okoro, onye ihe ejije Nollywood a ma ama alaala mụọ ka ọ gbachara afọ 29. Dịka otu enyi ya ma bụrụkwa onye nchịkọta otu jikọrọ ndị na-eme ihe ejije a kpọrọ 'Actors Guild of Nigeria', ngalaba nke Ọlụ, bụ Holy Chidi Okorie, siri gwa BBC Igbo, Okoro nwụrụ ụnyahụ bụ Wenezde, abalị 11 nke ọnwa Ọgọstụ afọ 2021 ka ọ rịachara ọrịa obere oge. Okorie sịrị, ""Nwanne ụnyahụ ka o kwuru na obi na-atachị ya, (breathlessness), ọ naghị ejelikwa ije n'ihi na ụkwụ ya zara aza."" ""E bugara ya ebe a na-agwọ ya. Ụtụtụ ụnyaahu (11/08/2021), o bilie gagharịcha, mana oge mgbede, ozi bịara na ọ nwụọla."" Ọnwụ Okoro na-abịa abalị ole na ole onye ejije Nollywood ọzọ bụ Rich Oganiru nwụchara ka ọ rịachara ọrịa ogologo oge. Ihe ndị ị maghị maka Stanley Okoro:"	https://www.bbc.com/igbo/58188725
entertainment	Tracy Zille: Onye bụdị Tracy Zille a ndị Nigeria kpụ n'ọnụ na soshal midia?	"Kemgbe o wepụtara na nsonso a ozi ndị e nwere ike ịkpọ 'ikpu nkata n'ihu gwa eze okwu' nke metụtara ndị isiojii Afrika na ndị ndu ha, aha @TracyZille na-ewu na Twitter na Naijiria nakwa Afrịka niile. N'ozi o wepụtara n'ụtụtụ Wenezde, abali isii nke ọnwa Jenụwarị afọ 2020, Tracy Zille kwuru na ""ndị ndu Afrịka na-aga ụlọọgwụ ala Bekee. Ọ bụrụ na e mepụtara ọgwụ mgbochi n'Afrịka, ndị ndu Afrịka ga-ahapụ ya gawa Alabekee ịga gba ọgwụ mgbochi."" Ọ gara n'ihu kwuo na ọrịa Covid-19 bụ ihe ncheta na ndị mpụ na-edu Afrịka enweghị mgbe anya ha dị n'ọganihu Afrịka. Okwu ahụ dịka ịwasara ahụhụ nnu Bekee dịka ọtụtụ ụmụ Afrịka ruru otu puku tinyere ọnụ n'okwu akụ , ebe ndị ọzọ kekọrịtara ya na-egbughị oge. Ihe ndị mmadụ na-ajụ bụ onye bụ 'nwaaanyị' a obi kara ịkpọ okwu aha na atụghị ụjọ ọbụla ịgwa ndị isiojii Afrịka ebe ha si adajọ n'okwu mmepe obodo na ọganihu mpaghara ahụ? N'akara Twitter ya, naanị ihe ị ga-ahụ dịka nkọwa onye ọ bụ bụ ""Aha m bụ Tracy Zille. Nke a bụ ọba ozi m,"" nakwa foto nwaanyị onye ọcha. Mana, na-agbanyeghị na ọ bụ n'ọnwa Juune afọ 2020 ka o mepere ọba ozi ahụ nke e chere n'ọ bụ onye Saụt Afrịka nwe ya, mana ọbaozi ya na-apụ ọkụ dịka o nwere mmadụ puku iri ise na itoolu na ụma isii(59,600 ) na-eso ya na Twitter. A na-eche na ọ bụ okwu na-ese okwu ọ na-edepụtakarị bụ ihe na-adọtara ya ndị mmadụ. Nke a bụ n'ihi na oge ụfọdụ, Tracy Zille na-akwa ndị isiojii emo maka ọnọdụ ""ohu"" ha nọ na ya n'ihi ihe ndị ndu ha nakwa ndịọcha gbakọtara aka na-eme ha. Ngalaba na-ahụ maka ikike dịrị onye na Saụt Afrịka bụ  South African Human Rights Commission (SAHRC) kwuru n'afọ 2020 na ha ga-akpụpụ onye nwe ọbaozi Tracy Zille nke ha akpọghị aha ya ụlọikpe maka okwu asị (hate speech). Mana onye bụdị 'Tracy Zille' Ọtụtụ ndị mmadụ na-ahụta Tracy Zille ka nwaanyị onyeọcha onye Saut Afrika na-agba mbọ maka ọdimma ndị isiojii Afrịka. Mana ndị ịma ihe ekwe na-akụ na-ekwu na ọ bụghị nwaanyị nwe ọbaozi ahụ, kama ọ bụ ọbaozi adigboroja nke otu onye ndọrọndọtọ ọchịchị Saut Afrịka ji achụ akpa ya. A na-enyo ọbaozi Tracy Ville dịka nke e ji arata ndị mmadụ site n'ikwu okwu na-akpa oke agbụrụ(Saụt Afrịka bụ ebe oke agbụrụ nnwere ntọala) iji dọta ndị mmadụ gaa na websaiti atọ ebe a na-agbasa ozi maka ịnweta ọrụ iji si na ya rite ego 'Google Adsence' maka mmadụ ole a dọtara na websaiti ahụ. Ụlọọrụ na-eme nchọpụta maka akụkọ ụgha a kpọrọ 'Africa Check' kwuru na Tracy Zille bụ akara obaozi adigboroja. AfricaCheck na ụlọọrụ nnyocha miri emi nke Atlantic Council nwe bụ ""Digital Forensic Research Lab"" (DFRLab)  gbara n'anwụ na @TracyZille bụ ọbaozi adigboroja nke otu na-agba onya ego nke otu onye n'ime otu ""Economic Freedom Fighters (EFF), nwe."" Economic Freedom Fighters (EFF) otu ndọrọndọrọ ọchịchị  mba Saụt Afrịka na-anọghị  na gọọmenti nke onye ndọrọndọrọ ọchịchị a ma ama bụ Julius Malema hiwere n'afọ 2013. Ewezụga, ịgbasa ozi na-ese okwu,Tracy Zille na-ejikarị akara Twitter ya agbasaozi ọrụ maka ndị na-achọ ọrụ. 'Africa Check' na-akọwa na websaiti atọ ndị Tracy Zille na-adọga ndị mmadụ na ya bụ nke otu nwoke a ma ama mana nwoke ahụ agọọla na o nweghị ihe gbasara ya n'akara Tracy Zille."	https://www.bbc.com/igbo/afirika-55553794
entertainment	Ballet Dancer: Lee nwata nwoke ji egwu 'Ballet' gbakasịa soshal midia	Nwata nwoke a na-akpọ Madu Mmesoma Anthony na-agba egwu mkpịsị ụkwụ kọwara ihe kpalitere mmụọ ya igba ụdị egwu ahụ. Mmesoma sị na ịgba egwu masịrị ya nke ọma na ọ bụ ya mere o ji tinye anya n'ịgba egwu. Nke ọzọ bụrụ na ọ chọrọ igosi ụwa na ọbụghị naanị ụmụnwaanyị ka a hụrụ kwaa isi okpu n'ịgba egwu 'ballet'. Ọ sị na ọ na-agba egwu a na ọ na-adị ya ka ebe ọ na-arọ nrọ ọma. Nne ya bụ Madu Ifeoma kwadoro ya site n'itinye ya n'ebe a na-amụ etu e si agba egwu mkpịsị ụkwụ a bụ 'ballet'. Kirie ihe ha kwuru n'uju. Ndị mere akụkọ a bụ: Grace Ekpu, Jessica Nwankwo na Nnamdi Agbanelo	https://www.bbc.com/igbo/afirika-53356312
entertainment	Charles of Play: Ihe mere m ji arụgharị ejije ndị mgbe ochie ka ọ bụrụ nke ọgbara ọhụrụ	"Charles Okpaleke a ma dịka Charles of Play bụ onye hiwere ụlọọrụ Play Network Studio akọwaala etuo si malite njem ime ihe ejije. Na mkparịta ụka ya na BBC Igbo nwere, Okpaleke sị na ndị mmadụ na-akatọ ya kemgbe maka ụdịri ihe onyonyo ọ na-ewepụta bụ ịrụghari ndị ochie. Mana ọ kọwara ihe kpalitere mmụọ ya ime nke a, na-ekwu na ọ bụ iji chekwaa ihe onyonyo ndị ahụ maka ndị ntọroọbia iji ya mụta ihe. Ọ kwukwara na ọ dị mkpa ịmepụta onyonyo gosiri akụkọ oge gboo ka ndị mmadụ nwee ike mara ebe ha si. Ọzọ, ọ duru ndị mmadụ na-etolite chọrọ ị dị ka ya ndụmọdụ gbasara ihe ha ga-eme. ""Were nu egwu debe n'okpuru gi, ma gaa n'ihu gosi ụwa ihe ị nwere ike ime""  ka ọ gwara ha. Gee ihe ndị a na okwu ndị ọzọ gbara ọkpụrụkpụ n'ihe onyonyo a n'uju;"	https://www.bbc.com/igbo/articles/c2q4kr63yzeo
entertainment	Igbo culture: Gịnị jịkọrọ ụmụnwaanyị na mmọnwụ?	"N'ala Igbo mgbe gboo, mmọnwụ bụ otu na-ahụ maka ikpezi okwu na ịkpa udo n'obodo. A na-agba mmọnwụ n'emume pụrụ iche ọkachasị ma e wechaa ihe ubi, akwamozu nnukwu mmadụ maọbụ okenye. A na-ahụta ya dịka mmụọ ndị nna nna nke mere e ji akwanyere mmọnwụ na ndị bara mmọnwụ nnukwu ugwu. Naanị ụmụnwoke bara mmọnwụ na-eti mmọnwụ. Mana ugbua, ụfọdụ ụmụnwaanyị agba ọhụrụ na-ajụ ihe mere e ji enye ụmụnwaanyị oche azụ n'ihe gbasara iti mmọnwụ. Dịka ndị omenala doro anya siri kọwa, ịba mmọnwụ bụrụ ụmụnwoke, ihe ịbanye otu ụmụada bụ nye nwaanyị. Otu n'ime ha bụ Ọzọ McGinger Ibeneme sị: ""Mmọnwụ bụ otu nzuzo. Ọ bụ naanị nwoke bara mmọnwụ na-eti mmọnwụ."" ""Mmọnwụ abụghị nwaanyị anaghị."" ""Mmọnwụ abụghị ụzọ imegide ụmụnwaanyị, kama ọ bụ maka ichekwa obodo."" ""Oge gboo, e nwere ọtụtụ otu; otu ụmụnwoke, otu ụmụnwaanyị, otu ntoroọbịa."" ""Ụmụnwoke anaghị azọ ụzọ ịbanye n'otu ụmụnwaanyị."" Agbanyeghị na mmọnwụ dịrị ụmụnwoke, o nwere ogogo nwaanyị ga-eru, ọ baa mmọnwụ. McGinger gara n'ihu kọwaa, ""Nwaanyị bụ agbara nwaanyị maọbụ oke nwaanyị enye ya ohere ọ baa mmọnwụ."" Ụdị mmọnwụ dị iche iche Akụkọ ndị ga-amasị: Ihe nkiri a ga-amasị gị:"	https://www.bbc.com/igbo/afirika-50960220
entertainment	Whitemoney bbn biography: Ihe mere ndị mmadụ ejighị ya egwu egwu	"Hazel Oyeze Onou e ji ""Whitemoney"" mara bụ otu onye ndị na-ekiri emume 'Big Brother Naija' nke 2021 na-akpụkarị n'ọnụ. Ka ọ kwụ ugbua, a sị ka a tụọ vootu, Whitemoney so na ndị nwere ike turu ugo na ya bụ asọmpi. Nke a mere dịka Pere na Maria kpọrọ aha Whitemoney n'ime ndị a ga-ewepu n'ụlọ Big Brother, ndi mmadụ kwuru na o nweghị ebe ọ na-aga. Mana, ọ gịnị mere nwa amadi a ji bụrụ onye ndị mmadụ hụrụ n'anya ọfụma ọfụma? Ọ dị ụzọ ihe ise e nwere ike sị na ọ bụ ha kpatara ọnọdụ a. Ha gụnyere: E nwere ihe ndị agba ọhụrụ na-akpọ ""meme"" nke pụtara ihe na-ada ebube nwere ike mee ka ndị mmadụ chịa ọchị maọbụ maa ọsụ. Ndị agba ọhụrụ na-ekwu na Whitemoney dị ""memeable"", nke pụtara na ha nwere ike jiri ya mee foto akpamọchị  nke Bekee kpọrọ, ""meme"". Whitemoney na-akpa ọchị ọfụma, nke mere ka ọtụtụ mmadụ jiri ya n'anya. Ebe ọbụla ọ nọ, ndị mmadụ ga na-achị ọchị maka ụdịrị agwa ọ na-akpa nakwa ihe ndị ọ na-ekwu. Whitemoney bụ onye ndị mmadụ na-ahụkarị onwe ha n'ime ya. Nke bụ ọkachasị, ebe o siri metụta, ije ụwa ya na ihe banyere ọrụ maọbụ ịchụ nta ego. 4: Ọ dị 'igbotic' Whitemoney anaghị ezo agbụrụ o si pụta. Ma etu o si ekwu okwu, ma eto o si erubere ndị mmadu isi, ruo etu o si akpa agwa, Whitemoney dị nnọọ ihe ndị mmadụ na-akpọ ""igbotic."" Nke a mere ka ndị mmadu hụ ya n'anya ọfụma, ọtụtụ na-akpọ ya ""Mazị"" n'ihi nke a. Kemgbe ha batara n'ụlọ Big Brother Naija, ọ bụ Whitemoney were ọnọdụ n'ime usekwu ma bụrụ onye na-esiputa nri dị iche iche. Ugbua, Pere bụ onyeisi ụlọ Big Brother chụpụrụ ya n'usekwu, mana ndị ọzọ ka na-achọkwa ka o siere ha nri, ma ya bụrụgodu n'ime abalị. Whitemoney nwere ọtụtụ ihe ọ na-eme ọfụma, mana ịchọ mma sokwa bụrụ nke kachasị dị ire. Ị hụ Whitemoney, ị hụ mma nwoke. Site n'isi ya ebe o jiri agwa ọcha tee na ntutu ya, ruo n'ụkwụ ya, Whitemoney na-akpachara anya achọ onwe ya mma ọfụma. Dịka anyị kwuru mbụ, Pere na Maria wepụtere aha Whitemoney ka a chụo ya n'ụlọ 'Big Brother' mana kama nke ahụ ga-enye ya nsogbu, o nyere ya aka dịka ọtụtụ mmadu gbatara ya ọsọ enyemaka. Ugbua, ọtụtụ ndị a ma ama kwụnyere Whitemoney n'azụ. Ịhụnanya a hụrụ Whitemoney amaghị agbụrụ, ihe ya na-amasị ndị si mpaghara dị iche iche na Naijiria na mba ndị ọzọ. Ọbụladị ndị a ma ama na Naijiria gụnyere Tunde Ednut nakwa Funke Akindele nwere mmasị nwa afọ ahụ."	https://www.bbc.com/igbo/afirika-58187995
entertainment	Tekno Arrest: E nwere iwu megidere ekike mmadụ na Naịjirịa ?	"Dika ngwa ekike na-agbanwe n'ike n'ike, uwe akpọrọ ihe ọjọọ mgbe gboo bụzị anya bia lere ugbu a . Okwu maka ekike ziri ezi bidoro rịwa ibe ya elu dịka ihe onyoonyoo gosịrị oti egwu Tekno na ụmụnwanyị yi mbenukwu na-agba egwu n'okporo ụzọ Legọs. Ọtụtụ ndị mmadụ na-ekwu na uwe ụmụnwaanyị na eyi ugbua na atu n'anya, ọkachasị nke a na-egosi n'ihe onyonyo. BBC gara njem imata mgbe uwe mmadu dara iwu. Anyi gbara ndị ọkaiwu ajụjụ i mata nke bu eziokwu, ma lee ihe ha zara anyị - Ọkaiwu Nwabufo Ikechukwu gwara BBC na n'ezie enwere iwu megidere mmadụ iyi akwa na ezighi ezi na iwu Legọs steeti nke dị na ""Lagos state Public decency law"". Kama iwu a akọwaghị ụdị uwe na-adabaghị adaba. Ndị uweojii nwere ikike nke si na ""Section 4 of Police act"" ime nyocha maka ihe gbasara ekike na ezighi ezi. Ọ kọwara na ọ bụ onye ọkaikpe ga-ekpebị ma ihe mmadụ yi ọ dara iwu site n'ihe ndị uweojii nyochapụtara. Ihuoma Ilobinso: Okaiwu Ihuoma Ilobinso bụ onye nkụzi na Mahadum ""University of Lagos"" gwara BBC Igbo na onweghị iwu Naịjirịa megidere ekike mmadụ kpọmkwem. Kama e nwere iwu megidere agwa ezighi ezi nakwa agwa ụfọdụ ruru unyi n'obodo nke Bekee kpọrọ ""indecency"". ""Ọmụma atụ bụ ngalaba 136 nke 'Criminal Act of Lagos State'"". Mana Ilobinso kwukwara na ọ na-esi ezigbo ike mmadụ imeri udiri ikpe a. Lee Ihe Nkịrị ga-amasị gị :"	https://www.bbc.com/igbo/afirika-49265765
entertainment	Will Smith apụọla n'otu 'Oscars' n'ihi aka ntị ọ ji mawapụ Chris Rock agba	"Will Smith, onye a ma n'Amerịka n'ihi ejije Hollywood nakwa ịkpa ọchị, ewepụla onwe ya n'otu 'Oscars' dịka ọ machara Chris Rock aka ntị n'emume e mere n'ụbọchị Sọnde gara aga, Maachị 27, 2022. N'akwụkwọ ozi o wepụtara, Smith kwuru na ""omume m mere tụrụ m n'anya, ọ dị njọ, onweghị etu m ga-esi gọlahụ ya."" Otu 'Academy' ndị na-ahazi emume 'Oscars' kwuru na ha anabatala arụkwaghị m Smith gbara, mana ha ga-aga n'ihu inye ya ntaramahụhụ maka ihe o mere. Smith mara Rock ụra n'ihi njakịrị Rock mara nwunye ya bụ Jada Pinkett maka na ọ kpụrụ isi ya. Ihe kpatara Pinkett ji kpụọ isi ya bụ maka ọrịa o nwere a na-akpọ 'alopecia', nke na-eme ka ntutu isi mmadụ na-adapụsị. Mana njakịrị ahụ Rock mara Pinkett wutere Smith nke mere ka o were aka ntị mawapụ Rock agba. ""Ndị m mejọrọ buru ibu,"" Smith dere n'akwụkwọ o ji rịọ mgbaghara. ""Emejọrọ m Chris na ndị ezinụlọ ya, ọtụtụ ndị enyi m na ndị m hụrụ n'anya, ndị niile bịara mmemme ahụ nakwa ọtụtụ ndị nọ n'ụlọ na-ekiri ya."" ""Agharịpụrụ m 'Academy'. Anapụrụ m ndị niile e nyere nturuugo 'Oscar' ohere iji nwee ṅụrịa maka ọrụ ọma niile ha rụrụ. Obi agbawaala m."" ""Olileanya m ugbu a bụ ime ka anya ndị mmadụ gbadokwa n'ebe ndị kwesịrị ka ụwa hụ ha maka ihe ọma niile ha mere."" ""Mgbanwe na-ewe oge, mana adịla m njikere ịrụsị ọrụ ike iji hụ na agaghị m ekwezị ka ịkpa aghara napụ m ezi uche. Will Smith na-eme ihe ejije n'Amerịka mara Chris Rock na-akpa ọchị aka ntị n'emume Oscar mgbe Rock mara nwunye ya bụ Jada Pinkett njakịrị. Rock sị na isi Pinkett kpụrụ dịka isi e ji eme ihe nkiri a kpọrọ 'GI Jane 2' maka na ọ kpụrụ isi nkwọcha n'ihi ọrịa a kpọrọ alopecia. Smith gbagooro n'elu ọgbọ ebe Rock nọ ma maa ya aka ntị tupu ọ laghachị n'oche ya. Smith dọkwara Rock aka na ntị sị "" Ka m anụla aha nwunye n'ọnụ gị ọzọ."" Mana o Will Smith mechara rịọ mgbaghara maka agwa ahụ ọ kpara. ""Ana m arịọ otu Oscar na ndị ibem a họpụtara arịrịọ ka ha gbaghara m."" Smith ritere nturuugo mbụ ya n'emume Oscar n'ihe ejije a kpọrọ 'King Richard'. Will Smith Chris Rock Ndị ekperima wakporo ụlọọrụ ndị uweojii n'obodo Obowo n'ụbọchị Sọnde, abalị iri abụọ na asatọ nke ọnwa Maachị afọ 2022. Ọnụ na-ekwuru ndị uweojii Imo steeti bụ Michael Abattam kwuru na ọ bụ ndị otu Indigenous People of Biafra nakwa ndị ọgụ ha bụ Eastern Security Network mere mwakpo ahụ. Abattam kwuru na ndị ekperima ahụ tụrụ ogbunigwe nke metụtara akụkụ ụfọdụ nke ụlọọrụ ndị uweojii ahụ ma gbakwaa otu ụgbọala ọkụ. ""Mana ndị uweojii kwara ha mgbọ iji gbochie ha ịbata n'ogige ha kpọmkwem, nke a mere ndị ekperima ahụ ji gbaa ọsọ gbabaa ọhịa,"" Abattam kwuru. ""Naanị otu onye uweojii ka mgbọ tụrụ na mwakpo a, mana eburula ya gaa ụlọọgwụ."" Ọ gara n'ihu kwuo na ndị uweojii  chọtara otu egbe 'pump action' nakwa ogbunigwe atọ na-agbabeghị agba oge ha na-achụ ndị ekperima ahụ ọsọ. Abattam rịọrọ ndị mmadụ ka ha nyere ndị uweojii aka ịnwụchi ndị omekome na-akpa ike a, site n'iwetara ha ozi n'oge maka ya. Ọkụ agbagbuola mmadụ isii n'okporoụzụ Lekki-Epe dị na Legọs mgbe tanka bu mmanụ ụgbọala na ụgbọala ukwu ọzọ sọkatara isi na mgbede ụbọchị ụka 27 Maachị, 2022. Olusegun Ogungbemide  bụ onyeisi ndị ọrụ nchekwa okporoụzọ bụ 'Road Safety' na Legọs sị na ọ bụ akpachapụghị anya ndị ọkwọ ụgbọala butere ya. Ọ sị na ihe mberede mere n'ihu ụlọọrụ a kpọrọ Eleganza n'ihe dịka elekere isii nke mgbede. Ndị a nwụrụ bụ ụmụnwoke isii gụnyere onye ọkwọ ọgbatumtum bụ onye ọkụ ahụ dọọrọ ma gbagbuo. E bugala ozu ndị a n'ụlọ ebe a na-echekwa ozo mmadụ. Ogungbemide rịọrọ ndị ọkwọ ụgbọala ka ha kpachapụ anya dịka ha na-agba n'okporoụzọ ma jiri nwayọọ. Cheta na ọkụ ọgbụgba sitere n'ihe mberede okporoụzọ ataala ọtụtụ ihe mmadụ na mpaghara dị iche iche na Naịjirịa na nso nso a."	https://www.bbc.com/igbo/afirika-60898272
entertainment	Ozumba Mbadiwe: Kedụ onye ọ bụ mere Reekado Banks ji jiri ya gụọ egwu?	"Nso nso a otiegwu a ma dịka Reekado Banks ji aha ya gụọ egwu wuru ewu na Naịjiria ma gafekwaa mba ọzọ, mana onye bụ Ozumba Mbadiwe? Ọ bụrụ na ọ dị ndụ Mbadiwe gaara adị afọ 107 taata bụ ụbọchị 15 nke ọnwa Maachị 2022. Mana ndị ọgbara ọhụrụ matara maka ya ebe ndị ma mgbe ọ dị ndụ chetara ya ọzọ n'ọnwa Ọktoba afọ 2020, mgbe e mere ngagharịiwe ụbọchị iri maka mkpochapụ ndị uweojii pụrụ iche (end SARS), n'okporoụzọ a gụrụ aha ya dị na Victoria Island, Legọs. Ụzọ ahụ abụrụla ebe e ji hụwa ama maka ihe gbasara okwu end SARS, nke so mee ka Reekado Banks jiri gụọ ya bụ egwu ọ kpọrọ ""Ozumba Mbadiwe"". Mbadiwe so na ndị Igbo aha ha dara ụda oge ọ dị ndụ, nke a mere e ji gụọ ụfọdụ ihe gụnyere ụzọ nakwa mahadum aha ya. A bịa n'ihe gbasara ndọrọndọrọ ọchịchị o doro ya anya, ya mere o ji site na mahadum mere ihe gbasara ọchịchị ruo mgbe o tozuru bụrụ minista."	https://www.bbc.com/igbo/afirika-60695935
entertainment	BBNaija: 'Aka anyị adịghi na ihe nkiri Kaffy na-eme' - Uweojii Ingland	"Ndị uweojii nke Ingland bụ 'Metropolitan Police' (Met) ekwuola na ha na-enyocha onye otu ha bụ  Kaffy Kareem Ahmed nke na-eme ihe nkịrị 'Big Brother Nigeria'. Rebecca Byng bụ onye na-ahụ maka mgbasaozi ndị uweojii  'Met' gwara BBC na ha ma na nwaada ahụ soro na ihe onyonyo ahụ, kama ha na-enyocha ya n'ụzọ nke ha. O kwuru sị, ""Otu onye uweojii nke ngabala 'Transformation Command' dere akwụkwọ ka e nye ya ikike i so n'ihe nkịrị nke onyonyo, kama enyeghị ya ikike"". Byng gara n'ihu kwuo sị, ""Anyị ma na onye uweojii a so na ihe nkiri a ma ọ na-eme n'ike nke ya."" O kwukwara sị na Met akwadoghị onye uweojii ha  iso na ihe nkiri a ma kwukwa na o nweghị otu o siri metuta 'Met'. Byng gwara BBC na ha na-atụanya na onye uweojii nke Met ọbụla ga na-akpa ezi agwa ma ọ nọ n'ọrụ ma ọ nọghị n'orụ. ""Ndị na-akpa agwa na ezighi ezi nke megidere ụkpụrụ ndị uweojii 'Met' ga-anata ntaramaahụhụ kwesiri ekwesi."" Ọ gwakwara BBC na Kaffy Kareem Ahmed anarala ezumike akwụghị ugwọ tụpụ ọ rịọ ka o soro n'ihe nkiri onyonyo. Ka ọ dị ugbua, Kaffy nọ ezumike. Ndị na-elekọta Kaffy Kareem dịka onye na-eme ihe onyonyo edeputala akwụkwọ ebe ha na-akwado ya. ""Khafi bụ nwaanyị onyeisi ojii ụ onye nweojii nke ji ọrụ ya meme ọnụ ma were ndụ agbọghọbịa ya na nka ya nke gụnyere ịma asụsụ mba ise were ya arụ ọrụ."""	https://www.bbc.com/igbo/afirika-49328773
entertainment	Ọzọ title in Igbo Land: Ihe mere ichi ọzọ n'ala Igbo ji bụrụ egwu onye obi kara	"Ichi ọzọ bụ omenala dị oke mkpa n'ala Igbo. Ọ bụ echichi a na-echi onye wepụtara onwe ya ikwu eziokwu na ị bụ onye aka ya kwụ ọtọ n'obodo na onye ga-akwụdoro ndị onweghị ka ọ hara ha. Onye ọbụla nwereike ichi ọzọ mana ọ bụghị onye ọbụla ga-ekweta ịsọ nsọ dị n'ọzọ. Nke a mere e ji akwanyere onye ọbụla wepụtara onwe ya ichi ọzọ ugwu n'ala Igbo. Ichi ọzọ na-abụkaarị ihe nzuzo mana BBC Igbo nwere ohere isonye n'emume ichi ọzọ nke Ọzọ Meniru Nwakaranna n'Amansiodo, Enugu steeti. Ọzọ Nwakaranna nyere BBC Igbo ohere isonye n'emume ichi ọzọ ya. O kwuru na ichi ọzọ na ""ebute ugwu na adịmasọ"". O kwukwara na onye ọzọ kwesiri ịdị ka Elijah onye amụma dị ndụ gbagoro eluigwe. Ọ kọwara ịdị nsọ dịka ""mmadụ anapụghị ibe ya ihe n'ike, ijekwu nwunye mmadụ, ịtụ asị"". N'okwu ya, o kwupụtara na o riri ya afọ atọ iji chie ọzọ maka ọtụtụ ihe o kwesiri ime. Ọzọ Nwakaranna sị na onye chiri ọzọ tọrọ onye obula tọbụrụ ya mana na-echibeghi ọzọ. O kwukwara na onye ọzọ kwesiri ịna-agọ ọfọ na-akpokukwa ndị ichie mgbe ọ na-eme nke a. Igwe Ngoddy n'Atani, Anambra steeti kwuru na ""ihe e ji mara ndị Igbo bụ ichi ọzọ"". O kwusiri ike na nwaanyị anaghị echi ọzọ n'ala Igbo makana ""ọ bụ nsọ ala"". Igwe Ngoddy kwuru nke a n'isa okwu gbasara ụmụnwaanyị Igbo chiri ọzọ na London. Ọ sị na ichi ọzọ bụ ihe e jiri mara ụmụnwoke Igbo. O kwukwara na ụmụnwaanyị Igbo nwekwara echichi nke ha dị iche iche, mana ọ bụghị ọzọ. Ọzọ Meniru Nwakaranna sị na ""ugbua m bụzị Ọzọ, oriakụ m bụzị Lolo"". O kwuru na ọrụ Lolo bụ inyeaka ịchịkwa ụmụnwaanyị n'obodo ya na ilete ọzọ anya. Lolo Onyinyechi Meniru sị na, ""amaara m na oke ọrụ dịịrị ma dịka nwunye ọzọ, aga m eme ike m imezụ ya"". Amansiodo dị n'okpuruọchịchị Ezeagu dị n'Enugu steeti."	https://www.bbc.com/igbo/afirika-60236674
entertainment	Ihe Cynthia Okereke na Cornel Agbogidi kwuru dịka atọhapụrụ ha	"Mmadụ abụọ na-eme ihe ejije na Nollywood bụ Cynthia Okereke na Clemson Cornel Agbogidi atọọrọ n’izu gara aga ma mechaa tọhapụ ekwuola okwu nke mbụ ha n’ọha. N’ihe onyonyo ọhụrụ pụtara na soshal midia na ngwụcha izu a, Okereke na Agbogidi ji ụkpa eleke kwuo na obi dị ha mma etu ndị mmadụ siri kwado ha ma gbatara ọsọ enyemaka mgbe atọọrọ ha. Okereke kwuru: “Amaghị m na m nwere ndị mmadụ na ndị nkwado etu a” “Chukwu gọzịrịe m unu niile” Agbogidi onye kwukwara na aṅụ juru ya ọnụ kwuru: “Dịka onyeisi m bụ  Brown End siri nye ndụmọdụ, aga m akọ ihe m gabigara n’oge adịghị anya ugbua esila m n’ụlọ ọgwụ pụta’ Dịka ha abụọ si njem ha gara n’ụlọọgwụ pụta, Okerekere kwuru na obara ya agbaliela elu ebe Agbogidi kwuru na ezigbo ike gwụrụ ya. Ọha na-elezi ka anụ n’uju ihe ndị a gabigara n’aka ndị tọọrọ ha nakwa etu ya bụ ihe siri mee. Monalisa Chinda Coker bụ onye na-ahụ maka mgbasa ozi ndị otu jikọrọ ndị ejije na Naijirịa bụ Actors Guild of Nigeria depụtara n'izu a n'akara Instagram ya na atọhapụla mmadụ abụọ na-eme ejije na Nollywood. Ọ dere na ọ bụ onyeisi otu a bụ Emeka Rollas kwuputara nke a ma sị na ọ bụ mmụọ Chineke batara ndị ntọ ahụ n'obi nke mere ka ha tọhapụ ha. N'otu aka ahụ onyeisi ndị otu Actors guild of Nigeria ngalaba Enugwu bụ Brown End kwuru na ndị otu ha na-anata ọgwụgwọ n'ụlọọgwụ ugbua. End ji ohere ahụ nye ndị otu ha ndụmọdụ ka ha na-akpọrọ ndị ọrụ nchekwa oge ọbụla ha gara n'ebe ha na-eme ejije iji gbochie ịtọrọ ha. Ha kelere ndị otu ha na ndị Naijirịa kwadoro ha oge a tọọrọ ndịa ma sị ka mmadụ niile buru nchekwa onwe ha n'obi , ọkachasị ndị na-eme ihe ejije. Ezinaụlọ Clemson Cornel bụ onye ejije Nollywood agwaala BBC Igbo na ndị tọọrọ nwoke ahụ eziterela ha ozi na-ana ha otu puku narị dọlla iji tọghapụ ha abụọ. O kwuru na ọ bụ n'ụbọchị Fraịde ka ozi ekwentị ahụ batara n'ekwentị ya mana ọ kpaọghachihi ha rue ụnyaahụ bụ ụbọchị Satode. ""Ihe ha na-ana anyị bụ $100,000... marazienu ego ole ọ bụ n'ego anyị"" ka onye ahụ kwuru n'ekwentị. Cheta na ọ bụ n'ụbọchị Fraịde ka otu jikọrọ ndị ejije bụ Actors Guild of Nigeria ziputara ozi na Cynthia na Clemson erughi be ha dịka ha si ebe ha gara ise onyonyo lọghachite. N'otu ozi ahụ, ha zikwere ozi sị ndị ejije ndị ọzọ gbaa mbọ kwụsị ịpụ apụ n'etiti obodo eme ihe onyonyo maka nchekwa ha. Ọnụ na-ekwuru ndị uweojii Enugwu Steeti bụ Daniel Ndukwe ekwuola na ha ahụla ụgbọala a na-eche na ọ bụ nke Cynthia Okereke, onye ejije Nollywood e kwuru na a na-achọ achọ. Ndukwe kwuru na ha nwetara ozi na a hụrụ ụgbọala Toyota RAV4 na-acha mmemme n'akụkụ 'Four-Corners nke dị n'okporoụzọ si Enugu gawa Portharcourt. O kwuru na ọ bụ taa bụ ụbọchị iri abụọ na itolu nke ọnwa Julai afọ 2022 n'elekere asaa na ụma nke ụtụtụ ka ha nwetara ozi a. Mana ọ bụ n'ihe dịka elekere iri na otu nke ụtụtụ ka ha nwetara ozi na ụgbọala ahụ bụ nke Cynthia Okereke. Ndukwe kwuru na ya bụ ozi kwukwara na ọ bụ n'ụbọchị 26 nke ọnwa Jun bụ ụbọchị ikpeazụ a hụru ụgbọala ahụ. O kwuru na ha ebidola nyocha ịmata maka ya bụ ụgbọala na mkpesa ha nwetara maka onye a sị a na-achọ achọ. Onye na-ahụ maka mgbasa ozi Actors Guild of Nigeria bụ otu jịkọrọ ndị na-eme ihe ejije na Naijirịa bụ Monalisa Chinda edepụtala na ha na-achọ ndị otu ha abụọ bụ Clemson-Cornell Nnonyelu eji Agbogidi mara na Cynthia Okereke achọ dịka ndị ezịnụlkọ ha si na ha ahụbeghị ha. Ọ bụ n'akara Instagram ya ka Chinda depụtara were sị na ọ bụ kamgbe ha mechara ihe ejije n'obodo Ozalla nke dị n'Enugwu Steeti. Ọ dere sị na ha na-eche na atọọrọ ha abụọ atọ. Dịka o siri dee, Onyeisi otu a bụ Emeka Rollas gwara BBC Igbo na ya bụ ihe mere ma sị ka ndị otu ha niile kpachara anya etu ha sị eme njem, ọkachasị na mpaghara mpụga obodo ọbụla. Rollas kwukwara ka ndị ọrụ nchekwa mee nyocha ma chọta ebendị a nọ ma rịọ ndị mmadụ ka ha tinye ha n'ekpere."	https://www.bbc.com/igbo/articles/ckky24qylnxo
entertainment	Ada Jesus death: Nwada a alaala mmụọ	"Akụkọ na-apụta ugbua bụ na Mercy Mmesoma Obi a ma dịka Ada Jesus anwụọla dịka ọ gbachara afọ 23. Ada Jesus nwụrụ ụbọchị Wenezde n'ụlọọgwụ dị n'Abuja ebe e bugara ya maka ịgwọ ya ọrịa metụtara akịrị, abalị ole na ole o jiri mechaa ncheta ọmụmụ ya. Otu onye ya na-ezinaụlọ ya dị na mma  bụ Harrison Gwamishu gwara BBC Igbo n'ekwentị na akụkọ ahụ bụ eziokwu. ""Ọ nwụrụ n'ụtụtụ taa. Anyị na-agba mbọ etu anyị ga-esi ebuga ya n'ụlọ ozu."" N' ehihie Tuzde foro ụbọchị ọnwụ ya, BBC na di Ada Jesus bụ Kingsley Nnadi nwere mkparịtaụka ebe o kwupụtara ezi olile anya o nwere na Ada Jesus ga-agbake n'ọrịa. Mana chi foro, fote ihe ọzọ. Nne Ada Jesus bụ ọkpaọchị ama ama agwaala Chukwuemeka Ohanaemere e ji Odumeje mara ka o weta akara ọba ego ya ka ọ kwụghachị ya ego otu nde o nyere nwa ya nwaanyị. O kwuru na ihe kacha mkpa bụ mgbaghara ya bụ Odumeje gbaghara nwa ya nwaanyị na ọbụghị ego o nyere ya. Ọ rịọrọ ndị niile nwa ya nwanyị kparịrị mgbaghara ma kele ndị niile gbatara Ada Jesus enyemaka ugbua ọ nọ n'akwa ọrịa. O kwuru okwu niile a n'ihe nkiri na-efegharị n'intaneti ebe ya na onye amụma akpọrọ Kingsley ọkụ mmụọnsọ nọ na-akparịtaụka. Ụnyahụ bụ April 17,2021 ka ihe nkiri ebe Odumeje nọ n'ụlọụka ya kwuo na ọ gbagharala Ada Jesus na-efegharị n'intaneti. N'ihe nkiri ahụ , Odumeje nyekwara nna Ada Jesus naira otu nde naira. Nne Ada Jesus kwukwara na ọ bụ eze obodo Odumeje rịọrọ ya ka ọ gbaghara Ada Jesus. Onye na-eme ihe nkiri ama ama aha ya bụ Rita Edochie ekwuola na ọ gbagharala Ada Jesus bụ ọkpaọchị ama ama maka okwu ọjọọ o kwuru megide ya. O kwuru si na obi dị ya ụtọ na ụwa amarala na Ada Jesus tụgidere ya asị. O kwuru na ahụ na-arịa Ada Jesus gosiri na aka ya bụ Edochie dị ọcha. N'okwu ya, ""chineke abọrọla m ọbọ n'isi Ada Jesus. Ya gaa rịọ chineke mgbaghara nakwa ọgwụgwọ"". O kwuru na ọ gbagharala Ada maka ọtụtụ arịrịọ sị n'aka ndị nso nso ya si ebe niile ụwa sọtụrụ akpọ ya. Ada Jesus Comedy,Chi Marine Temple,Odumeje,Rita Edochie: Ihe ikwesiri ịma maka okwu dapụtara etiti ha Chi Marine Temple bụ onye dibia ekwuola na ọ gbagharala Mmesoma Mercy Obi, onye e ji Ada Jesus Comedy mara, maka mkparị ọ kparịrị ya. Chi Marine Temple mere ihe onyonyo ebe o sekpuru ala na-arịọ Odumeje ka ọ gbaghara Ada Jesus dịka ya na onwe ya si mee. O kwuru sị na ebe ọ nwereike ịgbagharanwu Ada Jesus n'agbanyeghi ụdịrị mkparị ọ kparịrị ya (nke ọ sị karịrị nke ọ kparịrị ndị ọzọ), na Odumeje bụ onye ụka kwesịrị imenwu ka o si mee. Chi Marine mechara nye Ada Jesus ego iji tinye na nke o ji azọ ndụ ya n'ụlọọgwụ. Nke a na-abịa dịka ụfọdụ ndị mmadụ na-ekwu na Ada Jesus nọ n'ute ọrịa ugbua n'ihi mkparị ọ kparịrị ndị gụnyere Chi Marine Temple, Rita Edochie bụ ome ejije Nollywood nakwa Onye Amuma Chukwuemeka Ohanaemere e ji Odumeje mara. Dịka nke a na-eme, ihe onyonyo malitere ifegharị ebe Edochie bụ ome ejije na Odumeje kwuru na ha agaghị agbaghara Ada Jesus maka ihe ndị o kwuru maka ha. Odumeje bụ onye nna Ada Jesus kpọtara nwa ya ka ọ mara ma ọ ga-anata mgbaghara nakwa ọgwụgwọ n'aka ya, kwuru na o nweghi ike ịgbaghara ya n'ihi na ọ gbagharaburu ya na nke mbụ mana ọ gara n'ihu ka na-akpọ ya aha ọjọ, na-akatọ ya. O kwuru na Ada Jesus mere ka ndị mmadụ na-akparị ya na Facebook, ma na-akpọ ya na ọ bụ onye amụma ụgha. Edochie kwuru n'ihe onyonyo ahụ na Ada Jesus kparịrị ezinaụlọ ya, ma kwuo na ọ bụrụ na o nweela mgbe o kwuru na Odumeje na-akpọta ndị ọ na-eji eme ọrụ ebube ụgha, na aka ya agaghị eru ihe ọbụla ọ chọrọ n'ụwa. N'otu aka ahụ, o kwuru na ọ bụrụ na ọ bụghị ihe o kwuru, na Ada Jesus agaghị esi n'ute ọrịa ya bilie. Edochie kwuru na n'agbanyeghi ihe niile o meere Ada Jesus, na ọ gara n'ihu katọọ aha ya, na ọ bụ ya mere na ọ gaghị esi n'ute ọrịa ahụ bilie ruo mgbe o mere ihe ndị ọ sị ya mee. Mana BBC Igbo kpọkuru Rita Edochie bụkwa ọnụ na-ekwuru Odumeje, mana ọ gwara anyị na ọ ga-aza anyị oku mgbe e mechara."	https://www.bbc.com/igbo/afirika-56683069
entertainment	Stan Nze and Blessing Jessica Obasi: A na-ekwu na m lụrụ nwaanyị dị afọ 42 mana ọ gbasaghị m	"Stan Nze akọwaala ihe mere o ji lụọ nwunye ya bụ Blessing Jessica Obasi, n'agbanyeghị na ndị mmadụ na-ekwu na ọ dị afọ iri anọ na abụọ (42). Agbamakwụkwọ Stan Nze na Jessica Obasi kporo ọkụ na soshal midia n'ọnwa Sepụtemba, n'ihi na onweghị onye ma na ha abụọ na-akwado ịlụ onwe ha. Na mkparịtaụka ya na BBC Pidgin nwere, Stan Nze kwuru na ihe mere o ji lụọ nwunye ya bụ na ọ naghị awa ya isi. Stan Nze kọwara na ya na ọtụtụ ụmụnwaanyị mara emekọọla ihe, mana ọ bụ Blessing Obasi ka obi ya nabatara. ""Ọtụtụ ndị mmadụ na-akọ m ọmụ na Soshal midia na-ekwu na m lụrụ nwaanyị tọrọ mụ atọ. Na mụ mara mma karịa ya. No o tosịghị m."" ""Gịnị mere mụ ji lụọ nwaanyị dị afọ 42? Nke a, nke ọzọ."" ""Mana ihe niile ndị ahụ agbasaghị m. A lụrụ m ezigbo enyi m."" ""Alụrụ m onye nyere mụ udo, onye m ma na Chineke kwadoro maka m."" Nze gara n'ihu kọwaa na otu ihe dọtara ya ebe nwunye ya nọ bụ na ọ bụghị onye ihu abụọ. ""O nweghị ihe mụ na ya na-ezoro onwe anyị ezoro. Anyị anaghị eme meremere n'ihu."" ""Anyị na-anyụ onwe anyị ahụrụ, onweghị ihe na-eme."" ""Ọ bụ onye na-anaghị agbakasị m ahụ chaachaa. Ọ na-akpa m ọchị nke ukwuu."" ""Naanị otu ihe m na-enyere ya aka maka ya bụ na ọ na-ewe iwe ngwangwa."" ""O wekwaanụ iwe, ọ ga-agwa gị ya ebe ahụ etu o si dịrị ya n'obi."" ""Mana obere oge, o kporo ihe niile ahụ kpofuo, chịrịkwa ọchị gawa."" Stan Nze kwuru na ya ga-agbasi mbọ ike ịhụ na ya na nwunye ya alụghị ọgụ maọbụ see okwu n'ime afọ mbụ ha ji gbaa akwụkwọ. ""Ọtụtụ na-ekwu na ọnwa isii di na nwunye ji gbachaa akwụkwọ, ha ga-amalite ise okwu, mana ọ gaghị adịrị m otu ahụ,"" Nze kwuru."	https://www.bbc.com/igbo/afirika-58937624
entertainment	Tyler Perry: O nwere ihe o mere ma dimkpa karịa afọ iri ise ma ọ lụbeghị nwaanyị?	"Tyler Perry bụ onye ejije mba Amerịka ama ama. I lee ya anya, ọ ga-adị ka ụwa zuuru ya oke n'ihi na o nwere ego nke ọma. Ụlọ ntaakụkọ Forbes gụpụtara ya n'afọ 2011 dịka onye a kachasị akwụta ego n'ihe gbasaara ịkpa obi oma dịka o nwetara nde dọla otu narị na iri atọ ($130 million) n'agbata afọ 2010 na 2011. Mana o riri ụwa ọnụ dịka o mepere mbara ọnụ ya ụbọchị Tọzde were kwụpụta na obi adịghị ya mma n'ihi na owu na-ada ya dịka ọ gbara afọ 51 ka bụrụ okokporo. ""Ihe nke a bụ etu ọdachị etiti ndụ na-adị. Adị m afọ iri ise na otu, abụ m okokporo ma na-atụ uche etu echi m ga-adị. ""Etu ọbụla o si dị, aga m  na-eso Chukwu, gbaa mbọ bụrụ ezi nna na nwoke, welite isi elu ma na-agba mbọ ka m nwere ike."" Okwu ya ahụ ghọrọ ọtụtụ ndị mmadụ ọgbaraIgbogharịị nke mere aha ji wuwe na soshal midia- Ogaranya iri ehi, onye ụwa nile na-anụ aha ya na-ekwu na obi adịghị ya mma n'ihi na ya bụ okpokoro n'afọ 51? Tupu i chewa ihe ọzọ, ka anyị tụnyetụ gị azụ maka Perry: N'ezie na Perry bụ okpokoro ugbua dịka o si gbaa n'ama, mana ọ bụ okokporo ji nwa. Nwaanyị bụ onye ụtọ ya kemgbe 2012 aha ya bụ  Gelila Bekele mụtara ya nwa ha bara Aman n'afọ 2014. Onye ejije a mepụtara agwa 'Madea' nke bụ agadị nwaanyị kpọrọ akpọ ka achịcha n'ihe onyonyo o mepụtarala, Perry emeela ọtụtụ ihe ejije nke o ji ụfọdụ n'ime ha nweta nturuugo ma kpatakwanụ ezigbo ego, nwee ụlọ ebe dị iche iche na ihe ndị ọzọ. Perry bụ ọgaranya taa, mana mbido ndụ ya bụ ndụ ahụhụ. Ije ụwa bụbu ije anya mmiri na ahụ ụfụ; ezinaụlọ ya bụ ndị ogbenye. Nna ya na-akụ ya ihe tinka kụrụ panụ, ebe mgbaba ya mgbe ọ na-etolite bụ ụlọụka nke nne ya na-akpọ ya aga. Ọ bụkwa onye e metọrọ ugboro ugboro oge ọ dị obere. Ahụhụ na ụbịam ekweghị ya gụchaa akwụkwọ mana ọ zara mmadụ dịka o wulitere onwe ya site ime ejije. Ọ bụ n'okenye  ya, oge o mere nnyocha 'DNA' ka Perry onye aha ya bụbu Emmirt Perry Jr. tupu ọ zagharịa aha jiri mata na  Emmit Perry o cheburu bụ nna ya abụghị onye mụrụ ya. Nne Perry bụ Willie Maxine Perry nwụrụ n'afọ 2009 ka ọ rịachara ọrịa. Ndị mmadụ na-ahụta Perry dịka onye ụwa zuru oke, nke bụ na o nweghị ihe kwesịrị iji ya ịlụ nwaanyị mana ọ lụbeghị. Dịka ndị ọkachamara ahụike ahụ na nke obi si kwuo ọ dịghị mma nwoke ịbụ ọgbọ Perry ghara inwe nwaanyị. Ha kwuru na a na-ewe nwoke ruru afọ iri anọ gbagowe ma ọ lụbeghị nwaanyị dịka 'ofeke' maọbụ 'efulefu' ma na-akpasokwa ya agwa dịwara aṅaa. Ha kwuru na nke a nwere ike ibutere ya nsogbu ahụike ahụ maọbụ nke uche. Dkta Joseph Akinde bụ dọkịta ahụike sị,"" Ọ bụrụ na nwoke ahụ abụghị onye a pịrị amụ maọbụ onye agaghị atụwali nwaanyị ime, o nwere ka ọ dị ma ọ bụrụ na o ruru afọ iri anọ ma ọ lụbeghị nwaanyị."" ""Nwoke alụghị nwaanyị a na-ewe ya dịka ofeke, o zughị ezu."" "" Ọ bụrụ na inweghị nwaanyị,  ọ ga-eme gị ka inwe obi ịda mba."" Akinde kwuru na ""nke a nwere ike ibutere gị ọrịa dịka ọrịa shuga, ọbaramgbalielu, ọrịa mmụọịdamba(depression)."" N'otu aka ahụ, dọkịta uche bụ Dkta Afolabi Ayorewu nke Mahadum 'University of Lagos' kwuru na nwoke ruru afọ iri ise enweghị nwunye a na-ahụ ya dịka 'efulefu'. "" Enweghị nwaanyị nwere ike ime ka inye ya ọkwa kwa ya. A na-ahụ ya na inwe nwunye gosiri na ị gaghị akpa agwa dịwara aṅaa."" Dkta Ayorewu kwuru na ọ bụrụ na awọ gị oke gị n'ọkwa itozuru n'ihi na ịlụbeghị nwaanyị, ọ ga-agbarụ gị obi, mee gị ka ibido na-eleda onwe gị anya nke nwere ike ibutekwara gị nsogbu uche."" Nke a bụ ịda mba n'ume na-emekarị ụmụnwoke dị agbata afọ iri anọ na ise na afọ iri ise. Dịka Ayorewu, ọ bụrụ na imechaa ihe ị na-eme na ndụ, ị gụọla akwụkwọ na-arụ ọrụ, i toruola n'isi n'ọrụ gị, o nweghịkwa ihe ọzọ ị na-eleghara anya ị chọrọ ime, ị ga-ebido dawa mba n'ume nke a bụ ihe Bekee na-akpọ 'Midlife crisis"". ""O nwere ike ime gị obi nkoropụ."" Dkta Akinde kwuru na 'midlife crisis' ""nwere ike ime nwoke o nwee nsogbu utu ekelighị ekeli, enweghị agụụ ya na nwaanyị ịnọkọ nakwa atụwalighị nwaanyị ime"". Dkta Afolabi Aroyewu nyere ndụmọdụ ka nwoke na-agabiga nsogbu agbata ọkara ndụ (midlife crisis) nyere onwe ya aka site n'ime ihe ndị a: Akụkọ ndị ga-amasị gị:"	https://www.bbc.com/igbo/afirika-55356244
entertainment	Oxlade Video Tape: Ụfọdụ ndị a ma ama ihe onyonyo aramara ha gbarala n'anwụ	"Okwu a kpụ n'ọnụ ugbua bụ etu ihe onyonyo aramara oti egwu bụ Ikuforji Olaitan e ji 'Oxlade' mara si gbaa n'anwụ. Nke a mere ndị mmadụ ji kpụrụ nwa amadị a n'ọnụ dịka ọtụtụ na-eto ya, ebe ndị ọzọ na-akatọ ya. Ụfọdụ ndị mmadụ na-ajụ gịnị mere e ji na-eto nwamadị a mana katọọ Tiwa Savage oge ihe onyonyo nke ya pụtara na soshal midia n'oge gara aga. A matabeghi onye gbara ihe onyonyo a n'anwụ ebe nwamadị a bụ Oxlade ekwubeghi pịm banyere ya. Ezi aha nwamadị a bụ Ikuforji Olaitan mana 'Oxlade' bụ e ji maara ya n'iti egwu ya. Ọ na-eti egwu bụ nke ọ sị na ọ malitere n'ụlọụka mgbe ọ dị obere. Ọ sị na nne na nna ya nwụrụ mgbe ọ dị obere na ọ bụ nnenne na nnanna ya zụlitere ya. Oxlade gbapụtara ihe n'afọ 2020 mgbe o tichara egwu ọ kpọrọ ""Away"" bụ egwu mere ọfụma n'afọ ahụ. O tiela egwu ndị ọzọ dị iche iche gụnyere Oxygen, Ojuju dgz. Nke a abụghị mbụ ihe onyonyo aramara ndị a ma ama na-agba n'anwụ ma wuwe na soshal midia. Ndị ọzọ nke ha gbarala n'anwụ gụnyere: Tiwa Savage N'ụbọchị 8 nke ọnwa Ọktoba afọ 2021, Tiwa Savage na mkparịtaụka o nwere na New York sị na mmadụ chọrọ iji ihe onyonyo aramara ya atụnarị ya ego. Tiwa sị na ọ bụ aramara mere n'etiti ya na ọyị ya nwoke mana ọ maghị ka o si ruo onye ahụ aka. Ihe onyonyo ahụ mechara gbaa n'anwụ nke mere ọtụtụ ji kpụrụ ya n'ọnụ. Tacha Tacha bụ onye a ma ama so n'emume Big Brother Naija nwetere ozi n'afọ 2020 banyere foto ebe ọ gba ọtọ. Mana Tacha sị na nke ahụ bụ foto a rụrụ arụ na ọ bụghị nke ya n'ezie. Salawa Abeni N'ọnwa Eprelụ afọ 2020, oti egwu bụ Salawa Abeni kwuru na mmadụ chọrọ iji foto ebe ọ gba ọtọ anapụ ya ego. N'ozi o wepụtara n'Instagram Abeni sị na ọ dị ka ọ bụ mgbe ọ nọ n'ụlọọgwụ maọbụ mgbe ya na onye nke ya nọ ka e sere foto ahụ. O mechara were aka ya gbaa foto ahụ n'anwụ ma sị na mmadụ agaghị e ji ya mekpaa ya ahụ. Small Doctor N'afọ 2017, ihe onyonyo ebe oti egwu a kpọrọ Small Doctor na-emetụ onwe ya aka n'amụ n'akara Snapchat. Akụkọ sị na o mechara wepu ya ma sị na ọ mmadụ zobara n'ime ekwentị ya ma wepụta onyonyo ahụ. Shatta Wale N'afọ 2018, ihe onyonyo pụtara na snapchat nwafọ Gana bụ Shatta Wale gosiri ka nwaanyị ji ọnụ na-amị amụ ya. O mechara tinye ya na snapchat ma jụọ "" ọ bụ na ndị mmadụ ahụtụbeghi ya mbụ?"" Mana o kwughi ma ọ bụ ya ka nwaanyị na-amị amụ n'ezie."	https://www.bbc.com/igbo/afirika-60309980
entertainment	Stanley Okorie: Lee otiegwu Nollywood tiri ‘Happy Mumu’, ‘I go chop your dollar’	Ngalaba ejije Naịjirịa a na-akpọ Nollywood  bụ otu ngalaba e ji eme ọnụ n’akụkụ ụwa niile. Nollywood emepụtala ọtụtụ ejije mara mma ụwa na-anụ aha ya, mana e nwere ọtụtụ ihe na-eme ka ejije Nollywood bụrụ ọkaibe. Egwu so n’otu n’ime ihe ndị na-eme ejije ka ọ tọwanye ụtọ. Stanley Okorie bụ onye na-etipụta ọtụtụ egwu ndị ahụ na-eme ejije Nollywood ka ọ bụrụ sọ mma. Egwu ndị o tirila na Nollywood gụnyere: 'Happy Mumu', 'I go chop your dollar'(nke ụfọdụ chere na ọ bụ Nkem Owoh tiri), 'Share the national moi moi', na ọtụtụ ndị ọzọ. Ọ bụkwa Stanley Okorie tiri efere egwu a kpọrọ ‘Goodness of God’, nke wuru ewu nke ukwuu oge ọ pụtara. Na mkparịtaụka ya na BBC Igbo, Stanley Okorie kwuru na egwu tinyere ya na nsogbu, maka na nna ya akwadoghị ya. “Nna m bụ ọkammụta, o kweghị chaachaa ka m tie egwu.” “Ya mere o ji sị m ejikwala aha ya eti egwu.” Stanley Okorie kwenyere na ọ bụ ‘Agwụ’ na-enye ya onyinye a. N’omenala Igbo, Agwụ bụ mmụọ nke e kwenyere na ọ na-enye onyinye dị icheiche, ma na-akpọkwa mmadụ oku n’ụzọ dị iche iche. Stanley Okorie kwuru sị, “Agwụ abụghị ihe ọjọọ, ọ bụghị arụsị,” . “Agwụ bụ onyinye amara, onye ọbụla nwere agwụ nke ya. Agwụ nke m bụ egwu.” Stanley Okorie kwuru na iti egwu maka ejije Nollywood na-enye ego, mana ọtụtụ ihe kwesịrị ịkawanye mma. N’ọdị nso a, gọọmentị Naịjirịa na-ebo na ọ bụ ejije Nollywood na-eme ihe ọjọọ ji arị elu na Naịjirịa. Mana Stanley Okorie kwuru na nke a abụghị eziokwu. “Ọ bụ ihe dị n’obodo ka ejije na-ebupụta. Ụta adịrịghị Nollywood. Ụta dịịrị ndị ọchịchị.” “Ọ bụrụ na ha chịa nke ọma, mee ihe ha kwesịrị ime, obodo ga-adị mma.” Ndị mere akụkọ bụ Chukwunaeme Obiejesi na Vining Ogu.	https://www.bbc.com/igbo/afirika-61265159
entertainment	Nollywood: 'Ọ bụrụ na nna m dị ndụ, agaghị m eme ihe nkiri' - Chris Okagbue	Chris Okagbue na-eme ihe nkiri na Nollywood kwuru na ọ bụrụ na nna ya ka nọ ndụ , na ọ gaghị ekwe ka o mee ihe nkiri ma ncha makana ọ bụ Igwe obodo ha(Obi ofala Okagbue nke Onicha). O kwuputere ọtụtụ ihe ndị mmadụ na-amaghị maka ya na ije ya na Nollywood. Kirie ya n'uju n'ihe nkiri a.	https://www.bbc.com/igbo/media-51254309
entertainment	Ada Jesus: Anyị agbagharala nwada a ma na-arịọ Chineke ka ọ gbakee n'ọrịa	Ọtụtụ ndị mmadụ apụtala ikwu gbasara ọkpa ọchị e ji Ada Jesus mara, n'ihi ahụ na-arịa ya ugbua. Ụfọdụ na-ekwu na ọ bụ ọtụtụ ndị Ada Jesus kparịrị bụrụ ya ọnụ nke kpatara o jiri daa n'ọrịa. Mana Ada Jesus arịọla ndị niile o mejọrọ mgbaghara, ma kwukwaa ka onye ọbụla chefuo ihe tara n'abalị ka ọ bụrụ anwụnta. BBC kpọtụụrụ mmadụ atọ n'ime ndị sị na Ada Jesus kparịrị ha n'agbanyeghị na ha emeghị ya ihe ọbụla. Lee ihe ha kwuru maka ya. Akụkọ ndị ọzọ ga-amasị gị:	https://www.bbc.com/igbo/afirika-56738906
entertainment	Celine Dion: Gịnị bụ 'Stiff Person Syndrome'?	Ọtụtụ ndị otiegwu a ma ama bụ ndị egwu Celine Dion na-amasị, ezigarala ya ozi nkwado na iti aka n’obi dịka ọ gbara ama na ọ na-arịa ọrịa enweghị ngwọta. N’ozi Dion bụ onye Kanada e ji efere egwu “Where Does My Heart Beat Now” mara, Dion kwuru na nso nso a n’ọbaozi ya n'Instagram ya na ya agaghị enwe ike ịme njem ịgagharị n’ụwa ebe o kwesịrị iti egwu malite n’afọ 2023 n’ihi nsogbu ahụike ya. “ Ọ sịrị, “Mụ na ọrịa na-alụ kemgbe ogologo oge, m na-adọga na-ebu ya.” “Ọ na-ewute m na agaghị m enwe ike mee njem m kwadoburu ime na Yurop malite na Febụwari afọ 2023.” O kwuru na ọrịa ahụ enweghị ngwọta ugbua dịka ndị ọrụ ahụike ka na eme mmụta banyere ya bụ ọrịa nke naanị otu onye n'ime otu nde mmadụ na-arịa n'ụwa. Dion kwuru na a hụrụ ọrịa a kpọrọ ‘Stiff Person Syndrome’ n’ahụ ya ma kọwa na ọ nwereike kpọnwụọ ya ahụ n’ọdịnihu. Gịnị bụ ọnọdụ ahụike a? Kirie ihe onyonyo a n’uju ka ị ghọta ya.	https://www.bbc.com/igbo/articles/c0vqjv7wgezo
entertainment	"Igbo Culture: Kedụ ndị bụ ""Ụmụada"" n'ala Igbo?"	"Na mgbe gboo, e nwere otu ụmụnwaanyị dịgasị iche iche n'ala Igbo ndị ọrụ ha dịkwa iche iche. E nwere ndị dịka otu nze na ọzọ, otu mmonwụ, otu ọgbọ, edz. Mana otu n'ime ndị kacha nwee ikike bụ otu ndị Ụmụada. Nwaanyị ọbụla a mụrụ n'obodo bụ ada n'obodo ahụ. Ọbụrụgodu na nwaanyị alụọ di, ugwu ya ka kwụ chịm n'obodo a mụrụ ya. Ọ bụ ụmụwaanyị niile a mụrụ n'obodo na-emebe otu ụmụada na-agbenyeghi obodo ebe a na-alụ ha. Mana dịka Odoziakụ Celestina Obiejesi onye Obodoukwu n'Imo steeti siri kwu, nwaanyị alụghị di nwekwara ike isonye n'otu ụmụada. Aha a na-akpọ ha abụchaghị otu n'obodo niile. E nwere ndị na-akpọ ha ụmụada, ụfọdụ na-akpọ ha ụmụọkpụ ebe ụfọdụ na-akpọ ha ụmụ mgbọtọ, mana ha ncha pụtara otu ihe. Dịka Nwokocha Benedicta Akuezi onye Ahiazu Mbaise siri gwa BBC, ọrụ ndị ụmụada buru ibu n'ala Igbo. Ha gunyere, ịkpa udo, igbo mkpa, ikpebi ikpe siri ike, ịta onye dara iwi ahụhụ, ịkpa obioma, dgz. O kwuru sị: ""Ihe siwe ike, maọbụ nsogbu dị n'obodo nke amakwaghị ihe a ga-eme ya, a na-akpọ ụmụada ka ha bịa tinye okwu dị otu ahụ ọnụ. ""E nwere nkwenye na mgbe ọbụla ụmụada tinyere ọnụ n'okwu, okwu ahụ ga-eberịrị. ""Mana ọ bụrụ na ndị okwu ahụ dị n'aka achọghị udo, ụmụada nwere ike kụọrọ ha ọfọ maọbụ bọọrọ ha ike."" Akuezi kọwara ịkụ ọfọ dịka ihe a na-eme ka chi ndị obodo na-efe were aka ya taa onye ikpe mara ahụhụ. ""Onweghi onye ụjọ ga-ekwe ka ụmụada bịa kụọrọ ya ọfọ. ""Onweghikwanụ onye ọ ga-amasị ka ụmụada bị gbaara ya ọtọ. ""Ya mere na mgbe ọbụla ndị ụmụada kwuru okwu, a na-akwanyere okwu ha ugwu nke ukwuu."" Na mmemme ọbụla dịka nkwụnwaanyị maọbụ olili ozu, ihe oriri ụmụada na-apụ iche. Ọ bụrụ na e gbuo ehi maka mmemme, a na-edowere ụmụada ukwu ya iche, ya na ihe oriri ndị ọzọ dịka akpụ, abacha, na mmanya pụrụ iche. Emeghị otu a, mara na onye ahụ ekotela okwu n'ihi na ụmụada ga-ada ya nha. Mana Celestina Obiejesi kwuru na ihe oriri anaghị ebutekarị esemokwu. ""Ụmụada ma ole aka ha onye. Ha anaghị asị ka e nye ha ihe ga-agbaji ndị na-eme ihe aka."" N'aka nke ozo, ụmụada na-asọ okwu asị, aghụghọ nakwa mmegbu. Nwaada Igbo anaghị anọ ebe a na-ekpe ikpe ezighi ezi. Mana nwaada ọbụla mehiere nwekwara ntaramahụhụ pụrụ iche ndị ada ibe ya ga-enye ya. Obiejesi kwuru, ""Nwaada ọbụla mejọọ, a ga-akpọ ya ikpe n'ọgbakọ ụmụada ma taa ya ahụhụ. ""Ahụhụ dị otu a nwere ike bụrụ ịchụpụ onye ahụ n'otu ha maọbụ machie mmekọrịta ya na ndị mmadụ n'obodo ihe ruru afọ ise."" Akụkọ ga-amasị gị:"	https://www.bbc.com/igbo/49257781
entertainment	Miss World and Miss Universe: Ụwa ekwerela na ụmụnwaanyị isi ojii bụ sọ mma?	"Ọ bụ n'abalị iri na anọ nke ọnwa Dicemba ka Toni-Ann Singh bụ nwaafọ Jamaịka tuuru ugo dịka nwaanyị kachasị mma n'asọmpi Miss World. Mmeri nwaada Singh mere ya ugo ise pụrụche ndị isi ojii ritere n'afọ a. Ụbọchị abụọ tupu Singh eturu ugo ya, Zozibini Tunzi nke Saụt Afịrịka tutere ugo dịka nwaanyị kacha mma n'ụwa n'asọmpi Miss Universe. Na mba Amerịka, Cheslie Kryst bụ Miss USA, Kaliegh Garris bụ ""Miss Teen USA"" ebe Nia Franklin bị ""Miss America"". Ihe a bụ mbụ ndị isi ojii ji ọkwa ndị a n'otu oge. Ihe ntụrụ ugo ndị a jiri bụrụ ọpụrịche bu maka na ha mere n'ogige ebe anaghị ahụkarị ndị isi ojii dịka ndị eji ama atụ mma nwaanyị. Cheta na nwaafọ Naịjirịa Agbani Darego bụ onye isi ojii mbụ tụru ugo dịka ""Miss World"" nke o ritere n'afọ 2001. Ọ bụ Janelle Commissiong bụ onye isi ojii mbụ ritere ọkwa ""Miss Universe"" n'afọ 1977, dịka Vanessa Williams bụ onye isi ojii mbụ nwetere ọkwa Miss America n'afọ 1983. Carole Anne-Marie Gist bụ onye mbụ e nyere ọkwa Miss USA n'afọ 1990. Ibinabo Fiberesima bụ onye na-ahazị ntụrụ ugo ""Miss Earth Nigeria"" gwara BBC Igbo na ọ bụghị maka mma sọsọ ka ndị isi ojii jiri nọdụ n'ọkwa a ugbua. Ọ sị: ""Ihe mere bụ na ndị mmadu aghọtala ihe ndị na-ahazi emume ọkacha mma nwaanyị na-achọ. ""Ọzọ bụ na ụmụada a gbara ezigbote mbọ ịhụ na ha pụtara n'isi."" Ọ gakwara n'ihu kwuo na ọbụghị eziokwu na ụfọdụ na-eche na ndi isi ojii amaghi mma. ""Onye Naịjirịa gara emume Miss Earth pụtara n'ime ndị iri. Nke a bu mbụ Naijirịa ruru ọkwa a. O gosiri na ndị mmadụ na amụta etu esi asọ mpị a ọfụma."" Ọkammụta May Ikeora gwara BBC Igbo na mmeri ndị a ga-enye ọtụtụ ụmụ nwaanyị isi ojii ikike ikwenye na mma ha, ọkachasị ugbua ndị mmadụ na-etinye ọnụ na oke agbụrụ Bekee kpọrọ ""Colourism"". Ọ sị: ""Ihe a mere dị mma, mana ebe ọ na-emetụ m n'obi bụ ya bụrụkwa ihe ga-esi etu a gawa. ""Ya abụkwana ọnọdụ ibinye aka, ka ọ bụru na a na-eme. Ya bụrụkwa nke ziri ezi."" Ọ gakwara n'ihu kwuo na ihe a na-egosi nnabata n'ụzọ pụrụiche na agwa agbụrụ ojii na ntutu ha bu ihe mara mma. Fiberesima tinyekwara ọnụ n'agwa onye nọchitere anya Naịjirịa bụ Nyekachi Douglas kpara mgbe e thunyere Singh ugo ""Miss World"". Ọ sị na o gosiri obiọma ndi Naịjirịa. ""Nwa ada nọchịtere anya Naịjirịa na Miss Universe bụ Olutosin Araromi kpakwara ụdịrị agwa a oge Zozibini Tunzi nke Sawụt Afịrịka nwetara mmeri. ""Ihe a bu njirimara ndị Naịjirịa. Anyị na-enwe ọṅụ ma ndị mmadụ nwee mmeri."""	https://www.bbc.com/igbo/afirika-50810146
entertainment	E- Money: Kedụ ihe ọ na-eri inweta 'police escort'?	"Emeka Okonkwo bụ onyeisi ụlọọrụ 'Five Star Group' e ji 'E-Money' mara enweghịzị ndị uweojii na-echekwa ka ọ dị na mbụ dịka Onyeisi ndị Uweojii bụ Mohammed Adamu  nyere n'iwu ka a napụ ya ndị nchekwa a. Adamu,onye kwuru na E-money ji ndị uweojii nchekwa e nyere ya were na-eme 'bọị-bọị, dịka ha na-ejidere ya ncheanwụ ma na-ebudoro ya akpa,  nyekwara iwu ka e nyochaa etu e-money si akpata ego. E-Money, onye Uli n'Anambara steeti bụ onye na-akwado egwu nke Bekee kpọrọ 'music promoter'. Ọ bụ ya nwee ụlọọrụ bụ ""5-Star Music  bụ ebe ndị otiegwu dịka Harrysong na SkiiBii nwetara nkwado were wepụta egwu ha. E bidoro kpọwa 'E-money' maka etu o si eji ụlọ kara aka, ụgbọala dị oke ọnụ na ihe enweenwe ndị ọzọ egosi ọgaranya na soshal midia. E-Money  bụ nwanne otiegwu a ma ama bụ KCee( ezi aha ya bụ Kingsley Okonkwo )  nke tiri egwu, 'Limpopo' na egwu ndị ọzọ. A makwa E-Money dịka onye na-atụbata ahịa nakwa onye na-enyere ndị mmadụ aka nke Bekee kpọrọ 'philantropist.' E-Money lụrụ nwaanyị ma jide ezinaụlọ. Mgbe BBC Igbo kpọtụrụ onye na-ekwuchitere ndị uweojii na Legọs Steeti bụ Bala Elkana o kwuru sị n'ezie na ha nwetara ntụzịaka site n'isi ụlọọru ndị uweojii ka ha wepụ ndị uweojii na-echekwa E-money. Kedụ ihe ọ na-eri ndị uweojii inye gị 'escort'? Onye ọbụla bụ nwa afọ Naijiria na-enweta nchekwa ndị uweojii dịka ndị uweojii na-agagharị n'ogbe ọbụla ịhụ na obodo deere jii. Mana o nwere ndị a na-enye ndị uweojii maka nchekwa pụrụ iche n'ihi ọkwa ha nwere. Ndị a gụnyere onyeisiala,ndị gọvanọ, onyeisi Ụlọomeiwu Nta na Ụlọomeiwu Ukwu wdg. Mana onye abụghị onye ndọrọndọrọ ọchịchị nwere ike inweta ndị nchekwa pụrụ iche n'aka ndị uweojii. Dịka ọnụ na-ekwuru ndị uweojii n' Enugwu steeti bụ  Daniel Ndukwe si kọwaa, tupu ndị uweojii enye mmadụ ndị ọrụ ha ga na-echekwa ya , onye ahụ ga-ebuụzọ detara ha akwụkwọ. Ndukwe sị, "" "" I ga-etinye akwụkwọ, kwuo ihe iji chọọ ya tupu enye gị ya."" Ọ gara n'ihu sị na ""ọ bụghị onye ọbụla gbabatara n'ogige ndị uweojii enye ya nchekwa, ọ ga-enwerịrị ihe kpatara ya."" ""O nwere ike ọ bụrụ na ndụ gị nọ n'ihe egwu maọbụ dịka ụlọakụ, i nwere mkpa nchekwa pụrụ iche."""	https://www.bbc.com/igbo/afirika-52618739
entertainment	Whitemoney Exclusive: Ụmụnwaanyi na-emebu m akaja makana enweghi m ego, mana ugbua...	Ọ bụ White Money merịrị emume Big Brother Nigeria nke afọ 2021. Dika ọ nọ n'ụlo ahụ, o so n'ime ndị mmadị kachasị ekwu maka ya. Na mkparịtaụka a ya na BBC Igbo nwere, White Money kọwara etu o siri nwete aha ya, nakwa ọtụtụ ihe ndị ọzọ na-ada ebube ndị mmadụ amaghi maka ya.	https://www.bbc.com/igbo/afirika-59259292
entertainment	Sky B Death Rumour: Adị m ndụ, anwụbeghị m	"Onye otiegwu e ji 'Sky B' mara ekwuola na akụkọ gbasara ọnwụ ya bụ asị. Akụkọ malitere iwu na soshal midia abalị abụọ gara aga na-ekwu na Sky B nwụrụ mgbe ọrịa obi gbuturu ya. Ọtụtụ ụlọ ntaakụkọ a ma ama buru ya bụ akụkọ. Mana onye nlekọta Sky B bụ Saint Opara gwara BBC Igbo n'ekwentị n'ụbọchị Tọọzdee na akụkọ ahụ abụchaghị eziokwu. O kwuru na Sky B nwere ọrịa obi nke buturu ya n'ụbọchị Tuzde nke mere ka e buru ya gbaga ụlọọgwụ. Opara kwuru na mgbe e bugara ya ụlọọgwụ, ""dọkịta kwuru na Sky B nwere ike ịnwụ mana o mechara gbakee."" ""Ọ sila n'ụlọọgwụ laa kamgbe ụnyaahụ (Wenezde)."" Sky B dekwara ihe n'akara 'instagram' ya na-akọwa ihe mere ya. Ọ rịọrọ ndị mmadụ ka ha kwụsị ike akụkọ maka ọnwụ ya kama ka ha kee akụkọ maka egwu ya. Mana ọtụtụ ndị mmadụ na-ekwu na Sky B kpacha anya malite akụkọ maka ọnwụ ya. Ha kwuru na o mere nke ahụ iji kwalite egwu ọhụrụ o tiri. Ndị ọzọ kwuru na o mere ya ka aha ya wee wuo ewu. Kedukwanu onye malitere asịrị a na Sky B anwụọla? Akụkọ ga-amasị gị: Ihe nkiri ga-amasị gị:"	https://www.bbc.com/igbo/afirika-49996787
entertainment	Wizkid: Lee ka izu ụka a siri gara ndịa ama ama	"Dịka izuụka a na-agwụ. Ọtụtụ ihe mere ka izuụka pụọ iche. Lee ụfọdụ ihe mere ka ị ghara ichefu izuụka a. Wizkid -  #soundman Oti egwu bụ Wizkid mere 'Ogbara Igbo gharị' dịka otiputara egwu ọhụrụ mgbe ndị mmadu na-atụghị anya ya. Ya bụ egwu ọ kpọrọ 'Soundman Ep' mere ka ndị na-akwado ya na ndị ọzọ kpupụrụ ya okpu. Orji Uzo Kalu A mara Kalu Ikpe ibuba ego dị ijeri asaa, iri isii na ise (7.65bn) bụ nke ha na Udeh Udeogu bụbu onye okwu ego dị n'aka na n'ụlọomeiwu Abia steeti mgbe Orji Uzo nọ na ọchịchị bubara mgbe ọ na-achị Abia steeti. Ndị uweojii Naịjirịa a kpọrọ ""Department of State Security"" (DSS) anwụchiela Omoyele Sowore ọzọ. Nke a na-abịa na-erughi awa iri abụọ na anọ e ji tọghapụ ya n'ụlọmkpọrọ ka ụlọikpe nyechara iwu ka a hapụ ya. Cardi B - #CardiBinLagos Oti egwu ama ama bụ 'Cardi B' si Mba Amerịka awụchiela Naijirịa ime ihe emume nke a kpọrọ 'Livespot X Festival' na Legos. Ọ bụ n'ụbọchị 7 nke ọnwa Desemba 2019 ka ya bu ihe emume ga-akpọtu. Anthony Joshua ga enwe ohere ị nata Andy Ruiz ntụrụụgo nke itiọkpọ ọnapụrụ ya na ọnwa Jun 2019. Ha ga-ezute kwa onwe ha ọzọ n'ụbọchi 7 nke ọnwa Desemba 2019 na mba Saudi Arabịa. Ihe na-ewuzi na 'English PRemiership' dịka o bụzi ichu ndi ndu ha. Dịka ndị Tottenham chụchara onye ndu ha ka ndị nke Everton chụrụ onye nke ha. Onye ndu ndị ofufe nke Kraịst nke ""Winners Chapel' bụ David Oyedepo akagbuola iwu gọọmentị na-achọ imepụta a kpọrọ 'Hate Speech"" n'okwu bekee. Dịka ụlko mgbasa ozi na Naijiria siri dee; "" Anyi a na-aga ihu ka anyi a na-aga azu n'obodo a"" David Oyedepo. I hụtụla onye kpuru isi na-eme achịcha bekee ọfụma? Nke a bụ ihe BBC Igbo hụrụ mgbe anyị gara zute Amarachi Onyedilefu. Nwagbọghọ a gwara anyị na o kpuru isi kamgbe ọ dị na nwata mana agbanyeghị ọdachị a, ọ gaala mahadum ma na-emepụta achịcha bekee. Ezenwaanyị Obi Martha Onyemachi Dunkwu bụ onye nọ n'ọkwa pụrụiche n'Ọkpanam malitere afọ narị asaa gara aga bụ nke na-elekọta ụmụnwaanyị ma bụrụkwa onye ji ọfọ agbara ha. Onye nọ na-ọkwa dị otu a ka ha na-akpọ Ọmụ Ndị uweojii kwuru na ha nwetara mkpesa megidere Ọkaiwu Ifeanyị Ejiofor, kpọọ ya oku, ọ zaghị ha, ha gaa n'ụlọ mana ndị Ipob luso ha ọgụ, gbuo mmadụ abụọ ndị otu ha. Ha gara n'ihu rịọ onye ọbụla hụrụ Ejiofor ka ọ gbara ha ama."	https://www.bbc.com/igbo/afirika-50690185
entertainment	Chichi Igbo: A na-akọ m ọnụ maka na m nwere ahụ nwoke	Otu nwagbọghọ a na-akpọ Chichi Igbo kọwara ihe ọ na-agabiga n'elu ịntanet maka ụdị ahụ ọ kwara. Ọ sị na ndị mmadụ na-akọ ya ọnụ maka na o nwere ahụ dịka nke nwoke. Nwada a gbaburu Naịjirịa bọọlụ sị na ma ọ bụghị udị obi o nwere na ọ gaarala anwụ site n'ọnụ a na-akọ ya. Kirie ihe o kwuru.	https://www.bbc.com/igbo/53378263
entertainment	Kevin Hart: Lee ka omenka si jiri nka gbanwee ndụ ya	"Eli Waduba, nwa amadi Naijiria Kevin Hart zuru esere o sere na Twitter, ekwuola na 'aka Chukwu dị ya'. Waduba, onye na-ese ihe ọ dịka foto, sere Kevin Hart bụ onye ọkpaọchị mba Amerịka a ma ama, were ya tinye na Twitter sị ndị mmadụ kesaa ya na ya chọrọ ka Hart hụ ya ma kwalite ya n'ọrụ nka ya. Hart hụrụ ya bụ ozi ma kwe nkwa ịzụ ya nakwa ịkwụ ya ụgwọ ka o sere ya ndị enyị atọ ana anụ aha ha ka. Ugbua ihe mere atụnyere ọkụ na Twitter dịka ọ ghọrọ akụkọ na-ewu ebe niile. Na nkọwa ihe mere,Wadụba ekwuru na ọ bụ aha ya bụ 'Shekwonuwaduba' nke pụtara ""Chukwu na-awara m ụzọ"" na-eso ya. Kemgbe akụkọ ahụ pụtara, ọtụtụ mmadụ na-anụrịrị Waduba. @_valkiing kwuru na ya zipụrụ ozi akpam ọchị maka Buhari na ọ hụghị ya ma ya fọdụ izụ ya. Mana Waduba n'onwe ya gwara ụlọ ntaakụkọ CNN na etu ihe a siri mee bụ ihe tụrụ ya anya. O kwuru na o nwere olileanya na ọ ga-eme mana ọ maghị na ọ ga-eme na nsonso a Akụkọ ndị ga-amasị gị:"	https://www.bbc.com/igbo/afirika-47405180
entertainment	Igbo Folktale: Ihe ụmụ anụmanụ pụtara n'akụkọ ifo Igbo	"Akụkọ ifo Igbo bụ otu njirimara ndị Igbo ha ji agbasa ozi maka ihe dị icheiche. Ịmaatụ eji akụkọ ifo akuzi amamihe, eji ya akọ akụkọ oge gboo, eji ya enye ndụmọdụ wdgz. Ụfọdụ oge, akụkọ ifo na-eji ụmụ anụmanụ a ma atụ n'ime ya iji gosi agwa ọma maọbụ agwa ọjọọ nakwa ịmụta ihe. Osita Amakeze bụ onye odeeakwụkwọ kọwara anyị maka ndị kachasị apụta n'akụkọ ifo na ihe e ji mara ha. Mbe bụ otu anụmanụ a ma ama na-apụtakarị na akụkọ ifo Igbo dị icheiche Maazị Amakeze kwuru na ọ bụ aghụghọ ka eji mara mbe. Ị chetara akụkọ mbe na nkịta na nti ele? O kwuru na ihe eji mara Enyi bụ ibu n'ihi etu ọ ha. Enyi abụghị anụmanụ dị obere ma ncha ya mere ụmụ anụmanụ ibe ya jiri na-agụ: ""Enyi na-aga n'anyị so gị n'azụ"" Agụ/Ọdụm Ụfọdụ akụkọ na-ewe agụ na ọdụm ka ha abụ otu ihe n'ihi na ha yiri onwe ha. Ha nwekwara agwa yiri ibe ya nke bụ na eji ike mara ha. Ị lebanye anya n'akụkọ ifo ụfọdụ, ị ga-ahụ na ọ bụ agụ na ọdụm ka e chere kachasị ike. Ndị Igbo tụrụ ilu sị na ""akụ fechaa ọ dara awọ"" Nke a mere ejiri jiri ndidi mara awọ. O nwere anụmanụ ọzọ yiri awọ nke Igbo kpọrọ Mbala. Omume ha yiri mana ha abụghị otu ihe."	https://www.bbc.com/igbo/afirika-49720178
entertainment	Igbo Culture: Ezenwaanyị, Ugoeze, Iyom na echichi ndị ọzọ a na-echi ụmụnwaanyị n'ala Igbo	"Echichi bụ ihe a na-eme iji kwanyere ụfọdụ ụmụnwoke nakwa ụmụnwaanyị ugwu pụrụiche n'obodo maka ọrụ ọma ha na-arụ. Igbo tụrụ ilu sị na 'ezi aha karịrị ego', 'onye a na-akpọ nwere nke ọ na-eme'. Nke a pụtara na onye e chiri echichi n'obodo nwere ihe ọma o mere, nke mere e jiri nye ya ezi aha echichi. N'ala Igbo, e nwere echichi ndị a na-echi ụmụnwoke gụnyere nze, ọzọ, ichie, Igwe dgz. Mana akụkọ a ga-eleba anya n'echichi a na-echi ụmụnwaanyị igosi uru ha bara nakwa ọrụ ha na-arụ Echichi ndị a dị iche iche dịka obodo si dị iche iche n'ala Igbo mana ha niile na-egosi nkwanye ugwu nye ndị e chiri ha. Nze Ifeanyichukwu Obindi Ikechukwuma bụ onye omenala Igbo doro anya ma bụrụkwa otu n'ime ndị Ogbaru Nnewi kọwara ihe banyere echichi ndị a. Ọ sị na etu e si echi ụmụnwoke echichi dịka nze na ọzọ, ka e si echi nwaanyị echichi dị iche iche dịka Ekwe (Nnewi) mana omenala na-eso ya anaghị ejucha eju ka nke nwoke. ""Echichi a na-echi ụmụnwaanyị bụ iji kwanyere ya ugwu n'ihe o meere ndị obodo"" ""O nwere ndị a na-echi 'Adaugo', 'Adaukwu' nke obodo ha maka iwetere obodo otu ihe maọbụ nke ọzọ"". Nze Ifeanyi sị na a naghị echi ụmụnwaanyị echichi dịka Nze maọbụ ọzọ n'ala Igbo kama nkwanye ugwu ka a na-akwanyere ha. ""A na-echi ụmụnwaanyị echichi ndị a, ha anaghị eyi okpu isiagụ maọbụ okpu agọrọ ndị nze na ọzọ, ha na-afụ naanị ịchafụ"" Nze Ifeanyi sị na ọ bụghị onye okenye ọbụla tozuru ogogo ichi nwaanyị echichi n'ala Igbo. Ọ sị na ndị na-echi ha echichi bụ Igwe maọbụ Eze, onye ọzọ nwekwara ike ichi ha echichi bụ onyeisi ọha obodo a kpọrọ 'president general'. Ọ gara n'ihu kọwaa na ọ bụghị naanị n'obodo a mụrụ nwaanyị maọbụ nke di ya ka a na-echi ya echi echi. ""Obodo ọzọ nwereike ichi nwaanyị echichi maọbụrụ na o nwere ihe o meere ha nke zuru ichi ya echichi ahụ."" Ọmụmatụ echichi ndị a gụnyere; Ezenwaanyị - Nke a bụ echichi a na-echi nwaanyị dịka onye ndu n'obodo ya. Obodo dịka Anioma na Delta Steeti nwere Ezenwaanyị a na-akpọ Ọmụ Anioma. Ọ bụ ya na-ahụ maka ụmụnwaanyị, ahịa nakwa arụsị ndị obodo. Ezenwaanyị a (Omu) anaghị alụ di, ọ bụ nwoke ma bụrụkwa nwaanyị. Iyom (Otu Odu) - Nke a bụ echiche e mere naanị ụmụnwaanyị n'ala Igbo. Ụmụnwaanyị a na-echi ya bụ ndị nwere agba n'obodo. Ọ dị ka echichi Igbo ọzọ a na-echi ụmụnwoke. Tupu e chie nwaanyị ọbụla echichi a ọ na-enwete nkwado n'aka di ya, ụmụnne nakwa ụmụnna ya. A na-ahụta kaarị echichi Iyom n'obidi dị iche iche n'Anambra Steetị. Ugoeze - Dịka aha ya siri dị pụtara 'ugwu' dịịrị onye Eze, ọ bụ echichi a na-echi nakwa aha a na-etu nwunye Igwe maọbụ Eze. A na-echi ya nwaanyị ọbụla e chiri di ya Eze maọbụ Igwe obodo, ọrụ ya bụ ịhụ maka ọ dị mma ụmụnwaanyị nakwa ụmụaka n'obodo. Lọlọ- Nke a bụ otu n'ime echichi a na-echi ụmụnwaanyị n'ala Igbo. A na-echi ya nwaanyị nwere bara ọgaranya. Ụfọdụ na-ekwu na ọ bụ echiche e chiri nwaanyị ọbụla e chiri di ya ichie (chief). E nwekwara echichi ndị ọzọ a na-echigaasị ụmụnwaanyị n'ala Igbo. Ụfọdụ ụmụnwaanyị na-echi echi Chief, ọkachasị n'oge ọgbara ọhụrụ. Nze Ifeanyichukwu sị na ọ bụrụ na ọha obodo chọpụta ọrụ nwaanyị ahụ na-arụ n'obodo, ha ga-akpọtụrụ ya ka e chie ya echichi. Ọ bụrụ na o nwee mmasị, ọ ga-ahọrọ aha echichi ya, ndịisi obodo tụlee ya, ọ dị ha mma ha ga-echi ya echichi ahụ. Nwaanyị ahụ ga-eme omenala dị n'ichi ya echichi ahụ. N'ụbọchị ahụ, a ga-akpọku ọha obodo, nwaanyị a ga-ejikere ọfụ ma pụta n'ihu ọha obodo ebe igwe maọbụ onyeisi obodo ga-echi ya echichi. E chichaa ya echichi ahụ, a ga-enye enye ọdụ enyi, nza, akụpe, mgbanolu, mgbanaka, mgbanụkwụ na ihe ndị ọzọ. A ga-akọwakwara ya ihe ndị ahụ pụtara tupu e yinye ya n'ahụ ma kpunye okpu ma sị ọha mmadụ tuo ya aha echichi ya. Aha otutu a na-etu ụmụnwaanyị e chiri echichi dị iche iche dịka aha ha siri chọọ maọbụ ndị chiri siri chọọ. Ụfọdụ aha otutu ndị a gụnyere; Adaọha, Adaukwu, Osodieme, Odoziobodo, Nneọha, Agunwaanyị, Odoziakụ dgz."	https://www.bbc.com/igbo/afirika-61416776
entertainment	Gịnị na-esere Charly Boy na Dewy Oputa nwa ya?	"Charly Boy na nwa ya nwaanyị bụ Dewy Oputa na-agbagha onwe ha okwu n'elu soshal midia banyere ọnọdụ nwa ya dịka onye naanị nwaanyị ibe ya na-amasị nke Bekee kpọrọ 'Lesbian'. Ihe kpalitere okwu ahụ bụ na Charles Oputa, a ma dịka Charly Boy, jiri ihe ya na nwa ya jerela n'afọ anọ ọ chọpụtara na ọ bụ naanị nwaanyị na-amasị ya were dụọ ndị nne na nna ọdụ. Ya bụ okwu  Charly Boy  kwuru gbara nwa ya nwaanyị iwe, o wee katọọ nna ya sị na ọ bụ ""ọkaa mma n'ama'. Mgbe BBC  Igbo kpọrọ Charly Boy ịnụta olu ya banyere ihe nwa ya sara ya, o kwuru sị: ""Ihe mere o ji ekwu otu a bụ na ọ bụ ụmụaka."" O kwukwara na ọ dị ya ka ọ gbaala ya n'anwụ."" Charly Boy kwusiri ike mkpa ọ dị nne na nna ịnabata nwa ha torola ogo ihe e ji mmadụ eme ibi ndụ ha etu masịrị ha. Ihe bidoro ụka N'ozi Charly Boy depụtara na Facebook ya n'ụbọịchị Fraide, ọ gbara ama ka Naijiria siri dị ya ka Gana oge nwa ya nwaanyị bụ Dewy gbuwara ya akụoyibo Nsugbe na ya bụ nwanwaanyị ihe naanị nwaanyị na-amasị na etu  ya sị nabata ya ka ogologo oge gachara. Ọ sị na "" Amaghị m ka ọbị m adị."" ""Ọtụtụ ihe gbatara m n'uche:'Kedụ ihe mere mejọọ?' 'Nwa m m che na m ma ma ahụnanya anọghịzịkwa ya',' ọ bụ na ndị mmadụ agaghị ebido kpapụwa nwa m?' ' Ọ bụ na nwa agaghị ebi n'ọkụ ala mụọ?'. O kwuru na dịka echiche ndị a na-aga njem n'ime obi ya, ya nọ na-atụ onwe ya mbọiji jide onwe ya aka. O kwuru na ihe a bịara ya dịka ọnwụwa n'ihi na onwe ole na ole tupu nwa ya a kpọrọ okwu aha, na ya na-ekwuchitere ndị mmasị ha bụ nwoke maọbụ nwaanyị ibe ha. O kwuru na ịnabata ọnọdụ nwa ya bụrụ ya ""ịnabata eziokwu dịka ịwa afọ., Ọ na-afụ ụfụ mana ọ na-agwọ ọrịa. Asị dịka ọgwụ ahụ mkpu, ịṅụ ya, ei nweta onwe gị ozigbo mana ihe so ya na-adigide."" Mana okwu ahụ Charly Boy  kusuru nwa ya nwaanyị onye  kpọrọ okwu nna ya kwuru, ""mere mere n'ihu, gwọmpụtụ n'azụ"". Dewy sịrị na nke bụ eziokwu bụ na nna ya anaghị aza ekwentị ya ma ya fọkwa ya na ya ịdị na mma. O boro nna ya ebubo ịgbawa ya aka ego oge ọ lọtara na Naijiria nke na ọ bụ site na amara enyi ya ka ya jiri laghachị ala Bekee. Dewy kwuru sị: ""N'afọ 2017, a chụpụrụ m n'ụlọ, enweghịkwa m ebe obibi ma ewezụga enyị akara m ịhụ nri maọbụ ebe ndokwasa isi."" ""Ihe zọrọ bụ na e ji akwụkwọ njem ga-ebugachi Atlanta(Amerịka), alaghachiri m na-enweghị ego ọbụla ma ya fọdụ ebe m ga-ehi."" Charly Boy ekwuola na dịka nna ya ebighịrị ya ndụ ya, na ya agaghị ebiri nwa ya nwannyị ndụ nke ya. Nwa Charly Boy nwaanyị bụ Dewy Oputa na-ewu na soshal midia maka nkwụpụta omere na ya na nwaanyị na anọkọ dịka nwoke na nwaanyị. Charly Boy gwara BBC Igbo n'elu ekwentị sị, ""Ama m maka ihe a kemgbe afọ atọ gara aga. ""Ọ bụghị ihe ọhụrụ, ndụ nwa m na-aga ọfụma."" ""Nna m ebighịrị m ndụ m, agaghị m ebiri nwa m nwaanyị ndụ ya."" Nwa ịkpeazụ bụ Dewy Oputa kwuru na egwu na-atụ ya mana ọ ga-eme ihe a, we kwuputa na ya na enyi ya nwaanyị emepeela peeji instagram nke ha. Ọ bụ akụkọ na-ewu ewu n'ihi na Naịjirịa manyere iwu na-ekwu na nwaanyị maọbụ nwoke ọbụla ya na ibe ya nwere mmekọ ahụ ga-aga ụlọmkpọrọ rue afọ iri na anọ."	https://www.bbc.com/igbo/afirika-44861734
entertainment	Kedụ aha otutu ị na-etu onye ị hụrụ n'anya?	BBC Igbo gbara ndị mmadụ ajụjụọnụ gbasara ụfọdụ aha ụtọ ha na-akpọ ndị dị ha n'obi. Ha kpọpụtakwara aha ụtọ dị icheiche. Gere ihe ndị a kwuru ebe a. Onye mere akụkọ a: Chioma Nkemdilim	https://www.bbc.com/igbo/afirika-43662223
entertainment	Eucharia Anunobi ekwuola nke bụ eziokwu gbasara akụkọ agbamakwụkwọ ya na-ewu ugbua.	"Akụkọ na-efegharị na soshal midia na nsonso a bụ na onye ejije Nollywood a ma ama bụ Eucharia Anuobi na-akwado agbamakwụwkọ ya. Dịka a akụkọ a siri kwuo, ya bụ agbamakwụkwọ kwesiri ịdị n'etiti ya na otu nwaokorobịa gbara afọ 27 nke a sị aha ya bụ Lucky Oparah. Ya bụ akụkọ kwukwara na agbamakwụkwọ ahụ ga-adị n'ụbọchị 30 nke ọnwa Jun afọ 2022. Mana nwaada Anunobi gwara BBC na akụkọ a na-efegharị bụ akụkọ ụgha. ""Ọ bụrụ na m na-akwado ịme agbamakwụkwọ, unu gara anụ maka ya kemgbe,"" Anunobi, onye bụkwa ọkammụta na onye oziọma ụka Kraist, gwara BBC. ""Ihe a bụ atụmatụ ndị ọjọọ chọrọ ịmetọ aha m dịka onye na-eme ejije nakwa onye nọ n'isi ụka Kraịst"" Anunobi gara n'ihu kọwaa na ọlụbeghị di ma kwuo na aha ọ na-aza ugbua bụ aha nna ya. Na mkparịtaụka ya na BBC Igbo nwere n'afọ 2020, o tinyere ọnụ n'okwu alụmdinanwunye ma kwuo ka ndị mmadụ hie asaa n'anya tupu ha abanye na ya bụ ihe. O kwuru nke a maka ọnọdụ ahụike dulara nwa ya mmụọ bụ 'Sickle Cell Anaemia' na etu ya na nna nwa ahụ gara isi gbochie ọnọdụ a ma ọ bụrụ na ha leziri anya nke ọma tupu a mmụọ ya bụ nwa."	https://www.bbc.com/igbo/afirika-61533693
entertainment	Ihe Zaiah aha nwa ọhụrụ Banky W na Adesua Etomi pụtara	"Ọbịbịa nwa ọhụrụ Zaiah nke Adesua Etomi Wellington na Bankole Wellington AKA Banky W baby na-enye ọtụtụ mmadụ nọ n'elu soshal midia oke ọṅụ. Ha akpọpụtara ọmụmụ nwa ha ka izu ụka anọ gafechara ma kwuo na aha ya bụ Zaiah. Mana ọtụtụ mmadụ na-achọ ịmata ihe aha nwa ọhụrụ ha bụ Zaiah pụtara. Ndị mmadụ depụtara n'ọba ozi ụlọ ọrụ akpọrọ names.org ebe ha na-eche na aha ahụ si.  Pasenti mmadụ 53 kwuru na aha bụ nke ndị Hebrew, pasenti 28 kwuru Arabic ebe pasenti 19 kwuru na ọ bụ aha ndị bekee(English). Otu onye si Uganda kwuru na aha Zaiah pụtara 'Chukwu bụ onye nzọpụta"". Onye ọzọ si Maryland dị na mba US kwuru na ahụ si na Isaiah nke akwụkwo nsọ nke pụtara 'Chukwu bụ onye nzọpụta'. Onye ọzọ si Virginia na mba US kwuru na Zaiah pụtara onyinye Chukwu mabụrụ aha ndị Hebrew. Onye ọzọ si Ireland kwuru na Zaiah pụtara chi mara mma. Mana otu nyocha e mere na mbụ na-ekwu na aha ahụ bụ nke ama ama na mba ebe ndị Arab nakwa nwoke maọbụ nwaanyị nwerike iza ya. Cheta na Banky Wellington bụ otiegwu ama ama na Naịjirịa na nwunye ya Adesua na-eme ihe nkiri depụtara n'akara instagram ha na ha amụọla nwa nwoke. Otiegwu Wellington ama ama depụtara nke a na Instagram ya na mọnde. Ha lụrụ dị na nwunye n'afọ 2017. Ihe ndị mmadụ na-ekwu n'elu soshal midia Akụkọ na-abịa. Olubankole Wellington bụ otiegwu eji ""Banky W"" mara, ekwuola na ọ chọrọ ịzọ oche n'ụlọomeiwu nta. Banky W kwuputere nke a n'elu soshal midia ya, kwuru na ọ chọrọ ịnọchite anya ndị nọ n'okpuru ọchịchị-obodo Eti Osa dị na Legọs steeti. O nweta oche a, ọ ga-abụ onye na-akpa ndị mmadụ obi aṅụrị mbụ ga-enweta ya n'ime oge ọhụrụ ọhụrụ a. Dịka foto dị n'akara Instagram ya si kwuo, ọ na-azọ ọchịchị n'okpuru pati ""Modern Political Party (MDP)"". Site n'ihe o dere n'elu Instagram ya, o kwuru na ebe e kwuru na ndị ntorobịa enweghị ego ịzọ ọchịchị na ihe ndị ọzọ e kwuru na ha agaghị emenwu, na ha ga-agba mbọ ime ihe ndị ahụ. O kwukwara na ọ ga-akara ya mma na ọ nwara daa, karịa na ọ nwaghị. Ndị na-eme obi aṅụrị banyere ndọrọndọrọ ọchịchị Kedụ ihe ị che? Ọ ga-azọtanwu oche a? Akụkọ ga-amasị gị:"	https://www.bbc.com/igbo/afirika-46168807
entertainment	Tallest man in Imo state: 'Ogologo m na-echu ụmụnwaanyị ụra mana...' - Chigozie Isuemenyi	Chigozie Isuemenyi kwuru na ọ bụ nwoke ka to ogologo n'Imo steeti. O kwuru na ọ dị ogologo ruru 7 ft'. Ọ gwara BBC Igbo etu o si too, etu ndị mmadụ si akpaso ya agwa dịka nwoke kacha to ogologo n'Imo steeti. Chigozie kwuru na o nwere ihe na-adọghachite ya azụ agbanyeghị na o toro ogologo n'echu ụmụnwaanyị ụra. Gere ya ntị n'uju n'ihe nkiri a dị ebe a. Ndị mere akụkọ a bụ Chioma Obianinwa na Chiemela Mgbeahuru.	https://www.bbc.com/igbo/afirika-57714939
entertainment	Nwanyiocha: Omenala Igbo na-amasị m nke ukwu	Nwanyiocha bụ onye mba Swizaland lụrụ onye Igbo abụrụla onye ama ama na soshal midia maka ịhụnanya o nwere n'asụsụ Igbo na omenaala Igbo nke o ji akara soshal midia ya akwado. Ya na di ya bụ onyue Igbo ji ụmụ atọ dịka ha bi na mba Switerland ugbua mana ha na-abịa ala Igbo kwa mgbe kwa mgbe. Ndị mmadụ kpụ aha Nwaanyị a n'ọnụ ugbua na soshal midia dịka ọtụtụ na-ekwu na onye ahọpụtara ka ọchị n'oche gọvanọ Anambra Steeti na afọ anọ na-abịa abịa bụ Charles Soludo họpụta ya dịka Kọmịshọna na-ahụ maka omenala na ndị njem nleta anya na steeti ahụ. Ọtụtụ ndị mgbe ka nwaanyịọcha na-ewepụta foto nakwa onyonyo ebe ọ na-eme ihe niile gbasara omenaal Igbo. Ọtụtụ mgbe ka ọ na-egosi ebe o na-esiri ụmụ ya ndị ọcha nri Igbo, kpọrọ ha si mba Switzerland ka ha bia ala Naịjirịa bia kirie Mmọnwụ, maọbụrụ kuziere ha egwu Igbo. O na-etinye ihe ndị a niile na soshal media ya ebe ọtụtụ mmadụ na-ekiri ya. Na December 2021. ka o tinyere onyonyo ebe a na-agwọrọ ya ede na bee di ya n'Isuofia, Anambra steeti ka ha lọtachara maka emume ekeresimesi. Lee ihe ndị ọzọ ndị mmadụ na-ekwu banyere nke a: Dịka ọtụtụ ndị mmadụ nọ na ndọrọndọrọ n'okwu ugbua, kịrịe ihe onyonyo a ka ịhụ ihe Nwanyiocha gwara BBC Igbo n'oge gara aga banyere mmasi o nwere n'ebe omenala Igbo dị na-etụ o si agba mbọ ịhụ na omenala Igbo kwụ chịm na mba ụwa niile. Ndị mere akụkọ a: Chimamaka Ihenacho	https://www.bbc.com/igbo/45673670
entertainment	Nigerian Actors: Ihe mere ndị ome nkiri Nollywood ji arịọ ego ma ọrịa bịa	Onye na-eme ejije na Nollywood bụ Emeka Amakaeze, kọwara etu ụdịri emume mmadụ na-eme n'ejije nwere ike ịmetụta etu e ji ahụ onye ahụ. Ọ sị na ụfọdụ mgbe, a na-ahụ mmadu n'ụdị na-abụghị eziokwu. Amakaeze sị na o bụ ihe a na-eme o jiri na-ara ndị mmadụ ahụ ikwenye na ndị na-eme ejije ejighi ego ha ji eme mgbe ha chọrọ enyemaka. Ndị mere akụkọ a: Chimamaka Ihenacho, Nnamdi Kelechi Agbanelo	https://www.bbc.com/igbo/afirika-49203872
entertainment	AMVCA: Ihe ị kwesịrị ima maka Investor Sabinus (Mr Funny) na Stan Nze na-ewu ewu ugbua.	"Aha Mr Funny a na-akpọkwa Investor Sabinus gbara afọ 27 so n'aha ndị mmadụ kpụ n'ọnụ kemgbe abalị Satọdee. Nwaamadị a bụ onye ọkpa ọchị bụrụkwa onye na-eme ihe onyonyo ritere ihe nrite n'emume asọmpị ejije ndị Nollywood bụ AMVCA nke ugboro asatọ n'akaala nrite nke ndị na-emepụta ihe onyoyo n'ịntanetị. Mgbe ọ pụtara zipụta ozi nnabata ihe nrite a n'emume ahụ, Sabinus ji ọṅụ pụta n'ihu ọha dịka ọ gosiri ọha na ọ tụghị anya ị nweta mmerị a. O kwuru ""Ekele m ndị niile na-akwado n'ọrụ a, obi dị m mma nke ukwuu"" ""Ihe a bụ ihe nrite nke mbụ m na-erịta na Legọs steeti"" Na mkparịtaụka 'Rubbing Minds' ya na onye ntaakụkọ Ebuka Obi-Uchendu nwere n'ọnwa Jenụwarị 2022, o kwuru na o si Pọta Kọtụ wụbata Legọs steeti maka atụmatụ ịgba mbọ n'ọrụ ikpa ọchị kemgbe 2019 agbanyeghị na o bidoro ya kpọm kwem na 2015. N'emume AMVCA 2022, ndị nhazị emume a tinyere akụkụ nturuugo ọhụrụ maka ndị na-eme obere ejije na soshal midia nke ha kpọrọ ""best online social content creator'"" na Bekee na mbụ ya. Ndị so zọsaa Sabinus akụkụ ihe nrite a gụnyere ndị ọkpa ọchị a ma ama dịka Mr Macaroni, Tee Kuro, Bukunmi Adega Ilori, Taoma na ndị ọzọ. Aha Sabinus na-ewu dịka ndị zọsara ya ihe nrite a bụkwa ndị na-emepụta ihe onyonyo aghara aghara ma bụrụ ihe nrite tara akpụ maka ndị ọkaibe so zọọ ya. Sabinus so na ndị ọtụtụ hụrụ n'anya nke ukwuu dịka ọha kpụụ aha ya n'ọnụ, eto ya na mmeri ya. Agbanyeghị na ọtụtụ ndị ọzọ ritere mmerị n'akụkọ asọmpị dị ịcheịche aha Sabinus nakwa aha Stan Nze so na ndị kacha ewu. Kemgbe abalị Satọde, aha Stan Nze na-akpọtụ n'igwe okwu Twitter na akara okwu soshal midia ndị ọzọ n'ihi mmeri o nwetara na nturugo AMVCA e mere n'abalị unyahụ na Legọs. AMVCA  nke mkpọrụ n'isi ya bụ ""Africa Magic Viewers' Choice Awards"" bụ nturuugo nke ụlọọrụ ihe onyonyo MultiChoice na-ahazi kwa afọ maka ịkwanyere ndị mere ihe kwụpụtara na ihe onyonyo TV nakwa ejije ugwu. N'emume ahụ nke ndị ejije na ndị na-arụ ọrụ ime ọha obi ụtọ bịara n'ikem n'ikem, Stan Eze ritere nturugo nwoke ihe ejije bụ ọkaibe (Best Actor in a drama) maka agwa ya dịka 'Ahanna' n'ejije 'Rattlesnake' nke abụọ. Ọtụtụ ndị mmadụ na-eto ya dịka ha kwuru na o metara agwa ya nke ọma n''Rattlesnake'. Mana ọ bụghị na o ritere ya bụ nzere bụ ihe e ji kpụrụ ya n'ọnụ kama ọ bụ etu o siri mee. Nwa amadị ahụ bụ onye e jizi 'Ahanna' were mara gara ṅụrịarara ogbo ya bụ Osas Ighodaro bụ onye ritere nzere(nwaanyị ihe ejije ya kachasị mma(Best Actress in Drama) maka agwa ""Amara"" na Rattlesnake , na-alọghachi, aha ya daa ka ụda egbe mkpọnala dịka a kpọpụtara ya ka ọ bịa nara nturuugbo nke ya. Ejije 'Rattlesnake' nke Ramsey Noah haziri kporo nturuugo ekpo na mmemme ahụ dịka  ejije ahụ ritere nturuugo nwoke ihe ejije kachasị mma  ( Stan Nze), nwaanyị ihe ejije ya kachasị mma(Osas Ịghodaro) na onye nhazi kachasị mma(Ramsey Noah). Funke Akindele ritere nzere maka agwa ya 'ejije ""Omo Ghetto"". Ihe ejije ritere ọkaibe n' ihe ejije nile pụtara n'afọ 2021 bụ 'Amina nke Okey Ogunjiofor nwe; Samuel Perry bụ onye ọkpaọchị e ji ""Broda Shaggi"" mara  ritere nzere maka agwa ya na 'Dwindle"" . Aha ya bụ Stanley Ebuka Nzediegwu  mana a ma ya dịka Stan Nze, onye na-eme ihe ejije Nollywood. Nze onye gbara afọ 33 toro na Legos n'etiti ụmụnne anọ bụ ndị ọ tọchara. Nna ya na-azụ ahịa, ebe nne ya bụ onye na-akwa akwa. Stan gara akwụkwọ na mahadum 'Nnamdi Azikiwe University', Ọka dị n'Anambra steeti ebe ọ gụrụ ""Compụter Science"". Ejije bupụtara Stan Nze, mee ka a nụwa aha ya ebe nile bụ 'Tinsel' bụ ebe ọ zara Ọhakanu. Nwa amadi ahụ nke lụrụ nwa n'afọ 2021 wuru ewu maka ya dịka ọtụtụ ndị mmadụ kpụ ya n'ọnụ maka ịlụ Jessica Obasi bụ onye ji afọ 10 were tọọ ya. Mana Stan Nze kwuru na akụkọ afọ ole nwunye ya dị anaghị emetụta ya n'ahụ n'ihi na ihe ka ya mkpa bụ na ya lụrụ enyi ya. Emume nturugo a kpọrọ AMVCA kpọtụrụ akpọtụ  dịka ọtutụ ndị  a ma ama n'ime obi ụtọ  gosiri onwe ha na 'Red Carpet' na mmemme e mere n'abalị Mee 14, afọ 2022 na Legọs. Ndị na-eme ejije, ndị na-akpa ọchị, ndị so zọ ọkwa Big Brother nakwa ndị otiegwu so na ndị kwadoro pụta taa. Igbo na-ekwu okwu sị ""unu amara ka m si kwado"" ma lezie foto ndị dị n'okpuru ka ịhụ etu ndị ude ha na-ede ebe niile si kwado taa. Ọtụtụ n'ime ha yi uwe 'olu gbajie boys' Ndị ụmụ nwoke a na-achịkwanụ? AMVCA pụtara 'Africa Magic Viewers Choice Award bụ mmemme nturugo amalitere n'afọ 2013 iji chọpụta ma kwado ndị na-eme ọfụma n'ihe onyonyo. Ihe onyonyo a na-akwanyekwara ndị gbara mbọ na mba Afrịka ndị ọzọ ugwu iji kpalite mmụọ ha. Ihe ndị ha na-elegara anya ịme nhọpụta a bụ ihe onyonyo ndị emerela n'afọ gara aga."	https://www.bbc.com/igbo/afirika-61451843
entertainment	Onye na-ede akwukwọ a ma ama bụ Dillibe Onyeama alaala mmụọ	Ịdọ aka na ntị:Akụkọ a nwere mkpụrụokwu ịkpa oke agbụrụ. Otu nwoke onye na-ede akwụkwọ a ma ama bụ Dillibe Onyeama alaala mmụọ dịka ozi nwa ya nwoke bụ Dillibe Onyeama Jr siri kwuo n’akara Facebook ya n’ụbọchị Tọọzde. Otu akwụkwọ Onyeama onye gbara afọ 71 e ji mara ya nke ukwuu bụ akwụkwọ a kpọrọ ‘Nigger at Eton’ bụ akwụkwọ banyere ịkpa oke agbara ọ gabigara dịka onye isi ojii mgbe ọ gụrụ akwụkwọ n’Eton College nke mba Briten. O﻿nyeama bụ onye isi ojii mbụ gụrụ akwụkwọ n'ụlọakwụkwọ ahụ n'oge ahụ. Nwa ya nwoke depụtara n’akara Facebook ya sị “N'agbanyeghị na anyị anọkọghị ọnụ utgbua, akwụsịbeghị m ịhụ gị n'anya, akwụsịghịkwanụ m icheche banyere gị.” Ọ gara n’ihu dee: “Amụtala m ọtụtụ ihe site n’aka gị, etu isi gosi ịhụnanya gị nakwa okwu ọma ndị ikwuru” “Ọ ga-adị ruo mgbe anyị zutere n’ụtụtụ ụbọchị mbilite n'ọnwụ ezigbo nna m.” O﻿zi ya ekwupụtaghị kpọm kwem etu nna ya siri laa mmụọ. Cheta na akwụkwọ Onyeama ahụ o dere mechara kpatara ọtụtụ okwu n’ebe afọ 2020 ọkachasị banyere ịkpa oke agbụrụ nye ndị isi ojii na mba Ofesi. Onyeisi ụlọakwụkwọ Eton gwara BBC na ihere mere ya maka oke a kpasịrị onyeisi ojii mbụ gụchara akwụkwọ n'ụlọakwụkwọ mba Briten a. Nwafọ Naịjirịa na-ede akwụkwọ bụ Dilibe Onyeama nwetere asambodo 'First School Leaving' n'ụlọakwụkwọ Eton n'afọ 1969.	https://www.bbc.com/igbo/articles/cv2p2yp8xrno
entertainment	Rugged Man: Ihe onyonyo na-ewu na soshal midia o gosiri ka awakporo oti egwu a na London?	"Oti egwu ama ama bụ Michael Ugochukwu Stephens eji Rugged Man amara tinyere ihe onyonyo n'akara Instangram ya ọ sị na-egosi ka ndị ọ sị bụ ụmụ okoroọbịa anọ na-awakpo ya. N'ime ihe onyonyo ahụ, ụmụ okoroọbịa ruru anọ na-akụ otu onye ihe ma dọka akwa ya. Ihe a mere n'ụlọ nrị akpọrọ 805 mere n'ọchịchịrị, nke mere BBC Igbo enweghị ike ịsị na ọ bụ Maazị Stephens bụ onye a na-awakpo na ya. N'iji mata nke bu eziokwu, BBC Igbo kpọrọ ekwentị Rugged Man nke otu onye nyere aha ya ka Victor zara, were si na akụkọ akpụ n'ọnụ bụ eziokwu. Ọ sị; ""Awakporo Rugged Man n'ezie na Lodon, mana onweghi ihe ọzọ anyị chọrọ ikwu maka ya ugbua. Anyị ga-ewepụta ozi mgbe na-adịe anya."" Agbanyeghị na onye nhazi ya ekwubeghi ka ahụ dị ya ugbua, Rugged Man zipuru ozi ekele nye ndị na-akwado ya n'akara ya ma na-asị na ya dị mma. Na sosal midia, ụtụtụ mmadụ na-ekwu na ọ bụ maka okwu Rugged Man kwuru banyere onye oti egwu akpọrọ Naira Marley butere ya mwakpo a. Cheta na Rugged Man tinyere ọnụ n'okwu Naira Marley kwuru maka mpụ Yahoo Yahoo tupu aka ngalaba na-ahụ maka mpụ na nrụrụaka bụ Economic and Financial Crimes Commission (EFCC) kpara oti egwu ahụ. Naira Marley na onwe ya nọbụ na mkpọrọ mana akụkọ na-ekwu na ọpụtala."	https://www.bbc.com/igbo/afirika-48646288
entertainment	Uwe nne m ka m ji malite ọrụ ịkpa ọchị - RealSophy	"Na mkparịtaụka BBC Igbo na nwaada Sophia Chisom e ji 'Realsophy' mara na soshal midia nwere na nso nso a, ọ kọwara etu o siri malite ọrụ ịkpa ọchị bụ ihe na-enyezị ezigbo ego nakwa uru ndị ọzọ. Nwaada Chisom duru ndị ntorobịa ndụmọdụ ka ha were ihe ndị nọ ha nso malite ọrụ ọma ọbụla ha zubere dịka o ji onwe ya maa atụ ma kọwa ""Uwe nne m ka ma ji malite ọrụ ịkpa oche"" ""Anọghị m na-eche ka m nwetacha ego tupu m amalite atụmatụ ịkpa ọchị a"" Chisom kwuru na ọ chọghị ka ogogo ya kwụsị n'ọrụ ịkpa ọchị na soshal midia dịka o jirila ohere ọrụ ahụ nyere ya malite ọrụ ime ejije na Nollywood n'uju. Ọ kọwara etu o si echepụta echiche ihe ndị onyonyo ọ na-eme nke otu n'ime ha bụ ihe ndị na-eme na ndụ ya maọbụ ndụ ndị nọ ya nso. Nke a mere o ji na-adusi ndị ntorobịa ọdụ ka ha sapee anya ma hụ ihe ọma ndị nọ ha n'akụkụ ma nwere ya mịpụta mkpụrụ ga-abara ọha uru. O gara n'ihu jiri ohere mkparịtaụka a kọwa mkpa ọ dị na ndị mmadụ pụtara tụọ vootu na ntuliaka 2023 dịka o kwuru na ịme nke a ga-emepere Naịjirịa ọzọ inweta ezi ọchịchị nke nwerewike ịgbanwe ọdịnaihu mba a. Chisom tinyekwara ọnụ n'okwu ihe ndị nwereike ichere ndị ọbụla chọrọ ibanyere ọrụ ịkpa ọchị aka mgba (ọkachasị ụmụnwaanyị), ọ dụrụ ọdụ etu ndị mmadụ nwereike isi wụfee ihe ndị ahụ. O﻿ kwukwara etu nna ya siri jụ ya ịbanye ọrụ na mbido mana ọ gbasiri mbọ ike n'ọrụ nke mere nne na nna ya jiri malite ikwadosi ya ike n'ọrụ ahụ. Kirie ihe onyonyo a ka ị nụrụ ihe ndị o kwuru n'uju. Ndị mere akụkọ bụ Makuochi Okafor na Ifeanyi Alapo."	https://www.bbc.com/igbo/articles/cp9r4011e94o
entertainment	Valentine's Day Meaning: Ihe mere ụfọdụ anaghị eji Valentine's Day kpọrọ ihe	Ụbọchị Valentine (Febrụwarị 14) nwere ndị ọ na-eme obi aṅụrị, mana ọ bụghị onye niile ka ọ na-amasị. Ebe ndị ọzọ na-enye onyinye gụnyere ego, ihe nracha chọkọleti, flawa, ịkpọ ndị ọ dị ha n'obi apụ nlegharị anya na ihe ndị ọzọ, ndị nke a anaghị achọ iji ntị anụ maka 'Valentine' cha cha. Nye ndị ahụ, ịhụ ebe ndị mmadụ na-enye onwe ha onyinye etu a nakwa ịhụ ebe ndị mmadụ na-eyikarị uwe na-acha ọbara ọbara nakwa/maọbụ nke ọcha agagharị (Kedụ onye kwudiri na ọ bụ agwa a ka ndị mmadụ ga na-eyi ụbọchị ahụ?) agbasaghị ha. Mana gịnị mere e ji nwee ụfọdụ ndị ọ naghị amasị isonye n'emume a? 1) N'ihi ụdịrị ụka ha na-aga: Maka nkwenye na mkpebi ụfọdụ ndị na-aga ụka, ha anaghị ekwe enwe aṅụrị emume ụbọchị Valentine. N'ụka ndị ahụ, ha na-ahụta ya dịka ụbọchị 'akwamiko'; nke ha na-akọwa na akwụkwọ nsọ na-ekwu sị gbanarị. Ha na-ahụta ya na ndị mmadụ (ọkachasị ndị agbabeghi akwụkwọ) na-eji n'ihi onyinye ha nyere ibe ha emetọsị onwe ha. Ọmụmaatụ ụdịrị ụka a bụ ndị Ama Jehovah, bụ ndị na-ekwu na emume ndị a gụnyere ma ụbọchị ncheta ọmụmụ Kraịst bụ emume ndị ọgọmmụọ. 2) N'ihi enweghi 'ọdị gị n'obi': Ụfọdụ ndị achọghị ịma na e nwere ihe dị ka ụbọchị Valentine n'ihi na ha na-eche na ha enweghi onye ha ga-egosi ịhụnanya. Ha dị ihe Bekee na-akpọ 'single' ụfọdụ dịkwa 'single and searching', mana ha amaghị na ị nwekwara ike igosi ma nne na nna gị na ndị ọzọ ị hụrụ n'anya ịhụnanya, na ọ bụghị naanị ọdị gị n'obi. Ndị ahụ na-ahụta ụbọchị Valentine dịka ụbọchị nkịtị chi fotere ka ụbọchị ndị ọzọ; ha achọghị ịma ihe mere a ga-eji kewapụta otu ụbọchị maka ngosi ịhụnanya. Ụfọdụ bụkwa ndi enwebeghi onye gositụrụla ha ịhụnanya n'ụbọchị Valentine ọbụla. 3) N'ihi ọzụzụ ha: N'ihi etu e si zụlite ụfọdụ ndị, emume dị ka nke a e ji egosi ịhụnanya anaghị amasị ha. Ụfọdụ bụ ndị a dọrọ aka na ntị oge ha na-etolite ịsị ha na 'mmekọrịta na nnọkọrịta nwoke na nwaanyị adịghị mma'. Ụfọdụ bụ ndị a gwara na nwoke na nwaanyị anaghị abụ enyi. Ụdịrị ndị dị etu a anaghị eji ụbọchị dị etu a kpọrọ ihe n'ihi na a zụnyeghị ha ụdịrị omume ahụ n'ahụ. 4) N'ihi na ịhụnanya agwọọla ha ara: Ụfọdụ ndị 'adapụla n'okwukwe' emume ụbọchị Valentine n'ihi etu ha si hushie anya n'ihe gbasara ịhụnanya. Ndị a bụ ndị ọ na-amasịbu, mana n'ihi otu ihe maọbụ abụọ tara akpụ ha hụrụ n'aka ndị bụbụ ọdị n'obi ha, okwu gbasara ịhụnanya maọbụ ụbọchị ngosi ịhụnanya abụghị ha ka ị na-akọrọ. Ha achọghị ịma ma Valentine na onwe ya osi n'ọnwụ kulie ụbọchị ahụ, n'ihi na ha achọghịkwa ịnwa aka ha n'ịhụnanya. Akụkọ ndị a ga-amasị gị: Ihe nkiri a maka mba ndị anaghị eme emume Valentine ga-amasị gị:	https://www.bbc.com/igbo/afirika-51492062
entertainment	Etu anyị si jiri Facebook rụọrọ ụmụnwaanyị ogbenye abụọ ụlọ - Charles Ogbu	Ọ bụ na Facebook ka akụkọ a malitere. Charles Ogbu, bụ onye a ma ama n'ogige ahụ, kọọrọ ndị enyi ya akụkọ maka ụmụnwaanyị ọ hụrụ oge ọ na-eme mgbasaozi banyere coronavirus n'ime obodo. Dịka Maazị Ogbu siri kwuo, ụmụnwaanyị ndị a bi n'ụlọ dịka ikuku kuo, ha adaa. Ọtụtụ ndị mmadụ malitere ịjụ etu ha ga-esi nyere aka. Ugbua, site n'aka ndị a amaghịdị onwe ha, a rụọla ụlọ abụọ bụ ebe ụmụwaanyị ndị a bi ugbua. Ndị mmadụ kwanyekwara ngwongwo eji ebi n'ụlọ n'ime ụlọ ndị a. Lee akụkọ a n'uju. Ndị mere akụko a bụ Chiagozie Nwonwu na Vining Ogu.	https://www.bbc.com/igbo/afirika-54130956
entertainment	Nedu Wazobia: Etu m si chọpụta na diọkpara m abụghị nwa m	"Esemokwu dapụtara n'etiti onye ekwurekwu a ma ama bụ Chinedu Ani maọbụ 'Nedu Wazobia' bụ okwu akpụ n'ọnụ taa. Onye bụbu nwunye Nedu bụ Uzoamaka Ohiri pụtara n'abalị Fraịde bo Nedu ebubo iti ya ihe mgbe ha ka bụ di na nwunye. O kpọkwara ụlọorụ Nedu bu ""WazobiaFM"" oku ihe mere he ji hapụ Nedu n'ọkwa ọrụ ya dịka ekwurekwu n'agbanyeghi ihe o mere ya. Nedu zaghachiri ya taa bụ ụbọchị Satọde ma wepụta ihe akaebe gosiri na nwa mbụ ha nke a sị mere ha ji lụọ onwe ha abụghị nwa Nedu. Nedụ jikwa ohere ahụ rịọ Uzoamaka bụbu nuwnye ya si ya kwụsị ihe ọ na-eme maka na ụmụ ha ga-etọ chọpụta maka akụkọ a. ""N'okwu gbasara iti ya ihe, ụlọ ndịuwoejii nakwa ụlọikpe enyochaala okwua ma kwuo na aka m kwụ ọtọ"" ka Nedu kọwara n'ozi o depụtara n'akara Instagram ya."	https://www.bbc.com/igbo/afirika-58443220
entertainment	Coscharis Group: Ka akwamozu Charity, nwunye Cosmas Maduka, kpọtụọ	"Ndị nwere agba gụnyere ndị ojiegoacghụego,ndị ndọrọndọrọ ọchịchị na ndị isi ụka na ndị ntaakụkọ tụụrụ n'Umudim Nnewi,Anambara steeti na ngwuru Cosmas Maduka' a ma dịka 'Coscharis' maka akwamozu odoziakụ ya bụ Charity Maduka. Charity Maduka nwụrụ n'abalị 27 nke ọnwa Novemba, 2021 na Nnewi, Anambara State ka ọ gbachara afọ 63. A kaara ya ụka ikpeazu bu ebe ụkọchukwu di iche iche sonyere na ofufe nro kọwara Charity Maduka dika onye dị asọ ga-agba ezigbo mmụọ. Ha kwuru na Charity bụ ""onye dị umeala' ma na-enyere umuogbenye aka nke ukwuu. Cosmas Maduka bụ di ya ekwuola ọtụtụ mgbe na mkparịtaụka  na ọ bụ nwunye ya bụ isi akụnaụba ọ kpatara na ndụ ya dịka ọ lụrụ ya oge o nweghị ka ọ ha ya. Ndị bịara akwamozu ahụ gụnyere Gọvanọ Anambara steeti bụ Willie Obiano na nwunye ya bụ Ebere Obiano. Ndị ọzọ bụ aka chịburu steeti ahụ bụ Peter Obi. Nwaanyi mbu chiburu steeti ahụ bu Virgy Etiaba nakwa Valentine Ozigbo onye so zọọ ọkwa Govanọ steeti ahu na ndọrọndọrọ nke e mere n' ọnwa Novemba 2021 nakwa ndi ozo bịakwara ya."	https://www.bbc.com/igbo/afirika-59912169
entertainment	Anne Njemanze sị na ọ ga-amasị ya ịlụ di nke ugboro atọ ma mụọ nwa ọzọ	Nwaada Anne Njemanze bụ onye na-eme ejije na Nollywood ekwuola na ọ dị njikere ịnabata nwoke ọzọ na ndụ ya dịka di. Na mkparịtaụka ya na BBC Igbo nwere n'ụbọchị Fraịde, 23 Ọgọst, afọ 2019, Anne kọwara etu ije alụmdinanwunye ya si gaa. O kwuru na o ji anya ụmụaka lụọ di mbụ ọ lụrụ bụ Segun Arinze, nke ha mechara gbasaa mgbe ha mụtara otu nwa nwaanyị. Anne bụ onye e ji aha 'Domitila' mara kwuru na agbanyeghi na ọ mụọla ụmụ abụọ, na ọ dị njikere ịlụ di ma ọ hụ nwoke dị mma. O kwuru na obi ga-adị ya mma nke ukwuu ma ọ bụrụ na ọ mụọ ụmụejima tinyere abụọ ndị ọ mụrụla amụ. Anne gara n'ihu dọọ ndị na-achọ alụmdinanwunye aka na ntị ka ha saa anya ha mmiri n'ịhọrọ onye ha ga-alụ. Anne malitere ime ejije n'ime ihe karịrị afọ 20 gara aga, ebe o mere ihe onyonyo dịka 'Rattle Snake', 'Domitila' dgz. N'ime di abụọ ọ lụrụla, Anne mụtara ụmụaka abụọ; otu nwoke na otu nwaanyị. Ihe nkiri a ga-amasị gị:	https://www.bbc.com/igbo/afirika-49452315
entertainment	Ihe mere m ji hapụ ụlọakwụkwọ 'Seminary' ma soro nzọmụkwụ nna m, Pericoma - Ebube Okoye (Diọkpara Pericoma)	"Otiegwu ama ama ọkachasị n’ala Igbo bụ Pericoma hapụrụ nwa ya bụ Ebube Okoye ụkpụrụ na ụzọ ya dịka ọ na-esosi ụzọ ụkwụ ya n’ike n’ike. Maazị Okoye kọwara BBC etu o si echepụta nakwa etipụta egwu ọ na-eti ugbua. Ebube bụ diọkpara Pericoma bụrụkwa onye ọtụtụ ne-etọ maka etu o si akwado omenala Igbo. O kwuru na nna ya bu ‘Saint’ maka etu o si bịe ndụ ya. Ọ kọwara ihe mere o ji hapụ ụlọakwụkwọ ọzụzụ pụrụiche nke ụkọchụkwụ bụ ""Seminary"" ma lọghachịte na iso usoro nakwa okpukperechi nke omenala. Pericoma Okoye bụ onye am ama maka egwu ya nakwa etu o si kwadoo omenala Igbo nakwa okpukperechi ndị nnanna ya ha. Nke mere ụfọdụ ji gụọ ya “Arusi Makaja”. O tinyere aka na-eme ka emume ""Ikeji festival"" dị ire n'Arondizuogu nke Imo steeti. Ikeji emume iri ji a na-eme na mpaghara ahụ kwa afọ bido na ọnwa Maachị ruo ọnwa Eprel. Ugbua, emume a abụrụla ihe na-adọtara steeti ahụ ọtụtụ ndị ọbịa nakwa na-akwalite akụnụba ha,. Pericoma lara mmụọ n’afọ 2019. Kirie ihe onyoonye a ka ịnụrụ ihe Ebube nwere ikwu maka nna ya nakwa ụzọ a ọ na-eso ugbua. Ndị mere akụkọ a bụ Ebere Ekeopala na Chiemela Mgbeahuru."	https://www.bbc.com/igbo/60520480
entertainment	"'Ọ bụ ""Feminism"" na-ebute ihe di ji eti nwaanyị ihe n'ụlọ' - Pete Edochie"	"Ochiedike n'ọrụ ejije bụ Pete Edochie ekwuola hoo haa na ""Feminism"" abụghị omenala Igbo. O kwukwara na ọ bụ ya bụ nkwenye ọgbara ọhụrụ na-ebute ọtụtụ nsogbu n'ezinaụlọ ugbua. Ọ metụkwara ọnụ n'okwụ gbasara nwoke isekpu ala rịọ nwaanyị ka ọ lụọ ya, bụ nke ọ sị na ọ dabaghị n'omenala Igbo. Kirie ya n'uju ebe a. Ọ bụrụ na di gị maọbụ nwunye gị maọbụ onye ọbụla n'ezinaụlọ na-akpagbu gị,tie mkpu enyemaka site na ịkpọ ekwentị ndị a: 08000333333;  *6820# n'akara ekwentị MTN maọbụ Airtel gị. Ọk"	https://www.bbc.com/igbo/afirika-56584367
entertainment	Khafi BBNaịja: Ndị uweojii mba Ingland akpọọla m ka m lọghachị	"Nwaada Khafi Kareem nke sonyere n'egwuregwu 'Big Brother Naija' nwere ike ịlaghachi n'ọrụ ya dịka onye uweojii na mba Ịngland. Khafi gwara ndị ntaakụkọ oge ọ laghachiri UK na ya na ndịisi uweojii 'Scotland Yard' na-akpa nkata. Ọtụtụ akwụkwọ akụkọ mba UK tinyere 'Mirror' na 'Daily Mail' depụtara nke a. Khafi kwuru na ndịisi ụlọọrụ ha na-ajụ ya mgbe ọ ga-alaghachi n'ọrụ. Cheta na ndị uweojii 'Scotland Yard' gbarụrụ ihu oge a hụrụ Khafi n'egwuregwu BBNaija. Ha kwuru na ha enyeghị ya ikike isonye na ihe omume ahụ. Ha kwukwara na ha ga-eleba okwu ahụ anya ma Khafi lọta. A chụpụrụ Khafi n'ụlọ 'BBNaija' ka egwuregwu ahụ gachara abalị iri asaa na asaa. Na mkparịta ụka ya na ndị ntaakụkọ, Khafi si na ya amabeghị mgbe ọ ga-alaghachi. ""Mana ọ ga-abụ n'oge na-adịghị anya,"" dịka o si kwuo. ""A hụrụ m ọrụ ichekwa obodo London n'anya nke ukwuu."" Khafi nọ na Naịjirịa ugbua iji mee emume ncheta ọmụmụ ya. Taa bụ abalị atọ nke ọnwa Nọvemba ka ọ gbara afọ iri atọ. Akụkọ ndị ọzọ ga-amasị gị: Ihe nkiri ga-amasị gị:"	https://www.bbc.com/igbo/afirika-50282259
health	Kim Kardashian: Gịnị bụ ọrịa 'lupus' na-arịa ya?	"Kim Kardashian, nwanyị a ma ama na mba Amerịka, kwuputara na ya na-arịa ọrịa a na-akpọ ""lupus"". O kwuru na ya gbalịrị ihe nille o nwere ike iji ụzọ dị ka chi si kee ya wee gwọọ ya bụ ọrịa mana onwebeghi isi. Ugbua, otu dibia bekee bụ ọkaibe aha ya bụ Dkt Wallace, na-enyezi Kardashian ọgwụ maka ya bụ ọrịa. Kardashian kwuru na ụjọ tụrụ ya mgbe a gwara ya na o nwere ọrịa ahụ. O kwuru na ọbụ mgbe e mere ya nnyocha ahụ n'ọnwa Mee ka a chọpụtara ọrịa a. Anyammiri juru Kardashian anya oge ọ na-akọpụta ihe ndị a na ngwụcha izuuka gara aga. ""Lupus"" so n'ọrịa nke bekee kpọrọ ""autoimmune diseases"". Dịka Chioma Ofoekii onye bụ dibia bekee si kọwwara BBC Igbo, e nwere ihe ndị dị n'ime ahụ mmadụ nke na-enye aka iji gbochie ọrịa. Mana mgbe ụfọdụ, ihe ndị ahụ na-egbochi ọrịa nwekwara ike tụgharịa buso ahụ mmadụ agha. ""Ọbụ mgbe ihe dị otu a mere ka a na-ekwu na mmadụ nwere 'autoimmune disease'"". Ofoekii kwuru na ọbụ ụmụnwanyị na-enwekarị ụdị ọrịa ndịa. Mana ọpụtaghị na nwoke anaghị enwe ya. Ọmụmaatụ ụfọdụ ọrịa ndị a gụnyere, ọrịa agba ikpere tụmadi nke a kpọrọ (Rheumatoid arthritis), dayabitis nke mbụ (Type 1 diabetes), dgz. Kedu ka ọrịa ""Lupus"" si eme mmadụ? Ọrịa ""Lupus"" na-emetụ akụkụ ahụ dị icheiche. Ọ na egburi njikọ ọkpụkpụ, na emetụta akpụkpọ ahụ, kidini, ọbara, ụbụrụ isi, obi nakwa ngụgụ. Onye na-arịa ọrịa ""Lupus"" nwere ike ị na-enwe oke ike ọgwụgwụ, mgbu na njikọ ọkpụkpụ, ihe ịghakasị n'ahụ, oke ahụ ọkụ, dgz. Dịka nwaada Ofoekii sị kwuo, ọrịa niile a kpọrọ 'autoimmune' anaghị enwe ọgwụgwọ. Otu aka ahụ, e nwebeghị ụzọ ọbụla a ma e nwere ike iji gwọọ ọrịa ""Lupus"" ka ọ laa kpam kpam. Mana ndị ọkacha mara kwuru na ihe ka mma bụ ịchọ ụzọ a ga-esi ebelata ụmụ ọrịa ndị ọzọ ahụ ""lupus"" na-akpata, dịka ahụ mgbu, ihe ịghakasị n'ahụ, nakwa oke ahụ ọkụ. Nwaada Ofoekii kwuru na mgbochi ọrịa ka ọgwụgwọ ya mma. Ọ dọrọ aka na ntị ka mmadụ gaa ụlọọgwụ mgbe ọbula ọ dara ọrịa. Ofoekii kwuru sị: ""Ọ dịghị mma mmadụ ịnọ n'ụlọ were aka ya na-enye onwe ya ọgwụ."" ""Maka na onye ahụ agaghị ama ihe na-arịa ya."" ""Onye rịawa ahụ, ya gaa n'ụlọọgwụ n'oge ma mee nyocha zuru oke tupu ọrịa ahụ akawanye njọ"". Akụkọ ndị ga-amasị gị: Ihe nkiri ga-amasị gị:"	https://www.bbc.com/igbo/afirika-49660425
health	Ndị na-ere mgbọrọgwụ na mkpa akwụkwọ aga-anọzị ofe?	Gọọmentị ekewapụtala ngalaba ga-eleba anya n'ọgwụ ọdịnaala eji agwọ iba. Minista na-ahụ maka ahụike n'ala Naịjirịa bụ Isaac Adewole kwuru nke a ka ya na onyeisiala na minista ndị ọzọ nwechara nzụkọ ụnyahụ. O kwuru na ngalaba a ga-edu nchọpụta ogwụ ọdịnaala ndị ọzọ eji agwọ ọria. Adewole kwuru na gọomenti etiti kwetekwara ka ejiri ọgwụ akpọrọ ''Naprisan'' wee gwọọ ọrịa ọbara bekee kpọrọ sikulu selu. N'ọnu ya, nke a bụ mgbe mbụ a ga-enwe udiri ngalaba a na Naịjirịa nke ọrụ izizi ha ga-abụ ị chọta ọgwụgwọ iba n'ọhịa''. O kwuru na nzụkọ a ha na onyeisiala nwere ụnyaahụ, kpebiri ka enwee nkwekọrita n'etiti ụlọọrụ akpọrọ ''National Institute for Pharmaceutical Research and Development'' na May and Baker Plc iji mee ka ọgwụ Niprisan rute ndị na-arịa ọria sikulu selụ ọsịsọ. Adewole kwuru na ihe ruru pasentị 25 ndị Naịjirịa nwere ọrịa sikulu selụ mana enweteghị ezigbo ọgwụ eji agwọ ya, nke mere na ọ na-egbu ọtụtụ n'ime ha ọsịsọ. O kwuru na n'ime ọgbakọ a, na ha kwetere ị nweputa ego kariri nde nari asatọ na iri anọ (N840,000,000) iji rụpụta ụlọọgwụ na-eleta ndị ihe mberede mere na ''Federal medical centre Owerri.''	https://www.bbc.com/igbo/afirika-43903626
health	Sweet sweet codeine: Nafdac emechiela ụlọọrụ ọgwụ atọ na-arụ codeine	"Ngalaba na-ahazi nlekọta nri na mmepụta ọgwụ bụ Nafdac n'aha ịchafụ emechiela ụlọrụ ọgwụ atọ; Bioraj Pharmaceutical Limited , Emzor Pharmaceuticals Ind. Ltd na Peace Standard Pharmaceutical Limited bụ ụlọọrụ a rụrụ aka n'ihe gbasara ire ọgwụ ụkwara nwere codeine n'ụzọ megidere iwu. BBC wepụtara akụkọ so nchọpụta nzuzo ha meere nke gbara n'anwụ ka ụlọọrụ atọ a si jiri ụzọ azụ ụlọ na-eresi ọgwụ a nke e mere n'iwu ka a na-ere naani oge dọkịta nyere akwụkwọ, nye ndị ntorobịa agharaaghara. N'akwụkwọ ozi onyeisi Nafdac bụ Mojisola Adeyeye wepụtara, mmechi a sotara nchọpụta ha mere dịka ha gachara n'ụlọọrụ ndị ahụ. ""N'ihi e nwetaghị ihe akaebe zuru oke na mbọ igbochi iwepụta akwụkwọ kwesịrị oge anyị mere nyocha anyị n'ụbọchị 2 nke ọnwa Mee, n'ụlọọrụ ha dị n'Ịlorin na Lagos, ọ dị mkpa ka e mechie ụlọọrụ mmepụta ahịa ụlọọrụ atọ ndị a - Peace Standard Pharmaceutical Limited ; Bioraj Pharmaceutical Limited na Emzor Pharmaceuticals Ind. Ltd .  Nke a bụ iji nye ohere maka nchọpụta zuru oke."" Adeyeye kwukwara na imepe ụlọọrụ ndị a ga-agbado ụkwụ ka ụlọọrụ ndị a si nye Nafac nkwado na nyocha ha. O kwuru na otu Nafdac nke gụnyere ndị ọrụ itoolu; abụọ bụ ndị na-enyocha ọgwụ na asaa bụ ndị nchọpụta n-ahụ maka idewe iwu na ndị uweojii iri gara Ilorin n'ụbọchị ahụ, ị ga mee nyocha ụlọọrụ abụọ e nyere ikike ime ọgwụ ụkwara nwere codeine, ndị a kpọrọ aha n'akụkọ nyocha nke BBC wepụtara. Dika Adeyeye siri kwuo, otu ndị ahụ bụkwa ndị e zigara n'ụlọọrụ Emzor na Lagos. O kwuru: ""Isi ozi e zigara ha bụ ị ga lele akwụkwọ oriri na nkesa ọgwụ ụkwara nwere codeine nye ndị na-aṅụ ya."" O kwuru na Nafdac akpọọla oku nzụkọ ndị ihe gbasara ọgwụ metụtara."	https://www.bbc.com/igbo/44036599
health	World Kidney Day: Lee ụzọ ị ga-esi chutee ọrịa akịrị (kidney) na ndụ gị	"BBC Igbo jụrụ onye ọnụ na-eru n'okwu n'ihe gbasara ahụike bụ Patience Chimah gbasara nri ga-enye mmadụ ahuike. Ọ kọwaara anyị ọtụtụ ihe e kwesịrị iri bụ nke ga-inye akịrị (kidney) gị ahụike. Na mbido, Chimah kọwara na akịrị bụ akụkụ ahụ mmadụ na-ewepụ atịtị maọbụ ụyi dị na mmiri n'ime ahụ mmadụ. Ọ sị na akịrị bụkwa ihe na-enye aka n'ịhụ na mmiri, nnu na mịneralụ na-edozi ahụ dị nhatanha n'ahụ. Mịneralụ ndị dịka; sodiọm, kalshịọm, fosforọs na potashịọm dị n'ọbara. Chimah bidoro nkọwa ya sị, ""nri ụfọdu na-adịrị ndị nwere ọrịa kidney mma nwereike agaghị adịrị ndị ọzọ mma nihi ụdị erimodo ha nweburu n'ahụ ha."" Chimah kwuru na, ""tupu anyị aga n'ihe gbasra nri dịrị akịrị mma, ka m kwusie ya ike na nri kachasị akịrị mma na nri niile n'ụwa bụ mmiri."" Mmiri na-enye akịrị mmadụ ikikere ikwapụ atịtị nọ n'ahụ. Nrị ndị ọzọ na-enye akịrị aka ịrụ ọrụ ọfụma: Ndị ndị nwere Omega 3 ma nwekwa nwere abụba na mmanụ (fatty acid): Azụ titus, salmon na-eso ebudata ọgbụgba ọbara nke Bekee kpọrọ 'blood pressure' ma na-egbochikwa ọrịa akịrị. Potato: Nwere potashiọm na odoma ndị ọzọ, mana potatoes nwereike inwe potashiọm agaghị adịrị ndị potashiọm karịrị ahụ ha mma, ha ga-akpacha anya iri potato. Akwụkwọ nri dịka ọ na-achatụ ojii dịka ụgụ, akwukwọ nri spinach na-enye mmadụ ikikere iwepụ atịtị nri ụfọdụ na-ebute nke Bekee kpọrọ 'anti oxidant' na 'fiber', na ndị ọzọ. Ụgụ na-enye aka echekwa akịrị gị Apples na-enye aka iwepụtụ nsogbu na-eso ọrịa akịrị. Nwada Patience Chimah sị na mkpụrụosisi deti (date) dịkwara ndị na-arịa ọrịa akịrị."	https://www.bbc.com/igbo/51844858
health	Dementia: Nri ise ị kwesịrị izere na-ebute ọrịa nsogbu ụbụrụ	Dkt. Alois Alzheimer, bụ onye mba Germany, bụ onye buru ụzọ chọpụta maka ọrịa a n'afọ 1906, mgbe o mere nyocha n'ahụ nwaanyị na-echezọ ihe n'ụzọ pụrụiche tupu ọ nwụọ. Ọ chọpụtara na ụbụrụ nwaanyị ahụ dalatara ma hụkwa na nsogbu dị n'akwara mkpụrụ ndụ dị n'ahụ ya Oge ọ chọpụtara ihe ndị a, ọrịa dementia adịghị ka ọ dị ugbua. Mana taata, a na-achọpụta na mmadụ nwe ọrịa a kwa ntabi anya atọ. Ọrịa enweghi ọgwụgwọ ma ncha. Na mba ụwa niile, ndị nwere ọrịa ruru nde 50 (50 million). Mana a na-ekwu na o nwereike rịa elu ruo nde 130 (130 million) mgbe afọ 2050 ruru. Dịka World Health Organization siri kwuo, mmadụ ọrịa dementia na-egbu ejirila oke abụọ karịa etu ọ dị n'afọ 2000, ma bụrụkwa ọrịa nke ise kachasị egbu mmadụ n'uwa niile. Dementia bụ ihe mgbaama n'ọrịa dị iche iche gbasara ụbụrụ. Ichefu ihe bụ njirimara nke kacha n'ọrịa a. Mmadụ ọ na-eme ga na-echezọ ihe dị iche iche mere nso nso a. Ihe mgbaama ndị ọzọ bụ: mgbanwe agwa, ọnọdụ uche na njirimara uche, onye agaghi amazi ebe ndị ọ mara mbụ, ma chefuo okwu ụfọdụ ma ya na mmadụ na-enwe mkparịtaụka. Ọ na-aka njọ rute mgbe mmadụ amaghịzi mgbe nri maọbụ mmiri na-agụ ya. Dementia dị n'ụdị na ụdị dịka: 'Alzheimer's disease' (a na-ahụkarị nke a), 'vascular dementia', 'dementia with Lewy bodies', 'fronto-temporal dementia', 'Parkinson's disease dementia', 'amyotrophic lateral sclerosis' na nke a chọpụtara ọhụrụ bụ 'Late'. Nri 5 na-ebute ọrịa dementia Ị mara na nri kachasị soro n'ihe ndị nwereike ime ka mmadụ nwe ọrịa dementịa? Lee nri ise ị ga-ezere maọbụ belata na ndụ gị: Ụbụrụ anyị ji ike sitere na 'glucose', bụ ụdị suga arụ ọrụ n'ahụ. Mana, mmadụ riwe oke suga, 'glucose' dị na uburu akarịa. Nchọpụta ndị e mere gosiri na ọ na-ebelata ikike ncheta, ma belata ndọtị 'hippocampus', bụ akụkụ ụbụrụ na-enye aka n'icheta ihe. Ụfọdụ nri bu oke suga bụ mmanya ọtọ bịrịbịrị, achịcha ụtọ, dgz. N'agbanyeghi na ahụ mmadụ chọrọ ihe dị iche iche, ndị America Heart Association kwuru sị na nwaanyị ekwesighi iri suga karịrị 25 grams, ma nwoke ihe karịrị 36 grams n'ou ụbọchị. A bịa n'ihe gbasara ahụike ụbụrụ, ọ dị mkpa ịbelata nri e ghere eghe mmadụ na-eri. Otu nyocha gosiri na ndị riri ụdịrị nri a emeghi ọfụma n'ihe mmụta na ncheta ihe. Nyocha ọzọ gbasara obi ịda mba na echiche na iri nri e ghere eghe gosiri na ndị riri ụdịrị nri a na-enwe obi ịda mba. Ọ bụrụ na ị na-eri nri e ghere eghe kwa ụbọchị, riwe ya kwa izu. O bụrụ kwa izu ka ị na-eri ya, riwe ya kwa ọnwa. Ọ bụrụ na ị naghị eri ya ma ncha, ị ma ihe ekwe na-akụ. Iri oke carbohydrate (carbs) anụchara nwereike ibelata echiche, ma bute ọria dementia. Carbs a gunyere ntụ ọka nwereike 'high glycemic load' na 'high glycemic index' (High-GI), nke pụtara na ahụ na-agbari ya ngwa ngwa, ma mee ka insulin na suga dị n'ọbara gbalie elu. Ọ bụghị iwu na ị ga-ewepu carbs niile ị na-eri, mana ị ga-enyocha ụdịrị nke ọ bụ. N'afọ 2018, ndị na-eme nyocha chọpụtara na ahụ ndị na-eri ọka juru eju na nri nwere ahịhịa ka mma karịa ndị na-eri carbs anụchara. Ha hụkwara na ndị na-eri nrị anaghi enwe obi ịda mba. Nri nwere High-GI gunyere poteto, achịcha ọcha, osikapa. Nri nwere Medium-GI gunyere mmanụ aṅụ, oroma, achịcha juru eju, dgz. Nri nwere Low-GI gunyere akwụkwọ nri, mkpụrụ osisi, karrot, agwa, 'chick peas' na 'lentils'. Ịnụ oke mmanya na-aba n'anya adịghị mma n'ụbụrụ. Ọ na-ebute gbanwe na-ahụ mmadụ, belata etu ụbụrụ ha, tisasi ngwaọrụ dịka 'neurotransmitters' ụbụrụ ji arụ ọrụ. Ụfọdụ mmanya nwere 'nitrates' na-ebute dementia. Lancet Public Health wepụtara nyocha ọhụrụ site na France ha mere na mmadụ otu nde nwere ọrịa dementia. Ha hụrụ na ndị dị afọ 65 ma karịa nọ n'ụlọọgwụ nwe ọrịa na-aba ha n'ụbụrụ maka ṅụrụ mmanya oke n'oge ha. Ọ bụ na ị ga-aṅụ mmanya, anụfeghi ya oke. MSG bụ ngwanri e ji eme ka nri tọọ ụtọ pụrụiche, ma chekwa nri. O so n'ihe na-ebute dementia, maka ọ na-eme ka usoro akwara rụọ ọrụ karịa etu o kwesịrị. Ihe ndị ọzọ ị nwereike ike ime iji gbalahụ ọrịa dementia N'agbanyeghi afọ ị dị, oge ka dị ka ị leba anya ma riwe nri ga-enye ahụ gị ohere ịkwụsị ọrịa dementia, ma kụkwa na ụbụrụ gị na-arụ ọrụ ọfụma. Nnyocha dị iche iche egosila na mmadụ nwereike igbochi ọrịa tupu ọ malite, n'agbanyeghi ma ọ dị na ezinaụlọ, site na ime ihe ndị ga-eme ka ahụ gbasie ike, ma zere nri na-adịghị ahụ anyị mma. N'agunyeghị izere nri ise anyị kwuru maka ya, ihe ndị ọzọ ị nwereike ime bụ:	https://www.bbc.com/igbo/afirika-59711099
health	Coronavirus Tips: Mgbanaka 'gloves' ọ ga-egbochi gi ibute coronavirus?	Ndị mgbanaka (hand gloves) dị mkpa bụ ndị ọrụ ahụike na ndị na-arụ ebe a na-agwọ ndị nwere ọrịa coronavirus. Ọ bụghị mmadụ niile ka ọ dị mkpa na ha ga-eji 'gloves' yichie aka. Mana ọ bụrụ na ị yiri mgbanaka, lekwa etu ị ga-esi akpachapụ anya. Ndị mere akụkọ a bụ Chiemela Peter Mgbeahuru na Chimezie Ucheagbo	https://www.bbc.com/igbo/52458109
health	Milk Importation Restriction: Lee ihe i ga-eji tichie mmiri ara ehi	"Gọọmentị Naịjirịa na-akwado ịkwụsị inye ndị na-atụbata mmiri ara ehi ego ofesi nke ha sị bụ iji inyere ndị na-emepụta nri ahụ na mba ha aka. Ọtụtụ mmadụ na-eche na ụkọ na ego ya ịrị elu bụ ihe nwere ike soro ya bụ atụmatụ n'azụ. Atụmatụ a mere ka ụfọdụ ndị na-aju sị: ""Kedu nnọchịte anya mmiri ara ehi?"" N'ịsa ajụjụ a, matakwa na mgbe gboo, mmiri ara ehi abụghị ejirimara Igbo. I lee anya, I ga-ahụ na enweghị nri Igbo eji mmiri ara ehi esi. Kama ka obodo na-emepe, ndị Igbo bidoro jiri mmiri ara ehi esi ụfodụ erimeri. Ngwa lee ụfọdụ nri enwere ike iji mepụta nnọchite mmiri ara ehi: 1) Mmiri agwa soya: Soya bụ udiri agwa nwere ike nọchịte anya mmiri ara ehi. Ndị mmadu n'eji ya esi nri ma na apịpụtakwa mmiri ya maka iji mee ihe ọṅụṅụ a na akpọ ""Soy Milk"" na bekee. Mmiri Soya bụ ezigbote nnọchite anya mmiri ara ehi n'ihi na ọ nwere ọtụtụ ihe dị na mmiri ara ehi ma karia. Ngalaba nchọpụta a na-akpọ ""Federal Institute of Industrial Research"" (FIIRO) nke dị n'okpuru Mịnistirị nke Sayens na Technuzu ekwuola na mmiri soya nwere ọtụtụ ihe n'edozi ahụ. 2) Mmiri apịpụtara n'akịoyibo: Akịoyibo juputara n'ala Igbo nille. A na-ata ya ata ma na eji kwa ya eme ọtụtụ ihe. Akịoyibo nwere otutu erimodo nke mere na mmiri apịpụtara na ya nwere ihe na-edozi ahu. BBCgoodfood na-akọwa na e nwere ike iji mmiri apịpụtara n'akioyibo nọchite mmiri ara ehi ma kwuo kwa na o nwere abụba n'ime ya nke a na-akpọ ""Lauric Acid"" nke na-egbu otụtụ nje na ebute ọria n'ahụ mmadụ. 3) Mmiri apịpụtara n'osikapa : Ebonyi steeti na Enugu steeti bụ steeti ndị nọ n'ọwụwa anyanwụ kacha akọpụta osịkapa. Kama mmirri apịpụtara n'osikapa anaghị ewu ewu n'ala Igbo. Mmịrị a na-atọ bịrịbịrị ma na onweghị ọtụtụ ihe n'edozi ahụ. Mmiri apịpụtara n'osikapa nwere ike inọchite mmiri ara ehi maka ndị mmiri ara ehi anaghị amasị. 4) Mmiri apịpụtara na kashuu: Abia, Enugu na Imo bụ steeti kachaa nwee Kashuu n'ala Igbo. Mmiri apịpụtara na Kashuu na-adị mma maka ahụike anya, obi nakwa anụ ahụ mmadụ. Ọ naghị atọcha ụtọ nke mere ka ụfọdụ mmadụ na-etinye ya mmanụ aṅu. 5) Mmiri apịpụtara n'ahụekere: Ahuekere bụ nri mara ndị Igbo ahụ. Igbo na-ahụ ya n'ọkụ maọbụ esie ya esi. Ụfọdụ na-ejikwa ya esi ofe mana ọtụtụ amaghị na enwereike iji ya mee nnọchite mmiri ara ehi. A na-akọ ya n'ala Igbo mana ebe a kacha akọ ya bụ na mpaghara ugwu Naịjirịa. Mmiri apipụtara n'ahụekere nwere ufọdụ ihe ọ na-enye n'ahụ nke na-adighị na mmiri ara ehi dịka Vịtamịn E, Vịtamịn B6 na ọtụtụ abụba nke na-edozi obi. Nke a pụtara na onye obi na-amapụ dọrọ duu. Onye ọkachamara n'ihe gbasara ahuike bụ Ikenna Onoh nyere ndụmọdụ na ndị okenye nwere ike iji nri ndị ọzọ dịka azụ na akwa were mezue ihe ndị dị na mmiri ara ehi nke na-adịghị na nri ndị a. Mazi Onoh kwukwara na-ọka mma ka ndị nne na nna jụọ dibia oyibo ma ọ bụ onye n'ahu maka erimeri tupu ha ewere nrị ise ndịa nochie anya mmiri ara ehi ebe ụmụ ha nọ. Na nchịkọta, BBC mere nyocha na Briten were hụ na n'Briten niile, nanị madu 25% na-eji mmiri na-abụghị mmiri ara ehi eri nri ebe ndị mmadu 42% na-aṅụ mmiri ara ehi. N'aka nke ozọ, ha chọpụtara na mmadụ 42% ji ya anụ tii na ihe ndị ọzọ ebe 82% ji mmiri ara ehi aṅụ nke ha."	https://www.bbc.com/igbo/afirika-49143937
health	World Cancer Day 2022: 'Cancer' ara apụtaghị n'ụwa agwụla, lee etu m si merie ya - Juliet Uzoma	"N'ime ọrịa niile e nwere n'ụwa, ọrịa 'cancer' so na nke kacha amapụ ọtụtụ mmadụ obi. Nke a bụ maka na ụfọdụ na-eche na ya bụ ọrịa enweghị ọgwụgwọ, na onye ọbụla butere ya ga-anwụrịrị. Mana Juliet Uzoma bụ nwaada Igbo gbasoro ọrịa kansa mgba afọ abụọ, mechaa merie ya. Ugbua, o mepeela ụlọọrụ nke ọrụ ha bụ inye ndị mmadụ nkuzi, ọ kachasị ụmụnwaanyị, etu ha ga-esi merie ọrịa kansa ara. Juliet Uzoma sị na ya dị afọ 34 oge a chọpụtara na o nwere kansa n'ara ya. ""Oge a gwara m na m nwere kansa, ọ dị ka ụwa m agwụla,"" Uzoma kwuru. ""Nnukwu ụjọ tụrụ m, maka na ihe mbụ ga-agbata gị n'obi bụ ọnwụ."" ""Onweghị onye ọbụla n'ezinụlọ m rịaburu kansa, amaghịkwanụ m ihe mgbaama na-egosi na mmadụ ebutela ya bụ ọrịa."" Juliet Uzoma kwuru na ihe ka njọ bụ na kansa nke ya eruola ogoogo nke anọ oge a chọpụtara ya. ""Mana ekwere m Chukwu nkwa na ọ bụrụ na m sị na ọrịa a gbakee, aga m eme ka ọ dịrị ndị ọzọ nọ n'ụdị ọnọdụ ahụ mfe,"" Uzoma kwuru. Juliet mechara malite usoro ọgwụgwọ nke bekee kpọrọ 'chemotherapy'. Nke a mere ka ntutu ya dapụchaa, mbọ aka ya agbajie oji. 'Chemotherapy' ahụ were afọ abụọ, malite n'abalị asatọ nke ọnwa Ọgọst afọ 2008, ruo abali iri nke ọnwa Ọkụtoba afọ 2010. N'ikpeazụ, ndị dọkịta mekwara nnyocha ha ọzọ wee gwa Juliet Uzoma na ọrịa kansa ahapụla ya. Iji mezuo nkwa o kwere Chukwu oge ọ nọ n'ọrịa, Juliet Uzoma malitere ụlọọrụ a kpọrọ 'Encourage to Dare' nakwa 'Juliet You Project. Ụlọọrụ a na-akụziri ndị mmadụ, ọ kachasị ụmụ nwaanyị, etu ha ga-esi chọpụta n'oge na ha nwere ọrịa kansa. Ha na-enyekwara ndị nwere ya bụ ọrịa aka ka ha nweta ego ha ga-eji chọọ ọgwụgwọ. ""Chemotherapy' na-eri nnukwu ego, ọ bụghị mmadụ niile na-enwe ego iji kwụọ ụgwọ ya."" 'Cancer Day' 2022 N'afọ 2000, a malitere emume a bụ 'World Cancer Day' Iji gbasaa ozi maka ọrịa kansa, etu o si amalite, nakwa etu mmadụ ga-esi nweta ọgwụgwọ, A na-eme emume a n'abalị anọ nke ọnwa Febrụarị afọ ọbụla. Isiokwu emume nke afọ a na bekee bụ 'Close the Care Gap' nke pụtara ime ka enyemaka dịwanye nso maka ndị nwere ọrịa kansa. Na Naịjirịa, a ọnụọgụgụ gosiri na ọrịa kansa na-egbu ihe karịrị mmadụ 72,000 kwa afọ. Ihe karịrị mmadụ 102,000 ka a na-achọpụtakwa ọrịa a n'ahụ ha kwa afọ na Naịjirịa. Nnyocha gosikwara na ụdị kansa akacha ahụ na Naịjirịa bụ kansa nke ara nakwa kansa nke 'cervix'. Ọ bụ ụmụnwaanyị ka ụdị kansa ndị a kacha emetụta. Ndị mere akụkọ: Chris Sanctus Okereke, Chiemela Mgbeahuru, na Chukwunaeme Obiejesi"	https://www.bbc.com/igbo/afirika-58933751
health	Ihe iri Afrịka rụpụtara n'ihi Covid-19	"Dịka mba Afrịka gafere ọnụọgụgụ otu nde na ndị butere ọrịa coronavirus, ndị na-arụpụta akụrụmgwa na-enye aka n'ịlụso ọrịa agha site n'ịrụpụta ihe ga-enyere ndụ aka n'oge a. Lee ihe iri n'ime ndị ahụ anyị họpụtara: 1. ""Doctor Car robot"" Ụmụakwụkwo na Polyteknik Dakar nke dị na Senegal arụọla otu ịgwe ga-enyeaka belata mfesa ọrịa ahụ site na dọkịta rue na onye ọ na-agwọ. Igwe ahụ nwere oseefoto nke ha tinyere ya n'ime a ga-esinwu n'ebe toro aka na-apị. Ụmụakwụkwọ ahụ kwuru na igwe a nwereike ịnye ndị mmadụ edopuru iche nri na ọgwụ. 2. Igwe nkwọmaka Nwata akwụkwọ mba Kenya dị naanị afọ itoolu mepụtara ọsịsị igwe nkwọmaka iji belata mfesa covid-19. Igwe ahụ nyere ndị mmadụ aka ịkwọ aka n'emetụghị ihe ọbụla aka kama jiri ụkwụ ha emetụya. E nyere Stephen ntụrụgo n'ọnwa Juun maka nke a. 3. Igwe nkutume'RESPIRE-19' Dịka ụkọ nkutume na-abawanye n'ụlọọgwu na Naịjịrịa, nwata akwụkwọ dị afọ 20 aha ya bụ Isman Dakhatu gbalịrị ịnye aka. Dalhatu na-agụ 'Engineering' rụpụtara igwe ahụ ga-enyere ndị mmadụ aka ịku ume. O kwuru na ọ na-achọ ịrụ ihe ruru iri abụọ. 4. Ịbipụta mkpuchimi nke 3D Natalie Raphil bụ onye chọpụtara ụlọọrụ ""Robots Can Think"" na mba Saụt Afrịka. O ji ihe mbipute nke 3D arụpụta akwa mkpuchi imi ruru otu narị kwa ụbọchị. Ọ na-ekesakwa nke a n'ụlọọgwụ ndị a ma ama n'obodo Johannesburg. Ọ kara ọnụọgụgụ ndị bu coronavirus na mba Afrịka nọ na mba Saụt Afrịka. 5. Ite ịkwọaka nke ji 'Solar' arụ ọrụ Ọrụakpụụkwụ bụ Richard Kwarteng na nwanne ya nwoke bụ Jude Osei chepụtara ma rụọ ite ikwọaka nke ji anwụ arụ ọrụ iji kwalite ndebe ebe ọbụla ọcha. Mgbe aka mmadụ bịara igwe ahụ nso, ọ wepụta mmiri ncha ma kpọọ oku mgbe ntabianya 25 gachara iji chetara onye ahụ ya kwodebe aka ya dịka iwu WHO si kwuo. 6. Nnyocha ngụ site n'ịntanetị Ndị ọrụ injinia na mba Tunishia arụpụtala peeji ịntaneetị na-elebanye anya na nnyocha ngụ mmadụ ịma ma onye ahụ enwereike ibu coronavirus. Ndị nnyocha na National Institute of Applied Science and Technology n'obodo Tunis sị na o ji pasentị iri itoolu achọpụta ma mmadụ ebu ọrịa a n'ezie. Aka na-ahazị ya bụ peeji ọfụma ka o nwee ike na-enweta nnyocha ahụ ọfụma nakwa ịghọta etu covid-19 si emebi ngụ mmadụ. 7. Ndịuweojii nke igwe kọmpụta Gọọmentị mba Tunishia wepụtara ndị uweojii igwe kọmputa n'okporoụzo isi obodo ha bụ Tunis n'ọnwa Eprelu iji kwụsị ndị mmadụ ịpụta n'ilo. Igwe ndị a akpọrọ 'PGuards' jụrụ onye ọbụla ha hụrụ n'ilo ihe ha na-eme ebe ahụ ma jụkwa ha maka akwụkwọ ikike ha nwere. O nwere ihe dị icheiche dị n'ime ya dịka oseefoto, ihe na-achọta ọkụ nakwa ihe na-egosi ya ụzọ. 8. Osịsị na-ehicha ego Otu onye na-arụ ọrụ ego bụ Danson Wanjohi rụrụ osisi a na-ehicha ego ma etinye ya n'ime ya bụ igwe. O ji injin, rọba nakwa 'gear' were rụọ ya bụ osisi nke na-ehicha akwụkwọ ego ọbụla etinyere n'ime ya site na mmiri 'sanitizer' dị ya n'ime. 9. Ngwa nyocha covid-19 nke nsonso Ndị ji ego achụ ego abụọ na mba Sawụt Afrịka bụ Daniel Ndima na Dineo Lioma arụpụtala ngwa nyocha covid-19 nke na-ewepụta mpụtara n'ime naanị nkeji 65. Ọ na-ewebu ihe ruru ụbọchị atọ tupu mpụtara ndị enyochara maka ọrịa a apụta. Akpọrọ ngwa nyocha a qPCR nke a na-elebanye anya tupu enya ya ikike ịrụpụta. 10. Ịnọte aka akpụ isi Na mba Itiopia, ndị na-akpụ isi achọtala ụzọ ọhụrụ ha ga-esi kpụ ndị mmadụ isi n'emetụghị ha aka. Ndị ahụ na-akpụ isi na anọ n'ime igwe arụpụtara na-ekewa ha na ndị ha na-akpụ isi nke nyere aka belata mfesa ọrịa coronavirus."	https://www.bbc.com/igbo/afirika-53790129
health	Covid-19 n'otu nkeji: 'Vitamin C' anaghị agwọ ọrịa coronavirus	Maka ndị na-ekwu na coronavirus na-agwọ ọrịa coronavirus, nke ahụ bụ okpotokpo asị. O nweghi nnyocha gosiri na 'vitamin C' na-agwọ ọrịa coronavirus. Ya bụ, onye mara asụ ya sụọ n'ikwe. Ndị mere akụkọ a bụ Chiemela Peter Mgbeahuru, Vining Ogu na Chimezie Ucheagbo	https://www.bbc.com/igbo/afirika-52207043
health	Coronavirus: Ihe ga-agwọ coronavirus nwereike bụrụ nwa mpe mpe ihe - Mbaka	Ụkọchukwu na-elekọta ụlọ ekpere a kpọrọ Adoration Ministry dị n'Enugwu bụ Fada Ejike Mbaka ekwuola na ihe ga agwọta ọrịa coronavirus nwereike bụrụ obere ihe. O kwuru nke a dịka ọ na-akọwa na nje a gbara ndị ọkammụta n'ụwa dum gharịị. O kpekwara ekpere ka Chukwu nye amamihe a ga-eji merie ya bụ nje. Mbaka kwukwara na ọrụ dịrị ndị amụma dịka ya site n'ịgba mbọ n'ekpere maka nje coronavirus a. Ọ sị ka ndi ụka ya malite ibu ọnụ ka ọrịa coronavirus bụrụ ihe gara aga. Nke a na-abịa ka ndị bu ya bụ nje ruru mmadụ iri atọ n'ise na Naịjiria, nke gunyere mmadụ abụọ gbakere agbeke na otu onye nwụrụ.	https://www.bbc.com/igbo/afirika-51994649
health	Coronavirus in Nigeria: Nwaada Igbo ahụ bi n'Amerịka anyị gbara ajụjụọnụ ebughịzikwa coronavirus	Nọsụ dị ime bi na New York gwara BBC Igbo na ya bu Coronavirus, ebughịzị ya. Nwaanyị ahụ na-achọghị ka akpọ aha ya kwuru na o mere nyocha ọzọ wee chọpụta na o bughịzi ya. Dịka ụwa niile na-ama jiji maka ọrịa coronavirus, nwaafọ Naịjirịa bụ Chi Onu ekwuola na ọrịa a abụghị ikpe ọnwụ. Chi Onu bụ onye ọrụ ahụike n’obodo New York nke mba Amerịka. Ọ bụ ebe ọ na-eleta ndị ọrịa ka o butere coronavirus. Mana o kwuru na onweghi ihe ọbụla mere ya kemgbe ahụ. O kwuru sị: “Oge a chọpụtara na m nwere coronavirus, akwụsịrị m ọrụ ka m ghara ibufe ya ndị ọzọ.” “O ruola ụbọchị 13 m mechara nnyocha mana onwebeghi ihe ọbụla gosiri na ahụ adịghị m.” “Ma di m na ụmụ m, onweghi onye ahụ na-arịa na-agbanyeghi na mụ na ha na-enwe mmekọrịta etu anyị si emebu.” Chi Onu kwuru na ndị coronavirus na-emesi ike bụ “ndị nwere ọrịa ngụgụ maọbụ ọrịa obi, ndị na-enwe nsogbu iku ume, ndị nwere ọrịa kansa na ndị mmgbochi ọrịa ha (immune system) esichaghị ike.” Ọ dụrụ ọdụ ka ndị mmadụ na-eri mkpụrụosisi na akwụkwọ nri ma zeere mmiri oyi, ‘ice cream’ na ihe ndị jụrụ oyi nke na-enye nje coronavirus ohere ịmụba. O kwukwara sị: “Onye ọbụla atụla egwu, kama kpachapụ anya.” “Ịtụ egwu nwere ike ịkpata mgbochi okuku ume nke ga-eme ka mmadụ chee na ya nwere ọrịa coronavirus.” “Coronavirus dị n’ezie. Ya bụ ọrịa ariala m, riakwaa ọtụtụ ndị mụ na ha na-arụkọ ọrụ, nakwa ọtụtụ ndị m na-eleta dị ka ‘nurse’.” “Ọrịa a egbuola ọtụtụ, mana ọtụtụ agbakeekwaala.” Chi Onu kwuru ka onye ọbụla gee ntị ma rube isi n’iwu gọọmentị. “Nọrọ n’ụlọ, zekwaara mmekọ gị na ndị mmadụ ka ị ghara ibute maọbụ bufee mmadụ ọrịa.”	https://www.bbc.com/igbo/afirika-52038420
health	Africa Eye: Etu ndị dọkịta adigboroja si jiri coronavirus akpa ego	Nnyocha nke BBC  na 'African Eye' mere agbaala n'anwụ etu ndị dọkịta adigboroja na mba Gana si were atụrụ ndị mmadụ ego si na ha nwere ọgwụ na-agwọ coronavirus.	https://www.bbc.com/igbo/53241541
health	Anyị anọrọla n'ime ụlọ ruo izuụka atọ na Chaịna maka Coronavirus	Chukwuma Nzube na-agụ mahadum na Wuhan dị na Chaina bụ ebe nje coronavirus na-akpọtụ. Ọ gwara BBC Igbo na ọ bụ gọọmentị Chaịna na-enye ha nri ugboro atọ kwa ụbọchị, ma na-enyekwa ha ihe ndi ọzọ eji ijikọta ndụ. Mana nwa amadị a si na nke kachasị ewe iwe bụ na ndị Naịjirịa agwabeghi ha okwu ọbụla. Maazị Nzube si na ihe ha chọrọ ugbua bụ ka enya ha ohere ịlọta Naijirịa dịka ndị si mba ndị ọzọ na-eme. Lee ihe ndị ọzọ okwuru na ihe nkiri a.	https://www.bbc.com/igbo/afirika-51572067
health	India Covid: Ọ bụ nanị nje Covid-19 ọhụrụ butere ọtụtụ ọnwụ na mba India?	Ọrịa Covid-19 na akawanye njọ na mba Ịndia. Mmadụ puku atọ na narị itolu na iri asatọ nwụrụ na ya bụ ọrịa nanị n'ụbọchị Wenesde. Ndị ọkammụta na-ekwu na ya bụ nje Covid-19 nwere mgbanwe ụzọ abụọ n'otu nje ọrịa ahụ. Ha na-ekwu kwa na ọ bụ oke mmekọ ndị mmadụ mekọrọ nsonso a so bute ya bụ mmabụnwanye. Lee ihe onyonyo a ka ị ghọta ihe ha na-eme iji merie ha bụ ọrịa na-egbu ọtụtụ ndị mmadụ.	https://www.bbc.com/igbo/afirika-57007156
health	Madagascar Cure: Ntule ọgwụ ọbụla tupu enye ya ndị mmadụ dị mma - Dọkịta Bekee	"Otu dọkịta a na-akpọ McGinger Ibeneme ekwuola ka ọ ha ya gbasara mgbọrọgwụ mba Madagascar nke Naịjirịa zụtara maka iji gwọ ọrịa Covid-19. O kwuru nke a dịka akụkọ pụtara na-ekwu na gọọmentị Naịjirịa azụtala ụfọdụ ọgwụ a ""iji tulee ya ọfụma"" tupu ha enye ndị mmadụ. McGinger gwara BBC n'ekwentị na ""Coronavirus anyụọla mba ụwa ịkpakwụ, anyị chọrọ ka ya bụ ọrịa laa ya mere m ji akwado ntule ọgwụ ọbụla"". ""N'uche m, ma Chloroquine ma nwanne ya bụ Hydroxychloroquine kwesiri ka etule ya tupu enya ya ndị mmadụ"". Onyeisiala mba Madagascar bụ Andry Rajoelina kwuputara na ndị sayensi mba ya achọpụtala ọgwụgwọ ọrịa Covid-19 n'ọnwa Eprelu. Mba dị icheiche dịka Tanzania, Guniea Bissau, Senegal, Congo-Brazzaville azụtala ọgwụ a n'aka Madagascar. Ngalaba ahụike mba ụwa bụ WHO n'aha ịchafụ adọọla aka na ntị gbasara ya bụ ọgwụ ma kwuo ""mba Afrịka dịka mba ụwa niile kwesiri ịnweta ọgwụ enyochara ma hazie ọfụma maka ọgwụgwọ ọrịa a"". N'otu aka ahụ ọgbakọ ECOWAS agọrọla aka ha na ụkwụ ha gbasara ike ya bụ ọgwụ nwere n'ịgwọ Covid-19. Ọgbakọ mba Afrịka bụ AU n'ịchafụ gwakwara mba Madagascar ha wepụta ndekọ gosiri na ha enyochala ọgwụ a ọfụma tupu ha anabata ya."	https://www.bbc.com/igbo/afirika-52623406
health	Coronavirus Nigeria: Ọnụọgụgụ ndị buterela coronavirus na Naịjirịa eruola 50,000	Dịka ngalaba mgbochi na mfesa ọrịa bụ 'National Centre for Disease Control' si kwuo ọnụọgụgụ ndị buterela ọrịa coronavirus na Naịjirịa akarịala puku iri ise (50,000) ugbua. Nke a mere ka Naịjirịa bụrụ mba nke atọ n'Afrịka ebe akachasị nwee ndị bu ọrịa. South Africa na Egypt bụ ndị nke mbụ na ndị nke abụọ. A bịa na Naijiria, Legọs steeti ka ndị bu coronavirus gbara kasaa; mmadụ 17,092 bu ya bụ ọrịa na steeti ahụ. Akụkọ ọma dị na ya bụ na ọtụtụ ndị butere ya bụ ọrịa agbakeela ugbua, mana nke ọjọọ bụ na ndị ya bụ ọrịa gburula fọrọ obere ihe ka ha ruo otu puku. Ọnụọgụgụ gosiri na ndị butere ya bụ ọrịa gbaliri elu kamgbe gọọmentị kpọghechara obodo n'ọnwa Mee. Mana ọtụtụ ndị ọkacha mara na-ekwu na a mabeghi eziokwu mmadụ ole nwere ya bụ ọrịa na Naịjirịa n'ihi na anaghị eme nnyoch otu o kwesịrị. Ndị ọrụ ahụike so ebuso ọrịa Covid-19 agha na Naịjirịa ekwukwaala ugboro ugboro na gọọmentị anaghị enye ha akụrụngwa zuru oke ha ga-eji chekwaa onwe ha bụ nke kpọrọ 'Personal Protective Equipments. (PPE). Ugbua, ụlọ okpukperechi niile amalitekwala ọzọ ebe ụmụakwụkwọ nọ na sekọndịrị nke isii alaghachila ụlọakwụkwọ ma malite ule ha. Mana gbadatụ ka ị hụ etu coronavirus si emetụta ndị mmadụ na mba ụwa niile. Kemgbe coronavirus jiri bata na Naịjirịa site n'aka otu onye mba Spen na Febụwarị 27, 2020, ọtụtụ ihe gbanwere maka etu nje coronavirus a si egbu mmadụ. Ihe ndị dịka ngagharị, ahịa na nke kacha nke, mmechi obodo. a anyị lele akara ndị buterela coronavirus n'oge Naịjirịa busoro ya bụ agha a ọgụ. Mana ụlọọrụ na-elebaanya n'ihe gbasara ọrịa na-efegharị bụ National Center for Disease Control - NCDC n'ịchafu bụ ndị na-enye akara ndị niile buterela nje a na Naịjirịa kwa ụbọchị N'ụbọchi 22 Epreel, 2020 ndị buterela coronavirus bụ: N'ụbọchi 21 Eprel, 2020 ndị buterela coronavirus bụ: N'ụbọchi 20 Eprel, 2020 ndị buterela coronavirus bụ: Ụbọch 19 Eprel, 2020 nweterela ndị buterela coronavirus bụ: Ụbọchị a bụ mgbe ndị NCDC pụtara rịọ arịrịọ maka: Na 18 Eprel, 2020 ndị buterela coronavirus bụ: N'ụbọchi 17 Eprel, 2020 ndị buterela coronavirus bụ: N'ụbọchi 16 Eprel, 2020 ndị buterela coronavirus bụ: N'ụbọchi 15 Eprel, 2020 ndị buterela coronavirus bụ: Lee ndị buterela coronavirus na Naịjirịa n'Eprel 14, 2020: Na Eprel 13, 2020 ndị buterla coronavirus bụ: Na Eprel 12, 2020 ndị buterela nje a bụ: Na Eprel 11, 2020 ndị buterela nje a bụ: N'ụbọchị Eprel 10, 2020 ndị buterela nje a bụ: N'ụbọchị Eprel 10, 2020 ka onyeisi ndị NCDC na BBC nwere mkparịtaụka a kpọrọ 'Kwuo Uche gị': Ndị buterela nje a na Naịjirịa n'ụbọchị Eprel 9, 2020 dị ebe a: Ndị buterela nje a na Naịjirịa n'ụbọchị Eprel 8, 2020 dị ebe a: N'ụbọchị Eprel 7, 2020 ndị buterela nje a bụ: N'ụbọchị Eprel 6, 2020 ndị buterela nje a bụ: N'ụbọchị Eprel 5, 2020 ndị buterela nje a bụ: N'ụbọchị Eprel 4, 2020 ndị ọrụ NCDC kwupụtara ndeghie ha dere maka ndị buterela nje a ha depụtara ebe a: N'ụbọchị Eprel 3, 2020 ndị buterela nje a bụ: N'ụbọchị Eprel 2, 2020 ndị buterela nje a bụ: N'ụbọchị Eprel 1, 2020 ndị buterela nje a bụ: N'ụbọchị Maachị 31, 2020 ndị buterela nje a bụ: N'ụbọchị Maachị 30, 2020 ndị buterela nje a bụ:	https://www.bbc.com/igbo/52388402
health	Covid-19 in Nigeria: Ahụhụ Coronavirus buteere ndị mmadụ n'ime otu afọ	Taa mere ya otu afọ kemgbe a chọpụtara ọrịa coronavirus na Naịjirịa. Kedụ ebe Naịjirịa kwụ akwụ maka ọrịa coronavirus? Chọpụta n'ihe ọnyonyo a.	https://www.bbc.com/igbo/afirika-56217001
health	Lassa Fever Outbreak: Etu e si eme ka garri ghara ibunye mmadụ ọrịa	Garị bụ nri ndị mmadụ na-erikarị na Naịjirịa. Ebe ụfọdụ na-aṅụ ya aṅụ, ụfọdụ na-elo ya ka nri olulo. Aha garị na-ewu ewu ugbua makana ndị mmadụ na-ekwu na iri ya nwereike ịbụ usoro e ji ebute ọrịa Lassa. Ihe mere nke a bụ makana anaghị esi gari a na-aṅụ aṅụ n'ọkụ. Isi nri n'ọkụ so n'ime usoro kachasị e ji egbu nje na-adị na nri. Okwu garị malitere n'etu e si eme ya. Njem garị na-amalite n'ugbo, ebe ọ ga-esi gaa ebe a ga-akwọ ya ma a bachasịa ya. Akwọchaa ya, ọ bụrụzịa ighe ya eghe. E ghechaa ya, a gbaa ya n'akpa ebe a ga-esi na-ewere ya ọ ma a chọọ garị a na-elo elo maọbụ nke a na-awụnye na mmiri ṅụọ. Gịnị jikọrọ garị na ịba Lassa? Ebe ndị mmadụ na-esi ekwute okwu ịba Lassa na garị bụ na a na-eche na oke - bụ anụmanụ na-ebukarị ọrịa Lassa - na-abanyekarị na garị dị n'ụlọ ma ọ bụrụ na egbochighi ya ọfụma. Mana, o nwekwara ndị na-agbasa garị n'anwụ ma ha ghechaa ya. Oke bu nje a nwereike ijiri ohere a garị nọ na mbara/ezi banye n'ime ya, metọchaa ya mgbe ọ rịrị ya elu, ma tinyekwa ya nje ahụ. Mmadụ kporozie ya wụnye na mmiri ṅụọ o kote okwu. Ọ bụrụ na ị goro garị n'ahịa lee ihe i ga-eme ka ọ bụrụ ihe agaghị ebunye gị ọrịa: Ọ bụrụ nke i ji aka gị eme ya: Site n'usoro ndị a, mgbochi ịba Lassa ga-enwe isi. Mana, matakwa na ọ bụghi sọsọ garri ka e si enweta ya bụ ọrịa, onwe etu ahụ sị eme gị biko jiri ọsọ gaa n'ụlọọgwụ. Akụkọ ga-amasị gị:	https://www.bbc.com/igbo/afirika-51222234
health	Ịta 'red meat' a dị gị mma n'ahụ? Lee ihe mere anyị ji ajụ	"Ịta anụ na-amasị ọtụtụ ndị Naijiria, mana ajụjụ dị mkpa bụ na ị na-atatara onwe gị nsogbu? Ụfọdụ oge ka ị ga-anụ ka a na-ekwu na ọ dịghị mma ịta anụ, ọkachasị anụ nnama, mana ọ bụ eziokwu? Dịka ihe niile nọ n'ụwa, anụ ọkachasị nke a na-akpọ ""red meat"", nwere uru ma nwekwaa ọghọm. N'ihi na o nwejuru ihe ndị sayensị na-akpọ ""nitrate"" nakwa nnu na oke abụba kpụkọrọ ọnụ, ndị ọkammụta sayensị ekwuola na ọ dị mma iwebilata aka n'etu e si ata anụ a, ka ị nwee ike gbaara ọrịa na-eso oke ""cholesterol"" a ọsọ. Oke cholesterol n'ahụ mmadụ nwereike ibute nsuchi obi, nke nwereike ibute obi nkoropu maọbụ ọrịa obi ndị ọzọ. Ọ gụnyere: Mana ọ bụghị iwu na ị ga-agbachara ya ọsọ kpam kpam, n'ihi na ndị ọkammụta sayensị na-ekwu na e nwere ụzọ ọ ga-abụ i were ya mezie anụ a, dịka ị na-ewebilata aka na ya, ọ dị mma oriri ma ghara itinye gị n'oke nsogbu. Kedụkwanụ maka umeju anụ? Ịta umeju anụ nwekwara uru nwee ọghọm. Uru ya: Imeju anụ na-enye ahụ mmeem (iron), ma na-enyekwa Vaịtamin A. Vaịtamin A dịrị anya mma maka ịhụ ụzọ n'ime itiri, idozi ime ahụ mmadụ dịka imi nakwa inyere ahụ mmadụ aka n'ịlụso ọrịa ọgụ. Ahụ nwoke toro eto chọrọ ntakịrị gram 700, ebe nke nwaanyị chọrọ 600 kwa ụbọchị. Ọghọm dị na ya: Ọ dịghị mma ịta oke imeju anụ, n'ihi na ka ị na-eri ya ka vaịtamin A ahụ nwereike ị na-adọ gị n'ahụ ebe ọ dị ukwuu. Ahụ mmadụ na-adọkọ Vaịtamin A ọ na-ejighi rụọ ọrụ ruo ọdịniihu, bụ ebe ọ nwereike ibutere gị nsogbu mgbajisi ọkpụkpụ mgbe ị kawara nka. Ị ga-atanwu anụ dịka nwaanyị dị ime, mana gbaa mbọ hụ na ị gbalahụrụ: Ọkammụta Tim Key nke Cancer Research UK, kwuru sị: ""Ọ bụghịkwa na ị ga-ekpebi na ị ga-akwụsị ịta anụ kpam kpam, mana ọ bụrụ na ị bụ ọta anụ, ị ga-etinye uche n'etu ị ga-esi webilatatu aka"". Etu ka mma isi emezi anụ ka ọ dị mma ọtịta Ndị ọkachamara n'ihe gbasara nri na-edozi ahụ kwuru na ọ ka mma isi anụ esi ma ọ bụ mịa ya n'ọkụ na-etinyeghi ihe ọbụla, karịa ighe ya eghe, n'ihi na ighe ya eghe dị ka ịtụkwasị mmanụ n'elu abụba dị n'anụ. Ha kwukwara na ọ ka mma ịta anụ ọkụkọ maọbụ torotoro, mana ọ ga-aka mma ịdọpụ azụ anụ ahụ ya iji webilata abụba dọkọrọ n'ahụ ya, tupu i rie ya. Ha kwukwara na ọ ka mma ịta akụkụ ara ọkụkọ, ma gbaara anụ ndị dịka ""sausage"" nakwa nke a na-akpọ ""pate"" bụ anụ ahụ na-adị n'etiti achịcha burger ọsọ, n'ihi na ọ na-ebu oke nnu nakwa abụba."	https://www.bbc.com/igbo/afirika-53702862
health	Coronavirus Update: Etu ili mmadụ na nzuzo nwereike isi nyere aka maka coronavirus na South Africa	"Dịka onye ntaakụkọ BBC nọ n'obodo Johannesburg depụtara na dịka mmachi ngagharị na nnọko na Saụt Afrịka mere ka a kwụsị ụfọdụ omenala, n'aka nke ọzọ ụfọdụ omenala ọ dịka echefuru echefu adịwala ire. Otu n'ime omenala ndị a bụ olili mmadụ na nzuzo. Cheta na ọ bụ naanị site n'otu akwamozu ka mmadụ iri anọ si bute ọrịa coronavirus na mba a. Akụkọ yiri ibe ya bụ na o rughị otu izuụka onyeisiala Saụt Afrịka bụ Cyril Ramaphosa hiwere ọnọdụ gbata gbata ma machie nnọkọ ndị mmadụ, ka mmadụ ruru otu narị mere akwamozu n'obodo Majola dị na mpaghara ""Eastern Cape"" n'ụbọchị iri abụọ na otu nke ọnwa Maachị. Dịka ọ dị ugbua, obodo a nke dị n'ime obodo AmaMpondomise bụ ebe ọrịa covid-19 na-akpa ajọ ike ma tinye kwara obodo abụọ ọzọ ndị mekwara akwamozu n'oge ahụ. Obodo ndị a nwere mmadụ narị abụọ bu ọrịa coronavirus na mpaghara ahụ. Ọnụọgụgụ ndị a dịka otu onye n'ime mmadụ anọ bụ ya bu ọrịa coronavirus na mpaghara ahụ. Iwu ụgbua nyere ikike ka nanị mmadụ iri ise bia olili mmadụ na Saụt Afrịka. Ọnụ na-ekwuchitere ngalaba ahụike nke Eastern Cape bụ Sizwe Kupelo sị na ụfọdụ ezinaụlọ na enupuru ndị ọchịchị isi nke na eme ka ọnụ ọgụgụ ndị bụ ọrịa coronavirus na-agbako. Mazị Kupelo gwara ndị mgbasa ozi News24 sị "" Etu ndị mmadụ si eme akwam ozu na mpaghara ana-echu anyị ụra"". O kwukwara sị ""Anyị anabatala atụmatụ ndị Eze mpaghara a nyere ka esite n'ụlọ a na-edowe ndị nwụrụ gaa lie ha ozugbo. N'ezie, o siri ike iwepụ omenala ndị dị otu a n'ihi na akụkọ ga na-ekwu na ndị mmadụ ka na anọkọ maka akwam ozu. Ọkammụta Somadoda Fikeni kwu kwara sị ""Emume dịka olili, alụm dị na nwunye na ị banye otu dị iche iche bụ emume ntozu e ji ama ndị obodo dị ezigbo mkpa n'ụwa mmadụ niile"". "" Ọ dị na-agwụrụ ndị Afrịka ị nyere onwe ha aka ma na-ebi dịka otu ezinụlọ"" Ọtụtụ ndị isi ojii nke Saụt Afrịka na ejikọ omenala na ofufe Kraịst ekpere chi ha. Nke a na-eme na mgbe ọbụla mmadụ nwụrụ ndị mmadụ na-esi ebe dị anya abịara ha mgbaru, i nyere ka aka maọbụ ị soro na memme ọbụla metụtara ya bụ akwam ozu. Ihe ndị a gụnyere isi nrị maka ndị ọbịa, igwu ili na ihe ndị ọzọ. Mgbe a na-eli mmadụ, a na-anabata mmadụ niile. Ọ naghị enwe onye a na-agụpụ. Mgbe a ga-elo ozu, igwe mmadụ bịara ga-anọkọ ọnụ, rịkọọ kwa nrị dịka ọtụtụ mmadụ na-enyere aka eke ha nri. Fikeni kọwara sị "" ọ bụ etu a ka ọrịa si agbasa"". I ji kwụsị mgbasa coronavirus site na nnọkọ ndị mmadụ maka akwam ozu mere ka  Eze Zwelozuko Matiwane nke AmaMpondomise machie akwam ozu ọbụla ma mee ka ebido omenala ochie eji akwa ozu na nzụzọ a kpọrọ ""Uktuqhusheka"". Ọnye na-ekwuchitere Matiwane bụ Nkosi Bhakhanyisela Ranuga kwuru na ha na ndị ọchịchị omenala dị iche iche nwere nzụkọ tupu ha ehiwe ya bụ iwu. Ranuga kwuru sị "" Anyị na-achọ ị chekwa ndị obodo anyị maka coronavirus"". O kwuru na omenala Uktuqhusheka butara na a ga-eli onye nwụrụ ụbọchị ọ nwụrụ maọbu echi ya ma ọ bụ kwa nanị ndị nọ mgbe ọ nwụrụ ga-abịa olili ya"" Ala Eze AmaMpondomise gụnyere obodo Qumbu,Tsolo, Ugie, Maclear na obodo ndị ọzọ gbara ha gburugburu. Dịka Ranuga sị kọwara "" Omenala ochie ga-emezị ka ọ bụrụ nanị ndị ezinụlọ onye nwụrụ ga-eli ya"". Ndị mmadụ kwadoro uktuqhusheka maka ọ na-enyere aka igbochi ọrịa coronavirus ma ọ na-eme ka ego ndị mmadụ na-eji eli onye ha pee mpe. Ụfọdụ na-ekwu na omenala uktuqhusheka mere ka ha hara iru uju nke ọma. Onyeisi ụlọọrụ Eastern Cape-based Sinoxolo bụ Siyabulela Jordan kwuru sị ""ọtụtụ ndị mmadụ ndị ha nwụrụ agaghị enwe ọghere ịkwa ma ruo uju ma ebido omenala ochie a"". O kwukwra sị "" Ihe niile eji mara ndị Afrịka oge olili ozu agaghị  adị kwa"" ""Ufọdụ ndị kwesiri ka enye ha nkwalite na ndụmọdụ ma akwụsi Uktuqhusheka"" Fikeni na-ekwu ""n'ụche nke m ọ ga-adị mma ma ndị nile liri mmadụ n'oge Uktuqhusheka ka enye ha ndụmọdụ nkwalite mụọ"" Eziokwu bụ na ihe eji mara ndị mba Saut Afrịka nke na-ebute nnọkọ naudo bụzị ihe ọrịa coronavirus na-agbasa."	https://www.bbc.com/igbo/afirika-52606516
health	Anyị anọrọla n'ime ụlọ ruo izuụka atọ na Chaịna maka Coronavirus	Chukwuma Nzube na-agụ mahadum na Wuhan dị na Chaina bụ ebe nje coronavirus na-akpọtụ. Ọ gwara BBC Igbo na ọ bụ gọọmentị Chaịna na-enye ha nri ugboro atọ kwa ụbọchị, ma na-enyekwa ha ihe ndi ọzọ eji ijikọta ndụ. Mana nwa amadị a si na nke kachasị ewe iwe bụ na ndị Naịjirịa agwabeghi ha okwu ọbụla. Maazị Nzube si na ihe ha chọrọ ugbua bụ ka enya ha ohere ịlọta Naijirịa dịka ndị si mba ndị ọzọ na-eme. Lee ihe ndị ọzọ okwuru na ihe nkiri a.	https://www.bbc.com/igbo/afirika-51572067
health	Penis Captivus: Ị tọkịrị n'ime nwaanyị, nọrọ jụụ ma mee ihe ndị a	"Ọtụtụ chere na mgbe amụ nwoke tọrọ n'ime ọtụ nwaanyị, ọ na-abụ na ha na-ezu mmekọrịta ha n'ohi. Mana amụ nwoke ịtọ n'ime ikpu nwaanyị, ihe Beke kpọrọ 'penis captivus', abụghị ihe na-eme kwa mgbe. Amụ ịtọ n'ọtụ na-emekarị mgbe nwoke na nwaanyị na-enwe mmekọrịta. Oge ụfọdụ, ndị mmadụ na-asị na ọ bụ mmemina onye gbara n'ezi, ya bụ onye gara dina onye na-abụghị nwunye ha maọbụ di ha. Ihe onyoonyo wuruewu n'izu gara aga gosiri etu otu nwoke si tọkịrị n'ime nwaanyị ebe ha na-enwe mmekọrịta. Ndị mmadụ wee si na ọ bụ ọgwụ di nwaanyị ahụ mere jidere ha, ụfọdụ na-asị na ọ bụ n'ihi na ha na-ezuru ezuru eme ya. Gịnị na-ebute 'Penis Captivus'? Ndị Yoroba na-akpọ ya 'magun'. Dkt. Francis Ezenwankwo ọnụ na-eru n'okwu n'ahụike ụmụnwaanyị sị na o kwenyeghi na ọgwụ maọbụ nnsị a, maka na ọ bụ dọkịnta. Ọ sịkwa na ntọkịrị a abụghị ihe na-eme kwamgbe. Mana dịka ndị dọkinta si kwuo, ọ sị ""ihe na-ebute ntọkịrị amụ n'ime ọtụ - 'penis captivus' - bụ mgbe anụ ọtụ nwaanyị na-akpadosie amụ nwoke ike nke ga-eme na amụ nwoke ahụ agaghị enweike rituo na ọtụ nwaanyị ahụ."" ""Nwoke na nwaanyị ga-atọ na mmekọrịta ha. Mana ọ bụghị oge ọbụla ka ọ na-eme."" Ọ sị na ọ hụbeghi ihe dị etu a kamgbe o bidoro rụwa ọrụ dịka dọkịnta. Mana Dkt Ezenwankwo bụ Obs na Gynae na-agwọ ụmụnwaanyị sị na o nweghi ihe gbasara 'penis captivus' na ịta mmadụ amusu, iji ọgwụ jide mmadụ, maọbụ 'ihe onye chọ ka ọfụ n'ịgba n'ezi'. Ọ sịkwa na o nweghi ihe na-ebute ya ha ma. Dkt Ezenwankwo sị na o kwenyeghi n'ịgwọ ọgwụ. Ebe ọtụtụ dọkinta na-asị na ha ejibeghị anya ha hụ ebe o mere mmadụ mbụ, otu nwaanyị kwuru na o meela ya mgbe ya na di ya na-enwe mmekọrịta. Ọ sị na ọ bụ mgbe o ruru oge aramara ahụ tọbara ya ụmị. N'ọnụ nwaanyị a, ""ọ bụ etu ọtụ m sị nabata oke ụtọ aramara"". Ihe mbụ ndị nwere 'penis captivus' kwesịrị ime bụ Ihe ndị a ka Dkt Ezenwankwo na-agwa onye ga-ahụ onye ya n'ọnọdụ a. Mana Dkt John Dean, bụ dọkịnta kajara akaja n'ihe gbasara mmekọrịta nwoke na nwaanyị na mba UK, kwuru si, ""ọtụtụ ndị na-abịa ọgwụgwọ agwala ya maka ahumihe ha n'ịtọ n'ime ọtụ nwaanyị"". Ọ sị na o nwere ndịiche dị n'etiti 'penis captivitus' na nke na-emekarị ụmụnwaanyị ana-akpọ 'vaginismus'. Gịnị bụ 'Vaginismus'? Dkt sị na ọ bụ nwaanyị achọghị mmekọrịta, ọtụ ya ga-akpuchi onwe ya. A ga-enye nwaanyị ahụ 'dilators' ga-enyekwa ya aka imepe ọtụ ya. Dkt Dean sị 'vaginismus' na-eme mgbe ọtụ nwaanyị kpachiri onwe ha (tupu amụ nwoke abata), nke agaghị ekwe ka o nwee mmekọrịta ọbụla. Otu onye kpọrọ onwe ya Paul gwara BBC na o mere ya sị, ""Anụtụla m akụkọ a mgbe m dị 14 maọbụ 15 maka otu nwoke tọkịrị n'ime nwaanyị. Ọ sị na ha mechara kpọọ ndị ọrụ gbatagbata, ha wee nyere ha aka. Paul sị na o mechara hụ nwaanyị ọ hụrụ na-anyana mba Japan, ha wee na-enwe mmekọrịta. N'otu ụbọchị, o wee tọkịrị n'ime nwaanyị a ka ha na-enwe mmekọrịta. ""Ihe niile wee kwụsị ka m tọrọ n'ime nwaanyị a, anyị wee sị na ọ ka mma ka anyị kwụsị, mana ha enweghike ịpụta ka ha nwara ugboro atọ."" ""Anyị wee mụwa amụ, n'ihi na ọfụghị anyị ụfụ."" Ka Paul si wee cheta, ugbua, Paul dị afọ iri asaa na ise (afọ 75)."	https://www.bbc.com/igbo/afirika-54076393
health	IVF, surrogacy na ihe ndị ọzọ ụka Katọlik anaghị anabata ndị mmadụ na-eme	E nwere ụfọdụ ihe ọtụtụ ndị mmadụ nabatarala dịka ihe ndị nwereike inyere ndụ aka, mana ọ bụghị ihe ndị ahụ niile ga-ekwe omume. A bịa n'ihe ndị ahụ, ụfọdụ okpukperechi na-asọ ha nsọ, ọkachasị ụka Katọlik. Na nso nso a, otu ụkọchukwu Katọlik aha ya bụ Joseph Obada, nke Achdayọsis Abuja, kwuputara etu ụka Katọlik si agbarụ ihu n'ụfọdụ usoro ọmụmụ nwa na-abụghị etu Chukwu si kee ya. O kwuru na ụka Katọlika anaghị anabata mmadụ iburu onye ọzọ afọ ime nke Bekee kpọrọ 'surrogacy', 'In vitro fertilization' (IVF) nakwa usoro ndị ọzọ e si ebuso amụghị nwa agha. Nke a kpalitere iwe ụfọdụ ndị mmadụ ebe ndị ọzọ na-ajụ ihe ndị ọzọ ụlọụka sọrọ nsọ na-abụghị naanị ndị metụtara ọmụmụ. BBC Igbo kpọtụrụ otu ụkọchukwu Katọlik, Fr. Kelvin Ugwu, onye kọwara ụfọdụ ihe ndị ụka Katọlik na-asọ nsọ na ihe mere ha ji agbarụrụ ihe ndị a ihu.	https://www.bbc.com/igbo/articles/c90l3gjde2vo
health	Coronavirus in Nigeria: Ọ bụ Almajiri na-abata n'ala Igbo?	E nwere ọtụtụ ihe onyonyo na Intaneti ebe a na-egosi ndị a si na ha sitere na mpaghara ugwu abata ọwụwa anyanwụ. Nke a na-eme na-agbanyeghị mmachi amachiri ngagharị site na steeti gaa steeti ọzọ. BBC Igbo jụrụ ndị si mpaghara ugwu ajụjụ maka nke a. Gee ihe ha zara  na ihe ọnụ na-ekwuchitere steeti ndị dị n'ọwụwa anyanwụ sara ha. Ndị mere akụkọ a bụ Nnamdi Agbanelo na Ebere Ekeokpara	https://www.bbc.com/igbo/afirika-52728162
health	Etu esi jide ndị na-arụ ọgwụ ike n'Enugwu	Calista Udomma Meka bụ ọnụ na-ekwuru NDLEA gwara BBC ETU aka si kpara ndị na-arụ ọgwụike n'Enugwu.	https://www.bbc.com/igbo/afirika-47787163
health	World Blood Donor Day 2019: Ihe ndị mmadụ na-eche maka inye ọbara	"Taa ka a na-echete inye ọbara bụ nke Bekee kpọrọ ""World Blood Donor Day 2019"". BBC Igbo Jụrụ ndị mmadụ ihe ha ma maka inye ọbara nakwa ụdịrị asị na-asị ha na-anụ maka ya. Gee ha ntị."	https://www.bbc.com/igbo/afirika-48641208
health	Hepatitis: Ọrịa Hepatitis A, B, C, D na E ha enwere ngwọta?	"Ọrịa Hepatitis na-egbu otu onye n'ime tịmkọm tịmkọm iri atọ (30 seconds) ọbụla, n'akụkụ ụwa niile. Nke a bụ dịka ngalaba 'World Health Organisation' siri kwuo, n'akwụkwọ ozi ha wepụtara iji maa ọkwa maka ụbọchị ncheta ọrịa Hepatitis nke afọ 2021. Ọ bụ n'ụbọchị iri abụọ na asatọ nke ọnwa Julaị ọbụla ka a na-eme ncheta a. Isiokwu emume nke afọ a bụ ""Hepatitis anaghị eche mmadụ"", nke a bụ iji gosi na ọ dị mkpa mmadụ ichekwa onwe ya. BBC Igbo edebuola akụkọ kọwara maka ọrịa Hepatitis nke ọma, pịa aka ebe a. Mana akụkọ nke a bụ iji kọwaa ndịịche dị n'ụdị ọrịa Hepatitis dị icheiche e nwere nakwa etu ị ga-esi chekwaa onwe gị. Hepatitis A, B, C, D na E - Kedụ etu ha siri yie? Otu ihe gbara ọkpụrụkpụ maka ụdị ọrịa Hepatitis ọbụla bụ na ha ncha na-emetụta umeji mmadụ (Liver). Njirimara ha, nke bekee na-akpọ symptoms na-abụkarị otu ụdị ihe mana ọ bụ nnyocha ga-egosi kpọmkwem ụdị nke mmadụ nwere. Njirimara ndị a gụnyere: Ka anyị tulezie ndịiche dị na ụdị Hepatitis e nwere. Hepatitis A (HAV) Iji chekwaa onwe gị: Dịka WHO siri nye ntuziaka, ụzọ ị ga-esi gbochie Hepatitis A gụnyere: Nke a so n'otu ụdị Hepatitis kacha anụ ndị mmadụ ịkpakwụ n'ụwa niile. WHO na-ekwu na mmadụ puku narị asatọ na iri abụọ (820,000) nwụrụ n'ihi orịa a naanị n'afọ 2019. Hepatitis B so n'ọrịa kacha akpata ọrịa akpụ umeji (liver cancer). Etu e si ebute ya bụ: Ọ bụrụ na mmadụ bute nje a n'okenye, ọ na-aka njọ karịa onye butere ya na nwata. Iji chekwaa onwe gị: Ọ bụ n'afọ 1972 ka ndị nnyocha sayensị atọ: Michael Houghton, Harvey Alter na Charles Rice chọpụtara nje a. Nchọpụta a ka e ji nye ha nturuugo 'Nobel Prize in Medicine' n'afọ 2020. Iji chekwaa onwe gị: Hepatitis D Hepatitis D na-emekarị naanị ndị nwere maọbụ ndị rịabugoro ọrịa Hepatitis B. Mgbe ọ dị otu a, a na-akpọ ya 'coinfection'. Ụzọ kacha mfe esi egbochi ya bụ ịgba ọgwụ mgbochi nke Hepatitis B. WHO kwuru na ọnụọgụgụ ndị na-ebute nje a na-agbada agbada n'ihi na ọgwụmgbochi Hepatitis B dị ebe niile. Hepatitis E A na-ebutekwa ụdị nje nke a site n'ịṅụ mmiri adịghị ọcha, ọ kachasị nke nsị banyere n'ime ya. Ọ bụ mba na-emepechaghị emepe ka ụdị Hepatitis nke a kacha enye nsogbu, dịka WHO siri kwuo. Hepatitis E nwere ọgwụ mgbochi nke ndị mba Chaịna rụrụ. Naanị na mba ahụ ka ị ga-enweta ya bụ ọgwụ. Mana ọrịa a na-eji aka ya ala n'ime abalị isii maọbụ asatọ nje  ya jiri banye n'ahụ mmadụ Iji zeere ya:"	https://www.bbc.com/igbo/afirika-57992037
health	Lee ihe ndị na-akpatara gị afọ mgbu, na ihe ị ga-eme maka ya	"Ọtụtụ mgbe ka afọ mgbu dulara ndị mmadụ mmụọ n'ihi na ha chere na ọ bụ naanị ""nwa ntakịrị afọ mgbu"". Mana ndị ọkachamara ekwuola na afọ mgbu nwere ike ịbụ ihe nrụtụ aka maka nnukwu ọrịa dị n'ahụ mmadụ nke e kwesịrị inyocha ma gwọọ kpamkpam ka onye ahụ nwere onwe ya. Dọkịta Anigbamkpu Obinnaadigo kọwaara BBC ihe o ji dị mkpa ka onye nwere afọ mgbu gbakarịa nkịta ụsa n'ọsọ gaa ụlọọgwụ: Ihe mbụ na-egosi ọrịa 'appendicitis' bụ na otubo ga-amalite ịfụ onye ahụ ụfụ. Ụfụ a ga-emechaa gbadata n'akụkụ aka nri afọ onye ahụ. Oge ụfọdụ, onye ahụ ga-enwe ahụ ọkụ, maọbụ ịnyụ anyụ, maọbụ ịgbọ agbọ. Ọ bụrụ na ọ gaghị ụlọọgwụ n'oge, ya bụ 'appendix' nwere ike gbawaa n'ime afọ mmadụ. Nke a mee, ọ ga-eme ka abụ jupụta n'ime afọ, oge ahụ ka afọ niile ga-amalite ịfụ onye ahụ ụfụ. Mana ọ bụrụ nwaanyị, njirimara orịa 'ovarian cyst' yitere njirimara 'appendicitis'. Ya kpatara ime nnyocha n'oge ji dị mkpa. Ọnya afọ (Gastric Ulcer) Dkt Anigbamkpu kwuru na ọnya afọ na-emetụtakarị akụkụ ahụ dị n'etiti obi na afọ mmadụ. Bekee na-akpọ akụkụ ahụ a 'epigastric region'. Ihe na-akpata ọnya afọ bụ ""mmiri 'acid' nke na-esi n'afọ apụta iji nye aka gbarie nri mmadụ riri"". Anigbamkpu kwuru sị: ""Mgbu ọnya afọ na-adị ka ịcha ọkụ maọbụ ebe awụnyere ose n'ime ọnya."" Ihe na-eme o ji aka njọ gụnyere nri ose, ihe e ghere eghe, erighị nri n'oge, dịrị gawazie. Naanị ndị ọkachamara n'okwu ahụike ga-ekwu ihe ga-enyere onye nwere ọrịa a aka. Dịka Dkt Anigbamkp si kwuo, ụfụ 'kidney stone' na-afụru na mkpụrụobi. ""Na mgbadata ngụgụ afọ nke aka nrị maọbụ nke aka ekpe ka ụfụ 'kidney stone' kacha emetụ"". ""Mana ụfụ a ga-emecha dajụụọ, ọ nọkata, ọ bịakwa ọzọ."" Anịgbamkpu kwuru na 'kidney stone' abụghị ọrịa a na-ahụ kwadaa, mana ọ bụrụ na i nwee ụdị ụfụ a na-akụkụ afọ gị, biko gaa mee nnyocha. Ụfọdụ ụmụnwaanyị na-enwekarị afọ mgbu ma ha nọrọ na nsọ. Onweghị ihe ọbụla ndị ọkacha mara chọpụtara na-akpata nke a. Ọ bụ etu chi si kee onye. Mana afọ mgbu a na-akwụsị ma nsọ nwaanyị dị otu a gafechaa. Dkt Anigbamkpu kwuru na afọ ime ekwesịghị igbu nwaanyị mgbu. Mana nke a nwere ike ime ma ọ bụrụ na ihe niile amachaghị kwụrụ. O kwuru sị: ""Ọ bụrụ na nwa anọghị n'ime akpanwa dịka o kwesịrị, ọ ga na-egbu nwaanyị mgbu."" Nke a ka a na-akpọ 'ectopic pregnancy' na Bekee. Ọzọkwa bụ ma nwaanyị dị ime nwee ọrịa aji-enyi maọbụ ogbeke maọbụ akpụ ime afọ nke Bekee kpọrọ 'Fibroid', o nwere ike ibute afọ ịfụ ịfụ. Agụụ bụ otu ihe kacha ebute afọ mgbu. Ya mere, tupu ị chọwa ọgwụ afọ mgbu, irikwaala nri? Ọzọkwa bụ ajọ mmiri ọṅụṅụ nwere ike ime ka nje baa mmadụ n'afọ. Bekee na-akpọ ya 'parasites', mana ọtụtụ ndị mmadụ na-akpọkarị ya 'worm'. Nje ndị a na-akpata ọrịa dị icheiche nke afọ mgbu bụ otu n'ime ha. Mana buru ụzọ gaa ụlọọgwụ ka e mee gị nnyocha ma gwa gị ọgwụ ị ga-aṅụ iji nweta onwe gị. Dkt Anigbamkpu kwukwara na ọ dịghị njọ mmadụ ịṅụ ọgwụ 'worm' ihe dịka ọnwa isii ọbụla, ma ọ bụrụ na onye ahụ bi n'okirikiri ebe mmiri ọṅụṅụ adịghị ọcha. Ihe nkiri ga-amasị gị:"	https://www.bbc.com/igbo/afirika-54181035
health	Anambra doctors strike: Ego a na-akwụ ndị dọkịta dị obere mana ha nwee ndidi	"Ọ bụghị zi akụkọ na ndị dọkịta Anambra Steeti ka nọ n'abụbụọrụ nke ha malitere kamgbe izuụka asa gara aga. Ọtụtụ ihe bụ ihe ha gụpụtara bụ iwe mere ha ji na-agba abụbụọrụ. Gịnị bụ iwe ha? Onyeisi ndị Dọkita n'ụlọọgwụ OOUTH bụ Aniagbaoso gwara BBC Igbo ụfọdụ ihe bụ iwe ha. Kọmishịona na-ahụ maka mgbasaozi n'Anambra Steeti bụ Don Adinuba tinyere ọnụ n'okwu a n'aha gọọmenti. N'okwu ya ""Gọvanọ Willie Obianọ maara na ego a na-akwụ ndị dọkịta abụghị ihe ekwesiri ịkwụ ha, ya mere o ji welikwuo ego ha mgbe ọ bara ọchịchị."" Adinuba kwuru na gọọmenti gwara ndị dọkịta ka ihe ọbụla gbasara ụgwọ ọnwa chere ka e kwuchaa okwu ụgwọ opekatamkpe tupu eleba ya anya. O kwuru na ndị dọkịta na gọọmentị enweela mkparịtaụka ọtụtụ oge na ọ bụ otu ihe ahụ ka-agwara ha, ka ha nwee ndidi. O kwuru na dị ka ọ dị ugbua na gọọmetị na-eji ego ruru ijeri naịra anọ akwụ ndị ọrụ ụgwọ, tinyere ụgwọ opekatampe ọhụrụ ga-eru ijeri naịra abụọ na ọma. N'ajụjụ ego ole gọọmenti Anambra ga-akwụ ụgwọ opekatampe, O kwuru gọọmenti Anambra ga-akwụ ego ole gọọmentị etiti kwuru bụ puku naịra iri atọ. N'ikpeazụ Adinuba kwuru na ndị dọkịta ga-akwụsị ya bụ abụbụọrụ."	https://www.bbc.com/igbo/afirika-48843390
health	Coronavirus in Nigeria: Etu ndị Igbo si kenyere onwe ha 'palliatives'	"Ọ bụ eziokwu na coronavirus na-akpa mkpa mkpa n'ụwa, ihe kachasị ọtụtụ mmadụ mkpa na Naịjirịa bụ ihe afọ ga-eri. Nke a mere ka ọtụtụ mmadụ tụmadụ ndị Igbo bido juwa maka ụfọdụ otu Igbo ama ama na enyemaka ha na-enye ndị Igbo n'oge coronavirus. BBC Igbo na ụfọdụ otu Igbo dị iche iche nwere mkparịtaụka, lee ihe ndị ha gwara anyị. Onyeisi Ohaneze ndị Igbo na Naịjirịa bụ Nnia Nwodo kwuru na ọ gaghị asa ajụjụ BBC Igbo jụrụ ya maka enyemaka otu nyerela ndị Igbo kamgbe ọrịa coronavirus na nsogbu o bu malitere na NaỊjirịa. O jụrụ sị, ""Anyị a bụ gọọmenti? nke anyị ji enwe ụlọahịa ọbụla ebe anyị kpọwara ahịa? Onyeisi otu ndị Igbo akpọrọ ""Njikọ Igbo"" bụ ụkọchụkwụ Okechukwu Obioha kwuru na onweghị ihe otu ha mere ndị Igbo iche makana ha bụghị ndị na-azụ ahịa nke ha ji abụ otu na-anakọ ego. O kwuru na o ji ego ya nyere ndị enweghị ka ọ ha ha aka. O kwuru na ihe kachasị mkpa ugbua bụ inye ndị Igbo ohere ka ha chịa n'afọ 2023. N'okwu ya, "" ndị Igbo chịa, enyemaka ga-eru ndị Igbo aka ọfụma ma oge dịka coronavirus dakwasa Naịjirịa. Raph Uwazurike bụ onye ndu ndị ""Movement for Emancipation of Soverign State of Biafra"" (Massob) kwuru na ọ gaghị ekwuli okwu n'ekwenti makana ọ maghị onye ya na ya na-akparịta ụka n'agbanyeghị na anyị kọwara ya onye anyị bụ. Anyị na-ele anyị ka anyị mara ma anyị na ya a ga-akpa n'oge na-abịa. Anyị ka na-agbali ka anyị nwete ozi zuru oke n'aka otu Indigenous People of Biafra bụ Ipob n'ichafu."	https://www.bbc.com/igbo/afirika-52570103
health	Epidermal Nevus Syndrome: 'Ụmụaka ibe m na-akpọ m anụọhịa n'ihi ọrịa m nwere' - Sopuruchi Okorocha	"Olileanya na nrọ Sopuruchi Okorocha Nkemakolam bụ na ọ ga-abụ onye na-eme ihe nkiri nakwa onye ọkpa ọchị a ma ama. Mana ọrịa akpụkpọ ahụ o nwere ekweghị ya jisie ike n'ihe ahụ bụ nrọ ya. Ndị ọkachamara kwuru na Sopuruchi nwere ọrịa a na-akpọ 'Epidermal Nevus', nke bụ ọrịa na-emetụta akpụkpọ ahụ mmadụ. Nne Sopuruchi, Anastesia Okorocha, kọọrọ BBC na oge ọ mụrụ ya ọhụrụ, o nwere obere mburupụta ụwa n'aka ya nke na-acha ọbara ọbara. Ndị dọkịta gwara ya na ya bụ ihe ga-ala ma Sopuru na-etolite. Mana, ọ dịghị etu ahụ. Ya bụ ihe gara n'ihu na-eto dịka afọ Sopuru na-agbalite. N'ime afọ abụọ gara, ọ gbasara nke ukwuu n'ahụ Sopuru niile: ihu ya, aka ya, afọ ya, obi ya, azụ ya, ebe niile. ""Ọ na-akọ m ụkọ nke ukwuu, ọ na-ekpo m ọkụ, na-esikwa isi,"" Sopuru kwuru. ""Ụmụaka ibe m ji ya akparị m, na-akpọ m anụọhịa nakwa iyi ndị ọzọ."" ""Nke a mere ka m na-ewe iwe ọkụ oge niile, obi anaghị adị m mma."" ""Ugbua, anaghị m apụzi ezi, n'ime ụlọ ka m na-anọ oge niile, achọghị m mkparị mmadụ."" Ụlọọrụ 'National Library of Medicine' nke mba Amerịka kọwara ọnọdụ a dịka ""ụdị akpụ maọbụ akpụkpa na-apụta n'ahụ mmadụ, mana ọ bụghị kansa."" Ihe na-akpata ya bụ oge akụrụngwa 'cell' dị n'akpụkpọ ahụ mmadụ adịchaghị etu o kwesịrị ịdị. A na-ahụkwarị ọnọdụ a ngwa ngwa a mụpụtara nwata, maọbụ ọ pụta oge nwata ka dị obere. N'ime otu puku ụmụaka a mụrụ n'ụwa, naani ihe dịka atọ n'ime ha nwere ike inwe ụdị ọnọdụ a, ya mere e ji akpọ ya ọnọdụ anaghị ahụ kwadaa (rare disorder). Ọrịa a abụghị ọrịa na-esi n'aka nne na nna efesara ụmụ ha, kama ọ bụ mgbanwe dị na 'gene' ma nwaanyị dị ime nwere ike ibute ya. Gịnị ka dọkịta kwuru maka ọnọdụ Sopuru BBC kpọtụụrụ Dọkịta Nkiru Onodugo, onye bụ ọkachamara n'ahụike akpụkpọ ahụ mmadụ n'ụlọọgwụ nkuzi nke Mahadum Naịjirịa dị na Ituku, Enugwu Steeti. Ọ kọwara na 'Epidermal Nevus' abụghị ọrịa a na-ahụ kwadaa. ""N'ime afọ iri m rugoro ọrụ dịka dọkịta, ndị m hụrụla nwere ụdị ọrịa erubeghị mmadụ iri,"" Dkt Onodugo kwuru. ""Ụzọ ka mma iji gwọọ ọnọdụ a bụ 'plastic surgery', n'ihi na ọ gbasaala n'ahụ ya niile."" ""E nwekwara ọgwụ nwata a nwere ike ịṅụ, mana amabeghị kpọmkwem ma ya bụ ọgwụ ọ ga-arụ ọrụ."" Nne Sopuru sị na ha agaala hụ ndị ọkacha mara ndị kwuru na a ga-awa Sopuru ahụ iji wepụ ihe ndị ahụ. ""Mana ha sị na ego ya ga-eru nde naịra iri,"" Anastesia kwuru. Ọ sị na ezinụlọ ha na-arịọ ndị ọbụla ọnọdụ Sopuruchi metụrụ n'obi, ka ha biko gbatara ya ọsọ enyemaka."	https://www.bbc.com/igbo/afirika-60124316
health	Male Contraceptives: Ị ma ihe eji egbochi ịtụba nwaanyị ime nke ụmụnwoke dị n'Afrịka?	"A bịa n'ihe metụtara igbochi afọ ime na nwaanyị enwere ụzọ dị icheiche ụmụ nwoke nwere isi iji mee nke a. Ụfọdụ bụ ndị a ma ama nwekwaa ndị ọzọ aka na-enyocha ma na-arụpụta. Ha gụnyere: Ọ bụ nke a ka akachasị mara ma bụrụkwa nke kachasị a rụ ọrụ ụmụnwoke ji egbochi afọ ime. Ọ bụkwa naanị ya bụ ihe na-egbochi afọ ime ma na-egbochi kwa ọrịa mmekọrịta ndị ọzọ. Mana ị ga-ehi asaa n'anya ka ịhụ ma oge ya agafeela nakwa na ọ dị n'ọnọdụ dị mma tupu iyiri ya. Ọ na-arụ ọrụ pasentị 98. Ụzọ a bụ ụzọ anaghị ewe ego ọbụla mana ọ naghị arụcha ọrụ mgbe niile. Etu esi eme ya bụ nwoke iwepu utu ya na mmekọrịta tupu ọ nyụọ uhie. Otu Dọkịnta bụ Moussa Diabete kọwara na ọ bụghị ụzọ ọ na-adụ ndị mmadụ ndọmọdụ ịme. Ọ na-arụ ọrụ naanị pasentị 27. Nke a bụ ịwa ahụ ma chabie akwara uhie na-esi siri n'akpa amụ abanye n'amụ. Ịwa ahụ bụ ihe anaghị egbu oge dịka a na-emecha ya n'ime nkeji iri na ise. Dịka ngalaba ahụike mba Briten bụ NHS si kwuo, ọ na-arụ ọrụ ihe ruru pasentị 99. Ndị mmadụ na-eche na ọ bụ ihe ebighebi mana ọ bụkwa ihe enwereike ịme ntụgharị. N'eziokwu, ọ bụghị ọtụtụ ụmụnwoke n'Afrịka na-eche uche iji ngwa mgbochi afọ ime. Oge ụfọdụ ha na-ahapụkarị ya n'aka ụmụnwaanyị ka ha mee. Dịka Dọkịnta Madina Ndoye si kọwa, ọ bụ maka ọzụzụ dị icheiche si n'okpukperechi nakwa omenala ka o jiri dị etu a. Ihe ọzọ o kwuru butere nke a bụ n'ihi ọtụtụ mgbochi afọime emepụtara maka ụmụnwaanyị n'onwe ha. Dọkịnta ọzọ tinyere ọnụ n'okwu a bụ Ndeye Khady Babou kwuru na tupu e nwee mgbanwe a ga-ebu ụzọ chee echieche maka ya. Ọ sị ""ndị mmadụ kwesiri ịjụ onwe ha ajụjụ ihe mere ejiri gbahapụ mgbochi afọ ime n'aka naanị ụmụnwaanyị""."	https://www.bbc.com/igbo/afirika-59439544
health	Coronavirus: Ihe ga-akpọwanye nkụ n'izu na-abịa	Ndị ọkammụta agbaala afa na ọ bụ ezie na obodo bụ igwe otu izu akpọchichere ebe niile maka ọrịa coronavirus mana ihe ka ga-akawanye njọ n'izu na-abịa. Ọkanchọcha azụmahịa, Kachi Ononuju kwuru na nke a ka bụ ụtụtụ na-ebe ihe isiike dị. Ọ gwara ndị mmadụ kee aji n'ume na nke ukwu ka kpe azụ. Kachi sị na ọ bụrụ na aga emela coronavirus na Naịjirịa, na ihe ka mma bụ ikpọchi ebe niile ruo ihe dịka izuụka abụọ. O kwuru na nke ahụ pụtara na ihe ga-esiwanye ike, mana nke ka njọ ga-eme ma ọbụrụ na-emeghị otu ahụ. Ọtụtụ mmadụ amalitelarị iti mkpụ maka ọnụahịa nri n'ahịa n'otu izuụka akpochiri ebe niile na Naịjirịa maka ọrịa coronavirus. Nke a mere BBC Igbo ji lebe anya ịchọpụta ka ahịa nri si tinyecha ego na steeti ụfọdụ n'Alaigbo nakwa na Legọs. N'Abakaliki, Ebonyi steeti, ihe anyị chọpụtara na ihe nri e si ebe ọzọ bubata na steeti ahụ tinyechara ego mana ihe nri ana emepụta na ebe ahụ dị otu ọ dị. Dịka Ngozi Nwobia bụ onye gara ahịa taa bụ Fraịde si kwuo, ihe dịka mkpuru azụọkpọọ tinyere ego site na narị naịra abụọ na iri ise (N250) ruo na narị naịra atọ na iri ise (N350). Nke pụtara na ọ tụkwasara otu narị naịra n'elu ọnụahịa ya. Ọ kwuru na Ịsha ana ere otu narị naịra (N100) bụzị narị naịra ise  (N500) ugbua. Tomatosu mkpụrụ na onwe ya sizi narị naịra atọ (N300 ) ruo narị naịra ise (N500). Nwaada Tonyi Jimoh bụ onye na-ere ahịa n'Enugwu sị na ọtụtụ ihe nri tinyere ego. Akpa osikapa Bekee si puku narị naịra iri abụọ na otu (N21,000.00) ruo puku narị naịra iri abụọ na ise. Nkata tomatosu mkpọ sị na puku naịra ise (N5000) ruo puku naịra asaa na nari ise (N7500). Katọnụ Spageti si puku atọ na narị asaa na iri ise (N3750) ruo puku atọ na narị asatọ na iri ise (N3850). Otu tin garị si narị anọ (N400) ruo narị asaa (N700). Otu akpa Semo si puku atọ na narị isii (N3600) ruo puku atọ na narị asatọ (N3800). Nwaagboghọ na-esi nri ahịa na Legọs bụ Agatha John-Pat sị na ụfọdụ ihe nri rikwara na legọs ebe ndị ụfọdụ nọkwa ebe ha nọbụ. Penta egwusi sị otu puku naịra na narị asaa (N1700) ruo otu puku na narị asatọ (N1800). Penta garị sizi narị naịra asaa (N700) ruo narị naịra itoolu (N900). Akpa Semo obere ka nọ ebe ọ nọ na otu puku naịra na ụma asaa (N1700). Yabasị na onwe ya ka nọkwa na narị naịra abụọ (N200) mana ha kpopuru ya ihe na mkpụrụ ole ọ na-adịbu.	https://www.bbc.com/igbo/afirika-52068466
health	World AIDS Day: Ihe m mere oge m chọpụtara na m bu HIV - James Brown	James Brown bụ onye ọtụtụ ma ama na Naịjirịa dịka nwoke na-eyi akwa nwaanyị, nke Bekee kpọrọ 'Cross Dresser'. Ọtụtụ ndị mmadụ na-aghọtahie Brown n'ihi etu o si ebi ndụ ya ma na-emekwa dịka nwaanyị. Na mkparịtaụka ya na BBC Igbo nwere n'afọ 2018, ọ kọrọ akụkọ etu o si chọpụta na ya nwere ọrịa HIV/AIDS. Brown kwuru na ọ bụ site n'afọ nne ya ka o si bute nje a, mana nna ya mere ka ọ mara nke a oge ọ dị afọ iri na abụọ. Mana na-agbanyeghị ọrịa ahụ, Brown kwuru na ọ na-ebi ndụ ya nke ọma na-enweghị nsogbu ọbụla. O kwukwara na HIV/AIDS abụghị ngwụcha ndụ. Ụbọchị mbụ nke ọnwa Disemba afọ ọbụla bụ ụbọchị e wepụtara maka ọrịa HIV/AIDS. Ọ bụ ụbọchị e ji akụzi maka ya bụ ọrịa, etu mmadụ ga-esi zeere ibute ya, nakwa etu ndị bu ya nwere ike i si bie ndụ ha nke ọma.	https://www.bbc.com/igbo/afirika-55144590
health	"Broken Heart Syndrome: Ị ma na ""Obi Mgbawa"" nwere ike ibutere gị ọnọdụ a?"	"Ọtụtụ mgbe ka ị na-anụ ndị mmadụ na-ekwu okwu dịka ""i mewaala m obi"", maọbụ ""obi agbawaala m"". Ndị mmadụ na-ekwukarị ụdị okwu a ma onye ha hụrụ n'anya mee ha ihe wutere ha nke ukwuu. Mana ọtụtụ amaghị na e nwere ọnọdụ ahụike a na-akpọ obi mgbawa, maọbụ 'Broken Heart Syndrome' na bekee. Akụkọ a bụ iji kọwaa ihe bụ 'Broken Heart Syndrome', ihe nwereike ịkpata ya, etu o si enye mmadụ nsogbu nakwa etu mmadụ ga-esi zeere ya. Gịnị bụ Broken Heart Syndrome? Dọkịta Chioma Ofoekii kọwara 'Broken Heart Syndrome' dịka mgbe obi mmadụ nwere nsogbu ma rụhie ọrụ nwa mgbe nta. Ihe na-akpata ụdị ọnọdụ a nwereike ịbụ nnukwu ihe mwute maọbụ ihe mere mmadụ na mberede, dịka ihe obi mwute, nnukwu ihe ịtụnanya, oke iwe, maọbụ nnukwu ihe ịtụ egwu. Ihe ndị ọzọkwa nwere ike ịkpata ya bụ shuga dị n'ọbara mmadụ ịdatu ala karịa etu o kwesịrị, ọbara ịgbapụ mmadụ n'ahụ nke ukwuu, maọbụ oke ahụ ọkụ. Mmadụ nwereike inwe ụdị ọnọdụ a bụ 'Broken Heart Syndrome'  maọ bụrụ na ahụ mmadụ mepụta nnukwu 'adrenaline' ma ihe dị aṅaa mee. 'Adrenaline' bụ akụrụngwa ahụ mmadụ na-emepụta iji nye aka kwadoo onye ahụ maka ihe ụfọdụ. Aha ọzọ a na-akpọ ọnọdụ ahụike a bụ ""Stress cardiomyopathy"" ""Takotsubo syndrome"", maọbụ ""Apical ballooning syndrome"". Dịka Dọkịta Ofoekii si kọwaa, ọnọdụ a bụ 'Broken Heart Syndrome' na-egosipụta n'ụdị dị icheiche dịka: Dkt Ofoekii kọwakwara na ihe ngosi ndị a bụkwa njirimara ụdị ọrịa obi dị icheiche, nke mere o ji dị mkpa ka mmadụ gaa ụlọọgwụ mgbe ọ chọpụtara ihe dị otu a n'ahụ ya. ""Onye nwere ọnọdụ ""Broken Heart Syndrome"" nwere ike inweta onwe ya ma gbakee na mkpụrụ ụbọchị olemole,"" Ofoekii kwuru. Dkt Ofoekii kọwara na ndị ọnọdụ a na-aka emetụta bụ ụmụnwaanyị, ọ kachasị ndị gaferela oge ịhụ nsọ ha nke bekee kpọrọ 'menopause'. Ọ bụ eziokwu na achọpụtala ọnọdụ 'Broken Heart Syndrome' n'ahụ ụmụ agbọghọ, ụmụ nwoke nakwa ụmụaka, mana nnyocha gosiri na ndị na-enwekarị ụdị ọnọdụ a bụ ụmụnwaanyị gbagoterela n'afọ. Ọ na-emetụtakarị ndị nwerela ọnọdụ oke obi mmapụ (anxiety), obi ịda mba (depression) nakwa ọnọdụ obi ndị ọzọ. Dkt Ofoekii gara n'ihu kwuo sị: ""Ọ bụ eziokwu na onye nwere ọnọdụ 'Broken Heart Syndrome' nwereike ịgbake, mana ya bụ ọnọdụ nwekwara ike ibute ọnọdụ obi ndị ọzọ nwereike ibute ọnwụ mmadụ. Ọ bụghị ọnọdụ mmadụ ga-eji egwuri egwu."" Nnyocha sayensị gosiri na ọnọdụ 'broken heart syndrome' anaghị egbukarị mmadụ. Mana nnyocha gosikwara na o nwere ike ịkpata ọnọdụ obi ka njọ nke nwere ike igbu mmadụ. Otu nwaanyị aha ya bụ Momma Sophia na Twitter kwuru na ya bụ ọrịa gburu nna ya. O kwuru na nwanne ya nna nwụrụ Onye ọzọ aha ya bụ Chloe, dekwara etu nna ya si nwụọ n'ihi obi mgbawa n'ọnwa June 2019."	https://www.bbc.com/igbo/afirika-61411603
health	W﻿orld Sight Day: 'Ịtụnye mamiri maọbụ mmiri ara nwere ike itinye anya gị na nsogbu'	"N﻿sogbu anya dị na ụdị na ụdị. Ụfọdụ e jiri ya mụọ ya, ebe ụfọdụ, ọ nọkatara ọ malite ha. H﻿a gụnyere nke mere na ụfọdụ anaghị ahụ ihe tere aka nke Bekee kpọrọ 'Short-sightedness'. A﻿nyanwụ Promise Uchenna si na nsogbu ya bụ ebumpụtaụwa dịka o bididoro ya oge ọ nọ ọtakara. O kwuru na ọ bụ na nwata ka ọ chọpụtara na ile ihe onyonyo dịka ụmụaka ibe ya na-ara ya. E﻿jiogu Munachi chọpụtara na o nwere nsogbu dịka nwata dịka is ọwụẁa, anyammiri na nsogbu ịhụ ihe tere aka. Dọkịta  Okechukwu Egboluche kọwara na nsogbu ya dịka 'Shortsightedness.' maọbụ 'myopịa."" Njirimara dị iche iche na-eso nsogbu anya, m﻿ana naanị dọkịta anya nwere ike inye gị ọgwụgwọ maọbụ nleta zuru oke ma i nwee nsogbu anya. Dkt Egboluche dụrụ ọdụ ka ndị mmadụ kwụsị ụfọdụ agwa omenala a na-eme nke dị o kwuru nwere ike ibutere ha ọghọm metụtara anya. Ọ sịrị na ịtụnye maamiri maọbụ mmiri ara n'anya si na ị na-agwọ otu nsogbu anya nke a maọbụ nke ọzọ nwere ike itinye gị na nsogbu.﻿"	https://www.bbc.com/igbo/articles/c3g7wegy24xo
health	Coronavirus outbreak: 'Obodo Wuhan dị ka ịkpa a na-eli mmadụ' - Nwata akwụkwọ Naịjirịa	"Chukwuma Nzube bụ onye na-agụ akwụkwọ na Wuhan, na mba China akọwala etu ndụ siri dịrị ha na obodo Wuhan bụ ebe ịba Corona sị bido na Disemba 2019. Nzube kwuru na ndị Naijirịa bi Wuhan ruru iri asaa na otu ma ọtụtụ n'ime ha bụ ndị na-agụ akwụkwọ n'obodo a. O kwukwara na obodo Wuhan nwere ihe dịka mmadụ nde iri na otu bị na ya mana ị pụta n'ezi, ị gaghị ahụ otu onye. Ọ sịkwa na ọ bụ naanị ndị nwere akwụkwọ ikikere ọkachasị ndị ọrụ gọọmentị nwereike ịgagharị. Onye ntaakụkọ BBC Igbo jụrụ  ya sị, 'kedụ etu ụnụ si ebi kamgbe mmachịrị ngagharị?' Nzube sị na o bi n'ụlọ ụmụakwụkwọ ma sịkwa na kamgbe izuụka atọ, ọ pụbeghị ezi. Ọ sị na dịka ọ dị ugbua, ha ayọgidela ndị gọmenti Naịjirịa maka enyemaka na obi ha adaala mba n'ihi na o nweghị ihe ha nwereike imezi ọzọ. O kwukwara na ọtụtụ mmadụ apụọla n'ebe obibi ha ma sịkwa na mmadụ ole na ole fọrọ na atụ ụjọ izute onwe ha maka ibute ọrịa Corona. Ụjọ na-atụkwa ha nke mere na ụkwara kwaa ha ma ọ bụ ahụ ọkụ mee ha obi amapụ ha ma ha ebutela ya bụ ọrịa. Ụnụ a na-eri kwa nrị? O kwuru sị ""ndị gọomentị Chaịna na-enye anyị nri ugboro atọ n'ụbọchị na ihe ndị ọzo anyị na-eji ebi ndụ"" Nzubechukwu kwuru sị ""Ana m arịdata ogogo iri na abụọ ma rigoo kwa tupu m rie nri n'ihi na achọghị m iji igwe nritu gbada ala maka ụjọ ibute ọrịa"". O kwuru na onye chọro ịzụ ihe ga-azụta ya n'intanetị mana ọ na-adazị oke ọnụ. Kedụ ihe gọọmentị ndị Naijirịa merela unu? Nzubechukwu kwuru sị ""mgbe m nọ Naijirịa, ana m anụ na gọọmentị anaghị elekọta ndị Naijirịa nọ na mba ofesi mana ejirila m anya m hụ na ọ bụ eziokwu"". O kwukwara ""Ọ bụ naani na Naijirịa ka ndị ọmeiwu ga-eji ihe dịka corona ama njakịrị, na ndị sị obodo ọzọ dịka Ghana, ndị gọmenti ha na-akpọ ha ma na-ezitere ha ihe"". Ọ mere ka BBC Igbo ghọta na kamgbe a machiri ha ịgagharị, gọọmentị Naijirịa ezitebeghị ndị Naijirịa nọ na Wuhan ozi ọbụla. O kwukwara na ọ bụ nani onye nnọchite anya naijirịa bụ Baba Ahmad Jidda sitere n'akpa nke ya nye ha otu nde naira. Ma ọ sị kwa na kamgbe ọ nyechara ha ya bụ ego, na ha anụbeghi umere ya ọzọ. O kwuru sị ""Minista na-ahụ maka ahuike siri ezigbote asị mgbe ọ sị na e nweghị onye Naijirịa nọ Chaịna chọrọ ịlọta"". Kedụkwanụ etu ịsị echekwa uche maka isi mgbaka? Nzube sị kwa na ọ na-emegharị ahụ nke ndị Bekee na-akpọ 'Exercise'. Ọ sị kwa na o bidoro ịgụ akwụkwọ asambodo ọzọ n'intanetị iji chekwa onwe ya maka isi nkoropu. Ihe nlekọta Naijirịa nọ n'ofesi kwuru Onye na-ekwuchitere Odoziakụ Dabiri-Erewa nke bụ onyeisi ndị na-elekọta nhazi ndị Naijịrịa bi n'ofesi bụ Abdurahman Balogun sị na ha enyela ndị otu ụmụ ụlọakwụkwọ bi na Chaina ekwenti ha ga-akpọ n'inwete ozi aka ndị gọọmenti. Mana Abike Dabiri bụ onye na-elekọta ndị Naịjrịa nọ n'ofesi dere n'akara Twitter ya sị:"	https://www.bbc.com/igbo/afirika-51564856
health	Coronavirus Lockdown: 'Gọọmentị Amerịka nyere anyị ihe anyị ga-eji nọrọ n'ụlọ'	Ọtụtụ ndị mmadụ na-ebe akwa na Naịjirịa na gọọmentị enyeghi ha ihe iti aka n'obi dịka e mechiri obodo n'ihi coronavirus. N'oge a, ọtụtụ enweghi ọkụ ne be ha, ha enweghị ihe oriri nakwa ihe ndị ọzọ e ji enyere ndụ aka. Mana ndị Naịjirịa bi na mba Amerịka na-ekwu na gọọmentị obodo ahụ nyere ha ihe niile dị ha mkpa iji nọrọ n'ụlọ. Lee ezinụlọ a gwara BBC Igbo etu ha si nọrọ n'Amerịka.	https://www.bbc.com/igbo/egwuregwu-52217328
health	Ihe ndị dibia kwuru banyere ọgwụ okeite na-ewu	"Nsonso a, nke ihe na-ewu na soshal midia bụ akụkọ ndị gburu mmadụ bere akụkụ ahụ ha maka ịgwọ ọgwụ dị iche iche. E nweela ọtụtụ akụkọ pụtara ihe n'ime izu abụọ garagara maka ndị gburu maọbụ ndị chọrọ igbu mmadụ maka ọgwụ ego. Nke so ya ugbua bụrụzịa akụkọ gbasara ọgwụ nke a kpọrọ Okeite nke otu nwoke sepụtara na soshal midia nsonso a. Nke a mere BBC Igbo jiri sinye imi n'ala ịmata ihe bụ okeite. Anyị kpọtụụrụ ndị omenala na ọdịnala doro anya ka ha kọọwara anyị ebe okeite a siri pụta. Ọzọ Desmond Meniru bụ Dibia n'Eziagu, Enugu steeti kwuru na Okeite bụ oke ọgwụ nke e ji ọbara anụmamụ maọbụ nke mmadụ agwọ. Ọ sị na e ji Okeite enweta ihe n'aka chi mana Okeite e ji mmadụ agwọ dị oke njọ nke bụ na ndị mmadụ ekwesighị ịna etinye aka n'ụdị ihe ahụ. Oke dibia bụ Olueze Ukaeje, Duruagwu nke abụọ n'Umunakara, Imo steeti sị na usoro Okeite nwere ozi zoro ezo n'ime ya nke bụ na a si na  ""Ajọ ọgwụ a na-eji nkụ sirike esi"". Ọ kọwara na ọ bụrụ na Dibia sị na ""a ga-eji osisi ọjị sie ọgwụ a, ihe ọ pụtara bụ na a ga-eji ọkpụkpụ mmadụ sie ya bụ ọgwụ"". O kwuru na ọ bụrụ na a sị na ""ihe a bụ Awele Ike, ihe ọ pụtara bụ na ahụ mmadụ ga-abariri na ya bụ ọgwụ"". Duruagwụ kwuru na Okeite abụchaghị maka ịnwe ego ka, mana mgbe ụfọdụ ọ na-abụ ihe gbasakwara ịsata ike ""maka na anaghị aza dike na nkiti"". Ọ sịkwa na ọnwere ihe mmadụ ga-achụwa, ọ bụrụ na ya bụ ihe chọrọ okeite. ""Okeite bụ oke ọgwụ, ọ bụghị ọgwụ mmụaka"", dịka o kwuru. Duruagwu gara n'ihu kwuo na ""onweghị arụsị maọbụ agbara ndị Igbo obula e ji mmadụ emedo, ihe Igbo jị emedo arụsị bụ anụọhịa dịka ewu, ọkụkọ na anụ ndị ozọ"". Ọ sị na ọbara mmadụ ịtasa n'ala bụ ezigbo ajọ ihe bụrụ oke alụ n'ala Igbo. Ọ mara atụ sị na mgbe gboo, ndị Dike ọgụ lọta ọgụ na ana edopu ha iche ịhe karịrị izuụka nwere mgborogwụ na mkpaakwụkwọ maka ""ịkwọ ha aka ọbara"" tupu ha abata ụlọ ọzo. Ọ sị na ịme Okeite iji megide mmadụ maọbụ igbu mmadụ n'ime ya dị ezigbo njọ maka na ọ na-akpata ọtụtụ ajọ ihe na ndụ ndị mere ya. Dịka ndị ihe omenala doro anya si kwuo, ihe ise imejọ Okeite nwereike ibutere ndị mere ya gụnyere: Ọzọ Meniru na Durugwụ dọrọ ụmụ Igbo aka na ntị ka ha sepụ aka na iji mmadụ gwọọ ọgwụ maka na ndị na-eme etu a na-emerụ ala."	https://www.bbc.com/igbo/afirika-60295290
health	Coronavirus in Nigeria: Ihe gọoment kwuru maka ọrịa Coronavirus	Osagie Ehanire bụ minista na-ahụ maka ahụike na Naịjiria agwala ọha okwu, ebe ọ na-asị ndị mmadụ dere jụụ n'ihe gbasara mbata ọrịa coronavirus na Naịjirịa. Ọ gara n'ihu sị na ha ekeela nkwụcha n'ihe gbasara ibuso ọrịa a agha, mana gwa ndị mmadụ ka ha na-edebe onwe ha na gburugburu ha ọcha. Ministri ọrụ ahụike dị n'aka na Naịjirịa ekwuola na ọrịa coronavirus akpọrọ COVID-19 abatala na Naịjirịa. Nke a bụ nke mbụ a hụru ya bụ ọrịa na Naịjirịa kemgbe ọ pụtara na mba Chaịna n'ọnwa Jenụwarị 2020. N'okwu ya, onye bu ya bụ ọrịa bụ nwaamadi onye Itali bịara Naịjirịa ụbọchị Monde bụ ụbọchị 25 nke ọnwa Febụwarị. A chọpụtara ya n'ụlọọgwụ mahadum nkuzi nke dị na Yaba, Legọs. A maara na ya bụ nwoke na arụ ọrụ n'ụlọọrụ Agip. Ha kọwatara na ndị ụlọọrụ ahụike pụrụiche a kwadoro maka ya bụ ọrịa a kpọrọ Multi-sectorial Coronavirus Preparedness Group, abanyelarị ọrụ ozugbo maka igbochi ya bụ ọrịa. N'ọba nzikọrịta ozi Twitter ha, ụlọọrụ Nigeria Centre for Desease Control (NCDC) kwuru na ya bụ onye ọrịa nọ n'ụlọọgwụ na Yaba, Legọs ebe a na-enebara ya anya. Ha gwara ọha na eze sị na obi amapụla ha maka na uche ha dị ya. Cheta na ndị ọrụ na-enyocha nje na Naịjriịa akpọrọ Nigeria Centre for Desease Control (NCDC) ekwubuola na o nweghi ọrịa Coronavirus a kpọrọ COVID-19 batara Naịjirịa. Kemgbe Wenezde ka kepukepu batara na ya bụ ọrịa esorola onye Chaịna bịara Naịjirịa were bata. Ya bụ onye Chaịna nwere ahụọkụ gara ụlọogwụ Reddington dị na Ikeja mgbe ebidoro nyowe ya enyo. Ndị ụlọọgwụ ahụ sị na ya bụ onye Chaịna batara Naịjirịa izuụka asaa gara aga enwebeghị onye o zutere si mba ha bịa kemgbe ahụ. Ha kwuru na o nweghị ọrịa ahụ a hụrụ n'ahụ ya. N'otu aka ahụ, mịnịstrị na-ahụ maka ahụike na Legọs depụtakwara uche ha gbasara ma ọrịa ahụ ọ batara ma ọ bụ ọ bataghị Ọrịa coronavirus na-efe efe site na mmadụ fere na mmadụ. A chọpụtara nke a ka ndị ahụike na-elekọta ndị bu ya butekwara ya. Coronavirus bụ ezinaụlọ nnukwu nje na-ebute ọrịa gụnyere oyi nkịti nakwa ọrịa ndị ọzọ na-akpa arụ. Ọrịa ndị ọzọ si n'ezinaụlọ coronavirus a bụ Sars (si na buusu malite) nakwa Mers (si na Kamel), mana amabeghi ebe nke ọhụrụ a si malite. O nwere ọgwụgwọ? Ndị na-ahụ maka ahụike na-ekwu ka ndị mmadụ mee ihe ndị a iji gbochie ya bụ ọrịa ruo mgbe a chọtara ọgwụgwọ ya. Lee ebe ana-eme nyocha Coronavirus na Naịjirịa Ka ọ dị ugbua, Naịjirịa esonyela n'ihe ruru mba 50 bu ọrịa a ugbua. Na mbaụwa, ihe karịrị mmadụ puku iri asatọ bu ọrịa a n'akụkụ ụwa dị iche iche, ebe ihe ruru mmadụ puku abụọ na narị asatọ anwụọla. Ka ọ dị ugbua, ihe ruru mmadụ puku iri atọ na isii bubu ọrịa a agbakeela. Gere olu nwata Naịjiria na-aga akwụkwọ na mba Chaịna ịnụ maka ihe ha na-agabiga n'ihi ọrịa coronavirus: Akụkọ ga-amasị gị:	https://www.bbc.com/igbo/afirika-51655771
health	Coronavirus cure: A rụpụtala ọgwụ mgbọrọọgwụ maka coronavirus na Naịjirịa?	"Mịnịstrị na-ahụ maka sayensị na nka na ụzụ (Federal Ministry of Science and Technology-FMST) ekwuola na ha amaghị maka ọgwụ e mere maka ọgwụgwụ coronavirus nke e ji aha mịnịstrị ahụ mee. Ọgwụ mgbọrọgwụ ahụ nke foto ya gbara na soshal midia ụbọchị Tọzde, enweghị akara gosiri na o nwere nkwado nke NAFDAC. Mana o gosiri 'ginger','garlic' na mkpọrọọgwụ na mkpaakwụkwọ ndị ọzọ  e jiri mee ya ma gosikwa na ọ bụ SHESTCO bụ ụlọọrụ nọ n'okpuru ministrị na-ahụ maka nka na ụzụ mere ya. Sheda Science and Technology Complex (SHESTCO) bụ ngalaba na-ahụ maka nchọcha na mmepe obodo. Ha nwere lab atọ;  nke "" Biotechnology' nke' Chemistry' nakwa nke 'Physics Laboratory.' Mbọ BBC Igbo gbara inweta onyeisi ngalaba ahụ bụ Ọkammụta Paul Onyenekwe amịtaghị mkpụrụ dịka ekwentị ya agaghị aga mana ọnụ na-ekwuru mịnịstrị nka na ụzụ bụ Abdul Ganiyu Aminu kwuru na mịnịstrị ha amaghị maka  ọgwụ ahụ. Aminu sị na ihe e nyere ngalaba nọga n'ọkpụrụ FMST bụ ikike ime 'facemask', kemical a na-efe maka aka mgbochi ọrịa nakwa nnyocha maka Covid-19. ""O nweghị mgbe anyị mere ọgwụ maka ọgwụgwọ coronavirus."" N'otu aka ahụ,  ụlọọrụ NAFDAC kwuru na ha edebanyebeghị  aha ọgwụ ọbụla na Naijiria maka ọgwụgwọ coronavirus. Akụkọ ga-amasị gị:"	https://www.bbc.com/igbo/52762882
health	Coronavirus Tips: Ọ bụghị eziokwu na ndịọrụ gọọmentị na-ebufe ndị mmadụ coronavirus	Gọọmentị Legọs kwuru na ha ga-amalite ịga n'ụlọ n'ụlọ inyocha ndị a na-eche na ha nwere ike ibu ọrịa coronavirus. Mana akụkọ malitere iwu na soshal midia bụ na ọ bụ ndịọrụ gọọmentị na-ekesa ndị mmadụ ya bụ nje. Nke a bụ okpotokpo asị. Ọzọ, ọbụghị mmadụ niile ka a na-enyocha maka ọrịa, ka ọ bụ ndị e chere na ha na ndị nwere covid-19 mekọtara ahụ, maọbụ ndị bi n'ogbe ebe ndị nwere ya bụ ọrịa buru ibu. Biko gbaara akụkọ ụgha ọsọ.	https://www.bbc.com/igbo/media-52326017
health	Akụkọ ndị kachasị taa: Erighị nri abalị n'oge na-ebute ọrịa kansa	Erighi nri abalị n'oge na-ebute ọrịa I makwana na erighị nri abalị n'oge na-ebuite ọrịa ? Otu kpọrọ onwe ha Barcelona Institute for Global Health na bekee kwuru na nchọpụta ọhụrụ ha mere, na ọ na-ebute izi agede nke a kporọ 'prostrate cancer' maọbụ izi ara nke bụ 'breast cancer'. Ọbịara ije ma-ụna n'ala Rọshịa Naịjirịa na-atụ anya nlọta mmadụ otu narị iri atọ na-anọ tọrọ na Roshia ga-alaghachị azụ na Abuja taa. Ozi na-eru anyị bụ na abaala ụgbọelu na kwa na ha ga-efadata na Abuja na abalị a. Joe Igbokwe ga-aza ikpe di n'ishi ya Otu okaiwu aha ya bụ Ebun-Olu Adegboruwa agbaala Joe Igbokwe bụ ọnụ na-ekwụrụ APC na Legos akwụkwọ n'ụlọikpe ukwu nke Lagos maka na o boro gọvanọ Rivers steeti bụ Nyesome Wike ebubo n'elu Facebook na ọ zụrụ mkpebi n'ụlọikpe kachasị n'Abuja. Joe Igbokwe arịọla arịrịọ mana Adegboruwa gbadosiri ukwu ike na ya agaghị anabata arịrịọ a Igbokwe dere. Son ebiyeela aka n'akwụkwọ N'egwuregwu, ọgba bọọlụ Son Heung-min nke otu Tottenham ebinyeela aka n'akwụkwọ ọhụrụ nke otu ya ruo afọ 2023. Son Heung-min banyere otu Tottenham n'afọ 2015. Ugbua o nyeela goolu ruru iri anọ na asaa. Gee nkeji anyị Lee ihe nkiri anyị	https://www.bbc.com/igbo/afirika-44904580
health	Divorce in Nigeria: Kedụ etu ị ga-esi ama ma ị ga-atụnyeli nwaanyị ime?	"Nwoke ọ ga-amanwụ ma 'opi' ya ọ na-arụ ọrụ ka ọ bụ na ọ naghị arụ ọrụ? O nwere ike ịtụnye nwaanyị ime ka ọ bụ na o nweghị ike ya? Kedụ etu nwoke ga-esi ama ma utu ya ọ na-ekeli maọbụ o nwere ike ijidegide nkeli? Ihe ndị a bụ ajụjụ a kpụ n'ọnụ dịka otu ụlọikpe dị n'Igando, Legọs gbasara di na nwunye maka ebubo na nwoke anaghị atunyeli nwaanyị ime. Dịka ụlọakụkọ Punch siri dee, Monday Adiri na-ebo nwunye ya ebubo sị : Nwunye m na-emebọ n'ihu ọha. Ọ na-agwa onye ọhụla na ọ bụghị m mụrụ nwa anyị nwaanyị."" ""Ọ na-akpọ m onye amụ ya anaghị ekeli."" Dọkịta ọkachamara n'ihe gbasara amụtaghị nwa bụ Dkta Adewonuola Ajayi kọwara BBC etu nwoke ga-esi ama na utu ya anaghị ekeli. ""Nwoke teta ụra n'ụtụtụ , o kwesịrị ka amụ ya kelie ma kwụrụ ọtọ."" ""Ọ bụrụ na o meghi otu a, o nwere ike ịbụ na o nwere nsogbu."" Ihe ndị nwere ike ibute nsogbu ndị a gụnyere nsogbu Bekee kpọrọ 'endocrine problems'; urological problems' nakwa oke echiche. Dkta Adewonuola Ajayi gara n'ihu kwuo sị,""oke echiche na nchekasị nwere ike ibute amụ nwoke ekelighi."" Ụzọ doro anya nwoke nwere ike isi mata nke a bụ site na nnyocha mmiri ahụ ya. Ajayi kọwara: ""Nwoke kwesịrị ime nnyocha iji mara ma ọ ga-atụnyeli nwaanyị ime."" "" Impotence' bụ nsogbu na amụ nwoke enweghị ike ikeli mana 'infertility' bụ  na nwoke enweghị ike ịtụnyenwụ nwaanyị ime."" O kwukwara sị na ha abụọ abụghị otu mana 'amụ nwoke ekelighị' nwere ike ibute 'amụghị nwa.' ""Amụtaghị nwa bụ di na nwunye enweghị ike ịdị ime na-agbanyeghị ime mmekọrịta nwoke na nwaanyị rue otu afọ."" Ọkachamara ọzọ n'ihe gbasara amụtaghị nwa bụ Dkta Abayomi Ajayi nke 'Nordica Fertility Centre' dị na Legọs kwuru na nwoke inwe nsogbu amụtaghị nwa abụghị n'ụwa ya agwụla n'ihi na ụzọ mgbapụ dị. ""Ọ bụrụ na nwoke nwere olulo (sperm), a ga-egbonwu nsogbu atụnyelighi nwaanyị ya ime. E nwere ike iji ya mee ka nwunye ya tụrụ ime."""	https://www.bbc.com/igbo/49347426
health	World food day: Ụdọdụ nri ndị Igbo anaghị erikawazị	Nri a bụ agbugbu ma ọ bụ fịọ fịọ dịka ụfọdụ sị akpọ ya. Ọ na-adị ka agwa mana ọ bụghị agwa. Ị gwọ fịọ fịọ na ji, ịtabiri aka. Ị nwekwara ike itinye ya ụkpaka. Nke a bụ akụ mgbu. Akụ mgbu bụ ezigbo nrị mgbe gboo. Akụ na-ada n'udummiri. N'abali ka ọ na-adakarị. Mmiri zochaa n'abali, ndị mmadụ eburu ọkụ pụọ n'ezi, gbanye mmiri n'ọba. Dọwa ọkụ n'akụkọ mmịrị ahụ ka ọ na-adọta akụ ahụ. Ọtụtụ akụ ahụ adanye na mmiri ahụ. A na-eghe ya eghe n'ọkụ tinye ya nnu. Ị nwere ike ịta ya otu ahụ maọbụ were ya taa abacha, Ọ na-atọwa ntị. Nke a bụ ighu maọbụ iwu ka ụfọdụ sị akpọ ya. Ọ dịka abacha mana ọ bụghị abacha. Ịghụ na-atọchị ntị ma ejiri agbụgbụ maọbụ fịọ fịọ kwọọ ya. Achịchị bụ ede eberiri eberi gbaa ya n'anwụ. Ihe a bụ ụzọ ndị Igbo si echekwa nri maka ụnwụ. Mgbe ụnwụ ka e ji eri achịcha mgbe gboo. A na-ejikwa agbụgbụ maọbụ fịọ fịọ agwọ ya tinye ya akwụkwọ ụgbọghịrị. E nwere ọtụtụ ihe e ji ede esi. E nwere nke ana akpọ ede mmachu, ya bụ ede agwọrọ agwọ. Nwekwaa nke bụ ede eko, ya bụ ebe ahụrụ n'ọkụ e ji mmanụ na akpaka eri. Ọ na-atọchi ntị. Anyụ bụ ezigbo nrị. Ọ na-amịkarị n'udummiri. Ọ na-atọ n'ụbụrụ ma e jiri ji gwọọ ya. Nke a bụ akịdị. A na e ji ji agwọ ya. E nwere ike isi ya mgbe ọ dị ndụ. Nwekwa ike ịchekwa ya n'anwụ maka ụnwụ. Leekwa ero. Ero na-atọ ụtọ n'ofe. E nwere ọtụtụ ero dị iche iche . Ụfọdụ n'ime ha adịghị mma oriri. Nke a mere na onye amaghị anya ero a naghị akpata ero n'ọhịa. E nwere ero a na-akpọ ata-achakaanya. Ọ na-atọ ụtọ, mana ọ na-esi ike n'ọtita. Ofe ụgbọgụrụ Ofe ụkpọ Ofe enwegii nnu Ofe ụtụrụkpa Ofe ogiri ohi.	https://www.bbc.com/igbo/afirika-50067056
health	Coronavirus Tips: Igwe ahụ ọkụ ọ na-egosi onye nwere ọrịa coronavirus?	Otu n'ime njirimara ọrịa coronavirus bụ ahụọkụ. Nke a mere na tupu mmadụ abanye ebe ọbụla ugbua, a ga-eji igwe nke Bekee kpọrọ 'thermal scanner' wee mara ma ahụ onye ahụ ọ dị ọkụ karịa etu o kwesịrị ịdị. Mana ọbụghị igwe ahụ ga-ekwu ma onye ahụ enwere ọrịa coronavirus ma o nweghi. Cheta na ha dị ọtụtụ ọrịa nwere ike ime ka ahụ mmadụ dị ọkụ karịa etu o si adịbu. Ọzọkwa bụ na mmadụ nwere ike inwe nje coronavirus mana ahụ ya adịbeghị ọkụ, nke pụtara na onye ahụ nwere ike ibufe ndị ọzọ ya bụ ọrịa.	https://www.bbc.com/igbo/52375564
health	Ọghọm karịrị uru dị n'ịṅụ mmanya	Akụkọ ndị kachasị mkpa taa: Ndị ọnụ na-eru n'okwu n'ala Igbo akatọọla amụmụa Egwu Eke nke atọ gọọmentị chọrọ ibido na mpaghara ahụ. Ha sị na ewere ego a chọrọ iji gba ya bụ Egwu Eke tinye n'ọrụ n'akụkọ ebe ndị ọzọ a na-enwe ọgbaaghara na Naịjirịa na udo ga-alohachite. Ehibela Kọmiti ga-ahụ maka ahụike na Ọwụwa Anyanwụ Naijiria Ehiwela kọmiti ga-ahụ maka ahuike na mpaghara Ọwụwa Anyanwụ Naịjirịa  a kpọrọ South East Consultative Committee on Health. Gọvano Ifeanyi Ugwuanyi bụ onye hibere n'aha ndị gọvanọ Ọwụwa Anyanwụ  ụnyaahụ Tọọsde kwuru na ọrụ ha gụnyere ikpokota na ịgbasa ozi ahụike n'ime obodo nakwa iwepụta ụzọ a ga esi mee ka ọrụ ahụike kwuru chim na mpaghara ahụ. Na mba ofesi, Onye nchikọta otu biafra a kpọrọ BIM akpọọla oku ka ụmụ Igbo dum bido ikwu ụtụisi na ụlọọrụ ha dị gị nso maka nwereonwe Biafra. Ozị a dị na akwụkwọ Ralph Uwazuruike zigara ndị ntaaakụkọ na Tọọsde. Ndị ọkamụta enyopụta na ọghọm dị na ịṅụ mmanya kariri uru ya. Nke a dị n'akwụkwọ nchọpụta ha mewere kemgbe afọ iri abụọ na isii (26) bụ ebe ha chọpụtara na mmanya nwere ike ịbute ọrịa kansa. Ọzọ dịka ibe ya anwuchiela ihe ruru  mmadụ puku bụ ndị asịrị ṅụrụ mmanya bịa ikiri egwuruegwu bọọlụ ndị Burnley na Olympico na Greece. Amakanyere otu onye bịara ikiri asọmpi bụ otu n'ime onye kwadọ ndị Burnley mma n'asọmpi ahụ nke e meriri ndị Burnely. Gere akụkọ mere na mgbede a n'otu nkeji:	https://www.bbc.com/igbo/afirika-45294742
health	Covid 19 Vaccine Nigeria: Ihe mere m mgbe a gbachara m ọgwụ mgbochị covid-19	"Dọkịta Ije Akunyili na-arụ n'ụlọọgwụ ebe a na-elekọta ndị na-arịa covid-19 kwuru na kamgbe ọgwụ mgbochi gbasara covid-19 pụtara , ụjọ anaghị atụ ha ma ha na-eleta ndị na-arịa ọrịa covid 19. O kwuru na mgbe ọ gbara ọgwụ mgbochi a n'izuụka gara aga, obere ahụ ọkụ metụrụ ya mana o nweghị ihe ọzọ ya bụ ọgwụ mere ya. O kwuru na o teela e bidoro mewe nyocha maka ọgwụ mgbochi a kpatara o ji dị mfe iwepụta ya ugbua. O kwuru ka ndị mmadụ leghara anya izu ọjọ a na-agba maka ọgwụ mgbochi covid-19 nke Pfizer, Moderna nakwa AstraZeneca ma nabata ya iji gbanahụ maka mkpa mkpa covid na-akpa. Dọkịta Akunyili kwuru na ụjọ ya bụ na agaghị enwe ọgwụ mgbochi ole ga-ezu ụmụ Naịjirịa. Cheta na ọ bụ naanị puku narị ọgwụ mgbochị a ka gọọmenti kwuru na ha na-ebute na Naịjirịa n'izu a. Naịjirịa o nwereike ịwepụta ọgwụ mgbochi nke ha? Dọkịta Ije Akunyili kwuru na dịka India, Chaịna nakwa Rọshịa si nwe ọgwụ mgbochi nke ha, Naịjirịa kwesiri inwe ọgwụ mgbochị nke ya. O kwuru na ọ bụrụ na covid-19 a jiri ike bata na Naịjirịa , anyị enweghị ngwa ọrụ ahụike zuruoke imemina ya. Ọ kwuru na ndị okenye niile gbaa ọgwụ a , ọ ga-amagbu onwe ya ma mee kwa ka anyị mepee ebe niile bụ ebe ọha na Naịjirịa na-atụghị ụjọ. N'okwu ya, ""Gọọmenti kwesiri inyocha etu a ga-esi kesaa ya bụ ọgwụ mgbochị, o kwesighị ịbụ naanị ndị ọchịchị kwesiri inwe ohere ị gbaa ya bụ ọgwụ. O kwuru na gọọmenti kwesiri ịnwe onye dịka dọkịta Fauci nke Amerịka ndị Naịjirịa ga-atụkwasị obi ga na-agwa ndị mmadụ maka etu ihe niile gbasara ọgwụ mgbochi a si aga. O kwuru na ọ bụ naanị ya nwetegoro ọgwụ mgbochi a n'ime ezinụlọ ya bi n'Ameịrịka, ebe ndị ezinaụlọ ya ka na-eche inweta nke ha. Dọkịta Akunyili kwuru na Naịjirịa kwesiri inweta nke AstraZeneca dịka mba na-adịgị enwekarị ọkụ makana ọgwụ mgbochi ahụ anaghị e ji ike emebi dịka nke Pfizer maọbụ Mordena. Dọkịta Ije Akunyili kwuru na o nwere olileanya na anyị ga-apụtali n'oge covid 19 ma ọ bụrụ na anyị na-eme usoro World Health Organisation wepụtara maka igbochị ọrịa a ma narakwa ọgwụ mgbochị a."	https://www.bbc.com/igbo/afirika-55695818
health	Chronic Respiratory Disorders: Lee etu ị ga-esi gbalahụ 'Asthma', 'sleep apnea' na ọrịa ngụ ndị ọzọ?	"Chioma Mgbemena( ọ bụghị ezi aha ya) dị afọ iri na isii oge ọrịa asthma jidere ya n'ụzọ pụrụ iche, e buga ya ụlọọgwụ ebe a zọtara ndụ ya. "" Etum na isi mmanụ ụgbọala anaghị adị m mma na-ahụ. Oge ọbụla m na-aza ụlọ, imi na-ebido na-agba m maọbụ na-eze uzere aghara aghara mana akpọghị m ya ihe ọbụla."" ""Mana ọ bụ oge m dị afọ iri na isii m dara ahụ menyere m egwu n'ahụ ka e buru m gbaga  ụlọọgwụ ebe dọkịta chọpụtara na enwere m ọrịa 'asthma."" Mgbemena dị afọ iri atọ ugbua, mana ọrịa ahụ ka na-echere ya aka mgba. ""Ọrịa na-enye m nsogbu ị ga ọrụ n'ihi na enweghị m ụgbọala nke aka m. "" Ọ bụghị ọgbakọ ọbụla ka nwaada Chioma na-ala. Ụfọdụ na-akpachapụ ya n'ihi ọrịa nke mere na ọ naghị agwa ndị mmadụ ọnọdụ ya. Asthma so otu n'ime ọrịa ndị a kpọrọ 'Chronic Respiratory Diseases' (CRDs). 'Chronic Respiratory Diseases' (CRDs) bụ ọrịa ndị na-emetụta ngụ maọbụ akụkụ ngụ. Ọrịa ndị na-emetụta ngụ gụnyere  ma ewezụga ọrịa asthma gụnyere ""chronic obstructive pulmonary disease"" (COPD), ""Sleep Apnea"", ""Bronchitis"" wdg. Dịka WHO si kwuo,  ọrịa na-emetụta ngụ na-egbu ihe karịrị nde mmadụ anọ kwa afọ gụnyere ndị okenye na ụmụaka. Kedụ ihe ndị nwere ike ịbute ọrịa ndị a? Ihe ndị na-ebute ọrịa CRD gụnyere etum,ịṅụ anwụrụ, kemịkal nakwa inwekarị ọrịa ngụ n'efe efe n'ụmụaka. Dịka Dọkịta Funmi Akinde nke Lagos University Teaching Hospital Luth bụ onye dọkịta ihe na-eme n'ime ahụ doro anya siri kọwaa, lee ihe ụfọdụ na-ebu ọrịa ndị a : Ọrịa 'asthma' bụ ọrịa nke ọwa ikuku na-akpachi, na-akpaghe ma na-ewepụta ụkwara. Njirimara ọrịa 'asthma' gụnyere; umeọsọ,ụkwara,uwe ịra ahụ,ume ime mkpọtụ na obi mgbu. Ihe ndị na-ebute asthma bụ; Chronic Obstructive Pulmonary Disease (COPD) COPD bụ ọrịa na-ebute mkpochi ngụ nke na ikuku anaghị aga dịka o kwesịrị. Ihe ndị na-ebute'COPD'bụ; ""Obstructive Sleep Apnea"" Nke a bụ ọrịa na-eme ka mmadụ na-ekubi ume ma ọ na-arahụ ụra. Njirimara 'sleep apnea' gụnyere; ịgwọ ụra,oke ụra n'ehihie, isiọwụwa ụtụtụ, ọbara mgbalielu na ike ọgwụgwụ n'ụtụtụ n'ihi arahụ ụra nke ọma n'abalị. Ihe ndị na-ebute ya bụ; E nwere ọrịa ngụ a na-ebutekarị n'ọrụ nke Bekee kpọrọ ""Occupational lung diseases"". Nke na-emetụta ndị na-arụ ebe a na-egwupụta ihe n'ala, ndị na-akụwa okwute, ndị na-ete uhie(painters) maọbụ na-arụ ebe a na-emepụta ụhie nakwa ndị na-arụ ebe a na-emepụta asbetọs. Dọkịta Funmi Akinde kwuru na"" ụfọdụ ndị ka ọrịa na-ebutu ma ha rụọ ọrụ ihe dịka afọ iri maọbụ iri na ise ebe a na-eme ihe ndịa."" Ọ gara n'ihu sị, ""Ndị na-azụ ọkụkọ maọbụ nnụnụ 'pigeon' nwere ike ibute ya dịka nsị ha nwere ajọ ikuku si n'ime ya nwere ike imerụrụ ngụ ahụ ma ọ bụrụ na mmadụ echekwaghị onwe ya ọfụma."" Ụzọ Mgbochi Ọtụtụ mgbe, a naghị agwọchapụ ọrịa ngụ mana onye nwere ya bụ ọrịa nwegara ihe o kwesịrị ị na-eme iji  hụ na ọ kwụ chịm"	https://www.bbc.com/igbo/afirika-54978374
health	Male Contraceptives: Ị ma ihe eji egbochi ịtụba nwaanyị ime nke ụmụnwoke dị n'Afrịka?	"A bịa n'ihe metụtara igbochi afọ ime na nwaanyị enwere ụzọ dị icheiche ụmụ nwoke nwere isi iji mee nke a. Ụfọdụ bụ ndị a ma ama nwekwaa ndị ọzọ aka na-enyocha ma na-arụpụta. Ha gụnyere: Ọ bụ nke a ka akachasị mara ma bụrụkwa nke kachasị a rụ ọrụ ụmụnwoke ji egbochi afọ ime. Ọ bụkwa naanị ya bụ ihe na-egbochi afọ ime ma na-egbochi kwa ọrịa mmekọrịta ndị ọzọ. Mana ị ga-ehi asaa n'anya ka ịhụ ma oge ya agafeela nakwa na ọ dị n'ọnọdụ dị mma tupu iyiri ya. Ọ na-arụ ọrụ pasentị 98. Ụzọ a bụ ụzọ anaghị ewe ego ọbụla mana ọ naghị arụcha ọrụ mgbe niile. Etu esi eme ya bụ nwoke iwepu utu ya na mmekọrịta tupu ọ nyụọ uhie. Otu Dọkịnta bụ Moussa Diabete kọwara na ọ bụghị ụzọ ọ na-adụ ndị mmadụ ndọmọdụ ịme. Ọ na-arụ ọrụ naanị pasentị 27. Nke a bụ ịwa ahụ ma chabie akwara uhie na-esi siri n'akpa amụ abanye n'amụ. Ịwa ahụ bụ ihe anaghị egbu oge dịka a na-emecha ya n'ime nkeji iri na ise. Dịka ngalaba ahụike mba Briten bụ NHS si kwuo, ọ na-arụ ọrụ ihe ruru pasentị 99. Ndị mmadụ na-eche na ọ bụ ihe ebighebi mana ọ bụkwa ihe enwereike ịme ntụgharị. N'eziokwu, ọ bụghị ọtụtụ ụmụnwoke n'Afrịka na-eche uche iji ngwa mgbochi afọ ime. Oge ụfọdụ ha na-ahapụkarị ya n'aka ụmụnwaanyị ka ha mee. Dịka Dọkịnta Madina Ndoye si kọwa, ọ bụ maka ọzụzụ dị icheiche si n'okpukperechi nakwa omenala ka o jiri dị etu a. Ihe ọzọ o kwuru butere nke a bụ n'ihi ọtụtụ mgbochi afọime emepụtara maka ụmụnwaanyị n'onwe ha. Dọkịnta ọzọ tinyere ọnụ n'okwu a bụ Ndeye Khady Babou kwuru na tupu e nwee mgbanwe a ga-ebu ụzọ chee echieche maka ya. Ọ sị ""ndị mmadụ kwesiri ịjụ onwe ha ajụjụ ihe mere ejiri gbahapụ mgbochi afọ ime n'aka naanị ụmụnwaanyị""."	https://www.bbc.com/igbo/afirika-59439544
health	World Disability Day: Lee etu nwa ada a jiri bụ 'nwaanyị kpuruisi mbụ nwetere PhD na Naịjirịa'	"Nwada Ifeoma Bibiana Okoli so na ndị gụchara akwụkwọ n'ogogo 'doctorate' na mahadum 'Univeristy of Ibadan' (U. I)mana ihe mere o jiri gbapụ iche bụ na o kpuru isi. Ya bụ onye mbụ kpuru isi nwetara asambodo 'PhD' na University of ibadan nakwa n' obodo ya dị  Anambara steeti. Nwaafọ Eziehu, Ihu Akaba Igboukwu dị n'Okpuru Ọchịchị Aguata n' Anambara steeti gwara BBC Igbo ihe ndị ọ gabigara mgbe ọ na-agụ akwụkwọ dị ka onye kpuru isi nakwa etu o si merie ma bụrụ onye gụcharala akwụkwọ. Okoli sị na o kpughi isi mgbe a mụrụ ya kama nọ bụ oge ọ dị afọ asaa ka nne ya chọpụtara na o nwere ọrịa anya. ""Nne m chọpụtara na anaghị m edezi ihe n'akwụkwọ ọfụma dịka o kwesịrị, o jụọ maka gịnị m wee sị na na anaghị m ahụzi ihe ahụ anya ọfụma"". ""Mgbe ahụ ka e buru m gawa n'ụlọọgwụ bụ ebe a malitere ịtanye m ọgwụ n'anya."" Okoli sị na o nweghi ndị chọpụtara ihe mere ya kpọmkwem rute ugbua. Kirie ihe ndị ọ kọwaara n'uju;"	https://www.bbc.com/igbo/afirika-59510116
health	Sexual violence: Ị ma ebe ị ga-agbaga ọsọ enyemaka ma ị gabiga mwakpo?	"Ọ bụrụ na ị gabigala mwakpo, ọ na abụ ihe dị mwute nakwa na-emerụ mmadụ ahụ na echiche. Mana ị ma na o nwere ọtụtụ ebe na-abụghị ụlọọrụ ndị uweojii ewepụtara iche maka nlekọta ụmụnwaanyị maọbụ ụmụaka gabigara mwakpo? Ụfọdụ n'ime ha bụ nke gọọmentị hibere ebe ndị ọzọ bụ ngalaba dị icheiche weputara onwe ha kachasị maka okwu a. BBC Igbo gakwara n'okporoụzọ iju ndị mmadụ ihe ha chere ekwesiri ime ndi e jidere na mwakpo nwoke na nwaanyị. Lee ihe ndị mmadụ na mpaghara Ọwụwa Anyanwụ zara anyị maka nke a. Lee ebe ndị ịnwere ike inweta enyemaka na nchekwa maọbụrụ na ịgabigala mwakpo mbụ Abia steeti Vicar Hope Foundation nke nwunye Okezie Ikpeazu hibere inye ụmụnwaanyị aka n'efu. Ọ dị na 183 Ndume Otuka Bypass, Umuahia n'Abia steeti. Akara ekwentị ha bụ  0808 192 1217. Abuja steeti Ngalaba nwere ụlọọgwụ na-ahụ maka mwakpo ụmụnwaanyị. Ọ dị na Social Development Secretariat (SDS) Ogogo abụọ, Cyprian Ekwensi House, Arts & Culture Complex Area 10, Garki Abuja. Akara ekwentị ha bụ 08077111126 Anambara steeti N'Anambara, ngalaba ehibere maka ụmụnwaanyị na ụmụaka nwere ike ịnabata gị. Dịka kọmịshọna mgbasaozi steeti ahụ bụ Don Adinuba si kwuo ""ọ bụ ọrụ ha ịnabata ụmụnwaanyị akpasoro iko n'ike"". Ụlọọrụ ha dị na Dora Akunyili Development centre dị n'okporoụzọ Enugu - Onitsha. Enugu steeti WACOL Women House Ọ dị na No 9 Dr. Mathias Ilo Avenue, New Town, New Haven Extension, n'akụkụ New Haven Secondary School, Enugu. Akara ekwentị ha bụ 08037102015; 07035779083; 08066092184. Ebe ọzọ bụ: Tamar Sexual Assault Referral Center Ọ dị n'ụlọọgwụ FSP dị n'ihu ụlọ bụbu Institute of Management and Technology (IMT), Enugu. Akara ekwentị ha bụ 09091333000, 09092777000. Imo steeti Ngalaba na-ahụ maka ụmụ nwaanyị na ọdịmma ọha mmadụ Ị ga-achọta ha na Block 7, Imo State Secretariat, Port Harcourt Road, PMB 1597, Imo, Owerri, Nigeria Akara ekwentị ha bụ 083-230121-233592. Legọs steeti Mirabel Centre dị n'ime ụlọọgwụ Lasuth. Ọ dị na Lasuth, Ikeja General Hospital Road, Ikeja Akara ekwentị ha bụ 08155770000, 08115554877, 08187243648, 08176275732, 07013491769. Ebe ọzọ bụ Nigerian Institute of Medical Research (NIMR) Ọ dị na Edmund Crescent, Yaba, Legọs. Akara ekwentị ha bụ 08033065683 Rivas steeti Ọ bụ otu ndị dọkịta kpọrọ onwe ha ""Doctors without Borders"" maọbụ ""Medecins sans Frontieres"" n'asụsụ French hibere ebe ahụ. Ha nwere ụlọọrụ abụọ dị na ụlọọgwụ Orogbum dị na Ogbunabali nakwa ụlọọgwụ Eliozu dị na Pọtakọt. Akara ekwentị ha bụ 09033555455 nakwa 07058890060. Ha na-emepe kwa n'elekere niile dị n'ụbọchị. Ọ bụrụ na ị bighị na steeti ndị edepụtara ebe a, i nwereike ị bụ ụzọ gaa na nke ndị uweojii nakwa ụlọọgwụ gọọmentị etiti ọbụla dị gị nso. Ngalaba ndị ọzọ na-enye ndị gabigara mwakpo aka bụ NAPTIP - Isi ụlọọrụ ha dị n'Abuja mana ha nwere ụlọọrụ dị na steeti ọbụla na Naịjirịa. Ị nwereike inweta ha na 07030000203 nakwa 08002255627847. Ọ bụrụ na gị maọbụ onye ọbụla (nwata na okenye) na-agabiga mwakpo, biko kpọtụrụ ndị a maka enyemaka. Akụkọ ndị ọzọ ga-amasị gị"	https://www.bbc.com/igbo/afirika-52918200
health	Pfizer Covid Vaccine: Mba UK enyela ikike ka a malite ịgba ndị mmadụ ọgwụmgbochi a	"Mba UK abụrụla mba mbụ n'ụwa niile kwetara ka e jiri ọgwụ Pfizer/BioNTech maka mgbochi ọrịa coronavirus. Ngalaba ahụike mba ahụ enyela ikike ka amalite ịgba ọgwụ ahụ n'izuụka na-abịa abịa. Nnyocha gosiri na ọgwụmgbochi ahụ nke ụlọọrụ Pfizer/BioNTech rụpụtara na-arụ ọrụ karịa pasentị iri itoolu (%90). A ga-amalite ịgba ya na mpaghara mba UK ebe ọnụọgụgụ ndị nwere coronavirus karịrị akarị. Mba UK azụtala ọgwụ ahụ ihe ruru nde iri anọ (40 million) nke ga-ezu ịgba mmadụ nde iri abụọ (20 million), n'ihi na a na-agba otu onye ọnụ ọgwụ abụọ. Ọgwụ mgbochicoronavirus ọzọ a kpọrọ 'Moderna'nke ikike ya ruru pasentị 95 Ị nụkwala maka ọgwụ mgbochi coronavirus ọzọ nke ikike o ji egbochi covid-19 e ruola pasenti iri itoolu na ise (95%)? Nke a si na data ndị ụlọọrụ na-emepụta ọgwụ bụ Moderna dị n'Amerịka. Moderna na-esochi ụkwụ ọgwụ mgbochi nke ụlọọrụ Pfizer, nke na-enye ndị mmadụ nkasiobi na ọgwụ mgbochi a nwereike inye aka kwatuo ọrịa ozuruụwaọnụ bụ Coronavirus. Ụlọọrụ abụọ ndịa jiri ụzọ ọgbara ọhụrụ puruiche emepụta ọgwụ mgbochi ha. Moderna sị na ha na-eche mbinyeaka ka ọgwụ mgbochi ha n'izu ole na ole na-abịa. Mana nke a gosiri na asabeghị ọtụtụ ajụjụ ụfọdụ maka ọgwụ mgbochi a. Mmadụ karịrị puku 30 n'Amerịka nwara ya ebe mmadụ puku 15 bụ ndị e nyere doz abụọ ya n'izu anọ. Mmadụ 11 bu coronavirus ebe ọ dị ukwuu mana o metutaghị ndị mmadụ gbara ọgwụ mgbochi a. ""Etu ọgwụ a si akpa ike dị egwu... ọ bụ oke ụbọchị,"" Tal Zaks, onyeisi ọrụ ahụike na Moderna, gwara BBC. Dọkịta Stephen Hoge, onyeisi ụlọọrụ a, kwuru na ""o gere ntị ọfụma"" dịka ka mpụtara nnyocha gbara n'anwụ. Ọ gwara BBC: ""Echeghi m na o nwere onye n'ime anyị bu n'obi na ọgwụ a ga-akpa ike n'igbochi ọrịa covid-19, ọ bụ nchọpụta na-atụ n'anya."" Kedụ mgbe ọ ga-erute m aka? Mba UK ewepụtala atụmatụ ga-ahụ na e bu ụzọ nye ndị kachasị kaa nka ọgwụ mgbochi. Anyị amaghị ogologe oge ole ọgwụ a nwereike igbochi ọrịa n'ahụ mmadụ, a ga na-eso ndị a gbarala ya ruo oge ga-adị anya iji saa ajụjụ a. E nwere kepukepu na ọ na-echekwa ndị katara nka, bụkwanụ ndị nwereike ịnwụ site n'ọrịa covid, mana ozi a ezuchabeghi. Maazị Zaks gwara BBC na nnyocha gosiri na afọ ole mmadụ dị ""anaghị eme ka ikike ọgwụ a daa."" A maghị ma ọgwụ a ọ na-akwụsị mmadụ ịrịa oke ọrịa, maọbụ kwụsị ha ikesasị nje ya. Ajụjụ niile a ga-emetụta etu e si aṅụ ọgwụmgbochi coronavirus. E nweghi ihe ịtụ egwu ọbụla pụtara ihe a hụtarala mana o nweghi ihe ọbụla bụ ọgwọọ kpamkpam, gụnyere ọgwụ paracetamol. Obere ike ọgwụgwụ, isi ọwụwa na ahụ mgbu bụ ndị a hụtara n'ahụ ụfọdụ mmadụ oge a gbachara ha ọgwụ a. ""Ha bụ ihe a na-atụ anya n'ọgwụ mgbochi na-arụ ọrụ ma e tinyere ya ụdị ahụ nwere ikike ibuso ọrịa agha"" Ọkammụta Peter Openshaw, nke Mahadum Imperial dị na Lọndọn kwuru."	https://www.bbc.com/igbo/afirika-54919733
health	Nwoke ndị NDLEA nwuchiri nyụrụ ngwugwu ọgwụike 95	Ngalaba Gọọmentị Naijirịa na-aluso ọgwụike ọgụ bụ Ndlea n'aha ịchafụ ekwuola na ha anwụchiela otu nwoke aha ya bụ Nwakanma Uche n'ọdọ ụgbọelu Nnamdi Azikiwe nke dị n'Abuja maka mgbere ọgwụ ike. Nwakanma dị afọ 36 nyụpụtara ngwugwu ọgwuike iri itolu na ise ọ chọrọ iji banye ụgbọleu na-aga mba Fransị. O kwuru na ọ lọtara ịlụ nwaanyị ma sị na ọ bụ otu nde Naira na ụma ka a ga-akwụ ya ma ọgbachaa mgbere ọgwụ ahụ. N'Akwa Ibom ka ndị Ndlea kwukwara na ha nwuchiri otu nwaanyị bụ Irene Emmanuel Bassey n'ụbọchị Satọde dịka ahụrụ Igbo ruru 30.5kg n'ụlọ ya dị n'obodo Ikpa, na okpuru ọchịchị Esit Eket. Ngalaba na-aluso ọrịa ọgụ na Naijirịa bụ Ncdc n'ịchafụ ekwuola na ha ahụla ọrịa monkeypox n'ahụ mmadụ iri abụọ na otu na Naijirịa. Ọ bụ onyeisi otu a bụ Ifedayo Adetifw kwuru na ọ bụ n'ime steeti itoolu ka ha hụrụ ọrịa ndị a nke gụnyere Abuja - 5 , Adamawa - 5, Legọs - 4, Bayelsa - 2, Delta - 2, Krọs Rịva - 1, Kano - 2, Imo - 1 na Rịvas Steeti - 1. Ha depụtara na Websaịt ha na otu onye dị afọ iri anọ nwụrụla maka ya bụ ọrịa. Ahụla ozu mmadụ14 so ụgbọelu dara a na-acho achọ na mba Nepal A hụla ozu mmadụ iri anọ n'ime mmadụ iri abụọ na abụọ dịka ụgbọelu bu mmadụ iri abụọ na abụọ dara n'ụbọchị ụka na mpaghara Mustang na mba Nepal. Ọnụ na-ekwuchitere ndị agha mba Nepal kwuru na ha ka na-achọ ma e nwere ndị ka dị ndụ kama ọnọdụ mbara eluigwe na ugwu nọ n'ebe ahụ na-echere ha aka mgba. Ndị nọ n'ime ụgbọelu a gụnyere mmadụ anọ si mba India, abụọ ndị mba Jamanị na mmadụ iri na isii bụ ndị mba Nepal. Ndị ọrụ gbatagbata ka na-achọ ndị ọzọ so ya bụ ụgboleu mgbe ọ dara.	https://www.bbc.com/igbo/afirika-61630752
health	Etu ị ga-esi mara na ụbụrụ nwa gị na-aghọ nkọ	"Na nwatakịrị nwere onyinye oke amamihe bụ ihe e nwereike ịgbagha mgbe ụfọdụ. N'otu aka, ndị ọkammụta sayensị akwara ahụ mmadụ nakwa nke akparamagwa  na ndị ọzọ na-ekwu na ọ bụ naanị ụmụaka echiche ụbụrụ ha (Intelligence Quotient - IQ) karịrị etu ọ kwesịrị, na-enwe ya bụ onyinye oke amamihe. N'aka nke ọzọ, ndị ọkachamara n'echiche agụmakwụkwọ nakwa ndị na-enye ọzụzụ egwuregwu n'ịma atụ, na-ekwu na inwe ụdịrị onyinye a sara mbara, ma na-ekwukwa na ụmụaka nwere oke amamihe n'ụfọdụ ihe dị iche iche nwere onyinye. Mkparịtaụka gbasara isiokwu a ka na-aga n'ihu ogologo oge. Mana e nwere nkwekọrịta na ụmụaka na-anwale ule IQ iji mara ogogo amamihe ọgụgụ isi ha ruru ma nwetekarịa pasentị 97, nwere onyinye. Ịma atụ, na mba Brazil, Theo Costa Ribeiro bụ nwatakịrị dị afọ isii si obodo Sao Paulo, nwere onyinye oke amamihe. Ọ malitere ikwu okwu ka ọ dị naanị ọnwa isii, ka ọ dị naanị otu afọ na ọnwa isii, ọ malitela ikwuputa okwu n'ahịrịokwu ma malite ịga ụlọakwụkwọ. Ygor Ribeiro bụ nna Theo, kwuru na ""ọ hụrụ otu okwu wee na-ajụ anyị nkọwa ya bụ okwu pụtara, ya na okwu ndị ọzọ, mana ajụjụ ndị ahụ abụghị ajụjụ nzuzu."" Ygor gwara BBC na ezinaụlọ ya amanyeghi Theo ịmụta ihe ọbụla, ha elegharakwaghịnụ ajụjụ ndị o nwere anya. Ka Theo dị afọ atọ, ọ malitelarị ịgụ akwụkwọ, ide ihe nakwa ime mgbakọ. Ndị nkuzi bịara gwa nne na nna ya ka ha nwalee IQ ya, n'ihi na ọ na-egosi oke amamihe karịa ndị ọgbọ ya. Nnwale a gosiri na Theo dị afọ ise mgbe ahụ, nwere amamihe kwesịrị nwatakịrị dị ebe afọ 14 - 15. Nke a apụtaghị na ọ naghị akpa agwa ka nwatakịrị ọ bụ. Ọ na-amasị ya ime enyi ọhụrụ, ịgba game na-amasị ya, egwuregwu mmegharị ahụ nakwa iji anụmanụ dinosaur  (nke a rụrụ arụ) egwu egwu na-amasị ya dịka ụmụaka ọgbọ ya. Iji malite, n'agbanyeghị na ọ bụ ezigbo ihe ngosi, na nwatakịrị nwere oke amamihe anaghị akọwapụtacha na o nwere onyinye, a na-ama kpọmkwem ma e mechaa nnwale dị iche iche, ọkachasị nke IQ a na-eme iji ghọta ụdịrị ihe ụbụrụ onye ahụ nwere ike imeli. Ndị ọkachamara n'ihe gbasara akparamagwa mmadụ, ndị 'neuropsychologists' na/ma ọ bụ ndị ọkachamara n'akparamagwa mmadụ na ndị ọkachamara na ngalaba a na-eme nnyocha a. Lee ihe ndị Special Education Secretariat nke MEC (2006) rụtụrụ aka nwereike igosi na nwa gị nwere onyinye oke amamihe: N'aka nke ọzọ, e nwekwara ụmụaka nwere onyinye oke amamihe a na-amaghị na ha nwere ya bụ onyinye. Ụfọdụ oge ha anaghị enwe mmasị ịga akwụkwọ, ụfọdụ oge ha na-enwekwa nsogbu akparamagwa. ""E nwere ọtụtụ ndị nwere onyinye oke amamihe na-anaghị eme ọfụma n'ụlọakwụkwọ n'ihi na uche ha adịghị n'agụmakwụkwọ, nakwa n'ihi na enweghi ihe na-akpalite uche ha. Ụfọdụ oge nkuzi na nkuzigharị a na-eme n'ụlọakwụkwọ na-atakasị ha ahụ ma ghara ị na-emelite ihe ha pụrụ ime,"" ka Fabiano de Abreu bụ dọkịta n'ihe gbasara 'neuroscience' kwuru."	https://www.bbc.com/igbo/articles/crg7g8dd0kpo
health	Coronavirus in Nigeria: I nwereike i bute coronavirus site n'akpụkpọ ụkwụ gị?	Ndị ọkammụta n'ahụike na ngalaba ndị ọzọ etinyela ọnụ n'ajụjụ ndị mmadụ na-ajụ ka ha mata ma ha enwerịke ịbụ nje coronavirus n'uwe maọbụ akpụkpọ ụkwụ ha na amaghị ama. Ha kwuru na nke a rịara ahụ kama ọ kakwa mma ichekwa onwe gị oge niile ọkachasị ma ị na-aeleta ndị nọ n'ụlọọgwụ. Ndị mere akụkọ a bụ Chiemela Peter Mgbeahuru na Chimezie Ucheagbo	https://www.bbc.com/igbo/afirika-52708245
health	Coronavirus Lockdown: Ihe anya m hụrụ na 'Lockdown' a	"Ọ bụ na ụbọchị 27 nke ọnwa Febụwarị ka ebenebe gburu na Naịjirịa dịka a chọpụtara onye mbụ ọrịa Coronavirus n'ala a. Mana o ruchara ụbọchị 31 nke ọnwa Maachị tupu gọọmentị etiti etinye iwu ""nọrọ n'ụlọ"" na Legọs, Abuja nakwa Ogun steeti. Ọ bụghị kwa mmadụ niile nwere ohere ịru ebe ezinaụlọ ha maọbụ ndị enyi ha nọ tupu ọnọdụ a ruru afọ ano e were malite. BBC Igbo chọtara ụfọdụ ndị a, lee ihe ha kọọrọ anyị ebe a: Uzodimma na-arụ ọrụ Bekee na-enyere ndị mmadu aka anata ego enyemaka n'aka ngalaba enyemaka dị icheiche. O kwuru na tupu ebido ""lockdown"", ọ na-agba bọọlụ kwa ngwụcha izuụka, ọ na-agakwa na bee nwanne ya nwoke maọbụ ga leta ụmụnwanne ya ndị ọzọ. ""Lockdown a nyere m ohere ị si nri, gụọ akwụkwọ ma nye kwa m ohere ị si n'ụlọ rụọ ọrụ"" ka Uzodimma gwara onye ntaakụkọ anyị ""Mana ọ metụtakwara akpaego m n'ihi ego m mefuru n'elu nri, ""data"" m ji arụ ọrụ nakwa ụgwọ ọkụ latrik"". Ihe Uzodimma kachasị a tụ anya ma ọrịa Covid-19 laa bụ ""ị gbaa bọọlụ!, nakwa ịhụ etu akụnaụba mba dị icheiche ga-esi gbakee n'ọdachi ọrịa a."" Eyitayo na-arụ ọrụ dịka ""Customer Support Executive"" ma nwe kwa obere ahịa ọ na-azụ n'akụkụ na-ewetere ya obere ego. Tupu ""Lockdown"" amalite, o kwuru na ya na ndị enyi ya na-apụ apụ kwa ngwụcha izuụka iji nwete onwe ha maọbụ ọ gaa mmemme dị icheiche. ""Ihe m hụrụ na Lockdown a juru m anya, ụfọdụ ụbọchị ebere m akwa n'ihi na egwu na-atụ m na m nọ sọsọ onwe m"" ka Eyitayo kwuru. ""Akụkọ coronavirus nakwa arahụghị ụra ọfụma mere ka obi m daa mba mana akwụsịtụrụ m nke a site n'ịkpagharị kwa ụbọchị"" ""Ihe m kachasị a tụ anya na ngwụcha ọrịa a bụ ịhụ ezinaụlọ m, ndị enyi m nakwa ị ga mmemme ọzọ. Oge a akụzierela m ihe ndị dị mkpa na ndụ m"" ka Eyitayo kwuru. Chukwudi na-arụ ọrụ ""Creative Digital Strategist"". Tupu ọnọdụ a ebido, ọ na-aga ụlọ photo na eserese, na-aga ụka nakwa nleta ndị enyi ya. ""Mgbe ọnọdụ a bidoro, a chụrụ ụfọdụ ndị ụlọọrụ anyị nke mere na ọrụ ka zi nkụ n'aka m. Enweghizi m ike isi nri, ịmegharị ahụ maọbụ ịri nri."" Mana o kwuru na ọ chọtara onwe ya site n'ịchọta ndị enyi ọhụrụ na Twitter nakwa ịmụ akwụkwọ ọhụrụ ọzọ n'Intanetị. ""Ihe m kachasị atụ anya na ngwụcha ọrịa a bụ ịmakụ ndị mmadụ ọzọ mana a ma m na ọ ga-eto aka tupu ebidokwa nke ahụ ọzọ"" ka Chukwudi kwuru na nwgụcha. Faith bụ nwa ada na-arụ ọrụ nhazi mmemme nke Bekee kpọrọ ""Events Planner"" Ọrụ ya bụ ihe juru ya aka tupu amanye ọnọdụ a; ọbụrụ na ọ naghị agbagharị na-akwado otu mmemme, ịchọta ya ebe a na-eme mme ọzọ. Mana kemgbe lockdown"" bidoro, ọ na-arahụ ụra n'ụbọchị ma mụrụ anya n'abalị. N'ọnụ ya ""ị bi sọsọ m metụtara ahụike ụbụrụ m n'ihi na onweghizi ihe m na-atụ anya n'ụbọchị ọhụrụ na-abịa"". ""O mekwara m, m na-eche echiche mgbe niile n'ihi na o nweghizi ego na-abata m aka n'ihi na ụgwọ ọnwa m na-abịa bu kwa izuụka maọbụ kwa ụbọchi"" ka ọ zara anyị. ""Obodo dị ọcha ebe mmadụ niile nwere ikike ị gagharị ma biri ka o si sọ ha ka m na-atụkarị anya ma ọrịa a gafee kpam kpam."" Deola na-arụ orụ ""Key Account Manager"" ma nwekwaa obere ọrụ n'akụkụ. Deola bụkwa ihe ndị Bekee kpọrọ ""Fashionista"". ""A bụ m mmadụ na-akwado ọfụma tupu m pụọ apụ. Ịhụ kwa ndị enyi m na-amasị kwa m nke ukwuu"" ka o kwuru maka ndụ ya tupu ""lockdown"" ebido. ""Ị ga kwa ụlọoriri dị icheiche, ị ga ụlọ ihe onyonyo nakwa ịpụ apụ enweta onwe m ka na-emekarị na ngwụcha izuụka"" ka ọ kọwara. Deola kwuru na ọnọdụ a emetụtaghị ya n'ụzọ dị njọ nke ukwu. ""Sọọsọ ihe ọ napụrụ m bụ ịga ahịa azụ akwa m na-ere n'ihi na e nwere m otu onye agbatobi m mụ na ya dị na mma m na-aga na be ya"". Deola na-atụ anya ịhụ etu ọrịa si gbanwe ndụ ndị nwere ọrụ Bekee nakwa ndị na-achụ nta ego mgbe ọ ga-ebi kpam kpam. ""A nakwa m atụ anya ịgbanwe ụfọdụ ihe n'ahụike m ma ọrịa a na ihe gbasara ya laa kpam kpam"" ka o kwuru.Ihe ndị a gosiri na ọnọdụ ""lockdown"" nke na-abịa na njedebe nwayọ nwayọ metụtara mmadụ niile n'ụzọ dị icheiche. Gwa anyị ka o si metụta gị nwa n'igwe ozi anyị na Facebook."	https://www.bbc.com/igbo/52525299
health	Ihe nwaanyị na nwoke kwesịrị ịma maka ịgbakọ mgbe nwaanyị na-eyi akwa	"Ndị Igbo na-asị na ihe onye amaghị bụ ya okenye mana ikwu amaghị, ibe ezi ya. Ọtụtụ mgbe, nsogbu amụtaghị nwa na-esite na di na nwunye amaghị ihe ha kwesịrị ịma maka ihe ndị na-eme n'ahụ nwaanyị kwa onwa, nke gụnyere oyiyi na ndapụ akwa nwa nke Bekee kpọrọ, 'ovulation.' Ọtụtụ ndị mmadụ ma maka nsọ nwaanyị (menstruation) nke na-eme n'ọnwa n'ọnwa, mana ọ bụghị mmadụ niile maara isi a hụrụ kwawa okpu bụ oyiyi na ndapụ akwa nwa, nke na-eme kwa izuụka abụọ tupu nwaanyi ahụ nsọ ya. Oyiyi na ndapụ akwa nwa nke ụfọdụ ma dịka ọnọdụ ụga maọbụ ọnọdụ izi, bụ ntọhapụ akwa site n'akpa akwa nwaanyị nke ụfọdụ na-akpọ 'ehe' (ovaries) gawa n'eriri akpa nwa ebe ọ ga-ezute olulu nke Bekee kpọrọ 'sperm', were ghọọ nwa ma ọ bụrụ na ya bụ nwaanyị na di ya enwee mmekọrịta. Dịka ndị ọkachamara n'ihe gbasara ọmụmụ siri kọwaa, ahụ nwaanyị na-akachasị anabata nwa oge 'ovulation' mere. Dkt Joseph Akinde kọwara na ""Ọ bụrụ na di na nwunye nwee mmekọrịta otu abalị maọbụ atọ tupu 'ovulation' ebido, nwaanyị ahụ ga-atụrụ ime."" Mana dịka nwaanyị ọbụla nwere oge o ji ahụ nsọ ya, ha niile nwekwara oge dị iche iche ha ji enwe 'ovulation' ha. Nwa nwaanyị ọbụla na-ebu akwa ruru otu nde maọbụ atọ (1-2m) apụta n'ụwa. Ọ bụ dịka nwa ahụ ruru ihe e ji agbọghọ eme ka akwa ndị ahụ ga-ebido ịpụ ya n'ahụ kwa ọnwa ma ọ bụrụ na ya nwoke enweghị mmekọ aramara. Dkta Akinde sị na ụfọdụ ihe nwaanyị ji amata na o nwere oyiyi na ndapụ akwa bụ na ""ụfọdụ obere ọbara na-apụta, ụfọdụ na-enwe afọ ọtịta maọbụ afọ mgbu ga-abịa nwa oge, ihe dị ka otu nkeji maọbụ ruo otu ụbọchị mana ọ naghị akarị otu ụbọchị."" Otu nwaanyị achọghị ka a kpọọ aha ya gwara BBC Igbo, na ọvulation nke ya na-eme ka ""ara m zaa na-anyị m arọ"". Mana o bụghị nwaanyị niile na-enwe njirimara doro anya ha ji ama oge oyiyi nakwa ndapụ akwa nwa ha. Ya mere o ji dị mkpa ịgụkọ ya n'ụzọ ọ ga-edo anya. Ụzọ ị ga-esi gụkọọ 'ovulation' Dịka Joseph Akinde bụ dọkịta na-ahụ maka ahụike ụmụnwaanyị si kọwaa, e nwere ụzọ ole na ole nwaanyị nwere ike isi gụkọọ 'ovulation'. Ha gụnyere: 1. Ngụkọ e ji kalenda agụ kwa ọnwa Ihe ị kwesịrị ịma maka ịgbakọ 'ovulatịon' 2. Iji ""Basal body temperature"" gụkọọ ya Basal body temperature bụ ọnọdụ ahụ gị (ma ọ dị ọkụ ka ọ dị oyi) oge ị na-ezu ike. Dịka Akinde siri kwuo, nwaanyị na-eji igwe e ji agụkọ ka ahụ onye si dị ọkụ maọbụ jụọ oyi ele onwe ya site na itinye ya n'okpuru ire ya ma o teta ụra, tupu ọ hapụ akwa ya. Ọ na-akanyekwa ihe ọ chọpụtara n'akwụkwọ kwa ụbọchị n'akwụkwọ nke Bekee kpọrọ 'graph'. ""Ọ na-eme nke a kwa ụbọchị, ọ ga-ahụ ụbọchị ọ ga-agbalite karịa etu ọ na-adị na mbụ. Nke a bụ oge Oyiyi na ndapụ akwa nwaanyị. "" Akinde sị, ""Ụbọchị ọbụla 'temperature' ya gbara obere tupu ọ gbalitekwa, ọ mara na ọ bụ ụbọchị ahụ bụ ọnọdụ izi ya."" 3. Iji 'Ovulation test kit' gụkọọ ya A na-eji akụrụngwa agụkọ ọnọdụ mmiri ahụ nwaanyị iji mara mgbe nke a kpọrọ 'leutinizing hormone' (LH) rịrị elu na mammịrị nwaanyị. 'Leutinizing hormone' na-arịkarị elu awa iri na abụọ (12 hours) na iri atọ na isii (36 hours) tupu ọnọdụ ụga. Dịka dọkịta ahụike ụmụnwaanyị ọzọ aha ya bụ Dkta Olusegun Akeredolu si kọwaa, ""i nwere ike iji mammịrị nakwa asọmmiri ele, iji mata oge ọnọdụ izi gị tunyerela n'ụkwụ."" 4.  Iji nnyụsịta ọtụ (vaginal discharge) Bido n'oge nwaanyị hụrụ nsọ ya rue oge ọ ga-ahụ ọzọ, ọ na-ahụ nnyụsịta ọtụ dị n'ụdị na ụdị. Dịka ụlọakụkọ nchọpụta ahụike bụ MedicalNewsToday si dee na websait ha, mbido 'cycle' nke na-eme n'ụbọchị mbụ rue ụbọchị nke ise, na-abụ oge nsọ nwaanyị na-eme. Ihe ga na-apụta nwaanyị n'ahụ ya na-abụkarị ọbara. A hụchaa nsọ (ụbọchị ise rue iri): Na mbido ya, naanị ntakịrị nnyụsịta ọtụ nke ga na-anya anya na-apụta. Nwaanyị ịtụrụ ime n'oge a rara ahụ. Tupu oyiyi na ndapụ akwa nwaanyị nke bụ ụbọchị 10 rue 14; mmiri ahụ nwaanyị a kpọrọ estrogen na-agbalite. Nnyụsịta ọtụ na-apụta ya n'ahụ anaghị ebu ibu,  kama ọ na-acha nzu nzu (cloudy). Ụbọchị oyiyi na ndapụ akwa nwaanyị (Ụbọchị 14): Akinde kọwara na ""Ọ bụrụ na nnyụsịta ọtụ dị ntakịrị, na-acha ka mmiri ma na-alọ alọ nke ukwuu, ị mara na ọ bụ oyiyi na ndapụta akwa nwa."" N'otu aka ahụ, websaịt MedicalNewsToday kwuru na ọ bụrụ na i tinye nnyụsịta ọtụ a n'etiti mkpịsị aka gị dọtịa ya, ọ nwere ike ịdọtị rue 'inch maọbụ karịa."" A hụchaa oyiyi na ndapụ akwa nwaanyị site n'ụbọchị 14 rue 22, mmiri ahụ nke a kpọrọ 'Progesterone' ga-arị elu ma n'ahụ nwaanyị nke ga-amịkọ nnyụsịta ọtụ. Nke a ga-eme ka ọ na-acha nzu nzu ma e mechaa riwanye nne. Tupu ị hụ nsọ gị (ụbọchị 22 rue 28): Dịka nsọ gị na-eru, nnyụsịta ọtụ ga-arọ arọ dịka ihe e ji anya ihe. O nwekwara ike agaghị enwe ihe ga-apụta nwaanị n'ahụ ya abalị abụọ maọbụ otu tupu ọ hụ nsọ ya. E tere ogiri, e tere ụgba, nsogbu dịka ọrịa ịba, ọrịa nwaanyị, nakwa oke ndọlị (stress) nwere ike ikposa ụzọ ndị a dị iche iche e si agụkọ ọnọdụ izi, dịka Dkta Akeredolu siri kwuo. Ngụkọ oge nwaanyị na-anọ n'ọnọdụ izi abụghị naanị na ọ na-enyere di na nwaanyị aka ịmata oge ha ga-adịnwu ime, ọ na-enyere nwaanyị aka ịmata oge ọ ga-agbara aramara ọsọ, ma ọ bụrụ na ọ chọghị ịdị ime. Dr Akinde sị, ""Ngụkọ na-egbokarị mkpa ma ọ bụrụ na di nwaanyị anọghị nso maọbụ na nwaanyị abụghị naanị ya ka di yana-alụ, ọ ga-eji ngụkọ ahụ mara oge ya na di ya ga-anọkọ ka ọ dị ime."" ""E meghị etu a, nwaanyị bụ naanị ya ka di ya na-alụ nwere ike imekọ  ihe dịka ugboro atọ n'otu izuụka , o nwe ike tụrụ."" Nke ọzọ bụ na ọ na-enyere nwaanyị aka ịmata oge nsọ ya ga-abịa ọzọ, ka o were jikere nke ọma ma gbalahụ imenye onwe ya ihere ụzọ."	https://www.bbc.com/igbo/afirika-53668503
health	Coronavirus in Nigeria: Kedụ ndị ọ bụ ọrụ ha igbochi Coronavirus ịbata na Naịjirịa?	"Dịka ministri na-ahụ maka ahụike kwuputarala na ọrịa Coronavirus abatala Naịjrịa, ndị ọnụ na-erụ n'okwu akọwaala na ọ bụ ọrụ gọọmenti etiti ịhụ na ya bụ ọrịa abataghị na Naịjirịa. Jimi Disu bụ onye ntaakụkọ ọnụ na-eru n'okwu, kwuru na ministri na-ahụ maka ahụike kwesịrị ịnọ n'isi ya bụ mgbochi ọrịa. Ọ kpọkwara aha ministri na-ahụ maka ọpụpụ na mbata a kpọrọ immigration na Bekee, nakwa Ministri na-ahụ maka njem ụgbọelụ bụ Aviation na Bekee dịka ndị ọzọ kwesịrị iso na ya bụ ọrụ. Ọ sị na ọrụ ministri bụ ịhụ na e nyochara mmadụ niile na-abata n'ala a. Disu sị na ya bụ ọrụ abụghị ọrụ otu onye maka na a tụrụ anya na gọọmentị etiti kwesịrị ihibe kọmitii ga-ejikọta ndị niile ga-arụ ya bụ ọrụ. Otu a ka ha ga-esi hibekwa kọmitii ndị a na steeti niile bụ nke ha ga na-elekọta. Disu kwukwara na ""gọọmentị kwesịrị ịkpọrọ ọrụ mgbasaozi maka igbochi ọrịa mkpa, iji hụ na esi ụzọ dị iche iche zisaa ya bụ ozi"". Ka esi egbochi ọrịa Coronavirus Ndị na-ahụ maka ahụike na-ekwu ka ndị mmadụ mee ihe ndị a iji gbochie ya bụ ọrịa ruo mgbe a chọtara ọgwụgwọ ya. Onwere ọgwụ mgbochi? O nwebeghị ọgwụ e ji agwọ maọbụ gbochie ọrịa a ka ọ dị ugbua, dịka otu mbaụwa ahụike bụ World Health Organisation si kwuo n'ọbaozi websaịt ha."	https://www.bbc.com/igbo/afirika-51670114
health	Coronavirus in Nigeria: I nwereike i bute coronavirus site n'akpụkpọ ụkwụ gị?	Ndị ọkammụta n'ahụike na ngalaba ndị ọzọ etinyela ọnụ n'ajụjụ ndị mmadụ na-ajụ ka ha mata ma ha enwerịke ịbụ nje coronavirus n'uwe maọbụ akpụkpọ ụkwụ ha na amaghị ama. Ha kwuru na nke a rịara ahụ kama ọ kakwa mma ichekwa onwe gị oge niile ọkachasị ma ị na-aeleta ndị nọ n'ụlọọgwụ. Ndị mere akụkọ a bụ Chiemela Peter Mgbeahuru na Chimezie Ucheagbo	https://www.bbc.com/igbo/afirika-52708245
health	Sleep: Uru ụra bara na ọnọdụ kacha mma ihi ụra	"Igbo sị na-ụra tọwa ụtọ ekwowe ya ekwo. Ochiedike aka na-aghọnkọ n'edemede, onye mba Briten bụ Thomas Dekker sị na ụra bụ ụdọigwe (chain) nke jikọtara ahụ mmadụ na ahụike ya. Nke a gosiri uru ụra bara na ndụ mmadụ. Ụra so n'ihe dịkachasiri mkpa mmadụ niile na-eme mgbe dum. Onye anaghị arahụ ụra nwere nsogbu. Mmadụ na-etinye otu ọkara n'ụzọ atọ (One third) mgbe ya n'ụra kwa ụbọchị. Otu ahụ nrị na mmiri sị dịmkpa, otu ahụ ka ụra sịkwa dị mkpa. Ị rahụ ụra zuruoke dị oke mkpa karịchaa. Clara Inneze bụ Klinikal Saịkọlọgist bụ ndị na-ahụ maka ahụike echiche mmadụ kwenyere na "" ụra bara uru hienne nke bụ na ọ na-eme ka ahụ dị mmadụ mma."" Mmụta sị na onye anaghị arahụ ezigbo ụra na ụbụrụ ya anaghị ezuoke maka ọ bụ ụra na-enye aka ka ụbụrụ mmadụ akpakọọ ọnụ, nwee ike na-echeta ihe mgbe akpara ya aka. Ụra na-enye aka ịme ka akwara ụbụrụisi nwee ike na-ezikọrịta onwe ha ozi dịka Clara si kwuo na ""ọ bụrụ na mmadụ arahụghị ụra nke ọma ọ gaghị echeli echiche bara uru"". Ọ na-enyekwa aka ịme ka ụmụaka too ka ha kwesiri. Ọ dị mkpa ka ị mata na ụbụrụisi mmadụ na ahụ ya nọ n'ọrụ mgbe onye ahụ na-ehi ụra. Nchọpụta ọhụrụ kwuru na ụra na-enye aka iwepu ụnyi nke ime ụbụrụ Bekee kpọrọ ""toxin"" bụ nke na-akpụkọ mgbe mmadụ mmuanya. Ụra na adị onye ọbụla ahụ mma, mana ọrụ ọ na-arụ n'ahu mmadụ dị omimi. Nchọpụta na-akọwa na ụra bara ụrụ nye ihe niile na-arụ ọrụ n'ahụ mmadụ site na ụbụrụ, obi, ngụ, nakwa akụrụngwa na nyere ime ahụ aka ebuso nje ọgụ Bekee kpọrọ ""immune system"". Nchọpụta a gosiri na e nweghị ụra zuruoke nwere ike ibutere mmadụ ọbara mgbalielu, ọrịa obi, ọrịa shụga, obi ọjọọ nakwa oke ibu. Ugbua, sayensi amalitela ịghọta ka ụra si e nyere ahụ mmadụ aka. •Ọ na-enye aka ịme ka uche mmadụ kpokoọnụ Akwụkwọ akụkọ intaneti bụ MedicalNewsToday na-akọwa na ọ nwere ọtụtụ nyocha ndị sayensi mere n'afọ 2000 gawa, bụ nke tinyere anya na-ọghọm dị n'echumụra. Ihe ha chọpụtara na nkenke bụ na ụra nwere ọtụtụ ihe ọ na-eme n'ụbụrụ mmadụ nke gụnyere •Uche izuoke •Ike ichepụta ihe ahụrụ anya •Na ịcheta ihe maọbụ ịmata ihe Nyocha ọzọ e mere n'afọ 2015 e tinyere n'akwụkwọ 'Journal of Child Psychology and Psychiaty' na-egosi na ka ụmụaka si arahụ ụra nwere ike imetuta agwa na ka ha sị eme n'ụlọakwụkwọ. Nchọcha enwebeghị ike ịkọwa ka ọ nwere ihe jikọtara oke ibu na echumụra, agbanyeghị na-emeela ọtụtụ nnyocha na ya mana Clara sị na onye na-enweta ezumike nke ọma nwere ike ibu ibu. Adịkwa ama ama, nyocha e mere nsonso a bụ nke e tinyere n'akwụkwọ 'Sleep medicine' kọwara hoohaa na ọnweghị ihe jikọrọ ya bụ udele na baba. Ha kwuru na-echumụra nwere ike imetuta ka mmadụ si ebi ndụ, mana ọgaghị eme ka mmadụ buo ibu. Mana ha chọpụtara na ịrahụ ezigbo ụra nwere ike ịme ka mmadụ ghara iri oke nri nke nwere ike ibute oke ibu. Iji maa atụ, otu nyocha e tinyere na ""Proceedings of the National Academy of Sceince of the Unted States of America"" kọwara na otu mmadụ si ehi ụra nwere ike ịmetuta ka agụụ sị agụ ya. Ha chọpụtara na ọbụrụ na mmadụ arahụghị ụra ka o kwesiri, ọ na-emetuta ka onye ahụ si eri ihe. Dịka ndị National Sleep Foundation nke mba Amerịka si dee, onye kwesiri ị na-arahụ ụra awa asaa ruo itoolu n'abalị. Ndị na-eme egwuregwu nwere ike ịrahuzu awa iri. Ha chọpụtara na ụra dị ha oke mkpa dịka ezigbo nri sị dị ha maka ọ na-eme ka ha gbasie ike. Ihe na-ebutakarị ọrịa obi bụ ọbara mgbalielu. Dịka ndị Centre of Disease Control si kwuo, ịrahụ ụra zuru oke na-eme ka ọbara mmadụ nwee ike ịhazi onwe ya ma gbochikwa ọrịa ndị ọzọ n'ahụ mmadụ. Onye enweteghị ụra zuru oke na-enwekarịa ahụ mgbaka. Dịka akwụkwọ akụkọ MeidcalNewsToday si kọwaa, "" ọnwere ihe jikọtara ụra na ka ndị mmadụ sị akpaso ibe ha agwa"". Onye anaghị arahụ ụra zuruoke na-atakasikarị ndị mmadụ. Nchọpụta a dị n'akwụkwọ ""Journal of sleep Research"". N'otu aka ahụ, nchọpụta na-aga n'ihu ịmata ka ọ nwere ihe jikọtara ọdịmma echiche na ụbụrụisi na ụra. Otu ihe doro anya bụ na a hụru na ọ nwere ịhe gbasara ụra na obi ọjọo. Nchọcha a ebipụta na JAMA Psychiatry na-enyocha ndị gburu onwe ha kemgbe afọ iri were hụ na enweghị ụra zuru oke so na ihe butere ha ọnọdụ ịwere ndụ ha. Nyocha ọzọ dị na Australian and New Zealand Jourrnal of Pychiatry sị na enweghị ụra zuru oke na-ebutakarị obi ọjọ. ""Ndị agha ime ahụ (immune system) gị ga-agbasi ike. Ụra na-eme ka ịmeahụ gbasie ike, gwọọ ma dozie onwe ya."", dịka ha dere. Nchọpụta egosila ka ụra si enyere ịmeahụ aka ịbuso nje agha. Gịnị nwere ike ichu mmadụ ụra? Clara Inneze sị na ihe ndị a nwere ike ibutere mmadụ echumụra. •Nsogbu ụwa nwere ike ịgba mmadụ echumụra. •Ọnọdụ echewe echeteghị nwekwara ike ịgba mmadụ echumura. •Ọria nwekwara ike ịgba mmadụ echumụra •Obi ọjọọ were ike ịme mmadụ ụra aga n'anya. •Ọnọdụ ahụike ụbụrụisi Kedụ mgbe ụra ji ezuoke n'ahụ mmadụ? Lee ka ndị ọkachamara si zaa ajụjụ a. •Nwa a mụrụ ọhụru (0 - 3) awa 14 - 17 •Obere nwa (ọnwa 4 - 12) awa 12 - 16 •Nwa na-egbe igbe (afọ 1 - 2) awa 11 -14 •Nwa ọtaakara (afọ 3 - 5) awa 10 - 13 •Nwa akwụkwọ praịmarị (afọ 6 - 12) awa 9 - 12 •Ntorobịa (afọ 13 - 18) awa 8 - 10 •Okorobia (afọ 18 - 60) awa 7 •Okenye (afọ 61 - 64) awa 7 - 9) •Agadi (afọ 65+) awa 7 8 •Ịtete n'ime abalị •Ụra ịtụ mmadụ mgbe onye ahụ kwesiri ịmụ anya Kedụ ka ị sị anọ mgbe ị na-arahụ ụra? Ị na-amado afọ n'akwa, ka ị na-egbu nkọ, ka ọ bụ egbuaba, ya bụ ịche ihu n'elu, Ka ị na-atụgharị atụgharị kwa mgbe? Mmụta na-ekwu na ọnọdụ ụra gị nwere ike ịnye aka n'ụdị ụra ị ga-enweta. Ajọ ọnọdụ nwekwara ike ibutere gị azụ mgbu maọbụ olu mgbu. O nwekwara ike ịgbachi gi akpịrị me ka ị ghara ikute ume ọfụma butere onye ahụ ọnọdụ Bekee kpọrọ ""obstructive sleep apnea"". Ụfọdụ ndị okpokpo akwụkwọ na-asịkwa na ọ nwere ike ịme ka ụnyi ịme ahụ Bekee kpọrọ ""toxins' ghara ịna apụ n'ụbụru ngwa ngwa. Leekwa ọnọdụ dị iche iche e sị ehi ụra na ihe ọ pụtara Nchọpụta gosiri na ihe dị ka pasenti mmadụ asaa n'ụwa na-amado afọ n'akwa arahụ ụra. Mgbe ụfọdụ Bekee na-akpọ ya ""prone position"". Ọnọdụ a nwere ike ịbelata ịkwo ụra mana ọ nwekwara ọghọm so ya. O nwere ike ibutere onye ahụ azụ mgbu maọbụ olu mgbu maka na ọkpụkpụ olu na nke azụ anozigbi nke ọma. Ha sikwa na o nwere ike ibute mgbanwụ akwara nke ga-eme na ọbara agaghị na-ekwo nke ọma. Ọ bụrụ na ọnọdụ a ekweghị gị nhapụ, tinye pilo n'isi gi ka ọ mee ka isi gị na olu gị nọrọ ọfụma. Egbuaba maọbụ Igbuaba ""Free Fall Position"" Ọnọdụ a bụ ịgha aba maọbụ ichewe ihu n'elu mgbe ị dịna n'akwa ma chewe ihu n'akụkụ. Mụta gosikwara na ihe ruru pasenti mmadụ asaa n'ụwa na-ehi otu ahụ. Ha sịkwa na ndị na-ehi otu a na-ekukwa pilo mgbe ụfọdụ. Ha chọputara na ndị na ehi otu a nwere ike inwe ukwu mgbu maọbụ mee mgbu nke ịweburu ọ ka njọ. Ọ bụrụ na ị na-ekwo ụra, ọnọdụ a nwere ike ị me ka ọ ka njọ. Umụnwaanyị dị ime afọ ha kawagoro kwesiri ịgbara ọnọdụ a ọsọ. Ọnọdụ a dịkwa mma maka na-ọkpụkpụ ọlụ gị na nke azụ gbatiri agbati mgbe ị nọ na ya. Nke a pụtara na ị gaghị enwe olu mgbu. Itinye obere pilo n'isi gị mgbe ị ghara aba ka ha sị na ọ bụ ọnọdụ ụra kachasị mma, ọkacha maka ndị na-enwe achaobi Bekee kpọrọ ""heartburn'. Ịdịna teteretee ""Soldier Position"" Onye dịna n'ọnọdụ a ghara aba ma dowe aka ya abụọ n'akụkụ ahụ ya. Ndị na-ekpe ekpere ime mmụọ Bekee kpọrọ ""meditation"" na-anọkarị n'ọnọdụ a. Nchọcha sị na ọnọdụ a na-ebuta ikwo ura nke ukwuu. Ha sịkwa gị kpoturu dọkịnta gị maọbụrụ na ịkwọ ụra anaghị ekwe gị arahụ ụra nke ọma. Ọnọdụ nghasa ọkpa ""starfish position"" Onye dịna n'ọnọdụ a chere ihu n'elu maọbụ n'akwa ma chilie aka ya elu. Ndị na-adịla na ọnọdụ a na-ekwo karị ụra. Ha nwekwara ike inwe ahụ mgbu dị iche iche. Ọnọdụ a ka ndị mmadụ kacha anọ. Ọ bụrụ na ị na-ekwo ụra, ọnọdụ a nwere ike ị kara gị mma. Mana ọ dịchaghịrị onye nwere ""arthritis"" mma. Mana sayensi chọpụtara na ịgbunkọ nwere ike ịnye aka ka unyi ime ahụ wee ike ịpụ n'ụbụrụ ngwa ngwa mgbe anyị na-ehi ụra. Mana nchọpụta a ka na-aga n'ihu. Ọ bụ eziokwu na ọnọdụ a dịka ọ ka ibe ya mma mana nchọcha gosiri na ọ na-ewepụta akaranka Bekee kpọrọ ""wringles"" n'ihu ma onye ahụ kawa. Ụfọdụ na-echekwa na ọ na-ebute ara nwaanyi ịda maka na ọ na-eme ka nke Bekee kpọrọ Coopers Ligament"" dọtia. Ọ nwebeghị nchọpụta gosiri nke a mana ọ bụrụ na egwu ya na-atụ gị, were pilo hido ara gị mgbe ị nọ n'ọnọdụ a. Ndị na-enwe obi mgbu kwesiri ịhapụ ọnọdụ a maka ịdịna n'azụ maọbụ idịna n'aka ekpe nwere ike ime ka ụda obi onye ahụ na-akpọte ya n'ụra. Ị dịna n'aka nri nwere ike ịkara ndị ahụ mma. Nke a bụ ọnọdụ ịgbakụ agbakụ mgbe ị gburu nkọ. Ụfọdụ na-ekwu na ụmụnwaanyị ka adịna n'ọnọdụ a karịa ụmụnwoke, mana nchọpụta egosibeghị ya. Mana ha chọpụtara na ọnọdụ a dị mma maka ụmụnwaanyị dị ime maka na ọ na-eme ka ọbara sị na nne na-ekwoga na nwa ga-aga werewere. Ọ bụrụ na ọnọdụ a na-enye gị nsogbu n'ukwu, itinye pilo n'etiti ikpere gi abụọ nwere ike inyere gi aka."	https://www.bbc.com/igbo/afirika-52667189
health	Hydroxychlorine and Zithromax: 'Stella Immanuel esoghi usoro e ji ekwupụta maka ọgwụgwọ ọrịa' - Ndị Dọkịta Naijirịa	"Ndị dọkịta Naijirịa ekwuola uche ha maka okwu Stella Immanuel kwuru ebe ọ sị na o ji ọgwụ Hydroxychloroquine agwọ ma na-egbochi ọrịa coronavirus. Ndị tinyere ọnụ n'okwu a bụ ndị okammụta n'ihe gbasara nje na-ebute ọrịa na ahụike ọha mmadụ. Okammụta Bayo Onajole Dọkịta Bayo Onajole bụ ọkammụta ahụike ọha n'ihe gbasara etu nje sị amụbanye n'ọha mmadụ nke Bekee kpọrọ Epidermiologist. Onajole kọwara na ọrịa coronavirus bụ ọrịa ọhụrụ a na-ahụbeghi mbụ. Ọ kọwara na ụfọdụ ndị apụtala kwuo na ha jiri ọgwụ di iche iche gwọọ ọrịa coronavirus. Onajole kwuru na otu n'ime ọgwụ Immanuel kpọpụtara bụ ọgwu eji agwọ ọrịa nje Bacteria kama coronavirus bụ ọrịa nje Virus na-ebute. O kwuru na e kwesiri ime nyocha nke ọma, lee ọnụọgụgụ anya iji mara nke bụ eziokwu. Onajole kwuru na Immanuel kwesiri iso usoro kwesiri ekwesi ma mee nyocha etu o kwesiri nke a na-akpọ Scientific Peer Review n'okwu bekee tupu ọ pụta kwuo okwu ọbụla. Ọ rụtụkwara aka n'etu Immanuel si kwuo okwu mere ka ọ dịka ihe gbasara ndọrọndọrọ ọchịchị. Dọkịta Ezekiel Oridota Dọkịta Ezekiel bụ onyeisi ndị ọrụ ahụike na-aluso ọrịa covid-19 ọgụ na Legọs steetị. Ọ bụ kwa ọkammụta n'ihe gbasra ahụike ọha na etu nje si amụbanye na mahadum ụlọọgwụ  nke legọs steeti. Ọ Kọwara na e nwere usoro tupu mmadụ ekwuo na ọ chọpụtala etu e si agwọ ọrịa. Oridota kwuru na ocheghị na Immanuel mere nyocha dịka etu ndị sayensi si eme ya. Ọ kọwara na ọ bụ ihe ọ hụtara n'ihu ọrụ ya ka o jiri kwuo ihe o kwuru. Dkt Oridota kwuru na ha na-eme nyocha nke ha n'ụzọ ziri ezi Oridota kwuru na ha na-eme nyocha na LUTH ma n'ime izuụka ole na ole na ndị mmadụ ga-ahụta mpụta nyocha ha. Ọ rịọkwara ka ndi mmadụ mee ihe niile gọọmentị si ha mee maka nchekwa ọrịa coronavirus. Dọkịta Ore Makinde Dọkịta ore Makinde bụ dọkịta na-ahụ maka ahụike ezinụlọ. Makinde kwuru na ọ nabataghị etu Stella Immanuel si kwupụta ihe ọ chọpụtara. Ọ kọwara na Immanuel kwesiri iwepụta ihe ọ chọpụtara ma gosi kwa ọnụọgụgụ etu ziri ezi. Makinde sị na e kwesiri itule ma nyocha ihe Immanuel kwuru site n'usoro bekee na-akpọ ""Peer Review"" tupu o kwuputa ya. Onyeisiala Amerịka bụ Donald Trump akwadola ọzọ ka e jiri ọgwụ hydroxychloroquine were buso coronavirus agha. O kwuru ya ka onyonyo ebe dọkịta onyeisi oji bụ Stella Immanuel na-ekwu maka etu Hydroxycloroquine si gwọta ndị ọ na-elekọta bu ọrịa coronavirus fegharịchara n'elu intanet. Trump sị na ihe mere ndị ọrụ ahụike ya ji jụ ịnabata ọgwụ a e ji agwọ ọrịa ịba bụ maka na ọ bụ ya wepụtara atụmatụ a. O kwuru na Twitter machiri ọkpara ya nke nnukwu tinyere onyonyo ahụ ma na-akwado hydroxychloroquine. Trump kwuputere ihe ndị a mgbe ọ na-agwa ndị ntaakụkọ okwu na ""White House"" ebe onye ntaakụkọ jụrụ ya maka ihe nkiri ahụ. Trump kwuru na o nweghị ihe ọbụla ọ ma maka nwaanyị ahụ ma gawara onwe ya. Mana Trump toro ihe onyonyo nwaanyị ahụ mere n'elu twitter ya mgbe ọ pụtachara. Ihe ndị ị na-amaghị maka Stella Immanuel kwuputere maka ọgwụgwọ covid-19 Ndị mmadụ chọrọ imata maka nwada Stella Immanuel, onye Facebook, Twitter nakwa ụlọọrụ soshal midia ndị ọzọ dọtụrụ onyonyo ebe o na-ekwupute maka ọgwụ nwereike ịgwọ covid-19. Ha na-ajụkwa ihe mere o ji kwupute maka hydroxychloroquine nakwa ndị ya kwụ mgbe o na-eme nkwupute ahụ. Cheta na WHO kwuru na ọgwụ ahụ anaghị agwọta ndị na-arịa coronavirus. Mana BBC hụrụ onyonyo ọzọ dịka agba abụọ nke nkwupute Immanuel. Onyonyo ahụ gosiri dọkịta dị iche iche nakwa dọkịta Immmanuel kọwara onwe ya dịka ụkọchukwu nakwa 'onye agha nke chukwu.' N'okwu ya, ""ọgwụ a karịrị ndị wenitere isi na Amerịka, ndị democrats na republicans,. ọ bụ amansi a ga-ejili naanị agha ime mmụọ wee merie."" ""Ndị kwadoro ọrịa ebughị ọdịmma mmadụ ibe ha n'obi."" Ihe ndị ikwesiri ịma maka Stella Immanuel N'ime Onyonyo ka dịnụ mgbe e dere akụkọ a, Immanuel kwuputere na ọ bụ onye Cameroon , nwetere ọzụzụ maka ahụike na Naịjirịa. ọ batara na mba Ameịka n'afọ 1992. o kwukwara na ọ nọla ebe ahụ ruo afọ iri atọ. Ụwa na-ekwu n'elu soshal midia maka Dọkita Stella Immanuel nọ mba Amerịka maka etu o si kwuo n'onyonyo na-efegharị ka o si jiri ọgwụ Hydroxychroloquine nakwa Zithromax gwọta mmadụ 350 na-arịa ọrịa coronavirus. O kwuru na o ji ya bụ ọgwụ e chekwa ndị ọrụ ya iji gbochie ha ibute coronavirus. Stella kwuru na ndị o ji ọgwụ ndị a gwọta gụnyere ndị bu ọrịa shuga, asthma nakwa ndị kalara nka. O gara n'ihu kwuo na ọtụtụ ndị mmadụ welitere isi n'Amerịka na-aṅụ ọgwụ ndị a mana ha achọghị ka ụmụ ụwa mata maka ya. O kwuru na ọ bụrụ na ha ma na ha anaghị aṅụ ọgwụ ndị a, ha ṅyụta mammiri ha ka o mee ya nnyocha ka eziokwu gbaa. Mana Hydroxychroloquine nakwa Zithromax a na-agwọ Covid-19? Sam Ohuabunwa bụ ọkachamara n'ihe gbasara ọgwụ ma bụrụkwa onyeisi otu jikọrọ ndị na-akụ ọgwụ a kpọrọ 'Pharmaceutical Society of Nigeria' kwuru na ọgwụ abụọ ndị dịcha mma  n'onwe ha. Mana tupu onye dịka dọkịta Immanuel pụta gwa ndị mmadụ ha nwụwa ya maka ọgwụgwọ Covid-19, na o kwesiri iji usoro e si eme ya na ngalaba ahụike. Usoro ahụ gụnyere, Immanuel idepụta ihe ndị ọ chọpụtara ma kwe ka ndị ọkammụta tinye ya anya, nwalee ma mara ka ya bụ ọgwụ si agwọ ihe ọ sị na ọ na-agwọ. Ohuabunwa kwuru na ọ bụghị onye ọbụla ka ọgwụ ndị a na-enyere aka. O kwuru na nnyocha ndị sayensi mere gosiri na ndị ọgwụ ndị a na-emeru ahụ karịrị ndị o na-enyere aka maka na ahụ dị iche iche. O kwuru na o nwere ndị na-agaghị aṅụ ọgwụ ma gbakee n'ọrịa coronavirus, nwekwa ndị ahụ ha ga-anabata kịrịkịrị ọgwụ ga-eme ka ha agbakee ha, nwekwarị ndị ọnọdụ ha maka covid-19 ga-akawanye njọ. Ihe na-eme na soshal midia maka nkwupute Stella Immanuel Facebook, Persicope nakwa ụlọọrụ soshal midia dị iche iche dọtụru onyonyo ahụ ebe Immanuel na-ekwu maka etu hydroxychloroquine, zinc si gwọta ndị na-arịa coronavirus na mba Amerịka. Ha dọtụrụ ya bụ onyonyo ka ndị mmadụ kirichara ya ruo nde iri na anọ dịka onyeisiala Donald Trump kesara onyonyo nke Periscope tinyere n'elu twitter ya. Ọnye na-ahụ maka nhazi atụmaatụ ụlọrụ Facebook bụ Andy Stone kwuru na ha wepụrụ ya maka na ọ bụ nkesa akụkọ ụgha maka ọgwụgwọ covid-19. World Health Organization depụtara na webụsaiti ha n'ụbọchị anọ nke Jụlai na jka ha mechara nyocha  hydroxychloroquine and lopinavir/ritonavir , ịmata ma ha na-agwọ covid-19, ha chọpụtara na ọ naghị egbochi ndị mmadụ isi n'ọrịa covi19 nwụ. Dọkịta Stella Immanuel bụ onye ọrụ ahụike na Houston Texas,. Ọ na-arụ na Rehoboth medical centre dị n'obodo ahụ. O kwuru na o nwetara ọzụzụ dịka dịbia bekee na Naijirịa mana o kwughị ụlọakwụkwo ebe o nwetara ọzụzụ a. @NicoleKathryn3 toro etu dọkịta a si na-agwa ndị wenitere isi n'Amerịka ha nyụta mamiri ha ka e nyocha ma ha si na ha anaghị aṅụ ọgwụ ndị a. Kemi Ariyo na-etokwa ya."	https://www.bbc.com/igbo/afirika-53543333
health	Men's Health: Gịnị na-eme ime ahụ nwoke ma o mecha 'Vasectomy'?	"E nwere ọtụtụ ụzọ ndị mmadụ si akwụsị ịmụ ụmụ, ụfọdụ n'ime ha bụ ihe nwoke kwesịrị ime, ụfọdụ kwa dị n'aka nwaanyị. Ndị mmadụ na-agbaso usoro ndị a iji zeere ịmụ ọtụtụ ụmụ karịa ole ha nwere ike ịzụlite nke ọma. Ụfọdụ usoro ndị a gụnyere: Ọ bụ usoro nke ikpeazụ a ka akụkọ a kọwara maka ya. Vasectomy bụ otu n'ime ụzọ nwoke ga-esị hụ na ọgaghị atụwa nwaanyị ime. Dọkịnta na-ahụ maka ịtụrụ ime aha ya bụ Olaitan Boluwatife kọwaara BBC Igbo banyere usoro a. Usoro a gụnyere ịwa akụkụ amụ nwoke ma bepụ maọbụ kechịe akwara nke na-ebu ughe (sperm) si na mkpụrụ amụ gaa ọnụ amụ ebe nwoke ga-esị nyụpụ ya. Akwara a na-ebu ughe nwoke ka Bekee na-akpọ ""Vas Deferens"". Mana ajụjụ ọtụtụ mmadụ na-ajụ bụ: ""Ebepụchaa maọbụ kechịchaa akwara a, kedụzị ebe ughe akpaamụ nwoke na-emepụta na-aga? Usoro 'Vasectomy' a na-emetụta ime ahụ nwoke? Dkt. Boluwatife kwupụtara ihe olemole na-eme n'ahụ nwoke ma emechaa Vasectomy: Nnyocha gosiri na ọtụtụ ụmụ nwoke n'Afrịka amaghi maka usoro a. Ọzọkwa bụ na akụkọ ugha banyere ya dị ọtụtụ nke mere na ọtụtụ ụmụnwoke anaghị enwe mmasị ime ya. Ụfọdụ na-achị ụmụnwoke mere Vasectomy ọchị ma na-enye ha mkparị, na-ekwu na ha abụzighi nwoke Ihe kpatara nke a bụ na ha amaghi mkpa ọ dị nye ndị nwere mmasị ime ya. Otu nwoke na-achọghị ka-akpọọ aha ya gwara BBC na ọ bụ n'ihi nke a mere ya agwaghi ndị mmadụ mgbe o mere 'vasectomy'. O kwuru sị: ""Ndị mmadụ ga-ahụ gị dịka nwoke na-etozughizi oke maka ihe e mere n'amụ m"" Dkt. Boluwatife kwuru na ịkpaso ụdị agwa a nye mmadụ maka mkpebi o mere n'ahụike ya adịghị mma. ""Nwoke ka bụ nwoke tozuru oke ma o mechaa Vasectomy, ọ naghị egbochi maọbụ belata ya ịbụ nwoke,"" ka o kwuru N'izu olemole gara aga otu nwoke mba Saụt Afrịka zipụtara ozi n'akara Twitter ya na-ekwu na ọ mere oke mkpebi dị mkpa dịka nwaokorobịa dị afọ 29. Nwoke a akara Twitter bụ @JagsIsOffline dere: ""E meela m ya. I agaala mee usoro ịwa ahụ 'Vasectomy' nke enweghi ike ịgbanwe"" ""A dị m afọ 29, alubeghi nwunye, enweghi nwa ọbụla, enweghi m mmasị ịmụ nwa ọbụla. Ihe a bụ ihe gụrụ m agụụ ime kamgbe afọ olemole, ọ dị m ka na nrọ"" Ozi a tasuru ọkụ na soshal midia dịka ọtụtụ ndị kwara ya emo, ndị ọzọ kwukwara na ha aghọtaghi ya bụ usoro maọbụ ihe mere o ji mee mkpebi dị etu a. @JagsIsOffline zara ndị jụrụ ya etu o si mee ya bụ ihe, oge ole oriri ya, etu ahụ dịka mgbe o mechara ya bụ usoro nakwa ajụjụ ndị ọzọ. Ọ gara n'ihu kọwara ndị mmadụ na ọ ka tozuru oke dịka nwoke nke bụ na usoro a egbochighi ime ihe ọbụla ọchọrọ ime. Ọtụtụ na mba Afrịka aghọtabeghi maọbụ marakwanụ maka usoro a dịka akwụkwọ ozi nọ n'elu akụkọ a si gosi. Ya kpatara ọtụtụ ndị mmadụ ji akwa ndị ọzọ nwere mmasị ime nke a emo. Onye ọbụla tozuru nwereikikere ime ihe ọ chọrọ n'ahụ ya maọbụrụ na iwu mba ya kwado ya. Ndị ọrụ ahụike kwadokwara usoro a ma kwuo na enweghi ihe ọjọọ maọbụ ọghọm dị na ya nke mere ha ji nabata ya ma na-etinye aka n'usoro ịwa ahụike nke 'Vasectomy'. Ịmata ka usoro ihe si aga bụ otu n'ime ụzọ mmadụ ga-esi nwadobe onwe ya n'ụwa anyị. Nke ọzọ bụkwa ịmata uru usoro ihe ahụ bara nakwa ihe ndị dị mkpa banyere ya. Otu ihe dị mkpa nwoke ga-ama bụ na emecha 'vasectomy' ruo izu ụka olemole, nwoke ahụ ka nwereike ịtụba nwaanyị ime. Nke a bụ maka na ụfọdụ ughe (sperm) nwereike ịnọ n'ime amụ ya nke bụ na ọ nwee mmekọ, ughe ahụ nwereike ịtụba nwaanyị ime. Ndị ọrụ ahụike na-adụ ndụmọdụ ka nwoke mere 'vasectomy' ọhụrụ yiri okpunnabụenyi n'oge ọ na-enwe mmekọahụ. Ọ ga-anọrụ izuụka 12 tupu e nyochaa amụ ya mara ma ughe niile nwereike ịtụba nwaanyị ime asapụchala."	https://www.bbc.com/igbo/afirika-60440539
health	Fertility Boosters: Ihe 5 nwaanyị kwesịrị ime iji tụrụ afọ ime	Nwaanyị lụ ha na dị, ihe ọzọ ụwa na-atụ anya ya bụ afọ ime. Nke a bụ makana nwa bụ ihe ọṅụ nye ezinaụlọ ọbụla ọ batara. Lee ihe dọkịta kwuru ga-enye ụmụ nwaanyị aka tụrụ ime:	https://www.bbc.com/igbo/afirika-56387151
health	Glaucoma, Astigmatism, Conjuctivitis na ọrịa ndị ọzọ nwereike inye anya gị nsogbu	"Anya bụ otu akụkụ ahụ mmadụ dị oke mkpa dịka ọ bụ ihe e ji ahụ ụzọ. Na ndụ mmadụ niile, site na nwata ruo n'okenye, mmadụ nwereike inwe ọbụladị otu nsogbu anya, nke e nwere ike ịgwọta ọkachasị ma a chọpụta ya n'oge. A bịa n'ihe gbasara ilekọta anya, e nwere ụdịrị dọkịta atọ na-elekọta anya. Ha bụ ndị a kpọrọ ""Optometrist"" (onye na-enyocha anya iji chọpụta ma iyi ugegbe anya adị mkpa), ""Optician"" (onye na-enyo anya ma na-ere ugegbe anya), na ""Ophthalmologist"" (onye na-agwọ ọrịa anya). BBC Igbo na Dkt Nneoma Agbanelo bụ dọkịta anya, nwere mkparịtaụka ebe ọ kọwara maka ọrịa ndị a na-enye anya nsogbu na usoro e nwere ike isi chekwaa ha. 1) Glaucoma Glaucoma bụ ọrịa anya na-abịa site na mmebi akwara a kpọrọ 'optic nerve', nke nwere ike ime ka mmadụ kpuo isi 'n'otu ntabi anya'. Ya bụ akwara na-esi n'anya mmadụ gaa n'ụbụrụ, nke bụ na ike gwụ akwara a, ọ gaghịkwa enwe ike iziga ozi iji mee ka ụbụrụ ghọta ihe mmadụ na-ahụ. Ihe na-akpata ya bụ mmiri ịdọ n'anya mmadụ karịa etu o kwesịrị nke ga-eme ka ibu anya mmadu bu dị nnukwu arọ (eye pressure). Nnyocha gosiri na ọ na-esikarị n'agbụrụ efe ndị na-ebute ya (site n'aka nne na nna fee ụmụ ha na ụmụ ụmụ ha). Glaucoma na-eji nwayọ nwayọ amalite, nke bụ na ọtụtụ oge mmadụ agaghị enwe ike ịchọpụta na o nwere ya, ruo mgbe ọ kawanyere njọ. Glaucoma o nwere ọgwụgwọ? Glaucoma enweghị ọgwụgwọ ga-eme ka ọ laa kpamkpam dịka ndị dọkịta anya si kwuo, kama a ga-enyeli gị ọgwụgwọ ga-enyere gị aka ka anya gị ghara ịkpọ. Dọkịta Ugochukwu Eze bụ dọkịta anya gwara BBC sị: ""Ọ bụrụ na a chọpụta glaucoma n'oge, anyị nwere ike inyere onye ahụ aka ka anya ya ghara ịkpọ kpam kpam."" ""Mana ọ bụrụ na ya bụ ọrịa apịala mmadụ anya, onweghị ihe mmadụ ọbụla nwere ike ime iji nyere onye ahụ aka."" 2) Astigmatism: Astigmatism bụ mgbe mmadụ anaghị ahụcha ụzọ ọfụma nke Bekee kpọrọ ""blurry"". Nke a bụ mgbe ọkụ ndị na-aba n'anya anaghị ezute n'ebe a gbadoro anya nke Bekee kpọrọ ""focal point"". Astigmatism nwereike ime ka oke isi ọwụwa na-awa onye nwere ya. Ọ na-ebutekwa ahụchaghị ụzọ ọfụma nakwa ihe a kpọrọ 'lazy eye' maọbụ 'amblyopia' (nke bụ mgbe mmadụ anaghị ahụcha ụzọ n'otu anya, site n'ọnọdụ anya etozughi etu o kwesịrị mgbe mmadụ ka na-eto) Ọgwụgwọ ya: 3) Kansa nke anya (Eye cancer/carcinoma/retinoblastoma): Nke a bụ ihe a na-akpọ ọrịa akpụ (tumor) na-eto n'akụkụ anya dị iche iche. Ọ na-eme mgbe mkpụrụndụ dị mma n'ime maọbụ n'akụkụ anya mmadụ gbanwere ma na-eto na-enweghi mgbochi ọbụla. Ụfọdụ oge ọ na-esi na mmụbawanye na mgbanwe ihe Bekee kpọrọ 'gene', maọbụkwanụ mgbe mmadụ na-aka nka. Ihe ọzọ na-ebute ya bụ ma ọkụ a kpọrọ ""ultraviolet rays"" chabanye mmadụ n'anya. Dkt Agbanelo kwuru sị na a na-eji usoro a na-akpọ ""ultrasound"" enyochapụta ya bụ ọrịa n'anya mmadụ. Ọgwụgwọ ya: A na-eji ikpu enyo anya na-egbochi anwụ ịchaba n'anya egbochi ya. I nwekwara ikpu okpu ma ị nọrọ n'anwụ, ka anwụ ghara ịba gị n'anya. A na-eji ịwa ahụ, ịṅụ ọgwụ nakwa ihe Bekee kpọrọ ""radiation therapy"" na ""chemotherapy"" agwọ ya. Retinoblastoma: Nke a bụ ụdịrị kansa anya na-eme n'akụkụ anya a kpọrọ ""retina"". Ọ bụ ọrịa na-emekarị ụmụaka, mgbe gene ha gbanwere. Ọgwụgwọ ya: Dịka Dkt Agbanelo si kwuo, amabeghi usoro ọbụla e nwere ike iji gbochie ya, mana a na-eji usoro a na-akpọ ""ultrasound"" enyochapụta ya n'anya mmadụ. 4) Apoolo (Conjuctivitis): Nke a bụ mgbe anya gị na-acha mmee mmee, ma na-akọ gị ọkọ. Ọnọdụ anya a bụ ihe Bekee kpọrọ ""allergies"" maọbụ nje ime ahụ (infection) na-ebute ya. E nwekwara ụdịrị nke bụ nje e si n'aramara bute na-akpata ya. Apoolo na-ebidokarị n'otu anya tupu o fere n'anya nke ọzọ. Njirimara ya na-abụkarị anya ịcha mmee mmee, abụ ịpụta n'anya ma na-amado na nku anya, anya ịgba mmiri nakwa anya ịkọ ọkọ. Ọgwụgwọ ya: Ọ na-alakarị n'ime ụbọchị ole na ole maọbụrụgodi na ị gbachiri nkịtị ghara ịgwọ ya. 5) Blepharitis: Nke a bụ mgbe elu akpa anya mmadụ zara aza. Ihe na-ebute Blepharitis bụ nje na-esi na-elekọtaghị elu anya mmadụ ọfụma. Nje na-eme n'akpụkpọ ahụ a kpọrọ 'atopic dermatitis' nwekwara ike ibute ya. Ọ naghị esi na mmadụ fere na mmadụ. Blepharitis na-eme ka elu akpa anya mmadụ chaa mmee mee, zaa aza ma na-akọ ya ọkọ. Ọ na-emekwa ka anya onye bu ya makọọ ọnụ ma o si n'ụra teta. Ọgwụgwọ ya: Blepharitis abụghị oke ajọ ọrịa, mana o nwereike ibute nsogbu ndị ọzọ gụnyere anya kọrọ mmiri, apoolo nakwa nke a na-akpọ 'cyst', ma ọ bụrụ na elekọtaghị ya. 6) Exophthalmos: Nke a bụ mgbe mkpụrụ anya mmadụ zara aza. A na-akpọkwa ya ""proptosis""; o nwereike imetụta naanị otu anya maọbụ anya gị abụọ. Ọ bụ ihe a kpọrọ 'thyroid eye disease' (nke bụ mgbe akwara dị n'anya, elu akpa anya nakwa akpa anyammiri dị n'azụ anya zara aza) na-ebute exopthalmos a. Ha na-eme ka anya chaa mmee mmee, ma zaa aza. Ọ bụrụ na ị nwere exopthalmos, obere ụjọ dị na 'optic nerve' gị nwere ike pịkọọ, nke nwere ike imetụta etu i si ahụ ụzọ ma mebie anya gị kpam kpam ma ọ bụrụ na a gwọghị ya ọsịsọ. Ọgwụgwọ ya: 7) Ikpu isi: Nke a bụ mgbe mmadụ ejighi anya ya ahụ ụzọ, ụfọdụ oge ọ bụrụ n'otu anya maọbụ n'anya ya abụọ. Ihe ndị nwere ike ibute ya gụnyere ihe mberede, ọrịa shuga, achọpụtaghị nakwa agwọghị nsogbu na ọrịa ndị ọzọ n'oge. Dkt Agbanelo sị na ọ na-abụkarị onye o mere na-ebu ụzọ amata, tupu nnyocha amata hooha na onye ahụ ekpuola isi. Mgbochi ya:"	https://www.bbc.com/igbo/afirika-60179956
health	Infant Mortality Rate: Gịnị na-akpata ya nakwa etu ị ga-esi gbochie ya	Ọnwụ umụaka na-arị ibe ya elu na Naịjirịa emeela ka gọọmenti Naịjirịa wepụta atụụmatụ ha ga-eji belata ya bụ ọdachị. Ejike Ezeh bụ onyeisi ngalaba akpọrọ 'National Population Commission' onye gwara ndị ntaakụkọ maka mbọ ọhụrụ a kwuru na ọnwụ ụmụaka amụrụ ọhụrụ nọ n'ogo otu narị n'ụma n'ime nwa ọmụmụ otu puku ọbụla. Nke ka agba anya mmiri bụ na ngalaba dịka UNICEF, World Health Organization, World Bank na ndị ọzọ na-ahụ maka ahụike ụmụaka na ụmụnwaanyị achọpụtala na site n'afọ 2017 ruo 2030, ihe ruru ụmụaka nde iri na isii (16 million) amụrụ ọhụrụ ga-anwụ tupu ha eruo afọ ise. Dọkịta Akinde Akinshola na-ahụ maka ahụike ụmụnwaanyị kwuru na ihe isii a nwere ike ịkpata ọnwụ ụmụaka amụrụ ọhụrụ: Ọ gakwara n'ihu kọwaa ụzọ e nwereike igbochi ya bụ ọnwụ Akụkọ ndị ga-amasị gị Ihe nkiri ga-amasị gị:	https://www.bbc.com/igbo/afirika-50198709
health	Ebola Vaccine: Chukwu azaala ekpere Afịrịka	Otu ahuike mba ụwa akwadola otu n'ime ọgwụ ndị arụpụtara maka iji gbochie ọrịa ebola. World Health Organisation kwuru na nke a ga-enye aka iji hụ na ọrịa ọjọọ a kwụsịrị ịgbasa n'ọtụtụ mba Afịrịka dị icheiche ebe ya bụ ọrịa na-akpa mkpamkpa ugbua. WHO depụtara n'akara webusaitị ha na ọ bụ ụlọ ọrụ Merck na-emepụta ọgwụ na mba United States ama ama n´ụwa niile rụputara ya bụ ọgwụ mbochi na ọgwụgwọ. Ha kọwara na a na-agba ọgwụ ahụ bụ Ervebo dịka ọgwụ ọgbụgba. WHO kwuru na nke a bụ otu ụzọ n'ime ọgwụ ọzọ a ka na-enyocha ka ọgwụ ga-agwọ ma gbochie Ebola ba ụba n'ọdịnihu. Ha kwuru na a ga-ebido nwetawa ya bụ ọgwụ n'etiti afọ 2020. Ebola emeela arụ! Ka anyị chetara unụ ihe ụnụ kwesiri ma maka ọrịa a Mana n'ime ihe niile a , ụmụ mmadụ g-ekutu ume na enwela ọgwụ ga-egbochinwu ma gwọkwa ya bụ ọrịa.	https://www.bbc.com/igbo/afirika-50402459
health	Omicron: Ihe ngalaba NCDC kwuru dịka nje Omicron batara Naijirịa	Ngalaba Nigeria Centre for Disease Control bụ NCDC n'aha ịchafụ ekwuola na nje covid-19 ọhụrụ bụ Omicron abatala na Naijirịa. Ya bụ nje nke ndị sayensi na-akpọ 'B.1.1.529 SARS-CoV-2 lineage' bụ n'ahụ mmadụ atọ sị mba Saụt Afrịka bata Naijirịa n'ịzuụka gara aga ka ha chọpụtara ya. Ngalaba NCDC kwuru na ha ebidola usoro ịdopụ ndị a iche ma bido kwa ịchọta mmadụ niile ha na ndị a nwere mmekọ. Ha mekwara ka ndị mmadụ ghọta na ndị niile na-eme njem ga-egosi na ha agbazuola ọgwụ mgbochi covid-19 maọbụ gosi mpụtara nyocha covid-19 nke na agafeghị ụbọchị abụọ. NCDC gara n'ihu rịọ ndị Naijirịa ka ha rube isi na usoro nchekwa mfesa ọrịa covid-19 ma rịọkwa ka ndị mmadụ hara ịfesa akụko ụgha maka ya bụ ọrịa. Ha kwuru na ọ bụ naanị NCDC maọbụ ngalaba gọọmentị na-ahụ maka ahụike nwere ikike ịbupụta ozi ọbụla gbasara ya bụ nje. Ihe dị mkpa ị kwesịrị ịma maka nje Omicron Ndị Sayensị achọpụtala ụdịrị coronavirus ọhụrụ na-ekpa ike nke ha na-ekwu na o nwereike ọgwụ mgbochi dị ugbua agaghị emenwu ihe ọbụla. Otu 'World Health Organisation' gosikwara nchekasị ha n'ụdịrị coronavirus a ma baa ya aha dịka 'Omicron'. E bu ụzọ chọpụta omicron na Botswana nakwa Saụt Afrịka n'ụbọchị 24 Nọvemba, 2021 mana ahụla ya na mba dịka Botswana, Belgium, Hong Kong, Isreal, Briten. N'ihi nke a ọtụtụ mba gụnyere Briten, Amerịka, Suwizaland nakwa mba ndị dị na Yurope amachiela ụgbọelu si mba Saụt Afrịka, Lesotho, Botswana, Zimbabwe, Mozambique, Namibia, Eswatini ịbata obodo ha. Ọ bụghị ihe mbụ na nje nwereike ịgbanwe ụdịdị ya a kpọrọ 'mutation' na bekee mana ebe ọ na-enye nsogbu bụ o nwereike imetụta etu o si akpa ike n'ahụ mmadụ nakwa ime ka ọgwụ ghara ịrụ ọrụ n'ahụ onye ahụ. A sị na nje coronavirus omicron nwere ọtụtụ mgbanwe, nyocha gosiri na o nwereike ịrịa onye rịara ya na mbụ ma gbakee. WHO sị na ọ ga-ewe ha ụfọdụ izuụka ịchọpụtacha ka nje omicron si akpa ike nakwa etu o si amịbanye n'ahụ mmadụ. Ha sị na nje omicron na-amụba n'ike n'ike na mpaghara Saụt Afrịka bụ ebe e bu ụzọ chọpụta ya. Onye direktọ na-ahụ maka ibuagha megide Covid-19 na Saụt Afrịka bụ Tulio de Oliveira sị na etu omicron si akpa agwa dị iche na coronavirus ndị ọzọ. Ọ sị na mgbanwe (mutations) nje a ruru iri ise nakwa ihe a kpọrọ 'spike protein' ya karịrị iri atọ. Ọtụtụ ọgwụ mgbochi na-agbakwasị ụkwụ na 'spike protein' iri atọ bụ igodo ọtụtụ nje na-eji abanye n'ime ahụ mmadụ. Omicron nwere ọtụtụ ndịiche n'ebe coronavirus si na Wuhan, Chaịna bụ ebe a gbakwasịrị ụkwụ rụọ ọtụtụ ọgwụ mgbochi. Nke a pụtara na ọgwụ mgbochi ndị dị ugbua nwereike ha agaghị arụ ọrụ n'ahụ onye nwere nje omicron coronavirus. A matachabeghi kpọmkwem ka nje omicron si akpa agwa, e nweela ụfọdụ ihe ngosi banyere ya mana nyocha ka na-aga n'ihu. Etu Coronavirus si agbanwe ụdịdị Dịka coronavirus na-efesasị ka ọ na-agbanwe ụdịdị ya, ka o banye n'ahụ ọtụtụ mmadụm, etu ahụ ka ọ ga-esi na-agbanwe ụdịdị ya. Ọtụtụ mgbanwe ahụ na-ebuta ụdịrị coronavirus ọhụrụ a na-akpọ 'variant' na Bekee. Mgbanwe ahụ na-enyere ya aka ịdịkwu ndụ ma nwee ike ịbanyenwu n'ime mkpụrụ ndụ mmadụ nke bụ 'human cells'	https://www.bbc.com/igbo/afirika-59449717
health	Agriculture:Ọgwụ eji egbu ahịhịa n'ugbo nwere ike ịbute kansa	"N'ọnwa Maachi ka ọrụụgbo na-ebiri ọkụ ebe niile n'Alaigbo. Mgbe dị otu a ka mmiri mbu ji atụ n'ala. Oge ahụ ruo, ndị ọrụugbo na-amalite ịbọcha ugbo ha maka ịkọ ubi. Ndị ọrụugbo dị iche iche an eji ụzọ dị iche iche abọcha ahịhịa n'ubi. Ụfọdụ na-eji aka abọcha ala ha, ebe ụfọdụ na-eji ọgwụ na nma na-egbu ahịhịa tupu ha akọọ okwu. BBC Igbo gbara otu onye ma nke ekwe na-akụ n'ọrụugbo bụ Chukwunonso Agbo ajụjụ ọnụ ịmata ihe ọ dịka ya iji ogwụ gbuo ahịhịa tupu akọwa ugbo. Agbo sị na "" ụfọdụ n'ime ha dị mma. Iji ọgwụ gbụọ ahịhịa n'ugbo adịghị njọ, mana ọ dị mkpa ịmata ka esi etinye ya n'ọrụ. Nsogbu bụ na-ọtụtụ mmadụ amaghị otu esi etinye ya n'ọrụ. Amaghị ihe a bụ ihe na-ebute nsogbu niile so itinye ọgwụ a n'ugbo"". Ana eji ọgwụ egbu ahịhịa mgbe onye ọrụ ugbo enweghị ike ọ ji abọcha ahịhịa. Onwekwara ike iji ọgwụ mgbe onweghị ego ọ ga-akwụ ndị ọrụ ga-enyere ya aka ịbọcha ahịa n'ugbo. Ọ na-enyekwa aka ka onye ọrụugbo ghara itufu mgbe na ike onye ahụ ga-eji rụpụta ihe. Agbo kwuru na agbanyeghị na ịjị ọgwụ bọchaa ahịhịa dị mma, na ọ dị mkpa ịmata etụ esi etinye ya n'ọrụ. Nke agụnyere ịmata ole ekwesiri itinye n'ala ka ọ ghara imebi ihe. Ọ bụrụ na onye ọrụugbo amaghị ọgwu ga-ezu, ọ karịa ya bụ ọgwụ, ọ nwere ike ịmebi ụmụ nje na enyere ala aka. Nke a ga-eme ka ala ahụ ghara ịmeta nri nke ọma. Mgbe ụfọdụ ọgwụ ahụ karịa ọnwekwara ike ịbanye n'ime nrị akụrụ n'ubi bụ nke nwere ike ibute ọrịa kansa."	https://www.bbc.com/igbo/afirika-47637297
health	Covid-19 : 'Gọọmentị si anyị kwụọ N545,600 maka isi Chaịna lọta'	"Naijiria. esonyela ọtụtụ mba dị iche iche na-agba mbọ ịkpọlata ndị nke ha nọ mba dị ọzọ maka Coronavirus na-awakpo ụwa niile ugbua. mana ụmụ Naijiria nọ Chaịna na-atụ arịrị maka nnukwu ego gọọmentị na-ana ha iji kpọlata ha, nke ha kwuru dị oke ọnụ. Nwaafọ Igbo na-agụ akwụkwọ na mba Chaịna aha ya bụ Chukwuma Nzube gwara BBC Igbo na, a gwara  ndị chọrọ ịlọta ha kwụọ N545,600 bụ ụgwọ ụgbọelu, dịka gọọmenti etiti na ụlọorụ AirPeace kpebiriela ị bịa buru na nabalị iri na asatọ nke ọnwa Mee. O kwuru na a gwara ha ka ha kwụọ ụgwọ a tupu ụbọchị iri na abụọ nke ọnwa Mee afọ 2020. Mana ụfọdụ ụmụ Naijiria nọ Chaina na-atụ arịrị na ego ahụ karịrị akarị. Dịka otu onye n'ime ha bụ Michael Okeke sị kwuo, ""Kedu ihe e ji sị anyị kwụọ $1,240 maka ịlọta? Anyị nọ n'ime ụlọ ọnwa atọ. Kedu ebe ego a ga-esi bịa?"" Ebe Idogwu Obiora kwuru sị na ""ndị nọ na Chaịna na-edi mmegbu , oteela aka anyị chewara ka gọọmentị bịa kpọpụ anyị"". N'otu aka ahụ, Akachukwu Nnenna Grace kwuru sị "" ọtụtụ ndị mmadụ enweghị ego. Ụfọdụ enweghị ụlọ ma ụfodu enweghị ego ha ji eri nri."" Nzube kọwara na tupu coronavirus ebido, na ihe ha na-akwụ erụghị ego a gọọmentị sị ka a kwụọ. Ọ kọwawara na a na-akwụ N200,000 maka isi Chaina lọta Naijiria, ebe o na-eri 480 ije ma lọtakwa Chaina. Mana Mịnịsta na-ahụ maka ihe na-eme na mba ndị ọzọ bụ Geoffrey Onyema kwuru na  ọ ghọtara na ihe siri ụmụ Naijirịa nọ na Chaina ike kama ya na ngalaba gbata gbata bụ NEMA na-atule etu ha ga-esi wetulata ụgwọ ndịa ga-akwụ. N'otu aka ahụ o kwuru na Naijirịa adịla njikere maka nlekọta na idopu ndị a kpọtara iche. N'abalị Wenezde, a kpọlatara ụfọdụ ụmụ Naijiria  dị 256 site na Dubai."	https://www.bbc.com/igbo/afirika-52581711
health	Pulmonary fibrosis, Vitiligo, Alopecia na ọrịa ndị ọzọ bụ ọ gbara Igbo gharịị	Enwere ọrịa dị iche uche na-arịa mmadụ, ọtụtụ ha na-edo anya dịka e nwere ọtụtụ ndị mmadụ na-arịa ya nke merela ka e nwee nchọpụta niji ghọta ha nakwa ụzọ ọgwụgwụ ha. Mana e nwere ọrịa ndị bụ ọgbara Igbo gharịị n'ihi na ọ na-atụwanye atụnwanye nke mere ka ọtụtụ na-aghọtahie ha maọbụ na-asọ ndị ọ na-arịa asọ. Ọrịa ndị ahụ gụnyere Pulmonary fribosis, vitiligo alopecia, haemophila dgz. 1. Pulmonary fibrosis Nke a bụ ọrịa na-emetụta ngụ site ime ya ka ọ taa ọnya ma nwekwaa apa ọnya, nke na-eme ka ngụ onye ahụ ghara ị na-arụ ọrụ ka o kwesịrị. Njirimara: Njirimara ọrịa a gụnyere ikuli ume elu, ụkwara ọkpọnkụ, ike ọgwụgwụ, ịta ahụ, nakwa ahụ mgbu. Ihe nwere ike ibute ya: Otu 'American Lung Asssociation' kọwara na ịnọ ebe ihe mmekpa ahụ dịka 'asbestọs' nsị nnụnụ maọbụ nsị anụmanụ ndị ọzọ  maọbụ ịṅụ sịga nwere ike ịkpalite ọrịa ngụ a. Ọgwụgwụ: Dịka ndị ụlọọgwụ Mayo Clinic sị kọwaa na websaịtị ha, a naghị agwọ ọrịa 'pulmonary fibrosis' agwọ kama a na-eleta onye ọ na-arịa. Iji maa atụ, a na-enye onye ume na-ara ahụ n'ihi ọrịa ahụ igwe nkuume ma na-agbakwa ya ọgwụ 'antịbiotics iji belata nsogbu ndị so ọrịa ahụ. Vitiligo bụ ọnọdụ ahụike na-emetụta anụ ahụ mmadụ n'ihi enweghi mmiri ahụ dị mkpa a kpọrọ 'melani' na Bekee. Ọrịa a anaghị ahụ onye ọ na-eme kwa daa, emela ụfọdụ ndị ama ama dịka Michael Jackson bụ ọnọdụ anaghị ahụ. Njirimara: Ọnọdụ ahụike a na-eme anụahụ mmadụ chagharịa na-emetụtakarị ọnụ,  anya, mkpịsịaka, apata, abụ ime ọnụ maọbụ mbada ahụ onye na-arịa ya. Otu na-agbasa ozi maka ọrịa a bụ 'Vitiligo Society' sị na ọ dị ụzọ atọ; 1. Nke na-eme otu ebe n'ahụ mmadụ, 2. Nke na-eme n'ọkara ahụ mmadụ 3. Nke na-emekaarị n'ahụ nile Ọtụtụ mgbe, o nweghị mmekpa ahụ ọbụla vitiligo na-eme onye nwere ya. Mana o nwere ike ibutere gị anya mgbu maọbụ nsogbu anụchaghị ihe ọfụma. O nwere ike ime mmadụ ọ gaghị enwezi nkwenye na onwe ya. Ihe ọzọ dị mkpa bụ na ihe ruru mmadụ pasentị 15 rue pasentị 25 nwere nsogbu vitiligo nwekwara ike inwe nsogbu ọrịa ime ahụ dịka ọrịa shụga, rheumatoid arthritis, ụkọ ọbara (perniiiuos anaenia). Ọgwụgwọ: A naghị agwọ Vitiligoio agwọ kama o nwere ude dọkịta nwere ike inye gị iji gbajilata nchagha ahụ ahụ. Ọnọdụ a ma dịka Alopecia areata: bụ nsogbu na-eme ka ntutu ghara ịto mmadụ n'ahụ n'ebe niile a ha-ahụ ntutu dịka isi, ahụ, mpempe anya nakwa na agba. Haemophila Haemophila bụ ọrịa ọbara nke na-ame ọbara ịkwụsị ịgba mmadụ ma o merụọ ahụ maọbụ a waa ya ahụ. Ihe na-ebute ọnọdụ a na-emekaarị ụmụnwoke na-esi n'ezinaụlọ. Njirimara: Ihe ndị e ji ama onye nwere nsogbu a gụnyere; ezuimi (nosebleeds), ọbara ịdị na mammịrị  ma ọbụ na nsị,  ịgbabiga ọbara oke ma ị gbaa ọgwụ, nakwa ahụ mmadụ ịta nuukwu ọnya. Mayo Clinic kwuru na ọ bụrụ na mmadụ nwere 'haemophilia nke ọjọọ ya kupuo isi ya, na ọbara nwereike ịbanye n'ime ụbụrụ ya nke nwereike butere ya oke isi ọwụwa, ahụchaghị ụzọ ọfụma, ike ọgwụgwụ, ihe ọdịdọ.	https://www.bbc.com/igbo/afirika-61054143
health	Coronavirus Tips: Mmamịrị ehi ọ na-agwọ coronavirus?	Kamgbe coronavirus malitere akụkọ ụgha dị icheiche amalitela ifesasị gbasara ọgwụ e ji agwọ ya. Mana ọ dị mkpa ka onye ọbụla hie asaa n'anya ghara iji aka ya ṅụọ ihe ga-egbu ya. Ndị mere akụkọ a bụ Vining Ogu na Chimezie Ucheagbo	https://www.bbc.com/igbo/afirika-52389616
health	World Polio Day: 'Taa ka Afrịka ga-esonye na mba enweghịzị Polio' - WHO	"Otu na-ahụ maka ahụike na mbaụwa bụ World Health Organisation (WHO) ekpebiela na ha na ndị otu ha ekpochapụla ọrịa polio ụdịrị nke atọ n'ụwa gbaa gburugburu. E nwere ụdịrị polio atọ nwere otu ụdịrị njirimara nke gụnyere 'ọkpantụnwụ' maọbụ ọnwụ. Ụdịrị polio a ka Bekee kpọrọ ""Type 1, 2 na 3"". Ndị ọrụ ahụike ndị a kwuru na e kpochapụla ụdịrị nke abụọ bụ ""Type 2"", afọ anọ gara aga. Ugbua ka ha kwuru na ụdịrị nke atọ ya bụ ""Type 3"" alakwuola. Mana ụdị nke mbụ ya bụ type 1, ka na-efegharị na mba Afụganịstan na Pakịstan. Ọ bụ ụmụaka na-erubeghị afọ ise ka ọrịa polio na-ejidekarị. WHO na-ekwu na otu n'ime ụmụaka dị narị abụọ nwere ọkpantụnwụ sịte n'ọrịa polio. Ọ bụrụ na ya bụ ọrịa ntụnwụ ọkpa metụtara akwara, onye ahụ nwere ike ịnwụ. Ọrịa mkpọnwụ ụkwụ enweghị ọgwụgwọ mana ọgwụ mgbochi nwereike igbochi ya kpam kpam. E memilaala ọrịa a ihe ruru pasentị 99 kemgbe 1988, nke bụ na ihe fọrọ otu agwụla agwu. WHO ekwuolarị na ekpochapularị ụdị nke abụọ ya bụ Type 2 kemgbe 2015 ya bụ afọ iri na isii ahụdebere mmụba nke ikpeazụ n'India. O ruola afọ isii a kwụsịrị ịhụ mmụba ụdịrị nke atọ a na Naịjirịa. Kemgbe ahụ, otu kpọrọ onwe ha ""Global Commission for the Certification of Poliomyelitis Eradication"" nke WHO nọ n'isi ya, malitere inyocha mmụba ya bụ ọrịa ịhụ na ọ laala kpamkpam. Onye nnọchite anya ndị WHO n'Afrika bụ Matshidiso Moeti, kwuru na ""ikpochapu ụdịrị nke atọ bụ Type 3 nke polio bụ oke nzọ ụkwụ, mana onye adala mba makana ọrụ ka dị n'ihu"". Nke a gosiri mkpa ọ dị ikesi nkwụcha ike chebiri ya bụ ọrịa maka ihe ntụmadị. Ọ rịọrọ mba niile ka ""ha tinye anya na mmiri ịchọpụta mgbe ya bụ orịa ripụtawara isi ọzọ ka ha nwee ike ibuso ya agha"". Ụdị nke mbụ ya bụ Type 1 ka na-agagharị naanị n'Afụganịstan na Pakistan. Mgbe ikpeazụ a hụrụ ya na Naịjriịa bụ n'afọ 2016. Moeti sị ""ọrụ a agwụbeghị, ọ gwụchaa ma ụdị nke mbụ ya bụ Type 1 alara kpam kpam n'ụwa, ma ụdị nke na-esi n'ọgwụ mgbochi apụta akpọrọ ""vaccine-derived polio virus."". Ụdị nke a na-apụtakarị ebe ọgwụ mgbochi ezughị oke maọbụ ebe inyi karịrị. Ụdị a ka dị na mba iri na abụọ a; Angola, Bene, Kamerun, Sentral Afrịkan Repọblik, Chaadị, Demokratic Repọblik nke Kongo, Etiyopia, Gana, Nijee, Naịjiria, Togo na Zambia. Ihe nkiri ga-amasị gị:"	https://www.bbc.com/igbo/afirika-50165889
health	Coronavirus update: Gịnị bụ 'herd immunity'?	Nkọwa ihe 'herd immunity' pụtara.	https://www.bbc.com/igbo/afirika-52724621
health	Placenta and umbilical cord: Gịnị mere ichi na eriri otubo jiri dị mkpa n'omenaala ndị Igbo?	Ndị Igbo na-ahụ afọ ime na ọmụmụ nwa dịka ihe ndị na-agbanwe ndụ, nke gafere ihe a na-ahụ n'anya, ma metụta ime mmụọ. A na-ahụ ihe ndị a n’ihe dị iche iche ha na-eme ma na nkwenye ha gbasara ihe e ji nwaanyị eme, onwunwe ike ọmụmụ na ọmụmụ nwa. Dịka Ọkammụta V.E. Egwuatu, bụ dọkịta n’ihe gbasara amụmamụ ọmụmụ, kwuru na nyocha na ndepụta ya gbasara ọmụmụ nwa dịka o siri metụta ndị Igbo, na ịbụ nne so n’isi omenala ndị Igbo. Ọkammụta Egwuatu kwukwara na ndị Igbo hụrụ nwaanyị na-enweghi ike ịmụ nwa ka nsọ ala. Maka nke a, a na-echekwa ma gbochie nwaanyị dị ime ime ọtụtụ ihe nwereike itinye ya maọbụ nwa dị ya n’afọ n nsogbu. Iji ma atụ, e nwere ụfọdụ nri nwaanyị dị ime anaghị eri maka na o nwereike ibute ime ọpụpụ. N’otu aka ahụ, a na-ahụ ichi na eriri otubo dịka ihe ndị dị nsọ n’oge gboo ma ruo taa. Ichi (placenta) bụ akụkụ ahụ na-enye nwa nri, mmiri ọṅụnụ na ufere ndụ dị mkpa ga-eme ka nwa dị ndụ ma too ọfụma. Eriri otubo (umbilical cord) bụ akụ ndụ jịkọtara ichi na nwa nọ n’afọ. Ọ dị ka paịpụ si na nne enye nwa ndụ. Ọkammụta Ogechukwu Ezekwem Williams kwuru na ọtụtụ ndị na-eji nwa (traditional birth attendants maọbụ midwives na Bekee) kwenyere na ọmụmụ nwa bụ oge nwaanyị na-amụ nwa nọ n’etiti ndụ na ọnwụ. Maka nke a, e nwere ememe okpukpe dị iche iche a na-eme maka nwa na-apụta ụwa. Nwaanyị mụpụtacha nwa, ọ ga-amụpụtakwa ichi tupu onye na-eji nwa ebipu eriri otubo. N’ụfọdụ ebe, nwa ahụ ga-eberiri akwa tupu eme nke a. Ọzọkwa, ọ bụrụ na nwa ahụ ebeghi akwa, a gaghị ama ọkwa na nwa ọhụrụ abịala, maka a na-ahụ nwa pụtara ụwa ọhụrụ ka mmụọ. Mgbe nwata ahụ bere akwa ka a na-ama nọ ọ dị ndụ. N’otụtụ ebe n’ala Igbo, a na-eji agụba ebi eriri otubo. Ọ bụ onye ezinaụlọ nwaanyị mụrụ nwa ka a na-enye akụ ndụ ndị a maka na ha danye n’aka ndị iro, ha nwereike iji ha gwọọ ọgwụ ga-eme nne na nwa ọrịa. A na-eli ichi na eriri otubo ebe a mụrụ nwa ahụ, maọbụ ebe dị ebe ahụ nso, ma kunye osisi dịka osisi nkwụ, ụkwa, ojoko, unere, ube maọbụ ụdara ebe ahụ. A na-agụnye osisi ahụ aha nwa ọhụrụ ahụ. Ndị Igbo kwenyere na mkpụrụ niile osisi nwa ahụ mịpụtara na-egosi na nwa ga-eme nke ọma na ndụ ya. Osisi ahụ na-ejikọ nwa ahụ na ala, ma jịkọkwa ya na be nna ya. N’ọgbara ọhụrụ a, a mụọ nwa n’ebe na-adịghị be nna ya nso, ụfọdụ nne na nna na ndị be ha na-eme njem laghachi n’ala nna ha n’obodo ili ichi na eriri otubo ahụ.	https://www.bbc.com/igbo/articles/cn3x5gz3jgxo
health	Pregnancy Complications: Ọrịa 8 ụmụnwaanyị dị ime na-arịakarị	Afọ ime bụ ezigbo ihe mana ọ dịmma ka ndị mmadụ mata ụfọdụ ihe mgbu na-eso ya ka ha wee gbochinwuo ya maọbụ gwọta ya. Dịka dọkịta Joseph Ayinde na-ahụ maka ahụ ụmụnwaanyị si kwu, ọrịa afọ ime ndị a abụghị ụmụ nwaanyị niile ka o na-eme makana ahụ dị n'iche iche. Dọkịta Akinde kọpụtara ọrịa ndị a dịka ndị na-emekarị ụmụ nwaanyị dị ime. Malaria bụ ọrịa kacha enye ụmụnwaanyị dị ime nsogbu tụmadụ ọnwa atọ ha ji tụrụcha ime ọhụrụ dịka dọkịta Ayinde si kwu. Oke anwụnta , gburugburu ruru unyi nakwa mmiri dọtị dọkọ n'otu ebe na-ebute ọrịa a. Ogbugbo: Rahụ na neti ga-ekpuchi gị na afọ ime ọfụma ka anwụ nta ghara ịta gị. Gakwuru dọkita gị ka o nye gị ọgwụ mgbochi iba ka afọ ime gị na-erute ọnwa anọ na ọnwa ise. Anaemia bụkwa ọrịa ọzọ na-emekarị ụnwaanyị dị ime. Nke a pụtara mgbatụ ọbara dị n'ahụ nwaanyị bu afọ ime makana ahụ nwaanyị chọkwurụ ọbara o ji arụ arụ maka ibu ọzọ o bu. Ogbugbo: Rie nri ọfụma, ma nwuo ọgwụ iron nakwa Folic acid ọfụma dọkịta gị nyere gị. Ọbara mgbanielu: Dọkịta Akinde kwuru na ọrịa a na-ebute ihe bekee kpọrọ 'hypertension', na-emekarị ụmụnwaanyị dị ime makana ọ bụghị naanị ahụ ha na-anata ndozi, ha na nwa ha bu n'afọ na-eke ya. O kwuru na ọbara mbanielu na-emekarị nwaanyị gbagoterela n'ọnụọgụ afọ iri atọ na isii, mere na ọ ji arịọ ka ụmụnwaanyị mụchaa nwa ha ka ha dị afọ na-erubeghị 35-40. Ọgbugbo: Na-enyocha onwe gị ka ịwee mara mgbe ọbara gị ji gbalie elu ka ị wee bido n'oge gwọwa ya. Naanị ndị nwere ya ga-aga nata ọgwụgwọ n'aka dọkịta, ọ bụghị nwaanyị niile bụ afọ ime ka nke a na-eme. Gestational Diabetes: Aha ọzọ a na-akpọkwa nke a bụ ọrịa suga. Dọkịta Akinde kwuru na afọ ime nwerike ịkpalite ọrịa suga n'ahụ nwaanyị dị ime maọbụ ọ bụrụ na nwaanyị ahụ si n'aka nne na nna ya nwete ya bụ ọrịa. Ndị dọkita na-achọpụtakarị ọrịa a n'ahụ nwaanyị dị ime bido izụ ụka iri abụọ na anọ ruo nke iri abụọ na asatọ nwaanyị ahụ ji dị ime. Dịka ụlọgwụ Cleveland  dị na mba Amerịka si depụta na website ha, GD anaghị ebu ihe ngosi ọbụla mana ụfọdụ ụmụnwaanyị dị ime nwerike inwe ihe ngosi dịka oke ịnyụ mamiri, oke igbọ agbọ, oke agụ ịnụ mmiri na oke ike ọgwụgwụ. Ogbugbo: Ị ga na-ga ahụ dọkịta gị kwa mgbe mgbe dịka afọ ime ka na-aga n'ihu, dọkita gị ga-ele ele ogo sụga dị n'ahụ mgbe ọbụla, ị ga e jikwa igwe e ji elele ogo sụga na-enyokwa ya n'aka gị n'ụlọ gị. Ụfọdụ ụmụnwaanyị nwerike ị chọ ọgwụ maka ibelata ọrịa a mana ụfọdụ bụ naanị nri nakwa ndọtị ahụ ka ha ga-eji belata sụga dị ha n'ahụ. Sickle Cell disorder: Dọkịta Ayinde kwuru na ọrịa sickle cell na-enye ụfọdụ ụmụnwaanyị dị ime nsogbu. Ogbugbo: Nwaanyị dị ime bu udiri ọrịa a ga ana-anwụ folic acid ọfụma. Ọrịa obi: Ụmụnwaanyị dị ime na-arịakarị ọrịa obi dị iche iche. Ayinde kwuru na ụfọdụ n'ime ụmụnwaanyị dị ime na-enwebụ ya bụ ọrịa obi mana afọ ime na-eme ka ọ kawanye njọ. Ogbugbo: Ị ga-anaga ahụ dọkịta gị kwa mgbe kwa mgbe, na-ezu ike ọfụma,gbanahụ oke ibu nakwa oke ndọlị, gwọ ọrịa ọbara mgbatụ ka ị wee gbanahụ ọrịa obi dị iche iche n'afọ ime. Varicose Vein: Ayinde kwuru na ọrịa a naghị enyecha ụmụnwaaanyị dị ime nsogbu. Vein bụ paip na-ebuga ọbara n'ọbị nakwa ụbụrụ n'ahụ mmadụ dịka Ayinde si kọwaa. O kwuru na ọ bụ etu homonu si emetụta ebe ọbara si aga maọbụ etu isi nwa si nyido ụkwụ nne ya nwereike ibute 'Varicose Vein'. O kwuru na ụmnwaanyị dị ime ga-emeli ihe dị na ya n'ụzọ ndị a: Dinara ala ma welite ụkwụ gị elu mgbe ọbụla. Mana ọ ka njọ, ọ dịmma ka nwaanyị ahụ ga-ahụ dọkịta nata ezigbo ọgwụgwụ. Ịbụ asọ, ịgbọ agbọ na ụkwụ zara aza: Ndị a sokwa n'ọrịa ụmụnwaanyị dị ime na-arịakarị mana Ayinde kwuru na ha abuchaghị oke nsogbu nye nwaanyị dị ime. Kama na ọ bụrụ na ọ ka njọ, ọ ga-adị mma ka dọkịta onye ahụ nye ya akwa n'ụlọọgwụ ma leruo ya anya ọfụma. Na nchịkọta , Dọkịta Akinde kwuru na ọ dị mma ka ụmụnwaanyị  mụcha nwa n'oge ihe dịka n'afọ iri atọ na ise (35) makana afọ ole nwaanyị dị wee tụrụ ime sokwa eme ka ụfọdụ ọrịa ndị a nye ya oke nsogbu.	https://www.bbc.com/igbo/afirika-56061614
health	Spinal Muscular Atrophy: Oluebube mere mgbe anyị na-amụpụta nwa Agaezi- Dọkịta	Dọkịta Emmanuel Chukwuka na-arụ n'ụlọgwụ Odumegwu Ojuwku University Teaching Hospital akọwala udiri ọlụebube mere mgbe Agaezichukwu Joy nwere nkwaru 'Spinal Muscular Atrophy' mụrụ nwa n'ụlọgwụ ha. O kwuru na kamgbe o bidoro rụwa ọrụ dibia bekee, ọ hụtụbeghị udiri a. O kwuru na otu ihe gbara ha ume nke ukwu bụ etu Agaezi si were obi ụtọ na ụmeala buo afọ ime ma nabata mkpebi ha na a ga-eji iwa afọ kupute nwa ya nwoke. O kwuru na ihe niile gara nkeọma karịa etu ya ndị otu ya si chee. Nwada Agaezichihogeme Oliver Joy nwere nkwarụ kọwara etu ya na ọyị ya nwoke si zute nke o jiri tụwa ya ime nakwa etu o si mụọrọ ya nwa. Na mkparịtaụka ya na BBC Igbo nwere, Oliver Joy  dị afọ iri atọ sị na ọ na nwoke nwereike ile ya anya n’ihu ma ya fọdụzie ịtụwa ya ime maka ngwarụ o nwere. Ọ sị na ya ọyị na ọyi ya nwoke bụ Oshian si na Delta Steetị zutere n'ọbaozi Facebook n'afọ 2020 ma n'ime izuụka ha zutechara ka ọ bịara n'Awka ileta ya. Dịka ha abụọ nọzi ka ọ tụrụ ime ma mụta nwa nwoke kara aka. N'otu aka ahụ, Oshian sị na ọ hụrụ Agaezichukwu n'anya nke ukwuu na o nwere ọ hụrụ n'ime ya nke ọ na-agaghị echefu echefu. Kirie akụkọ ha n'uju: Akụkọ a si n'aka Nnamdi Agbanelo, Ebere Ekeopara na Chioma Obianinwa.	https://www.bbc.com/igbo/afirika-56016398
health	Pregnancy Care: Ihe 10 ụmụwaanyị dị ime ekwesighi ime	Nwaanyị lụ ha na dị, ihe ọzọ ụwa na-atụ anya ya bụ afọ ime. Nke a bụ makana nwa bụ ihe ọṅụ nye ezinaụlọ ọbụla ọ batara. Ngwa chọrọ mmanya juru oyi, nọrọ ala ka i gere ihe dọkịta Joseph Akinde na-ahụ maka ụmụnwaanyị di ime gụpụtara dika ihe nwaanyị dị ime ekwesighị ime maka ngaramara. Nwaanyị dị ime ekwesịghị ịnụ ọgwụ ọbụla belụsọ nke dọkịta ya tuziri ya. Dọkịta Akinde kwuru na nwaanyi dị ime ekwesighị ịṅụ mmanya na-aba n'anya. Nwaanyị dị ime ekwesighị na-eyi akpoola ya bụ akpụkpụ ụkwụ gbanitere elu. Dọkịta Akinde kwuru na nke a nwereike ịkwatụ nwaanyị dị ime ma metụta nwa o bu n'afọ n'uzọ na adịghị mma. Nwaanyị dị ime ekwesịghị ilụ ọgụ. Akinde kwuru na atụmaatụ nwereike ibute ọnwụ nne na nwa.Ọ mara atụ akụkọ mere eme ebe otu nwaanyị dị ime nwụrụ maka na nwa ya nwoke torola eto kụrụ ya aka n'afọ . Nke a metụtara akpa ebe nwa nke mere ka ọbara gbagbuo nwaanyị ahụ. Dọkịta Akinde kwuru na nwaanyị dị ime gafegoro ọnwa asaa ekwesighị ime njem tere aka. Nke a bụ makana ime nwereike imewe ya n'ụzọ. Kedụ ihe ọ ga-eme? Nke a adabaghị ma ncha. Dọkịta Akinde kwuru na anwụrụ ọkụ nwereike ime imetụta ụbụrụ nwa e bu n'afọ. Onye na-eme nke a? I chọrọ igbu nwa na-abịa ụwa? Akinde kwuru na ọnọdụ ndina kachara nwaanyị dị ime mma bụ idina n'akụkụ kama ichewe afo ime ihu elu maọbụ mado ya n'ala. Nwaanyị di ime kwesiri iri nri ahụ ya nakwa nwa o bu n'afọ nabatara. O rie nri ahụ ya anabaghị, ọ ga na-agbọ sọsọ agbọ. Nke nwereike na-ebute Ike ogwụgwụ. Ọ bụghị mmeghariahụ (exercise) ka nwaanyị dị ime kwesiri i na-eme. I ma atụ, dọkịta Akinde kwuru na ọdịghị ka nwaanyị dị ime na-agba ọsọ ima aka. Dọkịta Akinde kwuru na ọ bụrụ na nwaanyị di ime anaghị enwe ọpụpụ nwa, nsori na-adị mma. Mana ọ dụrụ ọdụ ka ụmụnwaanyị di ime kwụsị nsori tupu izu ụka anọ ha ga-eji mụ nwa.	https://www.bbc.com/igbo/afirika-51717050
health	Ihe mere m ji akụzi maka ahụike na soshal midia - Doctor Aproko	"Chinoso Egemba e ji 'Aproko Doctor' maara akọwaala ihe etu o si banye n'ọrụ ịkpa iji soshal midia na ịkpaọchị akụziri ndị mmadụ maka ahụike ha. Na mkparịtaụka ya na BBC Igbo nwere, ọ sị na ọ bụ onye dọkịnta Bekee na otu ihe dị ya mkpa nke ukwuu bụ ahụike ndị mmadụ. Egemba sị na otu onyinye o nwere bụ iji ụzọ dị mfe akọwara ndị mmadụ ihe mgbagwoju anya dị n'ahụike ha. Ọ sị na njem a malitere mgbe ọ nọ n'ụlọakwụkwọ, na otu nwoke nwere ọrịa mkpọnwụ ahụ a kpọrọ 'transient stroke' bịakwutere ha. Na ha kọwaara nwoke ahụ ihe ọ ga-eme banyere ọrịa a mana o nwoke a mechara nwụọ ka izuụka abụọ gachara. Na ọ bịara na-ajụ onwe ya ""kedụ ihe mere nwoke a jiri nwụọ etu?"" Dịka ọ na-eme nke a na ọ chọpụtara na ọtụtụ ndị mmadụ amaghị ihe ọbụla banyere ahụike ha, ụfọdụ anaghị aghọta ihe dọkịnta na-ekwu. Ọ sị na ọ bụ maka inyere ndị mmadụ aka mere o jiri kpebie iji soshal midia agbaso ozi ikuziri ndị mmadụ ihe banyere ahụike. Kirie ihe o kwuru n'uju"	https://www.bbc.com/igbo/articles/c1e9gyd42kvo
health	Coronavirus update: Kedụ mgbe anyị ga-enweta ọgwụ coronavirus?	Kedụ mgbe anyị ga-enweta ọgwụ coronavirus? Lee ihe ndị ọkammụta na-ekwu maka nke a: Ndị mere akụkọ a bụ Vining Ogu na Chimezie Ucheagbo	https://www.bbc.com/igbo/afirika-52653977
health	Coronavirus Recovery: 'Etu m si bute ọria Covid-19 ma merie ya'	Dịka ọtụtụ ka na-ekwu na ọrịa coronavirus adịghị na Naịjirịa, nwa afọ Igbo, Joseph Chidiebere, butere ya bụ ọrịa. Ọ maghị ebe maọbụ etu o si bute ya n'ihi na o meghi njem ọbụla. O kwukwara na o cheghị na ya zutere onye ọbụla nwere ọrịa ahụ. Mana site na mbọ ọ gbara, na sitekwa n'ike Chukwu, ọrịa ahụ ataghị isi ya. Gere akụkọ ya n'uju n'ihe nkiri dị n'elu. Ndị mere akụkọ a bụ Chukwunaeme Obiejesi na Chiemela Peter. Akụko ndị ga-amasị gị:	https://www.bbc.com/igbo/afirika-53171978
health	Omicron: Gịnị mere Naịjiria ji soro na mba ndị Briten machiri?	Ihe mere mba Briten ji tinye usoro mgbochi nye ndị Naijịrịa na-eme njem ga mba ha ugbua. Bido n'ụbọchị Mọnde, mba Brịten kwuru na ha amaala akara uhie n'elu mba Naijiria na ụfọdụ mba Afrịka ndị ọzọ banyere ime njem bata mba ha. Nke bụ na mba ndị a bụ mba ndị a ga-akpachapụrụ anya ugbua dịka mba ndị ịcheịche na-akwalite nchekwa maka ọrịa COVID-19 agbara ọhụrụ na-efesasi mba ụwa n'ike akpọrọ 'Omicron'. Onye nnọchịteanya mba Naijịrịa nye mba Brịten bụ Sarafa Tunji Isola akatọọla atụmatụ a kwuo na mmachị a bụ ihe ịkpọ ọke nye ndị isi ojii dịka akara uhie a metụtara naanị mba ndị Afrịka nke gụnyere South Africa, Namibia, Zimbabwe, Botswana, Lesotho, Eswatini, Angola, Mozambique, Malawi na Zambia. Ka ọ dị ugbua, naanị ndị mba Brịten maọbụ Ireland bi na Naijịrịa nakwa mba ndị a akpụtara bụ ndị e nwere ike ikwe bata Brịten. Onye ọbụla sị mba ndị a bata ga nọpụrụ onwe ya iche ruo abali iri n'ụlọ ezumike. Gịnị mere Brịten jịrị tinyere Naijịrịa na mba ndị ha kara akara uhie n'elu? Gọọmentị mba Brịten kwuru na ha mere nke maka mpụtara nnyocha ha nke gụnyere: Tupu etinye usoro mgbochi nye ndị njem na-aga mba ndị ọzọ maka ọrịa na-efe efe, a na-eme nnyocha mara ma ndị mba ahụ a na-agba ọgwụ mgbochi ka ha kwesiri. Ka ọ dị ugbua ọtụtụ mba Afrịka anaghị agbazu ọgwụ mgbochi COVID nke mere mba Brịten ji tinye usoro mgbochi njem ibata mba ha ugbua ọkachasi nye mba ndị Afrịka. Ka ọ dị ugbua, n'ụbọchị nke ise n'ọnwa Disemba, naanị ihe ruru 4.8 n'ime mmadụ 1000 bụ ihe gbazurula ọgwụ a. A tụnyere mba Brịten, nke a anaghị aga nke ọma dịka mmadụ ihe ruru 178 n'ime 1000 gbazụrụla ọgwụ a ebe ahụ ugbua. Ngalaba na-ahụ maka mgbochi ọrịa na Naijiria bụ Nigerian Centers for Disease Control (NCDC) ekwuola na naanị mmadụ atọ ka enyochapụtarala ọrịa a n'ahụ ha na Naijịrịa agbanyeghi na a na-atụ anya na ọnụọgụgụ a ga-ari elu gafee nke a ugbua. NCDC kwukwara na ndị niile bu ọrịa a na Naijiria ugbua si mba Saụt Afrịka maọbụ metụrụ ndị si ebe ahụ aka. Marakwa na ọnụọgụgụ pere ezigbo mpe ma a tụnyere ọnụọgụgụ mba Brịten ebe enyochapụtarala ọrịa a n'ahụ mmadụ nari atọ na iri atọ na isii (336). Ka ọ dị ugbua, enyochapụta ọrịa a n'ahụ mmadụ ruru iri itoolu na ihe gafere otu izu na mba ụwa. Agbanyeghi na ọnụọgụgụ ndị bu ọrịa a na Naijiria ugbua arighi elu ruo nke mba ndị Europe ndị ọzo, ụjọ ọtụtụ mba ndị ọzọ nye mba ndị Afrịka (nke gụnyere mba Naijịrịa) bụ na anaghị agba ọgwụ mgbochi ọrịa dịka etu ekwesiri. N'izu ikpeazụ nke ọnwa Nọvemba ngụkọ gosiri na naanị mmadụ pasentị 0.07 n'ime mmadụ otu puku (1000) mere nnyocha ahụ maka ọrịa na Naijiria ebe mmadụ 14 pasentị n'ime otu puku mere nnyocha ahụ maka ọrịa na Brịten.	https://www.bbc.com/igbo/afirika-59559816
health	Coronavirus in Nigeria: Lee azịza ajụjụ ndị na-anụ gị ọkụ n'obi	Akụkọ maka ọrịa Coronavirus ịbata na Naịjirịa abụghịzị akụkọ ọhụrụ, mana mịnịstrị na-ahụ maka ahụike na Naịjirịa ekwuola ka obi ghara ịmapụ onye ọbụla. Dịka ọrịa a na-efesa n'akụkụ ụwa niile, ọtụtụ ndị mmadụ na-ekwu na ya bụ ọrị na-agbasa n'ikuku, nke Bekee kpọrọ 'airborne disease'. Mana nke a abụchaghị eziokwu. Lee azịza niile otu ahụike mbaụwa bụ World Health Organization (WHO) nyere gbasara ọrịa coronavirus. Coronavirus bụ ezinaụlọ nnukwu nje na-ebute ọrịa nke gụnyere oyi nkịti nakwa ọrịa ndị ọzọ. Ọrịa ndị ọzọ si n'ezinaụlọ coronavirus a bụ Severe Acute Respiratory Syndrome bụ SARS n'ịchafụ (nke si na buusu malite) nakwa Middle East Respiratory Syndrome bụ MERS n'ịchafụ (si na Kamel), mana amabeghi ebe nke ọhụrụ a si malite. COVID-19 bụ aha a gụrụ ọrịa coronavirus ọhụrụ nke si n'obodo Wuhan dị na mba Chaịna malite n'ọnwa Disemba 2019. Ị nwere ike ibute ọrịa a site n'aka onye bu ya. Ọ bụrụ na onye bu ọrịa a maa uzere maọbụ kwaa ụkwara, nje ahụ nwere ike ịdakwasị n'elu ihe ụfọdụ. Onye ọzọ metụ ihe ndị ahụ nje dakwasara aka ma tinyekwa aka ahụ n'anya, n'ọnụ maọbụ n'imi ya, nje ahụ efeela ya. Mmadụ nwekwara ike ikute ọrịa a n'ume ma ọ bụrụ na o kuru ume onye bu ọrịa a mapụtara n'uzere maọbụ kwapụtara n'ụkwara. Ya mere, ọ dị mkpa ka ị nọtee onye ọbụla na-arịa ọrịa aka ihe ruru nzọụkwụ atọ ma ị kwụrụ n'akụkụ ya. Otu WHO ka na-emekwa nnyocha iji chọpụta ma o nwere ụzọ ọzọ ọrịa a si agbasa na-abụghị ụzọ ndị e depụtara ebe a. Ihe ndị kacha agba ama ọrịa a bụ ahụọkụ, ike ọgwụgwụ nakwa ụkwara nta. Dịka WHO si kwuo, ụfọdụ ndị mmadụ na-enwekwa ahụ mgbu, azụzụ, ọnya akpịrị nakwa afọ ọsịsa, ụfọdụ bụkwa ndị ọ na-ara ahụ iku ume. Ha kwukwara na ọ bụghị mmadụ niile bu ọrịa a na-egosiputa ihe mgbaama niile a, ebe ọ na-abụghị mmadụ niile na-anata ọgwụgwọ tupu ha agbakee. Ha kwuru na ọrịa a kacha emekpa ndị agadị nakwa ndị nwere ọrịa dịka ọbara mgbalielu, ọrịa obi maọbụ ọrịa shuga, ahụ. Gbado anya n'ihe ekwe na-akụ gbasara ọnọdụ ọrịa a site n'ọbaozi ndị kwesịrị ntụkwasị obi maka ntaakụkọ. Ndị dịka WHO, mịnịstrị na-ahụ maka ahụike na Naịjiria nakwa mịnịstrị ahụike nke ebe i bi. Ihe ndị ọzọ ị ga-emenwu gụnyere: Na gburugburu mbaụwa niile, ọrịa coronavirus egbuola ihe karịrị mmadụ puku abụọ na narị asatọ. Ihe ruru mmadụ puku iri asatọ bukwa ya bụ ọrịa ugbua. Mana oziọma dị na ya bụ na ihe ruru mmadụ puku iri atọ esila na ya bụ gbakee. Akụkọ ndị ọzọ ga-amasị gị: Ihe nkiri ga-amasị gị:	https://www.bbc.com/igbo/afirika-51665154
health	Abịa State University Teaching Hospịtal: 'Ọrụ akwụghị ụgwọ ndịọrụ na ABSUTH eruola ọnwa 13'	"Ọrụ dibịa bekee so n'otu ọrụ kacha e nye ugwu n'ụwa niile. A na-akpachapụrụ ndị dibia bekee anya nke ọma n'ihi na ọrụ ha dị oke mkpa n'obodo ọbụla. Mana ndị dibia bekee na-arụ n'ụlọọgwụ Mahadum Abịa Steeti (Abia State University Teaching Hospital) azaala 'Nkemdiche'. Mana 'Nkemdiche' bụkwa ajọ aha dịka Igbo si atụ n'ilu. Kamgbe ọnwa iri na atọ gara aga, ndị dọkịta ABSUTH nakwa ndị ọrụ niile na-arụ n'ụlọọgwụ ahụ amaghị ihe a na-akpọ ụgwọ ọnwa dịka ha si kwuo. Ha emeela ngagharịiwe, onweghi isi, gbaa abụbụ ọrụ, onweghi isi, ha nọzi ka nwa atụrụ na-enweghị onye nche. Nnamdi Irondu gwara BBC Igbo na ha na-ata nnukwu ahụhụ n'ihi akwụghị ụgwọ ọnwa ha. Irondu bụ onye mgbasa ozi otu ndị dibia bekee na ABSUTH a kpọrọ 'Association of Resident Doctors'. O kwuru na ọ bụ sọ Chukwu ma otu ha si adị ndụ kwa ụbọchị ma nwee ike ka na-arụ ọrụ. N'okwu ya: ""Ihe jọọrọ anyị nnukwu njọ ugbua maka na ọtụtụ n'ime anyị anaghị enwe ike pịkọọ etu ha ga-esi ebi ndụ n'ihi na onweghi onye ma mgbe ego ga-abata ya aka."" O kwuru na ọ bụ ihe di otu a mere ọtụtụ ndị dọkịta ndị ntorobịa ji ahapụ Naịjiria gbalaa mba ọzọ ebe e ji ndị dọkịta kpọrọ ihe. Irondu kwuru na gọọmentị ma ụma eji ha ụgwọ n'ihi na ha ma na onweghị ihe ha nwere ike ime. ""Anyị gbara abụbụ ọrụ n'ọnwa Nọvemba afọ gara aga, nọgide ya ruo ọnwa Jun afọ, onweghi onye tụpụụrụ anyị ọnụ."" ""Anyi mechaa lọghachikwa ka ụlọọgwụ a ghara ịnwụ kpam kpam."" Mana onye odeakwụkwọ mgbasa ozi gọvanọ Okezie Ikpeazụ bụ Onyebuchi Ememanka, kọwara na ọ bụghị gọọmentị steeti ka ọ dị n'aka ịkwụ ndịọrụ ABSUTH ụgwọọnwa. Ememanka kwuru na ABSUTH bụ ụlọọgwụ fọrọ obere ka ha kwụrụ onwe ha. Ọ kọwara sị: ""Gọọmentị na-enye ha obere ego kwa ọnwa ka ha tinye n'ego nke ha na-enweta iji wee kwụọ ụgwọọnwa."" ""Ọ bụ eziokwu na e ji ndị dọkịta ụgwọ mana amaghị m ọnwa ole e ji ha."" ""Gọvanọ ahọpụtala onyeisi ọhụrụ maka ụlọọgwụ ahụ."" ""Anyị na-eleba anya n'ụzọ a ga-esi mee ka ihe niile a bie."" Ememanka rịorọ ndị dọkịta ABSUTH ka ha ghara ịgba abụbụ ọrụ ọzọ. Nke a abụghị nke mbụ okwu iji ụgwọ ọnwa na-abolite n'Abịa Steeti. Ndị nkụzi na steeti ahụ agbabuola abụbụ ọrụ n'ihi na gọọmentị ji ha ụgwọ ọnwa iri ma mechaa kwụọ naanị abụọ. Ndị ọrụ 'Abia Poly' chọkwara ịfanye aka n'ụkwụ n'ihi na gọọmentị chụrụ ọtụtụ ndị otu ha n'ọrụ n'agbanyeghi na e ji ha ụgwọ ọtụtụ ọnwa. Akụkọ ndị ọzọ ga-amasị gị: Ihe nkiri ga-amasị gị:"	https://www.bbc.com/igbo/afirika-49804086
politics	Independence Day Nigeria: Orji Uzor Kalu sị na ọ dịzị ka ndị Naịjirịa ahụzịghị onwe ha n'anya	Senetọ na-anọchite Abịa-North n'ụlọomeiwu ukwu bụ Orji Uzor Kalu kwuru na ọ bụ onye ọ masịrị ka Chineke ka ọ na-enye ọkwa. Ọ sị na ọ bụghị ọkwa Onyeisiala kachasị mkpa ugbua na ọ bụ ndị mmadụ ka na-ekwu na ọ chọrọ ịzọ ọkwa a. Mana ọ gara n'ihu kwuo na ya tozuru ịrụ ọrụ onyeisiala ma e nye ya ọkwa ahụ.	https://www.bbc.com/igbo/afirika-54380421
politics	E nyere Peter Obi na Abaribe ọsọ n'achụmnta Valentine Ozigbo n'Ọnịcha?	"Ọnụ na-ekwuru Senetọ Enyinnaya Abaribe bụ Uche Awom ekwuọla  na ọ bụghị eziokwu na a chụrụ aka chịbụrụ Anambara steeti bụ Peter Obi na Senetọ Enyinnaya Abaribe na-anọchite Abia South n'ụlọomeiwu Ukwu Naijiria  ọsọ n'Ọnịcha  ebe ha gara achụmta vootu Valentine Ozigbo na-azọ ọkwa Gọvanọ Anambara n'aha PDP. Akụkọ na-efegharị na soshal midia kwuru na ndị ntorobịa ji egwu na-egosi nkwado ha nye Nnamdi Kanu chụọ Peter Obi na Abaribe ọsọ n'Ọgbọ Ọgwụ dị n'ahịa 'Head Bridge',Ọnịcha ụbọchị Wenezde. Ihe onyonyo na-efegharị na soshal midia gosiri ebe ọtụtụ ndị ntorobia malitere ịgụ egwu Nnamdi Kanu nke ha jiri gbọchie Peter Obi ọnụ dịka ya na Abaribe welichara Ozigbo aka elu. Mana oge BBC Igbo kpọrọ ọnụ na-ekwuru Abaribe bụ Uche Awom n'ekwentị, o kwuru na ọ bụ okwu ụgha na a chụrụ Abaribe na obi ọsọ. Awom, onye kwuru na ihe onyonyo ahụ na-efegharị bụ ihe arụrụ arụ nke a ndị iro ndọrọndọrọ ọchịchị sịrị, ""Anọghị m ebe ahụ mana ihe m ga-agwa gị bụ na ọ bụghị eziokwu na a chụrụ ha ọsọ."" ""Ọ bụrụ na Ipob kwara ha emo, ihe ị ga-ajụ bụ ka ha kwachara emo, ha enyere ha ohere ikwu okwu?"" Cheta na nsonso a, akụkọ na  a chụrụ Ifeanyị Uba  ọsọ n'Ahịa Alaba International dị na Legọs ebe ọ gara achụmnta vootu wuru na soshal midia. Mana Uba , onye na-azọkwa ọkwa gọvanọ Anambara steeti n'aha otu YPP gwara BBC Igbo na mkparịtaụka  na ya bụ akụkọ bụ akụkọ ụgha."	https://www.bbc.com/igbo/afirika-59081511
politics	Uzodinma: Mkpebi Ụlọikpe Kachasị enweghị ebe ọ gbadoro ụkwụ - PDP	"Otu pati PDP akpọọla oku ka ỌkaikpeTanko Mohammed rịtuo n'ọkwa dịka ọkaikpe Ukwu Naijiria nakwa onyeisioche otu na-ahazi ikpe bụ 'National Judicial Council'. PDP kpọrọ oku a ka ha nwechara ọgbakọ imeobi n'ụbọchị Tọzde n'ihi mkpebi Ụlọikpe kachasị nke napụrụ Emeka Ihedioha nke PDP ọkwa Gọvanọ Imo steeti ma nyefee Hope Uzodịnma nke APC. N'ozi nke Onyeisioche pati ahụ  bụ Uche Secondus ziri ndị ntaakụkọ, o sịrị na ""Ụlọikpe kachasị  nke Tanko bụ onyeisis ya enwezighị ntụkwasịobi, kama ha na-emezi mbunuche gọọmenti APC."" Ha gara n'ihu sị na, ""Mkpebi Ụlọikpe kachasị nke kposara mmerị Emeka Ihedioha (onye nwetara vootu 276,404) ma jiri vootu amaghị ebe o si kpọpụta Hope Uzodimma nke APC, onye nwetara vootu dị 96, 458 dịka gọvanọ Imo steeti bụ ihe jọgburu udele sigbuo nkapị, ma bụrụkwa ụzọ nwere ike ibute nsogbu. O kwesịrị ka e kpegharịa ya."" Ihe ndị i kwesịrị ịma maka  Kingsley Obiora, nwa afọ Igbo Buhari họpụtara dịka osote onyeisi CBN Onyeisiala Muhammad Buhari ahọpụtala Kingsley Obiora maka ọkwa osote onyeisi ụlọakụ etiiti bụ CBN. Ọnụ na-ekwuru Buhari bụ Femi Adesina onye gbara ama a kwuru n'ozi o zigara ụlọọrụ ntaakụkọ na ""Onyeisiala Buhari wegara aha Kingsley Isitua Obiora ụlọomeiwu Ukwu maka nkwado maka ọkwa osote onyeisi ụlọakụ etiti."" A na-atụ anya na Obiora, onye welitere isi n'ụlọakụ mba ụwa bụ IMF ga-anọchi Joseph Nnanna, onye ga-ala ezumike nka n'abalị abụọ nke ọnwa Febụwarị afọ 2020. Obiora, onye a na-agba ama na ụbụrụ ya na-achọ ọkụ dịka o jiri 'First Class pụta na mahadum  gụrụ 'Economics na mahadum 'University of Benin' nakwa Mahadum 'University of  Ibadan.' Nwoke gbara afọ iri nanọ na-atọ na- arụ n'ụlọakụ mba. Osote onyeisiala Yemi Osinbajo agọrọla aka ya na ụkwụ ya n'asịrị na-efegharị nke na-ekwu na aka ya dị na mwepu ụlọikpe Supreme Court wepuru Emeka Ihedioha dịka gọvanọ Imo Steeti. Laolu Akande ọnụ na-ekwuru Osinbajo, kọwara na akụkọ ahụ bụ fa fa fa - Fawul... maka na otu mkpụrụ eziokwu adịghị na ya. Onye chiburu Imo steeti bụ Rochas Okorocha ekwuola na ya adịghị akụja maka atụmatu nyocha ọbaego Imo steeti aka na-achi Imo bụ Hope Uzodinma kwuputara ụnyaahụ. Gọvanọ Uzodinma kwuru maka nyocha ọbaego a ka ọ na-anabata iyi ọrụ e duru ya na-steeti ahụ, ebe ọ nọ kwuo na ọ na-enye onye nchịkọta akụnaụba steeti ahụ iwu ka o zitere ya ihe gbasara ọnọdụ mkpata na mmefu ego steeti ahụ site n'afọ 2010 ruo ugbua, n'ime ụbọchị anọ. Sinetọ Okorocha dere n'akara Twitter ya na ihe ya ekweghị na ya bụ iji atụmatu nyocha na-amaja ya, ezinaụlọ ya nakwa ndị na-akwado ya. O kwukwara ka ndị odeakwụkwọ mịnịstrị niile nọ na steeti ahụ zitere ya ebe kọntratị niile e kerela na steeti ahụ kwụ akwụ ugbua, ma gbagodu 'brake' n'ọrụ ọbụla a na-arụ. Ndị mba ECOWAS na-asụ bekee ajụla atụmatụ ịhọrọ otu akwụkwọ ego a kpọrọ 'Eco' maka nzụkọrịta ahịa na mpaghara ahụ. Ndị ọrụ nchekwa DSS azọpụtala ndị ọrụ enyemaka mmadụ ise bụ ndị otu a kpọrọ Islamic State of West African Province ISWAP tọrọ kamgbe afọ gara aga. Mmadụ ise ndị azọpụtara gụnyere Jennifer Samuel Ukumbong, Adabe Cletus, Adamu Auwal, Arthur Ibojekwe China na George Danbaba Michael. Nnamdi Kanu bụ onye ndu Ipob ekwuola na ndi otu ya ga-enye atụmatụ Amotekun nkwado pụrụiche. Na mkparịta ụka omere n'akara Facebook Radio Biafra ụnyaahụ, Kanu sị na Amotekun dịka ngalaba Biafra Secret Service otu Ipob wepụtara bụ nke ọ sị ndị gọvanọ ọwụwanyanwụ kwaturu. Otu onye anwụọla ebe ọtụtụ ndị merụrụ mgbe ọgbaghara dapụtara n'etiti ndị na-eme ngagharịiwe na ndị uweojii na mpaghara Kasarani dị na Kenya. Ndị a malitere ime ngagharịiwe kamgbe abalị anọ n'ihi ọnọdụ ọjọọ nke okporoụzọ dị n'ebe ahụ. Marcus Rashford na-agbara Machester United bọọlụ nwereike ọ gaghị eso gbaa asọmpị ha ndị Liverpool n'ụbọchị Sọnde n'ihi mmeru ahụ. Onye nchịkọta ha bụ Ole Gunnar Solskjaer sị na ọ bụ mkpebi ya itinye Rashford n'asọmpi ha ụnyaahụ kpatara nke a. Ọkụ gbara ụlọobibi ụmụakwụkwọ na Mahadum Michael Okpara Ọkụ gbara IBB Hostel dị na Michael Okpara University Of Agriculture dị n' Umudike Abia Steeti ụbọchị Wenezde. O nweghị onye nwụrụ na ya bụ ọkụ gbara mana ndị nọ ebe ihe mere kwuru n'ọkụ ahụ gbara akwa  na ụfọdụ ihe ha jiri biri. Ụfọdụ rụtụrụ aka na ọ bụ nsogbu si na ngwa ọkụ latrik nwere ike ibute ọkụ ọgbụgba ahụ. Otu nwata akwụkwọ ụklọakwụkwọ ahụ bụ Chukwuemeka Ndubisi kwuru na ọ bụ Ụmụakwụkwọ n'dị nche mahadum ahụ gbakọtara aka menyụọ ya bụ ọkụ. Nke abụghị mbụ ọkụ na-agba na ya bụ mahadum, ọkụ gbara  gbara n' ụlọbibi ndị PG mahadum ahụ n'afọ 2015. Naijiria na mba ise ndị ọzọ so na mba isii na-asụ bekee nọ n'otu Ecowas akatọla nkwekọrịta ndị mba asatọ ndị ọzọ ndị na-asụ Frnshị  maka iji otu ego azụ ahịa n'Ecowas. Ihe Trump mere doro ya anya - Parnas Lev Parnas bụ otu onye na-arụrụ Rudy Giuliani bụ ọkaiwu Onyeisiala mba Amerịka bụ Donald Trump, ekwuola na ihe ọ mere so n'ihe e ji enyocha ya n'ụlọomeiwu ukwu ugbua, doro ya anya nke ọma. Parnas kwuru na ihe Trump na Giuliani nọ na-eme gbasara ndị mba Ukren inyocha Joe Biden bụbụ osote onyeisiala mba Amerịka, na nwa ya nwoke abụghị inyocha mpụ, na ọ bụ imetọ aha onye ya na Trump na-azọ ọkwa. Nke a na-eme ka ndi omeiwu nta n'Amerịka họpụtara mmadụ iri na abụọ ga-agara ha ikpe ichutu Trump N'ọrụ n'ụlọ omeiwu ukwu. Oti ọkpọ mba Bulgaria bụ Kubrat Pulev na-ekwu na ekpebiela ọgụ ya na Anthony Joshua ka ọ bụrụ n'ọnwa May afọ a. Pulev na-ama Joshua aka iji mara onye bụ ọkaibe na ogoogo IBF, mana Joshua ekwubeghi ihe ọbụla maka ọgụ a. N'egwuregwu, Otu mkpụrụ goolu Juan Mata nyere n'old Trafford, nyere Manchester United mmeri ha ji wee wụbanye n'agba nke anọ n'asọmpi n'Iko FA. Gere akụkọ BBC Igbo n'otu nkeji: Ihe nkiri a gbasara ihe ụmụnwaanyị gabigara oge agha Biafra, ga-amasị gị:"	https://www.bbc.com/igbo/afirika-51116914
politics	Kogi State: Edward Onoja abụrụla osote Gọvanọ Kogi steeti	"Edward Onoja aṅụọla iyi ọrụ dịka osote Gọvanọ nke Kogi steeti. Nke a mere dịka ndị ụlọomeiwu nke Kogi steeti nyochara ya were nye ya akara ntụrụugo ka ọ bụrụ osote Gọvanọ. Ọ bụ ọkaikpe kachasị na Kogi steeti bụ Nasir Ajana duru ya n'iyi ọrụ n'ihu Gọvanọ Kogi steeti bụ Yahya Adoza Bello na ndị omeiwu ndị ọzọ. Cheta na nke a mere dịka ndị ụlọomeiwu nke Kogi steeti chụpụrụ Simon Achụba dịka osote gọvanọ maka omume ha sị rụru arụ n'abali atọ gara aga. E mere Achuba osote Gọvanọ n'ọnwa Febrụarị n'ime ọnwa ole na ole o si otu 'Peoples Democratic Party' were banye 'All Progressive Congress'. Mgbe Gift Andrew onye ntaakụkọ BBC gara ji anya ya hụ ihe na-eme, ọ hụrụ na ndị mmadụ agbasasịala hapụ ụlọ ha niile maka idemmirị. Ndị bi ebe a ekwuola na ha enwebeghi ọkụ kemgbe oge tere aka. Ọtụtụ ndị bi ebe ahụ na-ebo gọọmenti na ha na-anara ụlọọrụ na-akụ azụ aka azụ iji dọtị oge ha kwesiri iji gbahapụ mmiri n'ebe eji mmiri emepụta ọkụ akpọrọ ""Dam."" BBC Igbo gbara mbọ ịnụta n'ọnụ onyeisi ""River Basin Authority"" nke Ogun na Osun steeti mana onyeisi ngalaba ahụ bụ Olufemi Odufemi kwere anyị nkwa ịwepụta ọsịsa ya n'akwụkwọ ozi azabeghị anyị ruo ugbua. Ndịagha egbuola onye ntọ na Kaduna Iko otu onye ntọ ejula dịka ndịagha gburu ya ma wakpo ogige abụọ ha si arụ ọrụ na Chikun dị na Kaduna steeti. O bụ Ezindu Idimah kwuchitere ndị nchekwa  anya uhie uhie a bụ nke 'Operation Whirlp Punch' were sị na ha napụtara ndị nto a otu egbe, ogbatumtum atọ, n'ihe ndị ọzo. Gọọmentị etiti na-ekwu na ha ka na-agbasi mbọ ike iji mee ka ọkụ latrik na-adị mgbe ọbụla na Naịjirịa. Iji mee nke a, Mịnịsta na-ahụ maka ego bụ Zainab Ahmed kwuru na ụlọakụ mba ụwa ekwela ibinye Naịjirịa ijeri dọla atọ. Ahmed kwuru nke a oge ọ na-agwa ndị ntaakụkọ okwu mgbe e mechara nzụkọ nke ndị 'World Bank' na ndị 'International Monetary Fund' na-eme kwa afọ. Ọ kọwara na ego ahụ ga na-abịa na nkeji na nkeji bido n'ọnwa Eprel nke afọ 2020. Ahmed kwukwara na ego ahụ nwere ike ịrị ruo ijeri dọla anọ. Ndị uweojii agbapụtala otu onyeisi ha atọọrọ na Suleja, Niger state, na mgbede Satọọde. Frank Mba bụ ọnụ na-ekwuru ndị uweojii kwuru na ha tọhapụrụ onyeuweojii ahụ na mgbede ụbọchị ụka. O kwukwara na ha nwụchiri mmadụ abụọ a na-eche na ha so na ndị ntọ ahụ. Akụkọ ka na-apụta na Kaduna ebe ndị uweoji tọhapụrụ mmadụ dị otu narị na iri anọ na asaa bụ ndị a kpọchiri n'otu ụlọ n'ụbọchị Satọdee. Ndị uweojii kwuru na ọtụtụ n'ime ndị ahụ bụ ndị atụrụ ịga n'ụkwụ na aka ihe karịrị afọ asatọ. Ha kwukwara na ha amalitela ịkpọghachi ha n'ezinụlọ ha. Mmadụ ise nwụrụ na mba Chile mgbe ndị na-eme ngagharịiwe mụnyere ụlọorụ na-arụpụta akwa ọkụ n'ụbọchị ụka. Ngaghrịiwe a bụ maka mbuli e buliri ọnụego ụgbọ oloko. Ndị ọchịchị mba ahụ ebutuola ọnụ ego ahụ ka ọdịkwa ka ọ dị na mbụ, mana nke ahụ emeghị ka ngagharịiwe kwụsị. Anwuchiela mmadụ abụọ bụ ndị nkwado egwu bọọlụ maka ikpa oke agbụrụ na asọmpi ntozu FA cup na etiti Haringey Borough na Yeovil Town n'Ingland. Agwa a rere ure mere ka akwụsi asọmpi a. Manchester United tetara n'ụra ụbọchị ụka na asọmpi ha na Liverpool nke biri n'onye lawa onye lawa. Liverpool che na ha ga-agwọ Man Utd ka abacha, mana ha chọpụtara na ọbụghị etu akị ilu si ada n'ọnụ ka o si atọ. Akụkọ ndị ọzọ ga-amasị gị: Ihe nkiri ga-amasị gị:"	https://www.bbc.com/igbo/afirika-50122504
politics	Fahim Saleh: Ihe ndị uweojii kwuru maka ọnwụ onye nwe Gokada	"Akụkọ na-ekwu na Fahim Saleh bụ onye malitere ụlọọrụ 'Gokada' bụ ọgbatumtum na-ebugharị ndị mmadụ na ngwa ahịa na Naịjirịa anwụọla. Ozi a nke na-ewu ebe niile kọwara na ndị uweojii obodo New York chọpụtara ozu nwoke a mgbe nwanne ya nwaanyị chọrọ ya gawa n'ụlọ ya were hụ ozu ya. A hụrụ ebe ebepụrụ ya isi na aka nakwa ụkwụ nakwa na mma latrịk eji bọkasịa ya ka dị na be ya ebe a chọtara ya. Mana ndị uweojii NYPD gwara BBC n'ozi email na ha zara oku gbatagbata n'ehihie ụbọchị Tuzde ebe ha chọtara nwoke nwụrụ anwụ. Lee ozi ndị Gokda dere n'akara Twitter maka ọnwụ Fahim Saleh: Ha kwukwara na ndị ọrụ ahụike bịara ebe ahụ ma kwuo na nwoke ahụ nwụrụ n'ezie. ""Onyeisi ọrụ ahụike na-enyocha ya ahụ ịchọopụta ihe gburu ya mana nyocha nke ndị uweojii na-aga ihu"" ka ozi ahụ kwuru. Ha akpọpụtabeghị aha onye ahụ nwụrụ anwụ ganye mgbe a ga-ezi ezinaụlọ ya ọfụma. Fahim Saleh bụ oji ego achụ ego nke bekee kpọrọ 'Venture Capitalist' gbapere Gokada na-ebu mmadụ na ngwa ọrụ na Naịjirịa nakwa Indoneshia. Cheta na gọọmentị Legọs steeti machiri ụlọọrụ ya na nke ndị ọzọ n'ọnbwa Febụwarị n'afọ a. Lee ihe o kwuru mgbe nke ahụ mere: A mụrụ ya na mba Saudi Arabia mana ezinaụlọ ya mechara kwara gaa na mba Amerịka ebe ha ka bi rue ugbua. Ọ gụrụ akwụkwọ na Bentley University dị na Massachussets na mba Amerịka. O nwere ụmụ nwanne nwaanyị abụọ bụ Rif Saleh na Ruby Bashir."	https://www.bbc.com/igbo/afirika-53415176
politics	PDP ekwuola na ha amaghị ebe Uche Ekwunife kwụ ugbua	Akụkọ dị mkpa Uche Ekwunife ọ gala PDP? Onyeisi otu PDP n'Anambra steeti bụ Ndubuisi Nwobu, ekwuola na ya amaghị ma Senatọ Uche Ekwunife alaghachitela pati ha. O kwuru nke a maka kepu kepu na-ekwu na Ekwunife ahapụla APC gawa pati ha. Lai Mohammed o kwuru eziokwu? Minista na-ahụ maka mgbasa ozi bụ Lai Mohammed ekwuola na gọọmentị ji ego karịrị nde naira atọ enye Ibrahim El-Zakzaky nri kwa ọnwa. Ndị otu El-Zakzaky bụ onyeisi ndị otu kpọrọ onwe ha 'Nigeria Islamic Movement' nke gọọmentị nwụchiri kemgbe 2015, gwara BBC na Mohammed tụrụ asị. N'ofesi, Otu nwoke agbagbuola mmadụ iri na abụọ n'obodo Califonia dị na mba Amerịka. Ndị uweojii kwuru na ndị a agbagburu na-eme mme mme ndị ụmụakwụkwọ oge nwoke ahụ batara ebe ahụ malite ịgba egbe. Leicester City N'egwuregwu, otu Leicester City ga-eyi uwe e dere aha onye isi ha nwụrụ anwụ n'asọmpi ha ga-agba na ngwụcha izuụka a. Ọkparaeze Charles nke mba Briten bụ onyeisi otu CommonWealth wuchiri na Legọs ụnyaahụ n'ime njem nleta ọ na-eme na mpaghara Afrịka. Ndigbo nakwa ndị agbụrụ Naịjirịa ndị ọzọ bịara nabata Ọkparaeze Charles n'ụzọ pụrụiche gụnyere ịgba egwu na ihe nkiri dị iche iche. Charles kwuru na oke mgbanwe dị iche adịla na Naịjirịa kamgba afọ iri atọ gara aga ọ bịara nke mbụ. Ọdọ ụgbọelu dị n'Enugwu bụ ọnya ọnwụ na-achọ onye ọ ga-ama, nke a bụ okwu Diretọ otu jikọtara ndị gọvanọ mpaghara ọwụwanyanwụ bụ Simon Uchenna Ortuanya. O kwuru na ọkụ anaghị enwu n'ụzọ ebe ụgbọelu na-agba bụkwa nke nwere ohoro ma rụọ gọọmentị etiti ka ha gbata ọsọ enyemaka n'egbughi oge. Ortuanya gara n'ihu kwuo na ọdọụgbọelu a bụ ihe ndị ndọrọ ndọrọ ji achọ vootu n'aka ndị Igbo n'oge ntuliaka ọ bụla. Ndị ntọ atọọrọla ndị ụkọchukwu ụka Katọlik anọ n'etiti okporoụzọ Agbor na Umutu nke Delta Steeti dịka ha si ọgbakọ na-alọta. Ndị ụkọchụkwụ a gụnyere Victor Adigboluja, Anthony Otegbola, Joseph Idiaye na Obadjere Emmanuel. Ọnụ na-ekwuru ndị uweojii na Delta Steeti bụ Andrew Aniamaka kwuru na nke a bụ eziokwu na nyocha ka na aga n'ihu ịmata ndị mere na etu ihe a ji mee. Manchester United si na-azụ were ọkpụ goolu abụọ asatara otu nyụọ ndị Juventus ịkpakwụ n'ụlọ ha n'asọmpi Uefa Champịọns Ebe Manchester City nwetere mmeri ha kachasị n'asọmpi ahụ site n'ịgba ndị Shakhtar Donetsk ọkpụ isii chara acha.	https://www.bbc.com/igbo/afirika-46121521
politics	Dave Umahi: Gịnị na-ese mere Gọvanọ Ebonyi jiri tụkwasa N500,000 n'isi Kenneth Nwakparanta?	"Gọvanọ Dave Umahị nke Ebonyi steeti atụkwasịla pụkụ narị Naịra ise (N500,000.00) n'isi otu nwaamadi bụ onye ọ sị chọrọ ịgba pati ya bụ APC mgba okpuru. A na-ebo  Kenneth Nwakparata bụkwa onye pati APC na ọ chọrọ ihibe ọgbakọ echi bụ Satọde bụ ụbọchị APC chọrọ ịhibe ọgbakọ ukwu ha a kpọrọ ""congress"" na asụsụ Bekee na steeti ahụ. Nwakparata na ndị otu ya chọrọ ihibe ọgbakọ nke ya na ụlọnkwarị a kpọrọ 'Salt lake Hotels' nke Senetọ Obinna Ogba bụ Onye omeiwu nke PDP nwe. Nke a mere Gọvanọ Umehị ji nye iwu na nzụkọ e ji agwado ya bụ 'congress' taa bụ Fraịde ka e mechie ụlọoriri bụ ebe Nwakaparanta na ndị ona-eso ya hibere ya bụ ụlọnkwarị bụ Mazị Ogba maka nke a. Ọ bụ na ya bụ ụlọnkwarị ka ndị PDP na enwekarị ọgbakọ nke ha. Umahi kwere nkwa ịnye onye ọbụla kpụtara Nwakparata na ndị otu ya puku narị Naịra ise (N500,000.00) iji naa onye ahụ aka ma jaa ya mma na ndụ. Ọtụtụ ndị nwere agba bịara ya bụ ọgbakọ nke gụnyere ndị gọvanọ chiburu steeti ahụ, ndị omeiwu ochie na nke ọhụrụ, ndị eze ọdịnala nakwa ndị ọzọ nwere agba na pati APC."	https://www.bbc.com/igbo/afirika-58933750
politics	Ndị Enugwu enwetala ọkaikpe ọhụrụ	Gọvanọ Enugwu steeti eduola ụmụnwaanyị ato n'iyi ọrụ dịka ndị ọkaikpe. Ụmụnwaanyị atọ bụ ndị gnọvanọ na-achi Enugwu steeti duru n'iyi ọrụ tata dika ndị ọkaikpe. Ndị ọkaikpe ọhụrụ ahụ bụ Linda Okaibe, Vera Ajogwu na Nnenna Alukwu. Oge ọ na-edu ha na ya bụ iyi ọrụ tata, Gọvanọ Ifeanyi Ugwuanyi gwara ha ka ha were amamihe ọtụtụ afọ ha niile wee hụ na usoro ikpe na-aga ọsọ ọsọ n'Enugwu steeti. Govano Ugwuanyi kwuru na n'ime mmadu asatọ e wegara aha ha na nke ndị otu 'Nigerian Judicial Council NJC', nani mmadụ atọ a bu ndi gafere na nyocha ndi otu ahụ mere. Okaikpe Nnenna Alukwu, Vera Ajogwu nakwa Linda Okaibe ṅụrụ iyi ma kwekwaa nkwa na ha ga-arụ ọrụ ha nke ọma.	https://www.bbc.com/igbo/afirika-43561085
politics	Uche Mefor: Nwata ahụ bu egbe n’ihe onyonyo ahụ kwesịrị ịnọ n’ụlọakwụkwo	Dịka ụfọdụ ihe onyoonyo tụrụ ndị mmadụ n’anya pụtara n’ụbọchọ ole m ole gara aga, ọtụtụ ndị mmadụ a pụtala katọọ ihe nọ n’ime ya bụ ihe onyoonyo. Ọkachasị a hụrụ otu onye dị ka ọ bụ nwatakiri ebe o bu egbe ma sonye ndị a na-eche na ha bụ ndị Eastern Security Network (ESN) nke bụ ngalaba nchekwa otu Indigenous People of Biafra (Ipob). Otu onye ọnụ ruru n’okwu banyere ihe onyonyo a bụ Uche Mefor gwara BBC Igbo ọtụtụ ihe banyere ya bụ ihe. Mefor bụbu osote Nnamdi Kanu onye ndu otu Ipob tupu o si na otu ahụ pụọ maka ụfọdụ nghọtaghe ha nwere nke ọ kọwara na mkparịtaụka ya na BBC Igbo. Kirie ihe onyoonyo a ka ị nụrụ ihe o kwuru n’uju	https://www.bbc.com/igbo/60703630
politics	Igbo Presidency 2023: Anyị jikọta ọnụ o nweghị ihe anyị agaghị emenwu na ndọrọndọrọ ọchịchị - Kenneth Okonkwo	"Kenneth Okonkwo bụ onye na-eme ihe ejije ama ama ma bụrụ kwa onye ndọrọndọrọ ọchịchị ekwuola uche ya maka ọnọdụ ndị Igbo na Naijirịa. Okonkwo kwuru na ebe ndị Igbo siri ike bụ mgbe ha dị n'otu were ofu obi na-eme ihe ọbụla. O kwuru na nke a ga-eme ka ndị ọzọ ghara ị na-akpagbu ha. Ọ sị na, Ihe na-enye mmadụ ike karịa ihe ndị ọzọ bụ udo na ijikọta ọnụ, maka na ọ bụ mmadụ ka e ji aka na ndọrọndọrọ ọchịchị"". Agbanyeghị nka, ọ bụrụ na nkewa dị n'etiti ya bụ mmadụ e ji aka, ndị ahụ agaghị enweike imeri ndọrọndọrọ ọchịchị ọbụla. Okonkwu kụwara akịoyibo nsugbe sị na ị kwụ na ""Igbo siri na mmadụ ma abịa n'ihe ana eme ofu ofu, mana abịa n'ihe a ga-eejikọ ọnụ, ị nwete ọdịda ha"". O chetere ihe ụfọdụ ndị igbo na-ekwu sị na anaghị akwụ n'ahịri akpata ego. Ọ sị na ya bụ okwu abụghị eziokwu na Ndọrọndọro ọchịchị maka na ọ bụ na ahịri ka e ji azọta ike na ndọrọndọrọ ọchịchị. O kwuru na nkewa Igbo na-ekewa bụ ya bụ isi sekpụ ntị n'ebe Igbo nọ. Na ọ bụru na Igbo e jikọta ọnụ, na ọnweghị onye pụrụ imegbu ha. Mana ọ bụrụ na ha ejikọtaghị onụ, ""a ga-anara ụnụ nke ruuru unu nye ndị jikọtara ọnụ"". O sị na ọ bụ Igbo ji onwe ha, o nweghị onye ji ha. Ọ kwụrụ na ọbụghị Igbo kacha nta na Naịjirịa, mana na e werela ihe Igbo nye ndị ahụ kacha nta maka na ha jikọtara ọnụ. O kwukwara na Chineke ga-enye ndị Igbo ndị ga-aghọta uru ijikọọnụ bara bụ ndị ga-enye aka mee ka Igbo dị n'otu. Ọ sị, ""ọ bụ ya mere m ji apụta ndọrọndọrọ ọchịchị"". Igbo bụ agbụrụ bị na ọdịda ọnwụnwa anyanwụ Naịjirịa na West Afrịca. Asụsụ ha bụ Igbo. Ha sọ na agbụrụ kacha ibu na Naịjirịa. Ha nọkarị na steeti Abia, Anambra Ebonyi, Enugu na Imo. Ụfọdụ n'ime ha nọkwa na Delta nakwa River steeti, mana ha gbasara ụwa niile. Ọtụtu n'ime bụ ndị na-azụ ahịa. Ha nwekwara ndị ọrụ ugbo na ndị ọrụaka dị iche iche. Kemgbe 1967 ka Igbo chọwara ikewapụ na Naịjirịa zawazịa Biafra nke butere ha agha Kemgbe alụcharra agha Naịjirịa na Biafra na Jenụwarị 15 1970, ọnwebeghị onye Igbo chịrị Naịjirịa agbanyeghị mba ha na agba. Maka nke a ndị igbo na-ekwu na a na-akpagbu na Naịjirịa nke mere ụmụntorobịa jikwere malite ịkpọ oku ka Igbo si Naịjirịa pụọ. Ndi bu oku a n'isi bụ otu kpọrọ onwe ha The Movement for the Actualization of the Sovereign State of Biafra (MASOB) na The Indigenous People of Biafra (IPOB). Ọnwekwere otu ndị ọzọ na-achọkwa mnwere ọnwe ndị Igbo dịka ndị Lower Niger Congress LNC, Nigerian Indigenous Nationalities Alliance for Self-Determination, NINAS, Biafra Defacto Government  na ndị ọzọ. Ugbua, ọtụtụ ndi achọghị otu ndị otu abụọ a sị achụ nwereonwe, sị na chọrọ ka Igbo nọro na Naịjirịa mana ka e nye ha ohere iche mba ahụ. Dịka ndọrọndọrọ Onyeisiala Naịjirịa na-abịa nsọ na 2023, onu ndị di otu a na-arị elụ kwa ụbọchị. Ndị chọrọ mwereonwe ekwuola ugboro ugboro na ha achọghị ka ndị Igbo soro na ndọrọndọro ọchịc Naịjirịa. Mana ndị ọzọ chena ọ bụrụ na Naijrịa nwe ndi Igbo ohere ị bụ onyeisiala Naịjirịa na mkpụ ụfọdụ na-eti maka mkpagbu ga-ebelata. Onye bụ Kenneth Arinzechukwu Okonkwu? Kenneth Arinzechukwu Okonkwo bụ nwafọ Igbo, onye Nsukka dị n'Enugu steeti. Ọ bụ onye na-eme ihe onyonyo nke eji echetakarị ya bụ nke ọ mere na Living in Bondage ebe ọ zara Andy Okeke na 1992. Ọ gara akwụkwọ na University of Nigeria Nsukka ebe ọ gụrụ Business Administration. Mechaa gụọ Master Degree na International Law and Diplomacy na University of Lagos. Ọ nwetere ọtụtụ nturuugo n'ọrụ ejije. Ọ nwetakwara nturuụgọ gọọmentị Naịjirịa nke a kpọrọ Member of the Order of the Federal Republic (MFR). Okonkwo banyere ndọrondọrọ ọchịchị na 2014 mgbe o ji ọkọlọtọ People's Democratic Party, PDP, zọọ ọkwa nnọchite anya ndị Nsukka/Igboeze South Federal Constituency. Na 2019 ọ chọbụru ịzọ ọkwa Gọvanọ Enugu steeti patị All Progress Congress, APC. Lee ihe ndị ọzọ o kwuru n'onyonyo a."	https://www.bbc.com/igbo/59847625
politics	"Busola Dakolo: ""Etinyeghi m aka n'akwụkwọ isepu aka n'ikpe mụ na Fatoyinbo"""	"Busola Dakolo gwara BBC na o tinyeghi aka n'akwụkwọ ọbụla a sị na ụkọchukwu Biodun Fatoyinbo nke Coza gbara maka ikpe ịwakpo ya n'ike. Ụlọọrụ Uk Guardian wepụtara akụkọ mgbe Biodun kwuru na ndị ji egbe bịara n'ụlọ ya magide ya itinye aka n'akwụkwọ sị na ọ tụrụ asị megide Fatoyinbo n'ime ebubo ịwakpo ya. Dakolo kwuru n'akụkọ a si n'aka UK Guardian na-efegharị mere n'izuụka abụọ gara aga. Ọ gara n'ihu kwuo na nke ahụ abụghị eziokwu na akwụkwọ gbara megide Fatiyinbo ka na-aga n'ihu n'ụlọikpe nakwa ndị uweojii. Ụkọchukwu ụka Commonwealth of Zion Assembly (COZA) bụ Biodun Fatoyinbo asaala Busola Dakoloa n'ebubo na ọ wakporo ya n'ike oge ọ bụ nwata nwaanyị. N'akwụkwọ ozi Fatoyinbo wepụtara na Instagram ya, o kwuru na "" Kemgbe ụwa m, awakpobeghị mmadụ ọbụladị mgbe  m ka bụ onye ekweghị ekwe."" Fatoyinbo gara n'ihu kwuo na ya agwala ndị ọkaiwu ya ka ha wepụ okwu ahụ n'ụlọikpe. Igwe okwu ịntanet nwuru ọkụ dịka ọrịakụ Dakolo boro ebubo na mkparịtaụka ya na ụlọakụkọ YNaija nwere na Pastọ Biodun Fatoyinbo bụ onyeisi nchụaja a ma ama wakporo ya n'ike oge ọ bụ nwata nwaagbọghọ. Ndị a na-anụ aha ha na-ezigara nwaanyị ahụ bụ onye na-ese photo ozi nkwado na itiaka n'obi dịka akụkọ ahụ kpalitere nnukwu ndọrịtaụka na soshal midia. Ndị uweojii Naijira kwuburu na ha amaghị ihe ọbụla banyere ebubo nke nwunye Timi Dakolo bụ Busola Dakolo boro Pastọ Fatoyinbo. Ọnụ na-ekwuru ndị uweojii n'Abuja bụ Anjuguri Manza kwuru na  ọnwebeghị onye pụtara nye mkpesa maka ụdị ihe ahụ. Ọ sị, ""Anyị amaghị maka okwu ahụ. Ọ bụrụ na o nwere onye ọbụla nwere okwu, onye ahụ pụta nye mkpesa ka anyị were tinye anya na ya"". Manza gara n'ihu kwuo na ndị uweojii agaghị eme ihe ọbụla belụsọ ma agbasoro ụzọ kwesịrị ka agbaso. Onye Ntakụkọ BBC Pidgin gara n'ogige ụlọụka ahụ n'Abuja ebe elekere iri na otu ụbọchị Fraide iji nụta olu ha. E kweghị ka onye ntaakụkọ anyị bata, kama a gwwara ya na ọ bụ naanị ụbọchị Tuuzde na ụbọchị ụka ka mmadụ nwere ike ịbata n'ogige ahụ. Ndị ụlọụka ahụ gwara ya weta akwụkwọ ozi sitere n'aka ụlọọrụ BBC na ha ga-asa ya. Akụkọ ga-amasị gi:"	https://www.bbc.com/igbo/afirika-48803908
politics	Atiku Abubakar: Ana m ayọ ndị niile jiri iwe pụọ n'otu pati PDP ka ha lọta - Atiku	Atiku amaburula ọkọlọtọ Peoples Democratic Party ịzọ ọkwa onyeisiala Naịjirịa na ntuliaka 2023. Ndị niile tụrụ vootu dị mmadụ 773. Ọgụgụ ndị na-azọ ntuliaka malitere elekere 11 n'abalị. Ndị so n'ịzọ ịnweta ọkọlọtọ PDP na ihe ha nwetara: Tambuwal chiliri aka elu nkenke Cheta na n'abalị a ka Gọvanọ Sokoto Steeti bụ Aminu Tambuwal achilila aka elu n'atụmatụ ya ịzọ ọkwa onyeisiala Naịjirịa n'okpuru pati PDP dịka ọ na-adonyeziri Atiku Abubakar ukwu n'atụmatụ ya ịzọ ya bụ ọkwa. Ndị EFCC, ndị ọrụnchekwa na ndị Inec bịara ihu ka ihe niile si aga. Ntụlịaka imeọlụ ndị PDP ka na-aga n'ihu na MKO Abiola Stadium dị na Abụja n'ụbọchị Mee 28, 2022. Ndị nwere agba na patị ahụ awụchirị na ogige ahụ n'isi ụtụtụ. Ndị mmadụ gụnyere ka David Mark, Douye Diri nke Bayelsa, Seyi Makinda nke Oyo steeti Steeti na ndị ọzọ a nwụrụla ọkwa n'aka wuchie na ya bụ Ogige. Ndị ọzọ ị ga-ahụ n'ogbo ebe ahụ bụ mmadụ dịka Raymond Dokpesi, Dino Melaye nakwa ndị ọzọ. PDP primaries: A malitela ịgụ vootu na ntuliaka imeụlọ PDP Ọtụtụ ndị ama ndị a na-eze bụ ndị deligatị etukwurula na ogige nke ha. E dechara aha steeti niile n'ogige nke ha bụ ebe a tụrụ anya na ha ga-etukwu ma ha bịa.PDP primaries: A malitela ịgụ vootu na ntuliaka imeụlọ PDP Ndị uweojii juru eju bara abara n'ime nakwa mpụga ogige a iji hụ na ọnweghị onye kpara ajọ agwa ebe ahụ. I hugodi ndị uweojii nọ ebe ahụ ijiri nwayo nọrọ ofu ebe mara na ọ bụghị egwu ọnwa ka a pụtara ebe ahụ. A dọnyere igbe e ji atụ vootu iri na anọ n'etiti ọgbọ bụ ebe nke gosiri mmadụ iri na anọ a ga-atụrụ vootu. O kwesiri ịkarị ole ahụ ma ọ bụrụ na Peter Obi na Mohammed Yahatu-Deen ka nọ n'egwu. Mana ha abụọ eserela ukwu na ya bụ egwu maka ihe ha sị na ọ bụ ihe nruruaka ha hụrụ na otu PDP. Akụkọ ka na-abịa o.	https://www.bbc.com/igbo/61618542
politics	Okechukwu Obioha: Ọ gaghị abụ oge o ga-erute ndị Ọwụwa Anyanwụ, a sị na ọ gaghị abụzi 'zoning'	Onye nchịkọta otu 'Southeast for President 2023' bụ Okechukwu Obioha kwuru na  ọ bụghị ndị mpaghara ndị ọzọ werecha oke ha ịnọ n'ọkwa onyeisiala, o rue oge ọ ga-erute ndị Ọwụwa-Anyanwụ, e kwuwe okwu na agaghị enwekwa 'zoning' ọzọ. Obioha kwuru nke a mkparịtaụka ya BBC igbo nwere n'ekwentị ụbọchị Wenezde. Gee ya n'uju:	https://www.bbc.com/igbo/afirika-53596523
politics	Elon Musk ọ kwadoro Peter Obi? Lee nke bụ eziokwu	Ihe onyonyo na-efegharị na soshal midia ọkachasị na mpaghara West Afrịka na-egosi ebe Elon Musk bụ onyeisi ụlọọrụ SpaceX na Tesla Motors kwadoro Peter Obi ji ọkọlọtọ Labour Pati azọ ọkwa Onyeisiala Naịjirịa na ntuliaka afọ 2023. O gosikwara ebe Musk kwere nkwa na ya na Obi ga-arụkọ ọrụ ma o merie na ntuliaka ahụ. Ihe onyonyo a dị naanị tịkọm iri na otu (11 seconds) bụ nke a na-ekesa na WhatsApp, Twitter nakwa Facebook bụ nke adịgboroja si na mkparịtaụka Musk na Sam Altman nke Y Combinator nwere n’ọnwa Sepụtemba afọ 2016. A rụgharịrị ihe onyonyo ahụ arụgharị, ma tinye olu Musk ka ọ dị ka ọ kpọrọ aha Peter Obi ji ọkọlọtọ Labour Pati azọ ọkwa Onyeisiala Naịjirịa. Nyocha ọzọ ngalaba BBC Disinformation mere gosiri na e ji akara websaịt a https://elontalks.com/ rụọ ihe onyonyo adịgboroja a. Akara websaịt a na-ekwe ka ndị mmadụ rụgharịa ihe onyonyo Elon Musk ma gbanwee okwu ya. A na-ewepụkwa akara gosiri njirimara websaịt ahụ n'ihe onyonyo dịka e si mee nke a na-ewu ewu ugbua. Ihe onyonyo ahụ ebutela ọtụtụ okwu na soshal midia dị ka ọtụtụ ndị nkwado Peter Obi na-egosi obi ụtọ ha maka nkwado adịgboroja ahụ. Ndị  ọzọ na-ajụ Musk ka o kwuo eziokwu ma ọ kwadoro Peter Obi n'ezie. Ihe onyonyo a bụ ịmaatụ ụdị akụkọ ụgha a kpọrọ ‘deepfake’ bụ nke e ji tekịnụzụ emepụta nke na-ara ahụ ịchọpụta eziokwu. ‘Deepfake’ bụ usoro iji akụrụngwa tekịnụzụ artificial intelligence arụgharị ihe onyonyo, ọ na-arụ imepụta kama ụfọdụ akụrụngwa ‘software’ na-emezi ka ọ dị mfe. Cheta na Naịjirịa ga-eme ntuliaka ịhọpụta onyeisiala ọhụrụ n’afọ 2023 ebe Peter Obi bụ otu n’ime ndị na-azọ ọkwa ahụ.	https://www.bbc.com/igbo/articles/cle2gnq0ww0o
politics	'Godswill Akpabio kwuo eziokwu, gosi ihe akaebe, agbagharịzịla' - Sinetọ Nwaoboshi na Anyanwu	"Sinetọ Peter Nwaoboshi na Sinetọ Sam Anyanwu asaala ebubo nrụrụaka e boro ha n'ihe gbasara Niger Delta Development Commission (NDDC). Nwaoboshi na Anyanwu bụ mmadụ abụọ so n'ime aha ndị Godswill Akpabio bụ minista na-ahụ maka ọdịmma Niger Delta wepụtara sị na ha so keta ọrụ ngo, kwuru sị na Akpabio boro ha ebubo ụgha. Nwaoboshi gwara BBC Igbo sị na Akpabio na-agba okwu okirikiri, na ebe ọ sị na o nyere ya ""contract"", na ya wepụta ihe akaebe gosiri nke a. Anyanwu na onwe ya kwuru sị na ọ bụ mgbaokpuru ka Akpabio na-agba ya n'ihi na ọ bụ onye pati People's Democratic Party (PDP). Otu ihe ha abụọ kwukọrịtara n'agbanyeghi na ha na BBC Igbo kpara iche, bụ na ha ga-akpụpụ Akpabio ụlọikpe, n'ihi na o wepụtaghi ihe akaebe gosiri na ha nwetara ""contract"". Anyanwu kwuru sị na oge ọ nọ n'ụlọomeiwu nke a kpọrọ ""8th assembly"", na ọ zọtaara ndị ọ na-anọchite anya ""contract"" ka e nwee ike rụọ ụzọ dị ebe ahụ, na ọ bụghị n'aha nke ya maọbụ ụlọọrụ ya ka o ji zọta ya. Gee ihe ha gwara BBC Igbo n'uju ebe a: Minista na-ahụ maka ọdịmma Niger Delta bụ Godswill Akpabio azaghachila ndị ụlọomeiwu na-eme ya nyocha gbasara ebubo o boro. Ọ kọwara na ọ bụghị ndị ụlọomeiwu nke agba a bụ 9th Assembly na Bekee ka ọ tụrụ aka mgbe o kwuru okwu ""60% contracts"". Nke a so n'ihe o dere n'ime akwụkwọ nkọwa nke onyeisi ụlọomeiwu nta bụ Femi Gbajabiamila jụrụ n'aka ya dịka o mechara ebubo ahụ mgbe a na-enyocha ya. Lee ihe nwereike ima dịka oge ndị omeiwu nyere Akpabio gara Dịka ụbọchị abụọ Femi Gbajabiamila nyere Minista na-ahụ maka ihe gbasara Niger Delta bụ Godswill Akpabio ka ọ wepụta aha ndị omeiwu ọ kwuru na ọ bụ ha na-erite ihe ruru passentị iri isii ọrụ ngo n'aka ngalaba NDDC gachara, ọtụtụ ndị mmadụ na-achọ ịmata ihe ga-eme ugbu a. Cheta na gọọmentị hiwere nzụkọ ga-eme nyocha dịka a na-ebo ngalaba NCDC ebubo nrụrụaka ruru ijeri narịa iri asatọ na otu na ụma. Ihe mere na nzukọ nnyocha ahụ Niger Delta Development Commission (NDDC) bụ ngalaba gọọmentị hiwere iji hụ na mpaghara Niger Delta bụ ndị e si n'ala ha amịpụta mmanụ agbidi na-erite ụrụ na ya. Eboro NDDC ebubo nrụrụaka nke mere ka gọọmentị Naijirịa hiwe nzụkọ ga-eme nyocha ka a mata nke bụ eziokwu. Ọ bụ n'ụbọchị Monde ka emere ya bụ nzụkọ nyocha. Kama mgbe a na-agba ọnye nọ dịka onyeisioche ngalaba NDDC bụ Kemebradikumo Pondei ajụjụ ọnụ maka ya bụ nrụrụaka ka o koropuru maka ahụike. A kpọgara mazị Pondei ụloogwụ were bido ịgba Minista Godswill Akpabio ajụju maka ebubo nrụrụaka. Ọ bụ mgbe a na gba ya ajụju maka etu NDCD siri mefuo ego ka o kwuru na ọ bụ ndị ụloomeiwu kacha erite elele site n'ọrụ ngo ngalaba ahụ na-enye ha. Akpabio kwuru sị ""anyị nwere akwụkwọ na-egosi na ọtụtu ọrụ ngo ndị NDDC nyere bụ ndị ụloomeiwu kacha rite na ya"". Okwu a kpasuru onyeisi ndụ uloomeiwu nta bụ Femi Gbajabiamila iwe nke mere ka onye  Akpabio ụbọchị abụọ iji kpọpụta aha ndị ụlọomeiwu o kwuru na-erite uru n'ọrụ nga ahụ. Dịka ụbọchị abụọ enyere Akpabio ịkpọpụta aha ndi a gachara, ndị Naijirịa na-atụ anya ma ọ ga-akpopụta ya taa bụ Tụzde. Cheta na Akpabio bụbu onye omeiwu tupu onyeisiala Muhammadu Buahrị emee ya minista na-ahụ maka Niger Delta n'afọ 2019. N'otu aka ahụ ka Joi Nunieh bụbu onyeisi ngalaba NDDC boro Godswill Akpabio ebubo nrụruaka dịka ọ nọchara ọnwa anọ n'ọrụ. Nunieh kwuru na ọ bụ Akpabio kpara nkata ka-ewepụ ya n'ọrụ. O kwukwara na Akpabio chọkwara ka ọ ṅụọ iyi nke ga-eme ka ọ hapụ ikwuputa nrụrụaka ọbụla. Kama Akpabio kwuru na ebubo a niile bụ asị ma kwuo na ọ bụ erubeghị ndị ọchịchi isi mere e ji chụọ Nunieh n'ọrụ. N'aka nke ọzọ ka Pondei ekweghị ịza ajụju onyeisioche nyocha ahụ bụ Olubunmi Tunji Ojo jụrụ ya. O kwuru na ọ gaghị aza ajụjụ Ojo n'ihi na aka Ojo adịghị ọcha. Kedụ ihe ndị ụlọomeiwu ga-eme ma ọ bụrụ na ebubo Akpabio bụ asị? Onye okaiwu Naijirịa bi mba Briten bụ Bulama Bukarti gwara BBC na ọ bụrụ na Akpabio akpọpụtaghị aha ndị omeiwu ọ sị na-erite ọrụ ngo n'aka NDDC, na nanị ihe ndị omeiwu nwereike ime bụ ị degara Onyeisiala Buharị akwụkọ ndụmọdụ. Akwụkwọ ndụmọdụ a ga-agwa Buhari ka ọ wepụ Akpabio dịka Minista na-ahụ maka Nigeri Delta. Bukarti kwuru sị ""Kama, nke a bụ nanị ndụmọdụ"". Ọ kọwara sị "" na mbụ anyị ahụla ebe ndị ụlọomeiwu nyere onyeisiala  ndụmọdụ maọbụ ntụzị aka mana o meghị ihe ha kwuru"". Bukarti mara atụ sị "" Mgbe e nyere onyeisiala ntụzịaka ka ọ wepụ onyeisi EFCC bụ Ibrahim Magu, ọ kweghị ime etu ha sịrị kwuo"". Ọ bụrụkwanụ na ebubo Akpabio bụ eziokwu? Bulama Bukarti kwuru sị "" ọ bụrụ na ebubo Akpbio bụ eziokwu, ọ pụtara na ndị uloomeiwu ahụ adaala iwu Naijirịa"". Ọ kọwara na nke a megidere iwu ụloomeiwu nke mere na enwereike ịwepụ ha n'ọrụ ma nye kwa ha iwu ka ha weghachi ego ọbụla ha ritere n'aka NDDC. Bukarti kwuru na a ga-akpopụta aha ha niile ka ihere mee ha. O kwuru sị "" ha dara iwu  'Section 24' nke 'Code of Conduct act' nke gbasara ndị ụloomeiwu aka ha nọ na nrụrụaka dị etu a"". Ghali Umar Na Abba onye bụbo onye omeiwu kwuru sị "" Ngalaba na-ahụ maka emume kwesiri ekwesi nke ndị ụloomeiwu  na-eme onye ụlọomeiwu ọbụla eboro ebubo nrụrụaka nyocha"". Ọ bụrụ na ebubo a bụ eziokwu, a ga-enyefe ndị a n'aka ngalaba iwu obodo kwesiri ekwesi. Onyeisiala Muhammadu Buhari o tinyere ọnụ n'okwu a? Dịka ndị ụloomeiwu na ngalaba NDDC na ama onwe ha aka, onyeisiala bụ Buhari ekwuola ka ndị Minịsta niile  na ndị ọrụ gọọmentị niile kwanyere ndị ụloomeiwu ugwu ruru ha. Buhari tinye kwara ọnụ mgbe ndị ulo omeiwu ukwu na nke nta nwere nzụko. Dịka ọ dị ugbu a, ndị Naijirịa na-eche etu a ga-esi mee ya bụ okwu na ebubo nrụrụaka ruru ijeri naira iri asatọ na otu na ụma."	https://www.bbc.com/igbo/afirika-53512239
politics	BBC Igbo Town Hall Meeting: Tinubu akala nka ịzọ ọkwa onyesiala- Pete Edochie, Uche Nworah na ndị ọzọ	"Onye ihe ejije a ma ama bụ Pete Edochie ekwuola na Tinubu na ụfọdụ ndị ọzọ  pụtara ịzọ ọkwa onyeisiala n'afọ 2023 akala nka ịzọ ọkwa ahụ. Edochie kwuru nke a n'abalị Wenezde dịka ọ nọ na-agbakọ ogbe nke BBC Igbo haziri a kpọrọ ""BBC Igbo Townhall Meeting' na Bekee nwere n'ikuku, nke isi okwu ya bụ ""Gịnị mere onye Igbo ịbụ onyeisiala Naijirịa ji ewu ugbua? N'ajụjụ ihe o chere maka ndị dịka  Bola Ahmed Tinubu pụtara ịzọ ọkwa onyeisiala afọ 2023, Edochie sị, ""Ọtụtụ ndị dịka Tinubu akaala nka, ahụ adịghịzịkwa ha ịzọ ọkwa onyeisiala."" ""O teela ọchịchị a gụwara ya (Tinubu) agụ, rue oge e mere ya onye ndu APC. O nwere ka e si nwee nghọta na ọbụrụ na Buhari chịchaa o rutu ya."" ""Mana ndị  a katara ahụ, ahụ adịghịzịkwa ha, ka anyị kwuo eziokwu."" ""Taa adị m afọ 75. E nwere ike na-ele m anya m bụrụ sọ mma mana  m gwa gị ọgwụ m na-aṅụ i mere m ebere."" N'okwu ihe mere Igbo ịbụ ọ bụ nkata a kpara akpa mere na ọkwa onyeisiala erutebeghị ndị Igbo aka na Naijiria. Na nzaghachị onụ na-ekwuru pati APC na Legọs bụ Joe Igbokwe asaala ụfọdụ okwu ndị mmadụ na-ekwu nke sị na ahụ adịghị onye ndu APC bụ Bola Ahmed Tinubu. Igbokwe mgbe ọ na-aza BBC Igbo ajụjụ banyere ahụike Tinubu, sị na ahụ ka siri Tinubu ike dịka nwokoroọbịa. Ọ sị na ""Tinubu dị ka agụ abụọ na ọ bụghi otu, na ọ dị naanị afọ iri asaa ebe Biden nke Amerịka dị afọ iri asatọ na atọ"". Igbokwe sị na ọ bụ asịrị ka ndị mmadụ na-akọ sị na ahụ adịghị Tinubu kama na ọ dị ka ehi gbara abụba. Edochie,onye kwuru na""onye Igbo ikpeazụ chịrịla Naịjirịa bụ Aguiyi Ironsi, ndị niile so ya bụzị ndị ugwu na ndị Yoruba""sị na ọ bụ nsị Chukwuma Nzeogwu nyụrụ n'ụlọụka butere Igbo mkpachapụ a na-eme Igbo. Ọ sị, ""Ọ bụ nkata akpara akpa kemgbe iwegharị ọchịchị nke a sị Chukwuma Nzeogwu nọ n'isi ya bụ ihe kpapụrụ ndị Igbo n'ọchịchị ọkachasị nke onyeisiala Naịjirịa."" Edochie, onye kwuru na o ruola ka ọkwa onyeisiala rute onye Igbo aka sị na ha zuru ka eme n'ụdị ọbụla. ""Ndị Igbo na-etinye aka n'ọrụ mmepe obodo dị ịcheịche na Naịjirịa nakwa mba ofesi nke bụ na anyị tozuru etozu n'ọrụ ọchịchị. Anyị nwere akọ na uche e ji achị nakwa emepee obodo"" ""I lee anya n'ọrụ egwuregwu, ime ejije, ide akwụkwọ, na ihe ndị ọzo, ndị Igbo pụrụiche ma bụrụ ndị na-emesi ihe ike."" N'okwu ihe iwu Naijiria kwuru  maka ọchịchị irute ndị Igbo,  Ọkaiwu Chinwendu Ndụka Edede sịrị na ike ọkwa onyeisiala eke n'etiti agbụrụ na ibe ya dị na Naijiria adịghị n'Iwu Naijiria 1999, ""Mana nke bụ eziokwu bụ na ndị Ugwu anọọla ogologo oge  nke na ọ dịzị ka ọ bụ oke nke naanị ha site n'afọ nne ha."" "" E nwere ndị Igbo tozuru ịchị nke bụ na  n'ezie o ruola ka e ekewe ọkwa onye ga-achị nke mere ka ọtụtụ na-eti mgbu onyeisiala onye Igbo mana Iwu Naijiria ekweghị maka ya. N'okwu ya, dị ọzọ tinyekwara ọnụ n'okwu dịka Uche Nworah  bụbụ onyeisi ụlọrụ Ntaakụkọ Anambra State Broadcasting Service(ABS) bụ Uche Nworahahụ kwadoro Edochie. Nworah, onye kwuru na a na-akpagbu ndị Igbo na Naijiria mana ndị Igbo welitere isi mechiri ọnụ, kwuru na ''Ihe mere anyị ji achọ ọchịchị onye Igbo na ntuliaka 2023 bụ maka okwu ikpo oke."" ""Ndị Igbo sị ""E mee nwata ka e mere ibe ya obi a dị ya mma"", ya mere okwu ọchịọchị onye Igbo ji dị mkpa."" ""Ndị Igbo na-eme ezigbo ihe na Naịjirịa, ndị Igbo na-arụpụata ọrụ ọma, anyị nwere ihe e ji eme ọchịọchịm anyị nwere ndị mmadụ tozuru ịchị Naịjirịa ugbua."" Onyeisi otu World Igbo Congress bụ Ọkammụta Anthony Ejiofor sịrị bụ onye ji nnwuchi a nwuchiri Nnamdi Kanu were maa atụ kwuru na a na-emegbu ndị Igbo emegbu. ""Nke bụ eziokwu bụ na ana-akpapụ ndị Igbo, "" ""I lee anya, enweghị ihe m hụrụ Nnamdi Kanu  mere, naanị okwu ọnụ ka o kwuru mana anwụchịe ya"". Otu n'ime okwu akpụ n'ọnụ ọkachasị n'ọwụwa anyanwụ Naijirịa bụ maka onye Igbo ịzọ ọkwa onyeisiala Naijirịa nke 2023. Ọ bụ n'elekere asaa nke abalị taa ka ya bụ nrụrịta ụka ga-ebiri ọkụ. BBC Igbo kpọtara ndị ọnụ na-eru n'okwu maka ihe gbasara ndị Igbo ka ha tinye ọnụ na ya bụ ọkwụ. Ndị a ga-etinye ọnụ n'ihe ndị gbara ọkpụrụkpụ gbasra isi okwu nrụrita ụka nke bụ"" Gịnị mere onye Igbo ịbụ onyeisiala Naijirịa ji ewu Ugbua?"". Ndị ga-eme nrụrịta ụka ga-etinye ọnụ n'ihe a kpọrọ Zoning, nke pụtara na ọchịchị kwesịrị ka ebugharịa ya ka o rute mmadụ niile aka. A na-atụanya na ndịa ga-ekwukwa ihe mere o ji dị mkpa na ọ bụị ugbua ka e kwesịrị ịhọpụta onye Igbo dịka onyeisiala Naijirịa. Ndị a na-atụanya na ha ga-eso mee ya bụ nrụrịta ụka gụnyere -"	https://www.bbc.com/igbo/afirika-60925212
politics	Orji Uzor Kalu: 'Aka Tinubu dị na mkpọrọ a tụrụ m'	"Omeiwu, Orji Uzor Kalu a tụrụ mkpọrọ afọ iri na abụọ etiela mkpu n'ọzara maka mkpọro a tụrụ ya. Ọ sị na ọ bụ Ahmed Bola Tinubu, onyendu ha n'All Progressives Congress (APC) bụ onye dowere ya na ya bụ ọnọdụ. Kalu sị na ọ bụ makana Tinubu na-atụ egwu na ya ga-apụta ịzọsa ya ọkwa onyeisiala n'afọ 2023. Ọ sị na ndị ajọ mmadụ na pati ha bụ APC jere mebie aha ya n'agbanyeghị ahụhụ niile na aja ọ chụụrụ ha. Kalu bụ onye gwara ụlọntakụkọ AlJazeera Naịjirịa nke a n'ụlọmkpọrọ ebe ọ nọ nke dị na Kuje, n'Abuja, kpọrọ Tinubu aha hoo haa dịka onye bụ nsogbu ya. Ọ sị na Tinubu ma na ya bụ ""anya ndị ọwụwa anyanwụ"" nke bụ na ọ na-atụ ya egwu maka imeri ya na ya bụ ntuliaka onyeisiala nke afọ 2023. Dịka otu PDP n'Imo steeti kpọrọ ekwo nkụ na ha ga na-eme ngagharịiwe ruo mgbe enyehachịrị ha ọchịchị, ndị otu ha n'Abuja eburula ngagharịiwe gaa ngalaba European Union na African Union ebe a nabatara ha. Ya bụ ngagharịiwe malitere n'elekere iri nke ụtụtụ Tuesday. Omar al-Bashir nwereike ịga mkpọrọ ọzọ Ndịisi ọchịchị mba Sudan akpọfeela Omar al-Bashir bụbu onyeisiala ha n'aka ụlọikpe mbaụwa bụ International Criminal Court. Ebe ahụ ka a ga-ekpe ya ikpe ọchụ, mkpagbu nakwa imebi iwu agha n'ọgbaghara dakwasịrị mba ahụ n'afọ 2003. Ndị ọrụ Federal Airport Authority nke Nigeria ekwuola maka ọkụ gbara n'ọhịa n'akụkụ ọdọugbọele Sam Mbakwe dị n'Owerri, Imo steeti. Dịka ha kwuru na ya bụ ọkụ emetutaghị ọrụ ha, ha rịọrọ ndị bịketere ya bụ ọdọugboelu ka ha kpachara anya maka itinye ọkụ n'ọhịa ọkachasị n'ụgụrụ a. Ọkaibe asọmpi ụmụnwaanyị Echi bụ Wenezde ka a ga-akpọpụta aha ndị ga-azọ ọkwa nturuugo Ụmụnwaanyị ọkaibe n'egwu bọọlụ nke ndị BBC na-ahazi. A ga-akpọpụta aha otu onye n'ime mmadụ ise ga-azọ ya bụ ọkwa n'ụbọchị abụọ nke ọnwa Maachị 2020. Gọọmentị Borno steeti ekwuola na ndị agha Naijirịa atọhapụla ndị Boko Haram chegharịri echegharị ruru otu puku na narị anọ. Kọmishona mgbasa ozi na Borno steeti bụ Babakura Jato sị kama na ọ bụghị ha niile bụ ndị Boko Haram na ụfodụ bụ ndị eboro ebubo i so n'otu ahụ. Jato kwuru na ọ bụ kamgbe afo 2019 ka ha bidoro ịnwọharị ndịa. O kwuru na ụfodụ ndị a bụ ndị ụfọdụ ndị ezinaụlọ ha so n'otu Boko Haram ebe ụfọdụ n'ime ha bụ ụmụ ndị Boko Haram. Jato kwụru na ụfodu n'ime ha, na ndị obodo ha na-achụpụ ha nke mere ka ha chọrọ ha ebe obibi ọzọ. O kwukwara sị na-enwebeghị mgbe onye ha tọhapụrụ laghachiri soro Boko Haram. Ụlọọrụ na-anọchite anya mba Chaịna na Naịjirịa ezitela akwụkwo ebe edeturu atụmatụ na ntụzi aka bụ nke a ga-eji buso ọrịa coronavirus agha. Dịka onyeisi ndị ọrụ gbatagbata Legọs steeti  bụ Olufemi Oke-Osayintolu si kwuo, atụmatụ a gụnyere ihe dị icheiche e nwereike ime iji chọpụta ya bụ ọrịa n'oge. Ntuziaka ndị ahụ gụnyere: Mba Chaịna gosiri na mberede nyịri dika mana ọ bụ mberede ka eji ama dike kamgbe ọrịa coronavirus malitere ịkpa ike na mba ahụ Orịa a malitere na mpaghara Wuhan egbuola ihe karịri otu puku mmadụ ebe ihe karịri mmadụ puku iri anọ bu ya ugbua. Otu ahụike mbaụwa  bụ W.H.O ekwupụtala ọrịa coronavirus dịka nke gbatagbata. A nwụchiela onye agha Naijira riri mbọmbọ ọso dịka atụrụ ya nga afọ iri maka ọnwụ Lance Corporal Benjamin Collins. Anwụchịrị onye agha a bụ Major Akeem Oseni n'ọdọ ụgbọelu Cotonu dịka ọ chọrọ ịsi ebe ahụ gbaga mba Amerịka. N'akụkọ yiri ibe ya si ofesi na-ekwu na ndị mba Chaịna ji iwe chụpụ n'ọchịchi ndị isi ngalaba dị iche iche na-ahụ maka  ịchụpụ ya bụ ọrịa corona. Dịka ọ dị ụgbụa, mmadụ puku anọ na abụọ na narị asaa na abụọ bu ya bụ ọrịa ebe ihe karịrị otu puku mmadụ anwụọla site n'ọrịa corona na Chaịna. Onye oti egwu ama ama bụ Jospeh Shabalala bụ onyeisi otu egwu Ladysmith Black Mambazo anwụọla. Ọ gbara afọ iri asaa na asatọ mgbe ọ nwụrụ. A sị kwa na nkwụcha abụrụ ụjọ dịka nyocha na mkpọpụ emere  Odion Ighalo maka Corona Virus gosiri na ọnweghị ya bụ ọrịa. Ighalo onye si otu Shenshua nke Chaịna were gaa ManUtd ga-eso ha gbaa asọmpị Europa League mgbe ha ga-ezute otu Burges n'ụbọchi iri abụọ nke ọnwa Febuarị na Belgium."	https://www.bbc.com/igbo/afirika-51451540
politics	Chris Ngige: A tụgharịrị ihe m kwuru maka ndị dọkịta	"Mịnịsta na-ahụ maka ọrụ bụ Chris Ngige agọọla ụkwụ n'aka ya na ihe a sị na  ya kwuru maka ndị dọkịta abụghị etu ya siri kwuo ya. N'ozi nke onye nnyemaka n'ihe gbasara mgbasaozi bụ Nwachukwu Obidiwe wepụtara, ngige  kwuru ka ihe ya kwuru bụ na ndị dọkịta anaghị enwe ohere ọzụzụ na Naijiria nke mere ha ji aga alabekee maka ịgụwanye akwụkwọ iji bụrụ ọkaibe n'ọrụ ha. Ọ gara n'ihu kwuo nke bụ ihe ọma nyere Naijiria dịka ha na-ezilata ego na ihe ha mụtara n'ala bekee. ""E wezuga okwu na Naijiria  emezughị ntuziaka WHO na e kwesiri iwe dọkita nye mmadụ nari isii ọbụla, ihe ọbụla m kwuru bụ eziokwu gba ọtọ nke onye ọbula kiri mkparitaụka ahụ n'uju ga-ekwenye na ya."" ""Agbanyeghị na gọọmenti etiti agbaliala n'ebe ahụike, Naijiria erubeghị ebe ọ kwesịị ịnọ. Ugbua anyị enweghị ụlọọgwụ zuru ịnabata ndị dọkita chọrọ ọzụzụ pụrụ iche(residency) dịka naanị pasent 20 na enweta ohere."" ""Nke a pụtara na nwere ikike ịga alabekee maka ọzụzụ,bụrụ ọkaibe,  na-arụ ọrụ ma na-ezilata ego ụlọ."" Cheta na mkparịtauka ya na ndị ụlọ ntaakụkọ Channels TV nwere na Wenezde, Ngige sị na obi anaghị amapụ ya maka akụkọ na ndị dọkịnta na-apụ aga mba ofesi n'ihi na ndị dọkinta enwere na Naịjirịa zuru ezu. Ngige sị, ""Ọnaghị amapụ m obi. I nwee ọtụtụ, izipu. Ha na-apụ, mụta ọrụ nke ọma, ma na-ezitekwa ego n'ụlọ."" Onyeisi ngalaba na-ahụ maka ndị dọkịnta bekee bụ ""Nigeria Medical Association"" bụ Francis Adedayo Faduyile tinyere ọnụ n'ihe mịnịsta na-ahụ maka ọrụ  kwuru maka ọnọdụ ndị dọkịta na Naịjirịa. Dọkịnta Faduyile sị na okwu a Ngige kwuru gosiri na ọ maghị etu ihe kwụụ ugbua. Ọ sị, ""Ọ bu eziokwu na Ngige bụ Dọkịnta, mana nke a apụtaghị na ọ ma ihe na-eme ugbua. Kedụ mgbe ọ rụrụ ọrụ dịka dọkinta? Ọrụ eji mara ya ugbua bụ Mịnịsta. Anyị nwereike kwuo na uche ya adịghịzị n'ihe a na-eme banyere ọgwụgwọ ahụ."" Ọ gara n'ihu kwuo na ọ bụrụ na Ngige ma etu o si kwụrụ ugbua, ọ ga-ama na ihe kwesiri ị bụ omenala bụ na mmadụ 600 kwesiri ike otu dọkịnta, ""Ihe anyi nwere na Naịjirịa bụ mmadụ 6000 n'otu dọkinta."" Faduyile sị; ""Ọ dị ka ihe Ngige na-arụtụ aka bụ ohere gọọmentị steetị na nke etiti wepụtara iji wee ndị dọkịnta n'ọrụ. Ohere a epeka."" Ọ sị na enwereike agaghị ata Ngige ụta maka ọmaghị maka ihe akpọrọ ""Abuja Declaration"" ebe aka na-achi mba dị iche iche n'Afịrịka kwekọrịtara na pacent 15 nke bọọjetị ga-abụ maka ahụike. ""Naịjirịa enyetubeghi pacenti isii mbụ. Ihe anyị na-eru bụ ise. Afọ gara aga bụ pacent atọ na ọkara. Afọ 2019 bụ pacent atọ na ọma asatọ."" Faduyile sị na ahụike ndị Naịjirịa dị ha mkpa, mana ọtụtụ ndị nọ na gọọmentị na-eme ka ọmasịghị ha makana ha nwere ohere ifepu ga mba ofesi ga nata ọgwụgwọ. Ọtụtụ ndị Naịjirịa nọ na soshal midia tunyere ọnụ na nke a. Onye nwe akara @monye_morris juru etu Ngige jiri bụrụ onye eji eme akaja: Onye ji akara @AOJ_Jesse sị na Ngige kwuru okwu ka onye na-ere ahịa n'Alaba."	https://www.bbc.com/igbo/afirika-48037025
politics	'I﻿he m ji hapụ ọrụ Nọọsụ n'Amerịka chọọ ịnọchite Enugu-North na South n'Ụlọnnochiteanya'	"Juliet Egbo na-azọ ọkwa ịnọchite Enugu-North na Enugu-South n' Ụlọomeiwu Nta n'aha otu APC gwara BBC ihe mere o ji azọ ọkwa ahụ. Egbo bụ onye lụrụ ọrụ nọọsụ  n'ala Bekee bụ ebe o si na-enyere ọtụtụ ndị obodo aka dịka o si metụta ahụike  kwa mgbe kwamgbe. O kwuru na ọ bụ ọkụ iweta mmepe obodo mere ya jiri hapụ ọrụ ahụ ike wee lata Naijiria ka ya gosi na nwaanyị bụ ihe. Ọ﻿ kọwara mkpa ọ dị ""Ka nwaanyị jee' nọchite ndị mpaghara Enugu-North na Enugu-South n'Ụlọomeiwu Nta. O kwuru na ndị ndọrọndọrọ ọchịchị na-abụ ha merie, ha echefuo ọha ndị tunyere ha. O kwuru na ịzọ ọkwa ahụ bụ iji hụ na ọrụ enyemaka ọ na-arụ dịka onye nkịtị ga-abawanye ma ọ banye ọkwa gọọmentị. Egbo gara n'ihu kwuo na  na ugbua bụ oge ekwesiri ịkwado ụmụ nwaanyị isonye na ndọrọndọrọ ọchịchị iji wee mezie obodo ka ọ dị mma. O kwuru na nwaanyị ọbụla na-eji obi nne na obi ume ala were na ama nkpa ndị ọ na elekọta mgbe niile were kwuo na oge eruola mgbe gọmenti ga akwado ka ụmụ nwaanyị nọ n'ụlọ one iwu gbagota n'ọnụ ọgụ. Lee ihe onyonyo nọ n'elu akụkọ ka ịnụrụ nkata anyị na Juliet Egbo nwere n'Enugwu n'uju: Oriakụ Egbo bụ onye ọrụ nọọsụ na mba Amerika ihe karịrị afọ iri abụọ. \nỌ na azọ ya bụ ọkwa House of Reps ị ga nọchite anya Enugwu north and South na pati APC."	https://www.bbc.com/igbo/articles/cj59myd4me5o
politics	Nnamdi Kanu: Ihe mere mgbe anyị gara n'ụlọọrụ DSS ịhụ ya - Ejiofor	Ifeanyi Ejiofor bụ ọkaiwu Nnamdi Kanu akọwaala ihe ha gabigara n'aka ndị  uweojii nzuzo bụ DSS n'ịchafụ mgbe ha gara ịhụ Kanu n'ụbọchị 29 Julaị, 2021. Ọ sị na mgbe ha ruru ebe ahụ ịhụ Kanu dịka ụlọikpe ji nye ikike na ndị ọrụ DSS sị ha natara ozi ikike ụlọikpe nyere mana jụụ inye ha ohere. Ha sịrị ha depụta aha mmadụ ole ga-ahụ Kanu bụ nke mere depụtara nye ndị DSS. Ejiofor sị dịka ha nọ ebe ahụ na-eche, na ndị ọrụ DSS bịara sị ha lawa gaa chere mgbe a ga-akpọ ma elebachaa anya n'akwụkwọ ha wetara. Ọ gaara n'ihu gbakwụnye akwụkwọ ikike ahụ ụlọikpe nyere ha ịhụ Kanu n'ụbọchị 26 Julaị, 2021. Ejiofor sị na agwa a ndị DSS kpara ejughi ya anya maka na ha dị mbụ na-enupuisi n'iwu ụlọikpe nyere. Ọ sị na ụjọ ya bụ na ọ maghị etu ọnọdụ ahụike Nnamdi Kanu dị ugbua na ọ chọrọ ka ụwa mata nke ahụ. Ọ gaara n'ihu kwuo na ihe ọbụla mere Kanu na ọ bụ gọọmentị Naịjirịa na DSS ga-aza ajụjụ ya.	https://www.bbc.com/igbo/afirika-58019620
politics	Donald Trump: Ihe mere Trump ji ewusi ike na Naịjirịa	"Na nyocha ngalaba ""Pew Research Center"" (PRC) mere nke BBC jiri dee akụkọ n'ọnwa Jenụwarị 2020, Naịjirịa pụtara dịka nke anọ n'ime mba ndị kachasị hụ Onyeisiala mba Amerịka bụ Donald Trump n'anya. Ịhụnanya a, n'agbanyeghị na ọ na-agbagwoju ọtụtụ mmadụ anya, pụtakwara n'ihe dịka atụmatụ ichutu Trump na-enwu ọku n'Amerịka. Ka Trump mechara nweta mkpebi ọ ga-eji wee ka nọrọ n'ọkwa dịka onyeisiala Amerịka, ndị mmadụ na Naịjirịa pụtakwara n'igwe na-enwe aṅụrị maka ya. Alexander Otti, otu onye a ma dịka onye na-akwado Trump ọfụma na Facebook sị na mmeri Trump bụ mmeri banyere ndị ọ kpọrọ ""Swamp"". Okwu Otti bụ ihe ọtụtụ mmadụ, ọkachasị ndị si ọwụwa anyanwụ Naịjirịa na-ekwu. Tchidi Chimezim sọkwa n'otu aka ahụ enwe aṅụrị maka mmeri Trump meriri. Ọnụ okwu bụ ihe anaghị achọ achọ na soshal midia nke Naịjirịa; maọbụ na Twitter, Facebook na WhatsApp. Mana, ajụjụ so ya wee bụrụ, ọ ginị mere o jiri dị etu a? Ọkachasi ma e tinye anya n'etu ọtụtụ ndị mmadụ na-ede ma na-ekwu na Trump bụ onye na-akpa oke agbụrụ nke ukwu. Ide Ben Bennet Udeogu, bụ onye ihe Trump na-amasị nke ukwu bi n'Ugwu Awụsa gwara BBC Igbo na ihe mere ndị si Ọwụwa Anyanwụ ji na-akwado Trump abughị ihe kwesịrị ị na-agbagwoju ndị mmadụ anya. Ide Udeogu sị: ""Ọtụtụ ndị agbụrụ anyị bụ ndị na-eso ofufe Kraịst. Trump na onwe ya bụ onye na-ekwu na ọ ga na-agba mbọ ịhụ maka ọdịmma ndị ofufe Kraịst."" Ọ gakwara n'ihu kwuo na Trump egosila na ọ ga-emezu nkwa o kwere. ""Leenu etu Trump siri gwa Onyeisiala Muhammadu Buhari oge ọ gara njem n'Amerịka na ya agaghi anọ hụ na emekpara ndị ofufe Kraịst ahụ na Naịjirịa."" Ide Udeogu, n'ịsa ajụjụ maka mmachi Trump machiri ndị Naịjirịa ịbata Amerịka ịbịa obibi, sị na ọ bụghị Trump ka nke a dị n'aka. ""Ọ bụ ọnọdụ Naịjirịa nọ butere atụmatụ ahụ."" Mana onye ọzọ bụ nwaafọ Naịjirịa bi na Nọt Karolịna dị n'Amerịka bụ Kommanda Ezu ekweghi na Trump bụ onye ụka. ""I nnyochaa etu ndị uka si akpa agwa, ị hụ na Trump abụghịdị ya ma ncha."" N'agbanyeghi nke a, ọ sị na ọ ga-amalite ikwado Trump. ""Ọ bụ Hillary Clinton ka m tụnyeere vootu n'afọ 2016. Mana ugbua, ọ bụ Trump ka m ga-atụnyere."" Maazị Ezu sị na ihe kpatara nke a bụ na Trump na-emezu ihe o kwuru. ""Ihe niile Trump kwuru na ọ ga-eme tupu ọ rigoo n'ọkwa ka ọ na-eme ugbua."" Maazị Ezu sịkwa na n'agbanyeghi na o kwenyere na Trump so na-akpata oke agbụrụ n'Amerịka, ọ ga-atụrụ ya maka na ""o nweghi onye ga-emerinwu ya n'ogige ndị Demokrat"". Maka mmachi ndị Naịjirịa, ọ sị na ndị ọ dị n'aka bụ ndị na-achị Naịjirịa. ""Ọ bụ Naịjirịa ka Trump sị ndị Naịjirịa ghara ịbata? Ọ kwa Amerịka? Ọ bụrụ na Naịjirịa dị mma, dị mmadụ a ga-achọ ịkwaga Amerịka?"" 'Trump kwenyere na Biafra' Ihe ọzọ na-eme ka ọtụtụ ndị ọwụwa anyanwụ jiri na-akwado Trump bụ okwu Biafra. Ndị na-akwado Biafra na-apụtakarị na soshal midia etinye foto Trump maọbụ ihe onyonyo ya. Oge Trump meriri na 2016, ndị na-akwado Trump mekwara ngagharị ọṅụ na Pọt Hakọt. Ide Udeogu rụtụkwara aka na nke a mgbe o kwuru maka njem onyeisi otu na-acho Biafra bụ Nnamdi Kanu gara n'Amerịka. ""Trump kwenyere n'ihe ndị na-achọ Biafra na-eme. Ọ bu ihe mere o jiri kpọọ Nnamdị Kanu ka ọ bịa ebe ọ na-achụ nta vootu ka ọ hụ etu ihe si aga."" Nke bụ eziokwu bụ na ndị mmadu ka ga na-akwado Trump na mpaghara a, n'agbanyeghi na o nweghi ihe ọbụla gosiri na Trump ma maka ha maọbụ kwenyere na ha."	https://www.bbc.com/igbo/afirika-51400945
politics	Onye bụ Biodun Oyebanji ga-abụ gọvanọ ọhụrụ nke Ekiti steeti?	Biodun Abayomi Oyebanji ga-anọchi anya Gọvanọ Kayode Fayemi dịka gọvanọ ọhụrụ nke Ekiti steeti dịka ngalaba nhazi ntuliaka bụ Inec kwuru na ọ bụ ya meriri ntuliaka e mere n'ụbọchị Satọde, abalị iri na asatọ nke ọnwa Jun afọ 2022. Lee ihe ndị gbara ọkpụrụkpụ maka ndụ nwa amadi a: Oge ọ na-agwa ndị ntaakụkọ okwu na be ya dị n'Ikogosi Ekiti n'ụtụtụ Sọnde a, Oyebanji kwere nkwa na ya ga-agbakwasa ụkwụ n'ọrụ nke ndị buru ya ụzọ rụọ ọrụ dịka gọvanọ. Cheta na n'ime akwụkwọ achụmnta vootu ya, nke bekee kpọrọ 'manifesto', Oyebanji kwere nkwa na ọ bụrụ na ya merie, ọchịchị ya ga-agbakwasa ụkwụ na mmepe obodo, ime ka ọtụtụ ndị mmadụ nwee ọrụ, ime ka ndị nwere obere ụlọahịa nakwa ụlọ ọrụ nweta ego enyemaka, ya na iwulite ọnọdụ egwuregwu na steeti ahụ.	https://www.bbc.com/igbo/articles/cd1kl06xjreo
politics	'Arthur Eze meruru ala maka ịkpọrọ ndị Eze Igbo bịa Abuja na-enweghị ikike'- Chris Ngige	Minista na-ahụ maka ọrụ na Naịjirịa bụ Chris Ngige akọwarala BBC Igbo ihe bụ isiokwu dị n'etiti ya na Arthur Eze. O kwuru na Eze bụ ezi enyiya kemgbe ụwa tụwa ma kwuo na ihe ha ji akwata isi ugbua bụ na ọ gwara Eze ya wepụ aka na ndọrọndọrọ ọchịchị, ọ kachasị ihe gbasara ndị Igwe iri na abụọ gara njem n'Abuja ikele onyeisiala nke Ngige kwuru na ọ magbughị onwe ya. Ọ sị na okwu ya mere ka Eze kpọọ ya iyi dị icheiche. Lee ihe o kwuru n'uju.	https://www.bbc.com/igbo/afirika-54010190
politics	'Hope Uzodimma ga-ewetara ndị Imo ọrụ 400,000' - Fr Mbaka	Ụkọchukwu na- elekọta Adọration Ministry Enugwu bụ Fada Mbaka ekwuola na mmeri niile Hope Uzodinma na-enweta n'ụlọikpe si n'aka Chukwu. Fada Mbaka kpọpụtara ọtụtụ ọrụ Uzodimma ji n'aka dịka ụlọmmepụta ngwaahịa ọhụrụ o si ala bekee eweta n'Imo, nke o kwuru ga-enye mmadụ 400,000 ọrụ n'Imo steeti. Mbaka toro Uzodimma wee kwuo na nwa mgbe nta ọ nọrọ n'ọchịchị, anaghịzi eji ndị ọrụ ụgwọ ma ncha n'ihi na ndị ọrụ oyibo n'Imo na-erizi ụgwọọnwa kwa ụbọchị iri abụọ na ise n'ọnwa ọbụla.	https://www.bbc.com/igbo/afirika-51749436
politics	Rev Fr Hyacinth Alia: Onye bụ Fada a burula ọkọlọtọ APC na Benue steeti?	Ụkọchukwu Katọlik a kwụsịrị ọrụ n'ike emeriela ntuliaka imeụlọ APC maka ọkwa Gọvanọ Benue steeti. Ugbua, ụkọchukwu ụka Katolik a kwusịrị ọrụ n'ike maka ịbanye ndọrọndọrọ ọchịchị, bụ Fada Hyacinth Alia enwetala ikike ịzọ ọkwa gọvanọ Benue steeti n'aha APC. Alia, onye Bishọp William Avenya nke Gboko Diocese, kwụsịrị ido maasị ji mmeri meriri n'okpuruọchịchị iri na abụọ n'ime iri abụọ na atọ merie Samuel Ode onye bụbụ Minista na-ahụ maka Niger Delta, bụkwa onye meriri na okpuruọchịchị ise. Etu e si wee kwụsịtụ Fr. Alia n'ido maasị Bishop ụka Katọlik nke dayọsis Gboko bụ William Avenya enyela Fr Hyacinth Alia ntaramahụhụ site n'ịkwụsị ya ọrụ dịka ụkọchukwu. Nke a bụ maka na Fr Hyacinth Alia sonyere otu ndọrọndọrọ ọchịchị 'All Progressives Congress (APC) ma gbata akwụkwọ iso zọọ ọkwa Gọvanọ nke Benue Steeti. N'akwụkwọ ozi si n'aka Bishọpụ Avenya, ọ kọwara na o megidere iwu ụka Katọlik onye ụkọchukwu ịbanye otu ndọrọndọrọ ọchịchị. O kwukwara sị na nkwụsị ọrụ a ga-adịgide ruo mgbe ụkọchukwu ahụ tụgharịrị ma kwụsị ịzọ ọkwa a ọ na-azọ.	https://www.bbc.com/igbo/afirika-61625556
politics	M﻿bazuluike Amechi bụbu Minista njem ụgbọelụ Naịjirịa alaala mmụọ	"Mbazulike Amechi bụbu Minista njem ụgbọlelụ n'ọchịchị onye kwuo uche ya mba Naịjirịa, bụkwa onye a na-etu 'The Boy is good' anwụọla n'ụtụtụ Tuzde 01 Nọvemba 2022. N﻿'akwụkwọ ozi si n'aka ezinaụlọ ya nke nwa ya bụ Ezeana Tagbo Amechi wepụtara sị ka ndị mmadụ tinye ha n'ekpere n'oge a. Amechi, so na ọnụ na-ekwuru ndị Igbo, malitere ịrịa nwa obere ọrịa Kamgbe Tọzde 27 Ọktoba 2022 dịka otu onye achọghị ka a kpọọ aha ya gwara BBC Igbo. Onye ahụ sị na a wara Amechi ahụ maka ya bụ ọrịa mana ọ nwụrụ dịka ọ na-achọ ịgbake n'ute ọrịa. Ọ﻿tụtụ ndị Igbo ọnụ na-eru n'okwu akwaala arịrị maka ọnwụ odogwu Igbo bụ Mbazulike Amechi, onye lara mmụọ taa bụ Tuzde, ụbọchị mbụ nke ọnwa Nọvemba 2022. G﻿ọvanọ Anambra Steeti bụ Chukwuma Soludo kwuru na ọnwụ Mbazulike Amechi emetụtaghị naanị obodo ya bụ Ukpor, ""kama ọ bụ nnukwu ihe funahụrụ ndị Igbo niile nakwa obodo Naijiria. ""Ọ bụ onye nwere nnukwu mmasị maka ọdịmma obodo ya, bụrụkwa olu na-adasị ụda ike n'otu 'Zikist Movement',"" Soludo depụtara n'akwụkwọ ozi si n'aka ọnụ na-ekwuru ya bụ Christian Aburime. N﻿'aka nke ọzọ, Peter Obi, bụ aka chịburu Anambra steeti, kọwara Ichie Amaechi dịka mmadụ nwere nkwuwa okwu, na-anaghị ele mmadụ anya n'ihu n'ikjwu eziokwu. ""﻿Mbọ ọ gbara maka mwulite obodo Naịjirịa abụghị ihe a ga-echefu echefu,"" Peter Obi depụtara n'akara Twitter ya. ""﻿Ọ bụ onye jiri ndụ ya lụọ ọgụ maka ịdịnotu na ọganihu nke obodo Naịjiria. Ka mkpuruobi ya zuo ike n'udo."" Mbazulike Amechi bụ otu onye so gbaa mbọ maka nnwereonwe Naịjirịa n'afọ 1960. Ọ bụbu minista na-ahụ maka njem ụgbọelu na Naịjirịa ma bụrụ ọnye mbụ jiri ọkwa ahụ n'ọchịchị nke 'first republic'. O na-ekwukaarị na otu Indigenous People of Biafra (Ipob) bụ ndị na-achọ nwereonwe Biafra, selitere isi ugbua n'ihi iwe maka etu ha si hụ ihe na-eme n'obodo Naịjirịa. M﻿gbe ikpeazụ mere njem gbasara okwu Nnamdi Kanu n'ọnwa Nọvemba 2021, mgbe ọ gara rịọ onyeisiala Muhammadu Buhari ka ọ hapụrụ ya Nnamdị Kanu. M﻿ana Onyeisiala Muhammadu Buhari jụrụ ya bụ arịrịọ sị na ọ chọrọ ịhapụ ya bụ okwu ka ụlọikpe kpezie ya. M﻿bazuluike bụ onye Ukpor Nnewi."	https://www.bbc.com/igbo/articles/cx0yej303gpo
politics	Resident Electoral Commissioners: Ihe mere ụfọdụ ji akatọ ndị ọrụ Inec Buhari họpụtara	O meela otu ọnwa kamgbe Onyeisiala Muhammdu Buhari họpụtara mmadụ 19 ọ chọrọ ka ndị omeiwu binyeaka mee Kọmịshọna ndị na-ahụ maka ntuliaka na Naịjirịa. Nhọpụta ndị ọrụ Inec a akpọrọ Residential Electoral Commissioners (REC) akpalitela ọtụtụ nkatọ n’ihi ebubo na ndị onyeisiala Buhari họpụtara bụ ndị aka ha akwụghị ọtọ nakwa ndị na-arụrụ pati ya bụ All Progressives Congress (APC) ọrụ. Akwụkwọ ozi Onyeisiala Buhari zigaara ndị omeiwu n’ụbọchị 25 nke ọnwa Julaị depụtara aha mmadụ 19 a: Abdullahi (Adamawa – Renewal); Obo O. Effanga (Cross River – Renewal); Alh. Umar Ibrahim (Taraba – Renewal); Dr. Agboke Mutiu Olaleke (Ogun – Renewal); and Prof. Samuel E. Egwu (Kogi – Renewal), Onyeka Pauline Ugochi (Imo); Prof. Muhammad Lawal Bashir (Sokoto); Prof. Ayobami Salami (Oyo); Amb. Zango Abdussamadu Abdu (Katsina); Mrs. Queen Elizabeth Agwu (Ebonyi); and Dr. Agundu Oliver Tersoo (Benue). Kemgbe aha ndị a pụtara ihe, ọtụtụ otu ndị na-alụ ọgụ ikike dịịrị onye na Naịjirịa n’ihe gbasara ntuliaka malitere ekwu okwu ma na-akatọ aha ndị a. Otu nwoke na-arụ ọrụ mwulite usoro ọma na ntuliaka Naịjirịa bụ Ezenwa Nwagwu gwara BBC Igbo: “Ọ dị mma ịhụ na etinyeghị ndị nwere mmasị na ndọrọ ndọrọ ọchịchị n’ọrụ REC a n’ihi Inec kwesiri ịbụ ụlọọrụ na-anaghị etinye aka ihe ọbụla nwereike ibute agụghọ n’usoro ntuliaka” Ọ gara n’ihu kọwaa na otu onye a họpụtara bụ Pauline Onyeka Ugochi enwebuola ebubo nrụrụaka nọ n’isi ya. Ma kwukwa “Muhammad Lawal Bashir bụ onye ndọrọ ndọrọ ọchịchị nọ na pati onyeisiala Buhari (APC) nke doro ọha anya dịka ọzọbuola ọkwa Gọvanọ Sokoto Steeti na 2015”. Nwagwu kọwara na ihe ndị a dị aṅaa n’anya dịka o gosiri na ndị a na-enyo enyo n’ọtụtụ ebubo gụnyere nke nrụrụaka nakwa ịbụ ndị otu patị nọ n’ọchịchị nwereike iburu agwaa na-akwunyere pati nke ha bata n’ọrụ ntuliaka 2023. Otu nwoke ọzọkwa na-arụ ọrụ mgbasaozi banyere usoro ziri ezi na ntuliaka Naịjirịa bụ James Ugochukwu kọwara na ọrụ Inec bụ ọrụ gbadoro ụkwụ n’iwu Naịjirịa. Ọ gara n’ihu kwuo “Iwu Naịjirịa akwadoghi ka ndị a na-enyo enyo ibanye ọrụ dị mkpa dịka ọrụ ihazi ntuliaka” “Nhọpụta ndị a dịka ndị REC ga-emebi nke ukwuu dịka itinye ndị na-ele anya n'ihu n’ụlọ Inec, ga-emebi ntụkwasị obi ọha nwere n’ebe ha nọ nakwa n’usoro ntuliaka Naijiria.” “Ụfọdụ n'ime ndị a onyeisiala hapụtara kpụrụ afọ n’ala na nnyocha ịkwụwa aka ọtọ nakwa ịbụ ndị uwe ha enweghị ntụpọ” Okwu a abụrụla ihe na-efesa na soshal midia nakwa na ọba ozi ụlọ ntaakụkọ dị iche iche mana enwebeghị ihe Onyeisiala Buhari sara dịka a na-eche ka ụlọomeiwu Naịjirịa nabata nhọpụta ndị a ma binye ya aka.	https://www.bbc.com/igbo/articles/c19jnej9ywlo
politics	Okwesilieze Nwodo: Ọ bụrụ na-enyeghi onye Igbo ọkwa onyeisi Naịjirịa, ihe ga-emebi	"Onye chịbụrụ dịka Gọvanọ Enugwu steeti bụ Okwesilieze Nwodo ekwuola na ọ bụrụ na Ndigbo enwetaghị ohere  ịbụ onyeisiala Naijirịa n'afọ 2023, ""na ihe ga-emebi rinne."" Nwodo kwuru na e meghị etu a, na ndị Okenye Igbo na-eji ndị ntorobia ha chọrọ nnwereonwe ka ha dere jụụ, agaghị enwekwa ihe ha gbadoro ụkwụ iji si ha nwee ndidi na onye ọbụla ga-enweta oke ruru ya na Naijiria."	https://www.bbc.com/igbo/afirika-53843280
politics	Anambra governorship debate 2021: Ihe Etiaba, Akachukwu kwuru na ha chọrọ imere ndị Anambra	"Ndị na-azọ ọkwa gọvanọ anọrọla na ndọrịtaụka BBC Igbo haziri ekwu ebumnobi ha ma ọ bụrụ na ha merie na ntuliaka Govanọ Anambra steeti. N'okwu ọnọdụ nchekwa na steeti ahụ, Ben Etiaba, Azubuike Echetebu, Sulivan Akachukwu na Geoff Onyejekwu kwenyere ibinye aka n'akwụkwọ na ha ga-agba arụkwaghịm ma ọbụrụ na na ha egboghị nsogbu ndakpọ nchekwa n'Anambara. Lee ụfọdụ ihe ndị ọzọ ha kwuru: Apụtara m ka mmara ma aga-adọpụta Anambra n'ihe- Etiaba,AA Ben  Etiaba, onye sị n'otu AA kwuru na ya ga-agba mbọ  ""Ịpịchịsị ebe e si ezu ego anyị."" O kwekwara nkwa na ""Aga m arụ 'industrial park na mpaghara senetorial zone atọ dị n'Anambra."" N'okwu agụmakwụkwọ, Etiaba kwuru na ""Anyị ga-edozi ụlọakwụkwọ, rụzie ụlọakwụkọ, tinye oche,kwụọ ndị nkuzi ụgwọ, nye ha ọzụzụ."" N'okwu inye ụmụnwaanyị ohere n'ọchịchị, Etiaba kwuru na ọ ga-enye ohere 60:40 n'ọchịchị ya. Abịara m iweta usoro onye-ọbụla-tinye-ọnụ- Akachukwu,ADC Akachukwu chọrọ ka e nwe ọchịchị ebe gọọmentị na-ege ndị a na-achị ntị . ""Anambara nwere ihe niile; ndị nwere ihe, ndị gụrụ akwụkwọ, mana a bịa ọ dị ka ebe a gbara ọzọ."" ""Ihe na-ese bụ ọnọdụ ọchịchị Anambara bụ ihe mmadụ ole na ole were tinye ya n'akpa."" ""Ihe m putara bụ ka e nwe gọọmentị, gọọmentị adịghị n'Anambra, ka e nwe ọchịchị ebe gọọmentị na-ege ntị ."" Azubuike Echetebu kwuru na ahụhụ erika n'Anambra.. ndị ntorobia enweghị ọrụ mana ọ ga-agba mbọ ịhụ na e nwere nhụta Echetebu kwuru na ya ga-etinye ihe ga-eme ka ndị Anambra ji ego malite tinyewa ego n'Anambra site na inye ha ""Tax holiday"". N'okwu ndakpọ nchekwa, Echetebu kwuru na ya ga-enwe mkparịtaụka iji mata ihe na-ewe ndị ntorobịa ozigbo ya banyere ọchịchị. Nke ọzọ bụ na m ga-ahụ na agbanwere usoro agụmakwụkwọ nke Bekee kpọrọ 'curriculum' N'okwu inye ụmụnwaanyị ohere n'ọchịchị, Echetebu kwuru na ọ ga-enye ụmụ nwaanyị tozuru ohere, na ọ bụghị inye ọkwa maka na onye ahụ bụ nwaanyị. Aga m arụ 'industrial park- Chidozie Nwankwo,AAC Chidozie Nwankwo nke otu pati African Action Congress (AAC) kwuru na ya ga-eji amaihe o nwetarala na ịrụ ụlọ mmepụta ahị were wube ọtụtụ n' Anambra steeti ma ọ banye ọkwa gọvanọ. ""Abụ onye nwere ụlọ mmepụta ngwahịa ise."" ""Ala Igbo ga-abụ Japan nke Afrika ma  m bụrụ gọvanọ."" O kwukwara na ọ ga-eme ka imgbazinye ego dịị ndị nwere ebunobi ịrụ ụlọ mmepụta ahị dị  mfe. ""M ga-enye onye ọbụla nwere ụlọ, ego ha nwere ike iji gbazite ego n'ụlọ akụ."" Geoff Onyejekwu sịrị : ""Aga m eme ka okporoụzọ kpachiri akpachi di obosara (dualization)"". N'okwu ahụike o kwuru ha ọ ga-eweta ụlọahụike n'elu ọgbatumtum."	https://www.bbc.com/igbo/afirika-59081512
politics	Aisha Buhari: Ihe ise o boro Garba Shehu	Akwụkwọ ozi Aisha Buhari degara Shehu Garba, onye ozi onyeisiala Muhammadu Buhari, amụnyela ọkụ na soshal midia. O depụtara na Shehu na-emebiga oke ya dịka onye ozi onyeisiala Buhari. Lekwa ihe ndị ọzọ o boro ya Na nchịkọta, nwunye onyeisiala Naịjirịa kwuru na Shehu kwesịrị ịghọta na agaghị anabatazị agwa ya ndị a ọzọ. Mgbe BBC kpọrọ Garba Shehu n'ekwenti, o kwuru na onweghị okwu. Lekwa ihe ndị mmadụ na-ekwu na soshal midia @ESAM_XCLUSIVE na-ekwu ka ha kpezie n'ime ọgbakọ nzuzo ha. @MrOdanz kwuru na ụmụ Naịjirịa ekwela ka okwu dị n'etiti ndị be onyeisiala wepụ uche ha n'okwu e ji n'aka. @Morris_Monye kwuru ka Aisha Buhari jide obi ya aka.	https://www.bbc.com/igbo/afirika-50703742
politics	Donald Trump: Goọmentị ọhụrụ a ga-eme ọfụma n'ihi na anyị tụrụ ha ezigbo ntọala	"Dịka Donald Trump na-akwapụ n'obi gọọmentị mba Amerịka, ọ gwara ndị na-akwado ya okwu ikpeazụ. Lee ihe ndị gbara ọkpụrụkpụ o kwuru - Trump eferela 'White House' aka ikpeazụ dịka onye chiburu Amerịka nke ugboro iri anọ na ise. Ụgbọelu buru Trump na-aga na Joint Base Andrews ebe ọ ga-agwa ụwa okwu. Onyeisiala mba Amerịka nwere ikike ịgbaghara ụfọdụ ndị kpara arụ dị iche iche megide iwu ha. Trump tinyere ikike a n'ọrụ dịka ọ fọrọ awa ole na ole ka ọchịchị ya kụrụ ọnụ mgbe ọ gbaghaara mmadụ 143 gụnyere; Steve Bannon - Ọ bụ onye ndụmọdụ Trump mgbe ọ zọrọ ọchịchị n'afọ 2016. A mara ya ikpe maka mpụ na nrụrụaka ego nke metụtara ịrụ mgbidi jikọtara Amerịka na Meziko. Lil Wayne - Eziaha aha ya bụ Dwayne Carter, onye a ma ama na-eti egwu. O kwuru eziokwu n'ebubo eboro ya maka ibu egbe mana Trump a gbagharala ya ugbua. Ndị ọzọ bụ Kodak Black, Kwame Kilpatrick, Anthony Levandowski dgz. Onyeisiala mba Amerịka bụ Donald Trump enyela okwu ikpeazụ ya dịka ọ na-apụ n'ọkwa ọchịchị. Trump kwuru ""Anyị mere ihe anyị bịara ime ma mee karịa."" N'ihe onyonyo o wepụtara na Youtube, o kwuru na ọ lụrụ ""oke ọgụ siri ezigbo ike...maka na ọ bụ ihe unu ji họpụta m"". Trump kwuru ""dịka onyeisiala mba Amerịka, e guzoro m n'ihu unu na-ekwu na obi juru m afọ n'ọrụ anyị rụrụ."" ""Anyị ga-edu ọchịọchị ọhụrụ n'iyi ọrụ taa ma na-ekpe ekpere ka ọchịchị ya gaa nke ọma n'ichekwa Amerịka."" Trump kelere nwunye ya bụ Melania Trump, osote ya bụ Mike Pence na ndị ọrụ obiọchịchị 'White House' niile maka nkwado ha nyere ya. Akụkọ ndị ọzọ ga-amasị gị:"	https://www.bbc.com/igbo/mba-uba-55715866
politics	Akụkọ kachasị taa: Nọt Koria chọrọ ịgbaha ọgbakọ ha na Amerịka	Akụkọ ndị dị mkpa n'ụtụtụ a: Ụlọịkpe pụrụịche na-ahazi ka onye si-eme n'ọrụ gọọmentị bụ Code of Conduct Tribula na bekee, ekwuola na o nweghị ihe Jostis Sylvester Ngwuta mere. Nke a bụ maka okwu gbasara ekwupútaghị akụ na ụba ya ha n'ezie. Ebe ọzọ na Naịjirịa... Gọọmenti etiti ekwuola na ha ga-etinye ijeri naira 10 na idozi Benue steeti na steeti ndị ọzọ ndị ọchịehi mebiri ihe. Ọkammụta Yemi Osinbajo bụ osote onyeisiala Naịjirịa kwuru nke a ebe ọ gara nleta iti aka n'obi na Benue steeti. N'otu aka ahụ, akpụpụla onye ndu ndị Shiites n'ụlọịkpe ịzara ọnụ ya maka ebubo ịbute ọgbaaghara n'obodo. Cheta na e jichiri ya na nga kemgbe afọ 2015. Akụkọ ofesi Onyeisiala mba Nọt Koria na-ekwu na ha nwere ike ị gbahịị nzụkọ ga-adị n'etiti ha na mba Amerịka ma ọ bụrụ na Amerịka jisike na-akwanye ha ọkụ n'ike maka ngwa agha nụklịa ha. Kim Jong-un na Donald Trump kwesiri ị zuko n'ụbọchị 12 nke Jun n'obodo Singapore ị kpa maka odinihu mba ha abụọ. N'Egwuregwu, Ebe niile kwuru jim n'ọgbọ egwuregwu villa park ụnyaahụ Nke a bụ iji kwanyere onye ọgba bọọlụ ọchie otu Aston Villa Jlloyd Samuel nwụrụ na mberede okporoụzọ. Gee ya nkeji nke ụtụtụ a: Ihe onyonyo nke taa:	https://www.bbc.com/igbo/afirika-44135619
politics	'Onyeisiala kpọọ ọgbakọ ndị na-achọ ikewepụ na Naịjirịa' - Bishọpụ	Bishọpụ Anglịkan mpaghara odida anyanwu Niger bụ Bishọpụ Johnson Ekwe gwara BBC Igbo na o ga-aka mma ka gọọmentị etiti soro uzo mkparịtaụka ma hapụ i jị aka ike so ndị n’eti mkpụ nnwere onwe na ala Naijaria. O kwuru na ihe so akpata obi iwe na-ọgba aghara na etiti ha na ndị ntorobia n’eti mkpụ nnwere onwe na bu etu omemụ ha bụ gọọmeti sị egosi nleghara anya na kwa mkpagbu. N’okwu ya, ọ dụrụ gọọmentị ndụmọdụ sị ka ha gaa tinye anya n'akwụkwọ ogbako CONFAB nke emere na afo 2014, ebe akpọkọtara ndị mba Naijaria niile tuule etu o ga-esị kacha mma ịche ha, dịka atumatu ahu ogosịrị mmadu niile uzo ọchịchị ziri ezi. Na ngwucha okwu ya, o kwuru na-echiche nhazigharị usoro ọchịchị Naijiria nwere ike idaju mkpụ nnwere onwe na-adasi ike n'ọwụwa anyanwụ, na odida anyanwu na kwa na etiti Naijaria.	https://www.bbc.com/igbo/57588150
politics	Nigerian Independence: Onye Igbo ka ndị Briten nyefere akwụkwọ ikike nnwereonwe n'aka.	Ndị a so na ndị gbara mbọ nwereonwe Naịjirịa mgbe mba Briten ji ọchịchị Naịjirịa. Ha tara ahụhụ dị iche iche ịhụ na Naijirịa kwụụrụ onwe ya dịka mba zuru ezu n'ọgba mbaụwa. Nke a bụ akụkọ ha n'otu otu. Nnamdị Azikiwe, onye a na-etu Zik nke Afrika bụ nwa afọ Igbo a mụrụ na Zungeru Ugwu Awụsa nke bụ Naịja steeti taa n'afọ 1904. Nna ya bụ onye Ọnịcha bụ ebe o toro. Zik tokwara na Legọs bụ ebe ọ nọ mụta asụsụ Yoruba. Nke a mere na Zik na-asụ asụsụ Hausa, Igbo na Yoruba nke ọma. Ọ gara akwụkwọ na Mahadum ndị a Howard University, Lincoln University nakwa University of Pennsylvania. Zik mechara bụrụ Gọvanọ Genaralụ nke Naịjirịa n'afọ 1960 ruo afọ 1963 tupu ọ bụru onyeisiala n'afọ 1963 ruo 1966. A na-ahụta Zik ka isi ahụrụ kwawa okpu n'ihe gbarasara nwereonwe Naịjirịa. Zik rụrụ ọrụ dịka onye ntaakụkọ mgbe ọ gụchara akwụkwọ. Mmasị ya bụ ịchịkọta Afrịka niile ka ha bụrụ otu. Ọ bụ ya bụ onyeisi pati ndọrọndọrọ bụ National Council of Nigeria and Cameroon (NCNC) Nke a mere e ji akpọ ya Zik nke Afrịka. Ahmadu Bello bụ onye ndọrondọrọ ọchịchị a mụrụ na Sokoto steeti n'afọ 1910. Ọ bụ ya bụ Premịa mbụ na nke ikpeazụ n'ụgwu awụsa. Ọ bụkwa Ahmadụ Bello bụ Sarduana nke Sokoto - ya bụ echịchị dịka Ọkpara Eze  . O so bụrụ isi ahụrụ kwawa okpu n'ihe gbasara ndọrọndọrọ ọchịchị na Naịjriịa nakwa Ugwu Awụsa mgbe ahụ. Ọ bụ ya bụ onyeisi ndị pati Northern People's Congress (NPC). Agbụrụ ya bụ agbụrụ Uthman dan Fodio. Bello gara Sekọndrị skul na Sokoto Provincial School nakwa Kastina Training Collage Ọ mechere bụrụ onye nkuzi na Sokoto Middle School. Ọ gakwara ala Bekee ga gụọ Local Government Administration n'afọ 1948. Ọ bụ Abubakar Tafawa Balewa ka Ahmadu Bello họpụtara ka ọ nọchite anya ya dịka Praịm Minista mbụ nke Naịjirịa. Amụrụ ya na Bauchi steeti bụ ebe ọ gara akwụkwọ nke koran mgbe ndị Briten bidoro kwuwe okwu ịgụ akwụkwọ nke ha n'Ugwu Awụsa. Ọ mechakwara kuzie na Bauchi Middle School ebe ọ mechere bụrụ onyeisi ndị nkuzi. N'afọ 1944, a họpụtara ya dịka onye ga-eso ga ọzụzụ n'obodo oyibo bụ ebe ọ gụru akwụkwọ n'University of London. Mgbe ọ lọtara ya bụ ọzụzụ ka o jiri rụọ ọrụ dịka onye nlekọta ụlọakwụkwọ n'Ugwu Awusa bụ ebe ọ sị banye ndọrọndọrọ ọchịchị. A họpụtara ya dịka onye nnọchite anya n'Ụlọ Omeiwu n'afọ 1947. Ọ jụru na ọ gaghị akwado nnwereonwe Naịjirịa maka na ọkwenyere na ndị Ndịda ka ndị Ugwu nwee ndị ma ihe. Ọ bụ ya na Ahamdu Bello bụ Sardauna nke Sokoto bụ ndị hibere Nigerian People's Congress bụ pati ha ji mee ndọrọndọrọ ọchịchị na 1951 bụ ebe ọ nọ dọ ndọrọndọrọ dịka osote onyeisiala. Barewa gbara mbọ ka Naịjirịa dịrị n'otu site na ikpokota pati atọ dịka NPC, National Council of Nigeria and Cameroons na Action group ka ha bụru otu were ndọrọndọro. Ọ mechara nọrọkwa ka Pramịa mgbe emere nwereonwe na 1960. Obafemi Jeremiah Oyeniyi Awolowo bụ otu n'ime ndị bụ isi ahụrụ kwawa okpu na dị natụtara Briten ọchịchị na 1960. Ọ bụkwa onye ntaakụkọ bụrukwa onye nkuzi, ọkaiwu dịka ọ gụchara akwụkwọ n'ala Bekee. Ọ kwa ya bụ Pramịa mbụ nke ndị ọdịda anyanwụ mechaa bụrụ Minista okwuego dị n'aka na Naịjirịa. Awolowo bụ onye mbụ akpopụtara aha dịka onye ndu ndị Yoruba. O kwusiri ike na ọ bụ site na ndị agbụru ọbụla ịkwụrụ onwe ha n'ime Naịjirịa ka oke ga-esi baara ọha. Dịka onye ndụ ndị pati ha bụ Action Group, ọ n'isi okwu gbasara nnwere onwe Naịjirịa. A na-ahụta Awolow dịka onye ma ihe nwere akọ na uche miriemi. Jaja Nwachukwu (1918 - 1996) bụ nwa afọ Igbo sị ala Ngwa bụ otu n'ime ndị rụrụ ọrụ pụrụiche mgbe Briten nyere Naijirịa Ọchịchị. Ọ bụ ya bụ onyeisi ụlọomeiwu mbụ nke Naịjirịa mgbe ahụ. Ọ Wachukwu ya ka onye nnọchite anya Queen Elizabeth nke Briten na njem ajụ bụ nwaada Alexandra nke Kent nyere akwụkwọ ikike nnwereonwe akpọrọ Freedom Charter na Bekee na 1 kotoba 1960. Mgbe nke a mechere, ọ mere njem na mba Amerịka bụ ebe enyere ya nturuugo pụrụiche nke akpọrọ Blue seal nke Philadelphia, Pennsylvania nakwa ọtụrụ nke steeti Atlanta, Georgia. Jaja gụrụ akwụkwọ akwụkwọ na Goverment School Afikpo na Yaba Higher College nakwa Gold Coast People's College dị na mba Ghana. Ọ gụkwara akwụkwọ na University of Dublin bụ ebe ọ gụrụ akwụkwọ dịka ọkaikpe na 1943. Wachukwu sọ chụọ nta nnwereonwe Naịjirịa n'aka Briten.	https://www.bbc.com/igbo/afirika-49883188
politics	Ned Nwoko, Pamela Ifejoku na esemokwu ala dị n'etiti ndị Idumuje Ugboko	N'ọdị nso a ka otu nwaanyị aha ya bụ Pamela kwara arịrị ma kwuo na Ned Nwoko kpọchiri nna ya na mkpọrọ. Ned Nwoko bụ ọkaiwu a ma ama ma bụrụkwa onye ọgaranya. Pamela kwuru na Ned Nwoko ji n'ihi ego ya na-emegbu ọtụtụ ndị mmadụ n'obodo ha bụ Idumuje Ugboko nke dị na Delta Steeti. O kwuru na Ned Nwoko kpọchiri nna ya na ụfọdụ ndị ọzọ na mkpọrọ n'ihi na ha ekwenyeghi n'okwu ala nke Ned Nwoko chọrọ iwere n'obodo ha iji rụọ Mahadum nakwa ọgbọ egwuregwu 'golf'. Mana Ned Nwoko kwuru na ọ bụghị naanị ihe gbasara ala ka e ji nwuchie ndị ahụ nọ na mkpọrọ. Lee ihe anyị chọpụtara gbasara okwu ahụ. Ndị mere akụkọ a bụ Chukwunaeme Obiejesi, Chukwudi Okereke, Nnamdi Agbanelo na Vining Ogu.	https://www.bbc.com/igbo/57256605
politics	Akụkọ kachasị n'ụtụtụ a: APC Ekiti ahọpụtala ụbọchị mmegharị ntuliaka imeụlọ	Akụkọ ndị kachasị mkpa mere taa: Akụkọ ndị dị mkpa n'ụtụtụ a: E tinyela ụbọchị ọhụrụ maka ị me ntuliaka imeụlọ nke APC n'Ekiti steeti nke akagburu akagbu. Ndị isi pati APC họrọ ụbọchị iri n'otu nke ọnwa Mee (May 11) ka ha mechara nzụkọ gbatagbata maka ọgbaaghara mere na ntụliaka nke ha mere na Satode gaara aga. Ebola alaghachitela ọzọ WHO kwupụtara na mmadụ abụọ bu ọrịa ahụ, ebe mmadụ 17 nwụrụla díka a na-eche na ọrịa ahụ bidoro ọzọ na Bikoro dị na mba ahụ. Ndị uweojii anwụchiela otu abụọ ha kwuru na-azụ ahịa egbe na Benue steeti Ndị uweojii bokwara ndị a ruru iri n'otu ebubo na ha na-ebunye ndị ntọ na ndị omekome egbe ha jị arụ ọrụ mwakpo ndị mmadụ. Ha chọtara mgbọ, egbe dị icheiche na ngwa ọgụ ndị ọzọ ndị a bu agagharị. ...Ebe sinetọ akpọrọ Shehu Sani katọrọ ihe a ndị NAFDAC mere n'elu soshal midia Twitter: FIFA adaala Russia nha maka egwu ịkpa oke agbụrụ. FIFA dara mba Russia nha puku pounds iri abụọ na abụọ(22,000GBP) maka egwu ịkpa oke agbụrụ ndị na-akwado ha na-agụ mgbe otu France na Russia gbara bọọlụ n'ọnwa Maachị. Paul Pogba, Ousmane Dembele and N'Golo Kante ndị ọgba bọọlụ mba France bụ ihe ndị a metụtara. Ha kwuru na ha a gaghị enye otu ọbụla ohere ịkpa oke agbụrụ n'asọmpị iko mbaụwa n'abịa chaachaa. Gere akụkọ mere na mgbede a n'otu nkeji: Ihe nkiri nke taa:	https://www.bbc.com/igbo/afirika-44051540
politics	PDP Presidential ticket: Ihe Ezeife, Ohaneze na ndị ozọ kwuru maka PDP ịjụ inye Igbo ohere n'ịzọ ọkwa onyesiala	"Aka chịburu Anambara steeti mabụrụkwa onye Igbo welitere isi n'otu PDP bụ Chukwuemeka Ezife akatọọla mkpebi Komitii pati PDP kpebiri ịhapụ ọkwa onyeisala ka ọ bụrụ onye zọta o were. Komiti mmadụ 37 nke PDP hiwere ka ha nyocha ma tụnye ha alọ maka ịhọpụtta onye ga-efe ọkọlọtọ pati ha n'afọ 2023 nke Gọvanọ Sam Ortom nke Benue steeti nọ n'isi ya gwara ndị isi  pati ahụ ụbọchị Wednezde ka ha hapụ ike ọkwa ahụ kenye ya mpaghara ọbụla dịka pati ahụ n  nnmnnn. Mana Ezeife kwuru na nzọpụ ụkwụ ndị pati ahụ bụ ""arụ"" kwọ nwa, O kwuru na  PDP na-elufu ohere isonye na ndị ga-enye ọha ụmụ Naijtia Naijria ọhụrụ.. Okwu inye Igbo ohere iwepụta onye ga-azọ ọkwa onyeisiala bụ ihe a kpụ n'ọnụ ugbua. Ka ọdị ugbua, pati nọ n'ọchịchị bụ APC ekpebiela na ọ bụ mpaghara Ọdịda Anyanwu ga-anye ha onye ga-azọ n'aha pati ha. N'otu aka ahụ, otu Ohaneze Ndigbo kwuru na ihe PDp mere bụ nnukwu ndahịa  nakwa ' ịrara ndị igbo bụ ndị ha kwuru nyere pati ahụ nnukwu nkwado, nye. Na mkparịtaụka ya na BBC Igbo nwere n'ekwentị ụbọchị Tọzde, ,Ezeife sịrịa "" Oge eruka Chineke chọrọ ịzọpụta Naijria , nye anyị Naijiria ọhụrụ, amaghị ma PDP o sona ya."" "" Ndị nile enweghị obi ikwu eziokwu agaghị esozi chịa anyị. Ihe PDP mere gosiri na ha esonghị na ndị eziokwu."" ""Anyị bụ ndị Naijiria ga-achọwa ndị obi ha dị mma. Anyị agaghị eso PDP, anyị agaghị eso APC."" ""Ihe na-ekwu bụ na Chineke achọọla ịzọpụta Naijria ya mere ha ji nyụọ nsị n'ụl;ọụka na-agbanyeghị na ọ dị n'iwu PDP. Ndị PDP emeela arụ. Ha ga-ahụ ihe ga-eso ya. N'aka nke ọzọ, Onyeisi Ọhaneze bụ George Obiozotr kwuru na ihe PDP mere bụ ""ịkwụ ụdọ"" nakwa ịrara ndị Igbo nye"" site na ịgbanwe ka o siri dị n'iwu ha oge o rutere oke ndị Ọwụwa Anyanwụ.. O kwuru na ihe PDP mere bụ ibughar iwu egwuregwu n'etiti oge egwuregwu. N'ozi mgbasaozi nke ọnụ na-ekwuru otu ahụ bụ Alex Ogbonnannịa binyere aka, Obiọzọ rụtụrụ aka na ọbụ ụzọ ịnapụ ndị Ọwụị̀a Anyanwụ ohere inweta ọkwa onyeisiala. "" Iwu  PDP nke afọ 2009  isi nke Asaa, akụkụ nke Abụọ  kwuru na 'Iji kwado ikpenmkwụmọtọ, nhatanha na ime nwa ka e mere ibe ya, pati a ga-eso usoro ị na-ebugharị ọkwa pati nakwa ọkwa ọchịchị  na mpaghara na mpaghara.'"" ""Ị na-eke ọkwa onyeisiala eke ma na-ebugharịkwa ya ya ma o ruo oge ọ ga-erute ndị Ọwụwa Anyanwụ, ha kwuwe ihe ọzọ bụ ịnapụ ndị Ọwụị̀a Anyanwụ ohere  onyeisiala."" 'Zoning' bụ nkwekọrịta ụfọdụ otu ndọrọndọrọ ọchịchị nwere ike ọkwa ọchịchị nakwa nke pati ha na mpaghar isi dị na Na Naijiria iji hụ na a na-eme onye ka emere ibe ya. Ya bụ nkwekọrịta gbadoro ụkwụ na ijikọta ihe karịrị agbụrụ karịrị narị atọ na iri ise enwere na Naijiria nakwa okpukperechi dị iche iche."	https://www.bbc.com/igbo/afirika-61020606
politics	Buhari in Japan: Ipob emeghi 'pịm' ka Buhari wuchiri Japan	"Ndị isiala Naịjirịa ekwuola na o nweghi ihe jikọrọ ndị Ipob na njem onyeisiala Naịjirịa ka o wuchiri na Yokohama na mba Japan, n'ụbọchị Monde. Femi Adesina bụ onye ndụmọdụ puruiche gbasara mgbasa ozi nke onyeisiala Buhari gwara ndị Naịjirịa ka ha gba ndị Ipob nkịtị maka ihe onyoonyo ụgha ebe ha gosiri ebe ha na-awakpo onyeisiala Naịjirịa. Dịka edemede Femi Adesina si kwuo na ""akụkọ ụgha a bụ aka ọrụ ndị kpọrọ mmadụ asị na-amaghị na ndị Naịjirịa ahapụla ha kamgbe"". Onyeisiala Naịjirịa bụ Buhari gara Japan iji sonye na nzụkọ 'International Conference on African Development' nke asaa a na-akpọ TICAD7 n'chafụ. Nzụkọ a na-eme na Tokyo. Femi Adesina kwuru na nzukọ a ga-ebido n'ụbọchị 28 ruo 30 n'ọnwa Ọgọst, 2019, nke isiokwu ya ga-abụ ""Afrịka na Yokohama, nkekọrịta mmasị ọdịnihu"" Cheta na nke a ga-abụ nzukọ nke abụọ onyeisiala Naịjirịa ga-eso mee, dịka o sonyere na nke e mere n'afọ 2016 na mba Kenya. Ọ sịkwa na olileanya ha bụ na nzukọ a ga-ebutere Naịjirịa ụlọọrụ ndị na-etinye ego n'azụmahịa. Otu egwuregwu ụmụnwaanyị na-erubeghi afọ iri abụọ (U-20) ejirila goolu gbajuo Ọljiria afọ Otu egwuregwu ụmụnwaanyị Naịjiria ndị na-erubeghi afọ iri abụọ (U-20) ejirila goolu gbajuo Ọljiria afọ. Otu a akpọrọ Falconets, ji goolu atọ a na-asataghị ma otu merie n'asọmpi African Games a na-eme na mba Moroko. Nke a bụ mbụ otu egwu bọọlụ Naịjirịa na-eru agba ngwụcha n'asọmpi a kemgbe 2007. Kaduna steeti ga-amalite ịkwụ ụgwọ opekatampe Gọọmentị Kaduna steeti ekwuola na ha ga-amalite ịkwụ ndị ọrụ ụgwọ opekatampe puku iri atọ (N30,000) site n'ụbọchị mbụ nke ọnwa Septemba, 2019. Muyiwa Adekeye bụ onye ndụmọdụ pụrụiche n'ihe gbasara mgbasaozi na nrụrịtaụka nye Gọvanọ Nasir el-Rufai, kwuru nke a ka e mechara nzukọ ndị ọchịchị steeti ahụ, nke osote Gọvanọ Hadiza Balarabe nọ n'isi ya. O kwuru na ha kwekọrịtara ịkwụ ụgwọ opekatampe ọhụrụ a nakwa ụgwọ ndị ọzọ nye ndị ọrụ Bekee site n'ọnwa Septemba. Anyị akụtughi ụlọalakụba - Wike Aka na-achị Rivas steeti bụ Nyesom Wike, agọrọla ụkwụ na aka ya n'ebubo na gọọmentị kuturu otu ụlọalakụba na steeti ahụ. Ọ gwara ndị ntaakụkọ na gọomentị enyebuola iwu ka a ghara ịrụ ụlọ n'ala ahụ, mana ndị na-arụ ụlọ ahụ kpụpụrụ gọọmentị ụlọikpe, ebe gọọmentị nọ merie ikpe ahụ. O kwuru sị ""Ọ dị egwu na ndị mmadụ ga-eche na a rụrụ ụlọalakụba, gọomentị agaa kwatuo ya"". Ọ gara n'ihu kwuo na onye sị na ọ bụ asị, na ndị alakụba pụta bịa tụọ aka ebe ha rụrụ ụlọekpere ha sị na gọọmentị kwaturu. Interpol ọ ga-enyere Naịjiria aka? Onyeisi ndị uweojii Naịjirịa akpọkuola ndị Interpol bụ ndị uweojii mba ụwa niile, ka ha gbatara ndị ọrụ nchekwa Naịjirịa ọsọ enyemaka iji chọpụta ụzọ e si ebubata ngwa agha iwu machiri. N'ofesi, Onyeisiala mba Amerịka bụ Donald Trump, ekwuola na mba ha na China ga-amalitekwa nkata ha gbasara azụmahịa ọzọ. Cheta na Trump kwuburu na ọ ga-agwa ụlọorụ ndị Amerịka nọ na mba China ka ha kwakọrọ ihe ha lọghachite, n'izu gara aga, dịka China kwuru na ha ga-etinyekwu ego n'ihe ndị Amerịka na-arụpụta na mba ha. Gịnị na-afịọ n'Imo steeti? Gọọmentị Imo Steeti ekwuola na ha agaghị egbochi nnyocha ndị nchekwa nzuzo nke mba Amerịka na-eme gbasara mpụ ịntanetị nke ụfọdụ ụmụ Naijiria mere n'obodo ahụ. Nke a na-abịa dịka a chọpụtara na otu onye n'ime ndị a na-ebo ebubo iso na mpụ a bụ Chika Odionyenma, rụbuuru Emeka Ihedioha ọrụ. Gụọ akụkọ a n'uju ebe a: Anyị agaghị egbochi nnyocha onye ọbụla aka ya dị na mpụ ịntanetị - Ihedioha Gọọmenti agaghị egbochi mba obụla ihibe iwu ha Ọnụ na-ekwuchitere onyeisiala Naijịrịa bụ Garba Shehu, ekwuola na gọomentị etiti dị njikere iwepụta iwu ga-amachi ụzọ niile ụfodụ ndị ji ebutere Naịjirịa aha ọjọọ n'ofesi. O kwuru nke a mgbe a gbara ya ajụjụ ọnụ maka ụmụ Naịjirịa e ji eji na mba Amerịka gbasara iji ụzọ aghụghọ anapụ ndị mmadụ ego site n'Intanetị. Shehu kwuru na gọomentị na ụlọomeiwu ga-asa anya na mmiri were nyoputa mperi niile dị n'iwu Naijiria nke ndị omekome ji eme mpụ. NLC anabataghị atụmatụ gọọmentị maka ibuliụgwọ ọkụ latrik. Otu jikọrọ ndị ọrụ Naịjirịa bụ Nigerian labour Congress (NLC) akagbuola atụmatụ gọọmentị ibuli ego ọkụ Latrik. Odeakwụkwọ NLC bụ Emmanuel Ugboaja, kwuru nke a mgbe ya na ndị ntaakụkọ nwere mkparịtaụka ma kwukwa na atụmatụ gọọmentị ire oke ha n'ụlọọrụ na-ekesa ọkụ latrik, tiri aka na tipper bu aja ebe NLC nọ. Idemmiri na-eme ịwa na mba Sudan Idemmiri eriela isi mmadụ iri isii na abụọ na mba Sudan dịka ha banyere udu mmiri kemgbe ọnwa Julaị. Ndị gbatagbata nke United Nations kwuru na idemmiri a emebiela ụlọ puku iri atọ na asaa ma kwuokwa na ha na-atụ anya na mmiri ọzọ ka na-abịa. Ndị United Nations na-ekwukwa na mmiri a ga-ezogide ruo ọnwa Ọktoba. Goolu mbụ na asọmpi nke mbụ Nwaafọ Naijiria bụ Moses Simon na-agbara ndị otu egwuregwu bọọlụ FC Nantes nke mba Frans sị na obi dị ya ụtọ dịka o nyere goolu ndị otu ya ji merie n'asọmpi nke mbụ ya. Simon dị afọ iri abụọ na ise batara na nkeji iri asaa na isii ma nye goolu ndị otu egwuregwu ya ji merie otu egwu bọọlụ Amiens SC. Gee Nkeji Akụkọ nke ụtụtu a:"	https://www.bbc.com/igbo/media-49471008
politics	Senator Elisha Abbo: Ndị gburu nwanna nna m, tọọrọ nwunye nna m che na a bụ ide ego	"Sineto Elisha Abbo gwara BBC na ndị ọmabeghi ndị ha bụ wakporo be nna ya, gbụọ nwanne nna ya ma tọọrọ nwunye nna ya. Sinetọ Abbo bụ onye a ka kpụ n'ọnụ maka ihe nkiri pụtara ebe ọ mara nwata nwaanyị ọra n'ebe a na-ere utu rọba n'Abụja sị na ọ bụ n'ọnụ ụtụtụ taa ka ihe a mere. ""Ndị a bịara, gbaa nwanne nna m egbe n'afọ tupu ha akpụrụ nwunye nna m gbalaga."" O kwukwara na taa mere ya abalị iri na otu nwunye  nna ya ahụ mụchara nwa ọhụrụ. Abbo sị na nwata ọhụrụ ahụ esoghi na ndị atọọrọ. Maazị Abbo sị na ya achọghị ịsị na ọ bụ maka okwu ụra ahụ ọ mara nwaanyị butere ya bụ mnwakpo. Ọ sị, ""Ejighị m maka ego bata ndọrọndọrọ ọchịchị. A zọrọ m ọchịchị iji nyere ndị be anyi aka, ọ bụghị maka na m hụrụ ndọrọndọrọ n'anya. ""Onwereike ọ bụrụ na ha che na m nwere ego mere ha jiri bịa. Mana enweghị m ego. Onwebeghi mgbe m rụru gọọmentị ọrụ."" Ndị uweojii si na ihe a mere na ogige Muchall dị na okpuru ọchịchị Mubi Nọt dị n'Adamawa steeti."	https://www.bbc.com/igbo/afirika-48973724
politics	Portharcourt: Ọgbaghara adaala na ntuliaka ha mere	Ogbagbara mere na ntuliaka ndị Rivers steeti Akụkọ na-eru anyị ntị ugbua bụ na ọgbaghara adaala na ntuliaka ịhọpụta onye ga-anọchi anya obodo Portharcourt n'ụlọome iwu ndị Rivers Steeti. Akụkọ a kwuru na ndị akpụ obi ji egbe maburu igbe eji eme ntuliaka, ebe ndị pati APC na PDP na-ebo onwe ha ebubo n'ihe butere ọgbara ahụ. Ndị mmadụ na-eri uju ọnwụ Kofi Annan Otu United Nation, mba Gana nakwa ụwa niile na-eri uju n'ọnwụ onye odeakwụkwọ United Nation n'oge gara aga bụ Kofi Annan. Onyeisiala Naịjirịa bụ Muhammadu Buhari n'okwu iti aka n'obi ya kwuru na Kofi Annan bụ nwoke dị umeala ma hụkwa mmadụ n'anya. Ndị uweojii n'Imo steeti anwụchiela ụmụnwaanyị Ipob ruru otu narị na-eme ngagharị iwe n'Owerri ụnyaahụ Ọnụ na-ekwuru ndị uweojii n'Imo Steeti bụ Andrew Enwerem kwuru na onweghi onye nwụrụ oge ha na-anwụchi ụmụnwaanyị ndị a. N'Egwuregwu: Otu FIFA ajụla atụmatụ njem nleta minista egwuregwu bụ Solomon Lalong chọrọ ime n'isi ụlọọrụ ha dị na Switzerland. Otu egwuregwu bọọlụ dị na mba spen ga-amalite asọmpi La liga Santander nke afọ 2018 banyere 2019 n'abalị a. Gee akụkọ anyị nke abalị a Lee ihe nkiri nke taa	https://www.bbc.com/igbo/afirika-45236092
politics	Akụkọ kachasị n'abali a: Igbo achọghị osote onyeisiala - Ipob	IPOB etiila mkpu ọzọ Ipob ekwuola na ihe ha chọrọ abụghị ka onye Igbo bụrụ osote onyeisiala Naịjirịa na ntuliaka 2019 dịka ọtụtụ ndị mmadụ na-ekwu ugbua. Ha kwuru na ndị na-ekwu ihe a bụ ndị ihere nye ndị Igbo. Ha kwusiri ike na sọsọ ịnwete ala Biafra bụ ihe kachasị ha mkpa. Nnai Nwodo ekwuola ebumnuche Ohaneze gbasara ntuliaka 2019 Onyeisi Ohaneze ndi Igbo bụ Nnai Nwodo agwaala BBC Igbo na onweghị onye ha na-akwado ugbua maka ntuliaka 2019. Mana o kwuru na onye Ohaneze Ndigbo ga-akwado ga-abụ onye kwenyere n'atumatu Bekee kpọrọ ''restructuring''. Nikki Haley etinyela akwụkwọ arụkwaghị m N'ofesi, Nikki Haley bụ onye na-anọchịte anya mba Amerika na n'otu jikọtara ụwa akpọrọ ''United Nations'' etinyela akwụkwọ arụkwaghị m. Haley banyere ọkwa a n'afọ garaaga ekwubeghị ihe mere o ji tinye akwụkwọ a. Onyeisi ala Amerika bụ Donald Trump kwuru na ya ga họpụta onye ọzọ ga-anọchite ya anya n'ime izuka n'abia. Senegal ga-anabata ụwa n'asọmpị Olympics ntorobia N'egwuregwu, ngalaba na-ahụ maka asọmpi olypics ahọpụtala mba Senegal dịka mba ebe ha-ago sọ mpi olympics nke ndị ntorobia nek afọ 2022. Senegal bụ mba nke mbu sị mpaghara Afrika ga-anabata ụwa n'asọmpị a. Gee nkeji nke abalị a Lee ihe nkiri nke taa Nnia Nwodo gara iriji na Saụt Afrika Ụnụ ejila ọgụ egbo ọgụ, bụ okwu Nnia Nwodo, onye ndu Ohaneze Ndigbo gwara Ndigbo. Nwodo kwuru nke a n'olu onye nọchitere anya ya n'emume iri ji Ndigbo na Saụt-Afrika na nsonso a. Ụbịam ọnụ ntụ abịala Alaigbo Ụnụ anụla e, a gụnyela Ebonyi n'ebe ụbịam ọnụ ntụ kachasị na Naịjirịa. Otu mbaụwa,United Nations Development Programme (UNDP) sị na ndị Ebonyi Sokoto, Jigawa, nakwa Rivas steeti bụ steeti ndị kacha daa ogbenye na Naịjirịa. Donald Duke atọọla aka na nti maka Naijiria ịgba mbibi China Donald Duke bụ onye bu ọkọrọtọ ndị otu SDP na ntuliaka 2019 adọọla aka na ntị maka oke ụgwọ Naịjirịa na-ekonye onwe ya n'isi site mba China na mba ndị ọzọ. Duke sị na ịgbazite ego na mba ofesi na egbu obodo a, nakwa na ọ ka mma ịhazị ụlọakụ Naịjirịa n'ụdị ga-enyere ha aka ibinye obodo ego na-agbaghị ọbara. Super Eagles - Ọ ihe bụ ụkwụ nama ji eje Umuahia? Obi na-amapụ ndị Nigeria Football Federation (NFF) ebe ọ bụ naanị mmadụ atọ ndị Super Eagles batarala maka nkwado asọmpị ha na ndị Libya ga-enwe na Uyo ụbọchị Satọde na-abịanụ. Gee nkeji nke abalị a Lee ihe nkiri nke taa	https://www.bbc.com/igbo/afirika-45782804
politics	L﻿ee ụbọchị ụlọikpe kachasị tinyere ikpe Nnamdi Kanu - Ọkaiwu Ejiofor	"Ụ﻿lọikpe kachasị bụ 'Supreme Court' na bekee etinyela ikpe dị n'etiti Mazi Nnamdi Kanu na gọọmentị Naịjirịa ka ọ bụrụ n'ụbọchị Mọnde, Ọktoba 24, 2022. Ọkaiwu Nnamdi Kanu bụ Ifeanyi Ejiofor kwuru nke a n'ozi o zipụtara n'akara soshal midia ya na mgede Tọzde. E﻿jiofor kwuru na ya gara leta Mazi Kanu taa bụ Tọzde n'ụlọ mkpọrọ ndị DSS ""ebe ha ka jicihiri Kanu na nnupuisi na mkpebi ụlọikpe"". O﻿ kwuru na ihe ya na Mazi Kanu kpara maka ya gbadoro ụkwụ n'akwụkwọ nke gọọmentị Naịjirịa gbara Kanu n'ụlọikpe kachasi, gbasara mkpebi nke ụlọikpe mkpegharị nyere nke bụ ka a tọhapụ Kanu. ""﻿Mụ na Kanu kpara gbasara usoro anyị ga-agbaso iji hụ na Onyendu pụtara na mkpọrọ, ọ kacha ugbua ụlọikpe tinyere ikp ahụ n'ụbọchị Mọnde, Ọktoba 24, 2022,"" Ejiofor depụtara. ""Ọ﻿ bụ eziokwu na gọọmentị nwere ikike ịgbagharị akwụkwọ, mana anyị kwenyesiri ike na gọọmentị ga-ebugodu ụzọ rube isi na mkpebi ụlọikpe mkpegharị nke kwuru ka atọhapụ Mazi Kanu na-egbughị oge."" E﻿jiofor kwuru na o doro ha bụ ndị ọkaiwu Kanu anya na akwụkwọ a gọọmentị etiti gbara n'ụlọikpe kachasị bụ ka ha hụ ohere ha ga-eji jigide Mazi Kanu, ""mana atụmatụ ha agaghị emezu"". ""﻿Ndị ọkaiwu Onyendu nke Ọkaiwu Mike Ozekhome SAN bụ onyeisi ya, dị njikere maka ụbọchị ikpe bụ Ọktoba 24, 2022."" A﻿kụkọ na-eru anyị ntị ugbua na-ekwu na Gọọmenti Etiti agbaghariala onye ndu otu Indigenous People of Biafra (Ipob) bụ Nnamdi Kanu  akwụkwọ n'Ụlọikpe Kachasị. Ụlọikpe  Mkpegharị dị na Abuja nọrọ  n’abalị 13 nke ọnwa Oktoba, afọ 2022 nye mkpebi ka atọhapụ Kanu, sị na ikpe amaghị ya na-ebubo metụtara iyi ndụ egwu. M﻿ana  Gọọmentị Etiti site n'ụlọọrụ Ọkaiwu Naijiria bụ Abubakar Malami gbara akwụwkwọ ụnyahụ bụ Wenezde n'abalị 19 nke ọnwa Oktoba, afọ 2022. n'ụlọikpe Kachasị sirịọ ka ụlọikpe ahụ gbachie ntọhapụ Kanu. Gọọmentị gbadoro ụkwụ n'ihe asaa bụ ihe  ha sị ha jiri gbajọọ mkpebi  Ụlọikpe mkpegharị."	https://www.bbc.com/igbo/articles/c2eqvydvy4vo
politics	Akụkọ kachasị n'ụtụtụ a: Wepụta akwụkwọ ntụliaka 1993 - Sinetị	Akụkọ kachasị mere taa; Ndị ụlọomeiwu Sịneti agwala INEC ka ha wepụta akwụkwọ ntụlịaka nke juun afọ 1993 bụ nke na-egosi na MKO Abiola meriri ntụlịaka onyeisiala n'afọ ahụ. N'aka nke ọzọ, Ohaneze ndigbo na ndị ọnụ na-eru n'okwu agwala gọọmenti etiti ka ha kwanyere Humphrey Nwosu bụ onye haziri ntuliaka ahụ ugwu dịka e si me Abiola. Osote Onyeisiala bụ Osinbajo agbanarịla ihe mberede Osote onyeisiala bụ Yemi Osinbajo gbanarịrị oke nsogbu dịka ụgbọelu Helilọpta bu ya ga n'ụlọọrụ na-ahụ maka ibubata ngwaahịa dị n'Abuja gbaturu n'ike mgbe ọ na-achọ ifepu Osinbajo gara emume mpụta n'agụmaakwụkwọ ụfọdụ ndị isi ụlọọrụ ahụ mgbe ihe a mere. Mba Ofesi; Kim Jong-Un  nwereike iga mba Amerịka Onyeisiala mba Amerịka bụ Donald Trump ekwuola na onwereike ịkpọ ogbo ya nke Nọt Korịa bụ Kim Jong-un oku ka ọ bịa mba Amerịka ma ọ bụrụ mkparịta ụka na Singapore gaa nkeọma. Trump kwuru nke na nzuko ya na Praịm Mịnịsta Japan bụ Shinzo Abe. N'egwuruegwu, Onye na-agbara Naịjirịa bọọlụ n'ebe etiti bụ Ogenyi Onazi akatọọla akụkọ na-ekwu na ya onye ndụ ya bụ Mikel Obi nwere esemokwu. Onazi kwuru na ọ bụ eziokwu na ọ naghị eme nkeọma n'asọmpi ugbu a, mana o metutaghị mmekọrịta ya na Mikel. Gere akụkọ mere na mgbede a n'otu nkeji:Ihe nkiri nke taa: Lee ihe nkiri taa	https://www.bbc.com/igbo/afirika-44410377
politics	“Onye ọbụla na-ekwu na Naịjịria dara ogbenye enweghi anya ime mmụọ” – Rochas Okorocha	Rochas Okorocha, bụ onye na-anọchịte anya mpaghara 'Imo West' n'ụlọ omeiwu ukwu Naịjirịa, ekwuola na onye ọchịchị ọbụla na-ekwu na Naịjirịa dara ụbịam, bụ onye enweghị ọgụgụ isi ichepụta ihe. Okorocha kwuru nke a na mkparịtaụka pụrụiche ya na BBC Igbo nwere n'ọdị nso a, dịka o kwupụtachara mmasị ya iso zọọ ọkwa onyeisiala Naịjirịa n'afọ 2023. Nwamadị a chịburu Imo steeti dịka Gọvanọ kwuru na onwebeghị onye a ga-eji tunyere ya n'ime ndị niile kwupụtarala mkpebi ha ịzọ ọkwa a. N'agbanyeghị ebubo nrụrụaka nke ndị ngalaba na-ebu agha megide mpụ bụ 'Economic and Financial Crimes Commission (EFCC) na-ebo ya, Okorocha kwuru na egwu anaghị atụ ya. Gbasara onye Igbo ịchị Naịjirịa, Okorocha kwuru na ndị Igbo anaghị akwado ndị nke ha. N’okwu ya ọ sị: “Ndị Igbo amaghị etu e si akwa ụzọ” Okorocha kọwakwara mmekọrịta dị n'etiti ya na Bola Ahmed Tinubu, onye bụ onyeisi oche pati All Progressives Congress (APC) si dị. Gbasara etu o si hụta ọchịchị Naịjirịa nke ugbua, Okorocha kwuru na ya agaghị ekwupụta uche ya kịtaa, na ha ka nọ n’oche ọrụ. Afọ 2023 bụ afọ Naịjirịa ga-eme ntuliaka maka ọkwa onyeisiala ga-anọchi onye nke na-achị ugbua bụ Muhammadu Buhari. Buhari achịzuola afọ asatọ nke iwu Naịjirịa nyere mmadụ ikike ịnọ n'ọkwa Onyeisiala. Ya mere na ihe niile banyere ịzọ ọkwa Onyeisiala Naịjirịa ji asara oke ọkụ ugbua. Mkparịtaụka BBC Igbo na Rochas Okorocha nwere rụtụrụ aka na mmasị ya ịzọ ya bụ ọkwa oche nakwa ihe ndị ọzọ banyere ọchịchị Naịjirịa.	https://www.bbc.com/igbo/afirika-60379215
politics	Kenya election 2022: Raila Odinga ajụla ịnabata mpụtara ntuliaka Onyeisiala mba Kenya	"Onye so na-azọ ọkwa onyeisiala mba Kenya bụ Raila Odinga ajụla ịnabata mpụtara ntuliaka ahụ nke ụlọọrụ Independent Electoral and Boundaries Commission (IEBC) kpọpụtara. Odinga bụ onye gbara onye nke abụọ na ntuliaka ahụ kwuru nke a na mgbasaozi o mere na Nairobi. Nke a bụ mbụ Odinga ga-apụta kwuo okwu kamgbe ụlọọrụ IEBC kpọpụtachara ntuliaka a. “Mpụtara ndị a bụ adịgboroja na-abaghị uru nke a ga-ama aka n’ụlọikpe” Ekelere m ndị nkwado m maka ịgbaso ụzọ udo, ana m asị ka ha gaa n’ihu na-eme nke a. “Ajụla m mpụtara a kpam kpam” Nke a na-abịa dịka ha na-ebo ebubo na e mere ntrụrụaka na ntuliaka ahụ N’otu aka ahụ ndị kọmishọna ntuliaka mmadụ anọ jụrụ ịnabata mpụtara ntuliaka onyeisiala ha ma sị na onyeisi ụlọọrụ na-ahụ maka ntuliaka esoghi usoro kwesịrị ekwesị n’ịkpọpụta mpụtara ahụ. Ha sị na mpụtara ntuliaka aka ahụ ekwesighi ntụkwasị obi, na e nyochaghị ha ọfụma. Osote onyeisi ụlọọrụ a bụ Juliana Cherera sị na e kweghi ha nyochaa mpụtara ntuliaka ahụ kpọpụta ya. O boro onyeisi ụlọọrụ ahụ ebubo na ọ gara n’ihu kpọpụta mpụtara ahụ ebe a hụbeghi vootu a tụrụ na mpaghara 20. Ha sị na mgbakọ akara vootu ndị a tụrụ na ndị debanyere aha maka ịtụ vootu adabaghị nke ọma. Onye bụbu osote onyeisiala Kenya bụ Willliam Ruto emerịela na ntuliaka ọkwa onyeisiala 2022 dịka ụlọọrụ ntuliaka Kenya bụ Independent Electoral and Boundaries Commission (IEBC) si kpọpụta n'ụbọchị Monde ụbọchị 15 nke ọnwa Ọgọstụ. O ji pasentị vootu 50.49 wee merie. Raila Odinga nwetere vootu pasentị 48.85  ebe  George Wajackoyah na David Mwaure nwtere nchịkọta vootu otu pasentị. Ruto onye bụ osote onyeisiala mba Kenya ruo afọ 10 gara aga, zọrọ ọkwa dịka ‘onye na-anọghị n’ọchịchị’ ebe ozi ya gbadoro ụkwụ n’ikwudoro ndị na-enweghị ka ọ hara ha na mba ahụ ma jụụ ịkwụnyere ndị nwere agba dịka ndị ọchịchị nke  ndị otu Kenyatta na Odinga. Mgbasaozi achụmnta vootu Ruto kpalitere mmụọ ọtụtụ ndị nkwado ya nakwa ndị ntorobịa nke pụtara ihe etu e si kwudoro ya. Otu ihe o mere tụrụ ọha n’anya ma kwanye ọkụ n’ikpalite aha ya na mmụọ ndị mmadụ bụ oge ọ jụrụ ikwudoro Onyeisiala Odinga nakwa Kenyatta n’iwu ọhụrụ ha chọrọ ịzịpụta nke e kwuru ghara imetụta akụnụba ndị mmadụ n’ụzọ ọjọọ. Dịka iwu pụtara oge nsogbu na ahụhụ mmụbawanye ọrịa covid-19 n’ụwa kpalịtere, ọtụtụ kwudoro Ruto maka ịjị ịkwụnyere iwu ahụ. Ruto zịpụtara ozi maka mmeri ya ma kele ndị nkwado ya, ụmụ afọ Kenya na ụlọọrụ IEBC. O kwuru na obi dị ya mma maka etu usoro ntuliaka siri gaa. Praịm minista Ethopia bụ Aiby Ahmed ezịgarala Ruto ozi maka mmerị ya. Ahmed kwuru na ọ na atụ anya na ya na Ruto ga-arụkọ ọrụ. Onyeisiala mba Zimbabwa bụ Emmerson Mnangagwa zipụtakwara ozi ekele nye Ruto maka mmeri ya. Mnangagwa kwuru na ụjọ anaghị atụ ya n'ihi na ọma na Ruto ga-achị ndị mba ya nakwa Afrịka n'ụzọ dị mma. Onyeisiala Muhammadu Buhari zitekwara ozi ekele nye Ruto ma kwuo na ọ na-atụ anya na mba Kenya na Naịjirịa ga-arụkọ ọrụ nke ọma n'ọchịchị ya. N'otu aka ahụ Najib Balala  bụ minista njem nlere anya na mba ahụ abụrụla onye ọchịchị mbụ na-ezigara Ruto ozi ekele. Ndị nkwado Ruto ji ọṅụ na obi ụtọ agba egwu n'isi ụlọọrụ pati William Ruto dị na Nairobi dịka akpọpụtachara aha ya dịka onye mmeri. Ọgụ dara n'ọgbọ ebe a na-atụ anya mkpọpụta mpụtara ntuliaka e mere ọhụrụ na mba Kenya n'ehihe Mọnde. Mmadụ anọ n'ime asaa so na kọmitii na-eme ntuliaka ahụ jụrụ ịkwado mpụtara ya, ma na-ekwu na “kpuchi kpuchi” ka nkụ n’ime usoro ya nke ha na-enyo enyo ma jụụ ikwudoro. Juliana Cherera bụ osote onyeisioche nke ụlọọrụ Independent Electoral and Boundaries Commission (IEBC) kwuru, ""Anyị enweghị ike ị nweta nsonaazụ  na mkpọpụta aha so mpụtara ntulika a n'ihi etu e siri mee kpuchi kpuchi n’agba ikpeazụ ngụkọ ntuliaka a” Ọ gbakwụnyere, ""Anyị ga-enye nkwupụta zuruoke n’oge adịghị anya... n anyị na-arịọ ndị Kenya ka ha nọrọ jụụ.""  Cheta na otu onye nnọchiteanya pati Odinga ebobuola ebubo na e nwere na usoro ntuliaka ahụ ezịghị ezi. Mpụtara ntuliaka ndị a gbarala n’anwụ na Kenya na-egosi na osote onyeisiala ha bụ William  Ruto na Raila Odinga bụbu minista na-asọkọta ihe n’ịzọ ọkwa a. Dịka 90% mpụtara ntuliaka si na mpaghara dị iche iche pụtarala ihe, ọ na-egosi na ọnụọgụgụ vootu na-ekewa ha abụọ dị obere. Mana o nwereike ịdị etu a ruo ọtụtụ ụbọchị a ga-akpọpụta onye meriri kpọmkwem. Pasentị ndị tụrụ vootu dị iri isi na anọ, nke dị obere na pasentị iri asatọ tụrụ vootu na ntuliaka afọ ise gara aga. Mana onyeisi ụlọọrụ ntuliaka bụ Wafula Chebukati sị na ọnụọgụgụ nwereike ịrị elu ma a mata ọnụọgụgụ ndị na-ejighi eletrọnik tụọ vootu pụta. Ntuliaka nwere ihe ọgbatauhie dịka ngwa ọrụ abịaghị n’oge nakwa ụfọdụ ha arụghị ọrụ n’ụfọdụ mpaghara. Chebukati rụtụrụ aka na ọgbaghara dapụtara na ntuliaka a ebe otu onye omeiwu ji egbe gbagbuo otu n’ime ndị nchekwa onye na-ama ya aka. Ugbua onye omeiwu ahụ na-agba ọsọ ugbua, ọ sị na ndị uweojii ga-arụ ọrụ iwete ikpe ziri ezi. Dịka a tụchara vootu ụnyahụ, ndị Kenya na-eche  mpụtara ntuliaka Onyeisiala e mere ụbọchị Tuzde. Ntuliaka ahụ nke gara n'udo, nwere nsogbu ebe ụfọdụ e nwere ndọghachi ahụ  dịka e bidoghị n'oge nakwa nsogbu igwe e ji atụ vootu. E mechiri atụmvootu mana  atụmvootu ka na=-aga na mpaghara ebe ndị a maliteghị ịtụ vootu n'oge. Ngalaba na-ahụ maka  ntuliaka ekwubeghị mmadụ ole tụrụ vootu mana n'ihe dịka Elekere anọ nke ehihie ụbọchị Tuzde, ihe karịrị pasent 50 ndị debanyere aha ha maka atụmvootu atụọla. Mba Kenya amalitela ntuliaka ọkwa onyeisiala taa bụ ụbọchị Tozde. Ụfọdụ ụmụafọ mba ahụ  malitere kwụwa n'ahịrị  n'ọdọntaa vootu n'abalị foro taa n'isi obodo Kenya bụ Nairobi. Onye ntaakụkọ BBC nọ ebe ahụ bụ  Anne Soy  kwuru na  en'ụzọ ụtụtụ n'a ahịrị ndị chọọ ịtụ vootu eruola mita 200 n'isi ụtụ. Ụfọdụ gwara ya na ha bịara n'ebe Elekere itoolu nke abalị. Otu nwaanyị na-ere mgbụrụosisi bụ Margaret Mwangi,dị afọ 59, kọwara nna ya kpebiri na ya agaghị ala n'ụllọ ya n'abalị  iji nweta ohere ịtụ vootu yua ọsọọsọ. Ya bụ nwaanyị bụ onye nke abụọ n'ahịrị kwuru na na-aele anya ya tụcha vootu, ya ala n'ụlọ ya na-esozi ihe na-eme n'ihe onyonyo TV.  Ndị mba Kenya ga-eme ntuliaka  iji họpụta onyeisiala mba ha n’ụbọchị itolu nke ọnwa Ọgụst a. Dịka ha na-akwado ka nyocha sitere n’aụjụ ajụrụ ndị mba ahụ na-egosi na ọ bụ Ralla Odinga na osote onyeisiala mba ahụ ụgbua bụ William Ruto bụ isi sekpụ ntị na ya bụ ntuliaka. N’otu aka ahụ ka onyeisiala mba ahụ ugbua bụ Uhuru Kenyatta na-akwado Odinga ma katọọ Ruto. Ka ha na-akwado, ụfọdụ echefubeghị ọgbaaghara dapụtara na ntuliaka nke afọ 2007 nke tara isi mmadụ 1,200. Cheta na ndị obodo Kikuyu bụ ebe Kenyatta si ahopụtala ndị isiala atọ n’ime anọ kemgbe afọ 1963.  William Ruto Wlliam Ruto dị afọ 55 bụ onyeisi otu Pati Kenya Kwanza Alliance. Ọ rụbụrụ ọrụ dịka onye omeiwu, Mịnịsta ọrụ ugbo ma bụrụ osote onyeisiala ugbua. A kpụpụrụ Ruto ụlọikpe maka ebubo imegide ikike dịịrị onwe n’ụlọikpe International Criminal Court nke metụtara ọgbaaghara mere oge ntuliaka 2007. A kụpụrụ ya bụ Ikpe ma Ruto sị kwa na aka ya dị ọcha. Ruto na Kenyatta meriri Odinga na ntuliaka nke afọ 2013 na nke 2017. O na-ekwe nkwa na ọ ga-akwalite ego ndị ọrụ ubi na ụlọọrụ ndị nọọrọ onwe ha ma kwalite kwa ọnọdụ ahụike mba ahụ. Raila Odinga Raila Odinga bụ onye otu pati Azimio La Umoja nke otu pati Kenyatta bụ Jubilee nọ n’ime ya.Odinga bụ nwa onye mbụ bụ osote onyeisiala mba Kenya ebe Kenyatta bụ nwa onyeisiala mbụ mba ahụ. Odinga, onye nọbụ na nga maka ndọrọndọrọ ọchịchị na-ekwu na ntuliaka atọ emerela na mba ahụ bụ ya kwesịrị ịnwe mmeri. Odinga na-ekwe nkwa na ọ ga-enye ndị enweghị ọrụ ego mgbado ume, nye mmadụ niile ahụike, kwalite agụmakwụkwọ ma chụọ mpụ na nrụrụaka ọsọ ụkwụ eru ala. George Wajackoyah George Wajackoyah na-ahụ onwe ya dịka ọkaiwu, ọkaibe n’akwụkwọ na onye na-enyopu ala. Ọ bụ ọkọlọtọ nke Roots Party ka o ji azọ ọkwa onyeisiala mba Kenya. Ọ na-ekwe nkwa ịkọpụta Igbo maka iji ya mepụta ihe na ọgwụ ahụike, ọ kwekwara nkwa iji mkpụrụ amụ Hayina na nsị agwọ gbaa mgbere mba na mba ma belata ụgwọ Kenya ji n’ofesi. Wajackoyah kwukwara na ọ ga-akwụ onye ọbụla ejidere na-eme nrụrụaka ụdọ.  David Mwaure Waihiga Waihiga bụ onye ọkaiwu ji ọkọlọtọ otu Agano azọ ọkwa onyeisiala mba Kenya. O kwuru na ọ ga-alụso nrụrụaka ọgụ ma wepụta ihe niile gọọmentị ji ego eme ka mmadụ niile hụ."	https://www.bbc.com/igbo/articles/cn0383w3nj3o
politics	Arthur Eze na Anyim Pius Anyim: Gịnị na-esere ha? Lee ihe anyị ma	"Kamgbe izuụka ole na ole ka aha Authur Eze bụ nwafọ Igbo ji ego achụnta ego malitere iwu na soshal midia maka ihe o kwuru banyere onye Igbo ịchị Naịjirịa n'afọ 2023. Eze nọọrọ n'obodo ya dị n'Ukpo, Dunukofia nke Anambra Steetị sị na onye Igbo ịchị Naịjirịa dị n'aka Chineke kama na ndị Igbo kwesịrị ibu ụzọ hụ onwe ha n'anya. Ọ gara n'ihu kọwaa etu ndị Hausa si nyere ya aka site n'inye ya ọrụ ngo nakwa itinye ya n'azụmaahịa mmanụ Agbidi, na onweghi onye Igbo ga-emenwu ya. Eze ji Pius Ayim bụbu odeakwụkwọ gọọmentị etiti n'ọchịchị Goodluck Jonathan maa atụ sị na onweghi ihe o ji ọkwa ahụ mere ndị Igbo. Kama na ihe Anyim mere bụ ịkpọ ndị ọrụ Julius Berger ka ha rụọ ukporo gawara n'ụlọ ya, ebe ụzọ ndị ọzọ dị n'ọwụwanyanwụ adịghị mma. Eze sị na ugbua ọ bụ onyeisiala Buhari na-arụ ụzọ ndị a tinyere akwammiri Naịja nke abụọ. Okwu ndị a Eze kwuru wutere ọtụtụ ụmụafọ Igbo ọkachasị Pius Anyim bụ onye ọ kpọrọ aha. Nke a mere Anyim ji dere Eze akwụkwọ ozi bụ nke e bipụtara n'ihu akwụkwọ ntaakụkọ n'ụbọchị abụọ gara aga. Anyim sị na ihe na-ewe Eze iwu bụ na o nyeghi ya ọrụ ngo mgbe ọ ji ọkwa odeakwụkwọ gọọmentị etiti. Ọ sị mgbe o malitere ọrụ a na Eze kpọ otu nwoke bịa n'ụlọọrụ ya, ma rịọ ya ka o mee ka e nye nwoke ahụ ọrụ ngo ịrụzi isiụlọọrụ ndị 'Code of Conduct Bureau'. Mana ọ gwara Eze na ọ ka malitere ọrụ ọhụrụ na ọ mabeghi etu ihe si aga, kama na ọ gaa tinye akwụkwọ ọrụ dịka usoro iwu si dị. Ọ sị na Eze hapụrụ ụlọọrụ ya pụọ, na ọ maghị ihe o mere mana  nwoke ahụ mechara nwete ọrụ ngọ ahụ. Anyim sị na ọ bụ kamgbe ahụ ka Eze malitere ịgba ya mgba okpuru nakwa imetọsị aha ya n'ọha. Ihe ọzọ gbara ọkpụrụkpụ Anyim gwara Eze bụ na ọ na-ebere n'ahụ Jonathan mgbe ọ na-achị dịka ijiji, ugbua na o bere n'ahụ Buhari na-akatọzi ọchịchị Jonathan. Ọ dị ka a ga-asị na ihe a Anyim dere wutere Eze ma baa ya n'ụmịị nke mere o ji zaghachị ihe niile a Anyim dere n'akwụkwọ ozi. N'ozi si n'aka ndị mgbasaozi Eze nke Okpala Okechukwu tinyere aka na ya sị ọsịsa a Anyim dere gosiri na ọ na-emere Eze anyaụfụ. Ọ sị n'agbanyeghi na Anyim arụọla ọrụ na gọọmentị dịka odeakwụkwọ nakwa onyeisi ndị sịnetị na o nweghi ihe o ji ya mepụta iji tụnyere Eze. Ọ sị na Eze enyerela ọtụtụ ndị mmadụ aka site n'itinye ha n'ọrụ kamgbe ọ gụchara akwụkwọ na mba Amerịka. Ọ gara n'ihu kwuo na Anyim bụ ihe iyi ndụ egwu nye ndị Ebonyi bụ steetị ya mgbe o ji ọkwa onyeisi ndị omeiwu. Na Anyim bụ onyeisi ndị sịnetị si ala Igbo kachasị njọ, na onweghi uru o ji ọkwa ahụ baara ndị Igbo. BBC Igbo ka na-agba mbọ inwete ozi n'aka ndị abụọ Igbo ji eme ọnụ bụ Arthur Eze na Pius Anyim ka a mara ""etu mmiri si baa n'opi ụgbọghọrọ"" Akụkọ ka na-abịa... Akụkọ ndị ọzọ ga-amasị gị:"	https://www.bbc.com/igbo/afirika-53538675
politics	Peter Obi enweghi ike ịbụ onyeisiala Naịjiria - Fada Mbaka	"Ụkọchukwu Katọlik a ma ama bụ Ejike Mbaka ekwuola na Peter Obi agaghị abụnata onyeisiala Naịjirịa. Fada Mbaka bụ onyeisi ụlọ ekpere Adoration Ministry Enugu, kwuru nke a n'ọgbakọ ekpere o mere n'ụlọ ekpere ya taa bụ Wenezde, abalị iri na ise nke ọnwe Jun afọ 2022. Cheta na Peter Obi, bụbu gọvanọ Anambra Steeti, bụ onye na-azọ ọkwa onyeisiala Naịjirịa n'otu 'Labour Party'. Mbaka kwuru na Peter Obi bụ mmadụ na-enweghị mmụọ inye mmadụ ihe, ma kwukwa na ""onye aka 'gum' agaghị abụnata onye ndu Naịjirịa"". ""Ọ ka mma inwe onyeisiala bụ agadi nwoke nwere mmụọ onyinye, karịa inwe onye ntorobia nwere aka 'gum'."" Ọ gakwara n'ihu kwuo na Abubakar Atiku - onye na-azọ ọkwa onyeisiala na Pati PDP - egosila na ọ dịla njikere ịzọ ya bụ ọkwa n'ihi na ya na Peter Obi akwụghịzi. ""Peter Obi nwere abụmọnụ ọnụ, onweghị ebe o ji azụ aga...ma ọ bụrụ na ọ bịaghị sekpuru ala n'elu 'altar' Adoration."" Mbaka kwuru. Mbaka kwuru na Peter Obi kparịrị mmụọ nsọ. O kwuru na ọ bụ ya nyeere Peter Obi aka ịlọghachi n'ọkwa Gọvanọ n'Anambra steeti, ""mana ọ bịaghị bịa kelee Chukwu"". ""Onye anaghị eri ego ya eri ka ụnụ na-achọ ịkwado? Ụnụ ọ chọrọ ka agụụ gụgbuo ndị mmadụ?"" ""Ọ bụrụ onyeisiala, ọ ga-emechi mịnịstrị anyị."" ""Ọ bụrụ na ndị Igbo na-achọ onye ga-anọchite anya ha na Naịjirịa, ọ bụghị ụdịrị mmadụ Peter Obi."" Mbaka kwukwara sị: ""Onye jụrụ inye onyinye n'ụlọụka o kwesịrị ịbụ onyeisiala?"" Ọ gakwara n'ihu kwuo na ọ bụ otu a ka Peter Obi si hapụ APGA mabanye PDP, n'agbanyeghị enyemaka niile Odumegwu Ojukwu nyeere ya iji bụrụ gọvanọ. ""I (Peter Obi) ji Ojukwu wee bido, n'etiti n'abọ ị tụhapụ Ojukwu, tụhapụ Igbo bụ Igbo, tụhapụ APGA, banye PDP,"" Mbaka kwuru. ""Ugbua ọ gbabala na Labour (Party), ime emewela ya na 'Labour'."" ""Ọkwa ị ma na onweghị ihe ụmụakwụkwọ kpọrọ asị ka 'labour'...onye ọbụla kwadowe labour'."" ""Ọ bụrụ na o si na APGA were azọ ọkwa a, anyị amara na o nwere ndị ọ na-anọchi."" N'afọ 2018, dịka Abubakar Atiku na Peter Obi na-achụ nta Mbaka kwuru na ihere ga-abụ nke ha n'ihi na Peter Obi na-emere Chineke aka 'gum'. Mbaka kwuru nke a n'emume 'harvest' nke ụlọ ekpere ya mere n'afọ ahụ. Peter Obi na ọtụtụ ndị ndọrọndọrọ ọchịchị ndị ọzọ gara ya bụ emume, mana Peter Obi ekweghị akpọ aha ego, kama o kwuru na ya ga-ahọrọ otu ihe ya ga-emere ụlọụka Mbaka. Mana Mbaka kwuru na ihe ahụ Peter Obi mere bụ mkparị nye Mmụọ Nsọ Chukwu. O kwukwara na Atiku na Peter Obi ga-ada ntuliaka ahụ n'ihi na Obi enweghị mmụọ onyinye. Fada Mbaka mechara rịọ Peter Obi mgbaghara maka ihe ahụ o kwuru gbasara ya, mana dịka ọ na-ekwu okwu taa bụ Wenezde, abalị iri na ise nke Jun 2022, o kwuru mgbaghara ahụ ọ rịọrọ esighi ya n'obi. ""Arịọrọ m Peter Obi mgbaghara n'ihi na Bishọpụ nyere m iwu ka m rịọ ya. Dịka ụkọchukwu Katọlik, iwu ji m irubere Bishọpụ m isi."" Mbaka kọwara na ihe mere n'ụbọchị ahụ na 2018 bụ na Peter Obi chọrọ ịnọrọ n'ime ụlọụka ya na-achụ nta vootu, mana ya ekweghị. O kwuru sị: ""Peter Obi chọrọ ka m nye ya ohere ka ọ nọrọ n'ime ụlọụka rewe ahịa ya na Atiku, mana ekweghị m."" ""Ọtụtụ ndị pati APC, gụnyere gọvanọ Ganduje nke Kano steeti bịachara ebe a ụbọchị ahụ."" ""Ọ bụrụ na Peter Obi bido ikwu okwu maka PDP, aga m enyekwa ndị ọzọ ohere ka ha bịa kwuo okwu maka pati ha?"" ""Ụlọ nsọ Chineke abụghị ebe a na-ekwu okwu ndọndọrọ ọchịchị."""	https://www.bbc.com/igbo/articles/c25ww28ggdqo
politics	Akụkọ dị mkpa: NLC agwala ndị ọrụ ha laghachị n'ọrụ	Akụkọ dị mkpa taa: Akụkọ na-eru anyị ntị ugbua ekwuola na otu jikọtara ndị ọrụ Bekee niile a kpọrọ Nigerian Labour Congress akwụsịla abụbụ ọrụ nke ha kpọkọrọ n'izuụka gara aga. Onyeisi NLC bụ Denja Yaqub kwuputara nke a n'ozi ha gụpụtaara ndị ntaakụkọ n'Abụja taa. Gụọ maka abụbụ ọrụ ahụ ebe a: NLC: Ka abụbụ ọrụ sịrị kwụrụ n'alaigbo PDP Enugwu steeti akwadola Ifeanyi Ugwuanyi dịka onye na-eburu ha ọkọrọtọ na ndọrọndọrọ gọvanọ steeti ahụ na 2019. N'otu aka ahụ, APC Abịa steeti ekwekọrịtala ka Onyeisiala Muhammadu Buhari pụta maka ịzọ ọchịchị onyeisiala 2019. Theresa May sị nauche ya dị na Brexit Aka na-achị mba Britain bụ Theresa May ekwusiela ike na obi siri ya ike na ya ga-ahazinwu nnwereonwe Britain a kpọrọ 'Brexit' na Bekee. May kwuru nke a n'ịsa okwụ ndị sị na ọ maghị ihe ọ na-eme gbasara etu azụmahịa mba Britain na ndị EU ndị ọzọ ga-adị mgbe ha kewara. Cristino Ronaldo nwere ike ịtụmmadụ mkpọrọ Cristiano Ronaldo agwala ụmụ ụwa aṅalantị n'ebubo otu nwagbọghọ na-ebo na ọ kwasoro ya iko n'ike n'afọ 2009. Ọkaiwu Ronaldo ekwukwaala na ha ga-akpụpụ akwụkwọ akụkọ ndị Jamani bụ Der Spiegel bụ ndị buru ya bụ akụkọ ụgha, ụlọikpe. PDP eyigharịala ntuliaka imeụlọ ụfọdụ steetị. N'akukọ yiri ibe ya, otu ndọrọndọrọ APC ekwuola na eyigharịala ụbọchị ha ga-eme ntuliaka nke ime ụlọ na PDP nke Imo, Lagos na Kano steeti mana ha ekwubeghị ụbọchị ha ga-eme yabụ ntuliaka. USAID adoola aka na ntị maka ihe nwere ike imebi ntuliaka Naịjirịa na 2019 Otu sị mba ofesi na-elebanya na nkwadebe ntuliaka Naịjirịa nke afọ 2019 na-ekwusike na egwu na-atụ ha gbasara nkwadeba ntuliaka a. Ha kwuru na ọtụtụ ihe dị iche dịka nsogbu ndị omekome, orire vootu nakwa ozi asị na social media nwere ike imebi ntuliaka a na 2019. Akwa adaala n'Indonisia N'ofesi, ala mara jijiji egbuola mmadụ karirị narị anọ n'asatọ n'ala Indonisia. Ndị gbatagbata kwuru na ha ka na-achọ ndị dị ndụ n'ebe a ihe a mere. Jose Mourinho ọ ga-achịkọta Man U n'ihu? N'egwuregwu, Rio Ferdinand bụbụ onye ọgba bọọlụ otu Manchester United ekwuola na oge eruola ndị na-achị otu bọọlụ Manchester United lebe anya ma Jose Mourinho ga-abụ onye nchịkọta otu a ma ha na-aga n'ihu. O kwuru nke a maka ọkpụ atọ asatara otu West Ham jiri meri ha ụnyahụ mana onweghị ihe Man U na-ekwu ugbua maka okwu a. Gee nkeji nke ụtụtụ a Lee ihe nkiri nke taa:	https://www.bbc.com/igbo/media-45697181
politics	Aisha Buhari: Buhari gara arụ karịa ma ọ bụghị nwoke abụọ	"Ọnụ na-ekwuru nwunye onyeisiala Naijiria bụ Sulaiman Haruna, ekwuola na nne ya ukwu bụ Aisha Buhari kwuru ọtụtụ ihe dị mkpa karịa okwu ndị bụ ọgbatauhie nye di ya. Akụkọ na-efegharị na soshal midia ụbọchị Tuzde, Disemba 5, 2018, kwuru na nwunye onyeisiala gbara ama na mmadụ abụọ so n'ọchịchị Buhari bụ ọgbatauhie mere na di ya arụghị ọrụ karịa ka ọ rụrụ. Nwunye onyeisiala kwuru na ndị kwesịrị ibuso mmadụ abụọ ahụ, ndị ọ kpọghị aha, agha na-aga n'azụ na-arịọ ha ihe. Oge BBC kpọrọ ya n'ekwentị ịjụ ya na akụkọ ahụ na-efegharị na ọ bụ ezie, o kwuru na ya enweghị ọsịsa. Harụna ekweghị maọbụ gọọ akụkọ ahụ. "" O nwere ọtụtụ ihe dị mkpa nwunye onyeisiala kwuru n'ọgbakọ ụmụnwaanyị e mere n'Abuja, unu bụ ndị ntaakụkọ hapụ ya na-akọ ihe ọzọ."" Dika Haruna siri kọwa n'akwụkwọ mgbasaozi o zitere BBC Igbo, nwunye onyeisiala tụrụ arịrị banyere ọnọdụ ụmụnwaanyị ndị di ha nọ n'ọgbọ ọgụ Boko Haram. O gara n'ihu sị na Aisha Buhari rịọrọ gọọmenti ka ha lebanye anya n'ọnọdụ ụmụnwaanyị ndị ahụ n'ihi na ọ bụ ha n'anụ ụfụ di ha ịnọ n'ọgbọ ọgụ. Buhari arịọla ndị Krọs Riva Steeti ka udo chịaa - Kwee nu ka udo chịaa n'etiti unu - Buhari Onyeisiala Buhari etinyela ọnụ n'ọgbaghara dị n'etiti obodo ndị nọ n'okpuruọchịchị Biase nke dị na Krọs Riva steeti bụ nke tarala isi ọtụtụ mmadụ. N'ozi si n'aka onye enyemaka ya bụ Garba Shehu, Buhari rịọrịọ ndị obodo ndị a ka ha kwe ka udo chịwa n'etiti ha. Akụkọ kwuru na ọgbaghara a dị n'etiti obodo Urugbam, Egbor, Ipene na Abanwan bụ maka ịzọ oke ala gbara ha gburu gburu. Uche Nwosu bụbu onyeisi ndị ọrụ gọọmentị n'Imo Steeti, ahapụla otu ndọrọ ndọrọ APC mabanye otu Action Alliance. Nwosu kwuru na n'agbanyeghi nhapụ ọ hapụrụ APC, na nkwado ya ka dị n'ebe Onyeisiala Muhammadu Buhari nọ n'ịzọ ọkwa na ntuliaka 2019. Mba Fransị akwụsịla mbuli ego ụtụisi ha tinyere na mmanụ ụgbọala nke buterela ngagharịiwe n'ime izuụka abụọ, rue ọnwa isii. Praịm Minista mba ahụ bụ Edouard Philippe kwuru na ọ dị oke mkpa ige ntị n'ihe bụ iwe ndị mmadụ. Onye nchịkọta otu egwu Liverpool bụ Jurgen Klopp anabatala iwu ego dị nde paụnds asatọ e riri ya maka ịgbaba n'ime ọgbọ egwuregwu. Klopp kwuru na ọ bụ eziokwu na ọ dara iwu, na ọ pụghị ịgbanarị nke a. Gọvanọ Obiano nke Anambra steeti akpọla ndị ọnụ na-eru n'okwu n'ọrụ ikpe nkwumọtọ ka ha wepụta ụsọrọ ga-ahazị ikpe nkwụmọta na steeti ahụ. Odeakwụkwọ ukwu steeti ahụ bụ Solo Chukwulobelu kwuputere nke an nzụkọ ndị ọrụ na-eru n'okwu emere n'ọnisha. Onyeisi ụlọrụ Nigeria Railway Cooperation bụ Niyi Ali ekwuola na ha n'enyocha otu nwoke gburu onwe ya na ụzọ oloko dị n'Abuja ụnyahụ siri mee. Otụtụ mmadụ kwụrụ n'akara twitter ha na ọ bụ ụkọ na ụbịam dị na Naịjirịa kpatara ụdị arụ a. N'ofesi, onyeisi mba Amerika bụ Donald Trump na nwunye ya Melani Trump akwanyela George Bush nke nukwu ugwu ikpeazụ ebe edobere ozu ya na Capitol US. A ga-edowe ozu George Bush na-akụkụ nwụnye ya na Texas bụ obodo ya ụbọchị Wednesday. Ndị agha kwaga Borno ozugbo! Gọọmenti etiti enyela ọchịagha Tukur Buratai iwu ya kwara ngwongwo ya gafee n'ọwaanyụ nke ukwu awusa ka ọ ga mara ebe ya bụ asuruasu dowere akaodo. Minista na ahụ maka ndị agha bụ Mansur Dan-Ali kwuputara nke a n'Abuja ụnyahụ."	https://www.bbc.com/igbo/media-46425994
politics	Ebele Obiano and Bianca Ojukwu: Ihe mere Bianca Ojukwu jiri 'maa mụ ụra' - Ebele Obiano	"Ebelechukwu Obiano bụ nwunye Willie Obiano nke bụbu gọvanọ Anambra steeti, ekwuola na ọ bụ ekele ka ọ gara ikele Bianca Ojukwu mere O ji 'maa ya ụra'. Obiano kwuru na o riri ya ọnụ ihe mere Ojukwu ga-eji 'maa ya ụra', nke na-efegharị n'ihe onyonyo mgbe a na-edu Charles Soludo n'iyi ọrụ dịka Gọvanọ ọhụrụ Anambra Steeti n'ụbọchị 17 nke ọnwa Maachị afọ 2022. Ọ bụ n'akwụkwọ ozi o si n'aka Chidiebele Obika bụ otu ọnụ na-ekwuru ya depụta n'ụbọchị 19 nke ọnwa Maachị, ka o kwuru nke a wee sị, ""Agara m ikele Bianca Ojukwu dịka mụ na ya na-ekele na mbụ, o jiri 'maa mụ ụra' ma kwaa m aka"", na-enweghi ihe m mere ya iji kpasuo ya iwe."" O kwuru sị, ""Aghọtaghị m ihe mere onye bụbu onnye nnọchiteanya anya Naijirịa ga-eji nwee ụdịrị iwe na ekworo dị etu a n'obi ya"". Obiano kwuru na ọ baghị ya n'obi ịzaghachi Ojukwu, kama na o si ebe ahụ pụọ dịka ihe merenu gbara ya gharịị. Okwu a kpụ n'ọnụ kemgbe Tọzde 17 Maachị, 2022 bụ esemokwu dapụtara n'etiti Ebele Obiano na Bianca Ojukwu n'oge a na-edu gọvanọ Charles Soludo n'iyi ọrụ n'Awka, Anambra Steetị. E nweghi onye maara kpọmkwem ihe butere esemokwu n'etịtị ụmụada Igbo abụọ a. Ihe onyonyo fegharịrị na soshal midia ụbọchị Monde gosiri ka Ebele Obiano biliri n'oche ya gakwuru Bianca n'ebe ọ nọ, mana a maghị kpọmkwem ihe Ebele gwara Bianca. Bianca kwụrụ n'ozi o nyere Ụlọntaakụkọ Arise Ụbọchị Tuzde na ọ bụ Ebele Obiano bịara ebe ọ nọ ala ịkwa ya emo, jụọ ya, ""Gịnị ka ị bịara ime ebe a, ọ kwa ị sị na ịgaghị abịa emume ndị pati APGA ọzọ"" O kwuru na  ya gbara ya nkịtị dịka ndị nọ nso dụrụ ya ọdụ ya gba ya nkịtị mana o bidoro dụwa ya aka n'ubu. "" Agwara m ya ya emetụzịla m aka mana ọ gara n'ihu dụkwa m aka ma chọọ iwepụ ịchafụ m,  were kunie nye ya ụra chara ọkụ iji kwụsị ya."" Mana tupu ụbọchị idu Soludo n'iyi ọrụ eruo, e nweela esemokwu dị n'etiti Bianca Ojukwu na ụfọdụ ndị ndu pati APGA, ọkachasị oge Willie Obiano na-achị Anambra Steetị. Otu onye ọnụ na-eru n'okwu ndọrọ ndọrọ n'Anambra na-achọghị ka a kpọọ aha ya sị na ọ malitere n'afọ 2018/2019. Na ọ bụ mgbe Bianca Ojukwu chọrọ ịzọ ọkwa sịnetọ ga-anọchiteanya Anambra South na nwunye Ebele Obiano kpọpụtara onye a kpọrọ Prince Nicholas Ukachukwu ka ọ zọsị Bianca ọkwa ahụ. Na oge a na-eme ntuliaka ime ụlọ n'Ekwulobia, na ọ gbaghara dapụtara nke mere APGA jiri nye Nicholas Ukachukwu ọkọlọtọ. ""Kamgbe ahụ ka esemokwu dị n'etiti Ebele na Bianca biri ọkụ nke mere ha jiri na-akatọ onwe ha, tinyekwuoro ndị nkwado ha. N'otu ihe onyonyo wepụtara n'afọ 2018, Bianca Ojukwu katọrọ ndị ndu APGA maka etu ha sị akpa agwa bụ nke ọ sị na ọ jọgburu onwe ya. Ọ sị na ""ndị APGA kparịrị ndị Igbo. A ga-ekwe nwata aka maka ịgbahapụ nne ya na ụmụnne ya mgbe nna ha nwụrụ?"" A ka na-ekwu ya ""APGA anara ụmụnne ha ego n'Imo Steeti n'aha ime ntuliaka ime ụlọ mana ha emechaghị mee ya kama ha tinyere ndị masịrị ha n'ọkwa."" Nke a butere esemokwu n'etiti ya na ndị ndu APGA bụ nke Gọvanọ Willie Obiano na-achị Anambra n'oge ahụ bụ otu n'ime ha. Akụkọ kwuru na ọ bụ n'ihi esemokwu ahụ mere APGA enyeghi Bianca Ojukwu ọkọlọtọ ịzọ ọkwa Sịnetọ n'afọ 2019. N'isi ụtụtụ ụbọchị 17 Maachị, 2022 bụ mgbe Obiano ga-arịtu n'ọkwa, Bianca dere ọtụtụ ihe n'akara Facebook ya nke gosiri na obi dị ya mma na onye ọzọ na-abanye n'ọchịchị Anambra Steeti nakwa APGA. Bianca sị ""Ụbọchị ọhụrụ abịala, ụbọchị nwereonwe, anyị ga-abụ abụ mgbapụta. Anambra ga-aka mma"". Ọ sị na ọ dịka ụbọchị ndị Izrelụ nwereonwe ha site n'aka ndị Ijiptu ka e dere ya n'akwụkwọ nsọ. Bianca sị na ụbọchị a gosiri na o nweghi onye ga-anọ n'ọgbọ ruo ebighi ebi. O doghi anya ma ọ bụ ihe ndị ahụ ka nwunye Willie Obiano bụ Ebele hụrụ mere o jiri gakwuru Bianca n'oge emume idu n'iyi ọrụ ahụ. Onye bụ Bianca Ojukwu Onye bụ Ebelechukwu Veronica Obiano?"	https://www.bbc.com/igbo/afirika-60787808
politics	Anaghị m ekwenye n'ihe niile Nnamdi Kanu na Igboho na-ekwu mana ha bụ ezigbo enyi m - Femi Fani Kayode	"Onye bụbu Mịnịsta njem ụgbọelụ Naijịrịa bụ Femi Fani-Kayode kwuru na ọ kwadoghi nkewa Naijịrịa maọbụ agha ọ bụla ga-esilete isi na mba Naijịrịa. Ọ bụ n'ọgbakọ ndị otu ntaakụkọ Kwararafa Reporters mere n'ụbọchị Tọọzde maka ịdị n'otu ala Naijịrịa nke isi okwu ya bụ ""One Nigeria: A Critical Look into the Future"" ka o kwuru nke a. N'okwu ya Femi Fani-Kayode kwuru si: ""Udo ka mma n'okwu ala anyị, agha abụghị ụzọ ziri ezi. Mụ na ọtụtụ ndị mmadụ arụkọla n'oge gara aga, obughị mmadụ niile a ka mụ na ha nwere nkwekọrịta ma agaghị eji maka na anyi enweghi nwekọrịta kagbuo emi enyi dị n'etiti anyị"" Ọ gara n'ihu kwuo ụfọdụ n'ime ndị bụ enyi ya nke otu n'ime ya gụnyere Nnamdi Kanu O kwuru sị: ""Nnamdi Kanu bụ ezigbo enyi m agbanyeghi na anyị anaghi enwe nkwekọrịta oge niile, mụ na ya zukọrọ n'ime ụlọ nga nke Kuje"". ""Sunday Igboho bukwa enyi m. Mu na ya arụkọọla ọrụ n'oge gara aga, ọ kachasi mgbe anyị jịkọrọ aka mee mkpesa ka egbulie mmachi amachiri ịbụta nri nke onyeisiala Buhari gere nti mee"" O kwuru si ""Ịwe mmadụ niile na ala Naijịrịa ruru ha, ma ndị ugwu, ma ndị ndịda, enwere etu Naijịrịa si emejọ ma emetụta mmadụ niile. Anyi aghaghi eji maka mmejọ ndị a gbuwe maọbụ katọba onwe anyị kama ka anyị niile jịkọọ aka ọnụ soro ụzọ udo nakwa ịdị n'otu ịhụ maka ọgaihu ala anyị"" Fani-Kayode kwukwara uche ya maka ndị na-acho nkewa Naijịrịa maọbụ nwere onwe O kwuru si na ala Naijịrịa ka mma etu ọ dị, o kwukwara na nkewa abụghị ihe ga-emezi nsogbu anyị ugbua kama ọ bụ itinye ndị ọchịchị ziri ezi n'oche, ihazigharị usoro ọchịchị nke bekee kpọrọ ""restructuring"" nakwa ikpe udo maka ihe ndị mere n'oge gara aga. O kwuru si na dịka e si gbuo ụmụ Igbo na agha Biafra, na egbukwara ndị mmadụ na mpaghara oke Naijịrịa mana na onweghị onye na-ekwu maka ndị a nwụrụ. Na nchịkọta okwu ya, o kwuru ka mmadụ niile gbaghara onwe ha n'ịhị na anyị niile bụ ụmụ nne kama ka anyị hụ n'udo na-achi na ala anyi. O kagburu mkpụ agha ụfọdụ ndị mmadụ na-eti ma kwusie ike na udo kama, ọ kachasi dịka ntụlịaka nke afọ 2023 na-abịa."	https://www.bbc.com/igbo/afirika-58187998
politics	Akụkọ kachasị n'ụtụtụ a: Ekweremadụ sị na ya ahusiele anya n'ọchịchị a	Ekweremadu sị na ya ahusiela anya na gọọmenti a Osote onyeisi ụlọomeiwu ukwu bụ Ike Ekeremadu agụpụtala ugboro ole na ole a nwalere ịchụpụ ya n'ọkwa. Ekweremadụ kwuputara nke a mgbe Achịbishọp ụka Anglịkan n'Enugwu bụ Emmanuel Chukwuma gara iti ya aka n'obi maka ọnwụnwa niile ọ na-agabiga. Buhari chọrọ itunye Ịmam zọrọ ndị otu Kraisti narị atọ na Platu steeti ugo Onyeisiala Muhammadu Buhari akpọla oku ka akpọtara ya Abdulahi Abubakar bụ maka nturuugo ala Naịjirịa. Abubakar bụ Ịmam ahụ zọpụtara ọtụ ndị otu kraistị narị atọ mgbe ndị Fulani na-achi ehi na-egbu mmadụ na Barkin Ladi, Platue steeti  Ịmam zọrọ ndị otu Kraisti narị atọ na Platu steeti na ọgbaghatara mere nso nso. EFCC na-ebo Ortom ebubo nrụrụaka Ụnụ ahụla e,  Ụlọọrụ na-ebu agha megide mpụ na nrụrụaka bụ EFCC ebola Gọvanọ Samuel Ortom nke Benue steeti ebubo imefu ego ruru ijeri iri abụọ na abụọ. Ha na-ebokwa mmadụ iri abụọ na otu ndị ọzọ bụ ndị omeiwu steeti ahụ ebubo nde kwuru nde asị na ha mefuru. Nọt Korịa ebidola ọzọ? Akụkọ na-akọ na ọ dịkwa ka mba Nọt Koria ka na-aga n'ihu ịrụpụta ogbunigwe nuklịa agbanyeghị aka niile Amerika dọrọ ha na nti. Onye ọrụ mba US akpọghị aha ya gwara Washington Post na mgbama 'Satelite' mba US nyopuru nke a. N'egwuruegwu,Onoriode Ehwarieme sị naọgụ na-agụ ya Gee nkeji anyị nke ụtụtụ a Lee ihe nkiri anyị	https://www.bbc.com/igbo/afirika-45016954
politics	Imo State: E kposaala ndịisioche okpuruọchịchị 27	"N'ụbọchị Tọzdee, Ụlọomeiwu Imo  steeti kposara ndịisioche nke okpuru ọchịchị iri abụọ na asaa na steeti ahụ. Ndị omeiwu a gwaziri ha ka ha nyefee ọchịchị n'aka ndị osote ha. A na-ebo ndịisioche a ebubo na ha nupụrụ isi ịbịa kọwaa ka ha na ije siri gaa kamgbe ha weghara ọchịchị n'uloomeiwu steeti ahụ. Mana otu onyeisioche okpuruọchịchị na-achọghị ka akpọọ aha ya, boro ndị uloomeiwu ahụ ebubo na ha kposara ha n'ihi na ha jụrụ inye ha ego aka azụ. Akụkọ na-eru anyị ntị ugbua bụ na Godwin Emefiele bụ onyeisi ụlọakụ etiti ga-abịaghachi ọzọ. Okwu a si n'akara ekwentị onyeisioche ụlọmeiwu ukwu nke Naịjirịa bụ Bukola Saraki. Cheta na a nụrụ kepukepu na ọ gaghị enweta ohere agba nke abụọ maka na onyeisiala sị ya gaa ezumike. Mana ọnụ na-ekwuchitere ụlọakụ etiti bụ Isaac Okoroafor gbaghara nke a kwuo na ọ bụghị eziokwu. Ka anyị gaa na Sawụt Afrịka ebe ngụpụta ihe karịri ọkara vootu niile a tụrụ na ntuliaka mba ahụ gosiri na otu ndọrọndọrọ bụ Africa National Congress bu ụzọ ugbua Otu Democratic Alliance so ya n'azụ, ebe otu Economic Freedom Fighters nọ n'ọkwa nke atọ. Akụkọ na-eru anyị ntị n'egwuregwu e kwuola na otu Villareal emechala hapụ Samuel Chukwueze ka o gbara N aịjirịa bọọlụ n' asọmpị iko mba Afrịka nke na-abịa. Chukwueze ga-eso ibe ya malite ọzụzụ n'Asaba n'ọnwa Juun. Ndị uweojii azọpụtala mmadụ 27 a tọrọ gụnyere ndị Chaina mmadụ ise. Mmadụ iri na abụọ n'ime ha bụ ndị a tọrọ na Zamfara steeti na steeti ndị ọzọ,ebe ndị Chaina ise ahụ bụ ndị a tọrọ na Bobi dị na Naija steeti  n'abalị 15 nke ọnwa Eprelu afọ a. Mana ndị uweoji siri imi n'ala ma gbapụta n'ọhịa  dị na Birnin Gwari, Kaduna steeti. N'ozi  ọnụ na-ekwuru ndị uweojii Naijiria bụ Frank Mba wepụtara,  a gbagburu ndị ntọ abụọ dịka ha na ndị uweojii na-akwa mgbọ. N'otu aka ahụ, onyeisi ndị uweojii Naijiria bụ Mohammed  Adamu nọrọ n'Abuja ụbọchị Tọzde malite atụmatụ ọhụrụ a kpọrọ 'Operation Puff Adder' maka iji buo agha megide ntọ na Naijiria. Adamu kwere nkwa na njedebe mkpamkpa ndị omekome adịla nso. Rochas Okorocha na-akwa arịrị na-ekwu na ajọ agwa a kpasoro ya n'APC dị njọ ugboro iri karịa ihe ya gaara eme ya maọbụrụ na ọ na PDP. Mgbe ọ gwara ndị ntaakụkọ nke a n'Abuja Okorocha sị na agbanyeghị nke a na ọ ka kwụchịm na Pati APC. N'otu Abuja ahụ, ịkwe n'aka agafeela mpi aka n'okwu dị n'etiti Nigeria Labour Congress na Mịnịster ndị ọrụ bụ Chris Ngige. Ndị a sịrị na ha bụ ndị agboro merụrụ ndị NLC ahụ ebe ha na-eme ngagharị iwe n'ihu ụlọ Chris Ngige n'Abuja. Mmadụ itoolu  n'ime ndị ọrụ ahụ na-anata ọgwụgwọ n'ụlọọgwụ ugbua. Unu anụla na Ụlọikpe mkpegharị dị n'Abuja sị na ha ekweteghị n'ihe ụlọikpe nta kwuru na ọ bụ Sịnetọ Ademola Adeleke meriri na ntuliaka gọvanọ Osun Steeti. Ụlọikpe nta kwuru na Ademola Adeleke bụ onye ji ọkọlọtọ PDP zọọ ọkwa gọvanọ meriri Gboyega Oyetola nke APC na tulaika gọvanọ e mere na steeti ahụ. Nke a mere Gboyega Oyetola nke APC na-achị steeti ahụ jiri rịọwa ụlọikpe mkpegharị ka ha lebe anya na ya bụ ikpe. Ntuliaka Sawụt Afrika Na mba South Africa ka atụm vootu na-abịa n'isi njedebe, onyeisiala ha bụ Cyril Ramaphosa arịọla ọhanaeze mgbaghara maka oke mpụ na nrụrụaka ọ sị kechiri mba ahụ ọkpa. Ya bụ onyeisiala so na-azọ ọkwa na-arịọ ka a gbaghara patị ha bụ ANC ma nyekwa ha ohere ọzọ ịdozi ya bụ mba. BBC achụọla onye ntaakụkọ ha maka akụkọ ịkpa oke agbụru o dere n'akara Twitter banyere nwa ọhụrụ ọkparaeze Harry na Meghan mụrụ n'ịzuụka a. Danny Baker gosiri foto dị na nwunye du adaka yị uwe dee na ""nwa Eze ahapụla ụlọọgwụ"". Otu a ka Danny sị jiri aka ya detere onwe ya ajọ ihe. Ụmụibe egwu tara akpụ ụnyaahụ n'etiti Ajax na Tottenham ebe ọfọrọ tinkọm tinkọm ole ka egbuchie ya bụ asọmpi mgbe Lucas Moura tinyere goolu nyere Tottenham mmeri. Tottenham ji ọkpụ atọ asatara abụọ merie Ajax nke mere na ha na Liverpool ga-akwata n'agba nke ikpeazụ."	https://www.bbc.com/igbo/afirika-48212087
politics	Ọ bụ eziokwu na INEC na-enye ndị bi na Niger Republic PVC?	"Ngalaba nhazi ntuliaka na Naịjirịa bụ 'Independent National Electoral Commission' (Inec) akọwaala na ọ bụghị eziokwu na ha nwere ogige ebe a na-edebanye aha ndị ga-atụ vootu na mba Niger Repọblic. Nke a na-abịa dịka ngalaba mgbochi akụkọ ụgha nke BBC mere nnyocha gbasara akụkọ na-efegharị nke kwuru na Inec nwere ogige iri abụọ na otu ebe ha na-edebanye aha ndị mmadụ na Niger Repọblik. Cheta na ndebanye aha n'akwụkwọ ntuliaka na-aga n'ihu ugbua n'akụkụ Naịjirịa niile. Akụkọ a malitere site n'akara Facebook a kpọrọ Nche Nwabunike. mana nnyocha BBC mere gosiri na akara Facebook a yiri nke adịgboroja. Iji maa atụ, onye a nwere naanị ndị enyi itoolu na facebook, onweghịkwanụ ihe ọbụla o dere gbasara onwe ya, ewezuga naanị otu foto o tinyere. Ụdị akara facebook dị otu a bụ nke a na-ejikarị ekesa akụkọ ụgha, dịka nnchọpụta BBC sirila gosi n'oge gara aga. Onye ọzọ kesara akụkọ a bụ onye aha ya bụ mazi IK Ijezie, onye tinyere foto ebe ndị mmadụ kwụ n'ahịrị, iji kọwaa na ebe ahụ bụ mba Nigeri Repọblik, mana ọ bụghị eziokwu. Foto ahụ Ijezie tinyere adịlaarị n'ịntaneetị kamgbe afọ 2018. ọ bụ n'Ekiti Steeti ka e sere ya oge a na-akwado ime ntuliaka ọkwa gọvanọ n'afọ ahụ. Ọtụtụ ndị ọzọ ekesakwaala akụkọ ụgha a n'ọgbakọ soshal midia ndị ọsọ dịka Twitter, Whatsapp na ndị ọzọ. Mana ọnụ na-ekwuru ndị Inec bụ Festus Okoye gwara BBC na akụkọ a bụ asị. Okoye kwuru na iwu akwadoghị Inec ime ihe ọbụla na mpaghara ọbụla na-abụghị na Naịjirịa. ""Onweghị etu anyị ga-esi nwee ọgbọ ndebanye aha na mba Niger Republic,"" Okoye kwuru. ""Ọ bụrụgodu na mmadụ debanyere aha nke ya site n'ọba ozi anyị n'ịntaneetị, onye ahụ kwesịkwara ịga n'ụlọọrụ anyị iji debanye aha ya nke ọma."" Okoye kwuru na ọgbọ ebe a na-atụ vootu na Naịjirịa niile dị 176,846 n'ọnụ ọgụgụ; ""onweghị nke dị na mba ọbụla na-abụghị Naịjirịa"". Ọ dọrọ ọha obodo aka na ntị ka ha keghara akụkọ ahụ anya maka na ndị na-agbasa ya bụ ndị chọrọ iji agbụrụ nakwa okpukperechi kewaa Naịjirịa."	https://www.bbc.com/igbo/articles/c4npj03rw37o
politics	Russia and Ukraine conflict: Kedụ ihe Nato na-eme maka mwakpo Russia?	"Mba ndị dị n'otu Nato na-ebunye mba Yukren ngwaagha ọnụahịa ya dara nde kwuru nde dọla iji nyere ha aka n'ọgụ megide Rọshịa. Ngwaagha ndị a gụnyere ụgbọagha na egbe ọdị-na-mba-ejere-mba-ozi (heavy artillery). Nato bụ aha ịchafụ otu Bekee kpọrọ 'North Atlantic Treaty Organization' nke bụ otu agha mba iri na abụọ gụnyere Amerịka, Briten, Kanada na Frans hiwere n'afọ 1949 ka a lụchara Agha Mbaụwa nke Abụọ.. Ndị nọ n'otu a kwekọrịtara ịgbatara ibe ha ọsọ enyemaka n'oke ọbụla mba ọzọ na-ebuso ha agha. Ebumnobi Nato na mbụ bụ ịkwụsị mgbasa akpamike Rọshịa na Yurop. N'aka nke ọzọ, Soviet Union hiwere otu agha nke ha nke jikọrọ mba ndị dị 'Ọwụwa Anyanwụ Yurop kwenyere na kọmunizm nke ha kpọrọ 'Warsaw Pact' na Bekee. Ka Soviet Union dara n'afọ 1991, ụfọdụ mba ndị sonyere na 'Warsaw Pact' gbahapụrụ ya sonye Nato. Sweden na Finland enwere ike ịbanye Nato? Ndịisi ọrụ Amerịka na-atụ anya na Sweden na Finland ga-achọ isonye n'ọnwa Juun. Ọ bụrụ na ha sonye, nke a ga-ewelite ọnụọgụgụ mba so na Nato rue mba 32. Rọshịa adọọla mba abụọ ndị a aka na ntị ka ha ghara ịbanye Nato. Mana ndị isi nchekwa mba Amerịka kwuru na mwakpo Rọshịa wakporo Yukren bụ ""nnukwu nzọhịe ụkwụ"" nke nwere ike ime ka Nato nweta ndị ọhụrụ. Maka na Yukren anọghị na Nato, iwu ejighị otu ahụ ịgbatara Yukren ọsọ enyemaka. Mba ndị dị na Nato na-atụ egwu ibuso ndị agha Rọshia nọ Yukren agha, ọ ga-ebute agha n'etiti Rọshịa na mba ndị dị n'Ọdida Anyanwụ Yurop. Nato sị na ndị otu ""Anyị kwesiri ike inye Yukren nkwado nile any nwere ike ya ""mana hụ na agha ahụ agafeghị karịa Yukren"". Ya mere Nato jiri jụ ịnabata iwu na o nweghị ụgbọelu ga-efefe na Yukren. Mana otu ahụ kwadoro nhibe ihu ọgụ nke ndịagha mba anọ  na mba Slovakia, Hungary, Bulgaria na Romania - atọ n'ime ha bụ ndị agbataobi Yukren - nke a ga-abawanye ike Nato na mpaghara ahụ. Nato nyere Yukren ohere isonye otu ahụ n'afọ 2008. Ka Rọshịa weghachara Crimea n'afọ 2014, Yukren kpọrọ okwu isonye okwu dị oke mkpa. Mana nke a emezubeghị n'ihi na Rọshịa achọghị ya achọ. Otu n'ihe Rọshịa chọrọ tupu ha wakpoo Yukren bụ na Yukren agaghị enwelata ohere ịbanye Nato, bụ ihe Natọ anabataghị. Rọshịa kwenyere na Nato na-etipata mpahara ha bụ Rọshia  nwere agba site n'ịdọrọ ndị ọhụrụ site n'Ọwụwa Anyanwụ Yurop dị n'azụ ụlọ ha. Onyeisiala Yukren bụ Zelensky ekwetala na mba ha agaghị aba Nato ugbua , sị, "" O doro anya na Yukren abụghị onye otu Nato. Anyị ghọtara nke a."" Tupu Nato ezipu ndịagha ha zipuru na nso nso a, Nato nwere ndị agha na mba dị na Baltic dị n'Ugwu rue Romania dị na Ndida. Ndịagha Nato nọwara ebe ahụ mn'afọ 2014, Rọshịa weghara Crimea, ime mgbaama ma e nwee mwakpo Rọshịa. Natọ ezigaala ndị agha 40,000  bụ ndị ga-aza oku na mba dị 'Ọdịda Anyanwụ Yurop dị nso na Rọshia na Yukren. Ha nwekwara ụgbọelu agha 100 kere nkwụcha  nakwa ụgbọmmiri 120 n-akpagharị oke Osimiri Mediterranean. Amerika ekwuola na ha ga-ezigakwu ndị agha Yurop isonye ndịagha  Nato hiwerela n'Estonia,Latvia,Lithuania na Poland."	https://www.bbc.com/igbo/afirika-61199832
politics	Nigeria Border Closure: Ihe gọọmentị sị a ga-eme tupu ha agbapee 'border'	Gọọmentị Naịjirịa n'abalị anọ nke ọnwa Nọvemba nyere ọnọdụ ihe ndị a ga-eme tupu ha agbapee okeala ha na mba ndị ọzọ bụ nke ha gbachiri kamgbe ọnwa Ọgọst. Mịnịsta na-ahụ maka mmekọrịta Naịjirịa na mba ndị ọzọ bụ Geoffrey Onyeama na ndị komitii na-ahụ maka mgbachi okeala kwupụtara nke a n'Abuja. Ọnọdụ ndị a bụ nke mịnịsta Onyeama gụpụtara gụnyere: N'ime izuụka abụọ na-abịa abịa, gọọmentị Naịjirịa na mba ndị agbataobi ya dịka Nijee na Benin ga-enwe nzukọ ilebanye n'iwu ndị a. Ndị isi ụlọọrụ na-ahụ maka njem, mịnịstrị na-ahụ maka mmekọrịta Naịjirịa na mba ndị ọzọ, na ndị ọrụ nchekwa ga-eso na nzukọ a. Akụkọ ndị ga-amsị gị:	https://www.bbc.com/igbo/afirika-50295552
politics	O nweghị ntuliaka ABSIEC mere na Bende - Onyeomeiwu na-anọchịte Bende-North	"Onye omeiwu n'anọchịte Bende North  n'ụlọomeiwu Abia steeti bụ Chijioke Chukwu, akpọọla oku ka onyeisioche ngalaba na-ahasị ntuliaka na steeti ahụ bụ Mkpa Agu Mkpa kagbuo ntuliaka e mere na Bende taa bụ Fraide. Chukwu katọrọ ka ntuliaka okpuru ọchịchị siri gaa na Bende, kwuru na ahụghị ndị ọrụ ABSIEC na ndị ọrụ ngo ha na ọnọdụ ntuliaka nile dị na Bende. Ọ katọrọ onyeisioche ABSIEC sị na 'onye ọbụla ma na ọgaghị ahazili ntuliaka n'ụzọ kwesịrị ekwesị n'Abịa."" Ntuliaka ochichi okpuruọchịchị obodo n'Abia steeti na-aga n'ihu taa bụ Fraịde. Mgbe onye ntaakuko BBC Igbo rutere isi ochichi nke Umuahia North ebe esi egburu ngwa oru maka ntuliaka nke taa, ndị ọrụ ntuliaka Abia steeti a kpọrọ 'Abia State Independent Electoral Commisson' (ABSIEC) n'ịchafụ nakwa ndị otu pati dị iche iche nọkwa na njikere iburu ihe ọrụ ndị ahụ gawa na ebe a ga-eji ha rụọ ọrụ. Amalitebeghi ikesa ihe ọrụ ntuliaka ndị a na mgbe oji okara gafee ekekere asatọ nke ụtụtụ, n'isi ọchịchị obodo Umuahia na ndị ọzọ. Anyị na-achọpụta na mgbe ọfọrọ nkeji iri na ise ka ọ kụọ elekere iri na otu nke ụtụtụ ngwongwo eji eme ntuliaka erutebeghị Abia North na Abia South agbanyeghị na ọkammụta Mkpa Agu Mkpa bụ onyeisi ụlọọrụ ntuliaka Abịa steeti akpọrọ Abia State Independent Electoral Commission (ABSIEC) na-agwa ndị ntaakụkọ na ngwongwo ndị ahụ ahapụlarị isiụlọọrụ ha gawa ama 292 niile dị na steeti ahụ. Onye ntaakụkọ BBC nọ Umuahia na-ekwu na ndị na-azụ ahịa na-azụrụ onwe ha ahịa ha n'agbanyeghi na ntuliaka Okpuru Ọchịchị ime obodo a na-aga n'ihu."	https://www.bbc.com/igbo/afirika-55345394
politics	Akụkọ dị mkpa mere taa: Ndi bu egbe agbagbuola otu onye ndu APC	Akụkọ ndị dị mkpa na mgbede a Ụzụ akwa na-atụ n'ekiti steeti ugbua ebe ndi bu egbe gbatgburu otu onye ndu ndị ndọrọndọrọ ọchịchị APC n'ekiti steeti. Bunmi Ojo bụ nwoke a gbagburu bụ bụ onye enyemaka Gọvanọ chiburu Ekiti steeti bụ Segun Oni. Ọzọ, Ndị uweojii na Benue steeti ekwuola na ndị abanyị di egwu egbuola ihe ruru mmadụ asatọ n'obodo Tse-ujoh dị n'okpuru ọchịchị Katsina-Ala na steeti ahụ. Ha kwukwara na n'ime mmadụ abụọ ebugara ụlọọgwụ n'otu n'ime ha nwụrụ ebe nke ọzọ n'anata ọgwụgwọ. Na mba ofesi, Ndị uweojii na-atụ anya na otu nwoke anwụọla n'obodo Seattle mgbe ụbọelu o zuoro daturu n'ike mgbe a na-achụ ya ọsọ. Nwoke ahụ amabeghị aha ya si n'ọdọugboelu Seattle-Tacoma zuru ụgbọelu ahụ mmadụ anọghị n'ime ya. N'egwuregwu, Aha ndị mmadụ kpụ n'ọnụ ugbua bụ aha Delle Alli onye ọgba bọọlụ otu Tottenham Hotspurs. Nke a bụ maka ọkpụ goolu ikpeazu o nyere nwetara ndị Tottenham mmeri nakwa nturugo o ritere na ngwụcha asọmpị dị n'etiti otu ya na Newcastle United. Gee Nkeji nke mgbede a Ihe onyonyo nke taa	https://www.bbc.com/igbo/afirika-45157199
politics	Abubakar Shekau awụpụtala ọzọ ime ndị agha Naịjirịa akaja	Akụkọ dị mkpa Abubakar Shakau ezipụla ihe nkiri ọhụrụ gosiri oge ndị otu ya wakporo ndị agha Naịjirịa n'obodo Kumshe na Borno steeti na ngwụcha izuụka garaga. Ihe nkiri a rutere ndị ntaakụkọ Sahara Reporters aka gosikwara egbe na mgbọ dị icheiche ndị Boko Haram sị na ha napụrụ ndị agha Naịjirịa. Shekau pụtakwara n'ihe nkiri ọzọ na-eme ndị agha Naijirịa akaja. APC apụtaghị n'akwụkwọ Inec n'Imo N'Imo, INEC edepụtala aha ndị niile ga-azọ ọkwa dịka gọvanọ na steetị ahụ mana onweghị aha ọbụla pụtara n'okpuru otu pati APC. Cheta na Hope Uzodinma na Uche Nwosu bụ mmadụ abụọ ka na-azọ onye ga-azọ ọchịchị dika gọvanọ n'okpuru APC n'ulọikpe. Onye sụrụ ndị mmadụ mma anwụọla N'ofesi, nwoke sụrụ mmadụ atọ mma na Australia anwụọla n'ụlọọgwụ. Ndị uweojii akpọghị aha nwoke a mana ha sị na ọ dị afọ iri atọ na otu nakwa bụrụ onye mba Somalia. Jose Mourinho agwala Man U okwu ike N'egwuregwu, agbanyeghị na Man U meriri Juventus ọkpụ abụọ asatara otu, aka na-achịkọta ha bụ Jose Mourinho ekwuola na otu dị iche iche ga na-emeri Man U maọbụrụ na ha jụ na agaghị eto. Mourinho kwuru na ọdịghị mma na oge ọbụla ka ha na-esi azụ emere ndị ha meri n'asọmpi dị iche iche. Gọvanọ Rochas Okorochas nke Imo steeti ekwuola na onweghi onye maara Hope Uzodimma bụ onye ji aha APC azọ ọkwa gọvanọ na Steeti ahụ. N'akwụkwọ ozi si n'aka onye odeakwụkwọ mgbasaozi ya bụ Sam Onwuemeodo, Rochas kwuru na Uzodinma abụghị onye APC. N'aka nke ọzọ onye isioche ndọrọ ndọrọ ọchịchị Hope Uzodinma bụ Declan Emelumba kwuru na Okorocha na-arọ nrọ n'okwu ndị a ọ na-ekwu. Naịjirịa bụ mba nke abụọ na mba ndị kachasị anyụ nsị na mbara ezi na mba ụwa niile. Nke a mere onyeisiala Buhari ji gbarụọ ihu ma tinye ọnọdụ gbatagbata n'ụlọọrụ na-ahụ maka mmiri, ịdị ọcha nakwa idebe ebe ọcha na Naịjirịa. Ndị uweojii na mba Ethiopia ekwuola na ha achọpụtala otu ili nwere ozu mmadụ narị abụọ dị na agbata Somali na Oromia. Ntaakụkọ kwuru na a chọpụtara ili a oge a na-eme nyocha banyere ihe ọjọọ niile onye bụbu onyeisiala ha bụ Abdi Mohammed mere. Onye na-agbara Arsenal bọọlụ bụ Danny Welbeck enwetela mmerụ ahụ n'ime asọmpi ha gbatara ụnyaahụ. Onye nchịkọta ha bụ Unai Emery kwuru a na-eche na mmerụ ahụ buru ibu.	https://www.bbc.com/igbo/afirika-46121525
politics	Ipob bans Fulani cattle: 'Okwu ndị na-achị ehi abụghi nke ndị Igbo sọọsọ' - Ohaneze	"Onye odeakwụkwọ mgbasaozi nke Ohaneze ndị Igbo bụ Alex Ogbonnia ekwuola na ha ga-enyocha okwu otu Indigenous People of Biafra (Ipob) kwuru banyere ire maọbụ iri ehi maọbụ ewu awụsa n'Ọwuwa Anyanwu Naịjirịa tupu ha a mara etu ha ga-esi tinye ọnụ na ya. Maazi Ogbonnia kwuru na nke bụ eziokwu bu na otu nsogbu dị n'Ọwụwa Anyanwụ bụ ndị na-achị ehi na-awakpo ndị mmadụ n'ugbo ha. Ọ gakwara n'ihu kwuo na nsogbu a abụghị na nanị Ọwụwa Anyanwụ ka ọ ụdịrị mkpamkpa a na-akpa. Ọ sị na ọ bụ ya mere Ohaneze ndị Igbo ji akwado atụmatụ iwu ga-akagbu ịchịgharị ehi na ndịda Naịjirịa nke ọ si na gọọmentị Enugwu nabatara ma mee iwu. ""Enugwu ebinyela aka n'iwu ahụ, Ebonyi ebinyela aka na ya, ebe Abia na-ekwu na ha ga-eme nke ha nsonso a dịka govanọ ha kwuru."" Ogbonnia sị Ohaneze na-echepuru ndị Ọwụwa Anyanwụ bi na mpaghara ugwu, nakwa etu ihe ndị a ga-esi metụta ha. Okwu a bụ maka ihe Chika Edoziem bụ onyeisi ngalaba Ipob a kpọrọ ""Directorate of State"" (DOS) kwuru na otu ahụ ga-amachị iri maọbụ ire ehi Awụsa site n'ọnwa isii n'abịa. Maazị Edoziem kwuru nke a n'ụbọchị  Fraịde dịka ọ na-agbasara ndị otu ya ozi site na Facebook. Ọ sị na ndị Ọwụwa Anyanwụ eruola oge ha ga-eji chịwa ehi na ewu nke ha nke mere o jiri sị na ha akaguola ndi ugwu ịchị ewu na ehi n'Ọwụwa Anyanwụ. Ọ sị: ""Ndi Ọwụwa Anyanwu ga-amalite ịchị ehi na ewu Igbo dịka anyị ga-amachị ichi ehi na iri ehi ndi Fulani na be anyị."" Maazị Edoziem sị na ihe mere ha jiri nye ohere ọnwa isii bụ iji nye ndị mmadụ ohere ịkwado maka ihe a chọrọ ime. Ọ sịkwa na mmachi a ha na-etinye ga-emetụta iji ehi ndị Fulani eme emume n'ala Igbo nakwa iji ya mee suya na ihe ndị ọzọ. Dịka ọ siri kwuo, maazị sị na mmachị a ga-emetụta ebe a na-ere na ebe a na-egbu ehi. Maazi Ogbonnia si na Ohaneze agaghị amaba kwuwe maka atụmatụ ahụ, makana ""ha na-ebu ụzọ enyocha okwu tupu ha ekwuwe""."	https://www.bbc.com/igbo/afirika-58874080
politics	Anambra state elections: Etu anyị si mee ntụliaka imeụlọ APC Anambra nke a sị na e meghị	"Andy Uba bụbụ sinetọ nọchịtere Anambra South Senatorial District emerie ntụliaka imeụlọ APC e mere n'abalị ụnyahụ ruo ụtụtụ taa n'Anambra steeti. Gọvanọ Dapo Abiodun nke Ogun steeti mabụrụkwa onyeisi kọmịtị Anambra State Primary Election kwuputere nke a n'ụlọ oriri na nkwarị Golden Tulip dị n'Agulu n'Anambra steeti. Ubah merịrị mmadụ iri atọ pụtara ịzọ ọkwa onye ga-anọchịte anya pati APC na ntụliaka nke gọvanọ a ga-eme na Nọvemba 6, 2021 n'Anambra steeti. Gọvanọ Abiodun kwuru na Uba ji votu nari abụọ na ụma(230, 201) n'ime narị atọ na ụma( 348,490) tụrụ vootu iji merie Onunwoku Johnbosco nwetere vootu 28, 746 karịa mmadụ iri na abụọ ndị ọzọ. O kwuru na e mere ya bụ ntụliaka n'okpuruọchịchị iri abụọ dị na steeti ahụ mana e meghị ya n'okpuruọchịchị Onitsha South makana ndị ọrụ ntụliaka emeghị ntụliaka ka ha natachara ngwa e ji atụ vootu. Abiodun kwuru na ihe kpatara e ji dọtia oge e ji mee ya bụ ntụliaka imeụlọ APC nke Anambra bụ ebuteghị akụrụngwa n'oge. O kwuru na agbanyeghị nke a, ha nyere ndị""returning officers"" ndị ọrụ nchekwa ga-anọnyere ha na wọọdụ ruru 326 nọ na steeti ahụ nke mere ka ntụliaka hụ gaa sirirị werere. Akụkọ na-eru anyị ntị bụ na APC emeghịzị ntuliaka ime ụlọ nke ha taa bụ Satọde. Otu onye otu ha bụ Kingsley Ibe nọ na Orumba South na-akọwa na ebuteghị ihe e ji eme ya bụ ntuliaka taa. Ibe sị na 'Onweghị ebe APC mere ntulika n'Anambra steeti niile. Ọ bụ echi bụ Sọnde ka a ga-amalite ya ọzọ"". Ntuilaka PDP nọ n'ogige Dora Akunyeli Development Centre amalitela ịtụ vootu Ka ọ dị ugbua, ndị mpakala nke ọzọ PDP amalitela ịtụ vootu mgbe ọ fọrọ obere ka ọ kụọ elekere asatọ nke abalị. Omume ndị nke a na-egosi na ọ bụ mpakala nke ha bụ ebe anọ, agbanyeghị na ndị nke ọzọ emela nke ha nye asambodo. Onye nta akụkọ BBC nọ ebe ahụ hụrụ na onwere ndị tukwu n'isi oche ebe ahụ ha sị si Abuja bia, dịka ndị isi pati na ndị Inec bịara inyocha ka ihe si aga. Ọ sịkwa na onye ọzọ arituola, sị na ya ga-enyere ndị ọzọ ohere. Onye ahụ bụ Chuma Nzeribe. Nzeribe mere ya onye nke anọ rituru kemgbe azọwara ya bụ ọchịchị nke ime ụlọ PDP. Ndị otu PDP mere ntuliaka na Ogige St. Paul ahọpụtala Ugochukwu Uba dịka onye ga-anọchite anya ha na ndọrọndọrọ ọchịchị oche gọvanọ nke Anambra steeti. O ji vootu narị abụọ iri asaa na ise (275) were merie. Dịka ntuliaka ime ụlọ na-aga n'ihu na Anambra steeti. BBC chọpụtara na ya bụ ntuliaka nke ndị PDP gbara mkpị abụọ. Ofu ndị na-eme nke ha na ọgbọ Dora Akunyeli ebe ndị nke ọzọ na-eme nke ha na ọgbọ Mahadum St. Paul dị n'Ọka. Ebe ndị nọ na St Paul tụchagoro malita ịgụ vootu, ndị nke nọ n'Ogege Dora Akunyeli amalitela ịtụ vootu. N'Ọka ndị PDP na APC amalitela njem ịhọpụta onye ga-nọchite ha na ntuliaka ọkwa Gọvọna Anambra steeti n'ụbọchị isii nke ọnwa Nọvemba afọ 2021. Nke a na-abịa dịka otu 'All Progressives Grand Alliance' (APGA) mere nke ha n'ụbọchị Wenezde, ebe ha nọrọ họpụta Chukwuma Soludo. Ọtụtụ mmadụ na-ekwu na ọ bụ n'ime pati atọ a - APGA, APC na PDP - ka onye ọzọ ga-achị Anambara steeti ga-esi apụta. Ọnụ na-ekwuru ndị PDP n'Anambra bụ Nnamdi Nwangwu gwara BBC na ọ bụ mmadụ iri na isii (16) ga-eso zọọ ọkwa a. N'aka nke ọzọ, onye na-ekwuru APC n'Anambra bụ Okelo Madukaife gwara anyị na mmaọdụ iri na anọ (14) ga-azọ ya bụ ọkwa na pati nke ha. PDP nọ na ebe-akpọrọ ""Dora Akunyili Women Development Centre"" nke dị n'Ọka eme nke ha, ebe APC sị na nke ha ga-abụ na ""Ward"" dị iche iche. Na ""Women Development Centre"" ndị isi ha gbagotere na PDP awuchiela n'ọgbọ dịka a na-enyocha aha nakwa ịhọta ndị ga-abanye n'ime ulọ mee ntuliaka a. N'otu aka ahụ, ndi APC nọ n'Orumba South, ndị nchịkọta ya bụ ntuliaka ime ụlọ kwere nkwa na ya ga-abịa ịmalite ebe ahụ n'elekere iri nke ụtụtụ, ma rụọ elekere abụọ nke ehihie, ọnwebeghị onye hụrụ ha. Akụkọ anyị nụrụ site n'ọnụ Mazi Kingsely Ojo Ibe sị na ndị mmadụ ejula ebe ahụ aha nọ Nkerehi/Umuchukwu mana na-eche ndị ọrụ ntuliaka ahụ mana ha hụbeghị ha dịka o ji ọkara gafechaa elekere abụọ nke ehihie. Otu ahụ ka ọ dịkwa na Ukwuoji and Amaikwo wọdụ 6 nakwa wọdụ 2 n'Ọka South ebe ndị mmadụ juru n'ezi na-eche ndị nchịkọta ma ha ahụbeghị onye ọbụla. Ndị mmadụ ka na-eche ngwongwo e ji eme ya bụ ntulaika dịka ọ kugoro elekere atọ nke ehihie kpọmkwem. Ọnwebeghị ihe na-eme na okpuruọchịchị Njikọka dịka ndị ọrụ nchịkọta atụbeghị ukwu ebe ahụ. N'Orumba South, akụkọ na-eru anyị ntị bụ na ndị ọrụ Inec abatala na wọdụ ahụ dị na Nkerehi/Umuchukwu, nama ndị Pati APC ga-achịkọta ya bụ ntuliaka abịabeghị dịka o ji ọkara gafee elekere atọ nke ehihie. PDP amalitela nnyocha ndị ga-ebinye aka n'ogige egwueregwu Mahadum St. Paul dị n'Ọka ka ọ kụchara elekere anọ nke mgbede. Lee ndị na-azọ ọkwa Gọvanọ na PDP: 1) Uche Ekwunife:- Nwaada a bụ onye omeiwu ukwu nke na-anọchite anya mpaghara 'Anambra Central' na sineti Naịjirịa. Ọ gụrụ akwụkwụ na Mahadum Calabar nakwa nke Nnamdi Azikiwe dị n'Awka. 2) Obiora Okonkwo: bụ onye Ogidi n'Anambra steeti. Ọ gụrụ akwụkwọ na mba Russia, ma bụrụkwa onye nwe ụlọọrụ ụgbọelu 'United Nigeria Airline'. 3) Ifedi Okwenna: Ọ rụburu ọrụ dịka Kọmishọna oge Peter Obi bụ Gọvanọ Anambra. Ọ bụ onye Osumenyi n'okpuru ọchịchị Nnewi South. 4) Godwin Ezeemo: bụ onye Umuchu nke dị n'Aguata. O sokwa zọọ ọkwa gọvanọ Anambra na 2017. 5) Emeka Etiaba: bụ ọkaiwu a ma ama na Naịjirịa, nke nweterel ọkwa 'Senior Advocate of Nigeria'. Nne ya bụ Dame Virginia Etiaba, onye bụbu osote gọvanọ Anambra. 6) Chris Azubogu: Ọ bụ onye Nnewi ma bụrụkwa onye omeiwu n'ụlọ omeiwu nta Naịjirịa. Ọ gụrụ akwụkwọ na Mahadu Naịjirịa dị na Nsụkka. 7) Godwin Maduka: Ọ bụ onye dọkịta a ma ama na mba Amerịka. Obodo ya bụ Nkerehi nke dị n'Orumba South, mana ugbua a na-akpọzi ha Umuchukwu. 8) Tony Nwoye: O so zọọ ọkwa gọvanọ Anambra na pati APC. Ọ rụkwara ọrụ dịka onye ụlọ omeiwu nta Naịjirịa. 9) Walter Okeke: bụkwa onye ojiego achụ ego. Ọ bụ ya nwe ụlọọrụ 'Richwood and Richland Int'l'. 10) Winston Udeh: Ọ bụ onye Ndiowu n'Orumba North. Ọ bụ onye na-ese ụlọ bekee kpọrọ 'architect', bụrụ onye ọkaiwu ma nke ọ na-eme, ma bụrụkwa onye oji ego achụ ego. 11) Valentine Ozigbo: Ọ bụ onye Aguata, gụọ akwụkwọ na Mahadum Naịjirịa dị na Nsukka. Ọ rụburu ọrụ n'ọtụtụ ụlọakụ na Naịjirịa tupu e mee ya onyeisi 'Transcorp Hotels'. 12) Chidi Onyemelukwe: Nwaada a bụ ọkaiwu nwetara ọzụzụ na mba Wales nke UK. Oge Mazị Oseloka Obaze zọrọ ọkwa Gọvanọ n'Anambra n'afọ 2017, Onyemelukwe bụ osote ya. 13) Ugochukwu Uba: Ọ bụ onye Ụga, n'okpuru ọchịchị Aguata. Ọ bụ nwanne Andy Uba na Chris Uba. 14) Johnny Maduafokwa: Ọ bụ otu onye n'ime ndị isi n'ụlọọrụ mmanụ agbidi 'Tecon oil'. 15) Genevieve Ekwochi: Ọ bubu Kọmishọna na-ahụ maka ọdị mma ụmụnwaanyị n'Anambra steeti. 16) Nzeribe Marcellinus: Ọ bụ onye omeiwu N'ụtụtụ Satọde a ka onye bụbu onye omeiwu ji ọkọrọ ntị APC bụ Tony Nwonye na butere okwu kowere ọtụtụ ndị otu obi n'elu site na-ikwu na akwụkwọ edepụtara aha ndị ga-ahọpụta onye nnọchite anya ha bụ adịgboroja. Nke a mere ya na Emeka Etiaba na Johnny Mmaduafokwa ji pụọ na ya bụ ndọrọndọrọ sị na ha emejuola. Cheta na Tony Nwonye si PDP bata na APC ịzọ ya bụ ọkwa. Lee ndị na-azọ ọkwa Gọvanọ na APC: 1) Andy Uba: Ọ chịburu Anambra steeti nwa oge nta n'afọ tupu ụlọikpe Supreme Court achụtuo ya tinye Peter Obi Uba rụkwara ọrụ ọtụtụ afọ dịka Sinetọ na-anọchite Anambra North 2) Chidozie Nwankwo: Ọ bụ onye ojiego achụ ego a ma ama. Ọ bụ onye Oko, nke dị n'Orumba North 3) George Moghalu: Ọ bụ onye Nnewi. Ọ zọkwaala ọkwa gọvanọ Anambra steeti na 2003. N'afọ 2019, onyeisiala Buhari mere ya onyeisi ngalaba 'National Inland Waterways Authority'. 4) Paul Orajiaka: Ọ bụ onye Azia, n'okpuru ọchịchị Ihiala O nwere ụlọọrụ na-emepụta ihe egwuregwu ụmụaka bekee kpọrọ 'toy' 5) Geoffrey Onyejegbu: Ọ bubu ọchịagha n'otu ndị agha Naịjirịa. Ọ bụkwa onye na-ese ụlọ nke bekee kpọrọ 'architect'. 6) Azuka Okwuosa: Ọ rụọla ọrụ dịka Kọmishọna n'Anambra steeti malite n'afọ 1999 ruo 2001. Ọ bụ onye Nnewi ma bụrụkwa onye otu APGA n'oge gara aga. 7) Nwokafor Daniel: Ọ bụ onye Okpuno Awka. Ọ bụ onye ọgbakọ ego (accountant) a ma ama, ma bụrụkwa onyeisi ụlọọrụ 'Audit House' 8) Ikeobasi Mokelu: Ọ rụrụ ọrụ dịka Mịnịsta mgbasaozi na Naịjirịa n'oge Ọchịagha Sani Abacha nọ n'ọchịchị. O so na ndị isi otu na-akwado Buhari a na-akpọ 'I stand with Buhari'. 9) Ben Etiaba: Ọ bụ nwanne Emeka Etiaba onye na-azọkwa ọkwa Gọvanọ na pati PDP. ọ bụ Ben tọrọ Emeka. Ọ bụ onyeisi otu ' Institute of Chartered Accountants of Nigeria' malite na 2003 ruo 2005 10) Godwin Okonkwo: Ọ bụ onye ụkọchukwu ụka Anglịkan. Ọ rụọla ọrụ ọtụtụ afọ n'ụlọọrụ mmanụ agbịdị Naịjirịa bụ NNPC. 11) Onunkwo Johnbosco: Ọ na-arụ n'ụlọọrụ mmanụ agbidi bụ AGIP. Ọ bụ onye Umuchu, dị n'Aguata. 12) Maxwell Okoye: Ọ bụ onye n'otu a kpọrọ 'Presidential Support Committee' nke onyeisiala Buhari. Ọ bụ ya na-ahụ maka mpaghara Ọwụwa Anyanwụ na ya bụ otu. 13) Edozie Madu: Ọ zọọla ọkwa onyeisiala Naịjirịa n'afọ 2019 na pati a kpọrọ 'Independent Democrats'. 14) Igwebuike Ifeanyi: Ọ zọkwaala ọkwa gọvanọ n'oge gara aga."	https://www.bbc.com/igbo/afirika-57613298
politics	Igbo Leaders of Thoughts: Jidenu ọkwa onyeisiala unu na 2023, anyị achọghị ya	Akụkọ ndị kachasị mkpa mere taa: Akụkọ ndị dị mkpa n'ụtụtụ a: Ndị otu Igbo Leaders of Thoughts akụwaala akụ oyibo nsugbe dịka ha kwuru ka ndị ji ọkwa onyeisiala afọ 2023 eto ndị Igbo akpịrị gbalaga maka na Igbo achọghị ya. Onyeisi ha bụ ọkammụta Ben Nwabueze kwuru ka ahazigharịa obodo ka ọkwa onyeisiala ahụ gharazi idi ire nke ukwuu nke iji ya na-eto ndị mmadụ akpịrị. Otu ahụ kwukwara na ọ fọrọ nwaobere ihe ka a kpọọ Naịjirịa mba na-achịaghị aja ọbụla na mba lara n'iyi maka ụdị ọnwụ na ogbugbu a na-eme n'obodo. Naịjirịa Buhari ga-aga Lome taa. Onyeisiala Muhammadu Buhari ga-ahapụ Abuja taa gawa Lome maka ọgbakọ Ecowas na Eccas. Ecowas bụ mkpọbiri otu Economic Community of West African States na Bekee ebe Eccas bụ mkpọbiri Economic Community of Central Africa States. Otu a na-ahụ maka azụmahịa na akụ na ụba mpaghara Afrịka ọkachasị mpaghara ọọ̄ịda anyanwụ Afrịka na ndị mpaghara etiti Afịrịka. Ebe ọzọ na Naịjirịa Nke a na-abịa dịka ọ gwasiri ndị na-akwara ya abịa ndọrọndọrọ maka ntuliaka 2019 ka ha wetuo obi n'oge erubeghi. N'akwụkwọ ozi onyeisiala dere nke ọnụ na-ekwuchitere ya bụ Femi Adesina binyere aka, o kwuru ka ndị nkwado ya jiri nwayọọ ma soro usoro Inec wepụara maka ntuliaka ahụ. Buhari kwuru na e lee anya n'usoro ahụ Inec wepụtara, oge erubeghi maka ịchụ nta vootu nakwa ịkwa abịa maka ndọrọndọrọ. O kwuru na oge na-abịa ime nke a nakwa ịgwa ụwa niile maka ihe niile ọchịchị Buhari merela mana ka onye ọbụla nọrọ jụụ ugbua. Akụkọ mba ofesi Ezigbo ọdachi na-ada na steeti Kalifonia nke dị na Amerịka maka nnukwute ọkụ ọgbụgba na-eme ebe ahụ. Ụmụaka abụọ na nne ha ochie so na mmadụ ise nwụrụ n'ọkụ ahụ ji iwe na ọnụma agba. Nke a bụ agbanyeghi na mmadụ abụọ so na ndị na-achụ ọkụ ahụ anwụbuola ụbọchị Tọzde ebe a na-achọ mmadụ iri na-asaa achọ. Ọtụtụ ndị mmadụ n'iri puku ha agbafuola n'ụlọ ha ịchọ ebe nwere nchekwa ha ga-anọ. N'aka nke ọzọ ala ọma jiji emela n'otu ebe ndị nkiri na-aga na mba Ịndoneshia gbuo ihe ruru mmadụ iri. Ala ọma jiji ahụ gbara na Lombok taa. N'egwuregwu, Chelsea jiri okpụ goolu ise a satara anọ na penariti merie Inter milan n'asọmpi International Champions Cup. Oche goolu ndị Chelsea bụ Willy Caballero jidere otu bọọlụ Skriniar onye Milan gbara dịka ha ji otu ọkpụ gbaa onwe ha onye laba n'egwuregwu ha jiri bido asọmpi ahụ. Gere akụkọ mere na mgbede a n'otu nkeji: Ihe nkiri nke taa:	https://www.bbc.com/igbo/44996568
politics	Akụkọ kachasị n'abalịa a: Onyeisiala South Sudan nwere ike ịchịru afọ 10	Akụkọ kachasị mkpa n'abalị a: Otu Ipob agwala gọomentị Naịjirịa ka ha were ọsọ were ije tọhapụ onyeisi ha bụ Nnamdị Kanu n'agbụ ekere ya kemgbe ndị agha Naịjiria wakporo ụlọ ya n'Afaraukwụ n'Abia Steeti, n'ọnwa Oktoba 2017. Ndị ji egbe gbagburu ndị uweojii asaa na Galadimawa Junction nke dị nsIpo n'ọdụụgbọelu dị n'Abuja. Onyeisi ndị uweojii n'Abuja bụ Sadiq Bello, kwuputara nke a n'ehihie taa tiri ezịnaụlọ ndị otu ha ọdachie metụtara aka n'obi ma kwee ọha mmadụ nkwa na e zipụla ndị uweojii iji chekwa ndụ na ihe ndị mmadụ nwere n'Abụja. Gụọ akụkọ a n'uju ebe a: Etu e si gbagbuo ndị uweojii asaa n'Abuja Ọgbaghara dapụtara n'ụlọomeiwu ukwu dị n'Abuja taa ka ndị na-eme ngagharị iwe wakporo ebe ahụ na-ekwu ka onyeisi ụlọomeiwu ukwu bụ Bukola Saraki na ogbo ya nke ụlọomeiwu nke nta bụ Yakubu Dogara, tinye akwụkwọ arụkwaghịm. Gụọ akụkọ a n'uju ebe a Budget 2018: Ndị na-eme ngaghariwe chọrọ ka Saraki na Dogara rituo n'ọkwa. Ndị gọomentị mba Saụt Sudan ekwuola ka e nwee iwu ga-etinyekwu afọ atọ n'afọ ole onyeisiala ha bụ Salva Kiir ga-achị ha. Ọ bụrụ na okwu a nwee isi, ọ ga-eme ka Kiir nọruo afọ iri n'ọkwa dịka onyeisiala. Onye ọgba bọọlụ Greece bụ Sokratis Papastathopoulous dị afọ iri atọ esila Borussia Dortmund gafee otu Arsenal. Gee akụkọ anyị n'otu nkeji Lee ihe nkiri nke taa Na mkparịtaụka ọkpa-ọchị ama ama bụ Victor Osuagwu na BBC nwere, o gwara Ndigbo ka ha gaa wuo ụlọọrụ, ebe mbusa ngwahịa, ụlọ-akwụkwọ nakwa ihe mmepe ndị ọzọ n'ala Igbo n'ihi na 'akụ rụọla bụ ya bụ akụ'.	https://www.bbc.com/igbo/44700378
politics	Akụkọ dị mkpa taa: PDP adọola Tinubu aka na ntị gbasara ihe o kwuru maka Atiku	Akụkọ ndị dị mkpa N'etiti PDP na Tinubu Otu PDP adọọla otu isi ahụrụ kwaba okpu ndị APC bụ Ahmed Bola Tinubu aka na ntị ka ọ ghara ịchịpụta onwe ya ụkwụ n'ama site n'ikwu okwu dị an̄aa banyere onye nke ha na-azọ ọkwa onyeisiala bụ Atiku Abubakar. Nke a na-abịa ka Tinubu kwuru sị na ebe ọbụla ọ sọrọ ndị mmadụ ha na-ezute Atiku, na ọ ga-ada ma kwukwaa na APC anaghị atụ ya ụjọ. Mwakpo Boko Haram Ndị agha nkịtị na-enyere ndị agha Naịjirịa aka ịlụ ọgụ na mpaghara ugwu-ọwụwaanyanwụ Naịjirịa kwuru na ndị agha nnupuisi Boko Haram wakporo ndị mmadụ na Borno steeti n'abalị ma gbuo ihe ruru iri na ise. Dịka akụkọ si kwuo, ha wakporo obodo Bulaburin na Kofa nakwa Dalori ebe ha zuru ha ohi ma mụnye obodo ahụ ọkụ. Na mba ofesi, Kanada na-achọ ịgbara ndị Naịjirịa na-ejighi akwụkwọ ikike bata mba ha ụgbọ nwamkpi. N'agbanyeghị na ọ bụghi naanị ndị Naịjirịa ka nchụla a metụtara, ọ dị ka ọ bụ ha ka ọ ga-aka metụta makana ndị Naịjirịa karịchara na ndị na-ejighị akwụkwọ nọrọ na Kanada. N'egwuregwu, A ga-ebido emume ili onye nwe otu Leicester City nwụrụ n'ihe mberede ụgbọelu n'abalị Satọde gara aga n'Ịngland. A ga-eme emume ili ya rue ụbọchị asaa na mba ebe o si bụ Taịland. Gere akụkọ niile a n'otu nkeji ebe a: Achọtala ozu Alkali Ndịagha Naịjirịa achọpụtala ozu otu onye ndu ha bụ Mohammed Idris Alkali furu efu kemgbe ọnwa Sepụtemba. Ndịagha ahụ kwuru na ọ bụ otu onye echere so na ndị gburu ya kpọgara ha n'ebe achọtara ozu nwoke ahụ. Ọzọ, Rochas okorocha, Uche Nwosu nakwa ndị otu ha ndị ọzọ emeela ngagharị iwe n'Owerri maka ihe ha kpọrọ mkpagbu n'aka ndị isi otu APC Nke a na-abịa dịka a na-anụ kepu kepu na Okorocha nwereike ịgbalahụ otu APC fere pati ọzọ maka okwu ọgọ ya nwoke bụ Uche Nwosu. Na mba ofesi Ndị na-eme nyocha n'ụgbọelu Lion Air dara ada achọtala akpati ojii na-edekọ ihe niile mere n'ime ụgbọelu ahụ tupu ọ daa. Rue ugbua, achọpụtabeghị onye ọbụla ma haadị ndụ ma ha anwụrụ anwụ n'ihe mberede ahụ. N'eguwregwu, Otụ ọgba bọọlụ Naịjirịa nwere ọrụsị apụọla n'asọmpị iko mba ụwa nke ndị nwere ọrụsị na Mexico. Ha pụrụ n'agbanyeghị na ha meriri mba El- Savador n'ihe bụ asọmpị iko mba ụwa nke mbụ ha. Gee Nkeji nke ụtụtụ a:	https://www.bbc.com/igbo/afirika-46054505
politics	A﻿kpụpụla Linus Okorie ụlọikpe	"Ndị uweojii Ebonyi steeti akpụpụla Linus Okorie na-azọ ọkwa Sineti n’okpuru Labour Party n’ụlọikpe maka ebubo nrụrụaka ego. Mana Nomeh Chikodili bụ ọkaiwu na-anọchi Okorie kwuru na mkpụpụ n'ụlọikpe ahụ bụ ịmetọ usoro iwu, n’ihi na e nwere iwu si n’ụlọikpe Ukwu dị n’Abuja gbochiri ndị uweojii na gọọmentị steeti ahụ ịnwụchi ya. Akụkọ na-ekwu na ndị bu egbe tọrọla Okorie, onye bụbu onye omeiwu na-anọchite mpaghara Onicha, Ohaozara, na ivo Federal Constituency n'Ụlọomeiwu Nta, nke Ebonyi steeti n'afọ 2007 ruo 2015 n'okpuru pati Peoples Democratic Party (PDP). Ozi si n'aka onye enyemaka ya n'ihe gbasara mgbasaozi bụ Dr David Ogbonna, kwuru na a tọọrọ Okorie ụbọchịụka dịka ọ na-ala n'ụlọ ya dị n'Abakaliki, isiobodo Ebonyi steeti. Ogbonna boro ebubo na ọ bụ ndị ọrụ nche steeti ahụ bụ Ebubeagu mpaghara Okpuru Ọchchị Onicha tọọrọ Okorie n'ụzọ ụtụtụ ụbọchịụka ma mekpaa ya ahụ. O﻿zi ahụ sịrị, ""Ndị nche Ebubeagụ ndị onyeisioche Okpuru Ọchịchị Onicha ziri ọrụ tọọrọ Linus Abaa Okorie n'ụzọ ụtụtụ ụnyaanụ ka ọ na-ala n'ụlọ ya n'Abakaliki."" Okorie  na-azọ ọkwa Sinetọ ga-anọchite Ebonyi-South n'Ụlọomeiwu Ukwu Naijiria bụ mpaghara gọvanọ steeti ahụ bụ Dave Ụmahi na-azọ ịnọchite dịka oge ya dịka aka na-achị steeti ahụ ga-ebi n'afọ 2023. Nke mere ka ụfọdụ na-ebo ebubo na Gọvanọ Ụmahi ji ndị nche Ebubeagu akpagbu ndị akwụnyeghị ya na steeti ahụ. N﻿'ozi nwunye Linus Okorie bụ Lilian Okorie gbasara na Facebook o kwuru sị, ""E nwetara m ozi na Gọvanọ Umahi ji Ebubeagụ nwụchie di m."" M﻿ana onye enyemaka Gọvanọ n'okwu mgbasaozi bụ Chuks Okoh, kwuru hohaa na aka Umahi adịghị ya. O kwuru na ndị uweojii steeti ahụ kwuru, na anwụchiri Okorie maka iwu ọ dara n'oge gara aga. N﻿dị uweojii Ebonyi steeti kwuru na Okorie nọ n'aka ha maka ebubo ""ịkpalite ọgbaghara n'Ọnịcha nke tara isi mmadụ asaa,na ọ bụghị ndị ntọ tọọrọ ya. Ozi si n'aka komishona uweojii steeti ahụ bụ  Aliyu Garba nke ọnụ na-ekwuru ndị uweojii steeti ahụ bụ Chris Anyanwu binyere aka kwuru sị, ""Hohaa! A tọrọghị Linus Abaa Okorie atọrọ. Ebubeagụ dịka iwu steeti a si nye ha ikike nwere ike ịnwụchi mmadụ, hanye ya n'aka ndị uweojii."" ""Dịka ndị uweojii Ebonyi  nụrụ kepukepu ntọrị ahụ, anyị mara  mara imi n'ala ma chọta Okorie bụ onye gbalahụrụ nnwụchi ndị uweojii ugboro ugboro,  n'ogige isi ụlọọrụ Ebubeagụ dị n' ụlọ Gọọmenti steeti ahụ ochie (Old Government House) ụnyaahụ (16/10/2022)."" ""Ha (Ebubeagu) gwara anyị na ihe mere ha ji nwụchie ya bụ maka okwu ya nakwa ihe ndị o mere nke kpalitere tigbuo-zogbuo n'Okpuru Ọchịchị Onịcha nke butere ka ndị a na-enyo na ha bụ ndị Ipob bute ọgbaghara taara isi mmadụ asaa."" Ndị uweojii gara n'ihu kwuo na ngalaba nnyocha ha na-achọbu  Okorie dịka   ọkaiwu ukwu steeti ahụ detabuuru ha mkpesa na-ebo ebubo na Okorie na-efesa akụkọ ụgha megide Gọvanọ Dave Umahi, sị na Umahi si n'akpa steeti ahụ wepụ ego dị ijeri naira isii na ụma (N6.7b) bụ nke o boro ebubo na o  tinyere n'ikpe Ụlọikpe Mkpegharị megide mwepụ ya n'oche. H﻿a bokwara Okorie ebubo aka ya ịdị n'ibu ọgwụike dịka ha kwuru na aka ndị na-arụrụ Okorie ọrụ dị n'ire ọgwụike nakwa ịnụ ya n'ụlọ nkwari o nwe bụ City Hub Inn, dị na Mile 50, Abakaliki."	https://www.bbc.com/igbo/articles/cql05x1lqlzo
politics	Security in Nigeria: Ihe Buhari kwesịrị iji achụ ndịisi nchekwa na Naịjirịa - Bishop Adewale Martins	Onyeisi Ụka Katọlik na Legọs Steeti bụ Bishọp Adewale Martin sị na onyeisiala Buhari kwesịrị ịchụ ndịisi ọrụ nchekwa na Naịjirịa. Na mkparịtaụka ya na BBC Igbo nwere, Bishọp Martin sị na ndịisi a anọteela aka n'ọkwa nke bụ na ọrụ ha anaghịzi apụta ihe. Ọ sị na-agbanyeghi na ha nyere aka belata oke iyi egwu na Naịjirịa mgbe ha were ọkwa a ọhụrụ mana ọ dị ka ike agwụla ha ugbua nke mere ogbugbu ji arị ibe ya elu. Bishọp Adewale sị na ọ bụ uche nke ya ka ọ na-ekwu na ọ bụghị uche ndị Bishọp ụka Katọlik. Kirie ihe o kwuru n'uju; Akụkọ ndị ga-amasị gị:	https://www.bbc.com/igbo/afirika-51702593
politics	Nasir El-Rufai: Obi dị m nnukwu ụtọ na-anwụchiri Nnamdi Kanu- El-Rufai	"Gọvanọ Kaduna steeti bụ Nasir El-Rufai ekwuola na obi dị ya pọlina pọlịna na nnwụchi Gọọmentị Etiti nwụchigharịrị Nnamdi Kanu,onye ndu otu nnwereonwe a kpọrọ ""Indigenous People of Biafra""( Ipob.) El-Rufai kwuru nke a na mkparịtaụka ya na BBC Pidgin nwere ụbọchị Fraide. O kwuru na obi dị ya nnukwu ụtọ n'ihi na Kanu metara ihe e ji kpụrụ ya site ịgba ọzọ oge ikpe ya dị n'ụlọikpe nakwa ibute tigbuo zọgbu n'Ọwụwa Anyanwụ Naijiria. ""Obi tọọrọ m ụtọ rinne ka a nwụchiri Nnamdi Kanu n'ihi ihe abụọ; Ọ nọ n'ikpe, gbaa ọsọ. O tinyere ndị kwudoro ya mere e ji tọpụ ya na nsogbu mgbe ọ ọgbara ọsọ."" ""Ọ rapụtara ndị dịka Abaribe n'ihe na ọ bụrụ na ọkaikpe chọrọ, ọ  gaara akpụrụ Abaribe tinye na mkpọrọ n'ihi na ọ bụ ya soro na ndị kwudoro Kanu dịka iwu sịrị dị."" ""Ọzọ, Onye na-agba Naijiria mgba okpuru; ọ na-akpọ ndị mmadụ oku ka ha mụnye ogige ndị uweojii ọkụ, wakpo  ụlọmkpọrọ ma tọhapụ ndị e ji eji, na-akpọ kwa oku ka e gbuo ndị agbụrụ ndị ọzọ."" "" Ọ na-akpọ obodo ya bụ mba o ji akwụkwọ ha gawa ala Bekee, ụlọ anụọhịa."" ""Kedụ ka ị ga-esi nọrọ na mba ọzọ, na-akpọ oku agha n' azụ ụlọ gị?"" ""Ọ bụrụ onye ma ihe, o buru agha gawa ebe ọzọ"" ""Ọ bụ ihe dị mma na Gọọmentị Etiti  ji ụzọ kwesịrị ekwesị , jiri ndị uweojii mbaụwa 'Interpol' were jide ya."" "" Ana m ekele Gọọmentị Etiti Maka ihe ha mere. Ha agbalị ka."" Ọ sị na-ọka mma ka Kanu zara ọnụ ya n'ụlọikpe, ọ bụrụ  ụlọikpe hapụ ya, mma, ha ma ya ikpe, ọ dị kwa mma. Ọ gara n'ihu kwuo na ihe a e mere Kanu bụ  ""ihe nkuzi nye otu ndị niile na-eti mkpu nwere onwe bụ ndị na-akpa nkata ịkwatu gọvenment Naijiria"". N'ajụjụ ma anya ya adị n'ịzọ ọkwa Onyeisiala maọbụ Osote ya, El-Rufai  kwuru na uche ya adịghị na ya. "" Lee ka  ntụtụisi m si chaharịa bụrụ isi awọ, mgbe e duru m iyiọrụ, isi m na-eji oji. Nke a kabụkwa naani ọkwa gọvanọ."" ""Ọrụ Onyeisiala bụ ọrụ taara akpụ nye onye dị afọ 62 ka m."" O teela ndị mmadụ nyowere na m chọrọ ịzọ ọkwa Onyeisiala kemgbe afọ 2016  nke mere ha ji akpọ m aha ọjọọ dị iche iche mana  o nweghị ọsọ ọkwa ọbụla m na-agba."" ""Ọ ka mma ka ọkwa onyeisiala gaa Ndịda Naijiria."""	https://www.bbc.com/igbo/afirika-57686376
politics	'Anyị ga-akwado onyeisiala ga-enye anyị nnwereonwe'	"Akụkọ dị mkpa: Ndị ọchịchị imeobodo achọghịzị ịnọ n'okpuru gọọmentị steeti Otu kpọrọ onwe ha All Former Councillors Forum of Nigeria (AFCFN) ekwuola na onye ọbụla ha ga-akwado maka ọkwa onyeisiala ga-abụ onye ga-ahụ na ọchịchị imeobodo ga-anọrọ onwe ha nke Bekee kpọrọ ""autonomy"", ọkachasị ebe ọ gbasara ọchịchị na akụnaụba obodo. Nke a na-abịa ka otu ndị Association of Local Government Chairmen ga-ebido ọgbakọ ebe ha ga-akpa maka ya bụ nnọrọ onwe n'Abuja n'ụbọchị Toosde na-abịa. Cheta na n'ọnwa Epreelụ 2018, Onyeisi ụlọomeiwu bụ Bukola Saraki gosiri nkwado o nwere ebe gọọmentị imeobodo ịhapụ ịnọ n'okpuru gọọmentị steeti nọ. Na mba ofesi, Ihe ruru mmadụ iri anọ emerụọla ahụ ka nnukwu ọkụ gbapụrụ n'otu ụlọoriri dị n'obodo Sapporo dị na mba Japan. Ndị uweojii obodo ahụ sị na ha amabeghị ihe butere ọkụ ọgbụgba ahụ, mana ha emechiela ebe ahụ maka a na-atụ ụjọ ma a ga-enwe ọkụ ọzọ ga-agbapụ. N'egwuregwu, Onye egwu na-ejikọta otu Stuttgart bụ Christian Gentner, nọ n'iru uju ka ọnwụ kpọrọla nna ya bịara ile ya n'ọgbọ egwuregwu ka ha na Hertha Berlin zutere n'ụbọchị Satọde. N'aka ọzọ, Otu Chelsea bụ ebe nwaafọ Naịjirịa bụ Victor Moses na-agba bọọlụ, ji ọkpụ goolu abụọ asatara otu merie Brighton bụ ebe Leon Balogun na-agba. Ebe otu Southampton ji ọkpụ goolu atọ asatara abụọ merie Arsenal bụ ebe nwaafọ Igbo bụ Alex Iwobi na-agba, ka ha zutere na Premier League. Mmeri e meriri Arsenal mere ka ""agba agba emeri emeri"" ha ruru egwuregwu 22, bịa n'isi njedebe. Otu ndị ọrụ ụlọọmeiwe kpọrọ onwe ha Parliamentary Staff Association of Nigeria etiela aka n'ala na ha aghaghị ịgba abụbụ ọrụ nke ha kwadoro ibido ụbọchị Mọnde ma gọọmentị akwụghị ha ụkwọ oruoro ha. Onyeisi ndị otu a bụ Musa Bature mgbe ọ na-agwa ndị nta akụkọ okwu ụbọchị Fraịde sị na nke a bụ abụbụ ọrụ ịdọ aka na ntị nke abalị anọ. Ndị Uweojii akparala ndị a na-eche ka ha abụ omekome Mbọ gọọmentị Anambra steeti na-agba maka nchekwa obodo amalitela ịmịta mkpụrụ dịka aka ndị uweojii kpatara ndị isiekwe ọnwụ a na-eche na ha bụ ndị oji egbe ezu n' Ogidi. Haruna Mohammed bụ ọnụ na-ekwụrụ ndị uweojii n'Anambra steeti sị na ha na ndị uweojii kwakọrịtara mgbọ tụpụ ha ejide ha ebe mgbọ merụrụ otu onye n'ime ha ahụ. Maka mgbanwe mbara eluigwe N'egwuruegwu, Jurgen Klopp nke Liverpool chọrọ ka ndị otu ya were iwe na ọnụma mgbe ha na Manchester United ga-akwata na mgbede Sọnde. Liverpool ga-anaghara Man City ọnọdụ nke mbụ na lig ma ọ bụrụ na ha emerie ya bụ asọmpi. Gee akụkọ BBC na nkeji"	https://www.bbc.com/igbo/46578155
politics	Chris Ngige akagbuola atụmatụ ya ịzọ ọkwa onyeisiala Naịjirịa 2023	Minista na-ahụ maka ndị ọrụ na Naịjirịa bụ Chris Ngige akagbuola atụmatụ ya ịzọ ọkwa onyeisiala Naịjirịa na ntuliaka afọ 2023. Ngige kwuru nke a n'ụbọchị Fraịde n'Abuja dịka ọ gachara emume ifeaka ikpeazụ nke onyeisiasla Muhammadu Buhari mere ndị ọzọ nwere mmasị ịzọ ọkwa ọchịchị bụ ndị gbara arụkwaghịm n'ọrụ ha dịka onyeisiala si nye ha iwu mee. Akwụkwọ ozi ya dere na ọ mere nke a maka na ọ chọrọ ịgbado anya n'ọrụ ya bụ iledo ndị ọrụ Bekee nakwa ịhụ na ihe niile gbasara ha na-aga nke ọma. Otu n'ime ọrụ nke Ngige nọ n'isi ya na nso nso a bụ inwe mkparịtaụka nye otu jịkọrọ ndị nkuzi mahadum na Naịjirịa bụ Academic Staff Union of Universities (Asuu) bụ ndị na-agba abụbọ ọrụ maka okwu ụgwọ ọrụ ha na ihe ndị ọzọ. Cheta na Ngige kwupụtara mmasị ya ịzọ ọkwa onyeisiala Naịjirịa na 2023 n'okpuru pati All Progressives Congress (APC) n'ụbọchị 19 nke ọnwa Eprel, 2022 n'ọgbakọ e mere n'okpuruọchịchị be ya dị n'Idemili South, Anambra steeti. Ụfọdụ n'ime ndị ọzọ bịara emume a bụ Rotimi Amaechi, Abubakar Malami, Uche Ogar, Timipre Sylva, Tayo Alasoadura, Dame Tallen Paulen na ndị ọzọ. Sheikh Khalifa bụ onyeisiala mba UAE anwụọla dịka ọ gbachara afọ 73 Onyeisiala mba United Arab Emirates bụ Sheikh Khalifa bin Zayed al-Nahyan anwụọla dịka ọ gbachara afọ iri asaa na atọ. Sheikh Khalifa malitere ịchị mba UAE kamgbe afọ 2004, mana ọchịchị bụ naanị n'akụkọ kamgbe ọ malitere ịrịa ọrịa mkpọnwụ ahụ n'afọ 2014. Nwanne ya nwoke bụ Mohamed bin Zayed al-Nahyan ewerela ọnọdụ ọchịchị mba ha. A sị na ezinaụlọ ndị a nwere akụnaụba ruru otu ijeri narị dọla na ijeri iri ise ($150bn). Sheikh Khalifa bụkwa onye ndu obodo Abu Dhabi, bụ isiobodo mba asaa mejupụtara UAE. Ọkwa ọnwụ ya si n'ọnụ ụlọọrụ ntaakụkọ a kpọrọ WAM pụta. Iji rie uju ọnwụ ya, a mawapụtala ụbọchị iri anọ, ọkọlọtọ mba ha agaghị efe n'uju ebe a gaghị emepe ụlọọrụ ruo ụbọchị atọ. O weere ọchịchị n'aka nna ya n'ọnwa Nọvemba 2004 dịka onye ndu Abu Dhabi nke ugboro iri na isii. Onyeisiala Buhari emerela ndị obi ọchịchị ya dị 10 oriri ngabiga ikpeazụ Onyeisiala Muhammadu Buhari nabatara ma mere ndị ime obi gọọmenti ya nwere mmasị ịzọ ọkwa ọchịchị na 2023 emume ifeaka nke ikpeazụ n'ime obi gọọọmentị etiti nke Abuja n'ụbọchị Fraịdee. Cheta na onyeisiala Buhari gwara ndị ime obi gọọmentị ya nwere mmasị ịzọ ọkwa ọchịchị ọbụla na ntuliaka 2023 ka ha rituo n'ọkwa ha nọ ma gbaa arụkwaghịm. Onyeisiala Buhari kwuru na ọ ga-eme ngwa ngwa n'itinyechi ndị ga-anọchị ha dịka ha gbarala arụkwaghịm. Minista mgbasaozi na omenala na Naịjirịa bụ Lai Mohammed kwuru nke a n'Abuja dịka emechara emume a taa bụ Fraịdee. Ụfọdụ n'ime ndị bịara n'emume a bụ Rotimi Amaechi, Abubakar Malami, Chris Ngige, Uche Ogar, Timipre Sylva, Tayo Alasoadura, Dame Tallen Paulen na ndị ọzọ. Emeka Nwajuba onye gbarala arụkwaghịm maka mmasị ya abịaghị dịka ozitere ozi arịrịọ maka nke a ebe Chris Ngige bịara ya bụ emume kwuru na ọ gbabeghị arụkwaghịm n'ọkwa ya. Elon Musk ekwuola na ọkwụsịtụla atụmatụ ịzụta Twitter n'ọnụ nde dọla iri anọ na anọ dịka ọ na-ajụ ajụjụ maka ọnụọgụgụ akara adịgboroja nọ na Twitter. O kwuru na ọ na-eche mpụtara mgbakọ nke na-ekwu na akara adigboroja nọ na Twitter erughị passenti mmadụ ise nọ na ya. Dịka o kwuru nke a, ọnụahịa Twitter jiri pasentị iri abụọ na ise (25%) gbadaa. Ọ bụ dịka ndị ụlọọrụ Twitter kwuru na ọnụọgụgụ akara adigboroja nọ na Twitter nwereike karịa pasentị ise (5%) ha kwuburu na mbụ. Elon Musk bụ onye Forbes magazine kpọrọ onye kachasị nwee ego n'ụwa niile na-enyocha ọnụọgụgụ a tupu ọ mara ma ọ ka ga-azụ Twitter.	https://www.bbc.com/igbo/afirika-61434727
politics	Nigeria Election 2019:: Ntuliaka ga-aga n'Anambara dịka e siri hiwe ya - Inec	"Inec ekwuola na agbanyeghị ọkụ gbara ụlọrụ ha na Anamara steeti, ntulliaka ga-aga dịka e siri kwado ya na steeti ahụ. Ọkụ amaghị ebe osi gbapịala ụlọọrụ Inec dị n'Ọka, Anambara Steeti ụbọchị Tuzde. Dika ozi Inec wepụta nke Onye Kọmịshọna ha na-ahụ maka mgbasaozi bụ Festus Okoye binyere aka kwuru, otụtụ ngwaọrụ ha nke gụnyere 'Card Reader' dị pụkụ anọ, narị isii na iri itoolu na ise so na ihe ọkụ ahụ repịara. ""N'agbanyeghị ndọghachi azụ ọdachie wetara na nknjikere anyị maka ntuliaka n'Anambara steeti, ụlọọrụ anyị gbalịrị nweta 'card reader'  ndị etinyeghị nọ ọrụ na steeti ndị ọzọ a ga-eziga Anambara."" ""Nke a nyere anyị ọkịka obi na ntuliaka ga-aga n'Anambara dịka e siri kwado ya."" Okoye kọwara na ọdachi nke Anambara bụ nke atọ ya n'ime abali  iri na abụọ dịka ọkụ gbara ụlọọrụ ha dị na Isiala Ngwa, Abia steeti nakwa Opuru ọchịchị Qua'an Pan dị na Platu steeti. Ọ gara n'ihu kwuo na ha ewegarala ndị uweojii na ụlọọrụ na-agbanyụ ọkụ ozi, ndị maliterela nyocha. N'Imo Otu ndịagha Naijiria nke 134 Artillery regiment di n'Obinze na steeti Imo, anwuchiela umuokorobia ano bu ndi Soja adigboroja. Ha kọwara ndi a dika ndi ori nọ n'Owere, gbakwunye na ha na-emenyụ ndị mmadu anya kemgbe. Na mba ofesi Otu onye anwụọla n'ọgbaghara sọ ndọrọndrọ ọchịchị na mba Senegal dịka ha na-akwado ime ntuliaka ọkwa onyeisiala. Ọ bụ ndị na-akwado Onyeisiala Macky Sall na onye na-azọ oche ya bụ Issa Sall malitere nsogbu a. N'egwuregwu, Otu Flying Eagles nke Naịjirịa anarala ngalaba CAF ikike iyi mgbaaka ojii iji kwanyere Taiwo Ogbunjobi ugwu dịka ha na-akwado izute mba Mali n'asọmpị iko mba Afrịka. Taiwo Ogbunjobi, onye bụbu odeakwụkwọ ukwu otu NFF nwụrụ ụbọchị Monde ka ọ rịachara ahụ obere oge. Otu jikọrọ ndị nkuzi politekni bụ Asup n'aha ịchafụ akwụsịla abụbọọrụ ha gbara kemgbe ọnwa abụọ. Asup gbara abụbọ ọrụ kemgbe ọnwa Disemba afọ 2018 iji gosi iwe gbasara emezughị  nkwekọrịta  ha na gọọmenti etiti nke afọ 2009 nakwa nke 2017; akwụghị ha ụgwọ kwesịrị ha, ịta ụfọdụ ndị otu ha ahụhụ nakwa ihe ndị ọzọ. Clinton sị na ya agaghịkwa abịa Naijiria dịka ọkwadoburu Aka chiburu mba Amerịka bụ Bill Clinton akagbuola njem ya ịbịa Naịjirịa nke Otu National Peace Accord zigara ya akwụkwọ ka ọ bịa hụrụ ka mbinye aka n'akwụkwọ nkwekọrịta udo ga-esi gaa. Cheta na akara na ọ ga-ekwupute okwu n´ụbọchị a ga-ebinye aka n'akwụkwọ bụ ụbọchị Febrụwarị iri na abụọ na iri na atọ. Akwụkwọ ozi, ọnụ na-ekwuchitere ya bụ Angel Ureña zigara ụlọọrụ Thisday kwuru na ya bụ njem aghaghị ịnwe ntụpọ ndọrọndọrọ ọchịchị. ""Nke a mere na Clinton agaghị abịalị ọgbakọ a."" Ụgbọala bu mmanụ ụgbọala agbala ọkụ n'okporoụzọ gawara Nnewi Okigwe dị n'Anambra steeti. Onyeisioche ụlọ ebe a na-agbapụta mmanụ ụgbọala bụ Patrick Okeke kwuru na o nweghị onye nwụrụ n'ọkụ a gbaranụ. Nke a na-eme ka akụkọ pụtachara abali abụọ gara aga na mmadụ asaa nwụrụ n'ọkụọgbụgba tanka mere n'Awka. Ndị otu ndọrọndọrọ ọchịchị Demokrats na Repọblikan na mba Amerika  ekwekọrịtala iwepụta ego a ga-eji rụ agada jikọtara ha na mba ndị ọzọ ka ha gbochie mmechi gọọmenti mba Amerịka nke ọzọ. Onye otu egqwuregwu Arsenal ama ama bụ Aaron Ramsey ebinyela aka n'akwụkwọ n'ọrụ ngo ruru pounds narị anọ kwa izu ụka maka ịbanye otu egwuregwu Juventus. Ọ nọọla ruo afọ iri na otu n'otu egwuregwu Arsenal. Ihe nkiri taa"	https://www.bbc.com/igbo/media-47195885
politics	Ralph Uwazuruike: 'Naanị ụzọ udo ka e si enweta mnwereonwe Biafra'	Onyeisi ndị Biafra Independence Movement (BIM) bụ Ralph Uwazuruike akọwala uru isonye n'otu ndị Unrepresented Nations and Peoples Organization (UNPO) bụ otu ndị na-achọ mnwereonwe na mba ha dị icheiche baara ndị Biafra. Uwazuruike sị na ọ bụ naanị ya ka ndị otu a maara maka mbọ niile ya na-agba maka mnwereonwe Biafra. O kwuru na ha amabeghị ihe ga-abụ isiokwu nke afọ a na ya bụ ọgbakọ mana ya ga-amata nke a mgbe adịghị anya. Ọ kwekwara nkwa ị kọwara ndị Igbo ihe ọ jetere ebe ahụ ma ọ lọghachịte. Otu Unrepresented Nations and Peoples Organization (UNPO) bụ ọgbakọ otu mbaụwa nke ndị na-achọ mnwereonwe na be ha dị iche iche. Ọkachasị ndị a na-akpagbu na be ha nke bụzị na ha enweghị ọnụ okwu. Otu a na-enyere ndị otu ha aka ịnwe kwuwe okwu nakwa ịzọta oke diiri ha na mba ndị ahụ na-akpagbu ha. Ndị dị etu a anaghị enwe ohere iso ibe ha nọrọ n'ọgbakọ ukwu ọbụla a na-eme n’ụwa. Ọ bụ ndị so na ya bụ ndị na-eweta ego ha ji akwado otu ahụ. Nke a na-enyere ha ake ikwuru maọbụ ịme ihe ọbụla ha nwereike mee maka nwereonwe ha. Otu a na-enye ha ikike ịme maọbụ ikwu ihe ndị ọzọ enweghị ike ikwu. Otu a nwere ọgbakọ omeiwu ọha bụ 'General Assembly' nke bụ na ha emepụtala iwu ha nakwa atụmatụ ha ji arụ ọrụ. Ha nwekwara kọmitii ndị ọzọ na-enyere 'General Assembly' ha aka. Ka otu a si bido UNPO malitere n’afọ ihe dịka 1980 site n’aka nwaamadị gbara ọsọ ndụ maka mkpagbu nke ndị Kọminist bụ Linnart Mäll nke Congress of Estonia, Erkin Alptekin nke Uyghur, nakwa Lodi Gyari nke Tibet, ya na Michael Van Walt van Praag, bụ onye ọkaikpe ofesi nke ọgbakọ mbaụwa nke iri na anọ (14) nke Dalai Lama bụ ndị hibere otu a. Isiokwu ha bụ ịme ka ndị na-achọ mnwereonwe kwụsị iji ụzọ tigbuo zọgbuo nweta ya nakwa ịme ka ndị agbụrụ niile jọkọọ ọnụ ma sọpụrụ onwe ha agbanyeghị ihe ha na-agabiga. E hibere ọgbakọ a dịka ebe ndị niile nọ n’ọnọdụ dị otu a ga-agbata ọsọ enyemaka. Otu a pụtara ihe nke mbụ n’afọ 1991 na Peace Place dị na Hague site n’aka nọchita anya si mba ndị Australian Aboriginals, Armenia, Crimean Tatars, Cordillera, East Turkestan, Estonia, Georgia, ndị Greek nọ n’Albania, Kurdistan, Latvia, Palau, Tibet, Taiwan, Tatarstan na West Papua. Mechaa ndị Abkhazia, Aceh, Assyria, Chittagong Hill Tracts, South Moluccas, Bougainville, Chechnya, Kosova, Zanzibar, Mairi na ndị Iraq Turkmen sonye na ya. Ndị otu a mechere ruo ndị nnọchite anya ruru 45 bụ ndị na-anọchite anya mmadụ ruru nde narị atọ (300,000,000) n’ụwa niile. Ụfọdụ n’ime ndị a ọzọtala mnwereonwe ha, sikwa na otu a pụọ maka na ha enwetala ọnọdụ ha chọrọ na be ha. Aha ndị Biafra, Ogoni na Yoruba dị n’ọba ozi ha ugbua. Aha ndị BIM na MASSOB sọkwa na ya Nke a mere Ralph Uwazuruike ji aga isonye ọgbakọ ha n'afọ a maka atụmatụ mnwereonwe Biafra. Kirie ihe onyonyo a ka ị nụrụ ihe o kwuru maka nkwado ọgbakọ a.	https://www.bbc.com/igbo/afirika-60845287
politics	Zine Ben Ali chịburu Tunisia oge 'Arab Spring' anwụọla	"Akụkọ dị mkpa: Zine el Abidine Ben Ali, bụ onye ndu mba Tunisia nke gbara ọsọ gbapụ n'ala ha afọ asatọ gara aga maka ọgbaghara Bekee kpọrọ 'Arab Spring' anwụọla. Cheta na otu nwata na-ere mkpuruosisi suru onwe ya ọkụ maka oke ahụhụ bụ ihe kpalitere ọgbaghara ahụ dịka Ben Ali chiruru afọ iri abụọ na atọ dịka onyeisiala. Ben Ali gbagara mba Saudi-Arabia bụ ebe ọ nọrọ nwụ ụbọchị Tọzde dịka a na-akatọ ọchịchị ya maka nrụrụaka nakwa enyeghị ndị anọghị n'ọchịchị ohere ikwu uche ha. N'afọ 2012,  a kụrụ ya isi oge ọ nọghị ya dịka ụlọikpe tụụ ya nga mkpụrụ ọka na ahụghị ya anya maka ogbugbu ndị na-eme ngagharịiwe n'afọ 2011. Naijiria na-achọ ibite $2.5bn n'aka World Bank Ụlọakụ mba ụwa bụ 'World Bank' agbaala ama na ha na Naijiria na-agba nkata maka ịgba mbibi ọhụu dị ijeri dọla abụọ na ụma ise( $2.5 billion) dịka ụlọakụkọ  Bloomberg siri kwuo. Nke a bụ n'agbanyeghị na  na Naijiria gbaburu mbibi ego ruru ijeri dọla abụọ na ụma anọ ($2.5). Osote onyeisi ngalaba Afrịka na World Bank bụ Hafez Ghanem gwara Bloomberg ụbọchị Wenezde sị, "" Anyị na-akpa maka atụmatụ  ego ya ruru nke a. O dị ihe dịka ijeri dọla abụọ na ụma ise."" Ụlọikpe ukwu dị n'Abuja enyela iwu ka e mechie ụlọọrụ P&ID na Naijiria ma were ihe niile ha nwere nyefee gọọmentị etiti. Chetan a P& ID gbara Naijiria akwụkwọ na mba ofesi na-achọ ka a kwụọ ha ihe ruru ijeri dọla itoolu na ụma. Nwaatụrụ ga-epu mpi, ekwo ga-esikwa ya ike. Nke a bụ ndụmọdụ Cosmos Madụka onyeisi ụlọọrụ Coscharis nyere ndị ntorobia Igbo. Na mkparịtaụka ya na BBC Igbo nwere n'ụbọchị Tọọzde, Mmaduka kwuru na ịkwụwa aka ọtọ na ịdị uchu n'ọrụ so n'ihe buliliri ya. Gaa na BBC News Igbo na Facebook ka ị nụrụ ihe o kwuru n'uju: Asọmpi Europa league ga-ebiri ọkụ n'abalị taa maka egwu ọnụ ha erughị n'okwu Champions League. Otu bọọlụ Manchester United, Arsenal nakwa Wolves socha na ndị ga-eso nwaa ike ha. Asọmpi Uefa 'Champions League' kporo ọkụ n'abalị dịka ndị Paris Saint Germain ji ọkpụ goolu atọ asataghị otu kụo Real Madrid ihe tinka kụrụ panị. Angel Di Maria gbaburu Real Madrid bọọlụ emeghịrị ha ebere mgbe o ji ọkpụ goolu abụọ sị Madrid unu abịala. O nyere goolu ndị a gbawara Real Madrid obi na nkeji 14 nakwa nkeji 33. Real Madrid nwara ike ha mere Gareth Bale ji nye goolu mana a gụpụrụ ya mgbe ihe onyonyo VAR gosiri na bọọlụ kụrụ ya n'aka. Dịka ọ fọdụrụ tịnkọm tịnkọm ole ga e gbuchie bọọlụ, PSG kụpịaziri Madrid mgbe Thomas Meunier nyere goolu nke atọ na nkeji 90. Mmeri a PSG meriri Real Madrid mere ha ji bụrụ ndị mbụ n'ogogo tebụlụ ha n'asọmpi a. Buhari achụọla Oyo-Ita ọsọ n'ọkwa ya Onyeisiala bụ Muhammadu Buhari ewepula onyeisi  ngalaba na-ahụ maka ọrụ gọọmentị bụ Winifred Ekanem Oyo-Ita ma were Folashade Yemi-Esan dochie ya. O kwuru na nke a bụ iji nye ụlọọrụ EFCC ohere inyocha Oyo-Ita maka ebubo nrụrụaka nke a sị riri Ijeri naira atọ. Yeni-Esan na-arụbu ọrụ dịka ode akwụkwọ Ministịrị na-ahụ maka mmanu agbidi. Oyọ-Ita na ndị ode akwụkwọ atọ ọzọ ga-aga ụloikpe maka ebubo a. Dịka ọ dị ugbua,mmadụ ise ekwuputala na ha ga-agba akaebe megide Oyo-Ita. Ụmụafọ Naijirịa dị narị atọ na iri na anọ sị Saut Afrịka wuchiri n'ọdọụgbọelu Muritala Muhhamed nke dị na Legọs na ụbọchị wenezde n'elekere asaa nke abali. Abike Dabiri bụ onyeisi ngalaba n'ahụ maka ndị Naịjiria nọ ofesi nabatara ha kwuo na gọoemtị ga-enye ha ego ụgbọala, ego nri na 'sim kad' ọhụrụ. onye so azọ onyeisiala mba Tunisia bụ Nabil Karoui ga anọ na ụlọmkpọrọ e  mee ntụliaka ọnyeisiala mba ahụ n'ọnwa Oktoba. Anwuchiri Karoui maka ebubo akwughị ụtụisi na ịtụ mgbere ego. N'Egwuregwu"	https://www.bbc.com/igbo/afirika-49751951
politics	Ụlọikpe Mkpegharị agwala Nnamdi Kanu lawa, na ikpe amaghị ya	Ụ﻿lọikpe Mkpegharị nọ n'Abuja enyela ntuziaka ka a tọhapụ  Nnamdi Kanu si na ikpe amaghị ya n'ụbọchị Tọzde, abalị 13, nke ọnwa Oktoba. Ụlọikpe mkpegharị nke Abuja akụchapụla ebubo ndị fọrọ n’ebubo ndị gọọmentị Naịjirịa nwere n’isi Nnamdi Kanu bụ onyendu otu the Indigenous People of Biafra (Ipob) N’ikpe a ekpere n’ụbọchị Tọọzde bụ ụbọchị 13 nke ọnwa Ọktoba, 2023 nke ọkaikpe Jummia Hannatu Sankeey nọ n'isi ya, ya ndị ọkaikpe abụọ ọzọ kwuru na nwụchị Nnamdi Kanu na mba Kenya na mkpọghachịte ya na Naịjirịa megidere iwu. Ndị ọkaikpe ahụ  nyere iwu ka a tọhapụ Kanu dịka ha kwusiriike na nwuchi ya megidere iwu. Cheta na gọọmentị Naịjirịa nwụchiri Kanu n’afọ 2021 na mba Kenya ma bọkwasị ya ebubo 15 nke gụnyere ebubo ịkpa nkata ikposa ọchịchị Naịjirịa. N’ụbọchị 8 nke ọnwa Eprel, 2022 ọkaịkpe kụchapụrụ ikpe asatọ n’ime 15 ahụ mana Kanu si n’aka ndị ọkaiwu ya nke onyeisi ha bụ Mike Ozekhome mere mkpea banyere ebubo ndị a nke akara ya bụ CA/ABJ/CR/625/2022, ma na-arịọ ka akụchapụ ebubo asaa fọrọ dịka ha achịtaghị aja. Dịka ha mechara mkpesa a n’ọnwa Sepụtemba, e bubatara ikpe ahụ gaa taa bụ ụbọchị 13 Ọktoba bụ ụbọchị ụlọịkpe kwupụtara ma nye iwu ka a tọhapụ Nnamdi Kanu n’ihi na usoro nwụchi ya ezịghị ezi ma daa iwu. Ụlọikpe ahụ kwuru na ebubo 15 ndị ahụ ekwupụtaghị ebe, ụbọchị, oge nakwa ụdịrị mmehie a sị Kanu mere tupu a nwụchịe ya n’ụzọ dara iwu ma kọghachịte Naịjirịa. Ha gara n’ihu kwuo na gọọmentị Naịjirịa ekweghị kwupụta ebe a nwụchịrị Nnamdi Kanu agbanyeghị ụdịrị ebubo ndị ha boro ya ma kwuo na mkpọghachịte ya n’ụdịrị ‘ntọrọ’ megidere ikike dịrị ya. Ha kwukwara na etu na usoro e ji nwụchi ma kpọghachite Kanu esoghi n’ihe ụlọikpe ukwu tinyere anya tupu amalite ikpe ya ikpe ebe ahụ nke na-ezịghị ezi dịka ha si kwuo. Ndị ọkaikpe ahụ kwukwara na ụlọikpe ukwu ahụ etinyeghị anya n’okwu na inweta nakwa mgbado ụkwọ n’ikike nnwụchi Kanu gara adị ire naanị n’ala Naịjirịa ma kwuo na nke a mere na ikpe ahụ na-aga n’ihu n’ụlọịkpe ukwu nke Abuja kwesịrị ịkwụsịtugodi. Cheta na Ozekohome kwuru na mkpesa ha gbadoro ụkwụ na akụkụ akara 15 nke iwu banyere nwụchị bụ ‘Extradition Act’ na gọọmentị etiti kwesịrị ikpechapụ Kanu ikpe nke nwere ebubo ise ha nwere n’isi ya tupu ọ gbapụ Naịjirịa. Ọkaiwu gọọmentị Naịjirịa bụ David Kaswe kwuru n’ọnwa Sepụtemba na mkpesa ndị ahụ achịtaghị aja. N'ikpe a, ọkaikpe mbụ na nke abụọ kwuru okwu kọwara na nke a pụtara na aga akwụsịgodị ikpe Kanu na-aga n'ihu n'ụlọikpe ukwu nke Abuja bụ ebe gọọmentị etiti Naịjirịa bugara ya bụ ikpe n'ihi usoro nwuchi ya ahụ dara iwu. H﻿a kwuru na ikike ụlọikpe ukwu ahụ n'ịkpe ikpe a achịtaghịzị aja ma ncha. Ọnụ na-ekwuru otu Ohanaeze ndigbo bụ Alex Ogbonnia gwara BBC Igbo na mkpebi a ụlọikpe mkpeghari mere akpatala ọtụtụ ọṅụ n’ama dịka o ji anya ya hụ ka ndị mmadụ na-enwe aṅụrị n’ụzọ kemgbe ozi mpụtara ikpe a gbara n’ọha. Ọ gwara BBC Igbo “Ndị mmadụ na-enwe aṅụrị n’ihi ọgụ Kanu na-alụ abụghị ọgụ nke onwe ya mana ọ bụ nke mmadụ niile ọkachasị ndị ọbụla Naịjirịa na-akpagbu.” Ọ gara n’ihu kwuo “Obi dị m mma maka etu ụlọikpe a siri were ịkwụwa aka ọtọ kpee ikpe a ghara ile ihu onye ọbụla anya” Ogbonnia kwuru na ọṅụ juru ya obi n’ihi mpụtara ikpe a nwereike ịmetụta ntuliaka nke 2023 n’ụzọ dịka nnwụchi na ndobe Kanu n’ụlọ nga so n’ihe na-eche ndị mmadụ kemgbe banyere ntuliaka 2023. Dịka ozi mpụtara ikpe a na-efesa, akụkọ aṅụrị nakwa ọṅụ na-adapụta ọkachasị n’akụkụ Ọwụwa Anyanwụ Naịjirịa. Onye ntaakụkọ BBC Igbo n’Umuahia gbara ama nke dịka o kwuru na ụda mkpọn’ala Bekee bụ 'Fireworks' na-akpọtụ n’akụkụ Afaraukwu bụ obodo Kanu dị n'Umuahia nakwa n’akụkụ Umuahia ndị ọzọ. N’ogige ụlọikpe mkpegharị nke Abuja ahụ, ọtụtụ ndị nkwado Kanu pụtakwara n’igwe na-enwe anụrị ma na-agụ egwu ọnụ maka etu ya bụ ikpe siri gaa agbanyeghị na ekpechara ya bụ ikpe nke malitere n’elekere atọ nke ehihe n’ebe ime mgbede.	https://www.bbc.com/igbo/articles/ce4r97n5lx3o
politics	Akụkọ dị mkpa n' ụbọchịụka: Oby Ezekwesili abaala ọsọ onyeisiala	"Akụkọ dị mkpa taa Oby Ezekwesili abaala ọsọ onyeisiala Akụkọ na-erụ anyị ntị bụ na Oby Ezekwesili otu onye na ndị isi otu 'Bring Back Our Girls'(BBOG)chọrọ iso zọọ ọkwa onyeisiala na 2019. Ezekwesili nwetara ikike ịzọ n'aha pati Allied Congress Party of Nigeria(ACPN). N'akwụkwọ ozi o wepụtara n'ụbọchị Satọde, o kwuru na ihe dunyere ya n'ịpụta bụ ịgbanwe ọnọdụ ahụhụ ụmụ Naijiria. Ọ sịrị:  ""Obi ụfụ ịhụ ka ndụ ndị mmadụ na-agbada, obi mwute na anyị bụzị isiobodo ogbenye ọnụ ntụ na mbaụwa dịka mmadụ dị nde 87 bụ ndị dara ogbenye mgbeneke nakwa akwa arịrị na ụmụaka anọghị n'ụlakwụkwọ na-abawanye."" Onye chịburu Naịjrịa n'ọkwa osote onyeisiala bụ Atiku Abubakar emeriela na ntụlịka otu PDP mere iji chọpụta onye ga-azọrọ ha ọkwa onyeisiala na Naịjirịa. Atiku ji vootu 1,532 merie, ebe ndị so ya n'azụ bụ Aminu Tambuwal nakwa onyeisi ụlọomeiwu ukwu bụ Bukola Saraki nwetara 693 na 317 n'aka n'aka. Nwunye onyeisiala Muhammadu Buhari bụ Aisha Buhari apụtala ịkatọ usoro esi azọ ọkwa ọchịchị na Naịjirịa Iwe ya bụ na ụfọdụ mmadụ mefuru ego ịzọ ọkwa ọchịchị ebe ndị pati ma ụma tụnyere ndị nọ bu n'ọkwa. Na mba ofesi, Dị ka mba Kamerun na-eme ntụlịaka onye ga-abụ onyeisiala ha, Cabral Libii na Maurice Kamto bụ ndị so azọ ya bụ ọkwa etipula mkpu nrụrụaka. Oby Ezekwesili abaala ọsọ oyeisiala Ha kwuru na ntụlịaka ahụ anaghị a aga n'ụzọ kwụ ọtọ ma zie ezi. Gee Nkeji nke mgbede a: APC ahọpụtala Buhari Otu APC akpọpụtala Muhammadu Buhari dịka onye ga-azọ ọkwa onyeisiala n'aha pati ha na ọgbakọ ukwu ha nwere n'Eagles Square, Abuja ụnyaahụ. N'otu aka ahụ, PDP ebidola ịgụ vootu pụtara n'ime ntuliaka imeụlọ nke ha na-aga ugbua na Portharcourt. Onye ha họpụta ịzọ ọkwa onyeisiala Naịjirịa na Buhari ga-azọ mbe na abọ nke bụ oke na 2019. Biko, gaa websait anyị bụ bbcigbo.com ka ị gụrụ akụkọ ihe niile na-eme ugbua na ntuliaka ahụ. Brett Kavanaugh aburola otu ọkaikpe n'ụlọikpe ukwu n'ala Amerika N'ofesi, e duola Brett Kavanaugh iyi ọrụ dịka otu n'ime ndị ọkaikpe n'ụlọikpe ukwu nke mba Amerika. Kavanaugh bụ onye onyeisiala Amerịka Donald Trump họpụtara mana otu nwanyị aha ya bụ Christine Ford na-ebo Kavanaugh ebubo mwakpo, mana Kavanaugh na-agọ ebubo a. Jose Mourinho ga-enwe obele ezumike n'ihi na otu ya bụ Manchester United meriri Newcastle ọkpụ atọ asatara abụọ. Kepukepu kwuburu na ManU ga-achụ Mourinho maka mmeri a na-emeri ha kemgbe. Gee nkeji nke ụtụtụ a Lee ihe nkiri anyị"	https://www.bbc.com/igbo/media-45775391
politics	Biafra: Etu ndị Igbo ga-esi nwete ya - Tony One Week	Na mkparịta ụka ya na BBC nwere onye oti egwu eji Tony One Week mara kwuru maka atụmatụ Biafra. Ọ sị na Ojukwu anwaala ike ya tupu ọ laa mmụọ, mana ugbua ọ bụ atụmatụ ọhụru ka a ga-eji sowe okwu Biafra. Tony One Week Muonagor makwara atụ etu enwereike isi nweta ya bụ Biafra. Gee ya ntị. Ndị mere ihe nkiri bụ Nnamdi Agbanelo na Chioma Obianinwa	https://www.bbc.com/igbo/afirika-50810147
politics	Abaribe: O nweghị ihe e kenyere Ndịgbo na mbibi $22.7b mana ha ga-eso agwụ ya	Senatọ Enyinnaya Abaribe akọwaala ihe mere ya na onyeisi ụlọmeiwu Seneti jiri dọrịta okwu banyere mbibi $22.7b gọọmenti etiti nke OnyeisialaMuhammadu Buhari nọ n’isi chọrọ ịgba na mba ọzọ. Ọ gwara BBC Igbo na mkparịtaụka ya na onye ntaakụkọ anyị nwere n’ekwenti na  ụfọdụ ihe  enweghị ihe a ga-atụ aka  aga-eji ego ahụ mee. O kwukwara na ndịgbo enweghị oke ọbụla e kenyere ha n’go ahụ a chọrọ ibite mana ha ga-eso kwụọ ya bụ ụgwọ ma oge ya ruo.	https://www.bbc.com/igbo/51777754
politics	Lee etu ọchịchị Praịm Mịnịsta ọhụrụ mba Briten nwereike isi metụta Afrịka niile	"Dịka emere Liz Truss Praịm Mịnịsta mba Briten, ọtụtụ ndị mmadọ na-achọ ịmara etu ọchịchị ya ga-esi metụta Afrịka. Ndị nyocha na-ekwu na ọchịchị Truss nwere ihe ndị na-echere ya aka mgba nke gụnyere akụnụba mba Briten na ndọrọndọrọ dị n'etiti otu pati Conservative nke ha sị Boris Johnson bidoro. Truss meriri ma bụrụ onyeisi otu patị conservative nke ya na Rishi Sunak onye bụbu mịnịsta akụnụba zọrọ. Onyeisioche nzụkọ pati conservative bụ Graham Brady kpọpụtara Truss dịka onye meriri na ntuliaka emere dịka o ritere votu 81,326 ebe Sunak ritere 60,399. Agbanyeghị na enwebeghị ihe a nụrụ maka uche Truss gbasara Afrịka, ọtụtụ na-eche na atụmatụ ụfọdụ ọ ga-ehiwe nwereike ịmetụta Afrịka. Ọkankuzi nke Sayensi gbadoro ụkwụ na ndọrọndọrọ ọchịchị bụ Eme Ekekwe na-eche na Truss ga-ebido ịhazị ihe chere mba Briten aka mgba. Ekekwe na-akọwa na agbanyeghị na ọbụghị ya kpatara ọnọdụ mba ahụ nọ na ya ugbua, kama ọdịrị ya bụ Truss ịhazị hụ na ihe dị mma. O kwuru sị, ""A na m atụanya na Truss ga-eji afọ mbụ ya hazie nsogbu Briten nwere dịka ihe ịda oke ọnụ, gasị, nsogbu dị n'etiti patị ha na ihe ndị ọzọ"". ""Ọ bụ ihe ndị a ka ọ ga-ebu ụzọ tinye uchu ya. Etu ha ga-esi mee ka ndị mba Briten tụkwasị ha obi ọzọ"". Ekwekwe kwuru sị, "" Afrịka chefuo ịnata ihe ọbụla n'aka mba Briten ugbua n'ihi na uche ha niile bụ ihazi onwe ha ma dozie ọnọdụ mba ha"". Onyeisi ọhụrụ mba Briten na-abanye n'ọchịchị ugbua, ga-etinye uchu ịhụ n'ihi isiike ndị mba ahụ na-agabiga ugbua, ọkachasị nke agha mba butere. Onye nkuzi sayensi gbadoro ụkwụ na ndọrọndọrọọchịchị na mahadum Rịvas steeti nke dị na Naijirịa bụ Dọkịnta Anthony Egobueze, kwuru sị na Afrịka kwesịrị ịnwe mmasị maka ọchịchị Truss maka ọdịmma ha. Iji maa atụ, Egobueze kwuru na oge Johnson bụ Praịm Mịnịsta mba Briten, na nzụkọ ọ mere n'afọ 2020 n'etiti Afrịka na mba Briten nyere aka hụ na mmekọ Afrịka na mba Briten siri ike ma dị mma. O kwuru sị, ""Mmekọ Briten n'Afrịka ga-adị mma ugbua Trus nọ n'ọchịchị n'ihi na Truss bụ onye odeakwụkwọ N'etiti Briten na mba ndị ọzọ oge Johnson nọ n'ọchịchị"" . Etu Trus siri kelee ma too Boris Johnson dịka ọ na-enye mgbasa ozi nnabata ya kwadoro ihe a Egobueze kwuru. Ọkọwara na Briten ga-aga n'ihu na mbọ ha na-agba maka mmepe na ọdịmma Afrịka. Olufemi Hassan kwuru na gọọmentị mba Britewn ga-ebu ọnụ ọgụgụ ndị Afrịka nọ na mba ha n'obi ma ọbụrụ na ha nwere atụmatụ ha chọrọ ịwepụta. Hassan kwuru sị, ""Ihe abụo ga-eme ugbua Truss bụ Praịm mịnịsta, nke mbụ bụ na Afrịka ga-etinye anya n'ọchịchị ya ebe Truss kwesịrị ibido itinye uche maka uru Briten ga-erite n'aka Afrịka"". Hassan onye na-arụ ọrụ na Hayude Consulting kwuru na ọ bụ dịka emechara Brexit ka mba Briten bidoro chọwa mmekọ ga-enye ha uru n'aka Afrịka na Yurop. O kwuru sị,"" Briten kwesiri ị na-ahụ Afrịka dịka ebe ohere ọma dị kama ịhụ ya dịka mba na-emepe emepe"". Hassan kwuru na atụmatụ Africa Continental Free trade agreement bụ ohere ka mba Briten gwa ndị ụlọọrụ na ndị ojiego achụ ego mba ha ka ha bịa ritere elele n'atụmatụ azụmahịa AfCFTA. Dịka etu ihe sirikwụrụ ugbua, ndị ọkaibe na-atụanya na ekwesịrị ilebara ihe ndị a anya maka ọdịmma Afrịka; Egobueze kwuru sị, "" A na m atụanya na Truss ga-akwado azụmahia enweghị ụtụịisi, ọchịchị onye kwuo uche ya na ikike dịịrị onye dịka atụmatụ iji kwalite otuto Afrịka"". Ebe Hasan kwuru sị, "" Echeghịm na Truss ga-atụhapụ atụmatụ Boris Johnson hiwere maka Afrịka, kama ọ nwereike ịgbanwe ụfọdụ na ntuziaka ndị ọchịchị Afrịka""."	https://www.bbc.com/igbo/articles/cw9dndrl1l0o
politics	Biafra war: Ụbọchị Julaị 6 emeela ya afọ 53 agha Biafra suru	O ruola afọ 50, a lụrụ agha Biafra, mana ihe kpatara ya ka na-eme. Mana ndị hụrụ agha ahụ gwara BBC Igbo, ọzọ emela.	https://www.bbc.com/igbo/afirika-51107146
politics	Donald Trump on Iran: Ndị mba Iran na-atụ 'asị ọcha' maka CIA	Onyeisiala mba Amerịka bụ Donald Trump ekwuola sị na akụkọ ndị Iran na-akọ na ha agbabọọla ọrụ nzuzo ndị Central Intelligence Agency (CIA) bụ asị ọcha. Ndịisi na Tehran bụ isiobodo mba ahụ kwuburu na ha nwụchiri mmadụ iri na asaa bụ ndị mba ha ha na-enyo na ha bụ ndị ọrụ CIA, ma maa ha ikpe ọnwụ. Lee ihe o dere n'elu Twitter ya: N'egwuregwu, Antoine Griezmann ka banyere Barcelona kwuru na etu ndị otu ọhụrụ ya si agba bọọlụ na-amasị ya. O kwuru na ọ ga-amasịkwa ya igbanwe etu o si agba bọolụ ka o nwee ike ị na-eme etu ibe ya mere. Udele nwụrụ n'Enugwu steeti Ndị na-azụ ahịa n'Eke Ihe dị n'Awgụ, Enugwu steeti, ekwuola na ọ bụ eziokwu na udele karịrị ọgụ dara otu mgbe n'ahịa ahụ ma nwụọ, kamana ọ bụghị anụ ha riri gburu ha. Otu onye Ihe gwara onye ntaakụkọ BBC na a na-enyo na o nwereike bụrụ na achịnyere ụtaba n'ime eriri afọ ehi e wepụtara n'ime ehi ahụ nwụrụ anwụ, nke udele ndị ahụ riri tupu ha anwụọ. Gụọ akụkọ a n'uju ebe a: Ọ bụghị anụ ehi gburu udele nwụrụ n'Eke Ihe dị n'Enugu state Ngagharịiwe ndị Shiites Ọtụtụ mmadụ emerụọla ahụ dịka ndị Islamic Movement of Nigeria (IMN) a na-akpọ Shiites na ndị uweojii takọtara isi ọzọ n'Abuja. Nke a bidoro dịka ha na-eme ngagharịiwe ka gọomentị tụhapụ onyeisi ha bụ Ibrahim El-Zakzaki eji na mkpọrọ kemgbe afọ 2015. Gụọ akụkọ a n'uju ebe a: Ndị Shia na ndị uweojii na-akwata ya n'Abuja Onyeisiala Naịjirịa agọrọla aka na ụkwụ ya Onyeisiala Naịjirịa agọrọla aka na ụkwụ ya n'okwu na-efegharị na ọnọdụ nchekwa ndụ na akụ mmadụ emebiela kpam kpam na Naịjirịa. Onye enyemaka pụrụiche nke onyeisiala n'okwu mgbasaozi bụ Garba Shehu kwuru  nke a mgbe ụlọntaakụkọ Channels gbara ya ajụjụ ọnụ. Shehu kwuru na udo dị na mpaghra ugwu nakwa na Niger Delta dịka ụmụ Naịjirịa na-ebeku goomentị ha kwụsị oke ogbugbu na-akpọtụ ebe niile. N'akụkọ yiri ibe ya gọọmentị Naịjirịa asaala otu PDP maka ebubo imefu otu ijeri dọlla nke si n'akapego Naịjirịa amapụtara maka ịbuso ndị Boko Haram agha. Garba Shehu kwuru na ebubo ahụ enweghi isi ma gaa n'ihu kọwa na esi n'ego ahụ zụọ otu ụgbọelu ọgụ ma debe ego nke fọrọ na ya. Na mba ofesi, Akụkọ si na mba Kongo apụta n'ụtụtụ a na-ekjwu amachiela ọgbakọ ndọrọndọrọ ọbụla n'isi obodo mba ahụ bụ Kinshasa. Dịka ụlọọrụ ntaakụkọ bụ AFP si kwuo, nke a bụ maka esemokwu dị n'etiti ndị nso otu ndọrọndọrọ dị icheiche. N'egwuregwu, Aka chiburu otu Super Eagles bụ Bonfrere Jo ekwuola na ndị ọgba bọọlụ Naịjirịa ndị obere nwereike ịbuli otu Super Eagles elu maọbụrụ na eleta ha ma kuziere ha ọfụma. O kwukwara na Naịjrịa nwere odogwu kwuru odogwu n'ịgba boolu na Naijirịa.	https://www.bbc.com/igbo/afirika-49018420
politics	Ihe Ohaneze ndigbo kwuru maka njichi akụnụba Ekweremadu	Otu Ohanaeze ndigbo akatọla mkpebi ọkaikpe Inyang Ekwo nke ụlọikpe ukwu’Abuja mere banyere ijichị ụfọdụ akụnụba sịnetọ Ike Ekweremadu gụnyere ụlọ ya ruru 40 n’akụkụ dị iche iche. Ozi si n’aka otu a nke ọnụ na-ekwuru ha bụ Alex Ogbonnia wepụtara na ekwu “Otu anyị kwenyere n’atụmatụ ndị ziri ezi nye ndị mmadụ, etu EFCC si mee mkpesa ka ejichie akụnụba ya ebe ọ na-agabiga ihe mgbu ugbua na Briten so usoro na-ezighi ezi ma ncha.” “Anyị na-ekwusịike na e kwesịrị inye Ike Ekweremadu ohere ka ọ bịa zara ọnụ ya n’ụlọikpe maka akụnụba ndị a, ọ bụrụ na aka ya adịghị ọcha, ka o nweta ntaramahụhụ dịrị ya n’okwu a.” “Anyị ma na ọtụtụ ebubo banyere nrụrụaka nọ n’isi ya mana etu EFCC siri mee ngwa ngwa n’okwu nakwa etu e si mee mkpebi  a dị aṅụ ma bụrụkwa ihe a na-enyo enyo.” Ha gara n’ihu rịọ ndị ọrụ ikpe na Naịjirịa ka ha bịa gbatara ya ọsọ enyemaka n’okwu nke ha rụrụ aka dịka ụkpụrụ “ọchịchị nchịgbu”. Ụlọikpe ukwu dị n'Abuja nyere iwu n'ụbọchị Fraịdee abalị anọ nke ọnwa Nọvemba ka ụlọọrụ EFFC jichie akụnaụba Ike Ekweremadu ruru iri anọ (40). A﻿kụnaụba ndị a gụnyere ụlọ, ala na ihe ndị ọzọ; ọtụtụ dị na Naịjirịa ebe ndị ọzọ dị na mba ofesi dị icheiche dịka, Amerịka, Dubai, na United Kingdom. E﻿kweremadu bụbu osote onyeisi Sineti, ụlọ omeiwu ukwu Naịjirịa nọ n'ụlọ mkpọrọ na mba UK ugbua. O﻿kaikpe kpebiri ya bụ ikpe n'Abuja bụ taa bụ Fraịde bụ Inyang Ekwo n’akara ikpe FHC/ABJ/CS/1242/2022. Ya bụ ụlọikpe nyere ikike ka EFCC biputa, n’ime abalị asaa, akụnaụba ndị a ga-anapụ Ekweremadu n’akwụkwọ ozi ntaakụkọ a na-agụ na Naịjirịa na-egbughị oge ọbụla. Ọ sịkwa ka ndị ọbụla nwere mmasị n'akụnụba ndị ahụ bịakwute ụlọikpe n'ime ụbọchị 14 ihe mere na gọọmentị Naịjirịa agaghị eweghara akụnụba ndị ahụ kpamkpam. O yigharịrị ya bụ ikpe ruo ụbọchị ise nke ọnwa Disemba 2022 bụ mgbe ọ nyere ohere ka onye ọbụla nwere ihe ọ ga-ekwu maka ya bụ mkpebi bịa kwuo ya. N'ime akụnụba ahụ a napụtara Ekweremadu, iri dị na Enugu, atọ n’Amerịka, abụọ na UK, otu na Lagọs, itoolu na Dubai, ebe iri na ise dị n’Abuja. C﻿heta na Ike Ekweremadu na nwunye ya ka nọ n'aka ndị uweojii na mba UK n'ihi ebubo ịtụ mgbere mmadụ, nakwa ịchọ iwere akụkụ ahụ mmadụ (organ harvesting). N﻿dị ọrụ nchekwa mba UK boro ha ebubo izobata nwatakịrị dị afọ iri abụọ na ise iji wepụ akụkụ ahụ ya, mana ha kwuru na aka ha dị ọcha. Iwu gbasara iji mmadụ mere ohu n'ọgbara ọhụrụ a nke mba UK a kpọrọ 'Modern Slavery Act', kwuru na a gaghị akpọpụta aha maọbụ gbaa onye a chọrọ ịghọgbu napụ akụkụ ahụ ya n'anwụ. Nke a pụtara na agaghị akpọpụta aha ya bụ nwamadi ahụ Ekweremadu kpọọ gaa UK. A nwụchiri Ekweremmadu gbara afọ 60 na nwunye ya bụ Beatrice Nwanneka dị afọ 55 n'ọnwa Juun, afọ 2022 n'ọdọ ụgbọelu Heathrow dị na London, oge ọ chọrọ ịbanye ụgbọelu gaa mba Turkey, dịka ndị uweojii UK si kwuo.	https://www.bbc.com/igbo/articles/c4n7y5gj2zro
politics	Usman Alkali Baba: IGP ọhụrụ na ndị IGP rụọrọla ọrụ n'afọ iri gara aga	"Onyeisiala Naijiria bụ Muhammadu Buhari nọrọ Ụbọchị Tuzde tinye Usman Alkali Baba n'oche Onyeisi ndị uweojii Naijiria. Tupu nke a emee, Mohammed Adamu bụ onye Buharị họpụtara n'afọ 2019 bụ onyeisi ndị uweojii. N'ime afọ iri gara aga nke ọchịchị Goodluck Jonathan na Buhari, enweela ndị isi uweojii mmadụ isii ma a gụpụ nke a nọ ugbua. Lee ihe ndị i kwesịrị ịma maka ha: Hafiz Ringim (2010-2012) Hafiz Ringim chịrị ndị uweojii Naijiria n'oge ọchịchị Goodluck Jonathan. Ọ bụ oge ọ nọ n'ọkwa ka ndị Boko Haram kpara ike wuru ewu dịka ha tụrụ ogbunigwe n'ụlọọrụ UN nakwa isi ụlọọrụ ndị uweojii n'Abuja n'afọ 2011. Ringim pụrụ n'ọkwa ya n'afọ 2021. Ugbua ọ na-arụzi ọrụ ugbo n'Okpuru ọchịchị ya bụ Ringim na Jigawa Steeti n'Ugwu Awusa. Muhammad Abubakar a ma dịka D Abubakar rụrụ ọrụ dịka onyeisi ndị uweojii naanị afọ abụọ dịka onye ọ nọchiri. Ọ bụ oge ọ nọ n'ọkwa ka ngagharịiwe 'fuel subsidy nke afọ 2012 mere. Ugbua, ọ bụ 'Pro-Chancellor' na onyeisioche mahadum 'Al Hikmah University' dị n' Ilorin, Kwara steeti, ya na oke ọgaranya n'Afrịka bụ Dangote gọrọ ọgọ dịka nwa ya bụ Jamil Abubakar lụrụ nwa Dangote. Sulaiman Abba bụ otu n'ime ndị bụbu ndị isi ndị uweojii anọghị anọ n'ọkwa ya dịka ọ nọrughị otu afọ. Abba nọchiri Abubakar dịka onyeisi ndị uweojii ma nọkwaa n'ọkwa ahụ rue oge ntuliaka afọ 2015 tupu Jonathan ewepụ ya n'ọkwa. Sulaiman anọọla n'ọkwa dị iche iche n'ọrụ ndị uweojii nke gụnyere onye nche pụrụ iche (ADC) nke nwunye onye bụbu Onyeisiala Sani Abacha bụ Maryam Abacha. Solomon Arase bụ onyeisi ndị uweojii gburugburu nke iri na asatọ tupu Jonathan etinye ya n'ọkwa. Ọ bụbu onyeisi ngalaba ndị uweojii na-ahụ maka nnyocha a kpọrọ ""criminal intelligence and investigations bureau"". Ọ bụ n'oge ya ka e mere ntuliaka afọ 2015 nke webatara ọchịchị ndị APC. Ọ rụkwara na Namibia dịka ndị uweojii na-ekpe udo n'aha otu United Nations ""Namibia peace keeping operations of United Nations"", dịka onyeisi ndị uweojii. Nke a bụ IG dịka onye ọ nọchiri nọrọ n'ọkwa ya naanị otu afọ. Ibrahim Idris bụ onyeisi ndị uweojii mbụ Onyeisiala Buhari ka ọ banyechara ọkwa onyeisiala. Dịka Wikipedia si kwuo, Ibrahim bụ onyeisi uweojii kwuputara n'ọha ihe ndị o nwere nke mere ka ngalaba 'Code of Conducts Bureau' too ya. Ihe ndị mmadụ na-eji echeta Mohammed Adamu bụ ngagharịiwe End SARS mere oge ọ nọ n'ọkwa. N'agbanyeghị na o kposara SARS, ọtụtụ kwenyere na ọ gbaghị ọsọ mmiri ahụ n'oge. Onye Nasarawa steeti, gụrụ 'Geography' na mahadum, ọ rụrụ ọrụ afọ abụọ tupu ewepụ ya n'ụbọchị Tuzde. Usman Alkali Baba (2021) Alkali Baba bụ onye a kpụ n'ọnụ dịka ọ banyere n'ọkwa onyeisi ndị uweojii ugbua, ugbua. Ọtụtụ ụmụ Naijiria nọ na nchekasị dịka o si gbasa ọnọdụ nchekwa obodo nke na-eme n'Ọwụwa Anyanwụ nakwa n'Ugwu Awụsa. Ọrụ chere Alkali Baba dịka onyeisi Uweojii ọhụrụ Na nso nso a mwakpo na-arị elu n'Ọwụwa-Anyanwụ. Nke kachasị ewu na nso nso a bụ mwakpo a wakporo ụlọmkpọrọ nakwa isiụlọọrụ ndị uweojii n'Owere, isiobodo Imo steeti ebe ndị e ji eji karịrị otu puku riri mbombo ọsọ. N'ọnwa atọ gara aga, ndị ekperima wakporo ụlọakwụkwọ anọ n'Ugwu Naijiria. Ụfọdụ ụmụakwụkwọ ụlọakwụkwọ, 'Federal College of Forestry Mechanisation' dị na Kaduna ndị ntọ tọọrọ ka nọ n'aka ndị ji ha. N'Ọdịda-Anyanwụ Naijiria, nsogbu ndị ọrụ ugbo na ndị ọchịehi ka na-aga n'ihu dịka ọnwụ, na mmebi ihe na-aga n'ihu na mpaghara ahụ."	https://www.bbc.com/igbo/afirika-56665258
politics	PVC Registration: Ụzọ ise ndị ntorọbịa si akwado atụmatụ idebanye aha maka ịtụ vootu	Dịka ntuliaka ọkwa Onyeisiala Naịjirịa na-eru nso, ọtụtụ mmadụ na-agba mbọ ugbua idebanye aha ha n'akwụkwọ ntuliaka ma nweta akwụkwọ ikike a kpọrọ 'Permanent Voters Card' (PVC). Ọ bụ ọrụ dịịrị ngalaba ntuliaka bụ 'Independent National Electoral Commission' (INEC) idebanye aha ndị mmadụ, mana ka ọ dị ugbua, ọtụtụ ndị ntorọbịa etinyela ịhụ na ya bụ ndebanye aha na-aga nke ọma. Nke a bụ maka na ọnụọgụgụ ndị na-acho idebanye aha n'akwụkwọ ntuliaka buru nnukwu ibu, nke mere na ndị ọrụ Inec na-enwe nnukwu ọgbatauhie n'idebanye aha mmadụ niile. Ka ọ dị ugbua, ndị ntorọbịa amalitela inye aka ka ya bụ ọrụ na-aga aga; obere azụ kpata obere nkụ, nnukwu azụ kpata nnukwu nkụ. Lee ụfọdụ ihe ndị ha na-eme: Ndị ntorọbịa haziri onwe ha na-akpagharị n'ogbe ha dị icheiche na-agwa ndị mmadụ ka ha ga debanye aha maka ịtụ vootu. Ọtụtụ n'ime ha na-ebipụta akwa na akwụkwọ nkuzi iji kọwaa uru pvc bara. Imirikiti oge, ọ bụ ego akpa ha ka ha ji eme ihe niile ndị a, mana ha ji aṅụrị eme ya. N'ebe ụfọdụ, ndị ntorọbịa na-ewepụta igwe kọmputa ha, maọbụ igwe ọkụ ha iji nyere INEC aka ka igwe kọputa ha nakwa ihe ndị ọzọ gharra ịnyụ ọkụ. Ndị ọzọ kwa na-ewepụta onwe ha, na-akwụghị ha ụgbọ ọbụla, inyere Inec aka ịhazi ndị mmadụ n'ahịrị n'ahịrị ka ihe a na-eme wee na-aga aga. N'ihi nnukwu ọnụọgụgụ ndị chọrọ idebanye aha ha, ndị ọrụ Inec anaghị enwe ohere ikuli ga chọọ nri ha ga-eri. Nke a mere ọtụtụ ndị ntorobịa ji azụtara ndị ọrụ Inec ahụ ihe oriri dịka ha na-arụ ọrụ ha. Lee etu UtaziJay siri kwupụta maka nke a site n'akara Twitter ya: Ụfọdụ ndị ntorobịa ewepụtela onwe ha ịzacha ogige ebe ndị Inec na-anọ edebanye aha ndị mmadụ maka PVC. Nke a bụ ụzọ ha si akwado ndị ọrụ Inec ka obi na-adị ha mma n'ịrụ ọrụ ha. Ọtụtụ ndị otiegwu, ndị ọkpa ọchị, na ndị ọzọ na-eme ihe nkiri ahaziela ọgbakọ nlereanya ebe ndị ntorobịa ga-anọ nwee obi aṅụrị na-akwụghị ụgwọ ọbụla, ma werekwa ohere ahụ debanye aha ha n'akwụkwọ ntuliaka. Ha na-akpọta ndị ọrụ Inec n'ọgbakọ ndị a iji debanye aha ndị niile na-enwetabeghị PVC ha. Dịka ikuku PVC na-eku ebe niile, ajụjụ ọtụtụ mmadụ na-ajụ bụ, onye ọbụla tozurula afọ iri na asatọ mana o nweghi PVC ya na Naịjirịa, gịnị ka ọ ga-asị gbochiri ya?	https://www.bbc.com/igbo/articles/c19e800wll9o
politics	Gọọmentị Naịjirịa ekwuola na ha ga-amachi CNN maka akụkọ nyocha Endsars ha gosiri	"Minista mgbasaozi Naịjirịa bụ Lai Mohammed ekwuola ka amachipu ụlọọrụ ntaakụkọ CNN maka ya bụ ihe onyonyo akụkọ nyocha ha gosiri ụnyaahụ bụ Wenezde maka ngaghrịiwe Endsars ndị ntorobịa mere n'ụbọchị iri abụọ nke ọnwa Oktoba 2020. Iwe Mohammed bụ onye kwuru nke a ụbọchị Tọzde bụ na CNN kwuru na ya bụ ihe ngosi, na ndị agha Naịjirịa ji mgbọ igwe gbaa ndị gara ya bụ ngagharịiwe ma gbagbu ọbụladị otu onye, bụ nke ndị agha Naịjriịa kwuru na ọ bụ ụgha. N'akụkọ CNN biputara na mgbede a, ha sị na ya bụ ihe nkiri gosiri ihe mere na ya bụ ngagharịiwe udo akpọrọ Endsars ndị mmadụ mere n'ụbọchị ahụ. Mohammed kwuru na "" Ihe a CNN mere abụghị obere ihe, e kwesiri ịmachi ha"". Ọnụ na-ekwuru CNN sị na ""ụlọọrụ ntaakụkọ ha anaghị alaazụ maka ya bụ akụkọ ha buru"". ""Anyị kpachapụrụ anya, mee ezigbo nchọpụta maka ya bụ akụkọ anyị mere, ị laa azụ adịghị na ya"", ya bụ nwaamadị dere n'akwụkwọ ozi. Ha gosiri otu nwaamadị aha ya bụ Victor Sunday bụ onye ndị be ha sị na ha ka na achọ achọ ruo ugbua. Ha sị na ha ji akụrụngwa di iche iche na-egosi ebe e sere foto na mgbe e sere ya arụ ọrụ. CNN gbara ọtụtụ mmadụ ajụjụ ọnụ bụ ndị so na ya bụ ngagharịiwe. Ha kwuru na tupu ha ewepụta ya bụ ihe onyonyo, na CNN gbara mbọ ikwuru ndị agha Naịjirịa, mana ha atụpụghị ọnụ. Ha kwukwara na ha kpọkwara ndị uweojii bụ ndị so na ya bụ ebubo, mana onye ahụ atụpụghị ọnụ. CNN sị na onye ọrụ Legọs steeti ha kpọrọ sị na ha agaghị etinye ọnụ na ya bụ okwu nọ n'aka kọmitii na-enyocha ya. Minista na-ahụ maka mgbasaozi bụ Lai Mohammed agwaala ndị ntaakụkọ na ihe ụlọ ntaakukọ CNN kwuru maka mkpa mkpa kpara na ebe a na-anata ụtụ isi ụgbọala na Lekki di na Legọs adabaghi ma ncha. Alhaji Mohammed sị na akuko CNN banyere ihe a mere na-edughe ndị mmadụ. CNN mere ihe onyonyo na akụkọ gosiri etu e si gbaa ndi mmadu egbe na Lekki, mana ndị agha Naịjirịa gọrọ na ha agbaghị ndị mmadụ egbe ọbụla. CNN sị na ha hụrụ ihe onyono gbara akaebe nakwa akaebe ndị hụrụ ihe emere bụ ihe ha jiri kpebie na o mere etu ahụ ha siri kwuo. Alhaji Mohammed sị na CNN enweghi onye ntaakụkọ na Lekki, nke mere ihe niile ha kwuur bụ ihe ha hụrụ n'ihe onyonyo ọ sị na-efegharị na soshal midia. Ọ jụrụ, ""Kedụ ebe ha gbadoro ụkwụ mee akụkọ a?"" Ọ sịkwa na CNN edeghị akụkọ ha n'ụzọ oji kwụrụ ọtọ. Ọ sị: ""Kedụ ihe mere ha ejighị tinye ọnụ okwu Ọchịagha Taiwo bụ onye nọchitere ndị agha na ngalaba na-enyocha ihe mere na na Lekki. Ọ sịkwa na CNN sibu na mmadụ 38 nwụrụ, ma kwuzịa na ọ bụotu mmadụ nwụrụ ugbua. Lai Mohammed sị na ha gwara ndi agha ihe ha ga-eme tupu ha agawa ọrụ. Ọ sị; "" Ọ bụ mgbọ agaghị egbu mmadụ ka a sị ha jiri gawa ọrụ."" Lai Mohammed sị na gọọmentị kwadoro etu ndị agha siri kpaa agwa na Lekki. Gọọmentị Legọs Steetị asaala ndị ntaakụkọ CNN maka nyocha ha mere n'ogbugbu ndị na-eme ngagharịiwe EndSARS na Lekki toll gate. Gọọmentị Legọs gwara BBC Pidgin na ha enweghi ọbụla ha nwereike ikwu maka akụkọ nyocha CNN mere banyere ihe mere na Lekki. Gọọmentị enweghi okwu ọbụla ruo mgbe kọmitii e hiwere maka ilebanya na mkpagbu ndị uweojii ewepụta nyochapụta nke ha. Nke a bụ ihe ọnụ na-ekwuru Gọvanọ Babajide Sanwo-Olu bụ Gboyega Akosile kwuru. Kenechukwu Okeke sị na ọ ga-akpụpụ CNN n'ụlọikpe maka nyocha ha mere n'ogbugbu ndị ngagharịiwe Otu nwoke kpọrọ onwe ya onye na-agba mbọ maka ikike dịị onye bụ Kenechukwu Okeke ekwuola na ya-akpụpụ ụlọntaakụkọ ""Cable News Network"" a kpọrọ 'CNN' n'ịchafụ ụlọikpe maka nnyocha ha mere n'ogbugbu ndị na-eme ngagharịiwe EndSARS na Lekki Legọs n'abalị iri abụọ nke ọnwa Ọktoba, afọ 2020. Ụlọọrụ ntaakụkọ ""CNN"" wepụtara akụkọ nyocha ha mere maka ndị na-eme ngagharịiwe EndSARS a sị ndịagha gbagburu na Lekki toll gate. Akụkọ gosiri ihe onyonyo ebe ndịagha si, oge ha hapụrụ ogbe ha na Bonny Camp nakwa mgbe ha rutere Lekki Toll gate ma malite ịgba ndị ngagharịiwe a egbe. Akụkọ ahụ nyochakwara mgbọ tụrụ ụfọdụ ndị gbakọrọ ebe ahụ nakwa ebe o si pụta. Ọtụtụ ndị mmadụ etoola ụlọọrụ CNN n'akụkọ ebe ndị ọzọ dịka Kenechukwu Okeke katọkwara akụkọ a sị na CNN tinyere aka n'okwu ka dị n'ụlọikpe. Okeke sị n'ihi nke a na ọ ga-agba ụlọọrụ CNN akwụkwọ n'ụlọikpe maka nke a. Mgbe ihe a mere ọhụrụ, ndịagha Naịjirịa sị na ndị otu ha agaghị na Lekki toll gate mana ha mechara kwuo na ndị otu ha gbaliri mgbọ egbe na-enweghi ike igbu mmadụ na-elu. Dịka akụkọ nyocha CNN a pụtara, onwebeghi ihe ha kwuru banyere ya, mgbe BBC Igbo kpọrọ Sagir Musa bụ ọnụ na-ekwuru ha, ọ zaghị ekwentị ya. Mana onyeisi ndịagha bụ Tukur Buratai ekwusiela ike na ndịagha Naịjirịa na-arụ ọrụ ha ka ndị a zụrụ ọfụma. Buratai kwuru nke a mgbe ndị kọmitii ụlọomeiwu nta na-ahụ maka ndịagha kpọtụrụrụrụ n'isiụlọọrụ ndịagha na Wenesde n'Abuja. Otu onye a kpọrọ Adamu sị na ọ gaara agba CNN akwụkwọ n'ụlọikpe kama na ọ bụ maka na ha kwenyere na ha na-eche nyocha kọmitii goomentị hiwere pụta. Remo Omokiri jụrụ na ọ kwa ndịagha ahụla nyocha ndị CNN mere? Tunde Ednut sị na ugbua ka CNN matara na gọọmentị Naịjirịa na-atụ asị."	https://www.bbc.com/igbo/afirika-54990483
politics	Akụkọ dị mkpa: Onye na-eyi ndụ egwu ekwesiri ịzọ ọkwa ọchịchị?	Akụkọ kachasị dị mkpa taa: Na mba ofesi, Gọọmentị mba somalia egbochiela otu onye bubu onye ndụ ndị otu Al-Shabbab bụ Mukhtar Robow n'ịzọ ọkwa onyeisiala na ala ha. Ha kwuru na o nwebeghi ikike ị zọ ya bụ ọkwa n'agbanyeghị na ọ gọrọla isi ya n'otu Al-shabbab. Na Naịjirịa Okwu pụtara na ntụlịaka ọkwa Gọvanọ emere n'Osun steeti ebirila ọkụ ugbua A na-anụ na ndị uweojii tụrụ anwụrụ anya mmiri na-ebe onyeisi ụlọomeiwu ukwu bụ Saraki, Ben Bruce, Dino Melaye na ndị pdp ndị ọzọ na-eme ngagharị iwe n'Abuja taa. Iwe ha bụ na emeghi ntụlịaka ahụ n'ụzọ kwụ ọtọ, ha boro INEC ebubo ịkwunyere otu APC na ntụlịaka ahụ. Mana dịka ọ dị ugbua, INEC agọọla ebubo ahụ na-ekwu na o nweghi onye ha na ya jikọrọ aka ịzu votu maọbụ oche gọvanọ n'osun steeti. N'Egwuregwu, Ngalaba na-ahụ maka egwuregwu football na mba Briten adaala manager Newcastle bụ Rafael Benitez nha ego ruru puku pounds iri isii. Ha kwuru na ọ bụ maka na ọ dara iwu kwuru na ndị manager ekwesighi ịkwu uche ha gbasara onye ogbuopi tupu agbaa asọmpị ọbụla. Gee Nkeji nke mgbede a: N'ụtụtụ Uche Ogah ahọrọla Martin Azubuike ka Osote ya Onye ji ọkọrọtọ ndị APC maka ịzọ ọkwa gọvanọ Abia steeti bụ Uche Oga akpọpụtala Martin Azubuike dịka onye osote ya na steeti ahụ. Azubuike bụbu onye omeiwu steeti ahụ si Isiala Ngwa so na ndị zọrọ inweta ikike ịnọchite APC. A na-ekwu nke mere ọzọ emekwa: E gbuola mmadụ iri abụọ na ise (25) ọzọ na ọgbaaghara dị na Plateau steeti ụnyaahụ. Onye kwuputara nke a bụ Sunday Abdu  bụ onyeisi ndị Irigwe Development Associaltion bụkwara onye nnọchite anya ndị ogbe ahụ na ụlọomeiwu steeti ahụ oge gara aga. US na Uk ebola Russia ebubo mpụ intanet N'ofesi, mba Amerịka, Briten na Netherlands na-ebo Russia ebubo ime mpụ intanet a kpọrọ 'Cyber crime' na bekee. Ụlọọrụ ikpe nkwumọtọ dị n'aka na mba US ekwuola na Russia ji mpụ intanet enyopu ụlọọrụ na-enyocha ngwaagha kemikal nke mbaụwa nakwa nke mba Amerịka. N'egwuruegwu, na Europa league agbara ụnyahụ, Chelsea ji otu ọkpụ merie ndị MOL Vidi. Akụkọ ga-amasị gị:	https://www.bbc.com/igbo/afirika-45745415
politics	Nnamdi Kanu: 'Ụzọ m sị gbapụ na Naịjirịa adịghị nfe'	Nnamdi Kanu agwala ndị ntaakụkọ etu o si zọọ isi onwe ya mgbe ndịagha Naijirịa biara iwakpo ya n'afaraukwu, Ụmụahia, Abia steeti. N'aka nke ọzọ, Nnamdị Kanu site n'aka ọkaiwu ya bụ Ifeanyi Ejiofor, gwara ụlọikpe Naijirịa na ọ dị njikere ịbịa zara ọnụ ya ma ọ bụrụ na ha ga-echekwa ya. Mana ọkaiwu gọọmentị bụ Labaran Shuaibu ekwenyeghi na nke ahụ, bụ nke mere Ọkaikpe Nyako ji buga ikpe ruo ụbọchị iri na isii nke ọnwa Jenụwarị 2020.	https://www.bbc.com/igbo/afirika-50285633
politics	Charles Eyo: 'Ụdị mkparị Fani-Kayode nyere m, o nwebeghị onye nyere m ya'	Charles Eyo, onye ntaakụkọ 'Daily Trust gwara BBC Igbo na ụdị mkparị Femi Fani-Kayode nyere o nwebeghị onye nyere ya.	https://www.bbc.com/igbo/afirika-53935783
politics	Nnamdi Kanu ga-arịọrịrị Ekweremadu mgbaghara - Ndị Gọvanọ ọwụwa anyanwụ	"Ndị gọvanọ ọwụwa anyanwụ agbakọọla aka katọọ ihe ndị Nnamdi Kanu kwuru n'ozi ọ gbasara na mgbede ụbọchị ụka. Ọnụ na-ekwuchitere David Umahi bụ onyeisi oche ọgbakọ ahụ gwara BBC n'ekwentị na ọ bụ ihe mwute na emebọrọ Ekweremadu na Jamini. N'ọnụ ya ""Ihe anyị tụrụ anya na aka ndị Indigenous People of Biafra (Ipob) bụ ịpụta rịọ mgbaghara na ihe ha mere nna ha adịghị mma. Ekweremadu bụ dike ndị Igbo."" Maka okwu Nnamdi Kanu kwuru gbasara ụmụaka ndị Gọvanọ, Uzo kwuru na ọ bụ egbe ọnụ ka Kanu na-agba. Uzo kwuru na Kanu chọrọ ịdị mkpa karịa Biafra nakwa ndị ntoroọbia ọ lapụtara e gbuo n'Abia. N'ime ozi ahụ, Kanu kwukwara na ha na-eche onyeisioche Ohaneze Ndigbo bụ Nnia Nwodo ebe ọbụla ọ pụtara na mba ofesi. O kwukwara na ha ga-eme ya ihe ha mere Ekweremadu ma ha jiri anya hụ ya ebe ọbụla n'ofesi. Mgbe BBC Igbo kpọtụrụ Nwodo n'ekwentị, ọ sị na Nna agaghị atọ n'ọgbọ ya na ụmụ ya a na-ama aka. ""O nweghizi ihe ọzọ m nwere ikwu maka okwu a,"" bụ ihe si ya n'ọnụ pụta. ""Meenu m ihe e mere Ekweremadu ma m zọhie ụkwụ"" Kanu kwukwara na ndị nso ya nwereike ịme ya ihe e mere Ekweremadu maọbụrụ na ọ zọhie ụkwụ na onwe ya. O kwuru na ihe mere eji wakpo Ekweremadu bụ iji nwụchie ndị ọchịchị ala Igbo n'akpịrị. Ihe ụlọọrụ nnọchiteanya kwuru Onye ntaakụkọ BBC kpọkuru Yusuf Tuggar bụ onye nnọchiteanya Naịjirịa na mba Jamini iji jụpụta ya ihe mere oge Sinetọ Ekweremadu bịara mba ahụ. Tuggar gwara BBC sị, ""e zitere m ozi ịbịa emume ahụ, m gakwaranụ ya bụ emume wee hụ ebe a wakporo Ekweremadu ma hụ ebe ndị uweojii na-agba ya ajụjụ ọnụ n'ime ụgbọala."" ""Anyị kpara ma ọ bụ ka e tinye ya n'ụgbọala m, mana Ekweremadu sị ka o soro ụgbọala ndị uweojii, nke o ji laghachị n'ụlọndina ebe ọ nọ. ""Ụlọọrụ nnọchiteanya anyị amaghị na Ekweremadu na-abịa; ọ bụrụ na anyị ma, ọ bụ mụ na ya gaara eso gaa emume ahụ."" Ọ gara n'ihu kwuo na ndị ọrụ gọọmentị gbaa mbọ hụ na ha gwara ndị ụlọọrụ nnọchiteanya mba ọbụla ha na-aga, iji gbochie ụdịrị ọdachi a. O kwukwara sị na ha na-agba mbọ ịhụ na aka nwụchiri ndị a wakporo Ekweremadu, makana iwu mba Jamini kwuru na mwakpo ọbụla metụtara onye ọchịchị si mba ọzọ ga-ebute oge n'ụlọmkpọrọ. Tuggar kwuru na ha na-akpọku gọọmentị Jamini ka ha sorokwa kpọọ ndị Ipob ""ndị oyiegwu"", ka o kwuchara na ha na-aga n'ihu na-ebiputa akwụkwọ ikike njem nke ha. Akụkọ ga-amasị gị:"	https://www.bbc.com/igbo/afirika-49395158
politics	Nigerian Politics - Mbaka, ị bụghị Yahoo Pastor - Charly Boy	Charly Boy bụ otiegwu a ma ama na Naịjirịa, ma bụrụkwa onye ọnụ ya na-eru n'okwu banyere ihe na-eme na Naịjirịa, ọkachasị ebe ọ na-emetụta etu ndị na-achị si achị. Na mkparịtaụka ya na BBC Igbo nwere, Charly Boy dụrụ ndị a na-achị ọdụ ma sị ka ha gbado anya n'etu e si achị ha nakwa hụ na ndị na-achị mba Naịjirịa jidere ha ọfọ. Gee ya ntị.	https://www.bbc.com/igbo/afirika-51267089
politics	Akụkọ dị mkpa: APC eyigharịala ntụlịaka imeụlọ nke ndị gọvanọ nke Abia steeti	"Akụkọ kachasị dị mkpa taa: APC Imo eyigharịala ntuliaka imeọlụ ndị gọvanọ Ndị nọ n' isi nhọpụta na ntuliaka APC mere n' Abịa steeti tata bụ Mọnde kwuru na a ga-ebụgharị ya bụ ntuliaka echi n'elekere isii nke ụtụtụ bụ mgbe a ga-ebubatawa nkwaọrụ e ji eme ya bụ ntuliaka. Ndị isi APC etiti, ndị ọrụ nhọpụta nakwa ndị ọzọ ọnụ na-erụ n'ọkwụ na patị ahụ kpebiri nke a ụbọchị Monde. Ihe ọzọ ha kpebiri bụ na a gaghị enwe ndị nọchịte anya nke a kpọrọ ""indirect primaries"" na bekee. Otu kpọrọ onwe ha MASSOB akpọkuola pati APGA ka ha ghara ịhọpụta Bianca Ojukwu na ndọrọndọrọ ọchịchị maka ịchekwaba ụgwụ na nsọpụrụ Ikemba Igbo ji eje  mba. MASSOB sị na ha achọghị ihe ọbụla ga-emetọ aha Ojukwu. N'ofesi nwoke amagbuola nwa ya N'ofesi, amaala otu nwoke ikpe maka iji mma magbuo ada ya nwaanyị dị afọ asatọ. William Billingham ji mma ekwu gbuo ya bụ nwa n'iboro mbọ ihe enyi ya nwaanyị bụ mama nwa ahụ mere ya. N'egwuruegwu, che aka ghọrọ asompi ndị Bourmouth na Crystal palace na mgbede a mgbe ọ kụrụ elekere asatọ kpọmkwem. Gee nkeji anyị nke tata Akụkọ ga-amasị gị:"	https://www.bbc.com/igbo/afirika-45694934
politics	Ndị Anambara pụtanụ tụọ vootu - Chukwuemeka Ezeife	Chukwuemeka Ezeife bụbu gọvanọ Anambara Steeti ekwuola na ọ dị ezigbote mkpa ka ndị Steeti ahụ mee ntuliaka n'ụbọchị Satọde. Maazi Ezeife gara n'ihu kwuo na ọ bụ ndị chọrọ ka agharị ime ntuliaka n'Anambara na-akpa agwa ga-eme ka obi ndi mmadụ daa mba banyere ntuliaka a. O kwukwara ọtụtụ ihe banyere ntuliaka a. Gee ya ntị n'uju n'elu.	https://www.bbc.com/igbo/afirika-59161063
politics	Appeal Court Judgement: Ụlọikpe mkpegharị enyela Ọrji Uzor Kalu mmeri	"Akụkọ ga-amasị gị: Ụlọikpe enyela O.U.K mmeri Ụlọikpe mkpegharị nọ n'Owerri enyela aka chiburu Abia Steeti bụ Orji Uzor Kalu mmeri na ntuliaka ọkwa ịnọchite anya Abia North. Onyeisioche ụlọikpe a bụ R.A Ada kwupụtara mkpebi ụlọikpe a iji katọọ ikpe ụlọikpe nta bụ 'Tribunal' kpere na mbụ nke sị ka e megharịa ntuliaka n'ụfọdụ wọọdụ. Ọ sị na usoro ụlọikpe 'Tribunal' ji kagbuo mmeri Kalu abụghị ihe iwu kwadoro. Ọ gara n'ihu kwuo na onye mere mkpesa bụ Mao Ohuabunwa nke PDP enweghi ndị akaebe iji kwado mkpesa ya. N'otu aka ahụ Ụlọikpe mkpegharị nọ n'Owerri nọrọ sị na ọ bụ sịnetọ Rochas Okorocha bụ aka chiburu Imo steeti meriri na ntuliaka ọkwa sịnetọ ịnọchite anya Imo West. Onye enyemaka mgbasaozi ya bụ Sam Onwuemeodo gwara BBC Igbo na nke a bụ eziokwu. Ụlọikpe a kachapụrụ mkpesa Osita Izunaso nke APGA na Jones Onyereri nke PDP mere ma kwuo na ha achịtaghị aja. Onyeisioche ndị ụkaikpe a bụ R.A Ada gụpụtara nke a sị na ndị mere mkpesa a enweghi ihe akaebe n'ebubo ọgbaghaara ha sị mere na ntulaiaka ahụ. Ọ gara n'ihu kwuo na o nweghi ihe akaebe gosiri na a magidere onye ọrụ Inec n'ike ka ọ kpọpụta mpụtara ntuliaka. Cheta na ụlọikpe ntuliaka dị na mbụ chabie ikpe na ọ bụ Okorocha meriri na ntuliaka a e mere n'ụbọchị iri abụọ na atọ nke ọnwa Febụwarị 2019. Mọnde bụ ụbọchị ezumike ndị ọrụ Bekee Gọọmentị etiti amapụtala ụbọchị Mọnde bụ abalị iri na otu ọnwa Nọvemba dịka ụbọchị ezumike nye ndị ọrụ Bekee. Odeakwụkwọ mịnịstrị na-ahụ maka ihe na-eme n'ime obodo bụ Mohammed Manga sị na nke a bụ maka emume Eid-ul-Mawlud nke afọ 2019. N'ofesi Onyeisiala mba Frans bụ Emmanuel  Macron sị na nzuko Nato abụrụla ihe nwụrụ anwụ kwuo na obi mba Amerịka adịchaghị na ya ọzọ. Ọ sị na mba Amerịka agwaghị otu Nato tupu o wepụ ndịagha ya site na mba Siria. N'egwuregwu N'asọmpi Uefa Europa taa, Manchester United ga-anwale ike ha mgbe ha ga-ezute Partizan Belgrade dịka ha gbachara ọnyụpa n'aka ndị Bournamount. Onye nchịkọta ha bụ Ole Gunnar Solskjaer sị na ha dị njikere maka asọmpi a. Nkeji Ihe nkiri Gọọmentị enyela iwu ọzọ maka mmechi ọkeala Naijirịa Gọọmentị etiti enyela iwu ka akwụsị ibunye ọdọ mmanụ ụgbọala ọbụla nọ na ogige kilomita iri abụọ n'oke Naijiria mmanụ ụgbọala. Ọ bụ ndị ọrụ ngalaba 'Customs' ndị zipụru akwụkwo mgbasa ozi n'ụbọchị 6 nke Nọvemba maka atụmatụ a gwara BBC okwu maka ya. Ha s ị na iwu a kwuru na ndị niile ometụtara ga-erububere ya isi na egbughị oge. Cheta na nke a na-abịa dịka gọọmentị mechiri oke Naijirịa n'ọnwa Oktoba maka ndị na-ebubata ahia iwu na ahia adigboroja, ma kwa ndị na ebu mmanụ ụgbọala site Naijirịa gaa mba ndị ọzọ Ndị ụlọomeiwu Naịjirịa akwadola ịmanye iwu ga-eme ka onye nkuzi Mahadum ọbụla metọrọ nwata akwụkwọ maọbụ nye ya nsogbu mmekọrịta ga-aga ụlọ mkpọrọ afọ iri na anọ. Echiche ha bụ na nke a bụ ụzọ a ga-esi wepu ya bụ nsogbu na Mahadum kpam kpam. Ọ bụ Ovie Omo-Agege bụ Osote Onyeisi n'ụlọ Omeiwu Ukwu hibere iwu a. Okwuru maka ebe ọ kwụ ugbua n'akara Twitter ya. Atụmatụ a na-abịa n'azụ akụkọ banyere ihe a BBC mere. Ebe ọzọ na Legọs Aka na-achị Legọs steeti bụ Babajide Sanwo-Olu agwaala ndị mmadụ kpọọ ya ""Maazị Gọvanọ"" dịka o wepụrụ 'His Excellency"" n'aha a na-etu ya. O kwuru na aha ọhụrụ ya ga-egosi ihe niile e kwesiri ịji mara ya bụ obi ume ala nakwa ijere ndị Legọs ozi. Na mba ofesi Ihe ruru mmadụ iri atọ na asaa anwụọla ebe mmadụ iri isii merụrụ ahụ mgbe a wakporo ụgbọala njem ise bu ndị ọrụ na mba Burkina Faso. E chere na ọ bụ ndị na-eyi ndụ egwu kpara ya bụ mkpa mkpa N'egwuregwu Ọ dịka enweela Neymar ọhụrụ na otu Real Madrid A na-etu Rodrygo Silva de Goes ""Neymar"" dịka o nyere ọkpụ goolu atọ n'ime ọkpụ goolu isii nke otu ya ji merie Galatasaray ụnyaahụ. Gee nkeji ebe a"	https://www.bbc.com/igbo/afirika-50313833
politics	Nnamdi Kanu: Ọkaikpe abiaghị ụlọikpe	Ọkaikpe Jọstịs Binta Nyako bụ onye nọ n'isi ikpe Nnamdi Kanu abịaghị ụlọikpe ukwu nke etiti dị n'Abuja taa. N'abalị 23 nke ọnwa Maach, Jọstịs Nyako nyeburu iwu ka anwụchie Kanu  maka ịjụ ịpụta n'ụlọikpe kemgbe  April 25, afọ 2017 na-enweghị nkọwa doro anya. O higharịrị ikpe ahụ ruo ụbọchị June 18 mana Jọstịs Nyako bụ onye nọ n'isi abịaghị ụlọikpe n'ihi 'na ahụ adịghị ya.' Ndị ọkaiwu abụọ; ma ndị na-anọchite gọọmenti ma ndị na-anọchite Kanu, na ndị ọrụ ụlọikpe (court registrar) tụkọtara isi ọnụ ma nwe nkwekọrịta, were higharịa ikpe ahụ n'abalị 31 n'ọnwa Ọktoba, afọ 2019. Dịka nke a na-eme, o doro ewu na ọkụkọ anya na Nnamdi Kanu anaghị arọ nrọ ịbịa ụlọikpe maka okwu ahụ. Ozi o wepụtara n'igwe Twitter ya gosiri na ọ nọ mba Amerịka ebe ya na ndị otu ya na-enwe nzukọ dị icheiche gbasara  nnwereonwe Biafra. N'aka nke ọzọ, Nnamdi Kanu etiela mkpu si na ndị Fulani ekwojuola Alaigbo na-eche ka e nye ha iwu ịkpa mkpamkpa n'Ọwụwa-Anyanwụ. Kanu, onye kwuru nke n'ozi ọ gbasara n'abali Juun 18, afọ 2019 riọrọ Chineke ka onye ndi otu ya amamihe ịtụpụta ụzọ mgbapụ na nsogbu ahụ ahụ. Cheta na a na-ekpe Kanu bụ onye ndu otu na-achọ nwereonweonye Biafra ikpe maka ebubo mpu megidere Naijiria.	https://www.bbc.com/igbo/afirika-48682133
politics	Enugu state: Kọmishọna ahụike n'Enugwu anwụọla	Ọnwụ egbuola onye bụbu kọmishọna ahụike n'Enugwu steeti bụ Ọkammụta Anthony Ugochukwu n'abalị Fraịde. Ugochukwu bụ onye asị na ọ nọ n'akwa ọrịa kemgbe bụ akụrụ (Kidney) ya gharịpụrụ. Onye gbara ama a bụ ọdeakwụkwọ gbasa ozi steeti ahụ bụ Amoke Louis dere ya  n'akara Twitter ya taa bụ Satọde. Amoke sị na nke a dị na akwụkwọ Kingsley Ugochukwu tinyere aka n'aha ezinaụlọ ha. Akụkọ anyị nụrụ na-ekwu na ọteela Ugbochukwu rịawara ya bụ ọrịa nke mere o ji gaa ala Bekee maka ọgwụgwọ na ọnweghị isi. Haruna Mohammed bụ ọnụ na-ekwuru ndị uweojii na steeti ahụ sị na mmadụ atọ ahụ asaalarị asịsa tinyere egbe na mma ahụrụ ha n'aka. Ụmụibe ka ọ dị ugbua anụ ahụ na-enweghị aka maọbụ ọkpa akpọro coronavirus egbuola mmadụ karịrị puku iri isii n'ụwa gbaa gburugburu. Maka ndị chere na coronavirus anaghị egbu ụmụaka, geenụ ntị. Nwatakịrị gbara afọ ise esorola n'ọnụọgụ ndị ya bụ ọrịa gburu na UK dịka National Health Services nke mba ahụ siri kwuo. N'egwuregwu, atụrụ anya na otu na achịkọta asọmpi egwuregwu na mbaụwa bụ Fifa ga-ahụpụ ụmụnwoke gbara afọ iri abụọ na anọ n'afọ ọzọ ka ha soro gbaa asọmpi Tokyo Olympic enyigharịri afọ 2021 maka coronavirus. Cheta na asọmpi ahụ kwesịrị ịbụ maka ndị na-akarịghị afọ iri abụọ na atọ, tinyere mmadụ atọ ọzọ bụ ndị katụ ha. Akụkọ na-eru anyị ntị ugbua bụ na gọọmenti Osun steeti ejidela nwaamadị ahụ sị n'ụlọ nchekwa ebe ana edowe ndị bụ nje coronavirus gbapụ n'ụtụtụ taa. Kọmishọna mgbasa ozi steeti ahụ bụ Funke Egbemode kwuru na ọ bụ otu onye si ebe ahụ gbapụ na ọ bụghị mmadụ abụọ dị ka ekwuburu na mbụ. Mana ugbua, ejidele ya bụ onye. Egbemode kwuru na ha ga-aga na bee ndị ahụ ga-achọgodu ha n'ihi na ha ma bee ndị ahụ. Otụtụ ndị mmadụ nọ n'elu soshal midia na-ekwu na ha agaghị anabata 5G na Naịjiria. Ụfọdụ sị na ya bụ 5G bụ ya na-ebute ọrịa coronavirus. Ebe ụfọdụ kwuru na akụkọ ahụ bụ akụkọ ifo. Mana dibia bekee akpọrọ Mcginger Ibeneme  ekwuola na onweghị  ihe o chere jịkọtara ọrịa coronavirus na 5G. O kwuru ka ụmụ Naịjirịa gbado anya  n'ime ntuziaka e nyere gbasara mgbochị nfesa ọrịa coronavirus karịa ma ị na-ekwu ihe ha amaghị. Mcginger kwuru na ọ bụ ọrụ ndị sayensi inyocha mara etu ya bụ 5G si metụta gburugburu ndị mmadụ bi. @realFFK so na ndị bu okwu a a na-eche ọ bụ ụgha n'isi. @ayemojubar kwuru na 5G ka bupute 'radiation' nwereike imebi ahụ mmadụ. @iSlimfit kwuru na ọ ka na-agbagọjụ ya etu ndị mmadụ si kweta na akụkọ ụgha na-ekwu na 5G na-ebute ọrịa coronavirus. Gọvanọ  Yahaya Bello nke Kogi steeti arịọla ndị mmadụ ka ha dere jụụ maka ebubo otiti ihe na akwamiko n'ike ana ebo otu kọmishọna ya. Bello si na ya ehibela kọmiti ga-elebe anya na ya bụ ebubo ma kwee nkwa na ndị aka ha dị na ya ga-ata ezigbo ahụ ma ikpe maa ha. N'Afrịka, onye ndụ ndị patị anọghị na ọchịchị  bụ Maurice Kamto akatọọla agwa onyeisiala Camerun bụ Paul Biya maka nkịtị ọ gbara ka ọnụọgụ ndị bụ coronavirus na-arị elu na mba ahụ. Biya ekwubeghị okwụ gbasara ọrịa ahụ kemgbe ọnụọgụ ndị bu ya ọrịa karigoro narị ise na  mba ahụ. N'egwuregwu, nwafọ Naịjirịa bụ Odion Ighalo ekwuola na ọ bụrụ na Manchester United gbatikwuo nkwekọrịta  ọrụ ya na ha, na ọ ga-amasị ya ịnọtukwu ebe ahụ. Ighalo kwuru nke a n'akara Twitter ya mgbe otu onye nkwado ya juru ya ya bụ ajụjụ. Ndị nkwado Ighalo na-aja ya ike na Twitter maka ịso ndị nkwado ya akpa nkata na ya bụ ọba nzikọrịta ozi. N'ebe ọzọ n'Afrịka, dịka coronavirus na-egbu ndị mmadụ, ndị agha mba Nije asụọla ndị omekome akwụ n'okeala ha na Mali. Gọọmenti mba ahụ kwuru na ha gburu mmadị iri isii ndị ekperima ahụ ebe ndị agha ha anọ nara n'agha ahụ.	https://www.bbc.com/igbo/afirika-52163828
politics	Chukwuma Charles Soludo: Ihe ndị cheere ya aka mgba dịka Gọvanọ ọhụrụ Anambra Steeti	"Oke ifufe nke ọtụtụ ndị mmadụ tụrụ uche na ọ ga-emebi nnukwu ihe na ntuliaka gọvanọ Anambara atụghị, kama ndị Anambara họpụtara Charles Soludo n'udo dịka Gọvanọ ọhụrụ ha. Na ntuliaka a nke e mere malite n'abalị isii ruo abalị itoolu nke ọnwa Nọvemba, Soludo meriri mmadụ iri na asaa ndị ọsọ soro ya zọọ ya bụ ọkwa. Ndị ọkachamara n'okwu ndọrọndọro ọchịchị na-ekwu na ọtụtụ ihe kwụ Soludo n'ihu ugbua dịka ọ na-akwado iwere ọchịchị, nke pụtara na o kwesịrị iji ehihie chọwa ewu ojii. Ụfọdụ ihe ndị ahụ ga-echere Soludo aka mgba gụnyere: N'oge a na-achụ nta vootu, ndị na-azọ ọkwa ọchịchị na-atakọta isi ugboro ugboro. Mgbe ụfọdụ, ha na-agbasa ozi ọjọọ maọbụ kpaa nkata megide ibe ha nke nwere ike ibute iwe n'etiti onye na ibe ya maọbụ n'etiti ndị na-eso ha. Mana ndị ma ihe ekwe na-akụ n'okwu ọchịchị obodo na-ekwu na nkịta daara ibe ya bụ n'ụwa na-atọ ụtọ, na o kwesịrị ka gọvanọ ọhụrụ na ndị ya na ya zọkọrọ ọkwa gọvanọ kpaa udo. Dịka onye nhazi 'VoteNotFight Initiative' bụ Nonso Orakwe siri kwuo, ""Soludo na ndị ya na ha so sọọ mpi ọchịchị kwesịrị ịkpa udo, o tikwazie ha aka n'obi, ka iwe dị ha n'obi dajụọ"". Orakwe kwukwara  na ọ dị mkpa ka ya na ndị ahụ nọrọ tụọ alo,"" ka ọ nata ha ihe ha chọburu imere ndị Anambra tinyekwu na nke  ya nwa ji eji"". N'otu aka ahụ, Dọkịta Dennis Ekemezie nke 'Centre For Transperency And Advocay (CTA)Abuja, kọwara ya otu a: ""Soludo ga-agba mbọ chịkọta ndị Anambara ọnụ."" Dr Ekemezie kwuru na ọ dị mkpa Soludo inwe ọgbakọ mmadụ iri na asatọ zọrọ ọkwa gọvanọ nakwa nke ndị Anambara niile. Ọ sịrị: ""Nke mbụ bụ na ọ ga-agba mbọ chịkọta ndị Anambra niile ọnụ ka ha bụrụkwa otu maka na ndọrọndọrọ tisara mmadụ nile."" ""Ọ dị mkpa ịkpọ ọgbakọ ndị Anambara Bekee kpọrọ'development summit' ka ha  soro tụọ alo maka ọganihu steeti ha, ka atụmatụ  a ga-ewepụta bụrụ ọhazurumee."" Ihe ọzọ ga-echere Charles Soludo aka mgba bụ ụdị ndị ọ ga-ahọ n'ọrụ dịka ndị ime`obi ya nakwa ọrụ ndị ọzọ. Ụdị ndị ọ ga-ahọ n'ọrụ ga-egosi ma ọ ga-emejupụta nkwa o kwere ndị Anambara oge ọ na-achụ nta vootu. Orakwe sịrị, ""Ndị ọ họrọ ga-abụ 'professionals'?"" ""Ihe nwere ike i chere ya aka mgba bụ 'Amara m Maazị A, ọ rụrụ APGA ọrụ'. Orakwe dọrọ Soludo aka na ntị ka o zeere itinye ndị mmadụ n'ọrụ n'ihi na ha rụụrụ pati ya bụ APGA ọrụ. Kemgbe mbido afọ 2021, ọnọdụ nchekwa danyụrụ ka ọkụ n'Anambara nakwa steeti ndị ọzọ dị n'Ọwụwa-Anyanwụ dịka oke ogbugbu mmadụ na mmebi akụ na ụba na-arị ibe ya elu. Ọtụtụ ndị mmadụ kwenyere na igbo ya bụ nsogbu bụ ihe kachasị mkpa Soludo ga-egboro ndị Anambara. Nke a bụ n'ihi na enweghị nchekwa, azụmahịa, mmepe na  mwulite obodo agaghị adị. Ekemezie sị, ""Ọ ga-agbarịrị mbọ hụ na nchekwa dị."" ""Ndị uweojii kwesịrị inwe ihe nchekwa a na-enye ndị uweojii ji rụọ ọrụ."" Na-agbanyeghị na ọchịchị Peter Obi na nke Chris Ngige rụrụ ndị Anmabra ọtụtụ okporoụzọ, ụzọ ọjọ sọkachasị n'ime ime obodo so na ihe ndị na-agba ndị Anambra anya mmiri. Orakwe kwuru na ọnụ ọchị ga-awa ndị Anambra ma Soludo were aka dimkpa bagide nsogbu ajọ ọnọdụ okporoụzọ n'Anambara steeti. ""Anyị enweghị ụzọ n'ebe niile n'Anambara. Ị banye n""ime ime obodo ebe e si  ebupụta nri ebuga  n'obodo ndị mepere emepe, ị hụ na ọ ga-adị mkpa ma ọ rụọ ụzọ n'ime obodo nakwa ebe mepere emepe."" ""Ngwangwa o mere nke a obi ga-ebido tọwa ndị mmadụ ụtọ."" Anambara steeti bụ steeti e ji azụmahịa na mmepụta ngwaahịa were mara. A na-ele Soludo anya ihiwe ọnọdụ ga-akwado azụmahia na mmepụta ngwahịa. Mana oke ụtụ a na-ana ndị na-azụ ahịa nakwa ndị ojiegoachụego bụ nke ndị  eji okwu ha agba izu na steeti ahụ sị na ọjọgburu udele sigbuo nkapị n'isi. Ụbọchị siri ike ugbua na Naijiria dịka ịkpata ego na-ara gọọmentị etiti ahụ n'ihi etu ọnọdụ akụnaụba siri dakpọọ. Nke a pụtara na gọọmentị steeti anaghị enwetaz i akatamkpo ego dị mkpa maka mmepe site n'aka Gọọmenti etiti. Ya mere  dịka Dkta Ekemezie siri kọwaa,""Ọ dị mkpa ka ọ hazie ụzọ ọ ga-esi na-enweta ego."" A ma Anambra steeti dịka na-akọpụta nri dịka ji,osikapa na akwụkwọ nri mana Orakwe kwuru na gọọmenti Soludo kwesịrị itinye anya ka Anambara ga-esi na-akọpụta nri zuuru ndị Anambara, ma na- enyekwa mba gbara ha gburugburu nri. Tigbuo- zogbuo na-eme na Anambara steeti nakwa n'Ọwụwa Anyanwụ gbadoro ụkwụ na ndị ntorobịa enweghị ọrụ. Orakwe na Ekemezie  na-atụ anya na Soludo ga-elebanye na ihe gbasara ndị ntorobia iji mata ihe ndị bụ mkpa ha ma nyekwa ha ọrụ maọbụ nkwado iji kwụrụ onwe ha. Orakwe sịrị, ""Inye ọrụ abụghị naanị ịbanye n'ọrụ gọọmentị ka ọ bụ mgbazinye ego maka ndị chọrọ ịnọrọ onwe ha arụ nke ha."" ""Ịkwado ọrụ ugbo ka ndị ntorobịa tinyewe anya n' ọrụ ụgbọ."" E nwere olileanya na Soludo ga-eweghachite Mọnde dịka ụbọchi ọrụ. N'Anambra steeti nakwa mpaghara Ọwụwa Anyanwụ ndị ọzọ, ndị otu na-achọ ikewapụ na Naịjirịa, bụ 'Indigenous People of Biafra', na-amanye ndị mmadụ ka ha ghara ịpụta ezi ụbọchị Mọnde ọbụla. Nke a bụ ụzọ ha si egosi iwe ha maka nnwuchi gọọmentị Naịjirịa nwuchiri onyeisi ha bụ Nnamdi Kanu. Mana ndị ọkachamara n'okwu akụnụba na-ekwu na ya bụ ọnọdọ 'sit-at-home' akụtuola akụnụba Anambra steeti nakwa nke Ọwụwa Anyanwụ. Dịka ọkammụta n'okwu akunuba, a na-eche na Soludo agaghị agba nkịtị ka ọnọdụ a dịrị gawa n'ihu. Tupu ọ banye ndọrọndọrọ ọchịchị, Chukwuma Soludo arụọla ọrụ dịka onyeisi ụlọakụ etiti nke Naịjirịa. Ọ rụkwaala ọrụ dịka ọkammụta na mahadum Naịjirịa dị na Nsukka, nakwa mahadum dị icheiche na mba Amerịka na UK. Soludo, onye a mụrụ n'obodo Isuofia, Anambra steeti, bụkwa otu n'ime ndị ndụmọdụ Onyeisiala Muhammadu Buhari n'okwu akụnụba. Nwunye ya bụ Nonye Soludo, ya na Gọvanọ Soludo mụrụ ụmụ isii. Amụrụ Ọkammụta Soludo n'afọ 1960."	https://www.bbc.com/igbo/afirika-59223597
politics	2023 Campaign kickoff: L﻿ee ndị niile na-azọ ọkwa onyeisiala na Naịjirịa	T﻿aa bụ ụbọchị 28 nke ọnwa Sepụtemba 2022 ka ịchụnta vote ga-amalite n'uju na Naịjirịa maka ntuliaka afọ 2023. Ị﻿chụnta votu a ga na-aga n'ihu ruo ụbọchị 24 nke ọnwa Febrụwarị, nke na-esote ụbọchị ntuliaka kpọmkwem bụ Febrụwarị 25. K﻿a ọ dị ugbua, mmadụ iri na asatọ bụ ndị ga-eso zọọ ọkwa onyeisiala Naịjirịa iji nọchie anya Muhammadu buhari, onye ọchịchị ya ga-akụrụ ọnụ n'ụbọchị 29 nke Mee 2022. L﻿ee ndị niile ga-eso zọọ ọkwa nakwa atụmatụ ịchụnta vootu ha: B﻿ola Ahmed Tinubu, dị afọ iri asaa, bụbu Gọvanọ legọs steeti site na 1999 ruo 2007. Ọ﻿ meriri ọkwa sineti iji nọchite anya mpaghara Legọs West n'afọ 1993, mana onyeisiala oge ahụ bụ Sani Abacha kagburu ya bụ ntuliaka. T﻿inubu so na ndị gbara mbọ ka ọchịchị laghachite n'aka ndị nkịtị, ọgụ a mere ka ọ gbaa ọsọ ndụ pụọ na Naịjirịa na 1994, ma mechaa lọghachi oge Abacha nwụchara na 1998. N﻿kwa o kwere na ọ ga-eme ma ọ banye ọchịchị bụ iburu ọrụ ọma onyeisiala Buhari rụrụ gaa n'ihu. O﻿nye bụ osote Tinubu na ntuliaka a bụ Kashim Shettima, bụbu gọvanọ Borno Steeti. A﻿tiku amalitela ịchụnta vootu ya dịka o wepụtara akwụkwọ atọ o dere iji kwuo ihe ọ ga-eme ma ọ banye n'ọchịchị. O wepụtara akwụkwọ atọ a n'emume ịchụnta vootu o mere n'Abụja taa bụ Sepụtemba 28. Atiku rụrụ ọrụ dịka osote onyeisiala Naịjirịa malite na 1999 ruo 2007. A﻿tiku azọọla ọkwa onyeisiala, ugboro ise: 1993, 2007, 2011, 2015, na 2019; nke a ọ na-azọ ugbua bụ nke isii. O﻿tu ọkpụrụkpụ ihe Atikwu kwere nkwa ọ ga-eme ma ọ banye n'ọchịchị bụ ịhazigharị ọchịchị Naịjirịa, nke bekee kpọrọ 'restructuring'. O﻿nye bụ osote Atiku na ntuliaka a bụ Ifeanyi Okowa, bụ gọvanọ Delta Steeti ugbua. P﻿eter Obi bụ Gọvanọ Anambra steeti malite na 2007 ruo 2014. Ọ﻿ bụ nnukwu onye ọchụnta ego a ma ama, ma rụkwaa ọrụ dịka onyeis ụlọọrụ dị icheiche. O﻿bi banyeburu pati PDP oge ọ malitere ndọrọndọrọ ọchịchị ọhụrụ, mana o mechara pụọ banye 'All Progressives Grand Alliance' (APGA) ebe ọ nọ merie ọchịchị gọvanọ. O mechara laghachi na PDP, ma zọọ ọkwa osote onyeisiala Naịjirịa na 2019. N﻿a Mee 2022, Obi pụkwara ọzọ na PDP banye Labour Pati ebe ọ nọ merie ntuliaka imeụlọ ịzọ ọkwa onyeisiala. O﻿bi na-ekwe nkwa na ọ ga-eme ka Naịjirịa bụrụ mba na-arụpụta ihe nke ọtụtụ mba ụwa ga na-azụrụ, ọ kachasị ịkọpụta ihe oriri. O﻿nye ya na Peter Obi na-azọ ọkwa a bụ Yusuf Datti, onye ọchụnta ego a makwa ama, ma bụrụkwa onye nwe ụlọakwụkwọ mahadum Baze University. K﻿wankwaso bụbu gọvanọ Kano steeti na mpaghara Ugwu Naịjirịa ruo afọ itoolu. Ọ﻿ rụkwaala ọrụ dịka Mịnịsta nchekwa, nakwa dịka onye omeiwu Sịnetọ Ọ﻿ zọkwaala ọkwa onyeisiala Naịjirịa ugboro abụ, na 2015 nakwa 2019. 2023 ga-abụ nke atọ ọ na-azọ ọkwa a. K﻿wankwaso nwere otu ndị nkwado ya a na-akpọ Kwankwasiya, nke bụ otu a ma ama nke ukwu na mpaghara Ugwu, ọ kachasị na Kano steeti. O﻿nye ya na ya so azọ ọkwa a bụ Isaac Idahosa, onye bụ nwa otu nnukwu ụkọchukwu a ma ama bụ Benson Idahosa larala mmụọ. S﻿owore bụ onye a ma ama na Naịjirịa maka ịgba mbọ maka ikike dịịrị mmadụ. Ọ﻿ bụkwa ya nwe ụlọọrụ ntaakụkọ a ma ama bụ Sahara Reporters, ma bụrụkwa onye hibere otu a kpọrọ 'Revolution Now'. Oge ọ na-agụ akwụkwọ na Mahadum legọs, Sowore bụ onyeisi otu ụmụakwụkwọ a kpọrọ 'Student Union Government' malite na 1992 ruo 1994. O﻿ so na ndị lụrụ ọgụ ka ọchịchị laghachi n'aka ndị nkịtị na Naịjirịa, oge ndị agha kagburu ntuliaka nke 1993. N﻿wa amadị a dị afọ 51 azọbuola ọkwa onyeisiala Naịjirịa n'afọ 2019. N﻿'ọnwa Ọgọst afọ ahụ, ndị nchekwa nzuzo Naịjirịa bụ DSS nwụchiri Sowore ma bo ya ebubo na ọ chọrọ ịkwatụ ọchịchị Naịjirịa n'ihi na ọ dara ada na ntuliaka. O﻿nye ya na Sowore na-azọ ọchịchị ugbua bụ ọkaiwu Haruna Garba Magashi D﻿umebi Kachikwu bụkwa onye ọchụnta ego a ma ama. O meriri Kingsley Moghalu, bụbu osote Gọvanọ ụlọakụ etiti Naịjirịa, iji bụrụ onye ga-eji ọkọlọtọ ADC zọọ ọkwa onyeisiala na 2022. K﻿achikwu kwuru na ya ga-ekpochapụ na nsogbu ndị na-eyi ndụ egwu. Sani Yabagi Y﻿usuf bụkwa ya bụ onyeisi oche otu ADP. T﻿upu ọ banye ndọrọndọrọ ọchịchị, Yabagi rụrụ ọrụ n'ụlọọrụ 'Nigerian National Petroleum Corporation. Ọ﻿ zọbuola ọkwa onyeisiala na 2019, mana tupu oge a, ọ zọrọ ọkwa Gọvanọ Niger Steeti n'otu 'All Peoples Party (APP) na 1999. Onye ya na Sani Yabagi so azọ ọkwa a bụ ụkọchukwu Okey Udo. I﻿mumolen so nd ndị afọ ha kachasị nta n'ime ndị niile na-azọ ọkwa onyeisiala na 2023; ọ dị naanị afọ 39. N﻿waamadị a bụ ọkammụta na ngalaba mmụta Engineering. Ọ﻿ bụkwa ya hibere ụlọọrụ a na-akpọ 'Joint Professional Training and Support International Limited (JPTS)', ndị ọrụ ha bụ ịzụpụta ndị ọkachamara na ngalaba  Engineering. O﻿nye ga-abụ osote ya na ndọrọndọrọ a bụ Mazi Bello Bala Maru, onye rụburu ọrụ dịka ode akwụkwọ Zamfara steeti. A﻿l-Mustapha dị afọ iri isii na abụọ jibu ọkwa 'Major' n'otu ndị agha Naịjirịa. Ọ﻿ bụ ya bụ onyeisi ndị nchekwa aka chịburu Naịjiria n'oge ndị agha bụ Sani Abacha. O﻿ge ọ bụ onye agha, Al-Mustapha gara ọrụ na mba dị icheiche dịka Chad, Liberia, Gambia na Sierra Leone. O﻿ge Al-Mustapha na-arụrụ Abacha ọrụ, a ma ya dịka onye agha dị ike, nke na ọtụtụ ndị ka ya n'ọkwa na-akwanyere ya ugwu. E﻿ boro ya ebubo ọtụtụ ihe ọjọọ dị icheiche, nke gụnyere ogbugbu Kudirat Abiola, bụ nwunye Moshood Abiola. A﻿lmustapha nọrọ na mkpọrọ ruo afọ 2013 oge ụlọikpe tọhapụrụ ya. O﻿nye ya na Al-Mustapha so azọ ọkwa a bụ Emmanuel Chukwuka. U﻿meadi bụ ọkaikpe a ma ama, onye rụburu ọrụ dịka ọkaikpe kachasị nke Anambra steeti. Ọ﻿ sị na ihe ọ ga-eme ma o merie ọchịchị bụ ime ka iwu na ikpe ziri ezi kwụdosie ike na Naịjirịa. Ọ﻿kammụta Umeadi gụrụ akwụkwọ na Mahadu Naịjirịa dị na Nsukka. Ọ dị afọ iri isii na asaa. O﻿sote ya bụ Mohammed Abdullahi Koli dị afọ 65. Nnamdi Charles Osita – Action Peoples Party (APP) Adenuga Sunday Oluwafemi – Boot Party (BP) Osakwe Felix Johnson  –  National Rescue Movement (NRM) Abiola Latifu Kolawole – Peoples Redemption Party (PRP) Adebayo Adewole Ebenezer – Social Democratic Party (SDP) Ado-Ibrahim Abdumalik  – Young Progressives Party (YPP) Nwanyanwu Daniel Daberechukwu – Zenith Labour Party (ZLP)	https://www.bbc.com/igbo/articles/cjl736jpxlro
politics	"""Donatus Nwamkpa erubeghị ogo anyị ịsa ya okwu"" - Ọnyeozi Abaribe"	"Ọnụ na-ekwuru Enyinnaya Abariba bụ Uchenna Awom asaala Donatus Nwamkpa bụ onyeisioche otu All Progressives Congress (APC) n'Abia steeti okwu ọ gwara onyeisi ya. Uchenna sị na Donatus erughi onye ha ga-asa okwu maka na ya na Abaribe ahaghị. Uchenna sị na ""okwu Abaribe kwuru kemgbe abịlị olemole gara aga ka Nwamkpa tetere ura taa bia ikwu."" O kwukwara na Abaribe kwuru okwu dị ka onyeisi pati nke nta n'ụlọemeiwu nke Bekee kpọrọ Minority Leader; na o rughiri Abaribe na Nwamkpa ịsakọrịta okwu. Akwụkwọ akụkọ Vanguard buru na Onyeisioche pati APC n'Abia Steeti bụ Donatus Nwamkpa gbara omeiwu Enyinnaya Abaribe ụkwụ n'ihi oku ọ kpọrọ ka onyeisiala Muhammadu Buhari rituo n'ọchịchị. Nwamkpa kwuru na ọ bụ Abaribe kwesịrị iritu n'oche Sịnetọ n'ihi na onwebeghi ihe a na-ahụ anya o mepụtara kamgbe afọ iri na atọ ọ bụụrụ onye omeiwu. O kwuru nke a na nzahachi okwu Sinetọ Abaribe kwuru n'ọgbọ ụlọomeiwu n'izu gara aga bụ ebe ọ kpọrọ oku ka onyeisiala Muhammadu Buhari rituo n'ọchịchị maka amaghị eme gọọmenti ya ọkachasị na nchekwa obodo. Nwamkpa bụ onye gwara ndị ntaakụkọ nke a n'Isochi dị n'Umunneochi nke Abia steeti kpọrọ Abaribe oku ka ọ depụta ihe ọ rụpụtaara ndị ọ na-anọchi anya ha kemgbe ọ malitere ọchịchị afọ iri na atọ gara aga. Ekwenti Nwamkpa agaghị aga ịmata ma ya bụ okwu esi na n'ọnụ ya n'ezie."	https://www.bbc.com/igbo/afirika-51350144
politics	Nnia Nwodo: Nnamdi Kanu, okwu ọjọọ na ịkọ ọnụ agaghị enye anyị Biafra	"Onyeisi otu Ohaneze Ndigbo bụ John Nnia Nwodo dere akwụkwọ ozi oha degara Nnamdi Kanu ma gwa ya na okwu ọjọọ na ịkọ ọnụ agaghị enye Igbo Biafra. Nke a na-abịa dịka Kanu na ndị otu ya bụ Indigenous People of Biafra (Ipob) na-ama ndị ndu ala Igbo aka n'ihu. N'ime akwụkwọ ozi ahụ nke na-emetụ n'obi, Nwodo kwuru na ihe o ji dee ya bụ akwụkwọ ozi bụ iji kwuru ọnụ ya n'ebubo nile ndị Ipob na-ebokarị ya. Lee ihe 10 gbara ọkpụrụkpụ o kwuru: 1. Aka m adịghị n' Egwu Eke (Operation Python Dance) nke ndịagha Naijiria mere n'ala Igbo n'afọ gara aga. Abụghị m onye agha nke m na-abụ onyeisi ndịagha. Mgbe ndịagha kwuru na ha ga-eme Egwu Eke nke abụọ, a katọrọ m ya. 2. Mgbe Nnamdi Kanu hibere otu ọ kpọrọ ""Biafra Security Service"", e kwurum ka onye ọbụla kpachapụ anya. Mgbe gọọmentị etiti kpọrọ Ipob otu ndị oyi egwu, a katọrọ m ya nke ukwuu. 3. E degaara m onyeisi ọgbakọ mbaụwa bụ ""United Nations"" akwụkwọ ma kọwaara ya na Ipob na Massob abụghị ndị ọgbaaghara. Anaghị m akwado etu niile ndị Ipob si eme ihe mana onweghi mgbe ha ji buru egbe maọbụ mma iji yie ndị mmadụ egwu. 4. Ebuuru m okwu gbasara ndị Ipob gaa ""Chatham House"" na mba Briten ebe m kwuru na ndị Igbo bụ ndị kacha egosi na Naijiria bụ otu. Mana gọọmentị Naijiria ka na-eme anyị ka ndị mba ọzọ. 5. Ebubo Nnamdi Kanu boro m na m bụ onye na-arụrụ ndị Fulani ọrụ, enweghi isi. Ana m akatọ Onyeisiala Buhari, mana agaghị m akpọ ya iyi maọbụ kwuo na Naijiria bụ ụlọ ụmụanụmanụ. 6. Nna m rụụrụ Zik na Okpara ọrụ dịka mịnịsta. Nna m so na ndị kwadoro Biafra n'oge agha. Mụ na onwe m lụrụ agha Biafra oge m bụ okorobịa. 7. Mụ na Odumegwu Ojukwu dịka nwanne na nwanne. Alex Ekwueme bụ ezigbo enyi m. Nnamdi Azikiwe weere m dịka nwa. Michael Okpara bụ onyeisioche n'oriri agbamakwụkwọ m. 8. Okwu ọjọọ, ịkpọ iyi nakwa okwu nwereike ibute ọgbaaghara, agaghị eme ka e nye anyị Biafra. E wepụ ịlụ agha, onweghi onye ga-amanye Naijiria n'ike ka e nye anyị Biafra. Nwayọọ nwayọọ ka e ji aracha ofe dị ọkụ. 9. Okwu gbasara nnwereonwe abụghị ihe taa na echi, Catalonia na Saharawi Arab Democratic Republic bụ ọmụmaatụ. Ka anyị nwere ya nwayọ, hapụ ọgbaaghara. 10. Ana m akwanyere Nnamdi Kanu ugwu maka na ọ bụ onye obi siri ike. Mana achọrọ m ka onye ọbụla katọọ ya ma o mee nke na-adabaghị adaba. Nwodo kwuru na ya agbagharala Kanu maka mkparị niile ya na ndị Ipob kparịrị ya, mana ọzọ emezịna. Akụkọ ndị ọzọ ga-amasị gị: Ihe nkiri a ga-amasị gị:"	https://www.bbc.com/igbo/afirika-49445478
politics	Igbo President: E kwuwe 'competence' ndị Igbo ga-ebu ndi Ugwu ụzọ nọgide n'ọkwa onyeisiala - Ayo Adebanjo	"Ayo Adebanjo bụ onye ndu otu na-ekwuru ndị  Ọdịda Anyanwu Naijiria a kpọrọ Afenifere akpoola oku ka e nye ndị Ọwụwa Anyanwụ ohere iwepụta onyeisiala ga-achị Naijiria n'afọ 2023. ""ọ sịrị ""A gaghị enwelata udo rue oge rue oge oke ndị ọwụwa anyanwu ga-eru ha."" Adebanjo, onye kwuru nke a na mkparịtaụka ya na BBC Igbo, o kọwara na ọ bụ oke ruru Ọwụwa Anyanwụ dịka ndị Yoroba na ndị Ugwu werela oke ha. O kwuru na ọ bụrụ na  bụrụ na ha enyeghị ndị Ọwụwa Anyanwụ ohere, na o nwere ike ibute nkewa Naijiria. O kwuru na mkpu tigbuo zọgbu a na-eti ugbua na Ọwụwa Anyanwu ugbua bụ n'ihi na a na-akpapụ ndị Igbo. Adebanjo  bụ otu okenye Yoroba a ma maka n'ikwuru ndị enweghị ndị na-ekwuru ha, kwuru na ndị mpaghara Yoroba pụtara ugbua ịzọ dịka Tinubu, Osinbajo, Fayemi. Onye ọkaiwu, Adebanjo kwuru na nsogbu Naijiria gbadaro ụkwụ n'iwu ala Naijiria bụ nke o kwuru na bụ ndị agha chịkọtara ya, na akpọghị ụmụ Naijiria oku bịa tinye ọnụ n'ide ya. na onye so otu Nadeco lụọ ọgụ June June 12, Ọ gara n'ihu katọọ ọnọdụ nchekwa ugbua Onyeisiala Buhari nọ n'ọkwa ọchịchị. Ma kpọ ndị ntorobịa oku ka ha hapụ oke ọchịchị ma gba mbọ etu ha esi napụta ụmụụmụ ha n'aka ọchịchị nchịgbu. Onye Ijebu-Ogbo dị n'Ogun steeti, Ayo Adedebanjo  bụ onye ndu otu Afenifere, otu na-ekwuru ndị Yoroba. Ọ bụ ọkaiwu mna onye ndọrọndọrọ ọchịchị aka ochie na Naijiria dịka o so na ndị nsonso Nnamdi Azikiwe nakwa Obafemi Awolowo, onye ndu ndị Yoroba a mara ama lara mmụọ. Ọ rụrụ ọrụ ntaakụkọ tupu ọ gụọ maka ịbụ onyeọkaiwu na mba Briten. Ọ bụ onye kwenyere na mpaghara ọbụla ịnọọ  nna-eri nke ha kpatara bụ nke Bekee kpọrọ 'restructuring' maọbụ 'true federalism.' Ọ bụ onye a ma ama dịka onye na-agba mbọ maka ikike dịrị onye nakwa o onye otu Nadeco. Ndị ntorọbịa Ohaneze Ndigbo ekwuola na ha na-ele anya ịmata ma ndị agbụrụ ndị ọzọ aga eso kwado inye ohere ka onye Igbo rịgoro ọkwa onyeisiala n'afọ 2023 iji mara ụkwụ ha ga-azọpụ. Onye na-arụ dịka onye ndu otu Ntorobia Ohaneze Bekee kpọrọ ""Ohaneze Youth"" bụ FCC Jones Onwuasoanya gwara BBC Igbo nke a ụbọchị Fraide n'ọsịsa okwu nke onye ndu otu Afenifere bụ Ayo Adebanjo. Na nsonso a, Adebanjo, onye kwuru na mkparịtaụka ya na BBC Igbo na ọ bụ ndị Owụwa Anyanwụ ka oke iwepụta onyeisiala Naijiria na 2023 boro ndị ntorobia ebubo ịnọ na mmiri ncha ana-aba Igbo anya n'ihi oke akpịrị. N'ọsịsa ya,Onwuasoanya kwuru na ""Ihe Adebanjo  kwuru abụchaghị asị"" kama o kwuru na ọ bụ nkịtị ka ndị ntorobia na-agba iji mata maoke Ọwụwa Anyanwụ aga-erute ha. E meghị otu ahụ, na ndị ntorobia Igbo ga-agwa Naijiria ihe ọkụ ji ntị oke eme. ""Anyị na-elegodi anya mara ma ndị anyị na ha so nwere Naijiria aga eme ihe ha kwesịrị ime site na inye onye Igbo si Ọwụwa Anyanwụ Ọchịchị na 2023."" ""Mana ọ bụrụ na nke ahụ emeghị, agaghị m anọ kwuo si na anyị ga-aga n'ihu na-edowe iwu,na-achọ udo."" ""Ekwechaghị m na anyị dọọrọ ka iyi kama m ga-asị na anyị na-ekpe udo,."" "" Kama tigbuo-zọgbuo, anyị na-agba mbọ ịrịọ ndị anyị na ha na-eme ihe."" ""E mechaa 2023, ọ bụrụ na onye Igbo enwetaghị ọchịchị, anyị agaghị ekwe nkwa na anyị ga-aga n'ihu na-edowe Iwu Naijiria."" O kwuru na kemgbe ndị ntorobia na-achọ nnwereonwe na-akpa aghara ugbua n'Owuwa Anyanwu na ọ bụ ndị ntorobia anya dị mma na-ejilata ha ka ha hapụ ime ihe ha chọrọ. Mana e nyeghị Igbo oke ha na 2023, na ha ga-ahapụ ndị ahụ ka ha mee ihe masịrị ha."	https://www.bbc.com/igbo/afirika-61389857
politics	Aba Bye-election Results: Chimaobi Ebisike nke PDP emeriela na ntuliaka ahụ	Ụlọọrụ Inec akpọpụtala Chimobi Ebisike nke PDP dịka onye meriri na ntuliaka onye ga-anọchiteanya Aba North na South n'ụlọomeiwu nta e mere na 27 Maachị, 2021. Ọkammụta Fidelis Okpata nke Mahadum Ndufu Alike dị n'Ebonyi Steetị bụ onye ọrụ Inec kpọpụtara mpụtara ntuliaka ahụ. Na mkpọpụta mpụtara ntuliaka aka ahụ, sị na Ebisike ji vootu dị 10,322 ebe Mascort Uzor Kalu nke APC na-eso ya nwetere vootu 3,674. Destiny Nwagwu nke APGA ji 1,554, Okey Prestige nke AAC nwetere vootu 199 ebe pati APM na NRM ji vootu 10 na 13 n'usoro. PDP na APC na-arụrịta onwe ha aka n'ọnụ maka ebubo nụrụaka Otu pati abụọ nọ n'isi ntuliaka na Aba Nọt na Saụt amalitela ịrụ onwe ha aka n'ọnụ maka ebubo nụrụrụaka ha sị na-eme na ya bụ ntuilaka. Ebe ndị otu APC na-eti mkpụ na a tọọrọ otu onye otu ha, PDP na ebo na ha hụrụ ka ndị otu APC ji ego egoko vootu ndị mmadụ na-enye ndị otu ha. O nwebeghị onye ma nke bụ eziokwu ka ọ dị ugbua. Amalitela ntuliaka iji họpụta onye ga-anọchite mpaghara Aba Nọt na Sawụt n'ụlo omeiwu nke nta n'Abuja dịka ọnwụ Ossy Prestige, bụ nọchiteburu mpaghara ahụ mere ha enweghị onye nnọchite anya. Pati isii so azọ ọkwa a bụ Action Alliance (AA), All Progressive Congress (APC), All progressive Grand Alliance (APGA), People Democratic Party (PDP), National Rescue Movement (NRM) nakwa Alliance Peoples Movement (APM). Ntuliaka a malitere n'elekere asatọ n'ọkara n'ụfọdụ mpaghara Imo Not na Sawụt a. Mana onye ntaakụko BBC kwuru na ndị mmadụ apụtaghi ọfụma na ntuliaka . N'Abia Polytechnic nke bụ ọdọ vootu Eziama wọdụ mbụ n'okpuru ọchịchị Aba Nọt ka o ji ọkara gaa elekere asatọ nke ụtụtụ ntuliaka malitere. Ka ọdi ntuliaka na aga nke ọma , mana ndi mmadụ apụtaghi n'uju. Akụkọ kwuru na ọtụtụ ndi mmadụ tụmadi ndi ntorobịa jụrụ ibianye aka, n'ekwu na-aga a chọrọ ha ego tupu ha ana abianye aka. Ngwongwo eji eme ntuliaka biachara n'oge n'ọtụtụ mpaghara e mere ntuliaka. Akụkọ anyi nwetara na-akọta kepukepu tikapụrụ n'ikuku na onye ji aha otu party AA na nke APGA achilele aka elu, ka onye nke PDP gawa, kwuo na ya bụ okwu bụ okpokpo asị.Enweghi gbalụgbalụ ọbụla dị na ntuliaka a, sọsọ na Ụmụọla ka enwetara akụkọ na ụfọdụ ndi ntoroọbia anya na acha ọkụ chọrọ imaburu igbe ntuliaka mana arinze ndi uweoji bụ ndi zọchiri ha imejuputa mpampa ahụ. Lee aha ndị a dịka ngalaba na-ahụ maka ntuliaka bụ Independent National Electoral Commission (Inec) ebe a: AA         Longinus CoE Prestige APC           Mascort Uzor Kalu APGA        Nwagwu Akaraka Destiny APM         Abraham Junior Okogbua NRM        Uwandu Emmanuel Chima PDP         Chimaobi Iheanyichukwu Kamgbe INEC wepụtara aha ndia tozuruoke iso zọ ya bụ ọkwa ọchichi enwela egbe ọnụ, mmaja, na okwu di iche iche maka onye ya bụ ọkwa ruoro. Dika ụfọdụ na akọtọ onye senator na anọchite anya ọgbanta vote Aba north n'ụlọ nzukọ omeiwu Sineti na ọ na-akwanyere ndị Aba Nọt and Sawụt nwanne ya nwoke bụ Mascort Uzor Kalu ji ọkọrọtọ otu ndọrọndọrọ ọchịchị APC azọ ya bụ ọkwa ọchichi, ebe ufọdụ na-eweliri ya aka. Ụfọdụ, jụrụkwara ihe mere nwanne ya ga-eji hapụ ama nna ya bụ Bende bịa ịzọ ọkwa ọchịchị n'Aba. Na mkparitaụka ụlọọrụ BBC na onye isioche (APC) na Abia state bụ Donatus Nwankpa nwere, ọ katọrọ ya bụ okwu, jụọ na onwere ebe akwụkwọ iwu ala anyị megidere nwanne onye nọ na ọkwa ọchichi izọ ọkwa ọchichi ọzọ ma ọbụrụ na orozuru oke. Ka ọ dị, o mekwere ka amata na ọ bụ sọsọ Mascot Kalu bụ onye so zọbuo oche ahụ na afọ 2019 n'agbanyeghi na o nwetaghi ya zo azọ ya ugbua. Nwamkpa kwuru n'akwụkwọ iwu ala anyị kwadoro mmadụ ịzọ ọkwa ọchịchị na mpagara ọbụla ochọrọ ịno. Gbanye na Mascot anọla nnukwurunnu afọ na aba nke mere ojiri tuzuo oke maa ụma iso kwa ngu ọchịchị ahụ. Longinus Prestige, nwanne Ossy Prestige, ji aha otu party AA azọ ya bụ oche, bukwanụ nke ahụtara ma ọbụ iwu na onye ọdachi wepụrụ nwanne ya n'oche, nwanne ya anọchie. N'otu aka ahụkwa ụfọdụ na ekwu ka ahapụ APGA ka ọga n'ihi na Prestige nwụrụ anwụ nọ na otu party APGA ebe ụfọdi olooo. Echi bụ Satọde abalị iri abụọ na asaa nke ọnwa Maachị ka ọgụa ga-ebe. Ka ọdi ugbua aka na achị Abia State bụ Okezie Ikpeazu amachiela ngagharị ndị mmadụ na obodo niile nọ n'okpuru ọchịchị Aba south na North bido n'elekere asatọ nke abali taa bụ Friday abalị iri na ise nke ọnwa march ruo elekere isi nke ụtụtụ Sọnde bụ abali ịri na itogholu nke ọnwa Maachị afọ a. Ozi a nke onye Kọmishọna mgbasa ozi n'Abia, John Okiyi Kalu bianyere aka, kwuru na atụwara anya na ọ bụ sọso ndị na-abianye aka, ndị ọrụ Inec tinyekwara ndi ọzọ ọrụ ha di oke mkpa ji ihe nkọwa onwe doro anya ka iwua na ejighi.	https://www.bbc.com/igbo/afirika-56536412
politics	Rochas Okorocha: Ihe 'Ministry of Happiness' ga-emere ụmụ Naịjirịa	"Senatọ na-anọchịte anya mpaghara Ọdịda Anyanwụ Imo steeti bụ Rochas Okorocha ekwuola na ọ bụrụ na gọọmenti etiti mepee Ministrị na-ahụ maka obi anụrị, ndị na-ewere ndụ ha ga-ebelata. Ọnụ na-ekwuchitere Okorocha bụ Sam Onwuemeodo gwara BBC na ọ bụrụkwa na  gọọmenti etiti machie orire na ọzụzụ ọgwụ ọtapịapịa a kpọrọ 'Sniper', ọ ga-enye aka. Onwuemeodo kwuru na mgbe Rochas Okorocha chiri Imo steeti, mmepe ministry na-ahụ maka ikpa obi anụrị nyere aka ịkwụsị ndị mmadụ iwere ndụ ha. Onwuemeodo gụpụtara ihe ndị a dịka ihe a na-eme na mịnistrị ikpa obi anụrị Okorocha hibere n'Imo. N'ọnụ ya, ""ihe ndị a ga-enye aka imelata etu ndị mmadụ si ewere ndụ ha"". O kwuru na ihe mere ndị mmadụ ji ewere ndụ ha ọtụtụ mgbe bụ maka ha enweghị onye ha ga-akọsara mkpa ha. Cheta na ndị sineti Naịjirịa kpọrọ oku ka gọọmenti etiti machie orire na ọzụzụ ọtapịapịa a kpọrọ 'Sniper' maka etu ndị ntorobia si ejikarị ya egbu onwe ha. Mbọ niile anyị gbara ka anyị nụta n'ọnụ ụfọdụ sinetọ kpọrọ oku ahụ kpụrụ n'ala."	https://www.bbc.com/igbo/afirika-48918953
religion	Ash Wednesday: Lee ka ụkantụ si aga	Ụkantụ n'Adamawa Taa bụ ụkantụ ndị ụka Kraịst n'ụwa niile. Ndị otu Kraịst na-egbu ntụ n'ihe iji chetere onwe ha na mmadụ bụ aja, mmadụ ga-alọhachị n'aja. Ndị ụka katọlik na Naịjirịa jikwa ohere a egosi iwe ha maka oke ogbugbu ndị mmadụ nakwa enweghị ezi nchekwa na Naịjirịa. N'Adamawa, ndị ụka zakwara aha ha gosị na ha so n'ihe a na-eme. Na Legọsi, ndị ụka gosiri onwe ha tupu ha agawa ụlọọrụ. N'Enugwu, ndị ụka Katọlik mere ngagharị ekpere ka a kachara ụka ntụ. Ndi ụka katọlịk nyekwara ntuzịaka ka onye ọbụla yiri ụweojii maọbụ kere akwa ojiri n'aka. Mana na ụka ha dị na Falomo, Legọs, ọ bụghị mmadụ niile yi ya bụ akwa ojii dịka ụka siri kwuo. Ọtụtụ ndị eyighị ya bụ akwa ojii sị na ha kwadoro maka ị ga ọrụ. Agbanyeghị, ọtụtụ yikwa akwa ojii. Ọtụtụ mmadụ juputara n'ụka Church of Assumption dị na Falomo, Legọs.	https://www.bbc.com/igbo/afirika-51641247
religion	A tọhapụla ndị Sista Katọlik anọ a tọọrọ n'ụzọ Okigwe	"A tọhapụla ndị sista ụka katọlik anọ ahụ a tọọrọ n’ụzọ Okigwe-Umulolo n’ụbọchị 21 Ọgọstụ, 2022. Ozi si n’aka odeakwụkwọ ndị ‘sisters of Jesus the saviour’ pụta kwuru na obi dị ha ụtọ na ndị sista anọ ndị a e nwerela onwe ha na-enweghi ọkụ ọbụla kọrọ ha n’ahụ. Ha kelekwara ndị niile gbara mbọ ịhụ na a tọhapụrụ ndị otu ha. Akụkọ ntọrọ ọzọ esila n’akụkụ okporoụzọ Okigwe gawa Enugu pụta taa bụ ụbọchị 21 nke ọnwa Ọgọstụ, 2022. Akụkọ a na-ekwu na a tọọrọ ndị sịsta ụka Katọlịk mmadụ anọ n’ụtụtụ ụbọchị ụka dịka ha nọ n’ụzọ a gaa ịka ụka. Ihe a mere n’okporoụzọ a nke e jizi akụkọ ntọrọ ndị mmadụ were mara. Cheta na ọ bụ n’akụkụ ebe ahụ ka a tọọrọ onyeisi ụka Metọdịstị na Naịjirịa bụ Prelate Samuel Kanu-Uche n’ọgwụ Juun. N’ụzọ ahụ ka a tọkwara otu Fada ụka Katọlịk bụ Chinedu Nwadike n’izu gara aga.  Akụkọ ntọrọ ndị sịsta anọ a pụtara ihe dịka otu jịkọrọ ndị sịsta nke The Sisters Of Jesus The Saviour zịpụtara ozi nke isi okwu ya bụ ‘akụkọ dị mwute’ ma kwuo na a tọọrọ ndị otu ha mmadụ anọ. Ha zịpụtara aha ndị a tọrọ ma deekwa: “Ezigbo ụmụnna nwoke na ụmụnna nwaanyị anyị n’ime Kraịst, ọ bụ nnukwu ihe mgbu ka anyị ji ezipụta ozi ntọọrọ nke ụmụnne anyị nwaanyị anọ”. “""Ihe mwute ntọọrọ a mere n'akụkụ okporoụzọ Okigwe-Umulolo  n'ụtụtụ taa dịk ụmụnne nwaanyị ndị a nọ na-aga njem emume ụka nke ụkpa ekele”. “Anyị na-arịọ unu ka unu tinye ha n’ekpere maka ntọhapụ ha ngwa ngwa na nchekwa ndụ ha”. Mgbo BBC Igbo gbara ịnụ olu ọnụ-na ekwuru ndị uweojii n’Imo steeti bụ Michael Abattam amịtaghị mkpụrụ. Na nso nso, akụkọ  Umulolo gawa Ihube nakwa Umunnochi bụ ebe jịkọrọ Imo steeti nakwa Abịa steeti nọ n'ezigbo enweghị ezi nchekwa dị njọ. Ndị ntọ ji ebe ahụ eme ndị mmadụ ihe sọrọ ha. Kọmịshọna mgbasaozi n'Abịa steeti bụ Eze Chikamnayo gwara BBC Igbo ihe o chee so eme ka akụkụ Umunneochi dị njọọ. Chikamnayo boro ebubo na ihe so na-etinye akụkụ okpuruọchịchị Umunneochi n’ọnọdụ ọjọọ ha nọ n’ime ya ugbua bụ ndị a na-eche na ha bụ ọchị ehi so awụbata mpaghara ahụ aghara aghara n’ihi ahịa ebe a na-ere ehi dị n’Umunneochi. O kwuru “Etu ndị mbịarambịara a na-eche bụ ndị ọchị ehi siri awụbata ebe ahụ so akwanye ọkụ n’ọnọdụ enweghị nchekwa ebe ahụ, ọkachasị n’ọrụ ọjọọ nke ịtọọrọ ndị mmadụ” “Ihe a abụrụla ụzọ ịkpa ego nye ndị a maka uru agbagba ego mgbapụta ndị mmadụ na-akwụ ha”. O kwukwara na ihe ọzọ dị mkpa bụ na okpuruọchịchị Umunneochi nọ n’etiti mpaghara ọwụwa anyanwa niile nke bụ na ha na Imo, Anambra, Ebonyi nakwa Enugu steeti nwere ebe ala jịkọrọ ha. N’okwu ya, ọ sị “N’ihi etu ndị ọrụ nchekwa siri achụ ndị omekome nakwa otu ndị ojiegbe dị icheiche ọsọ ụkwụ eru ala n’akụkụ Anambra nakwa Imo steeti, ọtụtụ n’ime ha na-awụbatazị Umunneochi ezo”."	https://www.bbc.com/igbo/articles/c4nx5n230ywo
religion	Archbishop Adewale Martins ekwuola na amụma Mbaka buru maka Hope Uzodinma na-eme ihere	"Achịbishọp Adewale Martins nke Legọs Katọlịk Dayọsis ekwuola na ihe ụka Katọlik nwereike ime gbasara Fada Ejike Mbaka bụ ịmachi ya ime 'adoration ministry' ya. Achịbishọp Martins kwuru nke a na mkparịtaụka ya na BBC Igbo nwere, ebe ọ tinyere ọnụ n'ihe gbasara amụma Fada Mbaka buru maka Hope Uzodinma iweghara oche ọchịchị Imo steeti. O kwuru na ọ bụ ihe ịtụ n'anya na Mbaka ga-ekwunwu ụdịrị okwu ahụ banyere ihe gbasara ndọrọndọrọ ọchịchị, ma kwuo na ọ bụ ihe na-eme ihere. Ọ sị: ""I kwusị ya ime mịnịstrị ya bụ ihe e nwere ike ime ya."" O kwukwara na dịka ụlọụka, na ha kwesịrị ị na-ekwu okwu site n'ọnọdụ ụkpụrụ. Gee ihe ndị ọzọ o kwuru n'uju. Ndị mere ihe nkiri a bụ Nnamdi Agbanelo na Jessica Nwankwo."	https://www.bbc.com/igbo/afirika-51026846
religion	Ash Wednesday: 'Iyi akwa ojii nara ntụ bụ ozi anyị na-ezigara onyeisiala maka enweghị ezi nchekwa ' - Bishop Martins	Ekwe kụọ, ama agbaa! Nwanne kedụ ka ị si akwado ịnara ntụ taa? Tupu ị gawa ụka taa bịa gere ihe Archibishop ụka Katọlịk nke Legos bụ Adewale Martins kọwara maka etu ndị ụka katolik niile ga-esi yiri akwa ojii nara ntụ. O kwuru ka ụjọ ghara ịtụ onye ọbụla ma ọ bụrụ na a majaa ha makana ya na ndị Catholic Bishop Conference of Nigeria kwụ ha n'azụ. Ndị mere ihe nkiri a bụ Chukwunaeme Obiejesi na Nnamdi Agbanelo.	https://www.bbc.com/igbo/afirika-51640136
religion	Ụlọụka enyela ụfọdụ ụmụagbọghọ 'Certificate of virginity' ka e mechara ha nnyocha	Foto ebe ụmụagbọghọ ji asambodo gosiri na ha gafere nyocha maka ịmata ma nwaanyị amatala nwoke nke ụlọụka ha mere ha , na-efegharị na soshal midia. Otu n'ime ụmụagbọghọ ahụ depụtara n'akara facebook ya na ụlọụka ha dị na South Afrịca enyela ụfọdụ ụmụagbọghọ nọ n'ụlọụka ahụ  asambodo gosiri na ha amabeghị nwoke. Ha mere nke a iji kwado ụmụnwaanyị na-akwabeghị iko n'obodo. Ụlọụka ahụ akpọrọ 'Nazareth Baptist Church' dị n'Ebuhleni , dị na Durban na South Afrịka. Akụkọ kwuru na ya bụ ụlọụka mere nyocha ime ahụ n'efu nye ụmụnwaanyị dị afọ iri na asatọ wee gbagowe. Ụlọụka ahụ na-eme  emume a kwa afọ , emecha ya , e nye ndị a chọpụtara na ha amabeghị nwoke asambodo ma ka ha uhie ọcha n'isi. Ụmụagbọghọ ndị ahụ na-echebiri ya bụ emume. A na-emekarị ya bụ emume kwa etiti afọ ọbụla nke bụ ya bụ asambodo agaghị adịzị ire ma etiti afọ ọzọ ruo. Emere emume nyocha maka ịma ma nwaanyị amatala nwoke nke afọ 2022/2023 ma nye ọtụtụ ụmụagbọghọ mere ọfụma asambodo. Ọ bụ onyeisi ụlọụka ahụ binyere aka n'akwụkwọ  asambodo ahụ na-efegharị. Anyị ka na-agba mbọ ịnụta n'ọnụ ụlọụka ahụ ugbua. Akụkọ na-abịa	https://www.bbc.com/igbo/articles/cn04pw3d2qwo
religion	Ọkụ ọ na-agba n’ụlọụka St Anthony Catholic Church Amansea nke Anambra steeti?	Ọ bụghị eziokwu na ọkụ gbara ụlọụka Katọlik St Anthony dị n’Amansea nke Anambra steeti taa bụ Sọnde, ụbọchị 10 nke ọnwa Julaị, dịka akụkọ na-efegharị na soshal midia si kwuo.\n\nNdị mmadụ gwara onye ntakụkọ BBC Igbo gara ebe ahụ na ọ bụ n’izu gara aga ka otu tanka gbara ọkụ n’ihu ụlọụka ahụ. Onye ntaakụkọ anyị garuru ebe ahụ ji anya ya hụ na ya bụ akụkọ na-efegharị bụ akụkọ ụgha dịka enweghị ọkụ na-agbe ebe ahụ taa. Ndị uweojii n’Anambra steeti gwakwara BBC Igbo na ọ nweghị akụkọ ọbụla ha natarala maka ọkụ a sị na-agba n’ụka ahụ. Akụkọ malitere na-efegharị na soshal midia taa na-ekwusike na ọkụ na-agba ụlọụka St Anthony Catholic Church, Amansea nke Anambra steeti. Otu ihe onyonyo nke ọtụtụ na-ekesa gosiri ebe ọkụ na-agba na nso ụlọ ahụ dịka olu onye na-ese nọ na-eti 'Leekwa na ọkụ na-agba ụlọụka St Anthony Catholic Church Amansea ugbua'. Tochukwu Ikenga bụ ọnụ na-ekwuru ndị uweojii kọwaara BBC Igbo na ihe dị etu a anaghị eme na steeti ahụ taa. Onye ntaakụkọ BBC Igbo gara ebe ahụ hụrụ na ụmụaka nọ n’ime ogige ụka ahụ na-egwu egwu dịka akacharala ụka nke taa bụ Sọnde. Ndị nọ ebe ahụ gwara onye ntaakụkọ ahụ sị: “E nwere ụgbọala ukwuu nke tanka gbara ọkụ n’ihu ụka a, mana ọ bụ n’ịzụ gara aga ka ya bụ ihe mere”. Lee ke ogige ụka ahụ dị taa bụ Sọnde ụbọchị 10 nke ọnwa Julaị, 2022.	https://www.bbc.com/igbo/articles/clwv5nz4d02o
religion	Creflo Dollar: Ịkwụ 'Tithe' adịghị na 'New Testament'	"Otu ụkọchukwu a ma ama na mba Amerịka nakwa ụwa niile bụ Creflo Dollar ekwuola okwu dara gbawai ebe niile. Na nkuzi okwuchukwu o nyere n'izu gara aga, ọ mere ntụgharị gbasara ihe niile o kuziburu maka onyinyo otu ụzọ n'ụzọ iri a kpọrọ 'Tithe' na Bekee. Ọ kọwara na atụmatụ inye otu ụzọ n'ụzọ iri bụ ihe dị na naanị ọkara mbụ n'akwụkwọ nsọ na-akọ akụkọ mere tupu Kraịst a bịa. ""Atụmatụ a bụ nke enyere n'okpuru iwu (iwu Moses)"" ka o kwuru. Mana Kraịst bịara mezuo iwu ahụ niile mgbe ọ nwụrụ n'obe ma kwuo na o nweghi ebe ọbụla enyere onye ọbụla ịkwụ otu ụzọ n'ụzọ iri mgbe Kraist bilichara n'ọnwụ. Kama o kwuru maka 'Onyinye', ya bụ inye onyinye site n'etu ụgwọ ọnwa gị ha bụ ihe enyere n'ọkara abụọ n'akwụkwọ nsọ. Okwu a ụkọchukwu Dollar kwuru maka inye otu ụzọ n'ụzọ iri bụ nke mụnyere ọkụ na soshal midia mgbe o malitere iwu. Ọtụtụ ndị mmadụ gosiri nkwenye n'okwu ya dịka Uti Nwachukwu na-eme ihe onyonyo, ọ sị na o teela aka ọ na-agwa ndị mmadụ okwu maka ịkwụ otu ụzọ n'ụzọ iri. Ọ sị ""okwu a emeela m ka m kwụsị ịtụ ụkwụ n'ụlọụka ọbụla na Naịjirịa kemgbe afọ 2018"" N'agbanyeghi nke a, ọtụtụ ndị mmadụ na-akatọ Dollar na-ekwu na ọ na-atụgharị okwu Chineke. Ọtụtụ ndị Naịjiria so n'otu kraist kwetere na ọ bụ iwu inye otu ụzọ n'ụzọ iri n'ụlọ ụka. Mana Yemisi Adegoke dere na ndị mmadụ na-ekwu na ya bụ onyinye otu ụzọ n'ụzọ iri pụtara na ndị ogbenye na-akwụ ụgwọ ndụ mmefusi ego ndị ọgaranya na-ebi na Naịjịria dịka ndị ụkọchukwu. ""Onye ọbụla na anaghị akwụ otu ụzọ n'ụzọ iri agaghị aga eligwe, kpomkwem."" Ụkọchukwu Enoch Adeboye gwara ndị ụkọchukwu na Legọs na mbido ọnwa. ""Laghachị nụ, ma emecha nzụkọ a ka ụnụ kwụpụta ma dozie ụzọ unu na ndị unu na-edu."" O tiri nke a n'iwu nye ha na Ridemshon Kampụ. Ụkọchukwu Adeboye ekwubuola maka ya bụ onyinye ọtụtụ mgbe.""Ị kwụ otu ụzọ n'ụzọ iri abụghị ihe a na-elechapụrụ anya."" Ọyọkwara ka ha gaa lee akwụkwọ ozi Malachị nke atọ site n'amaokwu nke asato ruo iri na otu. N'agba ọhụrụ ntụgharị akwụkwọ nsọ ebe ahụ dị n'akwụkwọ nsọ kwuru na: ""Abum Chukwu onye kachasị ike, a na m a gwa gi ka i nwaa m. Weta otu ụzọ n'ụzọ iri n'ụlọ ndokwa m, ka nri wee juputa n'ụlọ nsọ m. Mgbe ahụ ka m ga -emepe ụzọ eligwe wedata ngọzị zuru oke.'' Ntụgharị ndị ọzọ kpọrọ ya tait nke pụtara otu ụzọ n'ụzọ iri. Ndị Naịjirịa na-adọgha isiokwu a na soshal midia. Ụfọdụ ndị nkatọ na-ekwu na ụfọdụ ndị ụkọchukwu na-eti iwu ka ndị otu ha na-enye otu ụzọ n'ụzọ iri kpatara nnukwu akụ na ụba. Ebe e nwere ọkara nde 180 ndị Naijiria kwenyere na kraist, o gosiri na akụ na ụba ụlọ ụka ga-akarịakarị. Ụkọchukwu Adeboye n'onwe ya ka edebara aha ya n'akwụkwọ Forbes dika ụkọchukwu kacha nwe ego na mba ụwa niile n'ogoogo nde dọla 130. 'Nkụzị aghụghọ' Otu onye a ma ama dịka onye na-akatọ otu ụzọ n'ụzọ iri ma bụrụkwa onye na-eme mgbasaozi n'igwe redio akpọrọ 'Daddy Freeze' kwuru na ihe na-ewe ya iwe bụ na ndị ụkọchukwu na-agwa ndị ha na-edu bụ ndị ogbenye na ha na-enye ụlọ ụka ego, Chukwu ga-eme ha ọgaranya. N'ọnụ ya, ""ndi ọdịka ha na-abawanye na akụ na ụba bụ ndị ụkọchukwu na-agbasa ozioma akụ na ụba.'' ""Kedu ka ị ga-esi nwee ụkọchukwu ga-esite na ego onyinye na otu ụzọ n'ụzọ iri ndị ha na-edu were rụcha ụlọakwụkwọ ma ọ garara ndị ndu ha ọnụ ịkpọta ụmụ ha. Aha onye mgbasa ozi bụ Ifedayo Olarinde na-akwu otu ụzọ n'ụzọ iri ma kwenye n'ụzọ kraist mana o kwetere na otu ụzọ n'ụzọ iri bụ ihe agba ochie na adịghịzị mkpa. ""Ọ bụ nkụzi aghụghọ nke na-etinye ndị mmadụ n'agbụ.'' Ihe nkwụpụta a buterela Daddy Freeze Ndị ụkọchukwu akatọọla ihe o na-ekwu nakwa ndị ụfọdụ mmadụ na-agbara ya ọsọ. ""Onweghị onye chọrọ ka m rụọrọ ya ọrụ', o kwuru. Mana e kwetere m na ihe m na-eme, a na m emere ya ndị mmadụ ka ha si n'agbụ pụọ. Ọ bụ naani onye otu Kraist na-adogha ihe gbasara isiokwu a. Ụfọdụ ndị ụkọchukwu a ma ama ekwuola na ọbụghị iwu. Idris Bello-Osagie, ụkọchukwu na church di na Legọs kwuru na isiokwu a dịmkpa na-ebe ndị otu Kraist nọ mana o kwukwara na ekwesighị ị ma ya ka iwu. O kwukwara na ọhiara ahụ ị hụ onye na-eso ụzọ Kraist ghara i na-enye onyinye. ""N'obodo dika Naijirịa na-enweghi ọtụtụ ihe e ji atụ ndụ mmanụ, ọ bụ ụlọ ụka na-eweputa ego ha were ya gboro ndị na-enweghị ike nyere onwe ha aka. Ọ sị kwa na-eji ego agbasa ozioma nke Kraist. Ndị oje ụka m zutere na Legọs kwuru na obi dị ha mma ịdị na-akwụ otu ụzọ n'ụzọ iri. Ụfọdụ sị na ha ga na-eme ya maka na ọ na-abara ha uru. Ebe ufọdụ dika Temitope Olagbegi kwuru na ndụ imefusi ego ndị ụkọchukwu diri Chukwu. N'agbanyeghị ndụ imefusi ego ndị ụkọchukwu akwụsịghị ndị otu Kraist inye onyinye a."	https://www.bbc.com/igbo/afirika-43827668
religion	Indaboski Bahose: Ihe iri ọtụtụ mmadụ amaghị maka Odumeje	Ị jụọ ọtụtụ ndị mmadụ onye ụkọchukwu aha ya kacha ewu ewu na Naịjirịa ugbua, onye mbụ ị ga-anụ aha ya bụ Odumejeje. Chukwuemeka Ohanemere bụ ụkọchukwu na-elekọta ụlọụka 'Mountain Of Holy Ghost Intervention And Deliverance Ministry' dị n'Ọnicha, Anambra steeti. Odumejeje bụ ụkọchukwu ma bụrụkwa onye otiegwu. Egwu ya agasaala ọtụtụ steeti na Naịjirịa. Aha a na-etu ya buru ibu nke gunyere: 'Lion', 'Liquid Metal', 'Indaboski Bahose' dịrị gawa. Otu onye ma ya ọfụma na-achọghị ka a kpọọ aha ya gwara BBC ọtụtụ ihe ndị mmadụ amaghị maka odogwu nwoke a: Ụfọdụ na-ekwu na onye chọrọ obi aṅụrị gakwuru Odumeje Ndị ọzọ na-eto ya maka ụkwụ egwu ya	https://www.bbc.com/igbo/afirika-52476158
religion	Akụkọ kachasị n'abalị a: Buhari rituo n'ọkwa ọchịchị - Ndị ụkọchukwu Katolik	Akụkọ kachasị n'abalị a Ndị ụkọchukwu akatọọla Mohammadu Buhari Ndị ụkọchukwu katolik ekwuola na oge eruola Muhammadu Buhari ritu n'ọkwa ọchichị dika onye isi ala Naijiria maka ndị ọchịehi bu egbe gburu ụkọchụkwu abụọ na mmadụ iri na isi na Benue. Mana Buhari na-arịọ ndịdị, o kwukwara na ogbugbu mmadu na-eme ugbua na Naijiria ga akwụsị kpam kpam. Ikpe sinetọ Peter Nwaoboshi ka dị kwa Ụlọikpe dị na Lagos enyeela Sinetọ Peter Nwaoboshi ụbọchị abụọ ị wepụta mmadụ abụọ ga-akwụrụ dịka onye akaebe ya ma kwụọ ụgwụọ ruru nde iri ise tupu ha tọhapụ ya na mkpọrọ. Cheta na Nwaoboshi na-aza ajụjụ gbasara mpu na aghụghọ n'aka ndị EFCC maka ego ruru nde naira narị atọ, iri abụọ na abụọ. Nọt na Saut Korea enweela nkwekọrịta Ndị na-achị Nọt na Saut Korea enweela nkwekọrịta na ha ga-ewepu ogbunigwe nuklear niile dị n'ala ha kpam kpam. Ha kwuru ihe a n'ọgbakọ Kim Jong-un na Moon Jae-in nwere na Saut Korea taa. Iniesta ga-apuola na Barcelona N'egwuregwu, obi agbawaala ndị ụfọdụ ndị na-akwadọ otu Barcelona. Andres Iniesta ekwuola na ya ga-apụụ na Barcelona na ngwụcha afọ a. Andres dị afọ iri ato na atọ eruola afọ iri abuọ na Barcelona. Gere akụkọ mere n'abalị a n'otu nkeji: Ihe nkiri anyị taa	https://www.bbc.com/igbo/media-43927862
religion	Anglican Priest Julius Dike:' Ọnọdụ m hụrụ ha, gosiri na o nwereike ịbụ nsị gburu ụkọchukwu, nwunye ya na nwanne m nwaanyị'	Eze Nwachukwu ekwuola ihe o ji anya hụ dịka o nwetere ozi maka ọnwụ nwanne ya nwaanyị Joy, ụkọchukwu Julius Dike na nwunye ya, Agnes Dike. O kwuru na ọ hụrụ nwanne ya nwaanyị ka ọ tọgbọrọ n'ala, hụ ozu nwunye ụkọchukwu ebe ọ tọgbọ n'ụlọ mposi nakwa hụ ozu ụkọchukwu Julius n'elu akwa ndịna ya. Nwachukwu kwuru na ọnọdụ a ọ hụrụ ha gosiri na o nwereike ọ bụrụ nsi ka ha riri. O kwuru na anya ikpeazụ ọ hụrụ nwanne ya nwaanyị bụ mgbe  o were ego na-enya ya ka o nyere ya mama ha. Nwachukwu kwuru na ụkọchukwu Julius Dike ji ụmụ anọ, otu n'ime ha so ya na ndị ọzọ bụgara ozu nne na nna ya n'ụlọ ozu ka ahụchara ozu ha. O kwuru na ha na ụkọchukwu Julius bụ ezigbo ọyị mere nwanne ya nwaanyị ji ga-anọyere ya dịka ọ si eme na mbụ. O kwuru na ha na-eche nyocha dọkita nke bekee kpọrọ 'autọpsy' ka ha mara ihe gburu ndị a. Cheta na ndị uweojii nọ n'Abia steeti na-ekwu na ha ka na-eme nyocha ịji mara etu ọdachị a si mee. Ndị mmadụ ka na-akwa arịrị maka etu Archdeacon Julius Dike bụ onyeisi nchụaja na St. Paul's Anglican Church, Abayi, Ariaria dị n'okpuruọchịchị Abia North, nwunye ya na onye ọzọ si nwụ ka ha kachara ụka abali fotere ụbọchị ọnwụ ha. Ọnụ na-ekwuru ndị uweojii n'Abia steeti bụ Geoffrey Ogbonna gwara BBC Igbo na ebugala ozu mmadụ atọ a n'ụlọ ozu mana ha ka na-enyocha ka ha mara ebe  mmiri si ba n'opi ugbọgịrị. O kwuru na ọ bụ site na kepu kepu ka ha si mata na udiri ihe a mere makana ndị mmadụ gwara ha na mgbe ha lere anya ụkọchukwu n'ụtụtụ ibia kara ha ụka , ha ahụghị ya, nke mere ka ha gawa bee ya, kugide aka ma gbawa ụzọ huzie ozu ha atọ ebe ọ tọgbọọ. Ogbonna kwuru na ebe ọ bụ na mmadụ atọ bi n'ụlọ nwụchara otu mgbe , ọ ga-arahụ i si na ọ bụ ihe a mere ha, ya bụ na ha ka na-eme nyocha ihe niile ha nwerike inyocha iji chọpụta etu ọdachị a si mee.	https://www.bbc.com/igbo/afirika-56061613
religion	Aka m adịghị na ngagharịiwe e mere n'Adoration ụnyaahụ - Fada Mbaka	Fada Ejike Mbaka agọrọla ụkwụ na aka ya na ngagharịiwe e mere n'ụlọụka ya bụ Adoration Ministries, Enugwu, n'ụbọchị ụka, 19 nke ọnwa Juun 2022. Fada Mbaka onye binyere aka n'ozi e ziputere na Facebook ya, kwuru sị na enweghi etu ọbụla o si sonye na ya bụ ngagharịiwe nke ndị bịara ụka n'Adoration Ground mere. Ọ gara n'ihu kpọkuo ndị ụlọụka ya ka ha dere jụụ ma kwụsị mkparị ha na-enye Bishọpụ ya bụ Most Rev. CVC Onaga. O kwuru na Adoration Ministries nọ n'okpuru ma na-erubere ụka Katọlik isi, ma kwuo ka ụmụ Adoration mara nke a. Fada Mbaka gara n'ihu kwuo na ọ na-erubere Bishọpụ ya isi, ma gwa ndị Adoration ka ha gbaa mbọ na-aga maasị mgbe ọbụla. O chetakwaara ha na Bishọpụ akwụsịla ihe ọbụla gbasara Adoration ugbua. Lee ozi o binyere aka: N'ụbọchị 18 nke ọnwa Juun ka Bishọp ụka katọlik nke Enugwu Dayọsis bụ Bishọp Callistus Onaga, nyere iwu sị ka ndị ụka Katọlik kwụsị ife ofufe n’Adoration Ministry nke Fada Mbaka. Bishọpụ nyere iwu a site n’akwụkwọ ozi o wepụtara n’ụbọchị 17 nke ọnwa Juun, 2022, sị na mmachi a ga-adị ruo mgbe e mechara nnyocha ndị isi ụka Katọlik na-eme n’isi Fada Mbaka. Ọ gara n'ihu kwuo “N’ihi ọtụtụ ihe ndị na-eme n’Adoration Ministry nke megidere okwukwe na nkuzi ndị Katọlik; a dọọla Fada Mbaka aka na ntị ọtụtụ oge mana o geghi ntị na ntuziaka ndị a.” Mmachi a na-abịa n’ụbọchị ole na ole Father Ejike Mbaka buru amụma sị na Peter Obi ji aha Labour Party azọ ọkwa Onyeisiala agaghị emeri maka na ọ bụ onye aka ntachi. Amụma a Fada Mbaka buru mere ka ọtụtụ ndị mmadụ gbarụọ ihu ma katọọ ya n’ụzọ dị iche iche. N’ihi nke a Mbaka wepụtara ozi n’ụbọchị Fraịde 17 Juun, sị na ọ gọziela Peter Obi ma rịọ ndị nkwado ya mgbaghara.	https://www.bbc.com/igbo/articles/c518ple1549o
religion	Etu ndị ntọrị si gbahapụ ụkọchukwu katọlịk ha tọrọ na Benin	Ụlọ ọrụ Archbishop nke Catholic Achdiocese dị na steeti Benin akọwala etu ndị ntọrị si tọghapụ Fr Luigi Brenna, CRS n'ụbọchị July 3, 2022. Michael Oyanoafoh bụ Chancellor ụlọ ọrụ ahụ depụtara na Fr Luigi Brenna, CRS enwerela onwe ya. N'akwụkwọ ozi o depụtara, Oyanoafoh kwuru na ọ bụ mgbe Fr Luigi Brenna, CRS na-ekiri ndị na-agba bọọlụ n'elekere ise nke mgbede July 3, 2022 n'ime obodo ka ndị ntọrị a na-eche na ha bụ ndị ọchị ehi dabatara ime ebe ahụ ma gbawa egbe aghara aghara. Tupu Fr Luigi Brenna agbaba n'ụlọ ya, ndị ntọrị ahụ nwuchiri ya ma tiwe ya ihe , ma were mma kụọ ya n'isi ma n'ahụ ya ma dọrọ ya pụwa, dịka akwụkwọ ozi ahụ si kwu. Ka ha dọkpụ ya na-aga, ha malitere kụwa ya ihe ọzọ makana o kweghị e so ha. Ihe ahụ akụịrụ ya mere ka o kubitu. Ha hapụrụ ya ebe ahụ maka na ha chee na ọ nwụọla. Mgbe o nwetere onwe ya, o bu ahụ ọbara ọbara lawa bee ya. Ndị ụkọchukwu ibe ya zoronu mgbe egbe na-ada aghara aghara pụtara kpọrọ ya gawa ụlọgwụ Igbinedion dị n'okada. Fr Luigi Brenna ka na-anata ọgwụgwọ ruo ugbua dịka akwụkwọ ozi ahụ si n'ụlọ ọrụ Catholic Achdiocese dị na steeti Benin si depụta. Ihe ndị uweojii kwuru maka ntọhapụ Fr Luigi Brenna, CRS n'aka ndi ntọrị Ụlọrụ ndị uweojii nọ n'Edo steeti ekwuola na ha ndị uweojii nọ n'obodo Iguobazuwa nwetere mkpesa gbasara ntọrọ ụkọchukwu Katọlịk dị afọ iri isii na anọ (64) ma banye ọrụ ozugbo. ASP Jennifer U. Iwegbu bụ ọnụ na-ekwuru ndị uweojii na steeti ahụ kwuru na ọ bụ na Ogunwenyu dị n'Usen community n'okpuruọchịchị  Ovia South West dị n'Edo steeti. Iwegbu kwuru na ndị uweojii soro ndị ntọrị ahụ gawa n'ogbe ha, ndị ntọrị malitere gbawa egbe mgbe ha hụrụ ha mana ndị uweojii gbakarịrị ha n'egbe ma gbagbuo ndị ntọrị atọ ebe ndị ọzọ merụrụ ahụ ma gbahapụ ụkọchukwu ahụ ha tọrọ. O kwuru na ndị uweojii kpọọ ụkọchukwu ahụ ndị ntọrị merụrụ ahụ gawa ụlọọgwụ dị na Igbinedion Teaching Hospital, Okada. O kwuru na ha ka na-aga n'ihu n'inyocha ọhịa ahụ ma nwude ndị ntọrị ka nọ ebe ahụ. Ndị ntọrị tọrọ ụkọchukwu Katọlịk abụọ ọzọ ụbọchị Jụlai 3, 2022 Ndị o ji egbe ezu tọrọ ụkọchukwu abụọ ndị ọzọ n’Edo steeti n’ime ndịda anyanwụ, Naịjirịa n’ụbọchị Sunday bụ Julaị 3, 2022. Nke a na-abịa dịka izu ụka abụọ gachara ndị ntọrị tọrọ ma gbuo otu ụkọchukwu na steeti ahụ. Chidi Nwabuzor bụ ọnụ na-ekwuru ndị uweojii na steeti ahụ kwuru na ihe a mere n’okporoụzọ Benin-Auchi Ndị uweojii kpọpụtara  Fr. Udo Peter na Fr. Philemon Oboh dịka ụkọchukwu katọlịk abụ ọ ahụ ndị ntọrị tọrọ. N’izu ụka gara aga ka ndị ntọ tọrọ ma gbuo Rev. Fr Christopher Odia bụ ụkọchukwu nọ na St. Michael Catholic Church dị n’ Ikabigbo n’okpuruọchịchị Etsako West dị n’Edo steeti. Akụkọ kwuru na ọbụ mgbe ọ na-akwado ị ga-aka ụka ụtụtụ ka ndị ntọrị ahụ tọrọ ya , ma mechaa gbuo ya. Ndị uweojii na-ekwu na ha na-awagharị ọhịa niile iji chọpụta ndị ntọrị ahụ tọrọ ụkọchukwu abụọ ndị a.	https://www.bbc.com/igbo/articles/ced25y33eewo
religion	COZA: CAN esepụla aka ha n'okwu Fatoyinbo	"Akụkọ dị mkpa taa bụ Julai 21, afọ 2019: CAN esepula onwe ha n'akụkọ njem ngwado ndị COZA ma kwuo kwa na ha na ndị COZA enweghị mmekọ . Ndi otu 'Christian Asociation of Nigeria', CAN, esepula aka na ukwu n'akukọ n'agagharị na ha gaara ikwado ndị ụlọ ụka Commonwealth of Zion Assembly ụbochị ụka gara aga. ""Anyi na-agwa oha mmadu na PFN ehibela nzụko na-ahu maka ebubo a , ndị nzukọ a ga-agwa anyi ihe ha chọputara n'ime izuuka abuọ. Anyị na-agwa ndi ofufe nke Kraịst na ọ bụ otua ka CAN siri eso okwua ma na ekwu kwa na anyị aghaghị ịta onye aka ya adighi ọcha ahụhụ ruru ya. Ọnụ na-ekwuru Alexi Otti nke APGA Abia steeti bụ Kazie Uko, ekwuola na akụkọ ahụ na-efegharị na achụpụla Otti na pati ahụ abụghị eziokwu. BBC kpọrọ otu n'ime ndị binyere aka na ya bụ akwụkwọ sị na a chụpụrụ Otti bụ Augustine Ehiemere mana ọ saghị  okwu kama o kwere nkwa ịkpọghachị mana ome ghị nke a ahụ tupu anyị wepụta akụkọ a. Onyeisiala Muhammadụ Buhari ekwuola na ndị na-akatọ ya maka Ọnọdụ nchekwa na Naịjirịa abụghị ezi nwaamala. Okwu Buhari a na-eso akwụkwọ ozi Olusegun Obasanjo deere ya maka ọnọdụ nchekwa na Naịjirịa bụ nke ọ sị na-akawanye njọ. N'ofesi e, BBC emechiela ụlọrụ ha na Burundi dịka mbọ ha gbara iji kpezie okwu ha na ndị ọchịchị nwere na mba ahụ kpụrụ afọ n'ala. Cheta na gọọmenti Burundi mechiri ụlọọrụ BBC nakwa nke Voice of Amerca n'ọnwa Maach ka ha bochara ha ebubo ịmetọ aha mba ahụ. N'egwuruegwu e, onyenkuzi Super Eagles bụ Gernot Rohr ekwuola na ya anaghị akụ mgbanụ iche maka echi maka ọrụ ya na otu egwu bọọlụ ahụ agwụbeghị. Rohr kwuru nke a ka e merichara Super Eagles n'asọmpị ọkara - ikpeazụ Afcon  mgbe BBC gbara ya ajụjụ ọnụ. Gee akụkọ BBC na nkeji Otu 'Red Cross' agbaala ama na ozu mmadụ anọ ọzọ bụ ihe a dọpụtara n'ụlọelu dara na Jos, Plateau steeti nke mere ya mmadụ iri na otu nwụrụ n'ọdachi ahụ. Ụlọelu ogogo atọ daara bụ ebe obibi ma nwekwa ọdọahịa dagidere ọtụtụ mmadụ gụnyere ụmụaka. A kwụsiburu ọrụ gbagbata ebe ahụ n'abali ma bidokwa ụbọchị Monde mana ndị niile a dọpụtara na Tuzde bụ ndị nwụrụ anwụ . Onye ndu ndị gbatagbata 'Red Cross' na Plateau steeti bụ Hussaini Umar Zakari) gwara BBC na onye nweụlọ na ụmụ nwaa nyị abụọ so na ndị nwụrụ anwụ. Ụfọdụ ndị gbajiri ọkpụkpụ n'ụlọ ọkwụ, ebe a na-atụ uche na aọ ka nwere dị tọọ n'okpuru ụlọ ahụ dara ada. O nweghị ony emaa ihe mere ụlọ ahụ ji daa mana ụfọdụ ndị bi ebe ahụ na-ekwu na ọ nwere mgbawa n'ahụ ya. Trump tweets: Ụmụnwanyị ndị omeiwu n'Amerịka akatọọla Trump maka okwu ndị mbiarambiara Ụmụnwaanyị ndị omeiwu nke mba Amerịka akatọọla onyeisiala mba ahụ bụ Donald Trump n'ihi okwu o kwuru na-asị ha laghachi mba ha si. Ndị omeiwu ahụ gụnyere Ayanna Pressley, Ilhan Omar, Alexandria Ocasio-Cortez and Rashida Talib. Ụmụnwaanyị ndị a bụcha ndị Amerịka ugbua mana nne na nna ha si mba dị iche iche wee bịa. N'ederede nke o dere na soshal midia Twitter, Trump kwuru na onye achọghị ịbụ onye Amerịka, ya bilie laa. Ọ kpọghị ụmụnwanyị ahụ aha n'ihe o dere mana atụọ ilu nkịrịka nkata, onye agwara amarala onwe ya. Ndị ọchịchị mba dị icheiche, tinyere mba New Zealand, Canada nakwa Britain, katọkwara 'okwu ọjọọ' ahụ Trump kwuru. BBC emechiela ụlọrụ ha na Burundi dịka mbọ ha gbara iji kpezie okwu ha na ndị ọchịchị nwere na mba ahụ kpụrụ afọ n'ala. N'ọnwa Maach afọ 2019, gọọmenti machiri mgbasaozi BBC nakwa onye ọbụla na-anye BBC akụkọ dịka ha boro BBC ebubo ịgbasa akụkọ n'ihe onyonyo nke  ha kwuru nyere mba ha ajọ aha. Ha machikwara ụlọrụ 'Voice of America'. Ndị mmadụ na-atụ uche maka mkpachi a na-akpachi ọrụ ntaakụkọ na Burundi. Na ngwụcha izu gara aga, 'Human Rights Watch' katọrọ gọọmenti mba ahụ maka inye onye ama dịka onyeisi otu ndị ọlụ-ọla na mba ahụ onyeisi ụlọmgbasaozi mba ahụ. Ụlọọrụ onyeisiala agọọla na ọ bụghị eziokwu na ha gbahapụrụ ụmụaka ndị Boko Haram tọọrọ na Chibok, Borno Steeti, n'ihi na ha bụ ndị ogbenye. Ọnụ na-ekwuru onyeisiala Muhammadu Buhari bụ Garuba Shehu kwuru nke a n' ọsịsa o nyere maka akwụkwọ nke Isha Sesay onye bubu onye ntaakụkọ CNN dere, nke kwuru na gọọmenti gbara nkịtị maka ụmụakwụkwọ Chibok dị otu narị iri na abụọ ndị Boko Haram ka ji kemgbe 2014. Shehu kwuru na ọchịchị Buhari ka na-anwa oke ya ịhụ na ụmụakwụkwọ ndị ahụ e ji eji nweere onwe ha. Onyeisi Ulọomeiwu Ukwu bụ Ahmad Lawan akatọọla oke ogbugbu a na-egbu ụmụ Naijiria na mba Saut Afrịka dika ọ rụtụrụ aka na na e gbuola ndị Naijiria mmadụ otu nari na iri na asatọ anwụọla na mba ahụ. Lawan kwuru nke a oge onye nnọchite anya mba Saut Afrịka na Naijiria bụ Bobby Moroe bịara leta ya ụbọchị Monde. Otu United Nations na-ahụ maka ndị gbara ọsọ ndụ a kpọrọ 'UN Refugee Agency' ekwupụtala obi mwute maka iwu ọhụrụ gbasara ndị mbịarambiara nke mba Amerịka wepụtara nke ga-adị ire ụbọchị Tuuzde. Ha kwuru na iwu ahụ megidere ikike dịrị onye n'ihi na ọ dabaghị na iwu jịkọrọ mba ụwa. Onye nlekọta otu egwu Manchester United bụ Ole Gunnar Solskjaer sị n'olileanya dị na David De Gea ga-etinye aka n'akwụkwọ ịnọgide n'otu egwu bọọlụ ahụ. Ọ bụrụ na nke a nwee isi, a ga-na akwụ De Gea ihe ruru puku pound narị atọ na ọkara kwa izuụka. Akụkọ ga-amasị gị: Lee ihe onyoonyoo ga-amasị gị:"	https://www.bbc.com/igbo/afirika-49000846
religion	Etu ndị ojiegbe si tọrọ Fada ọzọ n’Enugu steeti	"Ndị ojiegbe wakporo ụlọụka St. Jude’s Catholic Church dị n’obodo Eburummiri dị n'Ibagwa-Aka nke okpuruọchịchị Igbo-Eze South n’Enugu steeti ma tọrọ otu Fada ụlọụka ahụ. A﻿ tọọrọ Fada Victor Ishiwu na-elekọta ụlọụka ahụ n'ụtụtụ Satode. Ụkọchụkwu Katọlik na-achịkọta deanery ụlọụka ahụ dị n'okpuru ya bụ  Fr Jude Odo gbara BBC Igbo ama na ndị omekome ahụ wụbatara n’ogige ụlọụka ahụ n’ehihie Satọde dịka Fada na ndị ụlọụka ahụ na-akwado emume ‘Jesụ bụ Eze’. Dịka Fada Odo  si kwuo, “Ndị ojiegbe ahụ gbara egbe nke mere ndị ụlọụka ahụ jiri malite ịgba ọsọ” “Ọtụtụ gbakpunyere n’ime akụkụ ụka ahụ ma gbachie ụzọ ya” “Ebe Fada ahụ na Fada ọzọ gbakpunyere n’akụkụ ọzọ gbachie ụzọ.” “Ndị omekome ahụ malitere ịgbaka ụzọ ruo mgbe ha ruru ebe Fada ahụ nọ ma tọrọ ya were gbafuo” ""﻿Anyị enyefeela okwu a n'aka ndị uweojii nakwa ndị ọrụ nchekwa ka ha malite ọrụ nnyocha ha."" Fada Odo gbara ama ya bụ ndị omekome amalitela iji ekwenti ya bụ Fada na-akpọ ha ma na-ana ego iji gbara isi nwa amadi ahụ mana na o kwughi ego ole ndị omekome a na-ana. Ọ gara n’ihu kwuo na ụka Katọlịk anaghị akwụ ndị ntọ maọbụ ndị omekome ego mgbapụta ka ha na-ekpere onye ahụ ekpere. “Ndị Fada na ndị ụkọchukwu e werele onwe ha nyefee n’ọrụ ụka nke bụ ihe ọbụla gbasara ndụ ha nọ n’aka Chukwu, nke mere anyị na-ekpere ha ekpere.” O kwuru na ndị ụka amalitela ekpere pụrụ iche n’isi Fada ahụ maka ntọhapụ ya. Cheta na dịka ọnọdụ nchekwa na-akawanye njọ na Naijiria, ndị ntọ atọọrọla ọtụtụ ndị ụkọchukwu gunyere onyeisi ụka Metọdist na Naịjirịa bụ Prelate Samuel Uche Kanu. Na mkparịtaụka ya na BBC nwere, Kanu sị nke ntọrọ ahụ mere n'obodo Leru dị n'Abia Steetị mgbe ha si emume ụka n'Isuochi na-aga ọdọụgbọelụ. O kwuru na ndị Fulani na-achị ehi wakporo ma tọrọ ya na mmadụ abụọ ndị ọzọ gụnyere Bishọpụ Owerri. Chetakwa na a tọrọla ọtụtụ ndị isi ụka ndị ọzọ, ndị sịsta nakwa ndị ụka dị iche iche n’akụkụ Naịjirịa dị iche iche na nso nso a. Ọtụtụ mgbe a na-anakarị ego mgbapụta maka ndị a ma a tọrọ ha. Kanu kọwara na ọ kwụrụ ego ruru otu nde narị naịra tupu a tọhapụ ya. Kemgbe Jenụwarị afọ 2021, mpaghara Ọwụwa Anyanwụ Naịjirịa danyere n’ọnọdụ enweghị nchekwa dịka a na-awakpo, na-atọrọ ma na-egbu ndị mmadụ aghara aghara. Nsogbu adanyụbeghị na-agbanyeghị  nkwa gọọmentị steeti dị iche iche na mpaghara ahụ na-ekwe idaju ya."	https://www.bbc.com/igbo/articles/c3g51peydz0o
religion	Priest killing: Ụka Katọlik Enugwu ji ofufe nru pụrụiche ruo uju ụkọchukwu egburu egbu	"Mmiri zoro n'Enugwu n'ụtụtụ Sọnde egbochighi ndị Katọliki ijupụta na n'ụlọọka 'Holy Ghost Cathedral' maka ụka iru uju ụkọchukwu Paul Offu ndị ụkọchukwu ndị ọzọ e gburu egbu. Onyeisi ụka Katọlik n'Enugwu bụ Bishop Callistus Onaga bụ onye doro ụka a pụrụịche. Ndị a na-eche na ha bụ ndị Fụlanị ọchịehi gbagburu Paul Offu n'ụbọchị Tọọzde nke mere ka ndị ukọchukwu ibe ya mee ngagharị iwe n'ụbọchị Fraidee. N'okwuchukwu ya, Bishop Onaga gwara ndị ntoroọbịa ka ha bilie ma chekwaa gburugburu ha site n'aka ndị ogbu mmadụ kpọrọ onwe ha ndị ọchịehi. Onaga gbarụkwara ihu kwuo na onweghi ihe gọọmentị na ndị uweojii na-eme iji kwụsị mkpamkpa a ndị ọchịehi na-akpa na Naịjirịa. Narị kwụrụ narị ndị mmadụ gbakọrọ n'ụlọụka Holy Ghost Enugwu, jigaasị akwụkwọ e dere ihe na-egosi ka iwe si dị ha n'obi. Ufọdụ ihe e dere na bekee gunyere"" killer herdsmen must go"", ""our roads are no longer safe"", ""our villages are no longer safe"", ""enough is enough"", dgz. Cheta na onyeisi ndị uweojii na Naịjirịa bụ Mohammed Adamu nyere ndị otu ya iwu na Satọde, ka ha sie imi n'ala ma chọpụta ndị gburu ụkọchukwu Paul. N'otu aka ahụ kwa, onyeisiala Muhammadu Buhari katọkwara ogbugbu ụkọchukwu ahụ ma kwee nkwa na ọchịchị ya ga-agba mbọ ịchekwa ndụ na akụnaụba mmadụ niile. Akụkọ ndị ọzọ ga-amasị gị:"	https://www.bbc.com/igbo/afirika-49228913
sports	Afcon 2021: Lee ụmụnwaanyị na-agbaka ndị Super Eagles nke Nigeria isi	"A na-ekwukarị na ""n'azụ nwoke ọbụla na-eme ọfụma, ị ga-ahụ ezigbo nwaanyị na-akwado ya"". Nke a na-egosi n'isi ndị na-agbara otu Super Eagles nke Naịjiria bọọlụ. Ka ọ dị ugbua, e nwere ndị na-agba bọọlụ bụ ndị ụmụnwaanyị Naịjiria na-anwụrụ maka ụdịrị mma ha mara, ego ha nwere nakwa ihe ndị ọzọ. Mana ha amaghị na ndị ahụ ha na-anwụrụ agbaghị aka nwaanyị dịka ụfọdụ n'ime ha bụ ndị lụgoro nwaanyị ma jide ụmụ. Ụmụnwaanyị ndị ahụ nọ na ndụ ndị Super Eagles bụ ndị na-akwado ha ma mgbe obi dị ha mma na ha meriri, ma mgbe ụwa kpụ ha n'ọnụ ọjọọ maka na ha agbataghị nke ọma. Ndị ochegoolu 'goalkeepers': Maduka Emil Okoye: Kemgbe ọ batara n'otu Super Eagles, enwebeghi nwaanyị a hụrụ ya na Okoye, o nwebeghi nke o tinyere n'elu soshal midia ya, nke o ji enwe nke ọ kparala maka ya n'ajụjụọnụ ọbụla. Ihe anyị ma ruo ugbua a bụ na ọ dị ka aka ejibeghi ya. Francis Uzoho: Uzoho na Somie nwunye ya gbara akwụkwọ n'ụbọchị 26 nke ọnwa Disemba 2018. Ha ji otu nwa nwoke ha gụrụ Odinaka dịka nna ya. Uzoho bụ ochegoolu n'Omonoia FC dị na mba Cyprus. Ọ malitere ịgbara Naịjiria na ndị na-erubeghi afọ 17, n'afọ 2013. Daniel Akpeyi: Akpeyi na Emmanuella nwunye ya ebiela dịka di na nwunye kemgbe afọ 2011. Foto ebe ha gbara nkwụ gosiri n'intaneti n'ụbọchị 29 nke ọnwa Disemba 2016, ha mere alụmdị na nwunye ha n'ụlọikpe n'ọnwa Juun 2017. Ha ji ụmụnwoke abụọ. Akpeyi bụ ochegoolu n'otu Kaizer Chiefs dị na mba Saụt Afrịka. mana ọ malitere ịkụrụ Naịjirịa kamgbe afọ 2005. John Noble: Noble na nwunye ya amụọla ụmụ atọ, otu nwoke na nwa nwaanyị abụọ. John Noble bụ ochegoolu n'Enyimba FC nke Aba, Abịa steeti, Naịjiria, mana asọmpi African Cup of Nations bụ Afcon 2021 bụ mgbe mbụ a na-akpọku ya ịgbara Super Eagles. Ndị egwu azụ 'defenders': William Troost-Ekong: Troost-Ekong yịrị enyi ya nwaanyị ihe karịrị afọ anọ tupu ha amụta diọkpara ha n'afọ 2018. Amabeghi n'ezie ma ha agbaala akwụkwọ ugbua mana ha na-abọ gba ọla n'aka. Ọ na-agbara Watford dị na mba Ịnglandị bọọlụ, ma bụrụkwa kaptịn otu Super Eagles ugbua. Ọ malitere gbawara ndị Super Eagles bọọlụ n'afọ 2016, ka ọ gbachara ndị mba Netherlands site afọ 2011 ruo 2013. Kenneth Omeruo Omeruo lụrụ Chioma nwunye ya n'ọnwa Mee nke afọ 2018. Ha amụọla nwa nwaanyị abụọ. Kenneth Omeruo na-agbara C.D Leganes dị na mba Spain bọọlụ mana kamgbe afọ 2009 ka o bidoro gbawara Naịjirịa bọọlụ. Chidozie Awaziem Awaziem na Obiageli enyi ya nwaanyị amụọla otu nwa nwaanyị. Ha ayịala dịka nwoke na nwaanyị ihe karịrị afọ anọ, anyị ahụbeghị ihe gosir na ha alụọla onwe ha. Awaziem na-agbara otu Alanyaspor dị na mba Turkey bọọlụ ma na o bidoro ịgbara Naịjirịa bọọlụ n'afọ 2017. Olisa Ndah Amabeghi ma o nwere enyi nwaanyị n'ihi na o nwebeghi nke o gosiputara. Ọ na-agbara ndị Orlando Pirates dị na mba Saụt Afrịka bọọlụ, mana o bidoro ịgbara Naịjirịa bọọlụ n'afọ 2019. Ola Aina Ola Aina e ji 'Mr Lulu' mara egosibeghi anyị na ụwa onye ji obi ya aka ugbua. Ọ na-agbara Torino FC dị na mba Itali bọọlụ mana o bidoro gbawara Naịjirịa bọọlụ n'afọ 2017, ka ọ gbachara ndị mba Inglandi site afọ 2011 ruo 2016. Zaidu Sanusi Ka ọ dị ugbua, amabeghi ma e nweela nwaanyị aka ya kparala ya n'ihi na enweghi onye o gosiri anyị. Ọ na-agbara FC Porto dị na mba Pọtụgal bọọlụ. O bidoro ịgbara Naịjirịa bọọlụ n'afọ 2020. Tyronne Ebuehi Enwebeghi nwaanyị ọ gbara n'anwụ sị na ọ bụ enyi nwaanyị maọbụ nwunye ya. Ebuehi na-agbara Venezia FC dị na mba Itali bọọlụ mana o bidoro ije ya ịgbara Naịjirịa bọọlụ n'afọ 2017. Semiu Ajayi Ụmụnwaanyị ka na-enyo ka onyokomita inyochapụta onye bụ ọdịnobi Ajayi. Ọ na-agbara West Bromwich Albion dị na mba Ịnglandị bọọlụ mana o bidoro ịkụrụ Naịjịra bọọlu n'afọ 2013. Ndị egwu etiti 'midfielders' Wilfred Ndidi Ndidi ọ na-aba gị anya? Mechie anya gị n'ihi na aka ji ya jisiri ya ike. Ọ lụrụ Chidinma nwunye ya n'afọ 2019. Ha amụọla otu nwa nwaanyị. Ọ na-agbara Leicester City dị na mba Ịnglandị bọọlụ mana o bidoro gbawara Naịjirịa 2013. Joe Aribo Nne ọ na-achaba gị n'anya? Anyị ahụbeghi nwaanyị ọbụla bụ onye nke o ji aka. Anya anyị legharịrị egosighi ma e nwere nwaanyị na-ekopu Aribo isi. Ọ na-agbara Rangers FC dị na mba Skọtlandị bọọlụ, mana o bidoro njem ya dịka onye egwuregwu bọolụ ndị Naịjrịa n'afọ 2019. Kelechi Nwakali Ruo ugbua, Kelechi egosibeghi ụwa nwaanyị ji obi ya. Ọ na-agbara SD Huesca FC dị na mba Spen bọọlụ  mana o bidoro njem ya dịka onye egwuregwu bọolụ ndị Naịjrịa n'afọ 2015. Chidera Ejuke Amabeghi ma aka eji ya n'ihi na ahụbeghi nwaanyị ọbụla ọ kpọrọ nke ya. Ọ na-agbara CSKA Moscow dị na mba Rọshịa bọọlụ, ma na Naịjrịa, ọ malitere gbawa n'afọ 2020. Frank Ogochukwu Onyeka Anyị gbara anya ka tọọchị na-achọ nwaanyị ji obi Onyeka, mana enweghi nke anyị hụrụ. Ka ọ dị ugbua, amabeghi ma aka nwaanyị ọbụla akparala ya. Ọ na-agbara Brentford FC dị na mba Ịnglandị bọọlụ ma na Naịjrịa, ọ malitere gbawa n'afọ 2020. Taiwo Awoniyi Taiwo na nwunye ya bụkwa Taiwo ebiela dịka di na nwunye kemgbe afọ 2019. Ha mụrụ nwa ha nwoke n'afọ 2020. Ha bi na Jamini ebe ọ na-agbara Union Berlin FC. Ọ malitere ịgbara Naịjirịa na 2013. Moses Simon Ya na IbukunOluwa nwunye ya alụọla afọ isii. Ha amụọla nwa nwaanyị abụọ. Simon na-agbara Nantes FC dị na mba Frans bọọlụ. Ma na ọ malitere ịgbara Naịjirịa na 2013. Ahmed Musa Musa ji nwunye abụọ ugbua. Ọ lụburu Jamila n'afọ 2013 mana isi ha apụtaghị. Ha kposara n'afọ 2017. O wee lụọ Juliet n'ọnwa Mee afọ 2017, lụọkwa Mariam n'ọnwa Julaị 2021. O ji ụmụ anọ, nwoke atọ na otu nwaanyị. Ọ na-agbara Fatih Karagumruk dị na mba Turkey bọọlụ. Ma na ọ malitere ịgbara Naịjirịa na 2011. Peter Olayinka Olayinka lụrụ Yetunde nwunye ya n'ụbọchị 19 nke ọnwa Juun 2021. Yetunde bụ ome ejije na Naịjirịa nke e ji Nollywood mara. Yetunde nwunye Olayinka na-eme ejije ndị Yoroba nke a maama ka 'Yollywood'. Ọ na-agbara Slavia Praha dị na mba Czech Republic bọọlụ, mana o bidoro gbaara Naịjirịa n'afọ 2019. Henry Onyekuru Ya na Esty, nwunye ya gbara akwụkwọ n'afọ 2019, mana ha yịrị ọtụtụ afọ. Ha amụọla otu nwa nwoke na otu nwa nwaanyị. Ọ na-agbara Olympiacos dị na mba Gris bọọlụ. Onyekuru bidoro gbawara Naịjirịa bọọlụ n'afọ 2019. Sadiq Umar Ọ dị ka obi akabeghi Umar igosi ụwa onye ji obi ya, mana anyị nyochapụtara na o dị ka o nwere nwaanyị nọ na ndụ ya a na-akpọ 'Prada'. Ọ na-agbara Almeria FC dị na mba Spen bọọlụ, mana Umar bidoro gbawara Naịjirịa bọọlụ 2016. Kelechi Iheanacho Iheanacho a na-etu 'Senior Man' na-agba anya ka tọọchị iji chọta nwaanyị dị mma. Ọ gwara BBC Igbo nke a na mkparịtaụka. O bidoro gbawa Naịjirịa bọọlụ n'afọ 2013, mana ọ na-agbara ndị otu Leicester City dị na mba Ịnglandị bọọlụ. Samuel Chukwueze Amabeghi ma e nwere nwaanyi Chukwueze hapụrụ ka o jide obi ya ugbua. O bidoro gbawa Naịjirịa bọọlụ n'afọ 2015, mana o bi na Spen ebe ọ na-agbara Villareal CF bọọlụ. Alex Iwobi Iwobi bụ nwoke na-achaba ọtụtụ ụmụnwaanyị anya, ma n'ụlọ ma n'ama. Mana ka ọ dị ugbua, amabeghi ma o nweela nwaanyị ọma ọ nabatarala n'ime obi ya. Ya na enyi ya nwaanyị nke ụwa niile mabu, gbasara n'afọ 2017 ka ha yịchara afọ anọ. O bidoro gbawa Naịjirịa bọọlụ n'afọ 2015, mana ọ gbarala ndị mba Inglandi bọolụ site afọ 2011 ruo 2013. Gịnị bụ Afcon? AFCON pụtara African Cup of Nations bụ Iko Mba Afrịka nke egwuregwu bọọlụ ụmụnwoke. Ndị na-ahazi ya bụ otu jikọtara egwuregwu bọọlụ n'Afrịka bụ Confederation of African Football (CAF) na Bekee. AFCON bụ otu ụzọ gbara ọkpụrụkpụ e ji ewulite ịdị n'otu mba Afrịka niile, nke a bụ uru ọ baara. A na-agbakarị ya n'ọnwa Juun/Julaị n'ime afọ abụọ ọbụla. Ọ na-efu otu ọnwa iji gbaa ya, mana ọrịa ozuruụwa ọnụ bụ Covid - 19 atụgharịala mgbe a kụrụ Afcon 2021, n'ihi na a kụrụ ya na 2022. Lee tebulu AFCON 2021 Ndị Super Eagles nke Naịjirịa malitere ịgba asọmpi Iko Mba Afrịka (AFCON) n'afọ 1963 bụ ebe e nyere ha ọkpụ goolu iri ma gbapụ ha n'ogogo mbụ. Asọmpi AFCON nke afọ a ga-eme ya ugboro iri na itoolu ha ga-agba. Kamgbe ahụ ha ebutela iko a ugboro atọ; n'afọ 1980, 1994 na 2013, gbaa ndị abụọ ugboro atọ."	https://www.bbc.com/igbo/egwuregwu-60020580
sports	Bournemouth vs Manchester United: Ọkpụkpụ agbadola Manchester united n'olu na Bournemouth	Aja juru Manchester United anya n'ụbọchị Satọdee mgbe ha zutere ndị Bournemouth n'asọmpi 'English Premier League'. Bournemouth ji otu ọkpụ goolu kọwaara ha ihe ọkụ ji ntị oke eme. Joshua King gosiri ihe o ji bụrụ eze mgbe ọ gbakara neetị na nkeji 45 kpọmkwem. Nke a bụ nke mbụ mmeri mbụ Bournemouth na-emeri n'asọmpi ise ikpeazụ ha gbarala. Ndị niile a ma aha ha na Man Utd, onweghị onye kpara ike ka nwoke. Naanị David De Gea mere ka ọkpụ goolu Bournemouth ji merie ghara ịkarị otu. Man Utd bụzị ndị nke asatọ na tebulu 'EPL' ebe Bournemouth bụ ndị nke isii. Akụkọ ndị ọzọ ga-amasị gị: Ihe nkiri ga-amasị gị:	https://www.bbc.com/igbo/afirika-50275793
sports	West Ham vs Man. City: Man. City afọnyela West ham n'akpa	Ka afọ ọhụrụ na-ebido n'asọmpị Premier Lig, otu Man City egosila West Ham na ogologo abụghụ na nwa m etoo. Ha jiri ọkpụ goolu ise asataghị kama otu chọọ neeti ndị West Ham mma mgbe ha zutere onwe ha. Gabriel Jesusu nyere goolu mbụ na nkeji 25 ebe Sterling so ya n'azụ na nkeji 50 na nkeji 75. Aguero ji penariti nye goolu nke anọ na nkeji 86 ebe Sterling mechiri akwụkwọ na nkeji 91. Nke a mere na Manchester City nọ n'ọnọdụ nke mbụ n'ọkwa ehibere maka asọmpị Premier Lig.	https://www.bbc.com/igbo/egwuregwu-49306587
sports	World Cup Qatar 2022: Lee ụfọdụ ndị ọgba bọọlụ asọmpi a ga-abụ nke ikpeazụ ha	"A﻿sompi iko mba ụwa nke afọ 2022 ga-amalite echi bụ Nọvemba 20 na mba Qatar. M﻿aka ụfọdụ ndị a ma ama n'egwuregwu bọọlụ, nke a ga-abụ nke ikpeazụ ha ga-esonye n'asọmpi a tupu ha alaa ezumike nka. N'ihi nke a, ajụjụ ọtụtụ na-ajụ bụ, ""kedụ onye n'ime ndị a ama ama ga-ebuli iko mba ụwa nke afọ 2022 tupu ọ na-awụsa ọwa n'ịgba bọọlụ""? L﻿ee ụfọdụ ndị ọgba bọọlụ ga-efere ụwa 'bye bye' na Qatar 2022: M﻿gbagha adịghị ya na nke a ga-abụrịrị asọmpi iko mba ụwa nke ikpeazụ Ronaldo ga-eso mba ya bụ Pọtụgal gbaa, tupu ọ kwụsị ịgba bọọlụ. O﻿ge ọzọ a ga-enwe asọmpi iko mba ụwa na 2026, Ronaldo ga-adị afọ 41, mgbe ahụ ike agaghịkwa adị ya ịgba bọọlụ dịka o si eme ugbua. I﻿ko mba ụwa nke afọ a ga-abụ nke ugboro ise Ronaldo na-esonye na ya; ọ gbaala asọmpi 19 ma nye goolu 15 n'asọmpi iko mba ụwa, mana ngụkọta goolu niile o nyerela dịka ọgba bọọlụ akarịala 700. Ọtụtụ na-ekwu na ihe mere e ji ahụta Diego Maradona dịka ọkaibe n'egwuregwu bọọlụ na mba Ajentịna bụ maka na Lionel Messi ebulibeghị iko mba ụwa. Ọ﻿ bụrụ na Messi nyere Ajentịna aka bulie iko mba ụwa nke afọ 2022 na Qatar, onweghị onye ga-agbagha na ọ bụrụla ọkaibe n'egwuregwu bọọlụ n'ụwa niile. Dịka Ronaldo, nke a bụkwa iko mba ụwa nke ise Messi ga-esonye na ya; o kwukwaala na ọ ga-abụ nke ikpeazụ ya. N﻿a 2014, ọ fọdụrụ obere ka Messi bulie iko mba ụwa, mana Germany ji otu ọkpụ goolu merie Ajentịna n'asọmpi ikpeazụ. Ọ﻿tụtụ ndị nkwado Messi na-enwe nchekwube na ọ ga-eji iko mba ụwa nke afọ 2022 wee laa ezumike nka. M﻿essi ga-adị afọ 39 n'afọ 2026, o kwukwaala na nke a ga-abụ iko mba ụwa nke ikpeazụ ya. L﻿ewandoski dị afọ 34 ugbua, nke pụtara na ọ ga-adị afọ 38 n'oge a ga-enwe asọmpi iko mba ụwa nke 2026. N﻿wa amadị a agbaarala otu bọọlụ dị icheiche dịka Borussia Dortmund, Bayern Munich na Barcelona; o nyekwala goolu karịrị 500 kamgbe ọ malitere ịgba bọọlụ. Ọ﻿ gbaarala mba ya bụ Poland bọọlụ ugboro 134 ma nyere ha goolu 76. S﻿uarez na Cavani dịcha afọ 35 n'otu n'otu. A﻿ na-atụ anya na Qatar 2022 bụ asompi iko mba ụwa nke ikpeazụ ha ga-agbara mba ha bụ Uruguay tupu ha awụsa ọwa. H﻿a abụọ na-agba ihu, ma bụrụkwa ndị nyerela mba ha ọtụtụ goolu n'egwuregwu bọọlụ. Q﻿atar 2022 ga-abụ iko mba ụwa nke anọ ha abụọ na-agbara Uruguay. S﻿uarez gbaara otu Liverpool, Barcelona nakwa Atletico Madrid, ebe Cavani gbara na Napoli, PSG, na Manchester United. O﻿tu ihe a ga-eji cheta Suarez n'asọmpi iko mba ụwa bụ oge o ji aka kụpụ bọọlụ na-achọ ịbanye na goolu, n'asọmpi Uruguay na Ghana, n'iko mbaụwa nke 2010 na Saụt Afrịka. E﻿ nyere Suarez 'red card' maka nke a, mana Asamoah Gyan gbafuru penariti so ya n'azụ, nke mere Ghana ji pụọ na ya bụ asọmpi. Q﻿atar 2022 nwereike ịbụ iko mba ụwa ikpeazụ nke Benzema ga-eso Fransị gaa, maka na ọ ga-adị afọ 39 mgbe iko mba ụwa ọzọ. Benzema esoghi n'otu Fransị ndị buru iko mba ụwa n'afọ 2018, n'ihi ebubo gbasara onyonyo aramara e boro ya n'oge ahụ nke mere e ji gụpụ ya. Mana na nke ugbua, Benzema, onye a họpụtara dịka onye kacha agba bọọlụ n'ụwa n'afọ 2022, ga-enwe olileanya ibuli iko mba ụwa otu ugboro tupu ọ wụsa ọwa. M﻿anuel Neuer so na ndị enwereike ịkpọ ochee bọọlụ kacha ibe ya n'ụwa. O﻿ so mba Germany bulie iko mba ụwa nke afọ 2014, mana ọ ga-adị afọ 40 na 2026. A na-atụ anya na nke a nwereike ịbụ iko mba ụwa ikpeazụ Neuer ga-agba, mana ụfọdụ na-ekwu na o nwekwara ike isonye n'asọmpi a, maka na enweela ndị ochee bọọlụ isii gbarala iko mba ụwa oge ha gaferela afọ 40. M﻿odric bụ onye ndu ndị otu bọọlụ Croatia n'afọ 2018 oge ha ruru agba nke ikpeazụ n'asọmpi iko mba ụwa nke afọ ahụ, mana mba Fransị meriri ha. A﻿ na-atụ anya na Modric agaghị abịazi iko mba ụwa ọzọ maka na ọ ga-adị afọ 41 n'afọ 2026. M﻿dric agbaarala otu Real Madrid bọọlụ ihe karịrị ugboro 400, ma bukwaa ọtụtụ iko. N﻿ke a bụ iko mba ụwa nke mbụ Gareth Bale ga-eso mba ya bụ Wales gbaa, o nwekwara ike ịbụ nke ikpeazụ. B﻿ale dị afọ 33 ugbua, nke bụ na ọ ga-adị 37 mgbe a ga-enwe iko mba ụwa ọzọ na 2026, mana ike ya n'ịgba bọọlụ na-agbadazi agbada. Ọ﻿zọkwa bụ na nke a bụ iko mba ụwa nke mbụ mba Wales na-etozu isonye na ya kamgbe afọ 1958, nke mere ka ọtụtụ na-ekwu na amabeghị mgbe ha nwereike itozu isonye n'iko mba ụwa ọzọ ma Qatar 2022 gachaa. B﻿usquets so n'otu bọọlụ mba Spen nke buliri iko mbaụwa na Saụt Afrịka na 2010. O﻿ so na ndị ọkaibe n'ịgba etiti n'egwuregwu bọọlụ n'ụwa niile, mana ọ dị afọ 34 ugbua, ike ya adịghịkwa etu ọ dịbu, nke pụtara na o nwere ike ịwụsa ọwa tupu afọ 2026. Neymar da Silva Santos Junior bụkwa onye ọzọ a ma ama n'egwuregwu bọọlụ nwereike ịwụsa ọwa tupu asọmpi iko mba ụwa nke afọ 2026. ""﻿Ana m eche na nke a bụ iko mba ụwa nke ikpeazụ m ga-agba,"" Neymar gwara ndị ntaakụkọ n'afọ gara aga. Mana o mechara kwuo na nke ahụ abụchaghị ihe o bu n'uche. N﻿eymar dị afọ 30 ugbua, nke pụtara na ọ bụrụ na ọ chọọ, ma gbasie mbọ ike, o nwereike iso gbaa asọmpi nke afọ 2026 ga-adị na mba Amerịka, Kanada na Meziko."	https://www.bbc.com/igbo/articles/c3gpxg8v7p3o
sports	Matthijs de Ligt: Ihe atọ ị maghị maka ọgbaa bọọlụ a	"Matthijs de Ligt bụ onye ritere nzere iko Kopa nke afọ 2019 nke bụ nturuugo a na-enye ọkaibe na agbam bọọlụ ndị erubeghị afọ 21. KOPA  bụ nzere otu egwu bọọlụ mba Fransi na-ahazi nke ndị riterela nzere ""Ballon d'Or"" gụnyere George Weah bụ onye isiojii mbụ na-erite zere ahụ na-ahọpụta. Ndị nwetarala nzere Kopa gụnyere  Kylian Mbappe (PSG) n'afọ 2018, ebe  Christian Pulisic ( Borussia Dortmund) nwetara ọkwa nke abụọ n'otu afọ ahụ. Lee ihe ndị ọzọ ịmaghị maka Matthijs de Ligt; 1. Onye Netherland, de Ligt onye a mụrụ n'afọ 1999 na-agbara  otu egwu bọọlụ Juventus bọọlụ. 2. De Ligt  eriteela ọtụtụ nzere gụnyere 'onye ndu (captain) kachasị bụrụ nwata' na ndụ otu egwu bọọlụ Ajax Amsterdam; nzere""Amsterdam talent of the year"" nke afọ 2017, nzere ""Johan Cruijff Prize"" nke afọ 2018 ; nzere ""Golden Boy"" Award nke afọ 2018. 3. Mmasị nwata nwoke a bidoro gbawara Ajax bọọlụ ka ọ dị afọ itoolu, bụbu na tennis."	https://www.bbc.com/igbo/50648746
sports	Manchester United vs Tottenham: Ole ebuliela Mourinho elu mana ọgọdọ ayọchighi ya anya	Ndi Igbo na-ekwu na nwata bulie nna ya elu, ọgọdọ ayọchie ya anya, Mana Ole Gunnar Solksjaer gwara Jose Mourinho n'abalị Wenezde na nke a abụghị oge niile. Ụmụ Manchester United ji ọkpụ goolu atọ a satara otu wee dulaa ndị otu Mourinho bụ Tottenham Hotspur. Nke a bụ nke mbụ a na-emeri Mourinho kamgbe ọ weghaara ọkwa onye nkuzi bọọlụ ndị Tottenham izu uka abụọ gara aga. Cheta na Mourinho bụbu onye nkuzi ndị Man Utd tupu a chụọ ya n'afọ gara aga were Solksjaer nọchie anya ya. Rashford bụ onye nyetere goolu abụọ Man Utd ji merie n'asọmpi ahụ. N'aka nke ọzọ, Dele Ali nyeteere Tottenham otu mkpụrụ goolu ha ji gbaa aka ahịa. Mmeri a buliri Man Utd n'ọkwa ndị nke isii na tebulu 'English Premier League'. N'asọmpi ndị ọzọ, Chelse jikwa ọkpụ goolu abụọ a satara otu wee merie Aston Villa. Tammy Abraham na Mason Mount bụ ndị nyere ha mmeri a. Chelsea nọzị n'ọkwa ndị nke anọ ugbua. Jamie Vardy na James Maddison nyere goolu abụọ ndị Leicester City ji merie Watford. Ebe Liverpool na agwọ ndị Everton ịba na Anfield. Asọmpi ha ka na-aga n'ihu ugbua mana Liverpool ji ọkpụ goolu a satara abụọ emeri. Akụkọ ndị ọzọ ga-amasị gị: Ihe nkiri ga-amasị gị:	https://www.bbc.com/igbo/egwuregwu-50664980
sports	Lionel Messi na Cristiano Ronaldo 'akwakọrọla pụọ' n'asọmpi Iko Mbaụwa	Akụkọ ndị dị mkpa n'ututu a Messi na Ronaldo apụọla n'Iko Mbaụwa N'egwuruegwu Lionel Messi na ogbo ya n'egwubọọlụ bụ Cristiano Ronaldo na ndị otu ha akwakọrọla ngwongwo ha pụọ n'asọmpi Iko Mbaụwa dịka Fransị gbara Argentina ọkpụ anọ asatara atọ. Uruguay gbakwara Portugal ọkpụ abụọ asatara otu. Sinetọ na-anọchite ọdịda anyanwu Imo steeti akatọọla bọgeti 2018 Senatọ na-anọchite ọdịda anyanwu Imo steeti bụ Benjamin Uwajumogu, egosila iwe ya maka ọtụtụ ihe o kwuru ebechapụrụ na bọjeti nke 2018. O kwuru na-ebechapụrụ ego edepụtara maka nhazi ọdọ ugbọelu dị na Akanu Ibiam nakwa ihe ndị ọzọ metụtara ndị Igbo. Ụfọdụ ndị otu egwuregwu Nollywood akatọọla Gọvanọ Ambode Ụfọdụ ndị egwuruegwu Nollywood ekwuola na achọghị nani ekpere na aka na-achị Legọsị steeti bụ Akinwunmi Ambode. Ha kwuru na ihe ha chọrọ bụ ịkwusị ndị ọkwọ ụgbọala bu mmanu ụgbọala ịgba mgbe ndị mmadụ juputere n'ụzọ. Ha sara Ambode asisa a ka o deputechara n'akara instagram ya etu obi si gbawa ya maka mberede okporo ụzọ lara ụgbọala iri ise na ano niyi ma gbuo mmadụ itoolu n'ụbochị tọzde gara aga. A ga-ebido mbinye aka n'akwụkwọ ị chọta onye ga-anọ n'ọkwa onyeisiala, ndị omeiwu nakwa okpuru ọchịchị na mba Mexico . Cheta na-enwere ezigbo mwakpo mgbe a na-akwado mbinyeaka a ga-eme taa. Egbuola ihe ruru mmadụ otu nari na iri atọ kamgbe e bidoro ya bụ mwakpo. Gee nkeji nke ụtụtụ a ebe a Ihe nkiri nke taa	https://www.bbc.com/igbo/afirika-44670374
sports	Man United vs Burnley FC: A sụọla Manchester United ka ede ụrị na be ha	Otu egwuregwu Burnley asọghị anya ka ha ji ọkpụ goolu abụọ chara acha zọọ Manchester United aja n'Old Trafford. Goolu Chris Wood nyere na nkeji 39 e ji bido bọọlụ na nke Jay Rodriguez nyere na nkeji 56 zuru imenye ndị Man Utd n'agbanyeghi na enweghi onye a chụpụrụ achụpụ. Iwe mmeri a e meriri ha n'azụ ụlọ ha mere ka ndị na-akwado Man Utd malite ịkwa ha emu. Ha kwogidere ha 'wooo!!' oge ha na-apụ n'ọgbọegwuregwu oge a gara ezumiike nkeji iri na ise a na-aga ma a gbachaa ọkara nke mbụ, ma kwokwaa ha ọzọ ka ha na-apụ mgbe a gbazuru bọọlụ. Ha burukwara iwe ahụ gbadata na soshal midia ebe ha na-ekwu '#OleOut' nke bụ ịkpọ oku ka a chụpụ Ole Gunnar Solskjaer bụ onye nchịkọta ha. Ihe bu mbụ Burnley na-emeri Man U n'ime ugboro 15 ha na-ezute. Ọ bụ n'afọ 1962 ka ha meriri Man U. Ọ bụ ọkpụ goolu ise asatara abụọ ka ha gbara n'oge ahụ. Marcus Rashford bụ onye egwu Man Utd esoghi gbaa bọọlụ n'ihi ahụ ọ merụrụ, nke ahụ gosiri ọfụma maka etu Man Utd si gbagide ọnyụpa n'egwuregwu a. Ka ọ dị ugbua, Chelsea ka ji pọịntị isii aga ha, ebe Burnley na onwe ha ji ohere ahụ rigote n'ogogo 13 na tebulu.	https://www.bbc.com/igbo/afirika-51217804
sports	Hull City v Chelsea: Chelsea emechiela akwụkwọ n'iko FA	"Chelsea mere ihe a tụrụ anya n'aka ha n'asọmpị iko FA  dịka ha ji ọkpụ goolu abụọ merie otu Hull City mgbe ha zutere onwe ha. Michy Batshuayi bụ ụzọ meghe ụzọ goolu dịka o nyere nke ya na nkeji 6 n'agba nke mbụ. Fikayo Tomoro bụ ọgba bọolụ Naịjirịa nyekwara ya aka na nkeji 64 mgbe o nyere ọkpụ mere ya nke abụọ. Kamil Groscki nke Hull City nwara ịhichapụ ihere n'ihu otu ya na nkeji 78 mgbe ọ gbahyere ọkpụ na neeti ndị Chelsea. Chelsea mechara buru ndị mmeri dịka asọmpị ahụ bịara na njedebe. Inec emegharịala ntuliaka na steeti iri na otu taa Ngalaba na-achịkọta ntuliaka na Naịjirịa bụ INEC  amalitela imegharị ntuliaka na Abia Imo Kaduna Ogun na steeti asatọ ndị ọzọ. Steeti ndị a bụ Imo, Abia, Cross River, Akwa Ibom, Kaduna, Bauchi, Niger, Kano, Sokoto, Benue nakwa Ogun steeti. Ọkwa ndị ntụliaka mmegharị metụtara gụnyere onyeisi okpuruọchịchị, ọkwa ụloomeiwu ukwu nakwa ụlọomeiwu steeti. Anyị nụrụ kepu kepu na ọgbaghara dapụtara n'ụfọdụ ebe mana onwebeghị ihe akaebe gosiri na ọ bụ eziokwu. Ozuola bụ na ozuola! N'aka ọzọ ndị obodo Sabon Tasha na Juji dị na Kaduna steeti emeela ngagharịiwe maka ntọ atọrọ otu nwaanyị na ụmụ ya abụọ na mpaghara ahụ Ụlọntaakụkọ Channels kọwara na ndị uweojii ekwubeghi ma ihe a mere n'ezie ebe mana  ndị obodo ahụ gara ihu gbochie okporoụzọ ebe ụgbọala si agbafe Na mba ofesi Ndị mba Chaịna na-eme emume afọ ọhụrụ ha nke 2020 ha kpọrọ ""Afọ Oke"". Nkwenye ha bụ na dịka oke si a mụ ọtụtụ ụmụ, ngozi ha n'afọ a ga-adịkwa ọtụtụ ka ụmụ oke. N'egwuregwu, Kelechi Iheanacho ejirila otu ọkpụ goolu zọọ ndụ otu Leicester City ma kwanye ha n'agba nke ise n'Asọmpị FA Cup. Nke a mere ka aha ya malite iwu n'elu soshal midia dịka ndị mmadụ na-ebunye ya ụkpa ekele maka ihe o mere. Gee akụkọ ụwa n'otu nkeji ebe a Ndị ọrụ ahụ ike niile meturu nwaanyị bu ọrịa Lassa aka agaala ezumike mgbochi? Dịka ndị ụlọ ọrụ Parklane Enugwu na-eme nyocha ndị ọrụ ahụ ike ha niile metụrụ nwaanyị ịba Lassa gburu aka n'Enugwu, kepu kepu na-eru anyị ntị bụ na ha amanyela ndị niile metụrụ ya aka ka ha gas ezumike mkpụrụ ụbọchị 21. Otu onye dọkinta so na ndị iwu a metụtara gwara BBC Igbo na ha niile na aṅụzị ọgwụ mgbochi ọya bụ Post Exposure Prophylaxis n'olu bekee iji were gbochie ha ịnweta ya bụ nje Lassa Fever. Okwuru na ụbọchị iri abụọ na out gachazia, ha niile bụ ndị gaara ezumike mmanye ahụ nwezịrị ike bido ọrụ ha n'ihi na oge ahụ ka ọ ga edo anya na ha ebughi ya bu ọrịa Lassa fever. Dokinta ahụ na-ekweghị ka akpọọ aha ya kwuru na obi anaghị akụ ya n'ihi na onwere oluleanya na onwegji onye bu ya bụ ọrịa. Mgbe BBC rutere na Park Lane Enugwu, ọgwụ mgochi ahụ a na-agba na gburu gburu ụlọ ọgwụ ahụ abịala na njedebe ebe ọrụ ụlọ ọgwụ ahụ malitekwara n'uju ọzọ. Onweghi onye na-ekwuru ụlọ ọgwụ kwere itinye ọnụ n'atụmatụ a. Akụkọ ka na-abịa. N'okwu nje kwa, ọnụọgụ mmadu ọrịa Coronavirus gbugoru agafeela iri na isena mba Chaina dika ya bu nje na agbasa na mba ahụ nakwa mba ụwa. France, Briten, Australia, Amerịka, Thaịland, Singapore, Nepal, Japan, Vietnam, Taiwan na South Koria so na mba nwere ndi ofesara. Ngalaba na-ahụ maka okwu ọkụ latrịk bụ Nigerian Electricity Regulatory Commission (Nerc) ekwuola hoo haa na onye ọbụla ndị na-enye ọkụ latrịk bịara sị ya weta ego weta transformer gbara bịa gwa ha. Ha sị na nke abụ makana ọbụghị onye na-ego ọku ka ọdịrị igota ihe ndị a. Minista na-ahụ maka egwuregwu na mba Briten bụ Nigel Adams na-ekwusiike na aka ụlọ ọrụ chaa chaa akarịala na asọmpị bọọlụ. Nke na-abịa ka ndị mmadụ gbarụrụ ihu na eresiri ụfọdụ ụlọ ọrụ chaa chaa ikike igosi asọmpị bọọlụ n'intaneti."	https://www.bbc.com/igbo/afirika-51222235
sports	Ọgbambọ: Ọdachi m nwere n’asọmpi bọọlụ nkata mere m ji hiwe Wakanow – Obinna Ekezie	Obinna Ekezie bụ onye a ma ama na bọọlụ nkata na mba Amerịka wụsara ọwa n’afọ 2005 sịte na mmerụ ahụ o nwetere dịka ọ na-asọ mpị. Na mkparịtaụka ya na BBC Igbo nwere, Obinna kwuru maka njem ya na NBA nakwa etu o siri hiwe ụlọọrụ ụgbọala a kpọrọ Wakanow na-ahụ maka nhazi njem n’elu ịntanetị n’Afrịka. Ọ kọwakwara maka ụlọakwụkwọ ebe a na-amụ bọọlu nkata o mepere iji kuziere ndị mmadụ ihe nakwa nyere ha aka. Na mkparịtaụka ya na BBC Igbo nwere, Obinna kwuru maka njem ya na NBA nakwa etu o siri hibe ụlọ ọrụ Wakanow, bụ mbụ n’ulo ọrụ na-ahụ maka nhazi njem n’elu ịntanetị n’Afrịka. Ọ kọwakwara maka ụlọakwụkwọ ebe a na-amụ bọọlu nkata o mepere iji ji ihe ọ ma mepere ndị mmadụ ụzọ.	https://www.bbc.com/igbo/afirika-58388257
sports	Akụkọ kachasi taa: Iwe ji onye nchịkọta Super Eagles	Akụkọ ndị kachasị mkpa mere taa n'ichafu: Aka na-achi Enugu steeti, Ifeanyi Ugwuanyi akwadola ka a kwụọ ndị ọrụ ruru ọnụọgụgụ narị asaa na iri atọ na otu ụgwọ ọnwa. Ndị ọrụ a bụ ndị esi n'ụlọọrụ parastatal; ndị ọzọ na steeti ahụ webata dịka ndị ọrụ steeti ahụ. Onyeisi ndị uweojii na Naịjirịa bụ Ibrahim Idris enyela iwu ka e wepu kọmishọna ndị uweojii na Kogi steeti bụ Ali Janga. Nke a bụ maka mmadụ isii ndị boro Dino Melaye ebubo gbanahụrị ndị uwe ojii. Melaye enyekwala ndị uwe uweojii mkpụrụ ụbọchị abụọ ịchọta ha. Malala Yousafzai alaghachila obodo ya bụ Pakistan nke mbụ kemgbe ndị agha Taliban gbasịrị ya egbe. Cheta na Yousafzai natara mgbo n'isi n'afọ 2012 maka na ọ na-ekwupụ okwu ka ụmụnwaanyị gụwa akwụkwọ. Obi adịghị onye nkuzi ndị Super Eagles bụ Gernot Rohr mma ebe Alex Iwobi nọ. Nke a bụ maka mmeri Serbia meriri Naịjirịa na asọmpi enyi na enyi mba abụọ ahụ gbara. Ofe nsala bụ ofe na-amasị ndị Igbo nke ukwuu. A na-eji ma azụ ndụ ma anụ ọkụkọ maọbụ anụ ewu esi ya.	https://www.bbc.com/igbo/afirika-43557829
sports	FIBA World Cup: O nwere ike ịkwa otu bọọlụ nkata Nigeria bụ 'D'Tigers'?	Onye nchịkọta otu egwuregwu bọọlụ nkata Naịjirịa a kpọrọ D'Tigers bụ Alex Nwora ekwuola na ndị otu ya atọọla na Naịjirịa n'ihi ụkọ ego. Nwora kwuru na agbanyeghi na otu ha bụ ndị mbụ n'itozuoke n'asọmpi Iko mba mana ha agabeghi Chaịna n'ihi ụkọ, na nke a nwereike ime ka ha gbajọọ asọmpi a. D'Tigers dịka e si a kpọ ha bụ otu kachasị akụ bọọlụ nkata n'Afrịka ma bụrụ ndị nke asatọ n'ụwa (FIBA Power Ranking). Asọmpi Iko Mbaụwa bọọlụ nkata a bụ nke ugboro atọ nakwa nke mbụ ha kamgbe afọ 2006. Ha nwere ndị ọkụ bọọlụ a ma ama dịka Al Farouq Aminu nke Orlando Magic, Ekpe Udoh nke Utah Jazz, Josh Okogie nke Minnesota Timberwolves, na Ike Diogu onye na-akụrụ Golden State Warriors. Dịka ọ dị ugbua, Naịjirịa enweghi mịnịsta na-ahụ maka egwuregwu dịka onyeisiala Buhari edubeghi ndị mịnịsta ya n'iyi ọrụ kamgbe ọ bara ọchịchị nke abụọ. BBC kpọtụrụ onye Direktọ mịnịstrị egwuregwu. Onweghi ihe o kwuru kama ọ sị ka a jụọ otu na-ahụ maka egwuregwu bọọlụ nkata bụ NBA. BBC na-agba mbọ inwete ọsịsa n'aka ndị a mana onwebeghi nke nwere isi. Nke a emeela ka ọtụtụ n'ime ndị na-akụ bọọlụ ji ekwuputa uche ha na soshal midia.	https://www.bbc.com/igbo/afirika-49398179
sports	Latest Transfer News: Ebe 'ikuku' bugara ndị Nigeria na-agba bọọlụ na mba ofesi	Dịka ndị egwuregwu bọọlụ na-achọ ịmalite afọ ọhụrụ nke 2019/2020, ụfọdụ ndị Naịjirịa esila n'otu ha gafee ọzọ. Ka ahịa ọzụzụ na orire nke English Premier League mechiri n'ụbọchị asatọ nke ọnwa Ọgọstụ 2019, ndị mmadụ chọrọ ịma ebe ndị Naịjirịa na-agba bọọlụ na mba ofesi nọ. Ma ndị si otu mba gafee mba ọzọ, na ndị si n'otu egwuregwu dị na mba ha nọbụ banye n'ọzọ, BBC Igbo ga-agba ha n'anwụ n'akụkọ a. Alexander Iwobi Iwobi so Naịjirịa gbaa asọmpi Iko Mba Afrịka ma nweta ọlanchara, si Arsenal ebe ọ gbara ihe karịrị afọ atọ na ụma gafee Everton ebe a kwụrụ nde paụnd 40 iji zụrụ ya. John Mikel Obi Obi wụsarala ọwa n'ịgbara Super Eagles nke Naịjirịa bọọlụ, si otu Middlesborough dị na mba Ịngland gafee otu egwuregwu Trabzonspor dị na mba Turkey oge a na-agba Iko Mba Afrịka nke 2019. Kenneth Omeruo Omeruo malitere ịza onye Chelsea kemgbe ha zụtara ya n'afọ 2012 mana ọ gbaghị otu mkpụrụ bọọlụ n'uwe Chelsea. Akụkọ si n'akwụkwọ mgbasaozi Marca na-ekwu na Chelsea na CD Leganes bụ ebe Chelsea binyere ya n'afọ gara aga, ekpebiela ire ya n'ọnụ Yuro ise. Taiwo Awoniyi Awoniyi so n'otu egwuregwu nọbu na Liverpool ebe ọ na-agbaraghị ha bọolụ maọlị wee gafee FSV Mainz 05 dị na mba Jamini na mbinye. Chima Akas Akas wuru ewu maka ịnọchite anya Naịjirịa nakwa ime ọfụma n'asọmpi Africa Nations Championship (CHAN), si Kalmar dị n'obodo Swidin gafee C.F. Os Belenenses dị na mba Pọtugal. Sodiq Fatai Fatai si FC Paços de Ferreira gafee Chaves dịkwa na mba Pọtugal na mbinye. Bright Enobakhare Enobakhare nọbu Wolverhampton FC si ebe ahụ gafee Wigan Athletic na mbinye. Ihe nkiri a ga-amasị gị:	https://www.bbc.com/igbo/egwuregwu-49275690
sports	Champions League Results: Njọ ahịa akpọọla Chelsea na Liverpool ihu	Otu egwuregwu bọọlụ Chelsea na Liverpool ejirila njọ ahị malite asọmpi Champions League nke afọ 2019/2020. Otu bọọlụ Valencia si mba Spen wee bịa were otu ọkpụ goolu gbachie ndị Chelsea ọnụ. Ebe otu Napoli nke mba Ịtali jị ọkpụ goolu abụọ asataghị asata gwa ndị Liverpool na nwoke na ibe ya ha bụ n'ọnụ. Liverpool bụ ndị buliri iko Champions League nke afọ 2018/2019. Ndị ọkacha mara na-ekwukwa na igwe 'Video Assissted Referee' (VAR) kwesịrị ịkagbu penariti Valencia ji nye Liverpool goolu nke abụọ. Mana ọtụtụ kwuru na Liverpool jiri ụkwụ a gawa, ọdịghịkwa ka e nwere ihe ga eru ha aka n'afọ a. N'aka nke ọzọ, Chelsea nwetara ohere ịsa otu ọkpụ goolu Valencia nyere ha, mana Ross Barkley gbafuru penariti e nyere ya na nkeji iri itoolu na ụma. Nke ka njọ bụ mgbe Mason Mount merụrụ ahụ wee tụrụ ụkwụ pụọ. N'asọmpi Champions League ndị ọzọ a gbara n'abalị Tuuzde, Barcelona na ndị Borussia Dortmund gbara onwe ha onye lawa onye lawa. Ajax ji ọkpụ goolu atọ nyụọ ndị Lille nke mba Fransị ịkpakwụ. Ndị RB Salsburg ji ọkpụ goolu isii asatara abụọ menyụọ ndị KRC Genk anya. Lyon na Zenit St Petersburg nyere onwe ha ọtu ọkpụ otu ọkpu. Ebe Inter Milan na Slavia Prague gbakwara otu ihe ahụ. Akụkọ ndị ọzọ ga-amasị gị: Ihe nkiri ga-amasị gị:	https://www.bbc.com/igbo/49734140
sports	Akụkọ kachasị n'ụtụtụ a: Ihe onyonyo egosila onye nchịkọta bọọlụ Naịjirịa ka ọ naara ego	Ihe onyonyo egosila onye nchịkọta bọọlụ Naịjirịa na-anata ego Ihe onyonyo ụlọọrụ 'BBC African Eye' wepụtara egosila otu onye nchịkọta otu egwuregwu bọọlụ Naịjirịa bụ Salisu Yusuf, ka ọ dị ka ọ natara ego iji tinye aha mmadụ abụọ so gbaa asọmpi CHAN nke afọ 2017. Mana Salisu kwuru na ọ daghị iwu FIFA nakwa nke NFF; na nghọpụta o mere bụ nke ziri ezi. Achụpụla ndị batara n'Enugwu n'ụzọ ezighi ezi Ụlọọrụ na-ahụ maka ọpụpụ bụ 'Immigration Service' na Bekee nke Enugwu steeti, ekwuola na ha anwụchiela ma chụlaa mmadụ iri asaa na ise (75) batara Enugwu n'ụzọ na-ezighi ezi. Onyeisi ụlọọrụ ahụ bụ Dora Amahian, kwuru na ọtụtụ n'ime ndị a si na mba Niijee nakwa mba Kameroon. Onyeisi ndị ụlọomeiwu ukwu bụ Bukola Saraki asaala oku ọzọ ndị uweojii kpọrọ ya maka ohi e zuru n'ụlọakụ dị n'Offa, Kwara Steeti. O kwuru na oku a bụ nkatọ aha n'ihi ndọrọndọrọ ọchịchị. Nke a dị n'akwụkwọ ozi si n'aka onye ndụmọdụ ya na mgbasa ozi bụ Yusuph Olaniyon. Ụmụaka egwuregwu bọọlụ Thailand ga-enweta echichi ndị mọnk mana otu n'ime ha agaghị eso makana ọ bụ onye okpukpere ụka Kraịst. Nke a bụ omenaala ndị mba Thailand na-eme maka ndị gabigara ihe ike na ndụ. Gụọ akụkọ a n'uju ebe a:	https://www.bbc.com/igbo/afirika-44935543
sports	Wolves FC vs Manchester United: Ọ fọrọ obere ka nkịta ọhịa tagbuo ManUnited	Chi ndị Manchester United mu anya dịka ha ji otu ọkpụ goolu esitere n'ọnwụ were merie ndị otu Wolves n'ụlọ ha. Dịka ya bụ asọmpị na-ebido, ndị Wolves gbara shọtụ anọ nke atọ n'ime ha rutere postu ndị ManUnited n'ime nkeji iri na ise asọmpị a bidoro. Na nkeji iri ise na atọ ka ndị ManUnited wepụrụ Dan James were webata Edinson Cavani. Nke a na-eme ya asọmpị premier League mbụ Cavani na-agbara ndị Manunited. Mgbe Romain Saiss ji bọọlụ nọrọ n'ihu postu ndị Manunited were gbapụ shọtụ dị ọkụ, ụfọdụ chere na ha enyela goolu kama De Gea ekweghị. Dịka De Gea tipụtara shọtụ Saiss, Saiss siri ọnwụ gbakwa kwa shọtụ ọzọ mana De Gea kwechiri were tipụta shọtụ ya ọzọ kwa. Na nkeji iri asaa na abụọ, ndị Wolves wepụrụ Daniel Podence were tinye Trincao, ebe ndị ManUnited wepụrụ Jadon Sancho were tinye Anthony Martial. Dịka a na-eche na otu abụọ a ga-agba onwe ha onye lawa onye lawa, ka Mason Greenwood nyere goolu na nkeji iri asatọ na anọ. Ọ bụ na nkeji iri itolu na ise ka ogbu opi gbuchiri asọmpị a. Liverpool na Chelsea zutere onwe ha na Premier League taa, kama onye-lawa onye-lawa ha gbara onwe ha ejughị ụfọdị ndị afọ. Dịka ya bụ asọmpị bidoro, ndị Chelsea nọ n'ofe dịka ha ji otu goolu emerị ndị Liverpool. Ọ bụ na nkeji iri abụọ na otu ka Kai Havertz ji isi mepee neti ndị otu Liverpool. Ọ bụ dịka Reece James ji aka ya metụ bọọlụ n'etiti agba penariti ndị Chelsea ritere Liverpool Penariti. Mo'Salah egbughị oge iji ya bụ penariti ritere ndị otu Liverpool goolu ha. Nke a mere ka Chelsea wụlaa azụ dịka ndị Liverpool ji ohere a chụsịwa goolu ọzọ ike. Mbọ niile otu abụọ a gbara, ọkachasị ndị Liverpool ịnye goolu ọzọ amịtaghị mkpụrụ ọbụla. Ihe mgbu Arsenal ka na-aba ọnya dịka Man City wụnyere ha ose n'ahụ ha merụrụ. Goolu ise asataghi otu (5 - 0) ha nyere zuru iji kpochie ili Arsenal, bụ ndị na-atụtabeghi pọịntị ọbụla kemgbe afọ bọọlụ ọhụrụ a bidoro. Site na nkeji asaa IIkay Gundogan ji dọkaa neetị nke mbụ, Arsenal ekurughi mmiri tọgbọ iko ruo mgbe e gburu opi mgbuchi. Feran Torres mezuru ya abụọ na nkeji 12 e ji bido bọọlụ, na-echeghi echiche maka Arsenal bụ ọbịa ha nabatara n'ụlọ. Ka o ruru nkeji 35, a chụpụrụ Granit Xhaka maka ịwụ Joao Cancelo ụkwụ. Gabriel Jesus gbawatọpụrụ ndị Arsenal obi mgbe ọ gbakanyere goolu nke atọ na nkeji 43. Ka a banyere agba nke abụọ, Rodri malitekwara mkparị Arsenal ọzọ site n'inye goolu nke anọ na nkeji 53. Ferran Torres mezuru ya ise na nkeji 84, iji kpọnye ntụ n'akpati Arsenal. Nke a bụkwa goolu nke abụọ o nyere n'egwuregwu a. Ntule tupu agbaa asọmpi Mancity na Arsenal FC Echi ga-adị kpọọkpọọ dịka Manchester City ga-emere Arsenal ọbịa n'asọmpị Premier League n'ụbọchị satọde. Ọtụtụ ndị mmadụ kpụ Arsenal n'ọnụ dịka emerie ha echi, ihe ọpụtara bụ na ọ ga-abụ ụgboro atọ a na-emeri ha n'usoro n'asọmpị Premier League ọhụrụ a. Ọ ga-egosikwa na nke a ga-eme ya mbụ Arsenal eriteghị akara ọbụla kamgbe asọmpị Premier League nke afọ 1954-55. Ọzọkwa bụ na-emerie ha, nke a ga-eme ya ugboro itolu ManCity na-emerị ha n'usoro. Nke mbụ bụ na Kevin de Bruyne agaghị eso na ya bụ asọmpi. Bukayo Saka ga-eso gbara Arsenal na-agbanyeghị na ọ merụrụ ahụ na mmerị ha meriri West Brom. Hector Bellerin onye merụrụ ahụ n'ụkwụ ya enwetela onwe ya. Ebe Alex Runarsson na Willian ga-agba asọmpị a dịka	https://www.bbc.com/igbo/58358929
sports	Chelsea vs West Brom: E meela Chelsea tụtụrụ fụchaa, gbaa ha ọtọ ka ụwa hụ	Chelsea ji akpa kpojuo goolu afọ n'ihe bụ mmeri mbụ ha na-enweta kemgbe Thomas Tuchel ji bụrụ onye nchịkọta ọhụrụ ha. Ndị West Brom emereghị ha ebere dịka ha ji goolu ise chara acha asatara naanị abụọ merie ha n'azụ ụlọ ha na Stamford Bridge. Chelsea buru ụzọ ghọrọ agụ mgbe ha nyere otu goolu na nkeji 27 e ji bido bọọlụ, mana West Brom ji iwe gaa ṅụọ akpụrụachịa wee bịa gwepịa ha ka ose a kwọrọ akwọ. Matheus Pereira nyere goolu abụọ n'ime ihe na-erughi nkeji atọ e tinyekwuru tupu e gbuchie ọkara nke mbụ. Callum Robinson mezuru ya atọ na nkeji 63 tupu Mbaye Diagne emezuo ya anọ na nkeji 68. Ka ọ dị ka Chelsea ekuteturu obere ume, Mason Mount nyere otu goolu na nkeji 71 iji tinyetu ndị Chelsea ọchị n'ihu, mana Callum Robinson jikwa iwe hichapụ ọchị ahụ n'otu nkeji a tụkwasịrị na nkeji 90 e ji agbazu bọọlụ. Mara na Chelsea dị mmadụ 10 gbazuo bọọlụ dịka a chụpụrụ Thiago Silva bụ onye egwu azụ ha na nkeji 29. Mara na West Brom na-azọ isi onwe ha n'ogogo 19 na tebulu Premier League, ebe Chelsea ha sụrụ ka akwụ nọ n'ogogo anọ. Naanị ụbọchị anọ ka Chelsea nwere izutetu ike tupu ha-ezute Porto n'asọmpi Champions League.	https://www.bbc.com/igbo/egwuregwu-56609974
sports	Everton vs Manchester City: Man City abịala be Everton biagbuo ha	Igbo na-atụ ilu sị ọ bịara be onye abịagbula ya mana nke a abụghị maka ndị otu eguw bọọlụ Manchester City. Ha bịara be ndị Everton n'ụbọchị Satọdee ma bịagbuo ha. Ọkpụ goolu atọ asatara otu ka Man City ji wee kuziere Eveton ihe. Gabriel Jesus bụ onye izizi nyere goolu mgbe o fere ka nnụnụ were isi makpuo bọọlụ Kevin De Bruyne gbaara ya. Oteghị aka, Dominic Calvert-Lewin sara goolu ahụ. Mana Riyad Mahrez mekwara ka o si eme mgbe o gbakpuru 'free-kick' ndị Man City nwetara. Goolu a Mahrez nyere yiri goolu o nyere mgbe mba Ọljiria dulara Naịjiria n'asọmpi iko mba Afrịka afọ a. Raheem Sterling mechara nyekwa otu goolu iji mezuo ya atọ. Nke ka njọ bụ na nwaafọ Igbo bụ Alex Iwobi agbataghị ọnụ ya n'asọmpi ahụ. E tinyere Iwobi n'asọmpị a na nkeji nke anọ mgbe Theo Walcot merụrụ ahụ. Mana e wepukwara Iwobi na nkeji 74. Mmeri a mere ka Man City kwụsie ike dịka ndị nke abụọ na tebulu 'English Premier League'. Cheta na Liverpool ji naanị otu ọkpụ goolu merie ndị Sheffield United n'ehihie Satọdee. Chelsea meriri Brighton 2-0, Tottenham meriri Southampton 2-1, ebe Wolves meriri Watford 2-0. Akụkọ ndị ọzọ ga-amasị gị: Ihe nkiri ga-amasị gị:	https://www.bbc.com/igbo/afirika-49866872
sports	Super Eagles: Naanị ụgwọ otu ọnwa ka Naịjirịa ji Gernot Rohr - NFF	"Akụkọ dị mkpa: Ụgwọ anyị ji Rohr bụ naanị otu ọnwa: Otu na-ahụ maka egwuregwu bọọlụ na Naịjirịa bụ 'Nigerian Football Federation' ekwuola na ha ji onye nchịkọta ndị Super Eagles bụ Gernot Rohr ụgwọ otu ọnwa (Seputemba). N'ozi si n'akara twitter ha pụta sị na ọ bụ naanị ọbụghị ụgwọ ọnwa atọ dịka akụkọ na-efegharị si kwuo. Otu NFF gara n'ihu kwuo na ha na-agba mbọ ịhụ na a kwụrụ Gernot Rohr ụgwọ a n'egbughi oge 'Anyị chọrọ iwu kajara akaja make ikpuchi ụmụnwaanyị' Onyeisiala Muhammadu Buhari sị na Naịjirịa chọrọ iwu siri ike iji megide mmegbu na mwakpo ụmụnwaanyị na ala. Onyeisiala Buhari kwuru nke a n'ime ụbọchị anọ BBC wepụtara akụkọ nyocha gosiri ndị nkuzi na mpaghara Afrịka na-achọ idina ụmụakwụkwọ. Buhari nyere ndị ọrụ nchekwa nakwa ndịisi ụlọakwụkwọ ndụmọdụ ka ha gbaa mbọ hụ na a tara ndị na-awakpo ụmụnwaanyị ahụhụ dịrị ha. Ọ sịrị ka ndị mmadụ ghara ịkọ ndị a wakporo ọnụ ma ọ bụ ime ha ihe ihere nakwa ka ezinaụlọ ndị a kwupụta ụdị ọnọdụ a. Nke a bụ okwu mbụ Buhari na-ekwu banyere ụdị ọnọdụ a. Nobel Peace Prize nke afọ 2019 E chiela Abiy Ahmad bụ Praịm mịnịsta mba Ethiopia eze udo nke mbụ dịka o turuugo nrite Nobel Peace Price nke afọ 2019 Echichi a bụ maka mbọ ọ gbara n'ime udo n'etiti mba Ethiopa na Eritrea n'ime ọgbaghaara ruru afọ iri abụọ. Nkeji Kpochapụ mpụ na ohi n'Anambra Steeti Aka na-achị Anambra Steeti bụ Willie Obiano adọọla ndị ekperima aka na ntị ka ha gbaara steeti ahụ ọsọ. Obiano kwuru nke a oge o mepere atụmatụ 'Operation kpochapụ nke abụọ n'ụbọchị Fraịdee. O kwuru na oge agaala mgbe ndị abalịdịehwu na ndị omekome ji Anambara mere ebe obibi. Iji mepee ya bụ atụmatụ, Obiano bunyere ndị uweojii ụgbọala dị otu narị na iri n'otu (111). Ụfọdụ n'ime ụgbọala ndị ahụ bụ nke Innoson Motors mepụtara ebe ụfọdụ si ofesi. Obiano kwukwara na etinyela igwe ose foto Bekee kpọrọ CCTV na mpaghara dị iche iche na Ọnịcha, Ọka nakwa Nnewi. N'okwu ya, ""igwe ose foto ndị na-ahụ ụzọ ruo ihe karịrị ama egwuregwu bọọlụ anọ"". ""CCTV ndị ahụ nwekwara ike iseta mmadụ ma n'ime abali."" ""Ụgbọala ndị ahụ nwekwara akụrụngwa dị icheiche n'ime ha nke ga-enye aka inwude ndị ekperima n'otu ntabi anya."" Onyeisiala Muhammadu buhari eburula ụkpa ekele bugara onyeisiala mba Ethiopia bụ Abiy Ahmed. Nke a bụ maka nzere  'Nobel Peace prize' bụ nke e nyere Ahmed n'ụbọchị Fraịdee Ahmed ritere nzere a n'ihi mkpezi udo o wetara n'etiti mba Ethiopia na Eritrea. Buhari kwuru na ọ ga-amagbu onwe ya ma mba Afrịka niile bụrụ ndị na-achọ maka udo. Gọọmentị etiti akwụọla ụlọọrụ P&ID ego dị pound puku narị abụọ na puku iri ise (£250,000) dịka ụlọikpe na London si nye iwu. Mana onye ọkaiwu nke Naịjirịa bụ Dayo Akpata gwara ndị ntaakụkọ na a ga-akwụghachi Naịjirịa ego ahụ ma ha merie ya bụ ikpe. Naịjirịa ka na-agba lịkalịka ịtụgharị ikpe ekpebiri na London n'oge gara aga nke na-ekwu ka ha kwụọ ụlọọrụ P&ID ijeri dọla itoolu na ụma isii n'ihi nnupu isi na nkwekọrịta ha nwere n'afọ 2010. Ndị uweojii mba Liberia emechiela ụlọọrụ ntaakụkọ redio a kpọrọ roots FM n'ike n'ihi ebubo na ha enweghị akwụkwọ ikike. Ndị nwe ụlọọrụ ahụ kwuru na ha nwere akwụkwọ ikike kama na mmechi ahụ bụ maka na ha na-akatọ ọchịchị aka ike onyeisiala George Weah. Mba Belgium ji ọkpụ goolu itoolu wee supee SanMarino n'asọmpi ha gbara ụnyaahụ iji bụrụ ndị mbụ tozuru oke isonye na egwuregwu Euro 2020. Romelu Lukaku nyere goolu abụọ n'asọmpi ahụ, ebe ndị ọzọ dịka Christian Benteke nakwa Nacer Chadli nyekwara goolu. Ịngland na Check Repọblik ga-ezute n'abali taa. Akụkọ ndị ọzọ ga-amasị gị:"	https://www.bbc.com/igbo/afirika-50010608
sports	Serena Williams: Federer egosila ya na mmadụ ka ibe ya	Ọpịa bọọlụ a ma dịka ọkaibe na tenis ụmụnwoke na mbaụwa bụ Roger Federer egosila Serena Williams na mmadụ na-aka ibe ya n' asọmpị ha gbara taa bụ Tuzde. Federer na onye otu ya bụ Belinda Bencic  jiri ọkpụ 4-2, 4-3 merie Serena Williams na onye otu ya bụ Frances Tiafoe ka ha zutere n' asọmpi 'Hopman Cup' n'ụbọchị Tuzde na Perth. Asọmpi 'Hopman Cup' bụ asompi nke mba na mba na-asọrịta nke na-abụ n'etiti nwoke na nwaanyị iji kwado asọmpi 'Australia Open'. Nke a bụ mbụ Federer na Williams na-asọrịta mpi n'ụwa ha dịka ndị ọpịa bọọlụ. Williams  na onye otu ya bụ nwoke nọchitere mba Amerika, ebe Federer na onye otu ya bụ nwaanyị nọchitere Swizaland. Tupu a gbaa asọmpi ahụ, Federer na Williams kwuru okwu gosiri na ha abụọ na-atụ onwe ha na anya. Ihe ndị ị kwesịrị ịma maka mmadụ abụọ: N'akụkọ ọzọ, Dịka a batara afọ 2019, nwa mbụ a mụrụ  n'alaigbo bụ Kamsi Eselu, bụ onye a mụrụ ka o ji naanị nkeji iri abụọ na anọ gafee elekere iri na abụọ (12:24 am) nke ụtụtụ ụbọchị mbụ nke ọnwa Jenụwarị, na Chukwuemeka Odumegwu Ojukwu Teaching Hospital dị n'Awka, Anambra steeti. Gụọ maka ụmụaka ndị ọzọ a mụrụ n'afọ ọhụrụ n'ala Igbo ebe a: First baby: Nwa mbụ a mụrụ n'Alaigbo na 2019 Ndị alakụba gara ụka Kraịst Ndị otu Islamic Movement of Nigeria bụ ndị otu Ibrahim El-Zakzaky e ji eji, so ndị ụka Katọlik gbakọọ n'ụka afọ ọhụrụ na St Mary's Catholic Church dị na Samaru, Zaria na Kaduna steeti. Onye du ha gaa ije ahụ bụ Ọkamụta Isa Mshelgaru nke Mahadum ABU, kwuru na ọ bụ iji mee ka mmekọrịta dị n'etiti ofufe abụọ ahụ siwanye ike. Na mba ofesi, Onyeisiala mba Nọt Koria bụ Kim Jong-Un adọọla aka na ntị na o nwere ike igbanwe ebumnobi ya banyere ịkwụsị nrụpụta ngwaahịa nuklia ma ọ bụrụ na mba Amerịka gaa n'ihu imachibido ha. Gee akụkọ BBC na nkeji ebe a: Ihe nkiri: Lee etu ndị Igbo si chụọ afọ 2018	https://www.bbc.com/igbo/afirika-46730751
sports	Kamaru Usman: Nwaafọ Naịjirịa tụrụ ugo n'egwuregwu mgba UFC	"Kamaru Usman bụ onye eji ""Nigerian Nightmare"" mara abala na-akwụkwọ dịka onye mbụ si Afrịka tụrụ ugo ka dịke n'egwuruegwu mgba UFC. Usman, bụ nwaafọ Naịjirịa, meriri nwaafọ Amerịka aha ya bụ Tyron Woodley na mgba nke ogige ""Welter weight"". Ndị chịkọrọ ya bụ mgba sị na Usman ji ọnụ ọgụgụ 50-44, 50-44 and 50-45 mekarịa Woodley bụ onye ji bụ ugo a. Ekele na-awụrụ Usman maka mmerị a. Usman ga-ezụte Colby Covington iji mara ma o ga-ejidenwu ugo a ọ tụrụ mana ekwubeghị mgbe ọ ga-abụ. Woodley n'onwe ya n'ekele Usman makana ọ sị na ọ gbara mgba ọfụma iji nweta mmeri a, mana ọ sịkwa na ya chọrọ ka ha gbagharịa ya bụ mgba. Ọdịda Woodley dara n'aka Usman bụ mbụ o nwetere kamgbe ọ banyere n'egwuregwu mgba UFC. Usman n'onwe ya a gbala mgba ugboro iri na isii, ma daa naanị otu ugbo."	https://www.bbc.com/igbo/afirika-47432170
sports	Tobi Amusan: Ihe ị kwesịrị ịma maka nwaada Naijiria ritere N65m n'asompi 'World Athletic Championship'	Nwaafọ Naijiria bụ Tobi Amusan abụrụla ọkaibe n'ụwa n'ọsọ hurdle n'asọmpi 'World Athletics Championship' nke ụmụnwaanyị nke e mere n'Oregon  dị n'Amerịka n'ụbọchị ụka. Nke a bụ mbụ Naijiria na-erite ntụrụugo ọlaedo n'asọmpi mbaụwa 'World Athletics Championship'. Amusan, onye nwetara  mmeri a, ritere otu nari puku dọla nke pụtara nde Naira 65 n'oge Naijiria. Ọnụ Amusan jupụtara n'akwa ọnụ dịka e mere emume inye ya ọla mmeri ahụ dịka o were anya na ọ bụghị naanị na o meriri  n'asọmpi ahụ mana ụdị mmeri ya enwebeghị onye nwetara ya n'oge o were Amusan inweta ya. Nwaada Tobi mere ihe mmadụ emebeghị n'ọsọ mwufe mgbochi ọ gbara  n'agba bịara tupu nke ikpeazụ bụ ebe o meriri na tịkọm 12.05. Onyeisiala Naijiria bụ Muhammdu Buhari kwuru na mmeri Tobi Amusan wetara ọṅụ na olileanya nye ụmụ Naijiria. Onye na-azọ ọkwa onyeisiala n'aha otu Labour Party bụ Peter Obi kwuru n'anyammiri na-agba Tobi dịka a na-agụ egwu ala Naijiria gosiri na ndị ntorobia chọrọ ka ụdị ndu Naijiria ga-enye ha nkwado ịbụli ihe ọbụla ha chọrọ ịbụ na ndụ.	https://www.bbc.com/igbo/articles/c0d11vk0e4jo
sports	"Nigeria vs South Africa: Super Eagles ga-eso agba ""Iko mba Afrịka"""	"Akụkọ dị mkpa N'egwuregwu, Naịjirịa agafeela ma sonye na ndị ga-agba Iko mba Afrịka nke 2019 ka ha na Saụt Afrịka ji otu goolu gbaa onye laba onye laba. Ebe Libya ha na Naịjirịa nọ n'ime otu Otu E ahụ, ji ọkpụ goolu asatọ a satara naanị otu nyụọ ndị Seychelles anya. Onye ọkachamara n'egwu bọọlụ aha ya bụ Ejike Kanife, kọwara ihe ""onye laba onye laba"" a pụtara. O kwuru na 1-1 Naịjirịa na Saụt Afrịka gbara mere ka Naịjirịa nọrọ n'elu tebulu otu E, ma mekwaa ka ha gafee n'ịgba asọmpi Iko Mba Afrịka 2019. O kwukwara na Naịjirịa gbara ọfụma n'egwuregwu a, ma kwuo na goolu abụọ Naịjirịa nyere nke onye ogbu pịpịrọ gufuru, kwesịrị ịbụ goolu. Libya ka nwere ohere igafe maọbụrụ na na ha jiri ọtụtụ goolu merie Saụt Afrịka mgbe ha ga-ezute ọzọ. Makana mmeri ahụ ga-eme ka Libya nwere pọintị asaa ugbua ga-eji otu pọịntị gafee Saụt Afrịka nwere pọịntị itoolu. Cheta na Naịjirịa esoghị gbaa nke afọ 2015 makana ha akpataghị ike ha ga-eji eso ndị gafere. Ntuliaka 2019 Ngalaba na-ahụ maka ntuliaka na Naịjirịa bụ Inec ekwuola na ha ga-ebuli iwu machiri ịgagharị n'obodo maka nkwado ịzọ ọchịchị nke 2019. Nke bụ na bido n'ụbọchị iri na asatọ nke ọnwa a, ndị ndọrọndọrọ ọchịchị nwereike ibido ihe Bekee kpọrọ ""Campaign"". Ihe Saraki kwuru maka Zik Onyeisi ụlọomeiwu ukwu Naịjirịa bụ Bukola Saraki, butere ụkpa otuto nye Odogwu ndị Igbo bụ Nnamdi Azikiwe n'emume e mere iji cheta ya n'Ọka. Saraki kwuru na Zik mere ọtụtụ ihe ọma e ji echeta ya, na ọ bụ onye anaghị akpa oke ma bụrụ ọkụ nye ndị agbụrụ isi ojii. Na mba ofesi, Otu onye anwụọla ebe ọtụtụ ndị ọzọ merụrụ ahụ ka ndị mmadụ pụtara ime ngagharịiwe na mba Frans. Iwe ndị a bụ na ego mmanụ ụgbọala ejirila pasentị iri abụọ na atọ rịgo elu karịa ihe ọ nọbu, n'ime otu afọ. Gọọmenti enyela ego enyemaka n'ịku osikapa Gọmenti etiti ekwuola na ha ga-etinye ego ruru ijeri naira 60 dịka ego eyemaka n'ịkụ osikapa na Naịjirịa. Minista na-ahụ maka  ọrụ ugbo bụ Audu Ogbe kwuru na mkpebi a bụ maka ị hụ na egọ eji azụ osikapa gbadata n'ahịa. ""APC bụ ụlọ mpu"" Otu ụka Christ na Naịjirịa bụ Christian Association of Nigeria agwaala onyeisiala Muhammadu Buhari na patị ya bụ APC aburula ụlọ ebe ndị mpu na aghụghọ na-ezo . CAN gwara Buhari na oge eruola ị buso ndị niile na-etinye aka na mpu na aghụghọ agha n'ezie agbanyeghị onye ha bụ n'ala Naịjirịa. Abaribe Sinatọ Enyinnaya Abaribe agwala gọmentị etiti ka ha gba mbọ hụ na a nwere ọgbakọ ga- akwalite udo na Naịjirịa. Abaribe gwara ndị nta akụkọ na ọ bụ sọọsọ gọmentị nwere ike ị hụ na udo laghachịtere az ụ n'etiti otu okwukwe n'obodo dị iche iche na Naịjirịa. Ụbọchị ezumike Gọọmentị etiti ekwuola na ụbọchị tusde bụ ụbọchị iri abụọ n'ime ọnwa ga-abụ ụbọchị ezumike. Mkpebi a bụ ka ndị ụka alokoba nwere usoro ha ga-ji me mme mme ha bụ Eid-el Maulud. Ọkụ Kalifonia N'ofesi, ndị gbatagbata na-ekwu na ha ka na-achọ mmadụ ruru otu puku n'obodo Kalifonia ebe nnukwu ọkụ gbara ọtụtụ ụlọ nakwa gbuo mmadụ ruru iri asa na otu. N'egwuregwu, Otu Super Eagles na mba Saut Afrịka ga-asụkọta mpi taa n'asọmpi ga-ahọpụta ndị ga-eso n'asọmpi iko mpaghara Afrịka n'afọ 2019. Super Eagles na ndị Bafana Bafana ga-ezute taa n'elekere abụọ nke ehihie. Gee nkeji ụtụtụ a Lee ihe nkiri nke taa"	https://www.bbc.com/igbo/media-46245907
sports	Arsenal vs Burnley: Chi Arsenal abụrụla Burnley agada gbachiri ụzọ	Arsenal ewerela Burnley rachaa pịọm dịka goolu Alexander Lacazette na Pierre-Emerick Aubameyang nyere ha ohere imeri asọmpị nke abụọ ha na Premiere League nke 2019. Burnley gbalịrị ịma ma ha a ga-enweta akara ọbụla na asọmpi a mana chi Arsenal ekweghi ha gafee. Lacazette nyere goolu nke mbu na nkeji iri na atọ ebe Ashley Barnes sara ya na nkeji iri anọ na atọ. Mana Aubameyang nyere goolu nke abụọ na nkeji iri isii na anọ iji nye Arsenal mmeri. Nicolas Pepe bu onye Arsenal ji nde dọla £72 zụta esoghi bido asọmpị a mana Dani Ceballos bụ onye si Real Madrid bịa so malite. David Luiz sokwa gbaa bọọlụ nke taa. Nke a bụ asọmpi izizi ya kamgbe o si Chelsea gaa Arsenal. Cheta na Arsenal meriri asọmpi izizi ha mgbe ha zutere Newcastle n'izuụka gara aga, were otu ọkpụ goolu dulaa ha. Burnley nyekwara Southampton ọkpụ goolu atọ asataghị asata n'izu gara aga. Arsenal bụzị ndị nke mbu ugbua na tebulu EPL, mana nke ahụ agaghị adigide. Liverpool ga-ezute Southampton n'elekere atọ taa, ebe Manchester City na Tottenham ga-achịpụ ya n'elekere ise. Akụkọ ndị ọzọ ga-amasị gị:	https://www.bbc.com/igbo/afirika-49382524
sports	Watford vs Man Utd: Osisi kpọrọnkụ a na-atụanya ọdịda nke dị ndụ ekwojiri	"Ihere mere okwute taa ebe akwa kụwara akị ka ndị Watforf jiri ọkpụ abụọ menye Manchester United ihere taa bụ Sọnde. Watford bu klasi premia lig n'isi nụrụ ya bụ ọgụ ka agụ ihụ na ha jituru Manchester United bụ ndị nke asatọ n'okpokoro lig. Agbanyeghị na Manchester United ji bọọlụ pesenti iri isii na anọ, ndị Watford ekweghị ha ṅụọ mmiri tọgbọ iko. Ya bụ mmeri gbagwojuru ọtụtụ anya maka na Mancherster United emeribuola ihe dịka asọmpị pesenti iri asaa na atọ (73%) bụ nke ha dachiri azụ ka ọ dị ha taa. Onyenkuzi Manchester United bụ Ole Gunnar Solskjaer kwuru nke bụ eziokwu na-eleghị anya n'azụ. Okwuru na ""ndị otu m ekwesighị imeri ya bụ asọmpị maka na ha nọrọ ka ọgbọnọ site na mbido ruo na ngwụcha ya bụ asọmpi"". Okwukwara na otu ihe ahụ mekwara ndị Watford na mbido mana ha mechere ghọta onwe ha. Ole jakwara Paul Pogba ike na-ekwu na nlọhachite ya bụ uru dịịrị ndị otu ya maka na oji ike na uchu lohachite azụ, agbanyeghị na ahụghị ọkpa ya taa. Onye nyere penarịti ndị Watford bụ Troy Deeney kwukara na obi bụ ha sọ aṅụrị maka ya bụ mmerị mana nke a agaghị eme ka ọ baa ha isi. ""Anyị ga-agba mbọ ihụ na anyị adachighị azụ, maka na ndị mmadụ che na anyị ga-agharịpụ"". Watford ji ọkpụ goolu abụọ merie Manchester United na ya bụ asọmpi. Ismaila Sarr nke mba Senegal mukere ka kpakpando ta dịka nyere goolu nke mbụ ndị ka onyere aka nwete penariti ahụ nke Deeney nyere. Nke a bụ goolu nke abụọ ya kemgbe amalitere sizin a."	https://www.bbc.com/igbo/afirika-50886852
sports	Akụkọ kachasị n'ụtụtụ a: Belgium na-eto Adnan Januzaj ugbua	Adnan Januzaj bụ onye bụ dike n'otu Belgium ugbua N'asọmpị iko mbaụwa, Adnan Januzaj bụ onye nyere Belgium mmeri n'ime mpị ha na Ingland sụrụ ụnyahụ. Belgium ji otu ọkpụ na asataghị were merị ha mana, ha abụọ abaala agba nke anọ n'ime asọmpị a. Ndị uweojii anwụchịela ndị otu Ipob abụọ Ndị uweojii n'Enugwu ekwuola na ha nwụchiela mmadụ abụọ bụ ndị otu Ipob maka ebubo na aka ha dị na ogbunigwe atụru na bee onyeisi Ohaneze Ndigbo bụ Nnia Nwodo. Ndị ọzọ ndị uweojii nwuchiri bụ ụmụnwoke abụọ na-awakpo ndị gara n'ulọakụ na steeti ahụ ma zuru ego ha. Ndị uweojii na ndị na-egbu anụ alusoola onweha ogụ Ndị na-egbu anụ kwuru na ọ bụ mmadụ ise nwụrụ n'ọgụ dara n'etiti ha na ndị uweojii n'ahịa Bodeja n'Ibadan isi obodo Oyo steeti ụnyaahu. Akanaụba karịrị nde naira karị nde bụ ihe mebiri na mkpa mkpa a. Mana onyeisi ndị uweojii na steeti ahụ kwuru na ọ bụ mmadụ abụọ bụ ndị nwụrụ n'ọgu ahụ. Na mba ofesi, otu nwoke aha ya bụ Jarrod Ramos bụ onye ndị uweojii na-ebo na o gburu mmadụ ise n'ulọ ndị ntaakụkọ Capital Gazzete dí na Maryland n'ime mba Amerịka. Akụkọ kwuru na o mere ihe a n'ihi na ọ na-ewesa ụlọọrụ a iwe makana ha dere akụkọ na ọ okpasara otu nwaanyị agwa na-adịghị mma na Facebook. Gee akụkọ anyị n'ụtụtụ a Lee ihe nkiri anyị	https://www.bbc.com/igbo/afirika-44654358
sports	Nigeria vs Sudan: Etu Ugo Naịjirịa si tugbuo Agụnkwọ ndị Sudan Ugbua	"Otu bọọlụ Naijirịa bụ Super Eagles e jirila otu bọọlụ mba Sudan mere ihe egwuregwu. Moses Simon, nwaafo Naijiria gbanyere goolu nke atọ na neetị mba Sudan oge o ji otu nkeji gafee oge ezumike nke ọkara asọmpị ụbọchị Satọde. Kelechi Iheanacho gbanyere otu ọkpụ goolu na neetị  mba Sudan mana ogbuopi machịị ahụ kagburu ya dịka e kwuru na ya bụ goolu ezighi ezi. Nke a kara ime ya goolu anọ Naịjirịa gbanyere. Cheta na ọgba bọọlụ mba Naijiria, Samuel Chukwueze gbanyere otu ọkpụ gọọlụ na nkeji atọ ka asọmpị ahụ malitere. Naijiria kere nkwụcha, foro ntutu taa ịhụ na Sudan abanyeghi goolu ọbụla na neetị ha. Agbanyeghi nke a, Sudan gbanyere otu goolu n'elekere iri asaa, dịka Walieldin Khedr gbanyere mba ahụ otu goolu site n'ụzọ penariti. Chetakwa na onye bọọlụ Naịjirịa bụ Taiwo Awoniyi ji oge nkeji mgbakwunye nke etinyere tupu oge ezumike nke ọkara egwu taa bụ Satọdee agwụchaa were gbanye goolu nke abụọ. Asọmpi a a gbara n'ọgbọegwuregwu Roumdé Adjia, Garoua, nke mba Kameruun maliere n'elekere ise nke ehihie Satọde. Dịka Super Eagles meriri ugbua, nke a pụtara na ha etozuola oke ịbanye n'agba ọzọ nke asọmpi AFCON 2021. Cheta na Naịjirịa ji ọtụ ọkpụ goolu merie Ijipt n'asọmpi  mbụ ebe Sudan na Guinea-Bissau gbara nghatanha. Ndị kpara ike n'asọmpị n'ụbọchi Satọdee Onye bọọlụ Naijria bụ Samuel Chukwueze dị afọ 22 gosiri ụwa na ọ bụghị mmanwụ a na-akwa aka dịka ọgbanyere Naijiria otu goolu. Chukweze na-agbara otu bọọlụ Villareel egwu bọọlụ na mba ofesi. Nwaamadị a dị afọ 24 na-agbara otu bọọlụ Bundesliga nke mba ofesi bọọlụ. O kpara ike na machịị nke taa bụ Satọde dịka ọ gbanyere Naijịrịa otu ọkpụ gọọlụ. Ọgba bọọlụ mba Naijiria bụ Maazị Simon dị afọ 26. Nwaamadị kpakwara ike n'asọmpị nke a agbara n'etiti Naijiria na Sudan dịka ọgbanyere otu goolu ma kwuru chịm n'ịhụ na Naijiria menyere  Sudan ihere. Nwaamadị a gbanyere mba Sudan otu goolu. Khedr dị afọ 26, ọ na-agbara otu bọọlụ Al-Hilal Club (Omdurman) bọọlụ na mba ofesi. Kelechi Iheanacho bụ nwafọ Naịjirịa gbara mbọ n'asọmpị taa, mana ogbu opi kagburu gọọlụ o gbanyere Naijria. Cheta na Iheanacho nyere goolu Naịjirịa ji merie Ijipt ma nwete ihe nrite dịka onye kacha agba n'asọmpi ahụ. Ndị atụrụ anya kwesiri ikpe ike na mba Sudan Oche goolu ha bụ Ali Aboeshren chere penariti ma bụrụ onye kachasị agba n'asọmpi ha na ndị Guinea-Bissa. Yasin Hamed nke na-agba bọọlụ n'ofesi bụ onye ọzọ kpụ ọkụ n'ọnụ na mba Sudan dịka ọ ga-edu ha aga agha ahụ. Ihe ndị nchịkọta kwuru maka asọmpị taa tupu ọ malite. Onye nchịkọta otu Super Eagles bụ Augustine Eguavoen sị na o cheghi n'asọmpi ahụ ga-abụ ofe nkupu nye ha. ""Anyị maara ihe ọrụ nyere, anyị ga-anwa ike anyị ịhụ na anyị gafere dịka mba Kameruun"". Burhan Tia bụ onye nchịkọta Sudan sị ""Anyị ma ike ndị Naịjirịa mana ọ gaghị ekpochi anyị igosi ha ka anyị si kwadoo na nke ikpeazụ a"". ""Anyị ma na Naịjirịa na-akpa ajọ ike, ha ga-achọ imeri mana otu ọbụla nwere ihe ha pụrụ ime"". Naịjirịa na Sudan ezutela onwe ha n'asọmpi Iko Mba Afrịka naanị ugboro abụọ kamgbe 1957 ọ maitere. Nke mbụ ha zutere n'afọ 1963, Sudan ji ọkpụ goolu anọ a na-asataghị otu merie Naịjirịa (SUDAN 4 - 0 NIGERIA, 1963). Nke abụọ ha zutere n'afọ 1976, Naịjirịa ji otu ọkpụ goolu merie ha (NIGERIA 1- 0 SUDAN, 1976)."	https://www.bbc.com/igbo/egwuregwu-60007081
sports	AFCON 2019: Usoro Asọmpi na Mpụtara	.	https://www.bbc.com/igbo/afirika-48633658
sports	Messi nyere Barcelona nhatanha ụnyaahụ	Ọkpụ goolu mbụ Lionel Messi nyere n'asọmpi Champions League itoolu ọ gbasoro Chelsea, nyerela Barcelona aka iwetara ha nhatanha na Stamford Bridge. Chelsea gbochiri Messi ebe Willian nke Chealsea bịara nsọ inye gọọlụ ugboro abụọ na ọkara nke mbụ tupu ọ gba ọkpụ nyere ndị otu Conte ohere ị buru ụzọ n'elekere iri isii n'abụọ. Otu Barcelona sị n'aka Iniesta nye ọkpụ abaghị tupu Messi ejiri ụkwụ ekpe ya nye ọkpụ goolu ahụ na nkeji ịrị asaa n'ise nyere ha na otu Chelsea nhatanha. N'asọmpị Champions League ndị ọzọ, ndị amama Germany bụ Munich meriri Beskitas otu ndị Turkey ọkpụ ise asataghị ihe.	https://www.bbc.com/igbo/egwuregwu-43137884
sports	Standard Liege vs Arsenal: Arsenal ọ na-agbazi okirikiri n'ukwu ose?	"A ga-asị na Arsenal na-emezi kpọọpịị n'asọmpi ha, dịka ọ bụ ha merie taa echi ha ama afọ n'ala. Ọ bụ eziokwu na ha a ga-efela n'agba nke abụọ asọmpi Uefa Europa mana ike adịghị ha merie 'obere agụ' Standard Liege. Ndị Standard Liege bu ụzọ nye ha goolu abụọ na nkeji 47 na 69 site n'aka Samuel Bastien na Selim Amallah. Mana ha sitere ọnwụ saa goolu abụọ ndị a site n'enyemaka Alexandra Lacazette na Bukayo Saka na nkeji 79 na 81. Asompi gosiri na 'ihe na-ebe ka na-ebe' n'ebe otu egwuregwu Arsenal nọ. Ajụjụ ndị mmadụ abụrụ 'Kedụ mgbe nke a ga-ebi?' Punch emeghi njọ ịkpọ Buhari 'Major General' - NUJ Otu jịkọtara ndị ntaakụkọ bụ Nigerian Union of Journalist ekwuola na atụmatụ ndị ntaakụkọ Punch ịkpọ onyesiala Buhari ọchịagha abụghị ihe ọjọọ N'ozi odekawụkwọ ndị otu a bụ Shuaibu Usman Leman wepụtara, ọ sị ka a hụta nke a dịka ụzọ e ji a nwụchi gọọmentị na ngada dịka iwu si kwadoo. Ọ sị na ọ dị mma ka e nye ndị ntaakụkọ ohere ịrụ ọrụ ha dite n'ịgbaso ọchịchị dị mma nke gụnyere ịkwụwa aka ọtọ, irube isi n'iwu dgz. Leman sị na nke a bụghị ịkparị maọbụ ileda gọọmentị anya dịka ọtụtụ ndị si na-eche ya. A tụọla ndị ọrụ Inec abụọ mkpọrọ Ụlọikpe dị na Yola nke ọkaikpe Nathan Musa nọ n'isi ya atụọla ndị ọrụ Inec abụọ mkpọrọ afọ iri anọ na abụọ maka iri aka azụ. Ụlọikpe a nyere sị EFCC nwụchie onye bụbụ minista mmanụ agbịdị Diezani Allison-Madueke maka inye ndị a nde narị naịra atọ na iri isii na abụọ ka ha mee nrụrụaka na ntuliaka onyeisiala n'afọ 2015. Ụlọomeiwu ga-enyocha mwakpo ụlọikpe Ndị ụlọomeiwu enyela iwu ka kọmitii ha na-ahụ maka ụlọikpe nyocha mwakpo a sị na ndị DSS wakporo ụlọikpe ukwu dị n'Abuja. Onyeisi kọmiti a bụ sịnetọ Opeyemi Bamidele wepụtara atụmatụ a sịte na ọtụtụ mkpesa ndị mmadụ mere. N'egwuregwu Liverpool ji akụkụ anya ha na-akpị Takumi Minamino bụ nwafọ Japan na-agbara Red Bull Salzburg bọọlụ. Dịrektọ ndị Salzburg bụ Christoph Freund dị na ha Liverpool na-akpata nkata maka orire na ọzụzụ Minamino. Nkeji Ọ bụ Ipob na-ekesa akụkọ na e gburu ndịagha - Sagir Musa Ndị agha Naịjirịa sị na otu ihe onyonyo na-efegharị na intanet gosiri ihe ha sị dịka ebe ndị Boko Haram a na-egbu ndị agha Naịjirịa bụ aka ọrụ Ipob. Sagir Musa bu ọnụ na-ekwuru ndị agha Naịjirịa sị na ihe onyonyo a bụ arụrụ arụ ma sịkwa na ọbụghị na Naịjirịa ka o mere. Ihe onyonyo a gosiri ebe ndị dị ka ndị oyi egwu ji ụmụnwoke tupu ha agbagbuo ha. N'ime akwụkwọ mgasa ozi o zipụrụ Musa sị: ""Ndi agha Naịjirịa na ekwusike na onweghi ihe ọbụla mere dị otu a. Onweghi ihe ọbụla mere dịka igbu ọtụtụ ndị agha Naịjirịa n'ụbọchị iri nke ọnwa Decemba."" Ọ gakwara n'ihu kwuo na nyocha ha mere ihe onyonyo a gosiri na ọ bụ arụrụ arụ. ""Ọbụghị na Naịjirịa ka ihe a mere."" Ndị agha Naịjirịa sị ka ndị mmadu gbajọọ ya bụ ihe onyonyo. BBC Igbo ka na-enyocha ya bụ ihe onyonyo. Mgbo agbara ịnụta n'ọnụ Ipob amịtaghi mkpụrụ makana ekwenti ọnụ na-ekwuru ha bụ Emma Powerful agaghị. Site n'afọ 2020 gawa, ndị Afrịka niile ga-enwezi ohere ịbata Naịjirịa na-ejighi akwukwọ ikike Bekee kpọrọ 'visa'. Onyeisiala Muhammadu Buhari kwuru nke a n'Ijipt ka ọ na-ekwu okwu na nzukọ ọ gara maka udo na mmepe mpaghara Afrịka. Ya bụ Naijirịa bụzi buru akpa gị bịawa ma ịbụru onye Afrịka. Ndị ọrụ latrik akwụsịla abụbụọrụ Ngalaba na-ahụ maka ndị na-arụ ọrụ ọkụ latrik bụ nke akpọrọ National Union of Electricity Employees (NUEE) sị na nzukọ ha na gọọmentị nwere ụnyaahụ mịtara mkpụrụ nke mere ha jiri kagbuo abụbụọrụ ha. Ụlọọrụ ọkụ Ikeja Electric dere ozi a n'akara Twitter ha: Abụbụọrụ tinyere ọtụtụ mpaghara Naịjirịa n'ọchịchịrị dịka ọkụ latrik nyụru pịnyụ. N'ozi NUEE zipụrụ n'ụtụtụ a ha sị n'ihe kpatara abụbu ọrụ gunyere: ""Ngalaba na-ahụ maka ọkụ latrik ekweghị ịhụ ma nsogbu anyị nwere kemgbe 2013 ha resịrị ndị nkịtị ulo na-emepụta ọkụ latrik. ""Enwekwara ndi otu anyi ruru mmadụ 2000 a chụrụ n'ọrụ akwụbeghị ụgwọ ikpeazụ."" Ihe ọzọ ha metụtara ọnụ bụ na onwere akụnauba ndị otu ha e were nye ndị a goro ulọ ọrụ na-arụpụta ọku latrik nakwa iwepu ego ezumike ndị ọrụ etu na ezighi ezi. Ntuliaka mba Briten Taa ka ọ ga-akpọtụ na mba Briten, ebe ha ga-eme ntuliaka ịhọpụta onye ga-abụ onyeisiala ha. Otu onye n'ime Boris Johnson na Jeremy Corbyn ga-ama onye ga-ewere ọnọdụ ahụ mgbe a gụkọchara vootu. N'egwuregwu, Napoli ejirila Gennaro Gattuso tichie Carlo Ancelotti ha chụrụ n'ọkwa onye nchịkọta. Ebe Manchester City tetara n'ụra ka ha ji goolu anọ a satara otu, nke Gabriel Jesus nyere atọ n'ime ya, merie Dinamo Zagreb na Champions League. Gere akụkọ BBC Igbo na nkeji: Ihe nkiri a ga-amasị gị:"	https://www.bbc.com/igbo/afirika-50754803
sports	Manchester United na Sevilla: E sewaala Manchester United agba ka 'Samson'	Otu egwuregwu bọọlụ Sevilla nke mba Spen agụọrala ndị Manchester United egwu sị ha laruo na ndokwa ọ ga-adịrị gị mma. Ọkpụ goolu abụọ a satara otu ka ha ji dulaa ndị Man Utd ụlọ n'asọmpi osote ikpeazụ nke egwuregwu Europa League. Man Utd bu ụzọ were penaliti nye goolu nke mbụ. Iji penaliti nye goolu buzi nnọọ aka ọrụ ndị Man Utd, mere ọtụtụ ji akpọ ha Penchester United. Mana Sevilla sara goolu ahụ site n'aka Fernández Saez, ebe De Jong nyere goolu nke abụọ ha ji nwee mmeri. Ka ọ dị ugbua, Sevilla etozuola iso gbaa asọmpi nke ikpeazụ nke Europa League. Ha ga-ezute onye ọbụla meriri n'etiti Inter Milan na Shakhtar Donetsk n'abalị Mọnde. Akụkọ ndị ọzọ ga-amasị gị:	https://www.bbc.com/igbo/53802406
sports	Man United vs Man City: Udu ndị Man City ji bịa ichu iyi na be Man United akụwasịala	Manchester United emeela nwanne ha Man City e cheta e bewe site n'iji ọkpụ goolu abụọ asataghị otu merie ha na premier league. Anya mmiri pụrụ onye nchịkọta Man City bụ Pep Guardiola n'anya mgbe ụmụnne ha gbawara ha obi nke ugboro abụọ. Dịka umunne maara onwe ha nke ọma, ọ dịghịrị mfe inye goolu n'asọmpi a ruo na nkeji 30 mgbe oche goolu ndị City bụ  Ederson meghere ka Anthony Martial ji nye goolu. Man City gbalịrị ike ha inyeta goolu mana Man United ji igodo gbachie ọnụụzọ goolu ha. Mana nke kachasị gbawa ndị Man City obi bụ mgbe Scott McTominay nke Man United nyere goolu ha nke abụọ na nkeji 90 dịka ọ fọrọ tịkọm tịkọm ka e gbuchie bọọlụ. Ole gunnar solskjær emeriela Guardiola ugboro abụọ ha na-ezute ibe n'asọmpi premier league nke afọ a. Mmeria na-eme ya ugboro iri emeribeghi ndị Manchester United na nso nso dịka ha bụ ndị ise na tebụlụ premier league. Chelsea ayọchaala Everton ka akamụ ndụ Ihe Chelsea mere Everton n'asọmpi premier league dịka ebe okenye kpọbatara nwata n'ime ụlọ ma were agbajara na-apịazu ya ahụ niile. Ụkwụ Everton jiri malite asọmpi a abụghị 'ụkwụ nnama ji a ga Ụmụahịa'. Ha dịka ndị ike gwụrụ tupu asọmpi amalite. Nke a mere Chelsea ji were ohere ahụ gbaa aha ọkpụ goolu anọ chara acha iji sị ha 'anyị a na-achịkwanụ?' Ọ malitere na nkeji 14 mgbe Mason Mount gbara gburu gburu sụnye goolu nke mbụ ndị Chelsea. Na nkeji asaa (nkeji 21) na-eso ya Pedro nyere goolu nke abụọ. Mana Chelsea ezughi ike dịka ha tara ọtụtụ ohere inye goolu. Mgbe ọkara nke abụọ malitere Willian na Olivier Giroud nyere goolu nkeji 51 na 54 iji mee ya goolu anọ. Lampard bụ onye nchịkọta Chelsea asọghị anya na Ancelotti onye nchịkọta Everton bụ onye nkuzi ya n'oge gara, o wee nye ya ụdị mkparị a. Nke a ga-abụ ugboro abụọ Lampard na-emeri ndị nkuzi ya (Mourinho na Ancelotti) kamgbe o were ọkwa na Chelsea. Mmerie a dosara Chelsea n'ogodo anọ na tebụlụ premier League.	https://www.bbc.com/igbo/afirika-51793801
sports	Mauricio Pochettino: Tottenham esepụla ya oche n'otele	"Akụkọ mere ugbua na-akọwa na Tottenham ejiri azịza zapụ Mauricio Pochettino chịkọtara ha afọ ise. N'okwu ha depụtara iji gbasaa ozi ọchụchụ ya, Daniel Levy bụ onyeisioche klọb ahụ kwuru sị ""ọ rara anyị ahụ ime mgbanwe a. ""Ọ bụghị mkpebi anyị mere n'ọkụ ọkụ, kama ụdịrị ihe anyị gbatara na League na ngwụcha afọ gara aga na nke anyị na-agbata na mbido afọ ọhụrụ a agaghị ka anyị si chọọ"". EFCC na-enyo etu nwoke nọ na mkpọrọ si gwunwuo mmadụ nde dọla Otu nwoke nọ nga n'afọ 24 n'ụlọmkpọrọ Kirikiri dị na Legọs maka iji  intanet gwuo chamdum anọrọla ebe ahụ mee nke ka nke. EFCC chọpụtara na Hope Olusegun Aroke menwụrụ nke a n'ihi na o nwere ohere ịnwe ekwenti na ịntanet nke onye nọ na mkpọrọ ekwesịghị inwe. Gịnị ka Uche Nwosu ga-eme ugbua? Nke na-akpọtụ ugbua bụ na ụlọikpe mkpegharị n'Abuja akụchapụla akwụkwọ Uche Nwosu nke Action Alliance gbara Emeka Ihedioha nke PDP maka mpụtara ntuliaka ha mere na Febuary. Uche Nwosu na Emeka Ihedioha chịpụrụ ya na ntụlịaka nke gọvanọ n'Imo steeti bụ nke Inec nyere Ihedioha mmeri. Nke a na-eme dịka akwụkwọ Ararume na Uzodinma gbara Ihedioha dara mmiri. Ndị ọkaikpe mmadụ ise nke Jọstis Justice Oyebisi Omoyele nọ n'isi ya kpebiri ya bụ ikpe. Ndị a nille sị na Ihedioha enwetazughị vootu ikpo abụọ n'ụzọ atọ a chọrọ na steeti ahụ maka onye ga-abụ gọvanọ steeti ahụ. Nwosu, Ararume na Uzodinma rịọrọ ụlọikpe ka e wezụga mkpebi ụlọikpe ntụliaka bụ nke sị na Ihedioha meriri na ya bụ ntuliaka e mere n'ọnwa Maachị nke afọ 2019. Ọzọ mere taa bụ na ụlọikpe ukwu n'Ikeja kpụpụtara Ogunyemi Olalekan ka ọ bịa zara ọnụ ya. Olalekan bụ onye uweojii ahụ a sị  gbagburu nwokorobịa aha ya bụ Johnson Kolade na ọnwa maachị afọ a ebe ha na-ekiri bọọlụ na Mangoro, Legọs. N'ofesi, ụzụ atụọla ka a chọpụtara na ụfọdụ okpunnabụenyi ndị otu na-abụghị nke gọọmenti a kpọrọ Marie Stopes kere na Uganda nwere oghere maọbụ  nwee ike ịgbawa dịka ngalaba na-ahazi ọgwụ sị gbaa n'ama. N'egwuregwu, Edo steeti akpụọla otu egwuregwu ụmụnwaanyị ha isi akpụrụ Albertị. Gọọmenti steeti ahụ ekwetala na ha ga-ebido ịkwụ ụmụnwaanyị ahụ ụgwọ, dịka akwụrụ otu egwubọọlụ  ụmụnwoke Bendel Insurance. Ụzụ akwa na-atụ na Benue steeti ebe nwoke mmadụ aha ya bụ Seker Akaa, bụ onye odeeakwụkwọ ebighebi n'ụlọọrụ gọomentị, so nwunye ya bu afọ ime nakwa ụmụ ya abụọ were nwụọ n'ọkụ ahụ. Ndị ụweojii kwetara na otu ezianụlọ gụnyere mmadụ anọ nwụrụ n'ọkụ ọgbụgba ebe ndị agbatobi kwuru na ndị ahụ ahụghị ụzọ ha ga-esi gbalahụ ọkụ ahụ mgbe ha tetara. Onyeisiala Muhammadu Buhari agwaala ndị otu PDP na ndị ọzọ ha gbara gawa ụlọikpe maọbụrụ na mpụtara ntuliaka e mere na Kogi nakwa Bayelsa steeti edoghi ha anya. O kwuru nke a dịka Inec weliri aka Yahaya Bello dịka onye meriri ntuliaka ọkwa Gọvanọ na Kogi steeti. Otu na-achịkọta ndị egwuregwu n'ụwa niile edegarala minista na-ahụ maka egwuregwu na Naịjirịa akwụkwọ ozi ịkweta na ha enwetala dọlla otu narị puku na iri atọ bụ ụgwọ ha kwufere Naịjirịa mbụ."	https://www.bbc.com/igbo/afirika-50457347
sports	Brighton vs Tottenham: Asapụla tottenham ọcha ka azụ ite	Oke anya ajụ na-apa ndị Tottenham site n'ọkpụ goolu atọ a na-asataghị otu ndị Brighton ji saa ha isi. Dịka asọmpi melitere na nkeji 3, Brighton ji otu ọkpụ goolu sị n'aka Neal Maupay sị ndị Tottenham 'Unu abịala'? Tupu Tottenham ahọta ihe egwu na-akụ, Aaron Connolly nke Brighton nyere ha goolu ọzọ na nkeji 32. Nke a tinyere Tottenham na gbagharịa dịka ha enweteghi onwe ha ruo na ngwụcha ọkara mbụ. N'ime ọkara nke abụọ na nkeji 65, nwa amadị Aaron mere onwe ya aha ọzọ mgbe o mezuru goolu ha ọkpụ atọ. Tottenham siri ọnwụ niile ha nwereike ka ha nyeta ọ bụ naarị otu ọkpụ goolu mana Brighton foro ntụtụ taa na nke a agaghị eme. Cheta na Bayern Munich gbara Tottenhem ọkpụ goolu asaa asatara abụọ n'ụlọ n'asọmpi Uefa Champions League n'ime izuụka a. Mmeri a e meriri Tottenham dosara ha na ndị isii n'ogogo tebụlụ Premier League.	https://www.bbc.com/igbo/egwuregwu-49946491
sports	Gianni Infantino: Nwamadi a ga-eji ọgbọ na Fifa rue 2023	"Akụkọ dị mkpa taa: Gianni Infantino enwetala ohere ichi agba nke abụọ ya dịka onyeisi otu egwuregwu mba ụwa bụ Fifa. O nweghị ọnye zọsara Infantino ọkwa ahụ na ntuliaka e mere na Paris, isiobodo France. Infantino onye weghaburu ọchịchị n'aka Sepp Blatter n'afọ 2016 ga-eji ọgbọ rue afọ 2023. Dika ụwa niile na-eme ncheta gburugburu taa bụ Wenezde, otu WHO ekwuola  na nde mmadụ asaa na-anwụ kwa afọ site na ikuru ikuku adịghị mma. Ha kwuru na mmadu itoolu n'ime iri na-ekuru ikuku adịghị mma. Ngalaba na-ahazi njem okporoụzọ na Naijiria bụ FRSC ekwuola na opekata mpe mmadụ otu puku ,narị isi, iri na asatọ tufuru ndụ ha n'ihe mberede okporoụzọ  site na ọnwa Disemba rue ọnwe anwa Febụwari afọ 2019. Onyeisiala Muhammadu Buhari ekwela ndị bi n'obodo Abuja nkwa na ọchịchị ya ga-agba mbọ ịhụ na o chekwara ha agbanyeghi na ha atụnyereghị ya vootu. Buhari kwuru nke a mgbe ụfọdụ n'ime ndị bi n'Abuja gara kpọtụrụ ya n'Aso Rock n'emume Sallah. O kwuru na ọ ga-echekwa isi obodo ọchịchị Naịjirịa n'ihi na na ihe ọjọọ ọbụla mere ya ga-emetụta ya na ọchịchị ya. N'okwu ya ""Anaghị m eyi Abuja egwu maka ichekwa ya bụ ichekwa m nụ osote m, eche m na ha dị njọọ mere ha ji tụnyere PDP"" Gọvanọ Imo Steeti bụ Emeka Ihedioha aṅụọla iyi kwuo na ọ ga-anapụta ego Steeti ahụ niile bụ nke ezuru ezu. Ihedioha, onye kwuru nke a n'ọgbakọ idu ndị ụlọomeiwu steeti n'iyi ọrụ sị na ọ ga-eme nke a site n'enyemaka ndị ọrụ nchekwa dị iche iche. Ọnụọgụgụ ndị egburula n'ọgbaghara  Sudan eruola iri isii n'ime ụbọchị abụọ dịka ndị dọkịnta si kwuo. Ọgbaghara a malitere mgbe ndị ọrụ nchekwa ịgbanwe ọchịchị gbabara egbe n'etiti ndị gba aka ngwaọgụ na-eme ngagharịiwe. Otu Super Falcons nke Naịjirịa awụchiela na mba France maka asọmpi Iko Mbaụwa ụmụnwaanyị ga-ebiri ọkụ na Fradịde, bụ abalị asaa ọnwa Juun. Ha ga-amalite asọmpi a mgbe ha ga-ezute mba Norway n'ụbọchị Satọde n'ime Otu Aa."	https://www.bbc.com/igbo/afirika-48524329
sports	Under 17 Championship: Golden Eaglets azọọla Uganda ụkwụ n'isi wufe Semi final	Akụkọ kachasị tata Agbanyeghị tigbuo zọgbuo ndị a, ndị otu egwu bọọlụ Super Eaglets etinyela anyị ọchị n'ihu. Ha ejiriala otu ọkpụ otu ọkpụ gbaara ogbo ha nke Uganda ụgbọ nwamkpị n'asọmpị akpọrọ under 17 nations cup Ha wuferela na agba bụ osote nke ngwụcha n'asọmpi ahụ. Ọnụ na-ekwuru ndị uweojii na Ebonyi steeti bụ Loveth Odah ekwuola na ọgụ na ada n'etiti Ikwo na Izza ataala isi mmadụ asatọ ọzọ. Mmadụ ise n'ime ha sị otu ezinaụlọ bụ ndị gara ịnọnyere nwa ha mere emume ịbanye mahadum. Na Kaduna ndị ntọ egbuoala nwanyị bịara njem nleta na otu onye ọzọ ma tọrọ mmadụ atọ  n'Okpuru ọchịchị  Kajuru n'ụbọchị Satọde. Nke a mere ka mmadụ iri na otu nwụrụ n'aka ndị amakekwụ na steeti Benue n'isi ụtụtụ ụnyahụ N'ofesi,  Mazị tigbuo zogbu akarịa n'ụwa ugbua. Nke na-eme ugbua bụ na-agbaala ogbunigwe isii  na ụlọụka nakwa ụlọoriri na nkwari na Sir Lanka ebe ndị mmadụ na-agba Easter. Mmadụ iri abụọ awụọla ebe otu narị mmadụ na ụma iri isii merụrụ ahụ.	https://www.bbc.com/igbo/afirika-47975126
sports	Akụkọ kachasị n'abalị a: Salah ọ ga-aga iko mbaụwa?	Akụkọ ndị kachasị mkpa mere taa: Mo Salah tụnyere aka ya na-mmeri emeriri ha ụnyahụ Ị ma na Iko mbaụwa afọ a nwere ike ịcha Mohammed Salah? Onye nlekọta otu egwu bọọlụ Liverpool bụ Jurgen Klopp ekwuola na mmerụ ahụ Mohamed Salah nwere abụghị obere ihe, na ọ dịka ọgbajiri ọkpụkpụ olu ma ọ bụ nku aka. Ndị uweojii adọọla aka na ntị maka ogbunigwe dị n'ala Ndị uweojii akpọkuola ndị ọrụugbo na ndị ọrụụzọ ka ha saa anya miri maka ogbunigwe e liri n'ala oge agha. Ebere Amaraizu bụ ọnụ n'ekwuru ndị uweojii n'Enugwu steeti kpọrọ oku a na mkparita ụka ya na BBC Igbo nwere taa. Onyeisiala Buharị ekwela ụmụaka nkwa taa bụ ụbọchị ha Dịka taa bụ ụbọchị ncheta ụmụaka n'ụwa nịịle gbaa gburugburu, onyeisiala Buharị akpọkụola ndị nkuzi, ezinaụlọ nakwa ndị ọrụ nchekwa obodo ka ha do do do hụ na ụmụaka nwere ezi nchekwa na Naịjirịa. Onyeisiala kpọrọ okụ a n'ozi ya ebe oha na eze turu anya na ọ ga ekwute maka ụmụaka Chibok fọrọ na Leah Sharibu ka na-efu efu. Akụkọ mba ofesi; Amụma mmiri akwụsịla ndị ụgbọelụ na Britain Oke egbe igwe gbara na Britain unyaahụ emela ka ụgbọelụ ndị kwadoro ime njem taa kwusị njem ha n'ọdọ ụgbọelụ Stansted. Ya bụ egbeigwe tinyekwara okụ n'ebe ụfọdụ nke a sị na ndị na-achụ ọkụ gbanyuru n'isi ụtụtụ taa. Gere akụkọ mere n'utụtụ a n'otu nkeji: Ihe nkiri nke taa:	https://www.bbc.com/igbo/afirika-44274364
sports	Akụkọ kachasị mkpa taa: CAF amapụla ndị ọgba bọọlụ abụọ	N'egwuregwu, Ngalaba na-ahụ maka egwuregwu bọolụ na Africa amapụla ndị ọgbabọọlụ Naịjirịa abụọ n'isonye n'asọmpị nke U-17 a ga agba na Niamey maka afọ ha dị karịrị iri na asaa. Naijiria na BurkinaFaso ga-asọmpị echi n'elekere anọ iji mata onye ga-etozu ị ga asọmpị AFCON. Na Delta steeti taa, Otu mmadụ anwụọla mmadụ anọ meruru ahụ ebe ụfọdụ ka tọrọ n'okpuru ụlọụka dasara ndị mmadụ ebe ha na-aka ụka ụtụtụ na Deta steeti. Onyeisi ụlọomeiwu ukwu Bukola Sararki ekwuola na ya ga-enyeaka chọpụta ma gwọọ ndị pụtara n'ihe a. Ọzọ, Onyeisiala Muhammadu Buhari na ndị Naịjirịa na mba China enweela nzụkọ na mkparịta ụka ụnya ahụ dịka ọ gara mba ahụ. Na nzụkọ ahụ o kwuru na ụjọ anaghị atụ ya gbasara ntuliaka kwụọtọ na 2019 maka na ọ bụ ihe oji banye ọchịchị . Na mba ofesi, Ihe karịrị mmadụ puku iri emela ngagharị iwe n'ihi oge ezumike nka na mba Rọshịa. Gọọmentị mba ahụ na-akwado ịme oge ezumike nka afọ iri isii n'atọ maka  ụmụnwaanyị na afọ iri iss n'ise maka ụmụnwoke. N'ụtụtụ AMVCA kpọpụtara ndị ụlọ fiim ụnyaahụ Ndị ihe nkiri si Naijirịa na mba ndị ọzọ n'Afrịka gbakọrọ na Legọs unyaahụ maka emume akpọrọ Africa Magic Viewers Choice Awards. Emume nke afọ a bụ nke isii kemgbe ebidoro ịtụ ndị ihe nkiri ugo site na atụmatụ a. Ndi ihe nkiri zuru ka emee na ya bụ emume ebe ndị tụrụ ugo dika Adekola Odunlade, Omotola Jolade, Nyce Wanueri na ndị ọzọ. Aka m adịghị ya! - Rotimi Amaechi Rotimi Amaechi bụ onye chiburu Rivers steet kwuru na ọbụghị eziokwu na ọ họpụtara onye ga-azọ ọkwa gọvanọ n'APC n'ime Rivers Steeti. Akụkọ na-ekwu na ọ họpụtara Tonye Cole bụ onye ojiegoachọego ama ama, mana Amaechi kwuru na ọ bụ ndị iro na-ekesa akụkọ a. Nd agha Naịjirịa agọọla ebubo Ndịagha Naịjirịa na-ekwu na akụkọ ndị ntaakụkọ AFP dere na ndị Boko Haram gbagburu ndị agha Naịjirịa n'ụbọchị ole ole gara aga abụghị eziokwu. Ndị agha kwuru na ọ bụ ndị otu ha gbagburu ọtụtụ n'ime ndị agha Boko Haram. AFP dere na ndị Boko wakporo ndịagha Naịjirịa n'obodo Zari n'ime Borno steeti, nakwa gbuo ndị agha ruru iri atọ. US esepụọla aka enyemaka na Palistine Na mba ofesi, goomentị Amerika ekwuola na ha ga-akwụsị ịnye ego enyemaka ha na-enye ndị Palistine. Amerika kwuru na ha ga-akwụsị ịkwụ ego a ruru nde dọla narị atọ makana Palistine ka na-anabata ọtụtụ ndị agha iyi egwu n'ala ha. Gee akụkọ anyị n'ụtụtụ a Lee ihe nkiri anyị	https://www.bbc.com/igbo/afirika-45387557
sports	Liverpool vs Manchester United: Liverpool agwọọla Man Utd ka ji mpataka	Ọ bụ na nkeji iri na anọ ka ndị otu egwu bọolụ Liverpool nwetara kọna nke Alexander-Arnold jiri chọta isi Van Dijk. Ọ bụ nke bụ gọọlu mbu na asọmpị a. Na nkeji iri abụọ na ise, ndị Liverpool nyekwara goolu ọzọ kama ihe onynyo VAR kagburu ya. Mana ụfọdụ na asị na ọkwesịrị ị bụ goolu. Na nke yiri ibe ya bụkwa na nkeji iri atọ na isii ka ndị Liverpool nyekwara goolu ọzọ kama ogbu opi kagburu were sị 'off side'. Ndị Manchester United gbara mbọ lịka lịka ịsata goolu ahụ mana onweghị isi. Liverpool gosiri ha nkarị dịka ha nyere goollu nke abụo mgbe ọ fọrọ nkeji abụo ka egbuchie asọmpi a. Dịka ọ dị ụgbụa, Liverpool ka nọsịrị ike n'ọcheeze ha na EPL. Akụkọ ndị ọzọ ga-amasị gị: Ihe nkiri ga-amasị gị:	https://www.bbc.com/igbo/media-51170017
sports	Kamaru Usman vs Gilbert Burns: 'Nigerian nightmare' ga-alụ ọgụ na UFC n'ụbọchị Sọnde	Kamaru Usman bụ onye Naịjirịa na-eme egwuregwu ọgụ a kpọrọ 'mixed martial arts'. A mụrụ ya n'Edo steeti mana ọ hapụrụ Naịjirịa oge ọ dị afọ asatọ Kamaru Usman gwara BBC na o rere akpụ oge ọ bụ nwatakịrị. Ugbua, ọ bụrụla ọkaibe n'egwuregwu UFC. Kamaru Usman na Gilbert Burns ga-ezute onwe ha n'ụbọchị Sọnde iji mata mbe abụọ nke bụ oke. Lee ihe dike a eji 'Nigerian nightmare' gwara BBC maka onwe ya.	https://www.bbc.com/igbo/afirika-56045142
sports	Liverpool vs Chelsea: Liverpool amaburula iko 'Uefa Super 2019'	Iko Uefa Super Cup mere Chelsea ọ nọ nso erughi aka dịka Liverpool ji penariri ọkpụ goolu ise asatara anọ merie ha. Asọmpi a bụ ezigbo ọgụ na mgba dị n'etiti dike Ịngland abụọ dịka onweghi onye ọ dịrị mfe. Mgbe egwu a biri ọkụ, Liverpool n'atufughi oge malitere ịkwanye Chelsea ọkụ n'ike mana Chelsea kwechiiri. N'ihe dịka nkeji 15, Chelsea bịara dịka ndị a gbapere ụzọ mgbe ha malitere na-acha Liverpool ọkụ dị egwu. Oke ịcha ọkụ a mịtaara Chelsea mkpụrụ nke mere Olivier Giroud ji nye goolu na nkeji 36 iji gbapee ọnụụzọ goolu. Chelsea nyekwara goolu ọzọ site n'aka Christain Pulisic mana nwaanyị ogbu bọọlụ bụ Stephanie Frappart (France) gụpụrụ ya, kwuo na ọ bụ 'offside'. N'ime nkeji 48, mgba ọkara abụọ malitere Sadio Mane nyeere Liverpool goolu ha, iji mee ya otu ọkpụ otu ọkpụ. Otu egwuregwu abụọ ndị a kwechiri sị na o nweghi onye ka enye ibe ya goolu n'ọtụtụ oge n'ime asọmpi ha. Chelsea nyetakwara goolu ọzọ na nkeji 83 mana ndị ogbu bọọlụ sị na ọ bụ 'offside' nke mere ha ji gụpụ ya. Otu abụọ ndị a fooro ntụtụ taa rue mgbe nkeji 90 gachara, ma banye mgbakwụnye oge (Extra time). N'ime mgbakwụnye oge ahụ na nkeji 95, Sadio Mane nyeere Liverpool goolu, ebe Jorginho ji penariti nye nke ndị Chelsea na nkeji 101. N'ikpeazụ, onweghi onye meriri ibe ya na mgbakwụnye oge n'asọmpi a dịka ha nyere oner ha ọkpụ abụọ abụọ. Mana Liverpool ji penariti ọkpụ goolu ise asatara anọ merie Chelsea ma buru iko 'Uefa Super Cup 2019' Akụkọ ga-amasị gị:	https://www.bbc.com/igbo/egwuregwu-49348946
sports	Kobe Bryant: Ihe asaa ị kwesiri ịma maka nwoke a	"Kobe na nwa ya nwaanyị gbara afọ iri na atọ bụ Gianna so n'ime mmadụ itoolu nwụrụ na mberede ụgbọelu n'obodo Kalabasa dị na Kalịfonịa. Bryant nwụrụ n'afọ iri anọ na otu, ọtụtu ndị mmadụ nke gụnyere Barack Obama na ọtụtụ ndị ọzọ na-eru uju maka ọnwụ ya. Bryant bụ onye egwu bọọlụ nkata a ma ama n'ụwa niile. Nna ya bụ Joe Bryant tụkwara bọọlụ nkata n'agba NBA nke mba Amerịka. Lee ihe ise ịkwesiri ịma maka Kobe Bryant 1. Kobe Bryant turu ugo dịka onye kachasị n'egwuregwu bọọlụ nkata nke mba Amerịka ugboro ise 2. Ọ tụụrụ ndị otu Los Angeles Lakers bọọlụ afọ iri abụọ (20). 3. Bryant lara ezumike nka n'afọ 2016. 4. Ọ bụ kwa onye kachasị n'egwuregwu nkata bọọlụ nke afọ 2008. 5. Ọ bụ naanị ya bụ onye nweterela akara narị iri atọ (300) n'afọ iri atọ na anọ (34). 6. Kobe Bryant eturukwala ugo n'emume ndị kacha mee ihe onyonyo nke ""Oscar"" maka ihe onyonyo o mere nke a kpọrọ ""Dear Basketball"". 7. N'afọ 2003 ka e boro ya ebubo ịwakpo nwaanyị kama e mechara tụghapụ ya bu ikpe n'ụlọikpe. Ihe ikpeazụ o kwuru n'akara Twitter ya bụ ikele ogbo ya bụ Lebron James maka ịgafe ya n'ọkwa. Ihe ndị mmadụ nwere ikwu maka ọnwụ Kobe Bryant Barack Obama Donald Trump"	https://www.bbc.com/igbo/afirika-51251701
sports	Nigeria Vs Benin: Ugo Nigeria atụgbuola ọsa Benin Republic	"Ndị Super Eagles nke Naịjirịa gosiri na ha ka sokwa n'ihe a na-eme ka ha ji goolu abụọ a satara otu merie Bene Repọblik. N'asọmpi e ji akwado ntozuoke ndị ga-eso sọọ mpi Iko Mba Afrịka nke 2021 a gbara n'ọgbọegwuregwu dị n'Uyo, Akwa Ibom steeti, ndị Super Eagles ekweghị ezu ike ruo mgbe ha nwetara mmeri. Stephane Sessegnon nke Bene bu ụzọ dọpụta ọbara ka o nyere goolu na nkeji atọ e ji malite bọọlụ. Mana goolu Victor Osimhen ji penariti gbanye na nkeji 45 iji saa ya na nke Samuel Kalu nyere na nkeji 63, zuru iji gwa ndị Bene bụ ọbịa ha 'kwakọrọ lawa'. Mmeri ndị Super Eagles abụghị naanị ihe ndị mmadụ kpụ n'ọnụ makana ụfọdụ ihe na-atọ ọchị mere maka ndị na-egere egere. Ọmụmaatụ bụ etu onye na-akọwa ihe na-eme n'ọgbọegwuregwu si kwuo na Alex Iwobi ka na-agbara Arsenal bọọlụ kama Everton. Ọzọ tọrọ ọchị bụ etu onye ahụ sikwa kwuo sị:  ""Super Eagles 2, Naịjirịa 1"". Mana ọ ghọtara onwe ya, rịọ mgbaghara maka nkwuhie o kwuhiere. Ọzọ bụ na etu ha si lee bọọlụ n'elu ihe onyonyo amasịchaghị ha. Ọtụtụ kwuru na etu igwe na-ese foto si na-eseta ọgbọegwuregwu ahụ nakwa ihe na-eme n'ime ya, dị ka nke ndị mgbe ochie. Ihe nkiri a ga-amasị gị:"	https://www.bbc.com/igbo/egwuregwu-50386382
sports	Chelsea vs Grimsby: Chelsea ejirila Grimsby kwụọ aka ka ha gbara ha 7-1	"Ndi Chelsea egosila ihe ha ji bụrụ dike n'asọmpi iko EFL mgbe ha zutere ndị otu bọọlụ Grimsby na agba nke atọ ya bụ iko. Ọ bụ nwaokoroọbia nke Chelsea bụ Reece James ka ndị mmadụ kpụ n'ọnụ mgbe agbachara asọmpi a. James dị afọ iri na itolu nyere aka were hazie bọọlụ nke mere ka Batshuayi ji nye goolu nke abụọ na nkeji asaa. Ọ bụ James nyekwara goolu nke ise ma hazie kwa bọọlụ ndị otu ya jiri nye goolu abụọ. Onyenkuzi ndị Chelsea bụ Frank Lampard kwuru maka nwaamadi a were si ""James egosila ihe ọ pụru ime, ọ nyere otu goolu ma hazie abụọ. n'uche obi m, ọ ga-abụ nnukwu mmadụ na chelsea maka na nke a ka bụ mbido ya"" . Dika o siri gaa, Ross Barkley kpuhere ite goolu ndị chelsea na nkeji anọ ebidochara asompi a. Michy Batshuayi sitere na nhazi Reece James were mee ya abụọ. Ndị Grimsby Town nwere olileanya mgbe Matt Green nyere otu goolu na nkeji nke iri na itolu. Kama nke a dịka ọkpalịrị mụọ ndị Chelsea nke mere ka ha jiri Penariti sitere n'ụkwụ Pedro were mee ya goolu atọ na nkeji iri anọ na atọ. N'agba nke abụọ n'asọmpị ahụ ka Kurt Zouma, Reece James, Batshuayi na Callum Hudson-Odoi  jizi goolu otu otu were mezuo ya asaa zuru oke. Dika ọ di ugbua, ha ga-ezute ndị otu bọọlụ Manchester United n'asọmpi ọzo n'iko EFL. Ka chi na-efo, ndị ọkaiwu na ndị ezinaụlọ Omoyele Sowore nke akpọchiri  lahụrụ n'isiụlọọrụ ndị uweojii pụrụiche bụ DSS dịka ha na-eche ka atọhapụ ya ka ụlọikpe si kwuo. DSS ka jichiri Sowore n'ụlọ mkpọrọ n'agbanyeghị na ụlọikpe enyela iwu ka atọghapụ ya. Enyinnaya Abaribe na ndị ụlọomeiwu gụnyere Abba Moro, Gabriel Suswam, Ibikunle Amosun na Solomon Adeola agbarụọla ihu Ha kwuru na mgbachi gọọmentị gbachiri oke Naịjirịa na mba Benin na-ebute ntaramahụhụ nye ụmụ Naịjirịa na-azụ ahịa n'ebe ahụ. Otu okpuruọchịchị na mba Italy eweghachila nha euro narị atọ n'ọma ha dara otu nwoke Naịjirịa maka ịzachapụ okporo ụzọ ha. Nwoke ahụ aha ya bụ Monday kwuru na o họọrọ ịza okporoụzọ karịa ịrịọ arịrịọ. Man Utd lara n'ezigbo nta ka ha kwotere ọnwụ site n'imerite penariti n'agbanyeghị na ndị ha zutere bụ otu egwuregwu ha kagburu akagbu Ebe otu Chelsea jiri ọkpụ goolu asaa asatara otu wujuo nkata otu Grimsby mgbe ha zutere onwe ha."	https://www.bbc.com/igbo/afirika-49835630
sports	Arsenal vs Tottenham: Kama anụ Arsenal ga-agbalahụ ha, ekwobiri ya ọdụ	Egwu tara akpụ mgbe Arsenal an Tottenham Hotspur pịakọrịtara nkụ n'ọgbọegwu Emirate na mgbede Sọnde. Arsenal malitere ịzọ onwe ha azọ mgbe Eriksen nke Tottenham tinyere goolu mbụ ha na nkeji 10 amalitechere ya bụ egwu. Ka a na-ekwu nke a, Kane were penariti tinyere Tottenham goolu nke abụọ ha nke mere ka ụwa gbaa Arsenal gharị n'oke ehihie. Obi kooro Arsenal n'elu ka Tottehman jidere ya bụ ọnọdụ ruo mgbe achọrọ ịpụ ezumike bụ mgbe ha jiri chiri ọkụ sowe Tottenham n'azụ. Mgbe ọfọrọ naanị otu nkeji ka oge ezumike kụrụ ọnụ ka Lacazette tinyere otu mpio ndị Tottenham  iji mee ka ndị otu ha kuda ume. Mpempe akwụkwọ ịdọ aka na ntị nwụrụ ọnwụ na ya bụ asọmpị dịka Tottenham ritere ise, Arsenal rite anọ. Mgbe abatara ya bụ ezuike, Tottenham gbara mbọ ka ha were otu ọkpụ mara ya n'elu were laa mana ume ha ezughị ya dị ka Aubameyang tinyeere ha aja na garị site na-inye otu goolu na nkeji iri asaa na otu bụ nke mere na ike ha ha nhatanha. Ya bụ egwu bọọlụ biri na Arsenal 2 - 2 Tottenham Hotspur	https://www.bbc.com/igbo/afirika-49545794
sports	Nigeria vs France: Fransị agbarala Naịjirịa ụgbọ nwamkpi?	"Ngwongwo eji mara Super Falcons kụwasịrị taa dịka Fransị meriri ha n'asọmpi Ikombaụwa ụmụnwaanyị. Ọ bụ ihe ịtụ anya mgbe Renard nyere goolu ya na nkeji 79 maka na ọ bụ ugboro abụọ ọ gbara ya bụ penariti. Nnadozie chetara penariti nke mbụ Renard gbara mana ọ dara iwu nke teknụzụ VAR gosiri eji nye ya ọzọ. Iwu a ọ dara mekwara na Nnadozie dị afọ 18 rite akwụkwọ edo ebe Ngozi Ebere ritere akwụkwọ ọbara na nkeji 75. Norway ji kwa goolụ abụọ merie mba Sawụt Koria mgbe ha zutere onwe ha. Frans pịara Saụt Koria 4:0 ma jirikwa 2:1 merie Norway, nke nyere ha owere ịbụrụ sọsọ ndị gafere agba nke abụọ na ""Group A"". Naịjirịa na onwe ha agbataghị ihe mgbe ha zutere Norway ji 3:0 sị ha ga nu mụta ọfụma. Falcons na-eche ugbua ịchọpụta ma ha a ga-alachita ma ha a ga aga ihu n'asọmpi a. Ndị ọrụ gbata gbata na-ekwu ọnụ ọgụgụ mmadu nwụrụ n'ebe ndị omekome atọ gbara ogbunigwe dị ha n'ahụ na Borno Steeti nwereike rịa. Mmadụ iri atọ nwụrụ n'ihe a mere n'ebe a na-ekiri TV ka ihe ruru mmadụ iri anọ n'asatọ merụrụ ahụ. Onwebeghị otu sị na ọ bu ha kpara mkpamkpa a. ""mewe ka ndị isiala India na Saụt Afịrịka!"" Onye kwuru nke a bụ aka chịbụrụ Anambra steeti bụ Peter Obi ka o na-adụ Onyeisiala Buhari ndụmọdụ maka ime ọsịsọ wepụta aha ndi ya na ha ga-arụ ọrụ. Ọ bụ n'ụbọchị nke ise nke ọnwa Jụlaị ka a ga-ama onye ga-akwụrụ ka gọvanọ Osun steeti. Ụlọikpe ukwu bụ Supreme Court ga-ekpebi ikpe dị n'etiti Ademola Adeleke nke PDP na Gboyega Oyetola nke APC maka ọkwa Gọvanọ nke steeti ahụ."	https://www.bbc.com/igbo/afirika-48665066
sports	Uefa Champions League: Ndị ga-ezute ibe	Ka Uefa mechara nhọpụta e ji ama otu egwuregwu bọọlụ tozuru ịba ọnwa ọhụrụ na Champions League, lee ndị ga-agba ibe ha. Cristiano Ronaldo ga-ezute Manchester United ọzọ; otu ọ gbabuuru bọọlụ ma bụrụ ebe ọ nọ bulie iko Champions League ya nke mbụ. Ndị Paris Saint-Germain ga-ezute Liverpool ebe Barcelona ga-anabata Mauricio Pochettino na ndị otu ya bụ Tottenham na Camp Nou. N'otu A ATLETICO MADRID BORUSSIA DORTMUND MONACO CLUB BRUGGE N'otu B BARCELONA TOTTENHAM PSV EINDHOVEN INTER N'otu C PSG NAPOLI LIVERPOOL RED STAR  BELGRADE N'otu D LOCOMOTIV MOSCOW FC PORTO SCHALKE GALATASARAY N'otu E FC BANYERN MUNCHEN SL BENFICA AFC AJAX AEK ATHENS N'otu F MANCHESTER CITY FC FC SHAKTAR DONETSK OLYMPIQUE LYONNAIS TSG 1899 HOFFENHEIM N'otu G REAL MADRID CF AS ROMA PFC CSKA MOSKVA FC VIKTORIA PLZEN N'otu H JUVENTUS FOOTBALL CLUB MANCHESTER UNITED FC VALENCIA CF BSC YOUNG BOYS	https://www.bbc.com/igbo/afirika-45357712
sports	Tyson Fury vs Deontay Wilder III: Fury akụọla Wilder ihe a na-akụ onye zuru ohi n'Otu Nkwọ Ọnịcha	Ọ bụrụ na Deontay Wilder pụta ụwa ọzọ, ọ gaghị echere Tyson Fury aka mgba ọzọ n'ihi ụdị ihe Fury kụrụ ya taa. Mana nke bụ eziokwu bụ na Wilder gbalịrị ike ya, mana nwoke na ibe ya ha bụ n'ọnụ. Lee etu ọkpọ ahụ siri gaa n'isi ụtụtụ ụbọchị Sọnde, abalị iri nke ọnwa Ọkụtoba afọ 2021 N'agbanyeghị na Tyson Fury meriri ọgụ a, anya ya hụkwara ndị mmụọ n'ihi na Wilder abụghị ofe nkupu. Oge ọgụ a ruru agba nke atọ, Fury kuturu Wilder n'ala, o bilie. N'agba nke anọ Wilder akụtuo Fury n'ala, o bilikwaa. N'eziokwu, ugboro abụọ ka Wilder kụrụ Fury ọkpọ ọ sụọ ike n'ala, mana Fury bilichara. Oge ọkpọ ahụ banyewere agba nke asatọ, ka ike malitere ịgwụ Wilder, mana ọ gbalịrị n'aga n'ihu. N'agba nke iri, Fury kụnyekwara Wilder ajụ n'anya, ọ sọọ ganagana sụọ ike n'ala, mechaa bilikwaa. Mana oge Fury chọziri iji ọkpọ kụkpọọ Wilder anya, n'agba nke iri na otu, Wilder ji afọ ruo ala, nke mere ka onye ogbu opi kpebie na ọgụ ahụ ebiela. Ugbua, ihe fọziiri Fury bụ ichebiri Anthony Joshua maọbụ Oleksandr Usyk iji bụrụ ọkaibe n'ezie n'asọmpi ọkpọ n'ụwa. Tyson Fury abụrụla Eze dịka o meriri Deontay Wilder n'ọkpọ asọmpị WBC. Ọ bụ n'agba nke asaa ka ndị otu Deontay Wilder weliri aka elu tupu asọmpi a abụru akwamozu. Tyson Fury enyeghị Deontay Wilder efe imeharị ahụ. Gịnị ka mmeri a pụtara? I chetara na ọ bụ n'afọ 2015 ka Fury metụrụ mmerị dị etu a aka. Akukọ kwuru mgbe ahụ na ihe kpatara Deontay ji anyụ ya anya kamgbe afọ ise ndị a bụ maka ahụ ibu ya nakwa ihe ndị ọzọ. Mana ọ dịka Fury riri amosu eji atahụ were pụtazịa n'afọ 2020 wee mewa Deontay obi site n'ikụfụ kpakpando n'anya n'agba ugboro ugboro nke asọmpị a. Nke a mere ka ndị ọnụ na-eru n'okwu kwuo na ọ bụ okwu ka Fury ji mmeri a kwuo. Nke mbụ sị n'akara twitter nna ukwu @LennoxLewis kelere Fury ma gwa Wilder ka ọ mụrụ akọ site na mmeri a. @nielo_2wit kwuru na ọ bụ etu a ka ụwa dị. Mana @RyanCFowler nwere ozioma pụrụiche nye Deontay Wilder. @luckiest2020 weputara ozi Wilder na Fury zigara onwe ha ma kwuo na ọ dịghị mma ka mmadụ kparịa Chukwu.	https://www.bbc.com/igbo/afirika-51602835
sports	Anthony Joshua ga-ezute Jarrel Miller n'asọmpi	"Akụkọ dị mkpa: Anthony Joshua na Jarrel Miller ga-asọ mpi N'egwuregwu, Nwafọ Naijiria na-agba mgba n'aha mba  Briten bụ Anthony Joshua ga-alụ ọgụ ya mbụ na mba Amerika oge ya na Jarrel Miller ga-ezute na Madison Square Garden maka ịzọ ikike ya dịka ọkaibe na mgba n'ụwa niile, n'abalị mbụ. Onye bụbu onyeisi otu jịkọtara ndị ọkaiwu na Naịjirịa (NBA) bụ Olisa Agbakoba akatọọla iwu ụlọikpe  pụrụ iche a kpọrọ 'Code of Conduct Tribunal (CCT)' nyere ka a nwụchie  ọkaikpe Onnoghen. N'ụbọchị Wenezde, onyeisioche tribunal bụ Danladi Umar nyere iwu ka anwụchikọ Onnoghen n'ihi na ọ bịaghị n'ụlọikpe. Mana n''akwụkwọ ozi o wepụtara, Agbakoba kwuru na ""CCT kwesịrị ichere mpụtara ikpe gbasara okwu ahụ nke ka nọ NJC, ụlọikpe mgbegharị nakwa ụlọikpe ukwu nke etiti"" Ọ kọwara na agwa megidere usoro ịgbaso ihe dịka o siri kwesi. Aka na-achị Ebonyi steeti ma bụrụkwa onyeisi ọgbakọ ndị gọvanọ Ọwụwa-Anyanwụ bụ Dave Umahi nakwa onye ndu otu Ohaneze bụ Nnia Nwodo agọọla ebubo Nnamdi Kanu boro ndị gọvanọ Igbo na ha bụ ndị kpara mkpata ka ha gbuo ya. Ha kwuru na ebubo ahụ bụ asị kpụ ọkụ na ọnụ n'ihi na ọ bụ aghara Nnamdi Kanu kpara mere ka ndị agha Naijiria wakpo ụlọ ya n'oge Egwu Eke. Mmadụ 15 nwụrụ n'achụmta vootu APC na Pọtakọt Ụlọọgwụ 'University of Port Harcourt Teaching Hospital"", (UPTH) ekwuola na ọ bụ mmadụ 15 nwụrụ n'ọgbọegwuregwu Adokiye Amiesimaka, ka otu 'All Progressive Congress"" (APC) mere achụmnta nke ọkwa onyeisiala n'abali iri na abụọ nke ọnwa Febrụwarị, 2019. Ndị nwụrụ gụnyere  ụmụnwaanyị iri na abụọ na ụmụnwoke atọ. Ndị imeobi gọọmenti mba Zimbabwe ekpebiela iwepu iwu megidere ndị ọrụ mgbasaozi nke e ji nwụchie ndị ntaakụkọ ma mechikwa ọtụtụ ụlọọrụ ntaakụkọ oge ọchịchị Robert Mugabe."	https://www.bbc.com/igbo/47231625
sports	Kelechi Iheanacho: Nna m achọbụghị iji ntị anụ na m na-agba bọọlụ	Kelechi Iheanacho na-agbara Naịjirịa bọọlụ akọwala ihe ọ gabigara n'aka nne na nna ya mgbe ọ na-amalite ịgba bọọlụ. Na mkparịta ụka ya na BBC Igbo, Iheanacho sị na na mbụ, nna ya akadoghị ka ọ gbaa bọọlụ. Mana ugbu a, obi ụtọ na-eme nna ya n'ihi na ọ bụ onye ama ama n'egwuregwu bọọlụ. Ọ zarakwara ajụjụ banyere alụmnwaanyị ya. Ndị mere akụkọ a bụ Ikechukwu Kalu na Nnamdi Agbanelo Kirizie ajụjụ ya ebe a.	https://www.bbc.com/igbo/afirika-48589491
sports	Nigeria Paralympics: 'O nweghi mgbe m ji rọọ nrọ ịbụ onye egwuregwu' - Lauritta Onye	"Lauritta Onye bụ onye na-anọchị anya Naịjirịa n'egwuregwu ndị ike dị n'obi ekwuola etu o si bido ya bụ ihe. Ọ kọwara etu o si bịa Legọs ime ejije Nollywood, tupu mmadụ agwa ya maka isonye n'ihe egwuregwu. Ọ malitere ịnọchite Naịjiria n'asọmpi n'afọ 2008. Lauritta bụ akpụrụka n'ịtụ ""shotput"", ebe o riterela onwe ya na Naịjirịa ọlaedo abụọ nakwa ọlaọcha abụọ. A mụrụ Lauritta bụ nwaanyị Imo state bụ ""a kwaa a kwụrụ"" n'ụbọchị anọ nke ọnwa Jenụwarị, 1984. Gere ọnụ okwu ya ebe a:"	https://www.bbc.com/igbo/afirika-55849306
sports	Madagascar vs DR Congo: Madagascar ewerela mpi sụkpọọ DR Congo anya	Akụkọ dị mkpa: Madagaska ji Penariti ọkpụ anọ asatara abụọ merie DR Congo iji tozuo oke n'agba anọ nke ikpeazụ asọmpi Total AFCON 2019. Asọmpi ha chịị ezigbo ọkụ dịka mba abụọ a nyeritara onwe ha goolu abụọ abụọ ma kwechiti rue n'ogogo ịgba penariti. Madagaska nyere goolu ha na nkeji 9 site naka Ibrahim Amada nakw na nkeji 77 site n'aka Faneva Andriatsima. Na nkeji 21 Cedric Bakambu nyeere ndị DR Congo goolu mbụ ebe Chancel Mbemba mezuru ya abụọ na nkeji 90. N'ogogo Penariti, Madagaska nyere goolu anọ ma gbapụ DR Congo nyetara naanị goolu abụọ. Otu jikọtara ụmụnwaanyị nke ngalaba Abuja akpọọla ekwe nkụ na ha anabataghị arịrịọ Sịnatọ Elisha Abbo rịọrọ maka ịma nwaanyị aka ntị. Ụmụnwaanyị a sị ka ama sịnetọ a ikpe ma taa ya ahụhụ ruru ya iji kuziere ndị ọzọ ihe. Mba Ịran ekwuola na ha ga-enupuisi n'iwu na-achịkwa iji Uranium emepụtN'a ngwaagha nuklịa nke ha na mba Yorupe tinyere aka na ya n'afọ 2015. Mịnịsta na-ahụ maka mba ndị ọzọ bụ Abbas Araqchi sị na ha chọrọ ichebe iwu a mana mba Yurope achọghị imezu nkwa ha kwere. Ndị egwu bọọlụ ụmụnwanyị nke mba Amerịka emeela ndị ogbo ha nke mba Netherlands taa kpuchie ọnụ n'asọmpi nke ikpeazụ Iko Mbaụwa taa. Amerịka ji ọkpụ goolu abụọ asataghị asata wee menyụọ ndị Netherlands anya ma maburu ya bụ iko. Nke na-akpọtụ n'Imo steeti taa bụ na Uloma Nwosu bụ nwa Rochas Okorocha nke Uche Nwosu na-alụ akpụpụla Gọvanọ Imo steeti bụ Emeka Ihedioha na ndị ọzọ ụlọikpe. Uloma na-ebo ha ebubo iji ike tikaa ụlọahịa ya akpọrọ House of Freeda ma buru ngwaahịa ya. O sị na ha ga-akwụ ya ijeri naịra ise n'ụma. Buhari n'AfCFTA Taa, atụrụ anya na onyeisiala Mohammadu Buharị ga-etinye aka n'akwụkwọ maka ihibe ogige azụmahịa nke mba Africa. Buhari nọ na Niger Republic ugbua ebe onye nnọchita anya obodo ahụ na Naịjịrịa bụ Attahiru Dahiru kelere Buhari maka ihe onyinye o nyere ha maka ikpokọba ya bụ ọgbakọ. Buhari bunyere Niger Republic ụgbọala iri anọ na asaa nakwa ngwaagha di iche iche bụ nke ga-enye aka ka ha hazie ya bụ ọgbakọ n'udo. Ọgbajuo dọrọ na Lampedusa, Italy Ụmụibe, ụgbọmmiri bu ndị njem gbara ọsọndụ akachiela ntị kwụsị na ọdọmmiri nke Italy agbanyeghị mmachị amachiri ha. Otu awa ọ kwụsịchara ebe ahụ ụbọchị Satọde, ọnwebeghị onye ekwere tụọ ụkwụ n'ala n'ime mmadụ iri anọ na otu ya bụ ụgbọ bu. Ndị uweojii n'Abuja ekwuola na ha nwere ike ịkpọpụ Elisha Abbo ụlọikpe n'izu a maka akantị ọ mara nwaanyị kụ nwa n'aka. Ụlọomeiwu ukwu hibere kọmiti ga-enyọnye anya n'akparamagwa ya bụ nwoke nke Sam egwu nọ n'isi ya N'egwuregwu, Naịjirịa enwerela ọkpụ atọ asatara abụọ merie kamerun n'iko Afcon agbara n'Ijipt ụbọchị Satọde. N'otu aka ahụ Saọt Afrika ji otu ọkpụ chụpụ mba Ijipt na ya bụ asọmpi.	https://www.bbc.com/igbo/afirika-48899192
sports	Cristiano Ronaldo ahapụla otu M﻿anchester United	"Cristiano Ronaldo ahapụla otu manchester United. N﻿ke a na-abịa dịka Ronaldo na onye ntaakụkọ aha ya bụ Piers Morgan nwechara mkparịtaụka ebe ọ nọ katọọ Man Utd nakwa ndị nlekọta ha. N﻿'akwụkwọ ozi si n'aka Manchester United pụta, ha kwuru na nke a bụ nkwekọrịta ha na Ronaldo nwere. ""﻿Otu a na-ekele Ronaldo maka aka niile o nyere n'ugboro abụọ ọ nọrọ na Old Trafford,"" akwụkwọ ozi ahụ kwuru. H﻿a kwuru na ha na-ekpere Ronaldo ekpere ọma maka ya na ezinụlọ ya. N﻿'otu aka ahụ kwa, Ronaldo wepụtakwara ozi ma kwuo na ""mụ na Manchester United ekwekọrịtala ịkagbu nkwekọrịta anyị na-erubeghị eru"". Ọ﻿ ka fọrọ ihe dịka ọnwa asaa ka nkwekọrịta Ronaldo na ndị Manchester United bịa n'isi njedebe, mana ugbua, ha akagbuola ya kpamkpam. N﻿'akwụkwọ ozi ya, Ronaldo kwuru sị: ""Ahụrụ m Manchester United n'anya, ahụkwara m ndị nkwa ya niile n'anya, onweghị ihe ga-agbanwe ya. Mand ka ọ dị ugbua, echere m na oge eruola mgbe m ga-aga ebe ọzọ gaa chọọ ihe ọhụrụ."" ""﻿Ana m ekpere ndị otu Man Utd ekpere ọma maka ọdịnihu."" A﻿sọmpi ikpeazụ Ronaldo gbaara Man Utd bụ n'ụbọchị isii nke ọnwa Nọvemba 2022, oge Aston Villa ji ọkpụ goolu atọ asatara otu merie ha. Ronaldo na onye nkuzi ndị Man Utd bụ Eric Ten Hag nwere nghọtahie na Nọvemba 3, na asọmpi ha na ndị Tottenham, mgbe Ten Hag chọrọ itinye ya dịka asọmpi ahụ na-achọ ịgwụ, mana Ronaldo jụ ịbata. N﻿ke a mere ka Ten Hag ghara itinye ya n'asọmpi Man Utd na Chelsea. N﻿a mkparịtaụka Ronaldo na onyentaakụ a ma ama nwere n'izuụka gara aga, o kwuru na Ten Hag gharịpụrụ ya, ma kwukwaa na ya na-eche na Man Utd chọrọ ka ọ pụọ n'otu ha. O kwukwara na ya ahụghị ihe mgbanwe ọbụla na Man Utd kamgbe onye nkuzi mbụ ha bụ Alex Ferguson lachara ezumike nka n'afọ 2013. R﻿onaldo na ndị otu bọọlụ mba ya bụ Pọtụgal nọ na Qatar ugbua dịka ha na-esonye n'asọmpi Iko Mba Ụwa nke 2022. A﻿mabeghị otu bọọlụ ọ ga-esonye n'afọ na-abịanụ. R﻿onaldo si otu Sport Lisbon nke mba Pọtụgal bata otu Manchester United n'afọ 2003, ma pụọ na 2009. Ọ﻿ bụ na Man Utd ka ọ nọ rite nturuugo 'Balon d'Or' nke mbụ ya. Ọ gbaara Man Utd asọmpi 196 ma nyete goolu 84 tupu ọ pụọ gawa Real Madrid. N﻿a 2021, Ronaldo batakwa otu Man Utd ọzọ, gbaa asọmpi 40 ma nye goolu 19 tupu ugbua."	https://www.bbc.com/igbo/articles/cjr2nnlk42do
sports	Chelsea v Bournemouth: Bournemouth akụnyela Chelsea ikputu ọnụ	A ka nwereike ịzọpụta otu Chelsea na izu Premier League a? Ọ bụ ajụjụ ndị mmadụ kpụ n'ọnụ dịka otu Bournemouth mere ka ala meghe ọnụ loo ha bụ Chelsea mgbe ha zutere onwe ha. Ihe bụ isi sekpụ ntị n'okwu bụ goolu Gosling nyere na nkeji 84 dịka asọmpị ahụ na-erute na njedebe. Hudson-Odoi nwara ịsachachi ọkpụ ahụ ugboro abụọ na nkeji 90 mana ọ mịtaghị mkpụrụ. Ihe kachasị wute Chelsea na  mmeri a bụ na e meriri ha na be ha bụ Stamford Bridge. Chelsea na-enwe olileanya na ha ga-abanye n'otu iri na isii ikpeazụ. Otu Tottenham na-echezi ha n'ihu ugbua. Akụkọ ndị ga-amasị gị	https://www.bbc.com/igbo/egwuregwu-50796702
sports	Anthony Joshua, Kechi Okwuchi na ndị ọzọ wuru n'izu a	"Site n'ọgụ na mgba n'etiti Aisha Buhari na Garba Shehu ruo na ọchịchịrị kpudoro Naịjirịa izu ụka dị kpọ kpọ. Dịka akụkọ na-arị ibe ya elu, BBC Igbo na-ewetara gị ndị ka ibe ha wu ewu. Lee ha ebe a: Otiọkpọ a ma ama bụ Anthony Joshua kụpụrụ Andy Ruiz ọkwụrụ n'anya. O meriri ya na nzụkọ abụọ ha nwere na mba Sawudi Arabia. Otiegwu mba Amerịka bụ Cardi B bịara njem egwu na Naịjirịa nakwa Gana. Ndị sepụtara isi na Gana malitere iwere ya iwe n'ihi na ha chere na ọ gbajọrọ ha mana ọ bụ afọ na-asa ya. Babatunde Fowler pụrụ, Muhammad Namianọchie Muhammad M Nami bụ onye Onyeisiala Buahari họpụtara ga-anọchị anya Babatunde Fowler n'ụlọọrụ FIRS. Ndị mmadụ boro onyeisiala ebubo na ọ chụrụ Fowler n'ọrụ mana ọ pụtara na oge ya abịala na njedebe. Kechi wuru na soshal midia dịka o chetara ndị ogbo ya nwụrụ na ihe mberede ụgbọelu Sosoliso n'afọ 2005. O kelere chineke ma kwanyere ndị nwụrụ anwụ ugwu. Ụlọikpe ECOWAS nke dị n'Abuja kachapụrụ akwụkwo Nnamdi Kanu gbara gọọmentị Naịjirịa. Ha kwuru na o gosighị ihe akaebe na gọọmentị Naịjirịa nwụchiri ya ma megbu kwa ya. Aisha Buhari tipuru mkpu maka onye enyemaka di ya bụ Garba Shehu na-akapagbu ya. Shehu na onwe ya kwuru na o nweghi onye ọ na-etinte ọnụ n'okwu ya. ""General Buhari"" na ụlọntaakụkọ PUNCH Ụlọntaakụkọ Punchi iji gosi iwe ha maka etu ọnọdụ Naịjirịa siri dị foro ntutu taa na ha ga-agbanwe aha a na-etu Onyeisiala. Ha siri na rue mgbe ihe ga-adị mma, ha ga na-akpọ ya ""General Buhari"" kama ""Onyeisiala Buhari"". Ndị ọrụ ọkụ latrik gbara abụbọ ọrụ ihe ruru abalị abụọ nke mere na ala niile gbara ọchịchịrị Ha kwụsịrị abụbọ ọrụ ha ụnyaahụ nke mere na ọkụ bịara n'ọtụtụ ebe na Naịjirịa. Dịka ọnwa Disemba siri che mmadụ niile n'ihu, BBC Igbo chukwitere onye tiri egwu ahụ wuru ewu. Lee ihe anyị na ya kpakọrịtara n'ehihie Fraịde."	https://www.bbc.com/igbo/afirika-50717114
sports	Liverpool vs Arsenal: E meela Arsenal ọnọ nso eru aka	N'agbanyeghị na egwuregwu nke taa dị ka ebe e butere nkata na-atụju ya goolu, e mechara gbapụ otu onye. Makana asọmpi Iko Carabao bụ nke a na-agbapụ mmadụ, e mechara ruo na gbaa ka anyị laa, nke e ji penariti mee. Hector Bellerin, Matteo Guendouzi, Gabriel Martinelli na Ainsley Maitland-Niles gbakpuchara nke ha, ebe Daniel Ceballos riri goolu kpọlara Arsenal. James Milner, Adam Lallana, Rhian Brewster na Curtis Jones gbakpuchara nke ha, mere ka Liverpool nweta mmeri. Nchịkọta goolu iri banyere na mpio ndị na-eche goolu n'ime nkeji 90 e ji agba bọolụ, dịka otu Arsenal na Liverpool kụkọtara isi n'ọgbọegwuregwu ndị Liverpool. Shkodran Mustafi nke Arsenal bu ụzọ gbanye goolu n'azụ neetị na nkeji isii e ji bido bọọlụ, iji kotere ndị otu ha okwu. Mana Lucas Torreira bịara zọpụta ha site n'inyere Arsenal goolu na nkeji 19. Ka nke a mechara, goolu bịara malite izo ka mmiri mgbe Gabriel Martinelli tụkwasịrị goolu abụọ ọzọ na nkeji 26 na 36, mere ka Arsenal jiri 3-1 na-emeri. N'ime nkeji 43, James Milner nke Liverpool ji penariti dọkaa neetị, tupu Arsenal esi n'aka Ainsley Maitland-Niles mezuo ya anọ. Alex Oxlade-Chamberlain gbabuuru Arsenal bọọlụ bịara gbaa ezigbo bọọlụ gafere ochee goolu sụkpuo na neetị na nkeji 58, mere ka Liverpool nwee goolu atọ. Na-emeghị eme, Divock Origi tụkwasịkwara ya ọzọ iji mezuo ya goolu anọ na nkeji 62. Joseph Willock bịazịrị nye ndị Arsenal olileanya mmeri mgbe ọ gbakpuru goolu nke ise ha na nkeji 70. Mana Origi mezuru ya ise na nkeji 90, mere ka Arsenal na Liverpool hara tupu e gbuchie bọọlụ. Akụkọ ga-amasị gị: Ihe nkiri ga-amasị gị:	https://www.bbc.com/igbo/egwuregwu-50227969
sports	Caster Semenya amalitela ọgbụgba bọọlụ	"Onye ọgbọsọ a ma ama na mba Sawụt Afrịka bụ Caster Semenya esorola nzọmụkwụ Usian Bolt n'ịbanye n'egwuregwu bọọlụ. Semenya denyere aha ya n'otu JVW nke ụmụnwaanyị na Saụt Afrịka ma malite iso ha eme ọmụmụ. Cheta na otu IAAF na-elekọta ndị ọgbọsọ nyere iwu ka Semenya na-aṅụ ọgwụ ga-ebutu 'Testosterone' dị ya n'ime ahụ tupu o sonye n'asọmpị ịgba ọsọ ọbụla. Muhammadu Buhari, Goodluck Jonathan na  Emeka Anyaoku esonyela ndị Naijira nwere agba  n'ịkwanyere Robert Mugabe ugwu ịkpeazụ dịka ọ nwụrụ n'ụtụtụ ụbọchị Fraide. Mugabe chịburu mba Zimbabwe nwụrụ ka gbachara afọ iri itoolu na ise n'ụlọọgwụ na Singapore ka ọ rịachara ọrịa obere oge. Onyeisiala Muhammadu Buhari ekwenyela n'okwu ndị gọvanọ ọwụwa anyanwụ gwara ya gbasara ihe dị icheiche metụtara mpaghara ahụ. Ihe ndị a gụnyere ọdọụgbọelu Enugwu, mmachị ndị ọchịehi n'ọwụwaanayanwụ, ịrugharị okporo ụzọ esi abata ọwụwa anyanwụ na ndị ọzọ Otu nchọpụta otu United Nation mere na-ekwu mba Nọt Koria ejirila ụzọ azụụ1ọ were Intanetị zuo ego ha ji arụ ngwa agha ha. Otu ọmụma atụ ha nyere bụ na e zigara ndị  ji ụzọ zubante n'igwe na-enye ego Bekee kpọrọ ATM nke otu mba were dọbiri ego ugboro puku iri kesaa na mba iri abụọ na naanị elekere ise. Gee Nkeji ebe a: Ngalaba gọọmenti na-ahụ maka nchekwa megide ọrịa a kpọrọ 'Nigeria Centre for Disease Control' agbaala ama na ọrịa 'Yellow fever' abatala Bauchi nakwa Borno steeti. N'ozi mgbasaozi nke onye  nnyemaka mgbasaozi ụlọọrụ ahụ bụ Jeremiah Agenyi zitere BBC Igbo, NCDC kwuru na o weela anya na ọrịa 'yellow fever' ahụ ji mmadụ anọ na Bauchi steeti. ""Atọ n'ime ndị ọrịa ahụ ji bụ na  ọkpụụ ọchịchị Alkaleri, ebeonye nke anọ bụ onye njem nlegharị anya na aga Kano State nke gakwara ebe nlegharị anya 'Yankari Games Reserve' dịkwa na otu okpuru ọchịchị ahụ."" NCDC kwuru na ha nwetaburu ozi banyere mgbakabụta ọrịa 'yellow Fever' n'abali 29 nke ọnwa Ọgọstụ  na Kano steeti site n'otu ụlọọrụ nnyocha ọbara dị na steeti ahụ. Nnyocha ndị nnyocha nke Kano steeti bụ ""Kano State Epidemiology Team' gara n'ihu mee gosiri na onye butere ọrịa ahụ na nna ya gara 'Yankari Game Reserve' na Bauchi n'ọnwa Ọgọst. Mana nna ya nwụrụ tupu  e nwee ike ịmịị ọbara ya maka nnyocha. Ọzọkwa, NCDC gbara ama na n'abalị atọ nke ọnwa Septemba, afọ 2019, ndị nnyocha ọrịa Borno steeti 'Borno State Epidemiology Team' wetara ha ozi na asaatọ ụmụakwụkwọ n'ime 95 ebe a na-azụ ndị nkuzi 'Waka College of Education' dị n'okpuru ọchịchị Biu LGA na Borno steeti ndị gara otu Yankari Game Resort  dara n'ọrịa , ebe mmadụ isii n'ime ha nwụrụ. Ka ọ dị ugbua,  ndị fọọ na-enweta nleta, ebe a na-enyocha ọbara ha iji ma ihe mere mmiri ji banye n'opi ụgbọgụrụ."" 'Yellow Fever' bụ ụdị ịba na-agbasa ma anwụnta bụ nje na-ekesa ya taa mmadụ nke nwere ike igbu onye o ji  ihe dịka abali asaa maọbụ iri o jiri nweta nje ahụ.. Njirimara  onye na-arịa ya bụ ọrịa gụnyere ahụ ọkụ, isi ọwụwa,ọgbụgbọ, ike ọgwụgwụ,ịbaọchananya wdg. A na-eji ọgwụ mgbochi agbalahụ ọrịa 'yellow fever'. Ndị ọrụ pụrụiche onyeisiala Buhari zipuru mba Saụt Afrịka ezute onyeisiala ha bụ Cyril Ramaphosa eruola ebe ahụ ugbua. Onyeisi ụlọọrụ 'National Intelligence Agency' bụ Ambasadọ Ahmed Abubakar nọchitere anya onyeisiala Buhari. Onye na-anọchite anya Naịjirịa na Saụt Afrịka nakwa ndị ọrụ ndị ọzọ nabatara Abubakar n'ọdọụgbọelu O.R Tambo dị na Johanisbọgụ. A na-atụ anya na ọ ga-ezute onyeisiala Ramaphosa n'ụbọchị Fraịde abalị 6, Seputemba 2019. Gọvanọ Umahi nke Ebonyi State ekwuola na ya agaghị eji ka ya meta otu Ipob mma ghara ịrụ ọrụ ya dịka onyendu Umahi kwuru nke a mgbe ọ gara ihu onyeisala Buhari, sị na ọrụ ya bụ ime ka ndị Igbo bi na ụgwụ nwee udo dịka ndị ugwu bi na ndịdị. N'egwuregwu, Ezenwaanyi Tennis bụ Serena Williams etozuola oke ịpịa agba nke ikpeazụ na asọmmpi n'US Open. Serena meriri ogbo ya nke Ukren bụ Elina Svitolina iji chụọ mmeri Grand Slam nke iri abụọ na anọ ya."	https://www.bbc.com/igbo/afirika-49604207
