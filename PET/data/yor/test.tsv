category	headline	text	url
entertainment	Nkechi Blessing: Ta ló kán gbajúmọ̀ òṣèré, Nkechi Blessing Sunday lẹ́sẹ̀?	"Gbajumọ oṣere sinima ni, Nkechi Blessing ni oun ti kan lẹsẹ o. Nkechi ni lasiko ti oun lọ woran awodamiẹnu  nibi ijo gbajumọ olorin agbaye, Wizkid ti wọn ṣe ni gbagede ileetura transcorp Hilton hotel nilu Abuja lẹsẹ oun fi kan o. Ilumọọka oṣere naa ṣalaye bi iṣẹlẹ naa ṣe waye loju opo Instagram rẹ pẹlu fido bo ṣe ṣẹlẹ gan. Gẹgẹbi alaye to ṣe, Nkechi ni ọkan lara awọn ololufẹ Wizkid to wa wo ere naa lo ṣa dede fo soke sori itage ti gbajumọ olorin naa ti nkọrin to si dii lẹsẹ mu daindain. Nibi ti awọn ẹṣọ onigẹ ara ti wọn n pe ni bouncers ti gbe arakunrin naa ti wọn si wọn ọ danu bii eeran ara igi. Ọgangan ibi ti Nkechi Blessing joko si ni wọn wọn arakunrin naa danu si ni nkechi ba ṣubu yakata o. ""Ta lo ran mi niṣẹ o? Ki lẹṣẹ mi o? Ere ti pari ṣugbọn ẹsẹ mi ti kan."""	https://www.bbc.com/yoruba/afrika-59708457
entertainment	Kemi Afolabi: N kò mọ ohunkohun nípa ayédèrú ojú òpó Facebook tó ń bèèrè ìrànwọ̀ lórúkọ mi	"Ogun awitẹlẹ kii pa arọ, eyiun arọ to ba gbọn, bẹẹ si ni ta ba n sunkun, a maa riran. Eyi lo mu ki gbajugbaja osere tiata nni, Kemi Afolabi figbe sita pe ki awọn ololufẹ oun sọra gidi, ki wn maa baa ko sọwọ awọn onijibiti lori ayelujara. Kemi Afolabi lo kede lọjọ Ẹti to kọja pe aisan Lupus n ba oun finra eyi to n ro oun ninu egungun ara, ti awọn dokita si ti kede pe o ni oun ko ni ju ọdun mẹrin lati lo loke eepẹ. Osere tiata naa fikun pe owo to to miliọnu kan naira ni oun n na lojumọ lati ra oogun ati se ayẹwo lori aisan naa, ti oun si ti ta lara dukia oun. Idi si ree ti ọpọ awọn akẹẹ gbẹ rẹ lagbo tiata atawọn ololufẹ rẹ se n rọjo ẹbun ati adura le lori, lati seto iranwọ fun lori itọju ara rẹ. Amọ nibayii, Kemi Afolabi ti wa kede pe oun kẹẹfin awọn ọbayejẹ ẹda kan, ti wọn n beere iranwọ ni orukọ oun lori ayelujara lai jẹ pe oun mọ nipa rẹ. Ninu ikede to gbe soju opo Instagram rẹ, osere tiata naa gbe aworan ohun ti awọn onijibiti naa gbe soju opo Facebook ni orukọ rẹ sita. Ninu aworan naa ni wọn gbe aworan kemi Afolabi si, ti wọn si kọ orukọ rẹ soju opo Facebook tuntun ti wọn si ni orukọ rẹ naa, ti wọn pe ni Kemi Afolabi Adedipe. Iwadii fihan pe ilu Eko ni awọn onijibiti naa ni awọn wa, ti wọn si fi nọmba kan soju opo naa fun awọn eeyan to ba fẹ pe wọn. Kemi Afolabi ni ọrọ to sọ labẹ aworan naa ni ""O ti de etigbọ mi pe awọn ọbayejẹ kan n lo anfaani ipo ti mo wa lati lo orukọ ati aworan mi loju opo Facebook. Awọn onijibiti naa si se eleyi lai jẹ pe mo mọ nipa rẹ tabi gba asẹ lọwọ mi lati se bẹẹ. Oju opo Facebook mi tootọ ni Kemi Afolabi/Afolabi Kemi, kii si se Kemi Afolabi Adedipe. Mo wa n rọ ẹyin ololufẹ mi lati mase naani awọn iroyin to ba n jade loju opo awọn onijibiti naa. Ẹ ri daju pe awọn eeyan ko ko sọwọ awọn gbajuẹ yii nidi iwa jibiti ti wọn n hu."""	https://www.bbc.com/yoruba/afrika-60750898
entertainment	Òkò rùgùdù lórí Portable torí Small Doctor, àwọn ọdọ Agege kọjú oro si lóde ijó	"Gbajumọ olorin takansufe nni, Habeb Okikiola, ẹniti gbogbo ẹniyan mọ si Portable Ọmọ Olalomi lo ti kan ijangbọn lode ijo. Isẹlẹ naa waye nigba ti awọn ololufẹ olorin Small Doctor n sọ ike omi lu lakoko to fẹ kọrin nibi ipatẹ orin to waye ni agbegbe Agege nilu Eko. Saaju ni Portable ti kọkọ sọrọ kobakungbe si Small Doctor lori ẹrọ ayelujara amọ ti ọkunrin kan, Abul Abel ti bawọn pẹtu si aawọ wọn. Ninu fidio nipa ohun to fa ija laarin awọn olorin mejeeji, eyi to ti gba ori ayelujara kan bayii, ni Portable ti fi ẹsun iwa ọdalẹ kan Small Doctor. Portable ni Small Doctor kere si nọmba oun ninu awọn olorin ti o jade lati inu Agege. Nigbati Small Doctor n fi Portable han lati wa kọrin, ṣe ni awọn ọdọ agbegbe Agege bẹrẹ si sọ ike omi mọ, ti wọn ko si fẹ ko kọrin fun awọn. Amọ kaka ki Portable bẹbẹ, ko si pẹtu sawọn ero iworan naa ninu, ṣe lo n fapa janu, to si n sọko ọrọ si wọn. Idaamu Adugbo n pariwo pe awọn ero iworan naa to fi owo wọle sibi eto orin  'Awọn lo fi owo wọn pe wahala"", eyii to mu ki inu bi awọn ọdọ Agege. Bi o tilẹ jẹ pe onigbọwọ ipatẹ ayẹyẹ ijo naa, Small Doctor, rawọ ẹbẹ sawọn onworan naa, amọ se ni awọn ọdọ naa yari, ti wọn ko si fẹ ri igbẹ Portable laatan. Ohun to si sokunfa bawọn onworan naa se yari kanlẹ ni pe wọn ni Portable fi ẹgbin rẹ Small Doctor lara, bẹẹ si ni ọmọ agbegbe Agege ni Small Doctor jẹ. Nibayii, fidio tuntun ti Portable fi soju opo ayelujara Instagram rẹ ti sisọ loju rẹ pe ija ti pari laarin oun ati Small Doctor. Ninu fidio naa la ti ri bi Were Olorin ati Small Doctor se di mọ ara wọn, ti wọn si pari aawọ naa. Nibẹ si ni Small Doctor ti n ki Portable nilọ pe ko ye pariwo nitori pe oun ko fẹ ariwo rara. Lẹyin o rẹyin, awọn akọrin takansufe mejeeji di mọ ara wọn , ti ija si pari, bẹẹ naa ni ọtẹ buse pẹlu."	https://www.bbc.com/yoruba/articles/cxx4krppw7no
entertainment	Yollywood: Oṣù díẹ̀ ṣẹ́yìn lé fún mi nítorí bí ojú ìyá mi tó fọ́ ṣe tún le koko - Funmi Awelewa	"Gbajagbaja oṣerebinrin, Funmi Awelewa, ti awọn ololufẹ rẹ tun mọ si Morili kede pe nkan le koko fun oun ni osẹ diẹ sẹyin. Eyi ko ṣẹyin aisan kan to n ṣe iya rẹ. Ninu ọrọ to kọ si ori Instagram rẹ, o ni ọrọ aisan naa de ibi kan to jẹ pe ọkan oun daamu pupọ, ti oun ko ti ẹ le sọ pe ipo bayii ni ọkan oun wa. Nibẹ lo si tun fi fidio kan si, to ṣafihan bi ẹjẹ ṣe n jade ninu oju iya rẹ. O ni ""ki eeyan ri iya rẹ ko ma a la irora nla kọja le da ọkan eeyan rú. Iya to ti fọ loju tẹlẹ lati ọpọlọpọ ọ̀un sẹyin. ""Bi mo ṣe n ri ninu inira bami ni ọkan jẹ pupọ, o si ni ipa lara gbogbo nkan to yi mi ka."" Arabinrin Awelewa sọ pe ọrọ aisan iya naa ni ipa lara iṣẹ oun gẹgẹ bi oṣere, nitori pe lati inu osẹ Keje, ọdun 2021 ni oun ko ti lọ si ibi iṣẹ kankan mọ, ki oun le raaye mojuto iya naa. Bakan naa lo sọ pe o tun ṣe akoba fun okoowo oun, nitori pe oun n lọ lati ileewosan si ileewosan miran ni. ""Ọpọlọpọ iwe ipe sibi ayẹyẹ ni mo kọ̀, koda awọn akẹẹgbẹ mi kan ro pe mi o fẹ ẹ ba wọn ṣe pọ ni, tabi boya mo n gberaga lai mọ pe lai mọ pe mo ni nkan ti mo n ba a finra, to jẹ ilera iya mi."" Awelewa sọ pe idunnu wo ni oun fẹ ẹ ni, nigba ti iya oun wa ninu inira. O ni ṣe ti owo ti oun n na lojoojumọ ni ki oun sọ ni, tabi oogun o ni wakati meji-meji. O sọ pe ṣugbọn oun dupẹ lọwọ Ọlọrun pe iya naa jade ninu aisan laaye. Amọ o, Morili sọ pe nkan ẹyọkan ṣoṣo ti oun n beere lọwọ Ọlọrun ni pe ko fun iya oun ni anfaani lati pada fi oju rẹ riran, bi ko tiẹ ju iṣẹju marun-un lọ lati ri nkan ti ọmọ rẹ ti dà."	https://www.bbc.com/yoruba/awon-iroyin-miran-59905136
entertainment	Taiwo Hassan Ogogo: Àwọn èèyàn kan ní Cocaine ló tú sínú mi, àwọn míì ní mo ní HIV ni	"Ẹda kii wa laye ko ma ri amiwo nitori ẹni ti yoo ga ẹsẹ rẹ yoo tiirin. Bẹẹ ni ọrọ ri fun osere tiata kan, Taiwo Hassan Ogogo lasiko kan to ri amiwo Ọba oke, to si la akoko aisan kan kọja. Ọ̀pọ̀lọpọ̀ ènìyàn ló ń wádìí kí ni ó ṣẹlẹ̀ sí gbajúgbajà òṣèré naa lati mọ idi tí ó fi rù kan eegun láàárín ìgbà kan. Àwọn kan tilẹ̀ ń gbé ìròyìn kiri láàárín ìgbà náà pé egbògi olóró Cocaine ló tú sí i nínú. Bẹ́ẹ̀ ni àwọn mìíràn ní ààrùn kòógbògùn HIV ló kó látàrí bí àwọn obìnrin ṣe máa ń rọgba ká àwọn oníṣẹ́ tíátà ká. Nígbà tó n sọ̀rọ̀ loju opo City People TV lori ayelujara YouTube nipa àárẹ̀ tó da dùbúlẹ̀ fún ọdún mẹ́jọ gbáko, Ogogo tú pẹrẹpẹ́rẹ̀ ọ̀rọ̀ lórí bí ọgbẹ́ inú ṣe lu ìfun rẹ̀ láìmọ̀ àti bí ó ṣe ṣokùnfà kí ó máa rù han gogo. Ogogo ní lọ́dún 2004 ni àárẹ̀ ọ̀hún bẹ̀rẹ̀ gan títí di ọdún 2012 amọ ọdún 2013 ni ara òun ṣẹ̀ṣẹ̀ bẹ̀rẹ̀ sí ní bọ̀ sípò. ""Mo kàn máa ń gbọ́ nípa ọgbẹ́ inú ni, mi ò mọ bó ṣe máa ń ṣe ènìyàn. Mo ti múra fún iṣẹ́ tí mo ní ní òwúrọ̀ ọjọ́ náà ní Ipaja, iṣẹ́ Arakangudu ni."" Ogogo ni ọjọ́ kẹrin nínú oṣù Ramadan ni ọjọ́ náà nigba ti oun bẹrẹ si kẹẹfin aisan naa. ""Mi ò kí sábà jẹ sààrì, ìyẹn oúnjẹ tí àwọn Mùsùlùmí máa ń jẹ ní ìdájí tí wọ́n bá ń gbàwẹ̀, dandan sì ni ààwẹ̀ nínu ìdílé mi. Nígbà tí à ń lọ síbi iṣẹ́ ní òwúrọ̀ ọjọ́ náà, kí a tó dé Ikeja, mo ṣàkíyèsí pé ara mi ń ṣe bákan bákan, inú bẹ̀rẹ̀ sí ní dùn mí, èmi ni mo sì ń wa ọkọ̀. Shina Bankole máa ń wà pẹ̀lú mi ní gbogbo ìgbà, ó ń bi mí pé kí ló ṣe mí ṣùgbọ́n mi ò rí àlàyé kankan ṣe fun. Mo ṣá gbìyànjú láti wa ọkọ̀ dé ibi iṣẹ́ náà."" Ogogo tẹsiwaju pe ""ní kété tí a dé ""location"", nígbà tí Remi Surutu ṣàkíyèsí bí mo ṣe ń ṣe, nítorí mi ò rí iṣẹ́ kankan ṣe, ó ní ""ẹ̀gbọ́n mi ẹ dúró, ṣé kìí ṣe Ulcer ni nǹkan tó ń ṣeyín yìí"" Ó ní kí Shina lọ ra omi àti mílìkì fún mi, kí n sì lọ ri dókítà lẹ́yìn náà nítorí ó dá òun lójú pé ọgbẹ́ inú ló ń ṣe mí. Taiwo Hassan Ogogo ni aya oun ja puọ nigba oun gbọ o seese ko jẹ ọgbẹ inu lo n se oun. O ni bi wọn se tu miliki naa sinu omi, ti oun gbe mu, laarin isẹju diẹ, ara oun si walẹ, ni wọn ba ni ki oun lọ ri dokita. Ó le débi wí pé ọ̀pọ̀ àwọn tí a jọ ń ṣiṣẹ́ gan kìí bà mí lọ́wọ́ mọ́, mo fi Ọlọ́hun ṣẹ̀rí gbogbo wọn sá fún mi ni. Ìyàwó kejì tí mo fẹ́ jẹ́ ẹni tí a ti mọ ara wa fún ọdún méjì, lọ́jọ́ tí mo pàdé rẹ̀ kò dá mi mọ̀ mọ́, èmi ni mo pè é kí, ohùn ló fi dá mi mọ̀. Ó dúró tìmí lásìkò náà àti pé Ọlọ́hun ti kọ́ pé a ó fẹ́ra ni. Ọmọ méjì ló ti bí fún mi. Ìyálé mi gba kádàrá ló nítorí ó mọ̀ pé mi ò kìí ṣe ṣìná. A nílò láti máa ṣọ́ra gidi nítorí ènìyàn burú gan an ni. Nigba to n sọrọ lori ipa nla ti aisan naa ni lori isẹ oun, Ogogo ni isọri meje ni oun tiraka ya ninu isọri mọkanla ti wọn fun oun lati se ninu sinima ti awọn n ya lọwọ. O ni oun lọ ri dokita lootọ to si se ara ara fun oun, bakan naa lo ni o fi oniruuru egbo to wa ninu oun han oun eyi to ya oun lẹnu pe se inu oun ni awọn egbo yii wa lootọ. ""Ti mo ba jẹ irẹsi horo kan, maa maa bi ni, ma si maa pọ ẹjẹ. Bi igba ti aye fẹ parẹ fun mi ni. Onigbagbọ ati Musulumi pariwo, mo mọ pe Oso ati Ajẹ naa sọ fun Ọlọrun Ọba pe ko da ẹmi mi si - Ogogo Ogogo tẹsiwaju pe ""Fun odidi osu meje ni mo fi wa ni ori ijoko, mo wa ni ki n jade lọjọ kan, ki n lọ gẹrun, se ni atẹgun n gbe mi rin. Mo ri ara mi ninu gilaasi nile agẹrun, mo si bu sẹkun pe se bi mo se da ree. Mo pẹ lẹnu rẹ, amọ ki ni aye ko sọ tan, wọn ni mo gbe Cocaine ni, awọn mii ni mo ko kokoro HIV ni tori obinrin ti pọ ju. Mo lọ kaakiri, ko si ohun ti n ko se, bi awọn Onigbagbọ se n pariwo, ni awọn Musulumi n pariwo amọ mo mọ pe Oso ati Ajẹ naa sọ fun Ọlọrun ọba pe ko da ẹmi mi si."" Ogogo tẹsiwaju pe ni ọjọ kan, wolii kan pe oun ni ori ago, to si n sadura fun oun pe ki oun maa se ami. O ni wolii naa ni obinrin kan lo mu orukọ oun wa si sọọsi oun pe ki oun gbadura fun oun ki ara oun le ya. ""Wolii naa ni ọjọ keje ti awọn ti n gbadura fun mi ree, ti awọn si pe mi ki n le se amin si awọn adura naa. Nigba ti ara mi ya tan, mo lọ si London, mo si pade ọkunrin kan nile ounjẹ, ẹni to juwe ara rẹ bii wolii naa."" Ogogo wa salaye pe oun ni iyawo to jẹ Kristiẹni, ti oun si gbalaaye lati maa se ẹsin rẹ nitori oun ri oore lati ara kristiẹni. Amọ o fikun pe ẹsin Islam ni awọn ọmọ oun n se. Ní ọjọ́ kọkànlélọ́gbọ̀n, oṣù kẹwàá, ọdún 1959 ni wọn bí Ogogo ní Ilaro, ìpínlẹ̀ Ogun. Ó lọ ilé ẹ̀kọ́ alákọ̀bẹ̀rẹ̀ Christ Church School, Ilaro, kí ó tó tẹ̀síwájú lọ sí ilé ẹ̀kọ́ Technical láti kọ́ nípa bí a ṣe ń tún ọkọ̀ ṣe ìyẹn Mechanic. Ogogo bẹ̀rẹ̀ iṣẹ́ tíátà lọ́dún 1981 lẹ́yìn ìgbà díẹ̀ tó bẹ̀rẹ̀ iṣẹ́ ní ilé iṣẹ́ omi. Ọdún mẹ́tàlá ló fi ṣiṣẹ́ ìjọba ní ilé iṣẹ́ omi yìí kí ó tó kọ̀wé fiṣẹ́ silẹ̀ lọ́dún 1994 láti gbájúmọ́ iṣẹ́ tíátà. Ọ̀pọ̀lọpọ̀ ènìyàn ló fẹ́ràn Ogogo fún ìwà pẹ̀lẹ́ tó máa ń wù nínú eré. Ìyàwó méjì ni ó ní, tí Ọlọ́hun sì fi àwọn ọmọ jí ǹ kí rẹ̀. Ó ti kópa nínú ọ̀pọ̀lọpọ̀ eré tó lé ní àádọ́ta bí i Iru ẹṣin, owó ẹ̀jẹ̀, àti bẹ́ẹ̀ lọ, ti o si ti gba ami ẹyẹ ninu isẹ tiata lorisirisi."	https://www.bbc.com/yoruba/afrika-60167974
entertainment	Ebenezer Obey: Iléesẹ́ rẹ́kọ́ọ̀dù tí mo ti bẹ̀bẹ̀ láti kọrin, padà di tèmi lónìí - Ebenezer Obey	"Ilumọọka olorin Juju nni, Oloye Ebenezer Obey Fabiyi ti salaye lẹkunrẹrẹ nipa bo ti se rin irinajo aye rẹ lagbo orin juju. Ninu ifọrọwerọ rẹ pẹlu BBC Yoruba, agba ọjẹ olorin Juju naa ni, ifarajin ati ọpọ suuru loun ṣe, ki o to di pe oun wa di ologo laarin awọn olorin Juju. Ebenezer Obey ni lọjọ ti oun yoo kọkọ yọju si ileeṣẹ rẹkọdi Decca, pe ko gbe awo orin oun jade, oun rin lati adugbo Mushin de Akọka nilu Eko ni,  nibi ti ileeṣẹ rẹkọọdi naa wa. ''Nigba ti maa fi de ileeṣẹ rẹkọọdi Decca, wọn ko fẹ ki n ri ọga ileeṣẹ naa, ṣugbọn mi o sọ ireti nu, ti mo si sọ fun wọn pe, irawọ ọjọ ọla ni mi.'' Gẹgẹ bi Ebenezer Obey ti ṣalaye, lẹyin ọpọ ẹbẹ ni ọkunrin oyinbo to ni ileeṣẹ rẹkọọdi naa pada gba oun laaye, lati wa kọrin. Abalọ ababọ, Ebenezer Obey pada gbe awo rẹkọọdi rẹ akọkọ jade labẹ ileeṣẹ naa, ti ọpọ rẹkọdi si pada tẹle. Ebenezer Obey ni pẹlu aṣẹ Ọlọrun 'mo pada wa di ẹni to ra ileeṣẹ rẹkọọdi ọhun, ti mo si yi orukọ rẹ pada si ‘Afrodisiac records.' Imọran fawọn ọdọ ode oni: Nigba to n gba awọn ọdọ nimọran, Obey ni ''Ohun to ba jẹ ẹbun rẹ, ma pa a mọra, tori to ba pa ẹbun rẹ mọra, ko da.'' Chief Commander sọ pe, ilu gangan ni Ọlọrun ran oun wa si aye lati wa kọ, lati kekere si ni oun ti yan ilu naa laayo. ''Ifarabalẹ ati fifi tọkan-tọkan ṣe isẹ pẹlu ifarajin lo ran wa lọwọ lasiko tiwa, gbogbo ohun ti eeyan ba fẹ ṣe, ki o ri wi pe ohun sun mọ Ọlọrun'' Nipa iroyin iku Obey rẹ: Ebenezer Obey ni eyi kii ṣe igba akọkọ ti awọn eeyan yoo ma sọ ahesọ ọrọ nipa oun. ''Bi wọn ko ba ni mo lu lukudi, wọn a ni mo ṣẹso, tabi ki wọn tiẹ sọ pe mo fi igbo pamọ sinu irinsẹ mi. Wọn ko ṣẹṣẹ bẹrẹ, sugbọn eleyi ti wọn ni mo ku yi ṣe mi ni kayeefi pupọ'' Ebenezer Obey ṣalaye pe, n ṣe ni awọn eeyan n pe oun lori aago ilewọ kaakiri agbaye, ti ''ẹlomiran si n bu sẹkun lori foonu nigba ti wọn gbọ ohun mi'' ''Iṣẹ ti mo wa ṣe laye ṣi ku, bi mi o si pari rẹ, mi o ni kuro lori eepẹ, orin ṣi ku ti mo ma kọ, ko tii tan'' Aṣoju ẹgbẹ orin baba Ebenezer Obey, Tunji Odunbaku ti sọ fun BBC Yoruba pe irọ ni iroyin ti awọn kan n gbe kiri pe gbajugbaja olorin naa ti dagbere faye. Ṣaaju ni iroyin kan gbode lori ayelujara pe agbaọjẹ olorin juju ọhun ti gbẹmi nile iwosan kan ni ilu London. Ṣugbọn Odunbaku sọ fun BBC pe ko si otitọ ninu iroyin naa. O ni ""Nnkan bii iṣẹju marun un ṣeyin ni mo ṣẹṣẹ baba sọrọ lori awuyewuye pe wọn papopda, ṣugbọn ko si nnkan kan to ṣe baba, alaafia ni wọn wa."" O tẹsiwaju pe irọ ni pe Ebenezer Obey wa ni ilu oyinbo. Odunbaku  pari ọrọ rẹ pe ilu Eko ni baba wa lasiko ti oun n ba BBC sọrọ, ati pe kokoko lara rẹ le."	https://www.bbc.com/yoruba/53293157
entertainment	Lizzy rains curses on ESABOD: Kí ló le tó bẹ́ẹ̀ láàrin Lizzy Anjorin àti ESABOD tí àṣírí títú ṣe pọ̀ tó yìí?	"""Inu saare ni maa ti maa ba ọkọ rẹ sun, tori o ni pe nitori mo fẹ maa fẹ ọkọ rẹ ni mo ṣe n bu ẹ"". Ọrọ to bẹ silẹ laarin gbajugbaja sọrọsọrọ ori ayelujara, Esther Aboderin ti ọpọ mọ si ESABOD ati gbajumọ oṣere Yoruba Lizzy Anjorin ti mu ki awọn eeyan maa bẹ awọn mejeji pe ko yẹ ki wọn baa debi ohun ti wọn n ṣe lọsẹ yii. Ẹni to bẹrẹ ija yii gangan ko ye nitoripe ko i tii pẹ ti wọn ṣẹ jami lori ọrọ kan na laarin awọn mejeji torinaa ao le sọ boya ọkan lo wọ inu omii. Ohun to tun ṣẹṣẹ n ru jade bayii to fara han loju opo awọn mejeji ni pe ojo epe n rọ bii omi wọọ laarin awọn mejeji ti ko si ṣee fẹnu sọ. Ninu fidio kan ti Mama ẹni ọdun mọkanlelọgọta naa, ESABOD fi sita lori ayelujara ni oṣu to kọja, o n ṣalaye pe oun ni ki Lizzy fi fọtọ awọn goolu kan ranṣ si oun amọ o mu u bu pe fidio ara rẹ lo n fi ranṣẹ. O tun ni ninu ifọrọwanilẹnuwo kan ti Lizzy ṣe lo ti fi ẹnu ara rẹ tu aṣiri mọlẹbi rẹ sita paapaa ọrọ to sọ nipa awọn ọmọ ọkọ rẹ ti awọn iyawo tẹlẹ bi fun ọkọ rẹ. Kí ló dé tí Esabod àti Lizzy Anjorin fi ń ṣépè fúnra wọn? ESABOD gbé ìjà Mide Martins rù sórí ara rẹ̀ ó ń fi èpè ránṣẹ́ sí Adunni Olorisa àtàwọn míì Lẹ́yìn ọdún méjì tí iná ìjà tí n jó láàrin wọn, Lizzy Anjorin sọ àwọn ẹ̀ṣẹ̀ tí Toyin Abraham ṣẹ̀ ẹ́ Wèrè tí mò ń ṣe ní Facebook ló pawó fún mi-Esabod Eyi tumọ si pe ọrọ ọja goolu gangan ni wọn kọkọ bẹrẹ si ni ba ara wọn sọ ko to di pe o di ọrọ ija de bi pe ESABOD bẹrẹ si ni sọ awọn ọrọ to lee run Lizzy ninu sita lori ayelujara bi oku oun yoo ṣe pin ẹra ara Lizzy yẹlẹ yẹlẹ ati bi oku oun yoo ṣe maa ni ibalopọ pẹlu ọkọ rẹ ninu saare. Koda o tun gbẹnu le ọrọ lori awọn ọmọ Lizzy. Ni idakeji, Lizzy Anjorin naa fi fidio kan sita ninu eyi to ti binu gidi to ni ẹni to ba o ku na ti oun a gbee gba atawọn mii ti wọn ba jọ n ṣe bẹẹ... Epe lo fi bẹnu fun oun ati awọn ọmọ rẹ. ""Adabi ti mo ba ṣẹ ẹ, adabi ti mo ba jẹbi gbogbo ẹsun too fi kan mi, adabi ti mo ba sọrọ awọn ọmọ ẹ"". Lo ba kẹnu bọ epe lati fesi si gbogbo ọrọ ti ESABOD sọ nipa oun ati idile rẹ. Lizzy Anjorin ni ""Esther Tokunbo Aboderin, im o ni jọ lori aye mi, ile mi, ifọkanbalẹ mi ati ile mi, ati iwọ atawọn to n ṣiṣẹ fun, atawọn to n gbeja"". Oun naa ba fi epe ranṣẹ si awọn ọmọ ESABOD. Ǹkan ọmọkùnrin rẹ ńgbálẹ̀ kiri, gbogbo ìlú ló wà fún; Gbas gbos tún bẹ̀rẹ̀ láàrin Tontoh dike àti olólùfẹ́ rẹ̀ Ọ̀nà kan dí, ọ̀nà míì ṣí lẹ́sẹ̀kẹsẹ̀! Imáàmù táwọ́n aláṣẹ́ dá dúró ti ríṣẹ́ míì Ènìyàn tí a ṣì ń wá nínú ìkọlù Rélùwè Abuja si Kaduna lé ní 168 - NRC Wo iye ìgbà tí Olusegun Obasanjo ti fi òkò ọ̀rọ̀ ránṣẹ́ sí Ààrẹ Buhari àti ìjọba rẹ̀ NIMC mú ìlérí ìjọba Nàìjíría ṣẹ, àwọn nọ́mbà fóònù tí kò so mọ́ NIN kò lè pè síta Láyé! Ẹ ò lè rí mi mọ́ nínú fíìmù Yorùbá bí ìgbà ayé Saworoide - Araparegangan ESABOD ti wa ṣaaju sọ pe ṣebi Lizzy loun fẹ pa oun ni tori naa to ba pa oun ni oku oun yoo ṣe gbogbo nkan ti oun n sọ yii o. Ohun ti mama yii ṣe dun Lizzy to bẹẹ to pe orukọ gbogbo awọn ọmọ rẹ ni kọọkan to si n ṣepe fun wọn amọ to ni ki gbogbo epe to n ṣẹ fun idile oun ati Arike to jẹ amugbalẹgbẹ rẹ parapọ ko di adura fun awọn. Lizzy ni ESABOD ti ṣẹ oun o si ṣẹ iṣẹda oun to si ni ninu ibanujẹ loun fi n pa aṣẹ ṣepe fun oun ati idile rẹ. ""O ti ba mi jẹ o ti ba mi mu, o ti ba mi mulẹ o ti gba ninu oogun mi, o dẹ da mi, latoni lọ Tokunbo..."" Epe ba tun bẹrẹ. Ninu fidio mii ti ESABOD fi sita, o ni Lizzy pe oun lori fidio ori foonu to si n sọrọ bii pe o n pee bii awọn aye, atohun ati Arike to si ni oun n dahun lohun amọ to n fi oun wọle pe ki Arike mu oun so ko ma jẹ ki oun lọ. Bi ẹ ko ba gbagbe, aarin ESABOD ati Lizzy Anjorin dan mọran gidi gan tẹlẹ to bẹẹ to jẹ wipe ESABOD funra rẹ ni awọn jọ wa pọ tẹlẹ ni bẹẹ si ni Lizzy naa ni awọn jọ wa tẹlẹ ni koda ti wọn jọ n gbeja ara wọn lori awọn  to n tako wọn nile ati loke okun amọ o ni o da oun gidi bayii."	https://www.bbc.com/yoruba/61000646
entertainment	Dejo Tunfulu: Ẹ wo bí Dejo Tunfulu tó dágbéré fún ayé ṣe bẹ̀rẹ̀ iṣẹ́ òṣèré...	"Ibanujẹ ọkan lo jẹ fun awọn ololufẹ gbajugbaja oṣere ti gbogbo eniyan mọ gẹgẹ bi adẹrinpoṣonu, Dejo Tunfulu lẹyin ti iroyin iku rẹ bọ si ori ẹrọ ayelujara. Dejo Tunfulu naa lo dagbere fun aye naa ni ọpọlọpọ ko mọ bi o ṣe bẹrẹ irinajo rẹ gẹgẹ bi oṣere. Nigba taa bere ohun ti ọpọ eeyan fẹ mọ boya o ṣi n ri owo ninu iṣẹ rẹ, ṣe lo n yi ibeere wa ti ko fẹ sọrọ nipa awọn akẹgbẹ rẹ rara. Nígbà tí a fọ̀rọ̀ wá olóògbé Dejo Tunfulu lẹ́nu wo lórí Facebook wa, ṣe ni kò fẹ́ mẹ́nu ba ọ̀rọ̀ bóyá àwọn akẹ́gbẹ́ wọ́n máà ń pa ẹni tí kò bá ri ṣe mọ́ tì. ""Ninu iṣẹ Tiata wa yii, ṣe ẹ mọ pe eeyan ti pọ nibẹ, iru awa bayii a kan ti wa bakan ni lasiko yii amọ emi naa gbe fiimu kan jade bayii"". O ni ṣe toripe oun jẹ Dejo, oun a ni ki awọn mii ma ṣe ipa ẹfẹ ninu ere ni. Mi o lè sọkún torí ǹkan ọkùnrin tí kò lè gbò mí jìgì-jìgì ju ìṣẹ́jú àáyá méjì lọ - Nkechi Blessing Wo ǹkan tí o kò mọ̀ nípa ESABOD tí òun àti Lizzy Anjorin jọ ń fi omi èpè wẹ ara wọn Òjò èpè! Tá ló dáa lẹ̀ láàrin Lizzy Anjorin àti Granma Florida, ESABOD tí àṣírí títú yìí ṣe ń gún wọn lára? Láyé! Ẹ ò lè rí mi mọ́ nínú fíìmù Yorùbá bí ìgbà ayé Saworoide - Araparegangan Dejo ṣalaye pe ti wọn ba kọkọ da nkan silẹ, awọn kan lo maa n kọkọ duro ti nkan yẹn amọ to ba ya ero maa pọ awọn kan a si maa sun sẹyin. O ṣalaye pe o da bii ọti ẹlẹrindodo ti ko ju bii meji lọ nigba ti wọn ṣẹṣẹ ṣe e jade amọ o ti pọ bayii eyi to ba si wu eeyan lo maa ra. ""Ẹnikan kii jẹ ki ilẹ fẹ. Mo fun awọn to jade lẹyin mi laaye ni ki awọn naa ko ipa ninu ere pẹlu ẹbun ti Eleduwa fun wọn"". Ninu ifọrọwerọ pẹlu BBC News Yoruba ni Tunfulu ti salaye bi o ti ṣe bẹrẹ si ni ṣe sinima lati ọmọ kekere. O ni ileewe girama ni oun wa ti oun fi bẹrẹ iṣẹ oṣere. ti oun si ti fẹran iṣẹ osere nitori Yinka Quadri n gbe ni adugbo wọn ti awọn si ma lọ n yọju wo wọn lasiko ti wọn ba n ṣe sinima lọwọ. ''Ati kekere ni mo ti n se fiimu nitori mo fẹran bi mo ṣe ma n ri awọn eekan ninu iṣẹ oṣere ati ipa ti wọn kọ ni iṣẹ oṣere'' '' Idumota ni wọn bi mi si amọ Ilu Abeokuta ni mo ti ṣẹ wa, nkan bi ọgbọn ọdun ṣẹyin ni mo bẹrẹ iṣẹ oṣere'' ''Awọn ti mo wo gẹgẹ bi akọṣe nigba naa ni Yinka Quadri nitori wọn n ta ọja ni agbegbe Dosunmu nipinlẹ Eko nibi ti a n gbe.'' ''Ninu fiimu ti mo kọkọ kopa pato ni wọn ti safihan emi ati aburo mi to jẹ akanda ẹda ti wọn bi ni ọjọ kan, to rin ni ọjọ kan , to si sọrọ ni ọjọ kan naa.'' ''Amọ nitori kii ṣe ọjọ ti wn ba bi ọmọ ni wọn ma n sọ lorukọ ni mọ ṣe ma n pe aburo mi naa ni Tunfulu,ti awọn ololufẹ wa ko ba si ri wa ninu fiimu ni wọn ma n bere pe Dejo Tunfulu.'' Bakan naa lo fikun un pe idi ti oun ko fi kọpa ninu sinima bii ti tẹlẹ ni pe awọn eniyan ko ra fiimu mọ bii ti tẹle niṣe ni wọn ma n lọ si ori ayelujara lati lọ wo fiimu, eleyii to ma n ko ipalara ba awọn oṣere nitori wọn n kuna ọpọlọpọ owo ti wọn ti na lori gbigbe sinima naa jade. Nigba ti wọn beere pe ṣe alafia ni oun, iyawo ati ọmọ wa, Dejo ni ""bẹẹ ni alafia la wa"". Amọ lẹyin iku rẹ ni iroyin jade pe oun nikan lo tọju awọn ọmọ rẹ dagba toripe iya wọn fi wọn silẹ lọ. Dejo Tunfulu jẹ oṣere kan to kọ orisi iha si oniruuru eeyan nigba to wa laye. Nibayi to ti wọ kaa ilẹ lọ, apejuwe lorisirisi lawọn eeyan to mọ adẹrinposonu naa n sọ nipa rẹ. Fawọn ololufẹ rẹ lagbo ere tiata, oninu rere ni, ti o si ma n dẹrin pẹkẹ araalu. Lẹ́yìn oṣù díẹ̀ tí wọ́n sìnkú rẹ̀, obìnrin yìí di dédé yọ sí ìlú rẹ̀, l'ọ̀rọ̀ bá di... Àṣekẹ́hìn ni yóò jẹ́ fún ẹnikẹ́ni tó bá tún hu ìwà ọ̀daràn ní ìpínlẹ̀ Oyo - Makinde Akẹ́kọ̀ọ́ rí ẹ̀wọ̀n ọdún márùn-ún he lẹ́yìn tó ná $1m tó ṣèèṣì wọ àpò àsùnwọ̀n rẹ̀ Yatọ si eleyi, o tun jẹ onwoye ti ọpọ ọrọ rẹ a si maa kun fun ọgbọn bo tilẹ jẹ pe ipa didinrin lo maa n ko ninu ere sinima. Apẹrẹ kan taa ri nipa ọgbọn ati oye ti gbajugbaja apanilẹrin yii ni farahan ninu ifọrọwanilẹnuwo kan to ṣe pẹlu oju opo Ojopagogo TV lori Youtube. Ninu ifọrọwanilẹnuwo taa n wi yii, Dejo Tunfulu sọrọ nipa iku ti yoo pa, to si woye nipa ọjọ ti inu rẹ dun julọ laye. Ni idahun si ibeere ẹlẹẹkeji nipa igba ti inu rẹ dun julọ nigba to wa laye, niṣe ni Dejo rẹrin musẹ to si dahun bayi: ''Mi o le sọ igba ti inu mi dun julọ laye ayafi ti mo ba ku tan.'' O tẹsiwaju pe ''Igba ti mo ba ku tan, lẹ le wa ba mi pe ọgbẹni Dẹjọ, igba wo ni inu rẹ dun julọ nigba to wa laye?'' Idahun rẹ yii ṣafihan iwoye rẹ, to ni si pe eeyan ko le sọ pato pe ọjọ bayi ni inu oun dun julọ nitori ọjọ mii tun le wa, ti nkan idunnu to ju ti tẹlẹ yoo waye. Kò sí súgà ní ìbẹ̀rẹ̀ ìrìnajò òun, ó korò bíi ewúrò ni - Dejo Tunfulu O ti to nkan bi ọdun mẹrindinlogoji si marundinlogoji ti Dejo Tunfulu ti orukọ rẹ gangan njẹ Adekunle Makinde Adetokunbo ti bẹrẹ ere tiata. Ninu alaye to ṣe fun OjoPagogo Tv, Dejo Tunfulu sọ pe lati ara gbajumọ osere binrin Fausat Balogun, ti ọpọ eeyan mọ si Madam Sajẹ ati ọkọ rẹ ni oun dide lara wọn nidi isẹ tiata. O tẹsiwaju pe oun koju orisirisi ipenija ati pe o ni ""ko si ṣuga ni ibẹrẹ irinajo mi', o koro bi ewuro ni, to si kan bi omi ogi' lati bii ọdun mẹrindinlogoji, ti oun ti bẹrẹ isẹ naa. Amọ o wa dupẹ lọwọ Ọlọrun pe oun papa ri taje se nidi isẹ naa, ti oun si fi ran ọmọ lọ sile ẹkọ. Nigba ti wọn beere lọwọ Dejo nipa iku, o fesi pada pe ''ẹni ti ko ti ku, ko le sọ iru iku to maa pa'' Dejo ṣalaye pe nipa adura tawọn eeyan maa n se pe ki eledua jẹ ki iku rere pa wa, o di igba ti eeyan ba ku tan ko to le mọ iru iku to pa. ''Ẹ le beere boya iku rere lo pa mi bi mo ba ku tan'' esi to fi pari ọrọ nipa iku ree. Dejo wa ni oun ko tii de ibi ti oun n lọ, afi ki Ọlọrun mu oun de ibẹ. Awọn to mọ Dejo jẹri si pe kii ṣe ẹni to wa aye mọya, ti o si kun fun iwa irẹlẹ. Nigba to n salaye ọpọ ipenija to ti koju rẹ sẹyin lagbo tiata ninu ifọrọwanilẹnuwo naa, Dejo Tunfulu ni ipenija ti pọ ju. O ni awọn iriri to mu omi loju oun ti pọ pupọ ju, to si mẹnuba akoko kan ti wọn lọ fun ere sise alagbeka lọ silu Ado Ekiti. ""N jẹ ẹ le gbagbọ pe lati ilu Ado-Ekiti, ki eeyan si rin de idaji Ondo nigba ti ko si owo ounjẹ, ti ko si si nkankan. Sugbọn ti eeyan ba ti fori ti nnkan, yoo dara to ba ya, mo si dupẹ pe Ọlọrun ko jẹ ki n di ero ẹyin."" Dejo Tunfulu sisọ loju ibi to ti se alabapade orukọ to n jẹ ninu ere tiata, eyiun Dejo Tunfulu lori eto naa. O ni nigba ti oun kere ninu isẹ tiata, ọga oun kan to n jẹ Lagelu Akinbola lo wa pe oun ninu ẹgbẹ osere ti oun wa, eyiun Akukọ Gagara Theatre Group, lati wa ba kopa ninu ere kan ni National Theatre nilu Eko. O ni ninu ere naa, wọn n pe oun ni Dejo, ti oun si jẹ ẹgbọn ọmọ tuntun abami kan ti wọn bi, to sọrọ, to jẹun, to si rin lọjọ ti wọn bi. O ni oun wa maa n pe ọmọ tuntun abami naa ni Atunfulu, ti awọn ololufẹ oun si gba ibẹ sọ oun ni Dejo Atunfulu tabi Dejo Tunfulu. Kunle Makinde Adetokunbo, ti ọpọ eeyan mọ si Dejo Tunfulu lo jẹ gbajumọ adẹrinposonu nigba aye rẹ. Ọjọ Ẹti, ọjọ Kinni osu Kẹrin ọdun 2022 ni Dejo Tunfulu mi kanlẹ sile iwosan kan ladugbo Ikorodu lasiko aisan ranpẹ. Aadọta ọdun ni loogbe naa lo loke eepẹ, ki ọlọjọ to de. Ní ọjọ́ kọkànlélọ́gbọ̀n oṣù Karùn-ún, ọdún 1972 ni wọ́n bi Tunfulu ní Idumota, Lagos Island, nipínlẹ̀ Eko. Ọmọ bíbí ìlú Ikija, Abeokuta, ìpínlẹ̀ Ogun ni. Dejo Tunfulu lọ sí ilé ẹ̀kọ́ alákọ̀ọ́bẹ̀rẹ̀ ní Ansar-Ud-Deen, Lagos Island, lẹ́yìn èyí ló lọ sí Modern Way Nigeria School of Printing níbi tó ti gbàwé ẹ̀rí nípa ìmọ̀ ìtẹ̀wé. Ipa adẹ́rìnínpòṣónú ló máa ń kó nínú eré sinimá tó sì máa ń kálòlò nínú eré. Sinimá Omo Oran ló fi di gbajúgbajà èyí tí òun àti Lalude jọ ṣe. Ní ọdún 1987 ló kọ́kọ́ ṣeré lórí amóhùnmáwòrán nígbà tó kópa nínú eré ọlọ́sọ̀ọ̀ṣẹ̀ Apere Ijogbon èyí tí ikọ̀ Kolawole International Theatre Group máa ń gbé jáde. Ní ọdún 2012 ló pàdánù ìyàwó rẹ̀ tó kọ́kọ́ fẹ́ sọ́wọ́ ikú. A wa n gbadura pe ki Ọba Oke tẹ gbogbo wọn si afẹfẹ rere."	https://www.bbc.com/yoruba/60965403
entertainment	Kwara Waka: Orin Wákà la fi ń ṣe Wáàsí, o tó ọdún 70 tí mo tí bẹ̀rẹ̀ láìnáání èébú tí ọ̀pọ̀ ń bú wa- Alhaja Rukayat Batimoluwasi	Kò sẹni to le yi ọna ẹda pada laye- Alhaja Batimoluwasi Alhaja Rukayat Batimoluwasi sọ nipa bi o ṣe bẹrẹ ere waka ni ilu llorin saaju igba ọwọn iyọ ati ogun Ojukwu. O menuba iṣẹ itunnu, iṣẹ koriya, ati iṣẹ ironilọkan le ati iwaasu ti oun ati awọn ọmọ ẹgbẹ rẹ n fi ere Waka ṣe. Alhaja Rukayat slaye nipa awọn eeyna to le ni mokandinlogbon ti o ti fi iṣẹ Waka ran ni Mecca. O sọ nipa oore to pọ ti Olorun ti ṣe fun oun lẹnu iṣẹ Waka yii. Alhaja Rukayat gbb awọn ọdọ nimọran lati maa naani iṣoro to n koju wọn lẹnu iṣẹ ti ori ran wọn nitori pe ayọ lo maa gbẹyin rẹ fun wọn. O ṣalye pe nitori owó ni wọn ṣe n fun ọpọ ni ami ẹyẹ Áward'ni asiko yii sugbọn atẹlẹwọ ẹni kii tan ni jẹ.	https://www.bbc.com/yoruba/57592136
entertainment	Iyabo Ojo house: Iyabo Ojo ṣílé tuntun, Eko mì tìtì	Gbajugbaja oṣere tiata Yoruba, Iyabo Ojo ṣi ile tuntun nibi ti ọpọlọpọ awọn ẹbi, ọrẹ ati ojugba rẹ ninu iṣẹ tiata peju si.	https://www.bbc.com/yoruba/afrika-54120172
entertainment	Damilọla Ajayi: Ọ̀dá owó ló ṣún mi dé ìdí lílo ìyarun bíi fèrè	Damilọla Ajayi, to n se ohun ara pẹlu lilo iyarun lati fi fọn fere, salaye fun BBC Yoruba pe, orin Fẹla Anikulapo Kuti lo fun oun niwuri lati maa fọn fere. Damilọla ni ọda owo lo sun oun de idi lilo iyarun lati maa fọn fere si orin Fẹla. O fikun pe, ibatan oun kan lo kọ oun lati lo nkan miran pẹlu ọra, ki oun si fọn bii fere, ti oun si n lo iyarun. Ọkunrin to n fọn iyarun bii fere naa ni, lati igba ti wọn ti ya iyarun naa si mimọ ninu ẹgbẹ akọrin nile ijọsin oun, ni ohun gbogbo ti yipada. Damilọla wa rọ awọn obi lati maa se iwuri fun awọn ohun ara ọtọ, ti awọn ọmọ wọn ba n se, ki wọn ma si lero pe nkan naa ko seese. O fikun pe laye ode oni, ohun ti aye ko ka si nkankan ni awọn eeyan n tẹwọgba.	https://www.bbc.com/yoruba/afrika-47302216
entertainment	DJ Kulet Kudirat Gbemisola yàn ijó jíjó àti fífi orin Fuji nìkan dá àwọn èèyàn nínú dùn lá	"Kudirat Gbemisola lo pa orukọ da di DJ Kulet to n fi iṣẹ DJ dara, ara gidi lawujọ. Lootọ ko jẹ tuntun mọ ki obinrin maa ṣe iṣẹ DJ amọ ti Kudi yatọ. Kulet gẹgẹ bi inagijẹ rẹ, kan dede yan lati maa ṣa awọn orin Fuji atawọn to fara pẹ ẹ nikan safẹfẹ. Ko si ani ani, eyi ti mu ko da yatọ laarin awọn akẹgbẹ rẹ to ku toripe jijẹ akọṣẹmọ  ninu iruwa ogiri wa orin lawọn toku maa n dapọ. Ọdun 2018 ni Kudirat bẹrẹ, ṣaaju akoko yii, ijo lo ni oun maa n jo kiri inawo oni inawo koda bi wọn o pe e, yoo lọ tori ijo lati da inu ara rẹ dun. ""Baba mi o fọwọ sii, iya mi o fọwọ sii, awọn ọrẹ mi naa o fọwọ sii, gbogbo wọn ṣaa da mi nu"". O ni ọpọlọpọ igba lawọn onibara naa maa n kọkọ wo oun pe ṣe o lee ṣe iṣẹ ti wọn fẹ gbe fun un yii ti wọn a si gbe e fun ọkunrin tori wọn gbagbọ pe iṣẹ ọkunrin ni. Amọ aye ọpẹ pada yọ ninu nkan ti Kudirat DJ Kulet yan laayo."	https://www.bbc.com/yoruba/55444743
entertainment	"Kemi Afolabi Adesipe: Oṣù kan ni mo fi gba ""Oxygen"" àmọ́ síbẹ̀ Olúwa dára!"	"Gbajugbaja oṣerebinrin, Kemi Afolabi Adesipe ti sọrọ lori aisan ti ko gboogun to kọlu lọdun 2021. Ninu ọrọ idupẹ to kọ si ori ayelujara Instagram rẹ lo ti sọ pe koda, aisan naa mu ki oun kọ iwe ipin ogun, ti wọn n pe ni 'Will' ni ede Gẹẹsi, ti oun si ta awọn dukia oun. Adesipẹ sọ pe oun ti gbagbọ pe aisan naa ni yoo gba ẹmi oun, o ni ṣugbọn Ọlọrun jẹri ara rẹ ninu aye oun. Àìsàn tó ń ṣe mí kò gbóògùn, àmọ́ mo dúpẹ́ pé ẹ̀mí mi wà Mo ta gbogbo dúkìá mí nítorí àìsàn tí kò gbóògùn tó ń sé mí - Kemi Afolabi Ninu alaye to ṣe, o ni ọjọ mẹta-mẹta ni oun n ṣe ayẹwo aarun Covid-19, ni ibudo itọju pajawiri to wa ni ileewosan ikọṣẹ iṣegun oyinbo Fasiti ipinlẹ Eko, LASUTH. Ayẹwo naa n waye nitori bi ko ṣe le mi daadaa, to si n gba afẹfẹ oxygen fun oṣu kan gbako. Arabinrin Kemi Afolabi sọ pe gbogbo ayẹwo ti wọn ṣe fun nilewosan ko fi koko aisan to n sẹ oun han, ti wọn si n gbe oun kaakiri ileewosan mẹta ọtọọtọ ki oun to lo oṣu mẹta ni Lagos University Teaching Hospital, LUTH. ""Aṣiwere eniyan nikan ni yoo sọ pe Ọlọrun ko si. ""Mo ta awọn dukia mi, nigba ti mo na gbogbo owo ti mo mi ni ipamọ tan. Idi si ni pe mo mọ pe gbigbe iṣoro mi jade fun araye tabi titọrọ owo fun itọju yoo tete pami ju aisan fun'ra rẹ lọ."" Kemi ṣalaye pe nigbẹyin, wọn pada ri orukọ fun aisan to n ṣe oun. Orukọ aisan naa si ni  SLE. Afolabi sọ pe lootọ ni aisan naa ko gboogun, ṣugbọn o ṣe e mojuto nipa oogun lilo ati pe ki oun ma a lọ si ileewosan ni oorekoore. Aisan SLE ọhun si lo sọ pe o mu ki nkan di ọna ti eemi n gba jade tabi wọle. Iṣẹ abẹ si ni wọn fi jo gbogbo nkan to di . Arabinrin Kemi Afolabi adesipe sọ pe lootọ ni aisan naa ti yi igbaye oun pada patapata, ṣugbọn oun dupẹ pe oun ṣi wa laye. O fikun ọrọ rẹ pe o nira ni ọpọ igba lati lo awọn oogun to n din irora aisan naa ku, amọ to tun mu ki oun ma a sanra si. Bakan naa lo sọ pe ọpọ eeyan ti ko mọ nkan ti oun n la kọja maa n sọrọ pe oun ti n sanra ju bi o ṣe yẹ lọ. Ọdun 2019 ni iroyin kan jade pe oṣerebinrin yii n ṣe aisan, lẹyin to deede ṣubu, to si daku lasiko irinajo Hajj to ṣe ni Mecca lọdun 2019. Systemic Lupus Erythematosus (SLE) ni wọn n pe. O jẹ aisan to ma n jẹyọ̀ nigba ti awọn eroja idaabobo 'immune system' ba bẹrẹ si ni kọju ija si ara wọn, eyi to ma n fa ki awọn tiṣu to wa ninu ẹya ara to ba kọlu, ma a wu u. O le kọlu orikerike ara, ọpọlọ, awọ ara, kidinrin ati awọn ọpa to n gbe ẹjẹ. Ko ti si aridaju nipa nkan to maa n fa aisan yii, ṣugbọn awọn onimọ iṣegun oyinbo gbagbọ pe o nii ṣe pẹlu ayika, ajogunba tabi nipasẹ awọn omoonu to wa ninu ara. Lara awọn apẹẹrẹ ti ẹni to ba ni aisan yii yoo ma a ri ni pe yoo ma rẹ ni gbogbo igba, ara rẹ yoo ṣú, ara gbigbona, irora tabi ki orikerike ara rẹ ko wu u. Awọn apẹẹrẹ miran ni ọgbẹ ẹnu, awọka, aisan ẹdọ fooro, aisan ọkan, aisan kindinrin, gìrì ati bẹẹ bẹẹ lọ. Lootọ ni aisan yii ko gboogun, ṣugbọn pẹlu itọju ati amojuto to peye lati ọdọ awọn dokita to mọ nipa rẹ, to fi mọ gbigbe awọn igbe aye kan, ẹnikẹni to ba ni le gbe lai si ewu."	https://www.bbc.com/yoruba/59845480
entertainment	Toyin Adegbola: Ìdí rèé tí gbajúmọ̀ òṣèré ṣe fa wàhálà nílé ìtajà n‘Ibadan lórí ọ̀rọ̀ ọmọ rẹ̀	"Abawọn nla ni ole jija, ko si sẹni to jẹ gba, ki wọn parọ ole mọ oun nitori bi ẹnikan ba jale lẹẹkan soso, to ba da aran bori, asọ ole lo da bora. Eyi lo mu ki gbajumọ osere tiata kan lagbo awọn osere lede Yoruba, Toyin Adegbola, ti ọpọ eeyan mọ si Toyin Asewo to re Mecca, fi yari nile itaja igbalode kan, ShopRite to wa ni Ring Road nilu Ibadan. Ninu fidio kan to gbe soju opo Instagram rẹ, Asewo to re Mẹcca n pariwo pe oun setan lati gbe ile itaja naa lọ sile ẹjọ lori ẹsun ibanilorukọjẹ, ti oun yoo si ba wọn fa whala. Ki lo sẹlẹ ti Asewo to re Mecca fi fa wahala nile itaja: Ninu fidio naa ni Toyin Asewo to re Mecca ti n lọgun pe awọn osisẹ ile itaja naa parọ ole mọ ọmọ oun obinrin. Osere tiata naa ni ori ibusun nile iwosan ni oun wa, nibi ti wọn ti n fa omi si oun lara nitori pe ara oun ko le, ki wọn to wa kesi oun pe wọn n fiya jẹ ọmọ oun. O ni gbogbo igba tawọn ọmọ oun ba wa sile lati oke okun, ni wọn maa n lọ sile itaja ShopRite lati ra awọn eroja kan tabi omiran. ""Nigba to de ẹnu ọna abajade ti ẹsọ alaabo ibudo itaja naa yoo ti yẹ awọn eroja to ra wo, ni osisẹ naa ba figbe ta. Osisẹ alaabo naa ni oun ko ri eroja kan ti ọmọ mi ra lara akọsilẹ owo to san, to si kesi awọn osisẹ alaabo yoku. Wọn ni iwa ti ọmọ mi hu fihan pe o ji eroja kan mu nile itaja wọn ni Se ni wọn bẹrẹ si ni ti ọmọ mi nitikuti, wọn n na a lori ẹsẹ ti ko sẹ, ti wọn si n fi ọwọ tẹ lara, ti wọn si mọ pe iyawo ile ọkunrin kan ni. Nibikibi ni onibara ba ti wọ ile itaja, o le tọ ohunkohun wo lai sanwo fun, ti ko si si ọlọpaa to le mu. Mo fẹ ki wọn safihan akasilẹ aworan to foju ọmọ mi han nibi to ti ji ja wọn, bibẹẹkọ maa gbe wọn lọ sile ẹjọ"" Osere tiata naa wa yari pe oun fẹ fi oju kan osisẹ alaabo to se agbatẹru bi wn se na ọmọ oun naa. Osisẹ naa, ti wọn pe orukọ rẹ ni Destiny, ni Toyin Asewo to re Mecca ni ki wọn jẹ ko yọju sita lati wa salaye idi to se na ọmọ oun. ""Mo fẹ ki wọn fa sita,ko si wa salaye idi to se n tẹ iyawo ile nitẹkutẹ lara. Wọn ni wn ko sẹsẹ maa se bẹẹ nile itaja naa amọ eyi ni wọn yoo fi jofin nitori ọmọ mi ko jale, bẹẹ ni ko ji ọja wọn. Nigba to n salaye bi isẹlẹ naa se waye ninu fidio ọhun, ọmọ Toyin Adegbola to foju han ranpẹ salaye bi isẹlẹ adurunmọ naa se waye. Obinrin naa, to n tako ọrọ ti ọga ile itaja naa sọ ni lootọ lo sọ fun oun pe oun ji ọja nile itaja wọn ni. ""O sọ fun mi nigba ti wọn ko ọrọ naa wa sọdọ rẹ pe mo ji ọja lootọ tabi ko jẹ pe ọja naa jẹ eroja ti eeyan le jẹ. Mo si sọ fun ẹ pe ko si eroja ohun jijẹ ninu baagi mi, ti osisẹ alaabo naa si ni ororo Bio oil ni mo mu. Lẹyin naa ni mo wa fi han yin ninu risiti ti mo fi sanwo pe Bio oil yii gan lo jẹ eroja keji ti wọn se akọsilẹ rẹ lori risiti nibi ti mo ti sanwo. O daju pe osisẹ naa ko mọ awọn ohun to wa ninu risit ti mo fi sanwo amọ to wa n se bii ẹni to mọ nipa rẹ."" Asewo to re Mecca wa yari pe isẹlẹ to waye naa ko tii to eyi to yẹ ki wọn fi maa na eeyan lai se iwadi to yẹ. O ni ẹni ti wọn tun wa n na jẹ iyawo ile eyi to buru jai, ọlọpa ati ofin si gbọdọ ba awn da si ọrọ naa O wa n leri pe oun yoo pe amofin oun lati gbe ibudo itaja ShopRite rele ẹjọ. Ki ni ile itaja ShopRite se lori isẹlẹ naa: Ninu fidio naa lo ri foju han pe apa awọn osisẹ ibudo itaja ShopRite ja bọ lori isẹlẹ naa, ti ọpọ wọn si n bẹbẹ. Wọn n bẹbẹ pe ki osere tiata naa mase gbe isẹlẹ naa sori afẹfẹ lasiko to n se fidio naa sita fun araye ri. Bakan naa ni wọn n bẹ gbajumọ osere naa pe ko ma binu, asise ni, ko si jẹ ki awn pari ọrọ naa labẹle. Lẹyin o rẹyin, Asewo to re Mecca sọ fun awọn ololufẹ rẹ to n tọpinpin bi isẹlẹ naa se n waye ninu fidio naa pe awọn ti yanju ọrọ naa. O ni awọn osisẹ naa ti tọrọ aforijin, ti wọn si ti fa awọn osisẹ to na ọmọ oun sita lati wa bẹbẹ. Gbajumọ osere tiata ni Oluwatoyin ọmọ Babatope aya Adegbola ti ọpọ eeyan mọ si Asẹwo to re Mecca ninu isẹ tiata lede Yoruba. Ọdun 1984, eyiun ọdun mejidinlogoji lo bẹrẹ isẹ tiata to si ti di ilu mọọka. Ọmọ bibi ilu Ilesa nii se amọ Ibadan lo ti lọkọ. Orukọ ọkọ rẹ ni Anthony Kolawole Adegbola, ti ọba oke si fi ọmọkunrin kan ati ọmọbinrin kan ta awọn mejeeji lọrẹ. Ilu Dublin lorilẹede Ireland ni awọn ọmọ mejeeji n gbe,wọn ti se igbeyawo, ti ọba oke si ti fi ọmọ ta wọn lọrẹ. Toyin Adegbola ni wọn fi oye Yeyemesọ da lọla nilu Oke-Irun lọjọ Satide, ọjọ karun osu kẹta ọdun 2016. Bakan naa lo ti gba ọpọ ami ẹyẹ gẹgẹ bi osere tiata, to si ti gbe ọpọ ere sinima ti ara rẹ jade."	https://www.bbc.com/yoruba/afrika-60891508
entertainment	Mr Macaroni sọ nípa eré tí Freaky Freaky, Sugar Daddy, You are doing well, Freaky Spicy fẹ́ran láti máa ṣe	Mo jẹ oniwaasu lori ọrọ ifẹ lọjọkọjọ- Mr Macaroni BBC Yoruba gbalejo alawada adẹrinpoṣonu ni Mr Macaroni Oun naa ni Freaky Freaky, ti wọn tun n pe ni Sugar Daddy, Freaky Spicy, ati You are doing well. Ohun marun un ree ti awọn eeyan ko mọ nipa Mr Macaroni. Mr Fabulous tun mẹnuba asiko to maa ṣe igbeyawo pe ko i to nitori oun ko ni obinrin afẹsọna rara.	https://www.bbc.com/yoruba/53789786
entertainment	Yewande Adekoya: N kò fẹ́ ní òkú èèyàn lọ́rùn, ẹ má bú ọkọ́ mi lórí ayélujára mọ́	"Oṣerebinrin, Yewande Adekoya ti bẹ awọn ololufẹ rẹ lati jawọ ninu bibu ọkọ rẹ, Abiodun Thomas. Opin ọsẹ ni iroyin jade pe igbeyawo Yewande ati ọkọ rẹ, ti oun naa jẹ oṣere tiata lede Yoruba, ti tuka. Eyi ni iroyin sọ pe ko ṣẹyin bi Thomas ṣe n ṣe agbere, ti ko si pọn iyawo rẹ le rara. Lati asiko naa si ni awọn mọ Naijiria, paapaa lori ayélujára Instagram ti n kọ awọn ọrọ eebu ati epe si oju opo ayélujára Ọgbẹni Thomas. Ṣugbọn ninu ikede kan to fi sita lori ayélujára Instagram rẹ ni owurọ ọjọ Aje, Yewande sọ pe oun n bẹbẹ pe ki awọn eniyan ro ti ikunlẹ abiamọ mọ ọ oun lara. ""Mo mọ pe gbogbo yin lẹ n fẹ ire fun wa, ṣugbọn ẹ jọwọ, ẹ fi opin si bibu Baba Precious lori ayélujára."" Arabinrin Yewande sọ pe ti kii ba ṣe pe oun fẹ ẹ já irọ ti wọn n pa mọ oun ni, oun ko ba ma sọ nkankan nipa igbeyawo oun to tuka ni gbangba. ""Ẹ jọ ọ nitori Ọlọrun ẹ ma jẹ ki n ni oku eeyan lọrun."" O ni lootọ ni ọkọ oun ti ṣe ọpọ aṣiṣe. ""Ṣugbọn erongba mi fun ni pe ki igbeaye rẹ yi pada si rere, boya o wa pẹlu mi tabi bẹẹkọ."" Saaju la ti mu iroyin wa fun yin pe gbajugbaja oṣerebinrin lagbo tiata Yoruba, Yewande Adekoya ti pinya pẹlu ọkọ rẹ, Ishola Abiodun lẹyin igbeyawo ọdun mẹjọ. Ninu aworan ati ibanisọrọ idakọnkọ ti Yewande ṣe pẹlu alakoso oju opo Gistlover, lo ti sọ bi o ṣe ṣẹlẹ, amọ Yewande funra rẹ ko fi iroyin naa sita. Ninu ọrọ to ba Gistlover sọ lo ti sọ wi pe ainaani igbeyawo awọn lati ọdọ ọkọ oun ati ibanujẹ ọkan ojojumọ, lo mu ki igbeyawo wọn dopin. Bi o tilẹ jẹ pe o salaye bi ọrọ naa ṣe ṣẹlẹ, amọ o bẹ pe ki awọn eniyan ma tabuku ọkọ oun loju opo ayelujara. Gẹẹ bi ọrọ rẹ, pẹlu bi o ṣe ni ifẹ ọkọ rẹ to , ti wọn si ti ni ọmọ meji, niṣe ni ọkọ rẹ ma n sọrọ si lai naani rẹ gẹgẹbi obinrin. Bakan naa ni o fẹsun kan an pe ko jẹ olootọ si oun ninu igbeyawo naa to si n fẹ orisirisi obinrin. ""Fun ọdun mẹrinla ni mo fi jiya ninu ile ọkọ mi, to si ma n ba mi sọrọ sakala. Ojojumọ ni mo ma n sun ẹkun ti a ba jọ wa papọ, ti mo si ma n bẹẹ ki o fi ifẹ han si mi.'' ''Emi ni mo n fi owo silẹ ninu ile fun ni gbogbo igba ti a ti wa papọ, ti mi o si fi igba kan sọrọ si lori rẹ.'' ''Ohun ti mo n bẹbẹ fun ni ki ọkọ mi ṣe bi ipo rẹ, ki o si bọwọ fun igbeyawo wa.'' ''O kan fẹ ma a jaye kaakiri, ki emi ma a nikan ṣe ohun to tọ ninu igbeyawo'' ""Ibanujẹ ati ipaya lo jẹ fun mi nigba ti mo ri pe ọpọlọpọ obinrin ni ọkọ mi n ba dọrẹ ikọkọ kaakiri"" Yewande fikun un pe oun ni ifẹ ọkọ oun, ti ko si si otitọ ninu iroyin pe oun lo pin igbeyawo wọn. Gbajugbaja oṣerebinrin naa ni ko si otitọ ninu iroyin naa nitori ọkọ oun lo ko kuro nile, oun ko si si ni họtẹli, ile baba ati iya oun ti ko jina si ile wọn ni oun wa. ''Diẹ lo ku ki n ya were, amọ mo dupẹ lọwọ ẹbi mi, lilọ fun iranwọ ni ile iwosan ati Ọlọrun to duro ti mi.'' ''Ọkọ mi lo gba ibale mi, oun ni ẹni ọkunrin ti mo kọkọ mọ, amọ ọsan kan, oru kan ni ọkọ mi ko kuro ninu ile lai sọ fun mi, ohun lo fi mi silẹ.'' Lara awọn eniyan to n fesi si iṣẹlẹ naa lori Instagram sọrọ iwuri nipa oṣerebinrin naa, nitori o jẹ ọkan lara awọn obinrin to pegede ni agbo oṣere, ti ko si ni iwa aṣemaṣe lọwọ. Wọn ṣe apejuwe rẹ gẹgẹ bi obinrin rere, to si jẹ ẹni to bọwọ fun igbeyawo. Agbo oṣere naa ni ọkọ rẹ ti n ṣiṣẹ gẹgẹ bi osere ati adari eto ati fiimu ni Nollywood. Odu, ti kii se aimọ fun oloko ni Yewande Adekoya lagbo tiata lede Yoruba, to si jẹ ọmọ bibi ilu Ososa-Ijebu Remo nipinlẹ Ogun. Ile ẹkọ fasiti Babcock to wa nilu Ilisan Remo si ni gbajumọ oserebinrin naa ti kẹkọ jade gba oye imọ ijinlẹ nipa ibaraẹnisọrọ ta mọ si Mass Communication. Ọdun 2002 lo dara pọ mọ isẹ tiata, to si ti kopa ninu ọpọlọpọ ere sinima, amọ eyi to mu ko gbajumọ ni Ọmọ Ẹlẹmọsho to gbe jade ldun 2012. Ọdun mẹjọ sẹyin ni oun ati ọkọ rẹ, Ishola Abiodun se igbeyawo, ti ọba oke si fi ọmọ meji si aarin wọn. Yewande Adekoya ti gba ọpọ ami ẹyẹ ninu isẹ tiata, to si jẹ ilumọọka osere labẹle ati loke okun."	https://www.bbc.com/yoruba/media-61057028
entertainment	Yollywood Round up: Àpótí òní páálí láwọn àlejò yóò fí wọlé síbi àpéjẹ̀ ọjọ́ọ́bí Bobrisky	"Gbajugbaja obinrin to n mura bi ọkunrin, Idris Okuneye ti ọpọ eeyan mọ si Bobrisky ti kede ipalẹmọ fun ayẹyẹ ọjọ ibi rẹ. Bobrisky, ninu video tuntun to gbe soju opo Instagram rẹ salaye pe agba akọrin Fuji nni, King Wasiu Aynde Marshal, ti awọn eeyan tun mọ si Kwam 1, ni yoo kọrin nibi ayẹyẹ ọjọ ibi naa. Bobrisky, ẹni ti yoo pe ọgbọn ọdun ni ọgbọnjọ osu Kẹjọ ọdun 2021 la ri ninu fidio naa, to n gbe apoti onipaali kan fun Ọba orin Wasiu Ayinde. Ninu Fidio naa ni Bobrisky ti ni ""@kingwasiuayindemarshal yoo wa nikalẹ lati kọrin fun awọn alejo mi lasiko ayẹyẹ ọjọ ibi ọgbọn ọdun mi.'' ''O maa lagbara gan ni, ẹ jẹ ki eto kika ọjọ ayẹyẹ bẹrẹ lati oni lọ, ka le mọ iye ọjọ to ku.'' Oniruuru ipalẹmọ si ni Bibrisky ti se nipa ayẹyẹ ọjọ ibi naa, laipẹ yioi la ri to gbe paali kan to kun fun iwe ipe sibi ayẹyẹ naa sori ayelujara. Lara awọn eroja to wa ninu apoti iwe ipe sibi apejẹ ti yoo fi ransẹ si ikọọkan alejo to ba pe ni igo ọti waini kan, ororo itura oloorun didun, ife ọti waini to ni awọ goolu ati suti Sokoleti pẹlu ododo Rose funfun. Awọn eroja yii si ni wọn fi asọ fẹlifẹti alawọ buluu we, ti Bobrisky si ni ẹnikẹni to ba ri apoti naa gba, ni o jẹ alejo pataki oun. O ti to ọjọ mẹta ti awọn ololufẹ gbajugbaja osere tiata nii  Grace Oyin-Adejobi ti ọpọ mọ si Iya Oshogbo. Niṣe lo jẹ ohun idunnu bi oṣere tiata Toyin Adegbola Toyin Tomato ṣe gbe mama soju iran awọn eeyan pada ni Instagram. Toyin Tomato fi fọnran fidio ibi tawọn eeyan ti n kọ orin yẹ Iya Oshogbo si fun ti ayẹyẹ ọjọ ibi wọn. Mama Grace Oyin Adejobi to ti sinmi nidi ere tiata lati nkan bi ọdun meloo kan sẹyin pe ẹni ọdun mejilelaadọrin loke eepẹ. Ọrọ ti Sola Sobowale,Laburu fi n kilọ fun Debo Macaroni ati Mummy wa ree loju opo Instagram. Ẹ ma foya kii ṣe ifọti tootọ bi kii ṣe pe awọn mẹtẹta jijọ kopa ninu fọnran fidio awada kẹrikẹri kan to jade laarin ọsẹ. Awọn ipa kogberegbe ni Sola Sobowale maa saba ko  lagbo oṣere tiata amọ bi aaye ba yọ silẹ o maa n bawọn kopa ninu awọn ere awada lẹẹkọọkan. @mrmacaroni naa kuku fi esi awada da Sobowale lohun bayi  pe"	https://www.bbc.com/yoruba/afrika-58283018
entertainment	Baba Suwe: Aya àkọ́fẹ́ olóògbé ṣàlàyé bí àkókó ìkẹyìn ọkọ́ rẹ̀ ṣe rí	Iku iku alumoutu, ko si ẹni ti ko ni ku, ko si ẹni ti oko baba rẹ ko ni di igboro. Oju lo pẹ si, o ti pe ọdun kan gbako ti iku mu ọ̀kan gboogi lara awọn oṣere adẹrinpoṣonu lagbo Tiata Yoruba, Baba Suwe lọ. Babatunde Omidina ti ọpọ mọ si Baba Suwe, ẹni to dagbere faye lasiko aisan ọlọjọ pipẹ ni ọjọ Aje. Ọjọbọ si ni wọn sin nile rẹ to wa ni Ikorodu nibi ti ọpọ awọn eeyan jankan atawọn osere tiata peju si. Nigba to n ba BBC Yoruba sọrọ lori bi igba ikẹyin ọkọ rẹ se lọ lori idubulẹ aisan, Suwebatu ni oloogbe naa la kaka lati sọrọ fun oun ko to ku. Amọ o ni se lo n la ẹnu silẹ, ti ọrọ kankan ko jade, titi ti o fi mi kanlẹ. Suwebatu, ti oun naa jẹ osere tiata ni ọdun 1976 ni oun ati Baba Suwe ti n ba ọrọ ifẹ awọn bọ, ti awọn ko si ja titi ti ọlọjọ fi de. Bakan naa lo wa n fi omije bẹ gbogbo ẹbi ati awọn eeyan ti ọmọ rẹ, Adebowale ba sẹ nitori fidio kan to gbe sori ayelujara ni kete ti baba rẹ ku, pe ki wọn jọwọ dari jin ọmọ oun. O ni itara iku baba rẹ lo mu ko se bẹẹ, ki wọn si dakun fi ọwọ wọnu nitori ọmọde lo n se.	https://www.bbc.com/yoruba/59423581
entertainment	Ọlọ́pàá Eko: A ti fi Tekno sílẹ̀ àmọ́ ìwádìí sì ń lọ lọ́wọ́	"Ileeṣẹ ọlọpaa ti fi ọrọ wa gbajugbaja akọrin takasufe, Augustine Kelechi, ti awọn eniyan mọ si Tekno lẹnu wo, lẹyin to rin kiri igboro ilu Eko ninu ọkọ kan pẹlu awọn obinrin to wa ni ihoho. Fidio kan, to da bi ẹni pe lati inu ọkọ miran ni ẹni to ya a ti ya aworan naa, ṣafihan ọkunrin kan to joko sinu ọkọ akẹru naa, ti wọn fi gilaasi sẹ ara rẹ, to si n nawo fun awọn obinrin to n jo pẹlu awọtẹlẹ wọn nikan. Tekno ti sọ pe fidio naa kii ṣe ipolowo fun ile faaji onihoho kankan. O sọ pe, oun wa ninu apoti oni gilaasi ọhun ti wọn gbe sinu ọkọ akẹru, ti oun si n lọ lati ibikan si ibomiran lati ya fidio awo orin tuntun. Alukoro ileeṣẹ ọlọpaa ipinlẹ Eko, Bala Elkana sọ fun BBC pe, awọn ọlọpaa bẹrẹ iwadii lẹyin ti fidio naa fa awuyewuye lori ayelujara. Iroyin ti kọkọ jade pe, awọn ọlọpaa ti fi panpẹ gbe Tekno, ṣugbọn Ọgbẹni Elkana sọ pe, awọn kan pe e fun ifọrọwanilẹnuwo ni, ati pe fun ra a rẹ lo wa si agọ ọlọpaa lọjọ Iṣẹgun lati sọ tẹnu rẹ lori ọrọ naa. Wayi o, Tekno tọrọ aforiji lori ayelujara Instagram, fun ẹnikẹni ti fidio naa ba bi ninu. O ni ""A n ya fidio awo orin lọwọ ni diẹ lara awọn ọkọ ayọkẹlẹ ti a n lo bajẹ, a si nilo ọkọ lati ko awọn eniyan lọ si ibomiran ti a ti fẹ lọ ṣiṣẹ, lo jẹ ka lo ọkọ to ni apoti oni gilaasi naa."" Ṣugbọn ko ṣalaye idi to fi n ju owo lu awọn obirnin naa lasiko ti wọn n rinrinajo. Awọn ọlọpaa sọ pe, awọn ti yọnda Tekno, ṣugbọn iwadii ṣi n tẹsiwaju."	https://www.bbc.com/yoruba/afrika-49269575
entertainment	Yoruba Film: À ṣé ara mi ni isó tí ń rùn, tí èmi náà ń ṣépè fún ẹni tí Jamiu ń sọ- Mama Ereko	"Etí  tó bá àlọ, ó di dandan kó gbọ́ àbọ̀, lórí ọ̀rọ̀ àwọn òṣèré tíátà tó gba orí ayélujára kan láti bi ọja mẹ́ta sẹyin. BBC Yoruba kan sí Morenike Alausa Sulaimon, Mama Ereko lati mọ iha to kọ si ọrọ Jamiu ati igbesẹ to ti gbe. Tí ẹ o bá gbàgbé, ìbèérè tó gba orí ayélujára kan ni pé Tani àgbàlagbà tó fẹ́ fi ọwọ́ ọla gbá gbá Azeez lójú. Lóru àná ni fọ́ran míràn tún jẹyọ lọjú òpó instagram Morenike Alausa Sulaiman tí gbogbo ènìyàn mọ̀ sí mama Ereko náà tó fi gbé èrò tirẹ̀ síta lórí ọ̀rọ̀ náà. Mama Ereko sọrọ nínú fọ́nran onísẹ́jú méje dín díẹ̀ níbi tó ti sàlàyé ǹkan ti irú ìgbésẹ̀ tí òun  gbé nígbà ti òun rí fọ́ran ti jámiu ṣe lórí pé àwọn jí iṣẹ́ òun. Ipa wo ni màmá Ereko kó nínú ọ̀rọ̀ náà? Nínú fọ́ran náà mámá sàlàyé pé ni kété tí òun gbọ́ ọ̀rọ̀ náà ni òun bẹ̀rẹ̀ sí ni ṣépè ńlá-ńla fún gbogbo ẹni tó dán irú rẹ̀ wò láì mọ̀ pé òun gan ni Jamiu Azeez ń sọ. ""Aṣe èmi ni Jamiu ń báwi pé mo lo ìtàn òun"". ""Lọ́ọ̀tọ́ ni mo fẹ́ lo àuntí Ramọta láti ṣe fíìmù, Odunlade sì ni ó fún mí ni déètì ọjọkejidinlogun oṣù kéji ọdun 2021 lati inú oṣù kejìlá, gẹ́gẹ́ bi àsìkò tí yóò ráyè. Mí o tii wọ location,Okiki Afolayan ni adarí eré mi òun kan náà lo dari eré ọkọ Ramọ tí Jamiu Azeez ṣe. Okiki ati Afeez Eniola lo ni kí a má bẹ̀rẹ̀ ní ọjọ́ ọdún, eré Ọlọ́ba ni tèmi, ìyàwó sì ni Azeez ṣe fún Ramọ"". Mama Ereko fi kun un o ni, ""nígbà tí èmi gan gbọ́, ara ta mí pé taló ṣe irú èyí fún ọmọ yìí, mo bẹ̀rẹ̀ sí ni ṣépè nínú ibí tí àwọn ènìyàn tí n sọ̀rọ̀ lábẹ́ fọ́nrán tirẹ̀, mó tún lọ ba á lẹ́yìn, mo tùú nínú pé kó má sunkún mọ́, mó tún 'se èpè míràn fún àwọn tó ṣe irú rẹ̀, láì mọ̀ pé èmi ló n báwí"". Mama Ereko ni awọn eniyan bẹ̀rẹ̀ si ni pe oun lọ́tùn lósì pé wọ́n sọ pé ìyá àgbà kan ni wọ́n lò wà nídìí ọ̀rọ̀ yìí, toun sì pe àbúrò Ramọ pé lẹ́yìn tí wọ́n kúrò níbi eré Azeez, ibi ere míràn wo ni wọ́n tún lọ? ó ni kò sí. ""Nígbà tó di ìrọ̀lẹ́ ni ọgá Latin tó jẹ́ olórí ẹgbẹ́ pè mi láti sọ ojú abẹ níkòó pé emi gàn ni Jamiu sọ pé ó ṣe irú iṣẹ́ náà. Mó wá ní èmi ló n bá wí láti àárọ̀ tí gbogbo ènìyàn ń ṣepè lé mi. Ilẹ̀ Imọ̀ ni àkọlé eré ti tèmi, Ọkọ Ramọ ni ti Jamiu"". Mama Ereko ni ibo lo gba jọ ara wọn? ""Mo ni ẹlẹri tó pọ̀, Ogogo wà nínú iṣẹ́ mi, ìwé mi wà lọ́wọ́ ẹ, Wumi Toriola wa níbẹ̀, kí gbogbo ènìyàn pé àwọn wọ̀nyìí láti bèrè bóyá mo tí ya iṣẹ́, Pasuma àti àwọn eléré jànkan jànkan ló wà nibẹ̀"". ""Mama Ereko ṣẹ́ ọ̀pọ̀ èpè lórí pé tí òun bá mọ̀ nípa rẹ̀"" Kíni ìgbésẹ̀ tí ẹgbẹ́ Tampan gbé? Lówúrọ̀ òní bákan náà ni BBC Yoruba bá mama Ereko sọ̀rọ̀ ló sàlàyé pé ẹgbẹ́ ti pé àwọn méjèèjì papọ ati pé ọ̀rọ̀ náà ti ní ìyànjú. Mama Ereko ni ọ̀rọ̀ náà kan dun òun ni nítorí òun kò mọ̀ pé ara òun ni isó tí ń rùn. Kò sí ẹni ti yóò ṣe ti kò ni dún, ara ló ta mi bi gbogbo ènìyàn ṣe n ṣepe lé mi lórí láti ààrọ̀ tó fi di alẹ́."" ""Gbogbo èpè yẹn ko ni ṣe lé ẹnikẹni lórí"". Mama ni awn mejeeji ti jọ re epep naa kuro lori ara awọn. Ẹ̀wẹ̀ ni nínú fọ́ràn ti olórí ẹgbẹ́ Tampan fi síta lówùrọ̀ òní ni Baba Latin tó jẹ́ olórí ẹgbẹ náà sàlàyé pé, ọ̀rọ̀ náà ti tan nílẹ̀. O fa Jamiu Azeez sẹgbẹ̀ pẹ̀lú tó sì gbà á láàyè láti ṣàlàyé pé èdè àìyedè lásán ni ǹkan tó sẹ́lẹ̀, àti pé àwọn ti yánjú ọ̀rọ̀ náà. Jamiu tọrọ aforíjì lọ́wọ́ àwọn olólùfẹ́ rẹ̀ tó si ni kí wọ́n máa retí Oko Ramo. "" Èdè àiyedè lásàn ni ǹkan tó ṣẹlẹ, mó sì ti bẹ Màmá kó má bínu, wọ́n sì ti ṣàdúrà fún mi"". Gbajugbaja ọdọkunrin oṣere fiimu Yoruba, Jamiu Afeez ti figbe ta pe awọn kan n pa oun lẹkun ojoojumọ lori iṣẹ ti oun fi oogun oun ṣe. Amọ taa gan ni akẹgbẹ rẹ to n bawi? Jamiu sọrọ o kunlẹ ninu atẹjade rẹ ṣugbọn ko darukọ ẹni kankan, atanpako lo kan fi n juwe ọọkan. Ṣe ni oju Jamiu kun rọ́rọ́ tẹ o mọ pe eeyan to ti sunkun yo leleyii fun ọjọ melo kan sẹyin gẹgẹ bi oun funrarẹ ṣe sọ ọ. ""Mo ti sunkun, mo ti sunkun oju mi ti wu, mo ti bi ara mi ni ọpọ ibeere."" Kilode ti oriire ẹda maa n bi ẹda ẹgbẹ rẹ ninu?"". ""Kí lo de to jẹ pe ẹda maa n fẹ ki ọmọ ẹda ṣe iṣẹ ko ma ri ere jẹ?"". ""Kí lo dé táa maa n fẹ ka nibi ti a ko gbin si?"" Awọn ibeere yii ni Jamiu Afeez ko kalẹ ti ko ye e to si fẹ mọ idahun rẹ. O ni oun kii ṣe ọmọde ninu iṣẹ tiata yii, o ti pẹ gan toun ti bẹrẹ toun si ti kopa ninu ọpọ ere. Jamiu ni oun o le ka iye fiimu toun funra oun ti gbe jade amọ eyi to ṣẹṣẹ ṣe jade laipẹ yii gangan ni o ni awọn kan n fa were lẹsẹ lori rẹ o. Pẹlu bi fiimu naa ṣe pariwo to to gba gbogbo ori ayelujara kan lai tilẹ tii jade lati asiko ti wọn ti n ṣe e lọwọ, o ni awọn kan fẹ ba iṣẹ oun jẹ. Fiimu ""Ọkọ Ramota"" ti Jamiu Afeez kọ yii gbayii nitori akanda ẹda kan to lo ninu fiimu gẹg bi aya rẹ eyi tawn eniyan tilẹ kọkọ ro pe lootọ ni o gbe e niyawo. Ṣe ti akitiyan, ọgbọn ori ati gbogbo ọna ti Jamiu lo lati jẹ ki fiimu naa pariwo ni ka sọ ni, amọ Jamiu figbe ta pe awọn kan to tun wa jẹ akẹgbẹ oun ṣaadede bẹrẹ si ni ya fiimu kan naa toun ti ya yii to si ti pariwo lorukọ rẹ. Jamiu ni gẹlẹ bi oun ṣe gbe toun jade bẹẹ naa ni onitọun n ṣe ẹda iru nkan ti ohun fi oogun oun ṣe ti ẹni naa tun lọ́ pe Aunty Ramota lati wa ṣe fiimu kan naa. ""Mi o le sọ iye wahala ti mo ṣe, ogun ti mo ja lorii fiimu yii, ẹni ti ko yẹ ki n kọ ẹnu si mo ya owo lọwọ rẹ, mi o mọ ẹṣẹ ti mo ṣẹ, boya kẹẹ ba mi bẹbẹ"". Jamiu ni oun ta ilẹ toun nitoripe o wo o pe koun ṣe iṣẹ yii lorukọ oun lai gba owo lọwọ ẹnikẹni. Lo ba bẹrẹ si ni rawọ ẹbẹ pe ki wọn fi oun we ọmọ wọn ti wọn ba fẹ ki ọmọ wọn naa ṣe oriire. O ni ki gbogbo oṣere tiata ṣaanu oun tori ẹni naa tun lọ ko awọn oṣere to tobi ju awọn ti oun ri fi owo pọọku ko jọ fun ẹda iṣẹ ti wọn n ṣee yii. Ọ̀rọ̀ yii ti n ka awọn akẹgbẹ rẹ kọọkan lara ti wọn si n rọ ọ wipe ko ma sunkun mọ wipe Ọlọrun yoo ja fun un koda awọn mii ti n gba a nimran igbesẹ to lee gbe ati ọna abayọ. Bakan naa, aarẹ ẹgbẹ awọn oṣere, TAMPAN Ọgbẹni Bolaji Amusan ti gbogbo eeyan mọ si Mr Latin ti fesi lorukọ awọn agbaagba ẹgbẹ naa pe awọn ki ara bọ ọrọ naa bo tilẹ jẹ pe o ni o yẹ ko fi to awọn leti to ba fẹ ki awọn ṣe nkankan tori oun naa kan ri i bii gbogbo eniyan ni."	https://www.bbc.com/yoruba/55968539
entertainment	Paul Okoye fàbínú yọ lórí ọ̀rọ̀ìkíni tí ìyàwó ìbejì rẹ̀ Lola Omotayọ kọ, ẹ wo ohun tó sọ	"Tẹbi tọrẹ a maa fi ayajọ ọjọ ibi kini ku orire,gbogbo wa la mọ bẹ. Sugbọn ti ọjọ yi ba wa di ọjọ ti eeyan tako ọrọ si ara ẹni, ki lo le fa iru nkan bayi? Ibeere to gbẹnu awọn ọmọ Naijria re lẹyin ti ilumọọka olorin takasufe nii  Paul Okoye, P Square, bẹrẹ si ni tako ọrọ si iyawo ibeji rẹ, Peter Okoye ti ọrọ naa si gbori ayelujara kan. Lola Omotayo to jẹ iyawo Peter Okoye lo ki ọkọ rẹ ku orire ọjọ ibi loju opo ayelujara. Lẹyin to ki olowo ori rẹ tan, lo ba ki ibeji rẹ Paul Okoye sugbọn kiki yi tun mu ọrọ arọwa lọwọ. Ninu ọrọ rẹ o sọ pe ""Hmmm…. ẹyin ibeji @peterpsquare @iamkingrudy bi ẹ fẹ bi ẹ kọ, ọmọ iya ni yin. E kii se ọmọ iya nikan, ibeji ni yin. Mo ki yin ku ayajọ ọjọ ibi! Bintin laye,ẹ ma fi asiko sofo.Ibọwọfunraẹni ati ifẹ se pataki.Bi a se n dagab si, o yẹ ki a mọ pe aye yi ko se fi falẹ asiko ko si duro de ẹni kan. Mo wi temi naa!'' Ọrọ yi ko ba Paul nibi to ti gbe da ti ko si jẹ ko pẹ to fi fesi pada fun Lola. O sọ kobakungbe ọrọ si Lola to si ni oju aye lasan lo n se nitori lati bi ọdun meloo  sẹyin awọn ko  ki ara wọn. O ni nitori ki awọn eeyan baa le foju eeyan daada wo lo fi  maa n bọ si oju opo ayelujara lọdọdun lati ki oun. Ẹ wo ẹkunrẹrẹ ọrọ naa bo ti se sọ soju opo Instaagram Agbemaja ko si ni Yoruba a maa wi, a ja ma pari ohun lo buru. Ija laarin awọn Ibeji olorin takasufe yi jẹ eleyi tawọn ololufẹ wọn ti n sọ pe ko wa si opin. Sugbọn pẹlu itakoọrọsiraẹni to n waye yi, ko daju pe ọrọ naa yoo niyanju. Titi di igba ta fi n sakojọ iroyin yi , Peter Okoye ko ti fesi si ọrọ ti ibeji rẹ sọ. Bẹẹ  ni Lọla iyawo rẹ naa ko fesi pada."	https://www.bbc.com/yoruba/afrika-55008878
entertainment	Damola Olatunji fojú balé ẹjọ́ lórí ẹ̀sùn pé ó dúnkookò mọ́ ọlọ́pàá àtàwọn ẹ̀sùn míì	"Damola Olatunji ti foju bale ẹjọ lẹyin ede aiyede to waye laarin oun atawọn ọlọpaa kan lagbegbe Abule Ẹgba, niluu Eko. Ṣaaju ni awọn ọlọpaa ọhun ti kọkọ ti Damola mọle nitori iṣẹlẹ naa. Ni bayii, wọn ti tu oṣere naa silẹ ni agọ ọlọpaa lẹyin ti wọn foju bale ẹjọ laarọ ọjọ Iṣẹgun. Bo tilẹ jẹ pe wọn ti ni ko maa lọ sile rẹ, ọrọ naa ko tii yanju rara. Gẹgẹ bii ohun ti agbẹjọro rẹ, Sulayman Alabi sọ, nnkan bii ẹsun mẹrin ọtọtọ ni awọn ọlọpaa fi kan oṣere tiata naa nile ẹjọ. O ni ""Awọn ọlọpaa kan awọn ẹsun kan ti ko lẹsẹ nilẹ si lọrun."" ""Lara ẹsun naa ni pe o kọlu ọlọpaa lọna aitọ, wọn ni o di wọn lọwọ lati ṣe iṣẹ wọn, wọn ni o parọ mọ ileeṣẹ ọlọpaa lori ayelujara lọna ati ba orukọ wọn jẹ, ati bẹẹ lọ."" Alabi sọ pe awọn yoo joko lati jiroro lori igbesẹ ti awọn yoo gbe lori ọrọ naa ti akoko ba to. O pari ọrọ rẹ pe ile ẹjọ ti sun igbẹjọ naa si ọjọ kinni, oṣu Keji, ọdun 2022. Ki lo ti ṣẹlẹ ṣaaju? Gbajugbaja oṣerekunrin, Damola Olatunji ti di ero atimọle ọlọpaa nipinlẹ Eko, lẹyin ti iroyin sọ pe ede aiyede da oun ati awọn ọlọpaa kan pọ ni agbegbe Abule-Egba. Ninu fidio kan to gba ori ayelujara ni ọjọ Aje, a rii pe idarudapọ n waye, ti Damola si n pariwo ninu fidio naa pe awọn ọlọpaa naa fi ọwọ agbara fiya jẹ ọkunrin ọlọkada kan. O ni wọn gba ọkada lọwọ ọkunrin naa, ti oun si sọ fun wọn pe ki wọn o jẹ ki ọkunrin naa wa ọkada rẹ lọ si agọ wọn fun'ra rẹ, nitori pe iṣekuṣe ni ọlọpaa n ṣe ọkada ọkunrin naa. Olatunji sọ pe nkan ti oun sọ ko ju bẹẹ lọ, ti ọlọpaa kan fi kọju ija si oun pe ""ẹranko"" ni oun. Damola ṣalaye pe bi oun ṣe tako pipe oun ni ẹranko bi ọlọpaa naa ninu, ti ọrọ naa si di awuyewuye. O ni inu sunkẹrẹ-fakẹrẹ ọkọ ni oun wa lasiko naa, ti oun fi dasi bi wọn ṣe fẹẹ fi iya jẹ ọkunrin ọlọkada naa. O ni niṣe ni wọn yin afẹfẹ taju-taju mọ ọkunrin naa ati awọn aladugbo to ṣugba wọn. Bakan naa lo fi ẹsun kan wọn pe ẹnikan lara awọn ọlọpaa naa ja foonu gba lọwọ oun ati amugbalẹgbẹ oun, nitori pe oun n ya fidio wọn. Wakati diẹ lẹyin ti iṣẹlẹ naa wyae ni Olatunji fi sori ayelujara ibaraẹnisọrọ Whatsapp rẹ pe awọn ọlọpaa ti fi oun si atimọle. Ninu ọrọ ti agbẹjọro rẹ sọ fun BBC Yoruba ni owurọ ọjọ Iṣẹgun, Agbẹjọro Adewale Alabi sọ pe onibaara oun ati amugbalẹgbẹ rẹ ṣi wa ni ahamọ ọlọpaa. Ọgbẹni Alabi sọ pe awọn n duro de Ọga Agba ọlọpaa ni agbegbe ọhun ki wọn o le jiroro lori gbigba beeli wọn."	https://www.bbc.com/yoruba/ere-idaraya-59738954
entertainment	Samuel Ajirebi: Ọ̀pọ̀lọ̀pọ̀ Òṣèré ló sọ pé àwọn wọ iṣẹ́ tíátà torí fíìmù ìgbà kékeré mi tí wọ́n wò	"""Bi mo ba wo awọn iṣẹ fiimu ti mo ṣe nigba yẹn, o maa n jẹ iwuri fun mi, nigba mii mo si maa n bu ara mi pe loju ara rẹ ṣe iṣẹ tiata naa lo ẹ nibi"". Ọmọ gbajumọ ati agba oṣere fiimu Yoruba, Kayode Olasehinde ti ẹ mọ si Pa Ajirebi ni Samuel Olasehinde jẹ ti ọpọ si ti mọ si Samuel Ajirebi lati kekere to ti n ba wọn ṣe ere tiata. Wọ́n fi májèlé sínú gbogbo òúnjẹ́ ti mo rà sílé, ohun tí mo sọ fún ẹni náà rèé - Paramount Komedy Ọ̀rọ̀ tí Kemi Afolabi sọ síta lẹ́yìn táwọn kan ráńṣẹ́ síi torí ìtọ́jú àìsàn Lupus tó ní Ọkùnrin kan fípa bá obìnrin tó sùn sẹ́gbẹ̀ẹ́ ọkọ rẹ̀ lòpọ̀! Wo bí gbẹgẹdẹ ṣe gbiná Ẹlomii le ma daa mọ mọ bayii amọ ṣaṣa lẹni ti ko mọ Samuel Ajirebi nigba to wa ni bii ọmọ ọdun mẹrin to maa n ṣe ere. Igba mii, baba rẹ gaan ni yoo tako ninu ere, igba mii ọmọ ẹlomiran ni yoo ṣe ti gbogbo eeyan si maa n kan sara si iṣẹ to n ṣe. Wo àwọn òṣèré tíátà Yorùbá mẹ́fà tó bẹ̀rẹ̀ eré ṣíṣe láti kékéré Funke Akindele fún mi lówó tí mo fi gba ilé, kò ra ilé fún mi o - Ajirebi Ẹ wo àwọn gbajúmọ̀ òṣèré tíátà tó jogún eré ṣíṣe lọ́dọ̀ òbí wọn Wòlíì ní ọmọ táà bá bí ni ago kan géérégé ni...Bàbá  tó bí Ooni Adeyeye Ogunwusi sọ àṣírí àkọsẹ̀jayé rẹ̀ Obìnrin sùn s'ẹ́gbẹ̀ ọkọ rẹ̀ jẹ́jẹ́, wo bí ọkùnrin míì ṣe ríi fípabálòpọ̀ àti bí gbẹgẹdẹ ṣe gbiná Ẹwẹ, Samuel funra rẹ boju wo iru awọn ere to maa n ṣe ni kekere o si ni ibi to ti kan sara si ara rẹ bakan naa lo ni ibi to ti bu ẹnu atẹ lu iṣẹ ara rẹ. Amọ ta lo lee da Samuel lẹbi ni kekere, leyii to jẹ pe ohun to tilẹ lee ṣe lo n ṣe to si tun n ya awọn eeyan lori. O ṣalaye awọn nkan to ran an lọwọ lati maa tayọ lasiko to n ṣe ere tiata to jẹ ki oye rẹ tete ṣi si awọn ọrọ ijinlẹ ati owe Yoruba. Samuel Ajirebi ba BBC Yoruba sọrọ lori bi ọla iṣẹ ti baba rẹ n ṣe ṣe sọ oun naa di ilumọọka lati kekere ninu agbo oṣere. Kàyééfì! Àṣírí ìyá àti ọmọkùnrin rẹ̀ tó jí ọmọ ọlọ́mọ gbé fi ṣe iṣẹ́ aṣẹ́wó f'ọ́dún mẹ́ta tú l'Ekiti Iná ńlá sọ ní ọ̀jà abẹ́ afárá Apongbon l'Eko Gómìnà Oyetola rawọ́ ẹ̀bẹ̀ sáwọn aráàlù atí Oníṣẹ̀ṣe tó fẹ̀hónúhàn ní OAU torí VC tuntun tí kìí ṣe ọmọ ìlú"	https://www.bbc.com/yoruba/60845178
entertainment	Naked: Ọ̀gọ̀ọ̀rọ̀ èèyàn yọ̀nda ìhòhò ara wọn lọ́fẹ̀ẹ́ láti ya fọ́tò “Tunich artwork” létí òkun, ìdí rèé	Èèyàn tó to ẹgbẹrun meji abọ to wa ni ihoho ti dẹmọ lowurọ kutu hai ni eti okun Bondi Beach ni Sydney fun fọto iṣẹ iyaworan kan ti wọn ṣe lati ṣe itaniji lori arun jẹjẹrẹ agọ ara. Ẹni to n ṣakoso yiya aworan naa ni ayaworan ilẹ Amẹrika kan, Spencer Tunick to n ṣe iṣẹ akanṣe kan eyi to da lori gbigba awọn ara Australia niyanju lati maa ṣe ayẹwo ara loorekoore. Ofin yipada o si faye gba bibọ ara silẹ nihoho fun igba akọkọ leti okun.\nAustralia jẹ orilẹede kan lagbaye to n koju iṣoro jẹjẹrẹ agọ ara. Eyi jẹ ohun ti ajọ agbaye to n ṣewadii nipa arun jẹjẹrẹ sọ. Lati nnkan bii ago mẹta abọ owurọ lorilẹede wọn ni awọn to yọnda ara wọn ti korajọ si eti okun lati kopa ninu akanṣe eto yiya aworan naa. Eyin ni wọn ṣe pẹlu ajọ́ṣepọ awọn aṣoju ayẹwo ara (Charity skin Check Champions) lasiko ayajọ ọsẹ ipolongo lodi si arun jẹjẹrẹ. “A ni anfani lati ṣe ilanilọyẹ nipa ayẹwo ara, ori mi si wu...” lati wa sibi, ṣe iṣẹ ọna mi ati pe ki n yẹ awọn ara naa si ki n si daabo bo wọn,” gbajugbaja oniṣẹ ọna lagbaye, Tunick sọ bẹẹ gẹgẹ bi ileeṣẹ iroyin Reuters ṣe sọ ọ. “Mo roo wipe eleyi jẹ ero to dara mo si nifẹ lati maa bọ aṣọ mi silẹ lẹba okun Bondi.” Ilumọọka ni Tunick fun iṣẹ ọpọlọ nipa ihoho elero pupọ ni awọn ibudo agbaye to laami laaka.	https://www.bbc.com/yoruba/articles/c87eeyppmryo
entertainment	Igisekele: Àwọn àgbà ọ̀jẹ̀ akọrin Fuji ń ṣèdárò Amoo Igisekele tó jáde láyé	"Eekan akọrin Fuji lorilẹede Naijiria, Alhaji Taofeek Adewale Amọo Igiṣekele ti jade laye. Igiṣekele ju gbohungbohun silẹ fun igba ikẹyin lorilẹede Amẹrika, lọjọ Satide ni awọn iroyin to jẹyọ lori iku akọrin Fuji naa sọ pe o jade laye. Awọn iroyin abẹle kan sọ pe aisan iba lo ṣekupa olorin naa. Alhaji Igiṣekele jẹ ọkan lara awọn gbajugbaja olorin ti ọpọ mọ, koda ọpọ lo mọ ọ gẹgẹ bi ara awọn olorin to wa ni sawawu King Wasiu Ayinde Marshall, KWAM1. Nigba aye rẹ, oniruuru ipenija lo dojukọ Alhaji Igiṣekele nile ati loke okun. Iroyin kan tilẹ gbe pe laarin ọdun 2012 si 2013, wọn fi ofin de e pe ko gbọdọ wọ ilẹ Gẹẹsi. Amọṣa iroyin naa sọ pe o tẹ oju ofin mọlẹ nigba naa. Iwe igbelu rẹ nigba naa kii ṣe ọlọjọ gbọọrọ, eleyi to nilo ontẹ igbelu tuntun loorekoore ni, eleyi ti ko si fun un laaye lati pẹ lẹyin odi orilẹede naa ju bo ti ṣe yẹ lọ. Orilẹede Amẹrika ni Alhaji Igiṣekele tẹdo si, ilu Newark lorilẹ̀ede Amẹrika lo si n gbe titi di ọjọ iku rẹ. Ọmọ agbole Alagolo lagbegbe Ọjaaba nilu Ibadan ni akọrin Fuji naa. Ni bayii, ọpọ awọn ololufẹ orin Fuji ni wọn ti n ba awọn olorin naa daro. Agba olorin miran, Taye Currency lo tufọ iku rẹ loju opo Facebook rẹ. Gẹgẹ bi o ṣe sọ, ohun to ba ni ninu jẹ pupọ ni iku olorin naa. Lara awọn eekan olorin mii ti wọn ti bọ sita sedaro Igiṣekele ni Saheed Oṣupa wa. Ninu atẹjade ti Oṣupa fi soju opo rẹ lo ti ni, ""iku ni opin ohun abẹmi gbogbo, amọ inu Ọlọrun ni itunu wa lori iku arakunrin wa Taofeeq Adewale Amọo Igiṣekele"""	https://www.bbc.com/yoruba/afrika-57133070
entertainment	Muyiwa Ademola: A ó jọ rọ́ọ̀kì ọdún 2021 papọ̀ ni lágbára Ọlọ́run	"Ilumọka oṣere fiimu Yoruba, Muyiwa Ademola ti fi ọrọ ranṣẹ si àwọn ololufẹ rẹ ati awọn akẹgbẹ rẹ bo tilẹ jẹ pe o ṣi wa nile iwosan. O fi akoko ikini rẹ́ ki awọn ololufẹ rẹ kuu ọdun Keresimesi o si ni ki wọn ma binu si oun pe kii ṣe ẹbi oun lati ma jade sọrọ si wọn latọjọ yii ṣugbọn ara n fẹ isinmi. Muyiwa ni ""ẹ ṣeun fun gbogbo ifẹ ti ẹ fi han si mi, ẹ ṣeun fun adura yin ati ọrọ ikini, mo dupẹ gidi gan"". Muyiwa ni oun ṣeleri pe oun yoo to gbera kuro lori akete aisan ti awọn yoo si jọ ṣe igbadun ọdun 2021 papọ. To fi mọ awọn mọlẹbi rẹ, ọrẹ ati awọn akẹgbẹ rẹ ninu fiimu Yoruba lo ni wọn ṣeun fun gbobo ẹbun, owo, ọrọ ti wọ́n fi ranṣẹ si oun ni ipo ti o wa. Laipẹ niroyin gbode kan pe  Muyiwa Ademola wa lori akete aisan ti agbẹnusọ rẹ si pada jade wa sọ oju abẹ niko gan lori ohun to ṣẹlẹ. Awọn ololufẹ rẹ atawọn akẹgbẹ rẹ ti n woye wipe ki lo ṣẹlẹ gangan toripe ọwọ ti wọn n fa diriipu si nile iwosan ni wọn ri wọn ko ri oju rẹ. Agbẹnusọ rẹ, Wuraola sọ ninu ifọrọwanilẹnuwo kan pe lootọ ni Muyiwa wa ni ile iwosan to si jẹ wipe wahala iṣẹ ti wọ ọ lara ni. O ni ""o kan rẹ ẹ diẹ ni, kii ṣe aarẹ to buru. O kan ti rẹ ara ni. Gbogbo igba lo maa n ṣiṣẹ bii jaki lo ṣe mu ki aarẹ yẹn sinmi si i lara. Torinaa o nilo isinmi ni"". O ni beeyan ba n ṣiṣẹ bii ago ti ko sinmi, yoo pada dẹnukọlẹ ni. Iyẹn lo mu ki Muyiwa Ademola ṣi wa nile iwosan. ""A o tii mọ igba ti wọn yoo ni ko maa lọ ile ṣugbọn a o fẹ ko wa nibẹ fun igba diẹ"". Wuraola ni kii ṣe aisan kan to le koko ṣugbọn awọn mọ pe ko ni sinmi to ba de ile tori gbogbo igba lo maa n wa lorii foonu rẹ to n ṣiṣẹ. ""Aisan yii kii ṣe eyi to lee la ẹmi lọ, o kan jẹ eyi to maan  da eeyan lagara ni. Kii ṣabaa rẹ Muyiwa tori aṣiṣẹ-bi-ago ni"". Wuraola lo sọ bẹẹ. Loju opo Instagram rẹ, ko fi oju ara rẹ han ṣugbn Muyiwa Ademola fi aworan sita to wa lori ibusun ile iwosan ti wọn si n fa diriipu si i lọwọ. Ẹ o ba tilẹ ro wipe ori itage ni ṣugbọn pẹlu akọle to kọ sita, ko si ani ani pe o wa lori akete aisan. ""Mi o tii fi iru atẹjade bayii sita ri ṣugbọn nitori ọpọlọpọ iṣẹ nla ati ifarajin to wa niwaju mi pọ"". Dajudaju awọn akẹgbẹ rẹ ninu ere Yoruba ti kan si i tori ọpọlọpọ wọn lo tu sori ayelujara ti wọn n ki i, ti wọn n rọ ọ ko ṣara giri. ""Aisan ko ni jẹ ipin rẹ lailai. Piri lologo n ji, a kii bokurun eye lori ite. Ni agbara Ọlọrun, oo ni faisan logba"". Eyi ni agba adura ti akẹgbẹ rẹ, Rasaq Olasunkanmi Olayiwola ti ẹ mọ si Ojopagogo ṣe fun un. Awọn mii to tun fọrọ ati adura ranṣẹ si Muyiwa ni Aisha Lawal, Kiitan Bukola, Bisola Badmus, Funsho Adeolu, Temitope Solaja ati awọn mii. Gbajugbaja osere tiata Yoruba Mide Martins ti n ke irora bo ti ṣe fori janlẹ lasiko to n ṣe ere sinima kan lọwọ. Ikede yi to fi soju opo rẹ ni Instagram lo sọ pe ara oun ko ti ya daada nitori bi oun ti ṣe fori gbalẹ. Ninu ọrọ to fi tẹle fnran fidio ati aworan boti ṣe farapa yi han, Mide sọ pe ''Igbesi aye awa oṣere tiata ko dẹrun!'' O ni ''Ara mi ko ti bọ sipo latari bi mo ṣe forigbalẹ. Ki eledua fi oore si igbiyanju  gbogbo ni to n wa atijẹ ati mu '' Lara awọn aworan to fi safihan ipalara yi lo wa ni isalẹ yi: Okiki Bakare@kikibakare ti wọn jijọ n ṣe ere naa ti ko ti jade kan sara si Mide Martins bi o ti ṣe fi inira ori to la mọlẹ mọra . O ni eyi ṣafihan pe ojulowo osere tiata ni Mide n ṣe ti o si ni ki eledua tete mu lara da."	https://www.bbc.com/yoruba/afrika-55378434
entertainment	Nkechi Blessing: Ọ̀rọ̀ ọkọ mí, ọkọ mí tí àwọn Yoruba ma ń pe àfẹ́ṣònà ló kó bá mi	"Gbajugbaja oṣerebinrin, Nkechi Blessing ti tọrọ aforiji lọwọ awọn ololufẹ rẹ fun bi o ṣe pa irọ wi pe oun ṣe igbeyawo pẹlu ọrẹkunrin rẹ, Opeyemi David Falegan. Blessing sọ ni oju opo rẹ ni oun ko ṣe igbeyawo pẹlu Falegan nitori naa ko si ọrọ lọkọ laya ni ọrọ wọn. Ninu akọjade loju opo Instagram rẹ to safihan ibanisọrọ laarin awọn mejeeji ni o ti sọrọ bẹẹ. Nibẹ ni Nkechi Blessing ti beere lọwọ ẹni to n ba sọrọ naa wi pe ṣe awọn fi igba kan ṣe igbeyawo ni? ṣe oun jẹ iyawo rẹ ni? Amọ ẹnikeji naa dahun pe oun ko ri pe ẹlomiran le jẹ iyawo oun gidi bii Nkechi nitori o mu ki aye oun dara si ju ti atẹyinwa lọ, amọ nibayii o dabi ẹni pe o fẹ da okunkun sii.'' Esi ti Nkechi fun un ni pe ki eniyan kuro ninu ibanidọrẹ laarin akọ si abo ko tunmọ si pe opin aye ni tabi okunkun su bo gbogbo nkan. ''Maa fi eleyii sita nibi nitori ọjọ ọla, ọrọ awọn Yoruba to ma n pe afẹsọna ni ọkọ mi, ọkọ mi lo fa eleyii'' ''Nitori naa ODF gbe orukọ mi kuro ni ẹnu rẹ nitori ẹmi fun ara mi lo kuro ninu ibanidọrẹ yii'' ''Mo tọrọ aforiji lọwọ gbogbo awọn ti wọn rope tọkọtaya ni wa, ko si ohun to jọ bẹẹ, emi ni mo fa a, ẹma binu.'' Nkechi Blessing wa kesi Falegan lati fi silẹ nitori oun ko ni jẹ ki ẹnu sii ti ko ba jawọ ninu ọrọ oun. ""Aimoye nkan iṣere ibalopọ ti mo ko jọ soke loriṣiriṣi, mi o le layelaye sunkun tori airi ibalopọ pẹlu ọkunrin"". ''Mo nifẹ rẹ tori tọrun, iwọ nikan ni eera to wa ninu Suga mi, mo dupẹ gbogbo nkan to n ra fun mi too fi n ba mi jẹ yii '' Awọn ọrọ to maa n kun oju opo ayelujara Nkechi Blessing ree ni bii oṣu melo kan sẹyin. Amọ nibayii, awọn ọrọ bii ""mi o nilo ibalopọ pẹlu rẹ, ko ni kọbọ lọwọ ko tun le ṣe ju iṣẹju mẹrin lọ lori bẹẹdi"" lo n ti ẹnu Nkechi jade ninu fidio to fi sita. Ki lohun to wa mu iyipada wa ninu ọrọ ti ṣere yi n kọ sita. Nibo ni nkan ti bẹrẹ si ni  laarin oun ati ololufẹ rẹ? Ọkọ Nkechi Blessing, Opeyemi David Falegan lo kọkọ kede pe tirela ti gba aarin oun ati iyawo oun gidi gan ko si si nkankan to da awọn pọ mọ. Loju opo Instagram rẹ l'Ọjọru ọsẹ lo ti n fi ẹsun kan Nkechi pe onibalopọ abosabo ni  o jẹ ati pe oun ko fẹ ni nkan ṣe pẹlu iru eeyan bẹẹ. ""Mi o ki n ṣe ọkọ ẹnikẹni, mi o fẹ ki wọn mọ mi pẹlu onijagidijagan eeyan tabi ọrọ ija kankan bi ko ṣe awọn to n tun aye awọn eeyan ṣe"". Opeyemi ni oun ko fẹ nkankan to maa ba iṣẹ ire ti oun ti ṣe silẹ jẹ. ""Mo ni orukọ ti mo n gbiyanju ati daabo bo. Mi o fẹ ohunkohun to jọ ki wọn maa sọ pe ọkọ..."". Ki ni Nkechi Blessing sọ? Nigba ti oṣere Nkechi naa yoo gbe fidio tirẹ jade, lo ba kẹnu bọ ọrọ to gbe e gbona gidi gan fun Falegan. O ni gbogbo oṣu mẹta ti oun lo pẹlu rẹ nigba to lọ si London ko si iṣẹ kankan to n ṣe ju pe o kan n sun to o n ji ni. ""Mi o lè máa sọkún torí ǹkan ọkùnrin tí kò lè gbò mí jìgì-jìgì jú ìṣẹ́jú àáyá mẹ́rin lọ"". Ni Nkechi ba ni ki awọn araale duro, ohun fẹ lọ fi awọn nkan iṣere ibalopọ ti oun fi n gbọ tara oun han wọn loke, afi  to ṣi baagi to ko awọn kini ọhun jade. Bakan naa ni Nkechi ni Falegan kan n lo oun lati fi di ilumọọka eniyan. O ni ayederu ni igbe aye ti o n gbe kiri to kan n sun to n ji lori fidio ori ayelujara lasan. Nkechi to jẹ pe o kede igbeyawo oun ati Falegan ni ọjọ Kẹwa oṣu Kẹfa ọdun 2021 jade ninu nkan to sọ sita lori Instagram pe ara nkan ti irẹpọ oun pẹlu ọkunrin yii ṣe fun oun ni pe awọn ti wọn ro pe oun ti ṣegbeyawo amọ ti wọn fẹ ran oun lọwọ n bẹru lati sunmọ oun. ""Mi o le maa jiya ki n tun maa rẹrin musẹ"". Nkechi fi awọn fọto igbeyawo oun ati oloṣelu to jẹ ọmọ ipinlẹ Ekiti naa sita lọjọ ibi Falegan. Nkechi ni tori pe Falegan rii pe oun ti fii silẹ lo ṣe lọ n sanwo fun awọn oniroyin irọ ki wọn maa gbe iroyin atijọ jade nipa oun. Nkechi fọ sẹkun pe awọn oniroyin naa fẹ ba aarin oun ati alaanu ti Ọlọrun kan ran si oun toun o si ni nkankan pọ pẹlu rẹ jẹ ni. O ni iṣẹ lo pa awọn pọ. ""O le fẹran eeyan koo si tun ja wọn ju silẹ,,,, Jaye ori ẹ fun asiko ranpẹ to ku koo si pada si igbe aye alaini nkan too wa tẹlẹ. O ro pe o ti ri ẹja arọ gbe abi? Emi ti mo ṣi n bẹ Ọlọhun, o wa fẹ sọ mi di onibara tori iṣẹ akanṣe to n ṣe kiri"". Nkechi ni nkan to ku ti Falegan yoo fẹ sọ ni pe oun ti ba gbogbo aye sun tan amọ to ni oun ṣi wa digbi pe Falegan gan mọ sii to maa n yaa lẹnu pe nkan ọmọbinrin oun ṣi di pa, amọ oun gba to ba pe oun ni Olosho. Nkechi bu ẹnu atẹ lu iroyin to n lọ kaa kiri pe ọkọ rẹ kọ ile fun un. O ni owo ti oun n ri latara awọn iṣẹ ori ayelujara ti oun n ṣe loun fi kọ ile. Ẹwẹ, gbajugbaja oṣere naa ni oun yoo gbọ si awọn to n gba oun nimran lati dakẹ lẹnu."	https://www.bbc.com/yoruba/61020125
entertainment	Barry Jhay and Kashy Godson: Mo mọ̀ pé o ti wà ní ẹnu ibodè ọ̀run torínáà, ẹkún ayọ̀ ni mo ń sun - Adaaliyah	"Oni lo yẹ ko jẹ ọjọ ibi Kashy Godson, oni kan naa to yẹ ko pe ẹni ọdun mẹtadinlọgbọn ni wọn gbe e gbin sinu ilẹ gẹgẹ bo ṣe dagbere faye lọjọ diẹ sẹyin. Loju opo arabinrin kan to pe ara rẹ ni afẹsọna Kashy lo ti fi fidio ati ọrọ idagbere sita si ololufẹ rẹ. Ada Aliyah fi awọn ọrọ to lee mu omije jade loju eeyan sita pe: ""Sun re o Ọba! O ti fi ọwọ kan aye ọpeniyan o si ti yi aye ọpọlọpọ pada, iyẹn awọn eniyan ti ko tilẹ wa si sakani rẹ nigba too nilo wọn ju, ṣugbọn Ọlọrun lo mọ ju"". Lẹyin iku oloogbe yii ni orilẹede Ghana fi ẹsun kan gbajugbaja olorin Barry Jhay, to jẹ ọmọ agba ọjẹ olorin Yoruba oloogbe Sikiru Ayinde Barrister pe o lọwọ ninu iku Kashy. Aliya ni ""mo mọ pe o ti wa ni ẹnu ibode ọrun, mo ṣeleri lati ma sọkun mọ, bi mo ba sọkun, ẹkun ayọ ni latara iranti didun ti mo ni pẹlu rẹ ati anfani nla ti mo ni lati ṣalabapade rẹ"". Sibẹ sibẹ, Aliya kọ ọrọ ikini ọjọ ibi sita fun Kashy ninu eyi to ti ni ko ṣi tii ye oun ṣugbọn Ọlọrun nikan lo mọ ju. Aliyah ni gbogbo igba lo maa n sọ fun awọn eeyan bo ṣe fẹran rẹ to si mọ riri rẹ. Tori eyi o ni oun n ṣaaro rẹ, ẹni to maa n ṣe orikunkun si oun gan. O fi kun un wipe o jẹ nkan iwuri gidi gan pe Kashy ṣe awọn nkan to jẹ pe ni ọgọrun ọdun si isisiyii, o ṣeeṣe ki awọn eeyan mii ma lee ṣe e gẹgẹ bo ṣe ya aworan rẹ loju opo awọn eeyan to n ṣe idaro rẹ."	https://www.bbc.com/yoruba/56369883
entertainment	Bobrisky: Mompha àti Bobrisky ti sọ̀rọ̀ sókè lórí àhesọ ọ̀rọ̀ pé wọ́n ń fẹ́ ara wọn	"Ilumọọka ọkunrin to wọ aṣọ obinrin, Idris Okuneye, ti ọpọ mọ si Bobrisky, ti sọ pe ko si ohun tọ ahesọ ọrọ to n tan kalẹ lori Instagram pe ọrẹkunrin rẹ ni Ismaila Mustapha, ti iangijẹ rẹ njẹ Mompha. Koda, Mompha fun ra rẹ naa ti sọ pe ko si ọrọ ifẹ laarin awọn mejeeji eleyii to tako ohun ti oluranlọwọ Bobrisky tẹlẹ ri, Kyme Oye ṣe sọ pe wọn ti fẹ ra ri. Oye lo sọ pe Mompha ati Bobrisky ti fẹ ra ri nigba ti o n dahun ibeere ẹnikan lori itakun ikansira ẹni Instagram. Ninu esi rẹ, Mompha faraya, o si sọ pe oun ṣetan lati gbe Oye lọ sile ẹjọ lori ẹsun ibanilorukọjẹ ti ko ba tọrọ aforijin ni kiakia. Mompha tun sọ fun Oye pe o gbọdọ yọ ohun to kọ lori ọrọ naa kuro loju opo Instagram rẹ. Mompha ni ki Oye gbaradi fun oun nitori oun ṣetan lati gbe ọrọ naa lọ si ile ẹjọ. Ninu ifọrọwerọ kan pẹlu Daddy Freeze lori Instagram lọjọ Abamẹta, Mompha sọ pe ko si ẹri to le fidi rẹ mulẹ pe oun ati Bobrisky ti fẹ ra ri. Mompha fikun ọrọ rẹ pe igba meji pere ni oun ri Bobrisky ri laye oun. Bakan naa ni Mompha sọ pe oun ti kilọ fun Bobrisky tẹlẹ pe ko ye fi fọto oun soju opo Instagram rẹ mọ. Agbẹjọ́rò méjì yọ ẹ̀sẹ́ síra wọn níwájú adájọ ó ku ẹni tí yóò yanjú ọ̀rọ̀ 'Eniola Badmus wọ pátá lọ sí ààfin Oba Elegushi, ""ọ̀ín"" kí ló burú níbẹ̀?' O ni awọn obinrin wa nilẹ ti oun ba fẹ ṣe ṣina, Mompha ni ki lo maa sun oun debi pe oun maa ni ajọṣepọ pẹlu ọkunrin ẹgbẹ oun. Bobrisky naa kuku sọ tẹnu rẹ ninu ifọrọwerọ naa pẹlu Daddy Freeze. Bobrisky ṣalaye pe ko si ohun to jọ ọrọ ifẹ oun ati Mompha, o ni ko ṣẹlẹ rara. ''Ọrẹ lasan ni emi ati Mompha, ko si ohun to jọ ọrọ ifẹ laarin awa mejeeji. Igba to kẹyin niyii ti mo maa sọrọ yii pe Mompha kii ṣe ololufẹ mi. Koda, iyawo Mompha gan an le jẹrio sii pe ọrẹ lasan an ni emi ati Mompha, ko si nkankan laarin wa,'' Bobrisky ṣalaye. Bobrisky ni awọn eeyan mọmọ ran Oye lati sọ ohun to sọ lati da wahala silẹ ni. O ni ko ye oun ohun ti o mu kawọn eeyan maa gbe ahesọ ọrọ kiri pe oun ati Mompha n fẹ ara wọn. Bobrisky ni awọn to wa nidi ọrọ yii fẹ da ile Mompha ru ni, ile ti wọn naa si maa daru ni. Bobrisky ni Oye mọọmọ sọ pe oun n fẹ Mompha, kii ṣe pe o n dahun si ibeere ẹnikan lori ọrọ naa."	https://www.bbc.com/yoruba/afrika-58696194
entertainment	Saheed Oṣupa on Nigeria's Politics: Mi ò ní ìyàwó nílé, àmọ́ bí mo ṣe ní ọmọrẹpẹtẹ rèé	Gbajugbaja olorin fuji lorilẹede Naijiria, Saheed Osupa ti sọ fun gbogbo awọn ololufẹ rẹ wi pe oun ko ni iyawo ni ile, amọ oun ni ọpọlọpọ ọmọ to jẹ ti ti oun. Saheed Osupa fi eyi lede lasiko to n ba BBC Yoruba fọrọjomitoro ọrọ lori oju opo ikansiraẹni Facebook ti BBC News Yoruba. Osupa ni o ni idi ti oun ko fi ni iyawo si ile, amọ o parọwa si awọn ololufẹ rẹ lati fọkan balẹ. Bakan naa ni olorin gbajugbaja naa sọ wi pe ọlọ́pọlọ pípé kò leè ṣe òṣèlú lórílẹ̀èdè Nàìjíríà, nitori iwa ẹgbin bii jẹgudujẹra ti o wọpọ ninu oselu orilẹede Naijiria. Saheed Osupa ni oun ko ni lọkan lati se oselu bayii nitori oun jẹ olooto eniyan ti awọn eniyan fọkan tan.	https://www.bbc.com/yoruba/afrika-48314690
entertainment	Yollywood: Ǹjẹ́ ìwọ mọ àwọn ẹbí òṣèré sinimá Yorùbá yii?	Ẹwo àkójọpọ̀ àwòrán àwọn òṣèré Nollywood níbi tí wọ́n ti ń gbáfẹ́ pẹ̀lú ẹbí wọn. Ǹkan tí àwon omo Naijiria ń so nípa ''delegates'' tó ń dìbò fún egbé òsèlú ní yìí... Mo ṣelèrí láti ríi pé a dìbò yan Aàrẹ láì mú ìtàjẹ̀sílẹ̀ dání ní 2023- Buhari Ọ̀nà tí a lè fi san oore fún àwọn tó fi ẹ̀mí wọn lélẹ̀ fún ìjọba àwarawa ni láti lé APC kúrò lórí oyè - Atiku Ẹgbẹẹgbẹ̀rún ènìyàn ṣe ìwọ́de tako lílo íbọn bó ṣe wù wón ní US Gbogbo èrò ọkàn mi ní pé kí n wà ''tanker'' tó ń jóná wọ́ inú odò lọ- Ejiro Otarigho awakọ̀ Ọkọ̀ agbépo tí aráàlú ń kàn sáárá Awọn aworan yii wa lati Google ati oju opo ikansiraẹni awọn osere wọn yii,	https://www.bbc.com/yoruba/49788783
entertainment	Ẹni tí mo sọ di èèyàn lé mi jáde nílé rẹ̀, àmọ́ mo ti di onílé mẹ́rin báyìì - Laide Bakare	"Gbajugbaja oṣere tiata Yoruba, Laide Bakare ti ṣiṣọ loju eegun bo ṣe n gbe lọdọ eeyan ri, ti ẹni naa le jade ko to di onile mẹrin ọtọtọ niluu Eko. Ninu atẹjade kan to kọ loju Instagram rẹ, Laide kan sara si ara rẹ lọjọ ayajọ awọn obinrin lagbaye. Nigba to sọrọ lori bo ṣe jẹ ẹni ti ko nile lori ati bo ṣe di onile mẹrin. Kini osere naa wi? Oṣere naa to n ṣi ile rẹ kẹrin sọ pe ẹni ti oun ti figba kan ṣe oore fun pada le oun jade nile rẹ lakoko kan sẹyin, amọ ọpọn oun ti sun bayii. Laide ni ""Ẹni ti mo ran lọwọ lati jẹ eeyan laye sọ fun mi pe 'jade kuro ninu ile mi'  amọ lonii yii mo ti di onile to le ni mẹrin laarin ilu Eko."" Ṣaaju ni oṣere naa ti kọkọ ṣafihan maluu atawọn owo ti awọn kan fi ranṣẹ si fun iṣile ọhun. O ni ọkan lara awọn ọrẹ oun lo fi maluu  naa ranṣẹ ko to kede pe ọrẹ rẹ miran fi owo iṣile ranṣẹ si. Lẹyin to gba owo ati maluu naa tan lo sọ loju opo Instagram rẹ pe ""Ẹ jọmi loju gidi gan fun owo ti ẹ fi ranṣẹ simi, inu mi gidi lati jẹ ọrẹ yin."" Ta ni Laide Bakare? Laide Bakare jẹ ọkan gboogi lara awọn arẹwa obinrin ti irawọn rẹ tan nidi iṣẹ tiata Yoruba ni Naijiria. Wọn bi Laide Bakare lọjọ keje, oṣu Kẹwaa, ọdun 1980 niluu Eko. Irawọ rẹ bẹrẹ si n tan nigba  to kopa ninu ere ""Mi O Foworola""  ti wọn gbe jade lọdun 2003 ati ere ""Love You Forever"" to jade lọdun 2005. Lara awọn ere mii to ti Laide Bakare ti kopa ni  Ofin kokanla, Mafi Wonmi, Èsè, Atelewo eda, Ebo isinmi, Femi Oko Mummy, Royal Battle, ati bẹẹ bẹẹ lọ."	https://www.bbc.com/yoruba/60682615
entertainment	Seun Egbegbe: Ipò wo ni Seun Egbegbe, Olóòtú eré wà báyìí lẹ́wọ̀n?	Ile ẹjọ giga apapọ kan nilu Eko ti fidi ọrọ mulẹ pe lootọ ni olootu ere sinima to tun jẹ gbajumọ nilu Eko, Olajide Kareem ni ẹjọ lati jẹ lori ẹsun tawọn ọlọpaa fi kan an. Kareem ti gbogbo eeyan mọ si Seun Egbegbe loun ati awọn akẹgbẹ kan n jẹjọ niwaju adajo Oluremi Oguntoyinbo to fọwọ rọ ẹjọ ti wọn gbe wa pe awọn ọlọpaa ko lẹtọ lati fẹsun kan wọn. Bayi adajọ ti sunjọ igbẹjọ si ọjọ kejila oṣu kini ọdun 2021 ki wọn wa bẹrẹ si ni wi awijare wọn lori ẹsun ti wọn fi kan wọn. Ẹsun ologoji opo ni wọn fi kan Egbegbe atawọn olujẹjọ bi tiẹ Oyekan Ayomide, Lawal Kareem, Olalekan Yusuf ati Muyideen Shoyombo. Gẹgẹ bi awọn ọlọpaa se sọ, awọn olujẹjọ naa lu o kere tan awọn ọgbọn eeyan to n  se pasiparọ owo Bureau De Change ni gbajuẹ owo iyebiye laarin ọdun 2015 si 2017. Agbẹjọro to lewaju ninu ifẹsun kan wọn yi Innocent Anyigor ni Egbegbe ati awọn ikọ rẹ lu awọn oni Bureau de Change ni gbajuẹ N39, 098,100, $90,000 ati £12,550 laarin ọdun meji taa n wi yi. O ni nise ni wọn parọ fawọn wọn yi pe awọn ni owo tawọn  fẹ paro tabi ti wọn fẹ ra lọwọ wọn. Anyigor ni iwa ti wọn hu yi lodi si abala kẹjọ ofin ilẹ Naijiria  ọdun 2006 eyi to nise pẹlu iwa gbajuẹ ati awọn ẹsẹ mi to farajọ to si se pe ofin yi la ijiya kalẹ fun ẹni ba tasẹ agẹrẹ sofin. Awọn olujẹjọ naa sọ fun adajọ pe awọn ko jẹbi ẹsun ti wọn fi kan awọn.	https://www.bbc.com/yoruba/54994684
entertainment	"Lesbian Movie Ife: Òṣèré méjì yìí ń fi ẹ̀wọ̀n runmú tóríi fíìmù ""Ife"" táwọn obìnrin ń bá ara wọn lòpọ̀"	"Awọn oludari fiimu agbelewo meji n fi ẹwọn runmu ti wọn ba kọ lati tẹti si ikilọ ajọ to n ri si bi sinima ṣe n jade ni Naijiria wi pe fiimu ọhun ko gbọdọ jade si igboro nitori pe o niṣe pẹlu ibalopọ abo si abo. Ọrọ ajọ to n risi bi fiimu ṣe n jade (NFZCB) ati awọn oni fiimu gan to ki wọn fo wọn ṣe fiimu pẹlu. Olukotan ere ọhun, Pamela Adie ati oludari ere rẹ Uyaiedu Ikpe-Etim ti ni dandan afi ki fiimu agbelewo ti awọn n ṣe lọwọ ko jade fun iworan awọn ọmọ Naijiria ṣugbọn Ajọ NFVCB ni laye ko ni foju kan igboro ati pe awọn ko ni buwọlu u nitori o lodi si ofin ibalọpọ akọsakọ tabi abo si abo ni Naijiria. Bo tilẹ jẹ pe gbogbo ọna ni awọn olukọtan ati adari ere yii n wa lati jẹ ki fiimu naa jade sori ayelujara ti awọn ajọ naa ko ni mọ, ṣugbọn ajọ ọhun pẹlu n ṣe oju ni alakan fi n sọri lati maa fi imu finlẹ lori gbogbo ayelujara pe fiimu naa ko gbọdọ lu síta. Mi ò jẹ̀bi ẹ̀sùn tí ẹ fi kàn mí pé mo ya ""Blue Film"" nínú igbó Osun Osogbo - Jolaosho TBlak Wò ó ọ̀nà láti mú ara rẹ dé ibi tó ga jùlọ nínú ìbálòpọ̀ pẹ̀lú ìlànà Tantra Oral Sex: Bóo bá ń gba ẹnu ní ìbálòpọ̀, wo àìsàn tóo lè kó lójú ara rẹ Wo àànfàní ‘Masturbation’, fífún ara rẹ̀ ní adùn ìbálòpọ̀ Gẹgẹ bi ọga ajọ naa ṣe sọ, Adebayo Thomas Adie ati Etim n fi ẹwọn ọdun mẹrinla ṣere fun mimu igbelarugẹ ba ibalopọ abo si abo ni ilu to ni ofin to lodi si iru aṣepọ bẹẹ. Awọn oṣere naa n ṣeto wiwo idakọnkọọ fiimu ọhun ni ilu Eko ni opin ọdun yii nitori pe wọn nigbagbọ pe awọn o nilo aṣẹ ijọba. Bakan naa ni wọn yoo fi fiimu naa han ni oke okun paapaa julọ ni Canada ninu oṣu kẹwa ọdun. Gẹgẹ bi Pamela Adie ṣe sọ, erongba rẹ ni lati ṣe afihan ibalopọ abosabo ati awọn obinrin to wa niru ipo yii ni Naijiria lagbo osere. Wàhálà bẹ́ sílẹ̀ l'Osogbo lẹ́yìn tí ọlọ́pàá lé afurasí Yahoo dé ojú ikú Lanlehin kéde ìparí gbogbo ètò láti darapọ̀ mọ́ ẹgbẹ́ òṣèlú APC Oyo Ẹ wá wo ìgbà tí Jésù yóò dé - Pásítọ̀ Chris Oyakhilome Njẹ́ o mọ̀ pé bíi ọdún 700 sẹ́yìn ni wọ́n ti ń bọ Osun-Osogbo? Mọ̀ síi nípa ìtàn ojúbọ̀ nàá Ǹjẹ́ o mọ̀ pé àwọn tó wá láti ìdílé ẹrú kìí lọ́kọ tàbí aya láyé òde òni ní Nàìjíríà? O sọ fun BBC pe bi wọn se maa n fi awọn obinrin ti wọn nifẹ si obinrin han ninu ere Nollywood, ni ọpọ igba wọn maa n fi wọn han bii ẹni to lẹgbẹ tabi to n ko ọrẹ kọrẹ tabi wọn tilẹ mu u ni tulasi lati se iru nkan bẹẹ ni. "" Ẹ o le ri ere agbelewo Nollywood kankan to sọrọ nipa LGBT, ko si nkan nipa iriri awọn obinrin wọnyi loju aye gangan. ""Ifẹ ṣe afihan yii lati di alafo to wa laarin rẹ ati lati mọ bi nkan se n lọ lori ọrọ yii ni Naijiria."" Ọrọ ibalopọ akọ si akọ tabi abo si abo jẹ ọrọ to le koko ni ọpọ orilẹede ni Africa, eyi ko si yatọ ni Naijiria naa, nitori pe awọn ẹlẹsin ati awọn to ka asa ati ișẹse ni gboogi niwọn ni awujọ wọn. Bi awọn ẹlẹsin Musulumi ṣe lodi si i naa ni awọn onigbagbọ ko fara mọ ọ. Orilẹede Naijiria jẹ ọkan lara awọn orilẹede ọgbọn to tako o to si ri i gẹgẹ bi iwa ọdaran labẹ ofin pẹlu ijiya to lagbara bi ẹnikẹni ba taṣẹ agẹrẹ."	https://www.bbc.com/yoruba/54173391
entertainment	Laide Bakare and Kemi Afolabi: Ṣé lóòtọ́ ni tírélà ti gba ààrin Laide Bakare àti Kemi Afolabi nítorí ọkunrìn?	"Yoruba ni, ti owe ba jọ owe ẹni, ta o ba le f'esi, a jẹ pe ẹru ija lo n ba onitọhun. Lo difa fun gbajugbaja, apọnbeporẹ, arẹwa oṣerebinrin meji, Laide Bakare ati Kemi Afolabi, to jọ n pa owe eebu lori ayelujara Instagram wọn. Botilẹ jẹ pe awọn mejeeji ko darukọ ẹni ti wọn n pa owe mọ, iroyin to n lọ labẹlẹ ni pe aarin ọrẹ mejeeji ti daru. Kemi Afolabi ati Laide Bakare jẹ ọkan lara awọn ọrẹ timọtimọ to wa ni agbo awọn oṣere tiata Yoruba. Awọn mejeeji fẹran lati ma a wọ anko aṣọ, wọn jọ ma n lọ si ode ariya ni, ko da o fẹ ẹ ma si nkan ti wọn kii ṣe papọ. Bakan naa ni wọn ti yan orukọ ti kan 'my twinee' ti wọn n pe ara wọn, ni gbogbo igba ti wọn ba n fi ifẹ han si ara wọn lori ayelujara. Orukọ naa tumọ si 'ẹnikeji mi', 'ibeji mi'. Eyi si jẹ pataki nkan to jẹ ki ọpọ eeyan o ma a fura pe aarin wọn ti daru. Nitori pe ninu òkò ọrọ ti awọn mejeeji kọ sori Instagram ni ọjọ diẹ sẹyin, 'twinnie' wọpọ ninu wọn. Ninu ọrọ ti Kemi kọ ni tiẹ ni ede Gẹẹsi, ṣugbọn ti a o tumọ si Yoruba, o ni ""Kẹmo, ọmọ to rẹwa, eeyan kan to jẹ alarun ọpọlọ, to n wa ki awọn eeyan wo ibi ti oun wa sọ pe oun lo sọ mi di irawọ oṣere. Were alaṣọ... Ta lo ni Twinnie isọnu. Yinmu. Ṣe Kemi alagbara wa kere ni?... Awọn da? Wọn o to bẹ ẹ."" Nigba ti Laide Bakare naa yoo kọ ọrọ tiẹ naa lori Instagram bakan naa, abẹ fidio kan to ṣe pẹlu oṣerekunrin kan ti wọn jọ n jo, lo kọ ọrọ naa si. Ede Gẹẹsi lo n naa kọ ọ. O ni ""...awọn da? Wọn o to bẹẹ. Ko si nkan ti awọn oni ikorira le sọ tabi ṣe. Ko le dun mi rara. Abi eleyi fẹ ẹ tẹ ni? Taa ni ẹ? Baba nla ìyá rẹ ni Laide Bakare. Mo tobi ju awọn nkan radarada kan lọ, omidan were. Taa ni Twittie rẹ? Alaye bajẹ. Iwọ to o da bi ọkunrin!!!!"". Lẹyin gbogbo ọrọ ti wọn kọ yii, ni oniroyin ari ayelujara Gistlover gbe sita pe ọrọ ọkunrin lo n fa ija laarin ọrẹ meji naa. O ni akẹẹgbẹ wọn lọkunrin, Dauda Sulaimon ti ọpọ mọ si Gida, ni awọn mejeeji n ja si. Iroyin ti gbe e ri pe ọrẹkunrin Kemi Afolabi ni osẹrekunrin naa, botilẹ jẹ pe o ni iyawo nile. Lootọ ni a ko ti i le fidirẹ mulẹ pe ọrọ ọkunrin lo gé okùn ọrẹ laarinKemi Afolabi ati Laide Bakare. Ṣugbọn ni owurọ ọjọ Aiku, ni Bakare fi ikede kan sita lori ẹsun naa. Ninu ikede naa to fi si ori Instagram rẹ, pẹlu aworan oun ati Kemi, ati ti ọkunrin ti iroyin sọ pe wọn n ja si, lo ti sọ pe o sẹ koko fun oun lati sọrọ lori ẹsun naa, nitori bi awsn eeyan ṣe n pe oun lori ẹrọ ibanisọrọ, ati pẹlu atẹjiṣẹ lati igba ti iroyin naa ti jade. O ṣapejuwe iroyin naa gẹgẹ bi ọrọ to pani lẹẹrin. O ni ""Ẹ jẹ ko ye wa daadaa pe Laide Bakare ko ni i wọ ara rẹ nilẹ debi i pe ko ma ja nitori ọkunrin lagbo iṣẹ wa. Igba diẹ ti iṣẹ da wa pọ, ni mo foju ri akẹẹgbẹ mi lọkunrin ti wọn n sọ yii. Ẹ wadii ootọ daadaa. Ko le ṣẹlẹ lailai."" O ni ọrọ ti oun kọ laipẹ yii jẹ esi fun akẹẹgbẹ oun lobinrin to bu oun lori ayelujara, dipo ko pe oun lori foonu lati fi ẹhonu rẹ han. ""Gbogbo eeyan lo mọ mi pe tile-toko ni mo n ba a ṣe bi ẹni pe a ti mọ ara wa tipẹ. Gbogbo eeyan ni mo n fi ifẹ han si, lai dẹyẹ si ẹni kankan."" O sọ pe oun kii fi agba tabi ipo ọga han lori ẹnikẹni, koda to fi mọ awọn ti oun kọ niṣẹ. O ni oun dupẹ lọwọ ẹbi ati awọn ololufẹ oun fun ipe ati awọn ọrọ ti wọn fi ranṣẹ si oun lori iroyin naa."	https://www.bbc.com/yoruba/awon-iroyin-miran-58375799
entertainment	Ọ̀pọ̀ ẹ̀rí rèé pé Naira Marley fi jìbìtì wọ́ ike owó ọ̀pọ̀ èèyàn - EFCC	Ajọ to n risi iwa ajẹbanu ni Naijiria, EFCC ti se agbekalẹ awọn ẹri mii niwaju ileẹjọ, eyi ti wọn lo fi han pe akọrin nii, Naira Marley, fi ọna ẹburu lu kaadi owo awọn eeyan ni ponpo. Eleyi ni ẹri kẹta ti ajọ EFCC yoo gbe wa lori ẹjọ ẹsun ti wọn fi kan akọrin takasufe yii, torukọ rẹ n jẹ Afeez Fashola, t wọn si fi sọwọ siwaju adajọ. Ni iwaju ile ẹjọ giga to wa ni Eko ni ẹlẹri EFCC naa ti fi ọrọ to adajọ leti pe awọn ri ẹri pe Naira Marley lo ọna ẹburu fi lo akọsilẹ ori kaadi owo awọn eeyan lori kọputa alagbeka, laptop, rẹ. Dein Whyte, to jẹ ọga agba ẹka ọtẹlẹmuyẹ fajọ EFCC sọ pe ''nipa ayẹwo foonu Naira Marley, a ri pe o ni awọn iroyin kan nipa kaadi owo ti kii ṣe tiẹ'' O fi kun pe afurasi yii pin awọn akọsilẹ nipa ẹni ẹlẹni yii pẹlu ẹlomiran. Bẹẹ lo ni wọn ti fẹjọ sun saaju lori kaadi owo yyi pe mago mago ti waye lori rẹ ri. Bẹẹ lo ni lori laptop Naira Marley, awọn ri awọn irinṣẹ kan ti wọn fi daabo bo ẹnikẹni to ba lo awọn kaadi ti wọn ti lu pa wọnyi. Ọ́ga agba ọtẹlẹmuyẹ EFCC to jẹri niwaju adajọ wa sọ pe, awọn fi iwadii yi sọwọ si ẹka to n ṣayẹwo ẹri . O ni abọ iwadii naa si fi han pe Naira Marley n lo VPN kan lori laptop rẹ lati fi daabo bo ẹnikẹni to ba lo awọn kaadi owo ti wọn ti lu pa yi. Gẹgẹ bo ṣe wi, ''nipa awọn nnkan taa ri lori laptop Naira Marley, a ri software kan pẹlu awọn ayederu nọmba kaadi ati akọsilẹ nipa ẹni to ni kaadi naa ati adirẹsi IP kan'' Agbẹjọro fun Naira Marley, Olalekan Ojo tako ẹri ti wọn gbe kalẹ yii, to si ni wọn n gbe ẹri kalẹ lori nkan ti wọn lero pe o le wa ni ọkan ẹni to ni laptop lodi si nkan to han kedere si wọn. O ni ẹni to wa jẹri niwaju adajọ ko si nipo lati sọ pato nkan to jẹ ero ọkan ẹni to ni laptop tabi nkan to gbero lati fi awọn akọsilẹ to ko jọ sori rẹ ṣe. Ẹwẹ adajọ ti wọgile alaye rẹ yi to si ni lootọ ni ẹni to ni laptop wa nipo lati ṣalaye ohun to fẹ fi awọn iroyin to ko sori laptop naa ṣe. Adajọ Oweibo ti wa sun igbẹjọ naa siwaju di ọjọ Kẹrindinlọgbọn oṣu Kẹsan ati ọgbọnjọ oṣu Kẹsan ọdun 2022.	https://www.bbc.com/yoruba/articles/cd1gj13z1pdo
entertainment	Adunni Ade: Kò dára kí ọkùnrin máa fi ‘Microphone’ sí ara obìnrin lásìkò eré tíátà	"Gbajugbaja oṣere tiata Yoruba, Adunni Ade ti ko aroye bẹnu lori bi amoju ẹrọ agbohunsafẹfẹ kan, se fi ibalopọ lọ oun lasiko ti wọn n ṣe ere sinima kan. Ẹni ọdun mọkandinlogoji yii ṣalaye ọrọ naa ninu fidio kan to gbe soju opo Instagram rẹ. Adunni ni ẹni naa, ti ko darukọ rẹ, ta omi oge si oun lara lọna aitọ lasiko to fẹ fi ẹrọamohunbugbẹmu (microphone) si oun lara. Adunni  Ade fi kun ọrọ  pe, iṣẹlẹ yii lo mu ki oun maṣe faaye gba ẹnikẹni ninu awọn ọkunrin amoju ẹrọ lati fọwọ kan oun mọ. O ni ""Mi o ki n faaye gba awọn ọkunrin amoju ẹrọ agbohunsafẹfẹ fọwọ kan mi nitori ọkan ninu wọn lo nawọ ere ifẹ si mi lọna aitọ'' Se lo ti ọwọ bọ inu asọ kaba ti mo wọ̀, to si na ọwọ rẹ de ibi ibadi mi lori awijare pe oun fẹ́ fi mic si mi lara. Eyi mu ki n fẹrẹ daku, ti mo si gan sibẹ, koda, o gba mi ni akoko diẹ ki n to sọrọ sita, mo si n pariwo pe ki lo de se tun fi ọwọ kan mi lẹyin ti mo ti kilọ fun saaju tẹlẹ pe ko mase fi ọwọ kan mi mọ. Se ni ara mi n gbọn, ti mo si n pariwo pe iru ẹni bẹẹle fi tipa ba eeyan lopọ nitori pe o fi ọwọ kan mi ni ibi ti ko ba mi lara mu."" Arẹwa oṣere tiata yii tun ṣalaye pe oun gbiyanju lati fi ọrọ naa to awọn alaṣẹ ẹgbẹ awọn leti ṣugbọn oun yi ipinnu naa pada nigba tawọn eeyan ki ẹbẹ mọlẹ. ""N ṣe ni ẹni taa n wi yii ko agidi bori pe oun ko ṣe nkankan to buru. O fi ọwọ rẹ bọ mi lẹyin nitori pe o ni oun fẹ fi mic si mi lara'' ''Ohun ti ko bojumu leyi jẹ fun mi. Iṣẹlẹ ibalopọ tabi awọn aṣemaṣe miran jẹ eleyi tawọn oṣerebinrin tiata a maa koju nidi iṣẹ wọn."" Adunni Ade ni ọkunrin amojuẹrọ yii ko bẹbẹ tabi tọrọ aforijin lọwọ oun titi di akoko yii ti oun si fi ọrọ naa to agbẹjọro oun leti. O ni oun ko tii fẹ gbe ọkunrin naa lọ sile ẹjọ bayii amọ to ba tun hu iru iwa yii tabi ta ko ohun lori isẹlẹ yii, oun se tan lati ba fa a gidi. Adunni ni koda lawọn agbo oṣere tiata to gbajugbaja bi Hollywood, ọpọ awọn obinrin lo ti ke gbajare pe awọn ọkunrin a maa fi ilọkulọ lọ awọn nidi ere tiata. O salaye pe nilẹ okeere, ko si ọkunrin onimọ ẹrọ ti wọn n gba laaye lati lọ fi ẹrọ amohunbugbẹmu si ara obinrin osere tiata lara lasiko igbaradi fun ere sise. O wa gba awọn osere tiata atawọn onimọ ẹrọ wọn to n wo ilẹ Amẹrika fun awokọse nimọran pe ki wọn se awokọse ohun to dara lara wọn. Bakan naa lo tun gba awọ̀n eeyan nimọ̀ran lati maa sọrọ soke nigba ti ohunkohun ko ba tẹ wọn lọrun, wọn ko si gbọdọ dakẹ lasiko ti ẹnikẹni ba se ohunkohun ti ko dara."	https://www.bbc.com/yoruba/afrika-58862519
entertainment	Mùsùlùmí òdodo ni mí, n kò wá ìwòsàn lọ ṣọ́ọ̀ṣì Christ Embassy - Kemi Afolabi	"Gbajugbaja oṣere tiata obinrin nii, Kemi Afolabi ti figbe ta lori fọnran fidio kan to  ṣafihan obinrin ti wọn n gba adura fun nile ijọsin Christ Embassys. Iroyin to tẹle fọnran yi ni pe ilumọọka Pasitọ Chris Oyakhilome n gbadura fun Kemi Afọlabi ti ara rẹ si ti ya. Afolabi ti wa sọ  pe oun kọ loun wa ninu rẹ. Ninu ọrọ to kọ soju opo rẹ ni Instagram lọjọ Aiku, Afolabi ni ko si igba kankan ti oun lọ si ṣọọsi lati lọ gba iwosan lori ipenija ailera ti oun n koju. O ni lati igba ti iroyin aarẹ ti o n ṣe oun ti di ohun ti gbogbo eeyan mọ, orisi iroyin ayederu lo ti gbode lori iṣẹlẹ yi. Afolabi ni tori naa loun ko ṣe ya si wọn ti oun si kọju si igbe alaafia ati ilera oun. Nigba to n ṣalaye okunfa ti oun fi ni latio sọrọ soke lori nkan tawọn eeyan n sọ lori aisan rẹ yi, Afolabi ni musulumi ododo loun ati pe oun ni igbagbọ pe Allah ni yoo tan iṣoro toun n koju. O ni ''Mo tẹra mọ eyi o si dami loju pe ayọ ni yoo kẹyin rẹ'' O ṣalaye pe jẹjẹ loun fi fidio ibi toun ti n ṣe adura nilana musulumi sita afi ti arakunrin kan kọ ọrọ to fọwọ kan ni lẹmi ni esi labẹ fidio naa. ''o beere pe ṣe mo ṣẹṣẹ mọpe musulumi ni mi ni abi nibo ni igbagbọ Islam mi wa nigba ti mo n wa ojutu sọrọ mi ni inu ṣọọṣi'' ''Ọrọ yi bami lojiji ti mo si n ro pe bawo lawọn eeyan ṣe daju bayi.Mo fẹ fi asiko yi tako iroyin kankan pe mo lọ gba iwosan ni ile ijọsin ṣọọṣi '' ''Emi kọ nimo wa ninu aworan to gbode mo si fẹ ki awọn eeyan ma ṣe kaa kun.'' Gẹ́gẹ́ bí ẹ̀ka ètò ìlera UK ṣe sọ ìyẹn UK National Health Service, àìsàn ọlọ́jọ́ pípẹ́ ni Lupus, tó sì máa ń fa ara ríro, kó máa rẹ ènìyàn àti kí nǹkan máa ṣú sí ènìyàn lára. \n\nLupus jẹ́ àìsàn tí kò gbóògùn ṣùgbọ́n ènìyàn le ṣe àmójútó rẹ̀ fún ọjọ́ pípẹ́ tí ènìyàn bá tètè mọ̀ wí pé ó wà lára.\n\nBákan náà ló jẹ́ àìsàn tó máa ń bẹ̀rẹ̀ díẹ̀díẹ̀ kó tó di ńlá. Tó bá ṣẹ̀ṣẹ̀ ń bẹ̀rẹ̀, ó máa ń fa ara ríro, kó máa rẹ̀ ènìyàn ní gbogbo ìgbà àti kí ara máa ṣú.\n\nBẹ́ẹ̀ náà ló jẹ́ àìsàn tó máa ń mú ènìyàn tóbi ní gbogbo ara, ọkàn, ọ̀nà ọ̀fun àti kídìnrín nígbà tó bá ti pẹ́ lára díẹ̀ si.\n\nNígbà tó bá búrẹ́kẹ́ tán, ó máa ń dá ọgbẹ́ sínú ọkàn, ọ̀nà ọ̀fun àti kídìnrín, kí ènìyàn máa wú lódìlódì tó sì lè mú ẹ̀mí lọ. Kò ì tíì sí ìwádìí tó fi ohun tó ń fa lupus múlẹ̀ gan an . Kìí ran ènìyàn, èyí túmọ̀ sí pé kìí ṣe àìsàn tí èèyàn le kó láti ara ẹnì kan sí ẹlòmíràn.\n\nÀmọ́ lára àwọn ohun tó le fa lupus nìyìí:\n•	Òògùn\n•	Òòrun\n•	Ọmọ bíbí\n•	Kí obìnrin ma ṣe nǹkan oṣù mọ́\n•	Fáírọ̀ọ̀sì \n\nÌwádìí fi hàn pé obìnrin ló sábà máa ń ní lupus ju ọkùnrin lọ, tó sì wọ́pọ̀ nílẹ̀ Adúláwọ̀ àti ilẹ̀ Asia"	https://www.bbc.com/yoruba/articles/c10n8m51r8yo
entertainment	Lateef Adedimeji weds Bimpe Oyebade now: Ọkọ àti ìyàwó fi àwòrán àwọn ìkíni kú oríire tí wọ́n gbà síta	"Ọ̀rọ̀ náà jọ pe o ti n di ohun bọ bayii ti pọpọṣinṣin si ti n lọ ni mẹlọ mẹlọ nipa igbeyawo awọn gbajugbaja oṣere Yoruba meji, Lateef Adedimeji ati Bimpe Oyebade. Awọn ololufẹ meji yii ko lee fi para mọ rara. Ka tilẹ woo latori Adebimpe Ọmọba to n rẹrin musẹ musẹ ninu fidio kan to fi sita ninu eyi ti ọrẹ rẹ ti ni ko fi oruka rẹ han. Mi ò lè sùn, mó ń ronú, mi ò lè ṣe ǹkan torí Lanre - Princess 'Ọba Yorùbá kìí ṣe aláṣẹ ìkejì Orìṣà mọ́ látòní lọ! Krìstẹ́nì, Mùsùlùmí àti Àbáláyé yóò máa ṣe ayẹyẹ pọ látòní' Ọpọ awọn ololufẹ awọn mejeeji lo ti n foju sọna igbeyawo wọn ọhun lati igba ti wọn ti kọkọ n dibọn bii pe ọkọ ati aya ni wọn amọ ti wọn kọ lati jẹwọ. Koda o ni asiko kan ti Lateef ṣalaye ninu ifọrọ̀wanilẹnuwo kan nipa idi ti ko fi tete ṣe igbeyawo rẹ. Ṣé lóòtọ́ ni Lateef Adedimeji àti Bimpe Oyebade fẹ́ ṣègbéyàwó lọ́tẹ̀ yìí lóòtọ́? Lateef bá BBC Yoruba sọ̀rọ̀ Ṣé lóòtọ́ ni Bimpe Oyebade lóyún fún Lateef Adedimeji? Ẹ wo nkan tí àwọn akẹẹgbẹ́ Lateef Adedimeji sọ nípa f'ọ́tò ìgbéyàwó òun àti Adebimpe tó jáde Mo ti ní ìyàwó àfẹ́sọ́nà, ayẹyẹ ìgbeyàwó mi ń bọ̀ láìpẹ́ - Lateef Adedimeji Irọ́ ni o, mí o fẹ̀ Lateef Adedemeji- Oyin Elebuibọn pẹ̀lú omijé ojú Nígbà tí mo darapọ̀ mọ́ Nollywood, gbogbo ọkùnrin ló fẹ́ bámi ní ìbálòpọ̀ Wo àwọn ọ̀rọ̀ tó ki pọ́pọ́ tí Lateef Adedimeji fi kọrin ọjọ́ ìbí fún Adebimpe Oyebade ""Onítèmi"" Ọrọ kan ti a ko tun le fidi rẹ mulẹ ni pe awọn to maa n gbe iroyin jade lori ayelujara bii ofofo tabi ayọlẹ ṣe ti ọpọ mọ si ""gossip blogger"" ti gbe iroyin kan sita ri pe iyawo oju na yii n reti ọmọ pe o wa ninu oyun. Ẹwẹ nigba ti BBC Yoruba kan si Abdulateef Adedimeji funrarẹ, o jẹ ko di mimọ pe ko si awo kan ninu awo ẹwa pe oun ati ololufẹ oun ti fẹ sọ igbeyawo yii di ohun bayii. O ni ko jẹ tuntun tabi nkan aṣiri mọ toripe awọn funra awọn ti gbe e sita fun awọn ti awọn fẹ ki wọn mọ. Kí ló mú Princess Comedian máa wa ẹkún mu láàrọ̀ kùtù? 'Ọba Yorùbá kìí ṣe aláṣẹ ìkejì Orìṣà mọ́ látòní lọ! Krìstẹ́nì, Mùsùlùmí àti Àbáláyé yóò máa ṣe ayẹyẹ pọ látòní' Wọ́n ti bẹ̀rẹ̀ ètò ìsìnkú àwọn akẹ́kọ̀ọ́ 26 tó jóná mọ́ yàrá ìkẹ́kọ̀ọ́ wọn Ọwọ́ ọlọ́pàá tẹ olórí pátápátá fún àwọn ajínigbé kan l'Ekiti Ajínigbé ń bèèrè N10m, ""Codiene"", igbó àtí oúnjẹ fún ìtúsílẹ̀ èèyàn mẹ́ta tí wọ́n gbé l'Ogun Nitorinaaa lo mu ki ati Lateef ati Adebimpe fi awn aworan arawọn ti awọn ọrẹ, ara ati ojulumọ n fi si ori ayelujara lati ki wọn ku oriire. Nigba ti ikọ BBC Yoruba bere pe ṣe loot ni deeti ọjọ ikejilelogun to wa lori kaadi ti awọn oniroyin kan gbe sori ayelujara gẹgẹ bi ọjọ ti igbeyawo wọn yoo waye, Lateef ni ""ki gbogbo ololufẹ wa ni suuru, bi asiko ba ti to ipe wa yoo de ọdọ wọn"". A tun bere pe ṣe awọn ni wọn fun ni naa laṣẹ lati gbe ote ara rẹ lee pe oun lo nii, Lateef ni ""Naijiria ti ko lofin naa lo faa ti awọn eeyan ko ṣe bọwọ fun ohukohun ti ẹlomii fẹ fi bo""."	https://www.bbc.com/yoruba/59217126
entertainment	AMVCA 2022: Bí àmì èye AMVCA ti odún yìí yóò se lo nìyíí	Gbogbo eto lo ti to fun ayẹyẹ gbigba ami ẹyẹ Ilẹ Africa ti ''Africa Magic Viewers'Choice Awards (AMVCA), ti yoo waye ni Ọjọ Kẹrinla, Oṣu Karun un. Ami ẹyẹ naa ni awọn kan ma n pe ni ami ẹyẹ ti Oscar ti ilẹ Afrika, ti wọn ti n fun awọn oṣere fiimu, awọn to n gbe wọn jade ati awọn onimọ miran ni ẹka wọn. Ọdun yii ni ami ẹyẹ naa tun pada si ilẹ Afrika lẹyin ti wọn ko lee ṣe ni ọdun to kọja nitori ajakalẹ aarun Coronavirus. Awọn alakoso ami ẹyẹ naa ti kede pe igun mẹtalelọgbọn ni wọn pin ami ẹyẹ naa si ti mejila nin u wọn yoo si fun awọn eniyan ni anfaani lati di ibo. Miliọnu kan naira ni ẹni ti awo orin rẹ pegede julọ yoo gba. Gbajugbaja onifiimu, Victor Okhai ni yoo ṣe akoso awọn ti yoo kede ẹni to bori, ti wọn yoo si fun ni alami ẹyẹ naa. Ni saa yii, wọn ti ṣafikun ami ẹyẹ fun ẹni to n pegede julọ lori ẹrọ ayelujara (Best Online Social Content Creator.) Awọn ti yoo dije dupo naa ni awọn adẹrinpoṣonu bii Mr. Macaroni, Taaooma, Tee Kuro, Elozonam, Oga Sabinus ati bẹẹ bẹẹ lọ. Awọn alakoso ami ẹyẹ naa ni Toke Makinwa, Ebuka Obi-Uchendu, Uti Nwachukwu ati Sika Osei ati bẹẹ bẹẹ lọ. Awọn eniyan mẹrin yii ni yoo ma a fi ọrọ wa awọn eniyan lẹnu wo lasiko ami ẹyẹ naa, ti wọn yoo si ba ṣafihan bi awọn eniyan ṣe mura si wa si ibi ayẹyẹ naa. Awọn alakoso ami ẹyẹ AMVCA ti ni awọn oṣere lati Ilẹ Amẹrika,Hollywood. Lara wọn ni Tasha Smith to kọpa ribiribi ninu fiimu  'Why Did I Get Married?' ati 'Why Did I Get Married, Too?'. Arakunrin Bayo Akinfemi to kopa ninu fiimu ''Bob Hearts Abishola'' naa yoo darapọ mọ wọn. Brandon Michael Hall naa to wa lara awọn to ṣe fiimu ''God, friended me'' naa yoo kopa. To fi mọ Sidra Smith ati Grant Housley lati ileeṣẹ Hollywood ni ilẹ Amerika. Bakan naa ni wọn yoo ṣepade pọ pẹlu awọn ogbongẹ ti wọn ti yan fun ami ẹyẹ AMVCA naa. Awọn ti yoo wo ami ẹyẹ naa ni ori ẹrọ tẹlifisọn yoo wo o lori ẹrọ gbogbo Africa Magic ati Gotv. Bakan naa ni wọn yoo ni anfani lati wo lori DSTV App ti wọn ba ni ẹrọ ayarabiasa to muna doko.	https://www.bbc.com/yoruba/afrika-61450837
entertainment	Bukola Akinade Senwele Jesu: Warisi, Zah zuh, Galalala, wo àwọn àṣàkàṣa tí Senwele ní kò bá òfin Ọlọ́run mu	"""Eleyi to maa n bi mi ninu ju laye ati ọrun ni ki wọn ti pe ẹ koo wa kọrin too ti ko elegbe ati onilu ẹ lẹyin too tun wa n fi ẹnu tun nkan ti onilu filu sọ sọ sita. Waa tun wa ko bii elegbe mẹta mẹrin ki wọn maa pariwo tun nkan ti onilu sọ sọ. Ariwo a wa pọ lọ rẹpẹtẹ ko ni jẹ ka gbọ nkan ti Ọlrun ran si wa. K'olorin maa kọrin kiwọ naa maa ṣe 'Ọba  baba digbẹ digbẹ n gbẹ"" o maa n run mi ninu"". Toun ti imura awọn to n gberin lẹyin ga wọn lo bu ẹnu atẹ lu to ni gbogbo iwa yii ko si laarin awọn olorin to gbe iṣẹ orin ẹmi le awọn lọwọ. ""Igba too mọ pe o le da gbogbo ẹ ṣe, ki lo ko wọn lẹyin si"". Gbajugbaja olorin ẹmi,  Bukola Akinade figbe yii bọ ẹnu loju opo ayelujara rẹ pe kini kan wa to n dun oun lọkan. ""Rádaràda ni ẹ̀yin olórin ẹ̀mí, tẹ́ẹ̀ ń ṣí ara sílẹ̀ lórí pẹpẹ àti kẹ́ẹ máà kó elégbè mẹ́rin tó ń túmọ̀ ìlù"". O ni awọn kan wa ninu awọn to n hu iwa yii to jẹ ọmọ, ọrẹ ati akẹgbẹ fun oun. Alaseyori kọ́ ló ni orin ""Oniduro Mi"", àmọ́ ìdí tí mi ò  ṣe bá a jà pé ó jí orin mi kọ nìyìí - Tolu Adelegan O kú ogun àjàyé Tope Alabi, odò Jodani lo ṣẹ̀ṣẹ̀ là kọjà yìí o! Àmọ́ rántí pé ... - Mike Bamiloye Nǹkan márùn-ún tó yẹ kí o mọ̀ nípa Peter, ọkọ Osinachi, tí wọ́n fi ẹ̀sùn ikú aya rẹ̀ kàn Gbajúmọ̀ akọrin ẹ̀mí ṣe panságà, ó kọ̀wé ẹ̀bẹ̀ sí aya rẹ̀ Ọmọ ọdún mẹ́jọ ni mo ti ń bá Adẹ́rùpọkọ̀ ṣe eré tíátà - Tope Alabi Mama Bola Arẹ, Funmi Aragbaye, Baba Timi Orokoya, Baba Ayewa, Ebenezer Obey gbogbo awọn wọnyii lo darukọ pe wọn kọrin laye atijọ titi di asiko yii ti awọn eeyan ṣi n wari fun. Olorin yii ti oun naa figba kan jẹ ọdọ amọ to ti di bi ẹgbọn ati iya fun awọn to ṣẹ n gbera dide labẹ akoso ijọ tun ni ko dara bi awọn ọdọ iwoyii ṣe maa n bẹ kiri bi Ẹranko Igala lori pẹpẹ. ""Mo ti sọ pe mo maa tẹ awọn eeyan mọlẹ gidi pẹlu ọ̀rọ̀ ti mo fẹ sọ yii tori awọn eeyan mi wa nibẹ to n hu iwa naa"". Senwele Jesu ni ki wọn da iwa mimọ pada sinu kikọ orin ẹmi ka pada si oju opo ti awọn baba nla wa ati awọn nla wa ninu iṣẹ yii fi wa si"". O ni lẹnu ọjọ mẹta yii, awọn aṣakaṣa kan ti wọ inu agbo orin Kristẹni to jẹ wipe ""igba mii ẹ maa wa nibi ti wọn pe ni ṣọọṣi, inu a dẹ maa rin ẹ́"". Ṣé lóòtọ́ ni pé mo leè jẹ́ ''virgin"" kí ẹ̀jẹ̀ má sì yọ lálẹ́ ọjọ́ ìgbéyàwó? - Ìwádìí fìhàn Mo tọrọ àforíjì lórí fídíò tí mo gbé jáde, tó ń mú àwọn èèyàn pè mí - Bukunmi Oluwashina Ọ̀gá Àgbà Ọlọ́pàá sọ ìgbà tí wọ́n ó gbé ọkọ akọrin Osinachi tó dolóògbé lọ sí iléẹjọ́ O ni gbogbo nkan to n gbana jẹ lori ayelujara ni wọn n ko wọ inu ṣọọṣi bayii ti ẹ o wa ni da orin ti Ọlọrun mọ yat si ti Eṣu mọ, gbogbo ẹ ti jọju pọ afi bii ẹni ti wọn ni ko rin wọ inu ina toun naa si n rin lọ. Senwele ni kii ṣe pe oun jẹ ẹni to mọ ju ẹnikẹni lọ o amọ oun o ba gbogbo nkan ti wọn n ṣee yi nilẹ nigba toun bẹrẹ orin. ""Ẹẹ máa bẹ́ gàràgàrà kiri lórí pẹ̀pẹ̀ lórúkọ pé ẹ fẹ́ ""Trend"", àwọn ijó tí kò yẹ kí wọ́n bá lẹ́sẹ̀ ọmọ tó ń bẹ nídì ògún, ẹsẹ yin ni wọn a ti ba a"". O ni ki wọn ko gbogbo wọnrọn-wọnrọn ti wọn a maa jo lorii pẹpẹ kuro. Wariisi Zah Zuh Zeh Galalala Atawọn mii bẹẹ bẹẹ lọ to ni ko tilẹ ye oun bi wọn ṣe n gbe awọn aṣa yii wọ inu orin ẹmi. ""Awọn lo maa n waa yin wa tẹlẹ amọ wọn o le wa mọ tori gbogbo nkan ti wọn n ṣe ninu aye lẹ ti ko wọ inu ijọ"". O ran wọn leti ẹsẹ bibeli to sọ pe ""lootọ inu aye la wa amọ a o ki n ṣe ti aye"". O ni orin ihinrere nikan kọ leeyan fi le ṣe oriire laye, o darukọ Dadakuada, Takasufee to si ni ẹni ti ko ba ṣetan lati kọ orin mi ko yọ ara rẹ kuro. ""Eyi to buru ju ni ede ti ọrun tẹẹ sọ di yẹyẹ fi ta eyin, awn baba nla ẹ o dẹ to bẹẹ tẹ o maa fi ede ti a ko fi fun yin latrun fọ lori pẹpẹ, waa jẹ iya ẹ oo ni rẹni gba ẹ silẹ"". Bukola Akinade ni oun ko kan ṣaa le sun ni ti ọkan oun ko balẹ afi to n ni ki oun sọ ọrọ yii sita. O wa gba wọn nimọran pẹlu bẹ pe ki wn ko gbogbo aṣa buruku kuro ninu orin ẹmi kikọ tori pe wọn o le ṣee ki wọn mu u jẹ. Ẹwẹ, o ni oun o bẹru ẹnikẹni to ba ni esi lati fọ pe ki wọn jade wa koju oun."	https://www.bbc.com/yoruba/afrika-61159820
entertainment	Genevieve Nnaji: Ìbálòpọ̀ pẹlú ọ̀rẹ́kùnrin kọ́ ni ìfẹ́, bẹ́ẹ̀ ni ìfẹ́ kìí ṣe ìbálòpọ̀	"Gbajugbaja oṣere ori itage Nollywood, Genevieve Nnaji ja gudugbẹ ọrọ lulẹ lori ọrọ ibalopọ ati ifẹ laarin ọkunrin ati obinrin. Genevieve Nnaji gba awọn obinrin ni imọran ohun loju opo ikansiraẹni Facebook rẹ. Genevieve woye pe ""ẹni to ni Ibalopọ pẹlu rẹ le ma nifẹ rẹ, bakan naa ẹni to ni ifẹ rẹ denu le ma ni Ibalopọ pẹlu rẹ."" ""Ẹyin obinrin ẹ ronu o, ọkunrin to korira rẹ le ba ọ sun,"" Genevieve kilọ. O ni ofuutu fẹẹtẹ lasan ni  erongba awọn obinrin kan to gbagbọ pe awọn le fi nini ibalopọ pẹlu ọkunrin mu un mọlẹ lati fẹ wọn gẹgẹ bi aya. Genevieve ni ""itanra ẹni jẹ ní kí obinrin maa ro pe oun le mu ki ọkunrin nifẹ oun nipa fífi ara rẹ silẹ fun Ibalopọ."" O ni ""ifẹ aiṣẹtan kii fi tipa mu obinrin lati ni Ibalopọ pẹlu rẹ."" Genevieve sọ pe ""ọkunrin to ba ni ki o fi ìfẹ hàn s'oun nipa Ibalopọ n lo ẹ ni, yóò ja ẹ ju silẹ to ba ti ri ẹlomiran to gbadun Ibalopọ pẹlu rẹ ju ẹ lọ."" ""Iwa omugọ ni ki obinrin sọ ara rẹ di ẹru ọkunrin fun Ibalopọ,"" Genevieve lo sọ bẹẹ. O rọ àwọn obìnrin tí wọn ba ti n gbero lati fi Ibalopọ de ọkunrin mọlẹ pe ki wọn tun ero wọn pa, ki wọn si ṣe ipilẹ tuntun fun Irinajo ifẹ wọn. Genevieve fikun ọrọ rẹ pe ""ewu n bẹ loko longẹ fun igbeyawo ti ọkunrin ba fẹ obinrin nitori Ibalopọ."" ""Gba lati fẹ ọkunrin to ba nifẹ rẹ denu, jẹ ki ọkunrin naa bu iyì fun ẹ, ki o si ṣetan lati lo gbogbo igbesi aye rẹ pẹlu rẹ,"" ọrọ ree lati ẹnu Genevieve."	https://www.bbc.com/yoruba/55170092
entertainment	9ice: Tí ẹ̀mí bá sọ fún ẹ pé kò sí ǹkankan nínú orin mọ́, kò ní wù ẹ kọ	"Nigba ti 9ice dahun ibeere lori irufẹ adari to yẹ ki orilẹede Naijiria ni, o gbẹnu tan. O ni ko sohun to n wu ni lori ninu oṣelu Naijiria pẹlu bo ṣe n lọ lọwọ lọwọ paapaa pẹlu iru awọn adari to ti jẹ. Abolore ni ""ẹni to ku ti Naijiria nilo bayii ni ẹni to ni erongba to si nibẹru ọlọrun"" O tẹnu mọ ọ pe ẹni ti yoo pin owo ilu ati mudunmudun ijọba dọgba lo yẹ ko dari orilẹede Naijiria. Bakan naa, Abolore gboriyin fun awọn agba olorin to jẹ aṣaaju wọn to si ni iṣẹ awọn, iṣẹ ẹmi ni tori ẹmi lo n dari ohun gbogbo yala bi waa ba tẹsiwaju gẹgẹ bi olorin ni tabi bẹẹ kọ."	https://www.bbc.com/yoruba/media-50371556
entertainment	Baba Ijesha ṣì wà l'ẹ́wọ̀n, ìgbèsẹ̀ tuntun tí Yomi Fabiyi gbé nípa rẹ̀ rèé	"Oṣere Yomi Fabiyi to tun n ja fun ẹtọ akẹgbẹ rẹ Olanrewaju ti ọpọ mọ si Baba Ijesha ti ni oun ko ni yi ipinu oun pada tori oun mọ ofin. Yomi ni bibọwọ fun ẹtọ ọmọniyan ṣe koko iru ipokipo tabi iṣẹlẹ ti ko baa jẹ. ""Gbogbo ẹni to ba ni laakaye gbudọ ni imọ pe ẹtọ ọmọniyan ṣe pataki"". O ni bibọwọ fun ẹtọ bo ti wu ki ipo ti ẹni naa wa ṣe ri ṣe koko. ""Ko tii daju pe ẹri kan wa pe Baba Ijesha ṣe ọmọ naa baṣubaṣu sibẹ sibẹ, ọrọ Oludari ajọ to n ri si ifiyajẹ ọdaran jade, wọ́n tun kọ ọ sinu rẹ pe o ba ọmọ lajọṣepọ ki wọn kan ṣaa le ri nkan fi ti i mọle lai gba beeli ni"". Yomi Fabiyi n ja fun pe ko yẹ ki Baba Ijesha dede wa latimọle ọlọpaa titi di igba ti awọn ile ẹjọ to gun le iyanṣẹlodi yoo wọle iṣẹ pada. Ẹwẹ, Yomi Fabiyi ti fi lẹta sita eyi ti o kọ si ọ̀gá agba ọlọ́pàá l'Abuja lorukọ ẹgbẹ ijafẹtọ ọmọniyan rẹ ""Break the silence foundation"" lori ifẹhonuhan to fẹ ṣe lọla Ọjọru nilu Eko kọ ranṣẹ si ọga agba awọn ọlọpaa l'Abuja ti ẹka ileeṣẹ wọn ni Eko si ti buwọ lu u. O kọ lẹta yii bii ẹni n fẹjọ awọn ẹka agbofinro ilu Eko sun pe wọn ti akẹgbẹ rẹ Baba Ijesha mọle fun ọjọ gbọọrọ lai tii gba idajọ to si ni ko ba ofin mu. Yomi ni oun ko tan ina wa ki eeyan fẹran oun, ""ṣaa ti ri i daju pe o n ṣe ohun to tọ""."	https://www.bbc.com/yoruba/57079347
entertainment	Kunle Afolayan: Òun àti Mike Ezuruonye ń gbéná wojú ara wọn lórí ayélujára	"Nnkan ko rọgbọ laarin awọn eekan meji lagbo ere sinima lorilẹede Naijiria, Mike Ezuruonye ati Kunle Afọlayan lasiko yii. Awọn mejeeji yii lo n kọlu ara wọn, ti wọn si n tahun si ara wọn lori ayelujara lori awọn atẹjade kan ti awọn mejeeji gbe jade loju opo ayelujara wọn. Gbajugbaja oṣere sinima ede oyinbo ati igbo ni Naijiria, Mike Ezuruonye lo bọ sori ayelujara lati ko bilala ọrọ fun Kunle Afọnlayan. Eyi ko sẹyin bo ṣe ni o gbe atẹjade ori ayelujara kan ti arabinrin kan fi soju opo rẹ jade si gbangba. Arabinrin naa, ti orukọ rẹ lori ayelujara njẹ Mwandu Chibwe kọ iwe kan si Kunle Afọlayan loju opo instagram rẹ, nibi to ti n fi ẹsun kan Mike. O ni onijibiti ẹda gbaa ni ati pe o ti lu ọpọlọpọ awọn obinrin ni jibiti, bẹẹ lo tun pe osere tiata naa ni gbajuẹ. Ọrọ yii ni Kunle Afọlayan ba gbe si ita gbangba loju opo Instagram rẹ, eyi to bi Mike ninu. Ninu esi rẹ ti oun pẹlu gbe soju opo ayelujara Instagram rẹ, Mike Ezuruonye laali Kunle Afọlayan pe, ohun to ṣe ku diẹ kaa to. O ni Kunle Afọlayan ti n fihan ni ọpọlọpọ igba pe, oun korira ẹya Igbo ati pe, ọjọ idẹyẹsi rẹ si awọn ẹya naa ti pẹ. Ninu atẹjade ori ayelujara naa, Mike ni ""ọwọ kekere ti mo ni fun ẹ ti parẹ..."" O ni ko yẹ ki Kunle Afọlayan maa ṣe bi ẹni ti ko mọ pe awọn eeyan kan a maa fi orukọ awọn eekan oṣere lu jibiti ati pe, ajọ EFCC ti ran awọn kan to fi orukọ oun lọ sẹwọn. Amọ ṣa, Kunle Afọlayan ti ranṣẹ pada loju opo Instagram pe, oun ko mọọmọ kọ ọrọ naa ati pe, kii ṣe bi oun ṣe lero lo ṣe gbaa. Kunle Afọlayan ṣalaye pe, lẹsẹkẹsẹ loun ti jẹ ko di mimọ fun arabinrin naa pe ""Ẹ gba mi o, ewo n temi"" Bakan naa lo fi kun un pe, oun ko korira ẹya igbo tabi dẹyẹsi wọn, bi o ti wulẹ o mọ. ""Mi o mọ ohun to lee fa aṣigbọ ati aṣitumọ yii. Lootọ gbogbo aye lo mọ pe gbogbo nnkan ti aṣa ati iṣe Yoruba to jẹ temi duro fun ni mo n gbe ga. Sibẹ mi o ṣai ni ibaṣepọ pẹlu awọn eeyan ẹya miran, paapaa julọ, awọn eya Igbo nitori naa, kii ṣe ohun to bojumu fun emi ati Mike Ezuruonye lati wa sọ ọrọ naa di ti ẹlẹya-mẹya."	https://www.bbc.com/yoruba/afrika-54329903
entertainment	Headies Award: Orinkórin ni Naira Marley ń kọ	Ayo Animasahun to jẹ oludasilẹ ileeṣṣẹ Hip TV ti sọ fun BBC pe, wọn pinu lati yọ orin Naira Maley kuro ni 'Headies Award' ọdun yii nitori pe orinkorin lo n kọ. Animasahun tẹsiwaju pe, ileeṣẹ oun kii ṣagbatẹru orinkorin. Hip TV ni ileeṣẹ to n ṣagabatẹru Headies Award lọdọdun. Ọjọ kini oṣu yii ni wọn fi orukọ awọn ti wọn fẹ fun ni ami ẹyẹ Headies Award ọdun yii lede, sugbọn orukọ Naira Marley ko si nibẹ. Lẹyin eyii ni awọn ololufẹ Naira Marley bẹrẹ si n fi eroungba wọn lede lori ẹrọ ayelujara, ti wọn si n bere idi ti orukọ rẹ ko ṣe si ninu orukọ awọn eeyan naa. Naira Maley to jẹ olorin takasufe lo ti gbe oriṣiriṣi orin jade bi, 'Am I a Yahoo boy?' 'Soapy' ati 'Puta.' Ọpọlọpọ awuyewuye lo yi olorin naa ka, lẹyin ti ajọ to n gbogun ti iwa ibajẹ, EFCC gbe lọ ile ẹjọ lori ẹsun to jọ mọ iwa jibiti ati gbajuẹ. EFCC lo fi ṣikun ọba mu ni ibẹrẹ ọdun yii, lẹyin ti wọn ni o n gbe iwa jibiti larugẹ ninu orin rẹ. Headies Award jẹ ọkan gboogi lara awọn ayẹyẹ ti wọn fi n yẹ awọn olorin si, ti ọpọlọpọ olorin takasufe si ma n gba ami ẹyẹ nibẹ. Ọjọ kọkandinlogun oṣu yii ni ayẹyẹ Headies Award naa yoo waye ni ipinlẹ Eko.	https://www.bbc.com/yoruba/afrika-49909983
entertainment	D’Banj ní àwẹ̀ àti àdúrà ló gbé òun dé orí ètò 'Nigerian idol' gẹ́gẹ́ bíi alákòso	"Gbajugbaja olorin takasufe, D'Banj ti sọ pe adura ati awẹ lo gbe oun de ipo ọkan lara awọn adajọ lori eto Nigerian Idol to n lọ lọwọ. Inu oṣu Kinni, ọdun 2022 yii ni awọn alaṣẹ eto naa kede D'Banj, Simi atawọn mii gẹgẹ bii dajọ lori eto ọhun. Ninu ọrọ akọsọ rẹ nigba to de ori eto naa, o ni idunnu nla lo jẹ fun oun pe oun jẹ ọkan lara awọn adajọ lori eto naa ni saa yii. Lọjọ naa lọhun, o ni ""Oke okun ni mo wa nigba ti mo gbọ pe wọn ti yan mi gẹgẹ bii ọkan lara wọn adajọ eto naa, mi o le fi ayọ ti mọ ni lọjọ naa pamọ."" Ninu fidio kan to n milẹ titi bayii lori ayelujara ni D'Banj ti sọ fun akẹgbẹ rẹ, Omawumi pe adura ati awẹ lori lo mu ki oun pegede lati de ori eto naa. Omawumi  bere lọwọ rẹ bo ṣe mọ oluṣoagutan kan to maa n gbadura lori ayelujara lọjọjọ Aje si ọjọ Ẹti, iyẹn pasitọ Jerry Eze atawọn ẹmẹwa rẹ, lori eto adura kan ti wọn n pe ni NSPPD. D'Banj ni oun ni ibaṣepọ pẹlu pasitọ naa, ati pe ṣọọṣi rẹ gan ni oun lọ, oun ko si sinmi adura titi ti oun fi dero ori eto Nigerian idol naa. O ni ""Ijọ mi niyẹn o! Bawo lo ro pe mo ṣe de ori eto yii? A gba awẹ gidi gan!"" ""Ọjọ keji ni wọn ke si mi pe wọn n fẹ ki n darapọ mọ eto naa."" ""Lẹyin naa ni mo ni ko si ohun ti Ọlọrun ko le ṣe."" Eto Nigeria idol jẹ ọkan lara awọn eto Idol to gbajumọ kaakiri agbaye. Ọdun 2010 ni eto naa kọkọ gori afẹfẹ, ti wọn si ṣafihan rẹ ni ori ikanni marundinlogun kaakiri ilẹ Afrika. Orukọ ẹni to kọkọ jaweolubori ninu eto Nigerian idol ni Onyekachi Elizabeth Gilbert Onwuka ti ọpọ mọ si ""yeka onka"" lati Ohafia. Ẹbun owo miliọnu meje abọ lo fi ṣara rindin, to fo mọ ọkọ ayọkẹlẹ atawọn ẹbun mii."	https://www.bbc.com/yoruba/media-60807752
entertainment	Legiiti ni, confam! 'Bí mo ṣe rí orúkọ mi ‘MC Remote’ rèé o!'	Gbajugbaja apanilẹrin lori ayelujara Tolulope Olayiwola ti ọpọ mọ si MC Remote ba BBC Yoruba sọrọ bi o ṣe n tiraka lati ibẹrẹ titi to fi di ilumọọka. “Mo ṣaa mọ pe mo dede jẹ alawada eeyan ti awọn eeyan a maa rẹrin bi mo ba sọrọ, bi emi naa ṣe ni ki n dan an wo niyẹn ti mo si bẹrẹ ni ṣọọṣi. Alinko ni wọ́n ń pè mi ní ilé ẹ̀kọ́ girama àmọ́ mo padà di Remote. Tolulope ṣalaye pe ibi eto kan naa lawọn lọ ti oun si wa lara awọn ti yoo ṣe ẹfẹ nibẹ. Ni wọn ba wa beere pe ki ki awọn kọ sinu iwe gẹgẹ bi orukọ rẹ. “Mo ni mo n bọ ẹ maa lọ na, nigba ti wọn wa ni ẹlẹẹkẹta pe awọn ti fẹ fun atọkun eto ni iwe naa ni mo ni o daa, ẹ kọ “Remote” sii”. Fun alẹ yẹn nikan ni ero tirẹ tẹlẹ pe ki oun yii pada to ba ya afi ti gbogbo eeyan baa gbaa ni orukọ ori itage rẹ eyi ti gbogbo aye mọọ si titi di oni yii.	https://www.bbc.com/yoruba/articles/c8vg49dgje7o
entertainment	Baba Ijesha in court: Iléẹjọ́ sún ìgbẹ́jọ́ Baba Ijesha di oṣu kẹ́jọ lẹ́yìn tí wọ́n fọ̀rọ̀ wá ọmọ́débìnrin tọ́rọ̀ kàn lẹ́nuwò	"Ile ẹjọ to n gbọ ẹjọ aṣemaṣe pẹlu ọmọ kekere ti wọn fi kan gbajumọ oṣere sinima Yoruba, Lanre Omiyinka ti ọpọ mọ si Baba Ijesha ti sun igbẹjs lori ẹjọ naa si ọjọ kọkanla ati ati ikejila oṣu kẹjọ ọdun 2021. Ninu ile ẹjọ loni, ọmọdebinrin ti ijọba ipinlẹ Eko n pẹjọ pe Baba Ijẹṣa hu iwa aṣemaṣe pẹlu wa nile ẹjọ ti ile ẹjọ si gbọ ti ẹnu rẹ ni idakọnkọ lẹyin ti adajọ ni ki gbogbo awọn ero ati akọroyin to wa ninu ile ẹjọ naa o jade. Bakan naa ni ikọ agbẹjọro fun Baba Ijẹsha tun ṣe ifọrọwanilẹnuwo fun Princess to jẹ alagbatọ ọmọdebinrin naa. Amofin Kayọde Ọlabiran ṣalaye fun awọn oniroyin pe wọn ko tii fi ọrọ wa Baba Ijesha lẹnu wo ninu ile ẹjọ naa bayii. Baba Ijẹṣa, Princess to jẹ alagbatọ ọmọdebinrin naa ati ọmọdebinrin ti ọrọ kan ni wọn wa ni ile ẹjọ naa loni. Nibi igbẹjọ gbajugbaja oṣere fiimu Yoruba, Olanrewaju Omiyinka ti ọpọ mọ si Baba Ijesha, adajọ ti gba pe ki ọmọde kan wa jẹri. Igbẹjọ naa lo n waye ni ile ẹjọ ti wọn ti n gbọ ẹsun aṣemaṣe to lu mọ ibalopọ nilu Eko. Amọ ṣe ni adajọ le gbogbo awọn to wa nikalẹ nile ẹjọ sita tori pe o ni  ni ibamu pẹlu ofin, ero ko le wa nibẹ bi ẹlẹri to jẹ ọmọde ba wa jẹri. Ọmọde naa ni wọn ni o ni ohun to lee sọ si iṣẹlẹ to waye yii. A ń gbóhùn àdúrà sókè ní orílẹ̀èdè 127 lágbàáyé torí àwọn akẹ́kọ̀ọ́ Baptist tí wọ́n jígbé ní Kaduna -Baptist Convention Ta ló pa Toheeb ""kunlékunlé"" nílé ọ̀rẹ́ rẹ̀ ní Ikotun? Wọ́n ti fi ẹ̀sùn míì kan Sunday Igboho ní ìlú Benin! - Agbẹ́jọ́rò Igboho Awọn alatilẹyin Baba Ijesha ati Princess Damilola ti tete de si agbegbe ile ẹjọ lati nkan bii ago mẹsan-abọ owurọ. Lọjọ Aje ni adajọ Oluwatoyin Taiwo sun igbẹjọ naa siwaju lẹyin ti olupẹjọ, oṣere Princess Commedienne ti orukọ rẹ n jẹ Adekola Adekanye kọkọ ṣalaye ẹjọ tirẹ to lodi si ti oṣere akẹgbẹ rẹ to fẹsun kan. Baba Ijesha ti wọn fi ẹsun mẹfa ọtọọtọ kan lara eyi ti ifipa bani lopọ, fifi ipa fi nkan ọmọkunrin wọ ara obinrin, aṣemaṣe pẹlu ọmọde ati bẹẹ lọ gbogbo eyi ti wọn ni o lodi si abala ofin 259, 135, 261 iwe ofin ipinlẹ Eko ọdun 2011 ati abala 135, 263, 262 ti ofin ipinlẹ Eko ti ọdun 2015. Ijọba ipinlẹ Eko rọ ile ẹjọ to n gbọ ẹjọ Baba Ijẹsha lori ẹsun aṣemaṣe pẹlu ọmọdebinrin kan pe ko fofin de gbajumọ oṣere tiata Yoruba ni, Yọmi Fabiyi pe ko gbọdọ wọ ile ẹjọ naa mọ. Agbẹjọro fun ijọba lori ẹjọ naa, Amofin Olayinka Adeyẹmi ni Yọmi fabiyi ti huwa kini ile ẹjọ yoo ṣe pẹlu sinima tuntun rẹ 'Ọkọ Iyabọ' to gbe jade. Gẹgẹ bi o ṣe sọ sinama naa da lori igbẹjọ ile ẹjọ naa to waye lọjọ kẹrinlelogun oṣu kẹfa ọdun 2021 lẹyin ti adajọ ile ẹjọ naa ti paṣẹ pe ki ẹnikẹni o dakẹ ọrọ lori ikanni gbogbo nipa ẹjọ naa. Ọkan gboogi lara awọn oṣere to gbohun soke lẹyin Baba Ijẹsa ni Yọmi Fabiyi lati igba ti ọrọ ẹsun aṣemaṣe naa ti bẹrẹ. Agbẹjọro Ijọba ipinlẹ Eko naa ṣalaye fun ile ẹjọ pe gbogbo awọn ọrọ to nii ṣe pẹlu igbẹjọ naa ni Yọmi Fabiyi fi sinu sinama tuntun to ṣẹṣẹ gbe jade naa leyi to ni o tapa si ofin ibọwọ fun ileẹjọ. Amọṣa agbẹjọro fun Baba Ijẹṣa, Amofin Dada Awoṣika SAN ṣalaye pe ọrọ ko ri bẹẹ rara nitoripe ki igbẹjọ naa to bẹrẹ ni Yọmi Fabiyi ti bẹrẹ iṣẹ lori sinima naa. Amofin Awoṣika ni oun pẹlu ti wo sinima naa ko si si sna kan to fi gba tako aṣẹ adajọ ile ẹjọ naa. Ninu ọrọ rẹ, Onidajọ Oluwatoyin Taiwo to n gbọ ẹjọ naa beere boya Yọmi Fabiyi wa ninu ile ẹjọ naa ti wọn si daa lohun pe rara. Nigba ti agbẹjọro ijọba ni o ṣeeṣe ki awọn aṣoju rẹ o wa nibẹ lati ṣoju rẹ, Onidajọ Taiwo ni ko si bi ile ẹjọ ṣe lee mọ ẹni to wa ṣoju rẹ nile ẹjọ niwọn igba ti ko si ẹnikẹni to kọọ siwaju ori pe awọn n ṣoju fun un. Ile ẹjọ to n gbẹjọ osẹre tiata Yoruba, James Omiyinka ti ọpọ mọ si Baba Ijesha ti sun igbẹjọ siwaju. Adajọ Oluwatoyin Taiwo sun igbẹjọ naa si ọjọ kẹtadinlogun oṣu keje ọdun 2021 yii. Ẹsun ifipabanilopọ lo wa ni ile ẹjọ ti wọn fi kan Baba Ijesha. Ẹwẹ, adẹrinpoṣonu, Gbenga Adeyinka ba BBC Yoruba sọrọ pe ododo gbọdọ fi oju han lori ọrọ Baba Ijesha. Adeyinka ni ẹlẹṣẹ ko gbọdọ lọ lai jiya ẹṣẹ rẹ lori ọrọ to wa nilẹ yii. Oṣere akẹgbẹ rẹ to n tii lẹyin lati ọjọ yii, Yomi Fabiyi ko farahan nile ẹjọ tori ko si ni orilẹede Naijiria lati igba ti ẹgbẹ awọn oṣere TAMPAN ti pee fun ẹjọ ti ko si yọju. Lara awọn to peju si ile ẹjọ ni gbajugbaja oṣerebinrin to n ti Princess, iya ọmọ ti wọn ni baba Ijesha fẹ fipa ba lopọ lẹyin, Iyabo Ojo amọ o kọ lati ba awọn oniroyin sọrọ. Bakan naa, awọn mọlẹbi Baba ijesha bii aburo rẹ ati iya iyawo rẹ ṣi duro gba gba tii lẹyin lai mira ti wọn si wa nile ẹjọ. A o maa mu ẹkunrẹrẹ wa fun un yin."	https://www.bbc.com/yoruba/afrika-57968220
entertainment	BBNAIJA 2021: Pásítọ̀ kan sọ ohun tó rí tó fi f'òfin de wíwo ètò BBNaija nílé rẹ̀	"Pasitọ ọmọ Naijiria kan, Gospel Agochukwu ti sọ idi ti o fi gbé ote lé wiwo eto àgbéléwò ilé Ẹlẹ́gbọ̀n-ọ́n Àgbà (Big Brother Nigeria) nípa dídi ọna mọ ìkànnì tí wọ́n ti ń wòó. Pasitọ ìjọ Shekinah Arena International  Gospel Ministries yìí fi fidio kan soju òpó Instagram rẹ nínú èyí tó ti sọ̀rọ̀ pé eto àgbéléwò yìí ń ṣe agbega fún ìwà ìran. ""Ó pe mi kì ń wo ere àwọn ọmọdé, cartoon ju BBNAIJA lọ"". Pasito Gospel ni ẹnikẹni to bá pe ara rẹ ní ọmọ Ọlọ́run tó sì ń wo eto naa n pá ẹ̀mí ara rẹ ní. Bó tilẹ̀ jẹ pe Pasito kò fi aridaju kankan hàn, ó ní òun wo ọkàn lára fídíò wọn tí obìnrin kan sì ń dá da omira fúnra rẹ  pẹlu ìka ọwọ tó ń lọ lórí telifisan. Mo nífẹ̀ẹ́ rẹ ""baby"" bóo ṣe jẹ́ kí ọkùnrin míì gbẹ́nu sí ìdí, ọyàn rẹ nílé  Ẹlẹ́gbọ̀n-ọ́n àgbà BB Naija - Ọkọ Tega ""Lórí amohunmaworan ojutaye, haaa, èyí sì ni ọpọlọpọ òbí ń fi àwọn ọmọ wọn silẹ kí wọn máa wò tí àwọn yóò wọlé lọ sún"". Ó ní ""eto àgbéléwò lẹ̀ ń wo ẹ sì rọ pé kò ní ṣàkóbá fún ẹ̀mí yín? Kódà, yóò pá iná àdúrà rẹ "". ""Ẹlẹ́gbọ̀n-ọ́n Àgbà wo ló ju Jésù lọ? Ó béèrè. Pasito Gospel tún tesiwaju pe oun ó ní kí èèyàn má ṣe owo rẹ o àmọ́ nkan tó ń ka òun lára ni ihuwasi láwùjọ. Ó ní bí wọn ba fi ọwọ yẹpẹrẹ mú ihuwasi láwùjọ, tí yóò bá fi to ọdún marun, ohun tí gbogbo èèyàn máa ń da aṣọ bo ṣe kó ni jẹ àṣírí mọ. ""Kò tọ́ kí ọmọde máa hu iwakiwa ni gbangba pẹlu ìgboyà"". Ó ní kii se ìgbà àkọ́kọ́ nìyí tí eto àgbéléwò yóò máa gba abuku lórí ọrọ iranu ṣiṣẹ́ àti àfihàn rẹ. Ẹwẹ, àkọsílẹ̀ ti fihan pe eto yìí ni àwọn eeyan ń wo ju ni Naijiria ati bóyá gan ni Afirika. Èyí ni apa kẹfà  eto naa látìgbà to tí bẹ̀rẹ̀. Akopa mejilelogun lọ wà nínú ilé Ẹlẹ́gbọ̀n-ọ́n Àgbà tí ọ̀tẹ̀ yìí tí wọn sì jọ ń figagbaga lórí Mílíọ̀nù lọ́nà àádọ́rùn-ún náírà gẹgẹ bí wọn yóò ṣe jọ wa ninu ile kan ṣoṣo fún ọ̀sẹ̀ mẹwa gbáko atọkùnrin atobìnrin. Ní báyìí wọn tí lo ọjọ méjìlá ni ẹnu sì ti bẹ̀rẹ̀ si ni pọ lórí eto naa. Lára àwọn akopa yìí tó ṣe mọ ara wọn tí bẹ̀rẹ̀ ọ̀rọ̀ àti ìṣe ìfẹ́ síra ẹni. Àwọn ará ilé ń di ó fún ọ̀kọ̀ọ̀kan wọn láti jawe olubori bẹẹ naa si ni àwọn akopa ń dárúkọ ara wọn fún ẹni tí wọn yóò lè lọ ilé. Bí wọn ṣe wá ń kó sínú agbami ifẹ fún ara wọn tó yìí, wọn yoo si le àwọn kan lọ ilé lópin ọ̀sẹ̀ yìí. Lára àwọn tí orúkọ wọn tí mókè láti gbé baagi wọn ni - Yerins, Beatrice, Nìyí, Yousef àti Whitemoney."	https://www.bbc.com/yoruba/58108348
entertainment	Lizzy Anjorin ti dásí ìjà fún Oduduwa Republic tí Sunday Igboho ń darí ẹ̀	"Gbajugbaja oṣere elere, Lizzy Anjorin naa ti da si ọrọ ijijagbara Oduduwa Republic tawn kan korajọ ti wọn n ja fun. Lori ọrọ ijijagbara Oduduwa Republic ti ajafẹtọ ọmọniyan, Sunday Adeyemo, ti ọpọ mọ si Sunday Igboho, wa lara awọn to n ṣagbatẹru rẹ. Lori eto fidio kan ti Lizzy ṣe loju opo ayelujara rẹ to si n ba awọn eeyan sọrọ ni bo ṣe n ṣe eto naa lọ, o ni awọn to n sọ pe Naijiria ko lọ si waju, ir ni wọn n pa tori pe Naijiria ti ṣe daadaa lọjọ ori rẹ yii. O ni iwoye ti oun loun n sọ nipa Oduduwa Republic, awọn to n ko o jọ ati awọn ti yoo gbe nibẹ. Lizzy ni lootọ, igbesẹ to dara ni to si ṣee ṣe yọri ṣugbọn o ni bawo lo ṣe fẹ jẹ aṣeyọri gan. Lakọkọ, o ni bi ipinlẹ Eko yoo ba wa lara ilu ti yoo dara pọ mọ orilẹede ti wọn n ja fun yii to si jẹ wipe ọpọlọpọ ẹya lo n gbe ni Eko, ""nibo lẹ fẹ ki awọn ẹya Ibo lọ?"". O ni awọn ibi kan wa to jẹ wi pe awọn eeyan jankanjankan lo n gbe nibẹ to si jẹ wipe odidi ida ọgọrin ni ẹya Ibo ti Hausa ati Yoruba pin iwọnba to ku. Lizzy ni ọpọ ọmọ Ibo to jẹ oniṣowo lo ṣiṣẹ ti wọn fi kọ ile fi ra ilẹ ko si si ẹya Ibo ti yoo jade tabuku ba wọn ṣugbọn o ni to ba ti jẹ ọmọ Yoruba ni, wọn a ni aṣẹwo lo n ṣe to fi n ri owo. ""Ọjọ wo lẹ ti ri oniroyin ọmọ Yibo to n fi irinṣẹ tabi oju opo wọn ba ti ọmọ Yibo ara wọn jẹ. Ṣé àwọn aṣẹwo, ọmọ ole, ọmọ Yahoo lẹ fẹ ko si Oduduwa Republic"". Lori iṣẹ Tiatia, o ni ṣe wọn ti ri ọrọ awọn to n ji iṣẹ fiimu awọn lati ṣe ẹda rẹ yanju tabi ko wọn kuro ni Alaba ni Eko nibi to jẹ gbajugbaja ibudo ọja fiimu ki wọn to maa sọrọ Oduduwa Republic. ""To ba ti jẹ pe ibajẹ lo maa n ṣe kaakiri, oo le kọ iel kankan, ma tilẹ dan an wo"". Ẹni pato ti Lizzy n bawi pẹlu ọrọ yii ko ye. O ni awọn eeyan jankanjankan nilẹ yoruba to yẹ ko wa niwaju ninu ọrọ yii, awn to n korajọ ti baba ba wọn jẹ tori ohun elo ti awọn ọmọ Yoruba ni fun iru nkan bayii, wọn fi n ba ara wọn jẹ ni dipo ki wn fi tun ara wọn ṣe. Lizzy Anjorin ni ṣiṣe ilana ọtun, eto ọtun pẹlu ohun kan ṣoṣo. Lori ọrọ jija fitafita fun nkan, o ni daju daju awọn kan lo maa fi ẹmi wọn ṣe etutu tori jija fun ominira bẹẹ si ni awọn kan lo maa gba ade ijafita fita naa. O fi ara rẹ ṣapejuwe ẹni to ti la jija fitafita kọja laye. Lizzy gboriyin fun iṣẹ ti Sunday Igboho n ṣe to fi mọ iha ti Iba Gani Adams naa n kọ si ọrọ yii. Ṣe awa to jẹ wipe a gbọ jọ ẹnikan agba oṣika ni wa, ṣe awa la n lọ si Oodua Republic? Ṣe koo to jẹun, ṣe o ro o pe ṣe awọn to n tẹle ẹ ti jẹun gẹgẹ bi adari? Ṣe o mọ pe too ba fun awọn eeyan lounjẹ lai si ẹran, o n kọ wọn ni iṣẹ ni? Ṣe a ti dan ara wa wo, ṣe a le gbe nibẹ? Ṣe awa Oduduwa Republic naa lẹ maa ki awọn eeyan dudu nilu Oyinbo ti wọn a ṣe bii pe wọn ko gbọ Yoruba? Lori eto ti gbajugbaja oṣere yii ti n sọrọ eyi to yẹ ko jẹ nipa akori eto rẹ nikan sọọọ naa lo ti n da awọn ọlọtẹ to darapọ mọ eto lohun. Lizzy ni lara awọn to wa n wo eto naa, onibara eleebu ni ni tirẹ to jẹ wipe ti ko ba tii bu oun ko le jẹun. ""Boo ba ṣe ibi si mi too ro wipe aye wa lẹyin rẹ, Ọlọrun ko le si lẹyin ẹ"". O ni awọn kan gbogbo agbara ti wọn ni ki wọn ṣaa fi ba ti ẹni to n ga jẹ ni. Lo ba dupẹ lọwọ rẹ pe o korira oun. ""Too ba sọrọ mi laidaa, ko tu irun lara mi tori awọn ọrẹ rẹ gan le ma sọ nkan ti yoo mu inu bi ẹ ṣugbọn latẹnu awọn to n sọrọ ẹ laida, ori ẹ a pe"". Lizzy ni ti aarin oun ati Ọlọrun ba ṣaa ti dan mọran, o ti to fun oun. Torinaa bi kii ba ṣe ti ẹni to sọ ọrọ ibanujẹ si oun, oun o ni yipada. ""Ẹ lọ bere mi daadaa, mi o ki n ja mi o ki n binu ṣugbọn too ba so okun mi mi mu, Lara ohun ti Lizzy tun mnu ba ni wipe oun kii ko ọrẹ tori ko f ki wọn kọ oun ni ikọkukọ. O fi kun un wipe oun ni afojusun ati ipo ti oun fẹ de laye tori igba kan wa ti oun lowo lọwọ ṣugbọn oun o le jẹun ẹgbẹrun kan naira. ""Bi ida aadọrun awọn ọrẹ rẹ ba fẹran rẹ, o tumọ si pe oo ṣe daadaa to"". Koko ọrọ ti Lizzy Anjorin tẹnu mọ ju ni wipe ki eeyan ma naani kikorira ọrọ awọn eeyan to ba korira rẹ tori ikorira wọn gan lee gbe ẹ dide. MC Murphy ko sọ òótọ́ ọ̀rọ̀ to wà níbẹ̀, tó ba wù ú kó sọ òótọ- Adebayọ Ẹgbẹ́ tó ń fẹ́ Oduduwa Republic kọ̀wé ẹ̀hónú sí UN, EU, AU àti ìjọba Gẹ̀ẹ́sì"	https://www.bbc.com/yoruba/54406591
entertainment	Professor Peller: Aya olóògbé Peller bá BBC Yorùbá sọ̀rọ̀ lórí ọjọ́ tí ojú ogun le lásìkò tóun àti ọkọ rẹ̀ ń ṣiṣẹ́ idán	"Iyawo gbajugbaja ọlọwọ idan ti gbogbo agbaye mọ, Professor Peller ni Lady Peller bẹẹ naa si ni oun ni alabaṣiṣẹpọ rẹ. Oun funrarẹ sọ fun BBC Yoruba pe ""mo ba Professor Peller ṣiṣẹ́ dáadáa, opidan ni Professor Peller, opidan lemi naa, iṣẹ taa dẹ n ṣe niyẹn"". Lọjọ ti gbajugbaja olorin Afro ọmọ Naijiria, Fela Anikulapo Kuti ku naa ni iroyin tun kan nigboro pe Professor Peller ti di oloogbe. Alhaja Silifat Abiola Peller ti gbogbo eniyan mọ si Lady Peller ṣalaye ọ̀rọ̀ lori ọjọ buruku ti Eṣu gbomi mu, eyi ti Professor Peller n lo iyawo rẹ lọwọ lati pidan toti baba ge e si meji amọ ti ko tete ri i da pada wa saye. Iṣẹlẹ ọjọ naa mu ki awọn eeyan to wa wo iran lẹyin igba naa ti Professor Peller bọ sori itage lati pidan pe Lady Peller lawọn fẹ ri toripe wọn ko ri aaye rẹ lati igba ti opidan ọkọ rẹ ti ge e si meji lori itage. Ọrọ̀ kunlẹ ti Lady Peller sọ fun akọroyin BBC Yoruba lori ọpọlọpọ ohun to n ru awọn eeyan ati oluworan ọjọ naa loju titi di oni. Lady Peller sọ fun araye gbọ́ pe ""Musulumi gidi lemi, Musulumi gidi ni ọkọ mi"" pẹlu bi wọn ṣe n pidan to. O ni Ọlọrun mọ pe oun fẹ pe e si Aljana naa lo fi jẹ ko wa lori irun Sujud to fi jade laye ti awọn to ṣọ ọ fi ri i pa tori o jẹwọ igba ti kii si ogun kankan lara oun pe ""igba tu mo ba n kirun fun ọlọrun mi ni""."	https://www.bbc.com/yoruba/afrika-56310538
entertainment	Funke Akindele: Òun àti ọkọ rẹ gba ìdáríjì lọ́wọ́ ìjọba ìpínlẹ̀ Eko	"Gomina ipinlẹ Eko, Babajide Sanwo-Olu ti fun gbajugbaja oṣere, Funke Akindele ti gbogbo eniyan mọ si Jenifa ati ọkọ rẹ, Abdulrasheed Bello, JJC Skillz ni aṣẹ ma a lọ lailẹbi lọwọ ipinlẹ Eko. Funke Akindele ati ọkọ rẹ ni wọn jẹbi ẹsun ṣiṣẹ ayẹyẹ ọjọ ibi tako ofin to de itankalẹ arun Coronavirus ni Oṣu Kẹrin, ọdun 2020. Ti ijọba si fun wọn ni idajọ lati ṣiṣẹ ilu gẹgẹ bi iya fun ofin ti wọn tẹ oju rẹ mọlẹ. Sanwo-Olu ninu atẹjade to fi lede ni Ojọ Ẹti ni, awọn tu awọn ọkọ ati iyawo silẹ, lẹyin imọran lati ọdọ ajọ Advisory Council on Prerogative of Mercy. Ijọba fi lede wi pe aṣẹ naa tẹle iwe ofin ipinlẹ naa to gba gomina laaye lati ṣe bẹẹ (Section 212 1& 2 ) labẹ ofin ọsun 1999. Bakan naa ni Gomina Sanwo-Olu da awọn ẹlẹwọn mẹrindinlọgọta silẹ  ni awọn ọgba ẹwọn kaakiri ipinlẹ naa. Olotu eto idajọ nipinlẹ Eko, Kayode Oyekanmi ti wa rọ awọn to jẹ anfaani yii lati yẹra fun iwa ọdaran ki wọn si tẹle aṣẹ ati ofin ilu. Ni oṣu Kẹrin, ọdun 2020 ni ajafẹtọ ọmọniyan to tun jẹ agbẹjọrọ agba rọ gomina Sanwo-Olu lati da Funke Akindele ati ọkọ rẹ silẹ. Iyabo Ojo ní lóòtọ́ ni òhun ti ṣe iṣẹ́ abẹ rí, ṣùgbọ́n kìí ṣe pé nítorí ọkùnrin tàbí afẹ́ ayé, ṣùgbọ́n ""nítorí pé mó fẹ́ ni ìgboyà nínú ara mí ni mó ṣe ṣe e"". Iyabo Ojo fi idi ọ̀rọ̀ yìí múlẹ̀ lásíkò tó ṣe ìfọ̀rọ̀wérọ̀ pẹ̀lú BBC. O ní nígbà ti òun bi àkọbi ọmọ òun ni òun ṣe àkíyèsí pé, ọ̀rá pọ̀ jù ní ìkù òun, òun si ṣe ìpinnu pé ti òun bá ti ni owó lọ́wọ́ òun yóò lọ ṣe ǹkan ti o wú òun. Ó ní nígbà tí owó díẹ̀ yọ sọ́wọ́ ni òun gba ọ̀nà Turkey lọ láti lọ ṣe iṣẹ́ abẹ náà, ""àsìkò yìí ni ìròyìn gbòde nítori mo ṣe àìsàn lẹyìn iṣẹ́ abẹ náà."" ""Àwọn dókìtà ní mo ṣàìsàn nítorí àwọn èròjà tó má n bá ààrùn jà lára mí kò pọ tó, Ṣùgbọ́n ọpẹ́ ni fún Ọlọ́run."" Gbájúgbaja òṣèré tíátà Yoruba náà sàlàyé pé ariwo ti àwọn ènìyàn ń pa lóríI pé, àwọn òṣèré tíátà n kọ́lé ńla, tàbi wọ́n ń ra ọkọ̀, kìí ṣe gbogbo òṣèré ni ọkùnrin ń kówó fún kí wọ́n to ṣe aṣeyọrí. Kìí ṣe gbogbo òṣèré tíátà náà ló n fí ọ̀nà àlùmọ̀kọ́rọ́yi ri owó, ""ọ̀pọ̀ wà ló n ṣe ìṣẹ́ ọwọ́ rẹ̀ pẹ̀lú oníruuru òwò láti rí owó. Nkechi Blessing Sunday náà ra kẹ̀kẹ́ ìrìnsẹ̀ fún ọkunrin kan to ni ìpèníja ara. Nkechi Blessing ni, ọkunrin kan to n jẹ́ Busari Taofeek Ademola kọ ọ̀rọ̀ ránṣẹ́ sí orí intagram òun pé òun nílò kẹ́kẹ̀ ìrìn ti àwọn arọ máa ń lò. ""mo lọ sí ibi àtẹ̀jíṣẹ́ rẹ̀, ibẹ̀ ni mo ti ri pé ó ti kọ̀wé ránṣẹ́ sí mi tẹ́lẹ̀ tó tọrọ kẹ̀kẹ́, ṣùgbọ́n Ibadan ló n gbé"" Nkechi ni ká ma fa ọ̀rọ̀ gún òun ke sí ènìyàn òun kan tó ń gbé ni Ibadan. Gbájúgbajà òṣèré Nollywood náà ni kété ni òun ti fi kẹ̀kẹ́ náà àti àwọn ǹkan elò míràn ránṣẹ́ si i. Nkechi Blessing ni kìí ṣe pé òun kọ èyí kí ẹnikẹni le sọ pé ènìyàn dáada ni òun, ṣùgbọ́n òun gbé fọ́ran rẹ̀ síta fún àwọn ènìyàn láti náwọ ìrànwọ́ si i. Nínú ọ̀sẹ̀ yìí bákan náà, gbájúgbaja nínú eré tíátà Nollywood òyìnbó àti Yoruba tó tún jẹ́ olórin, náà ṣe ọjọ́ ìbí. Gẹ́gẹ́ bi ó ṣe kọ ọ́ sójú òpó instagram rẹ̀ lówùrọ̀ òní, Shaffy Bello ni, ilé olóke márùn dara gan ni. Ọ̀pọ̀ àwọn akẹ́gbẹ́ rẹ̀ nínú eré tíátà ló n ki i kú ewu ọjọbi ààdọ́ta ọdún ti àwọn ọlóyìnbó n pè ni ""Golden Jubilee"". Iyabo Ojo: Ololade Abuta ní káwọn gbéborùn dákẹ́ lórí jeep túntún Boss Lady Gbajumọ olokoowo kan nilu Eko, Ololade Abuta ti kede fun araye pe kawọn eeyan to sọ ohun ti oju wọn ko to nitori ọkọ Jeep tuntun ti Iyabo Ojo sẹsẹ ni. Ololade, nigba to n kede bẹẹ loju opo Twitter rẹ lọsan Ọjọru, tun salaye pe ọpọ ahesọ ọrọ ni oun ti gbọ nipa ọkọ naa. O ni oun fẹ wa kede fun araye pe owo oju oogun oju oun ni oun fi ra ọkọ naa bii ẹbun fun Iyabo Ojo nitori awọn oore kan to ti se fun oun. Abuta ni "" Iya to se atilẹyin wa ni mo ra ọkọ Range Jeep fun, ẹnikẹni ti ko si seranwọ fun wa la ra kaadi ipe fun, eyiun Recharge card. Lonii Iyabo Ojo, mo mọ riri rẹ fun obinrin rere to jẹ, lootọ ni o ko pe nitori ko si ẹda to pe amọ o ni ọkan to dara, to si jẹ ọkan lara awọn eeyan ti mo mọ riri wọn."" Ololade ni oun kii se ẹni to maa n sọrọ lori ayelujara tabi maa ko ko bẹẹrẹ fun ẹnikan nitori atẹnujẹ amọ Iyabo Ojo jẹ eeyan kan to yẹ lẹni ti a gbe sla fun. O fikun pe ojo ti n pa igun oun ati Iyabo bọ, ọjọ ti pẹ, to si ti to ọdun mẹẹdogun tawọn ti mọ ara awọn. O ni yatọ si pe Iyabo jẹ oninure, se lo tun fi gbogbo ara se atilẹyin fun oun, ọrọ si pọ ti oun fẹ sọ nipa rẹ, amọ ti oun ba kọ silẹ, ọpọ eeyan ni ko ni le ka a. ""Hen hen, mo gbọ pe awọn eeyan kan n sọ ahesọ ọrọ kiri pe ọkunrin kan lo ra mọto Jeep naa fun Iyabo Ojo, to wa sọ fun mi pe ki n kede pe emi ni mo ra fun oun. Nigba ti mo gbọ, mo rẹrin arintakiti amọ nigba to ya, n ko le rẹrin mọ, ti aanu irufẹ awọn eeyan naa si n se minitori pe o seese ko jẹ ipo ailowo lọwọ wọn lo faa, ti wsn se n ronu bẹẹ tabi pe wọn jẹ ahun."" Ololade wa gbadura pe Ọlọrun yoo bukun fun wa de ipo to jẹ pe ati ra iru ẹbun bii mọto nla bayii ko ni jọ wa loju rara nigba ta ba ri owo ra a. Kia naa si ni Iyabo Ojo funra rẹ ti fesi si ọrọ naa, to si ni oun nifẹ Ololade pupọ fun ikede to se naa."	https://www.bbc.com/yoruba/afrika-54453021
entertainment	Yoruba movie: Kìí ṣe Iya Esabod tó fẹ máa fi wa pawo lóríi YouTube rẹ ló má máa da ẹgbẹ TAMPAN rú	"Gbajugbaja osere onitiata, Olu Olowogemo ti ọpọ mọ sí Mr. Portable ti da fi oko ọrọ ranṣẹ sí gbajugbaja sọrọ sọrọ ori ayelujara, Esther Aboderin to tun n jẹ Esabod lori bo ṣe ni oun(Esabod) gan lo n da aarin awọn oṣere ru. Portable ni ninu Fidio ti oun kọkọ ṣe jáde, òun o fẹ ki wọn si oun gbọ rárá tori kii ṣe pe oun ni bi ààrẹ ẹgbẹ TAMPAN ìyẹn Mr Latin tori onirẹlẹ ati olufẹ alafia ni latile. Amọ ọ ni ""iya to n yeye awọn agbalagba iṣẹ tiwa, Esabod ni mo n bá wi"". Portable ni oun mọ Latin dáadáa gẹgẹ bí ẹni tó nífẹẹ alafia, o ni apa ibẹ yẹn gangan ni ọta fẹ fi wọlé síi lara. Tori naa ki awọn èèyàn ma ri ààrẹ àwọn gẹgẹ bí ẹni tí kò dára tàbí tí kò mọ ọrọ sọ. ""Ojú tí mo fẹ kee fi woo ni wí pé ọnà ibi tí wọn fẹ fi ko ààrẹ mi ni papamora lati le da ọgbọn ba nkan jẹ mọ ọ lọwọ"". Portable ni awọn mọ pe o to oye yẹn jẹ láti ọjọ tí àwọn ti fi je é. Ṣe ni Portable dari ọrọ rẹ taara lọ sọdọ arabinrin Esther Aboderin (Esabod)  pe ko dẹkun láti máa yẹyẹ awọn agbalagba ẹgbẹ TAMPAN. Gìrì àparò lásán ni gbogbo èpè wọn! àwọn tó ń ti Toyin Abraham lẹ́yìn rèé lórí ìjà tó paá pọ́ mọ́ Lizzy Anjorin ati ESABOD Lẹ́yìn ọdún méjì tí iná ìjà tí n jó láàrin wọn, Lizzy Anjorin sọ àwọn ẹ̀ṣẹ̀ tí Toyin Abraham ṣẹ̀ ẹ́ Bí àwọn gbajúmọ̀ ṣe pín rèé lórí ọ̀rọ̀ Baba Ijesha Ẹ̀ṣọ́ ìyàwó Gómìnà Ekiti Bisi Fayemi bọ́ sọ́wọ́ ọlọ́pàá lórí ẹ̀sùn ìfipábánilòpọ̀ l'Abuja Àfinra! Ẹ wá máa lọ ilé ẹ̀yin akẹ́kọ̀ọ́ títí di ọjọ́ wájú, a ti ti ìbugbé ilé ẹkọ́ pa torí Covid-19 - Fásitì Unilag ""Ti ẹgbẹ wa tabi iṣẹ wa ba ni problem, kii ṣe Iya Esabod tó n wa nkan to máa mu oju òpó YouTube rẹ gboro lati ri ounjẹ jẹ ló má wa máa parí ìjà ẹgbẹ wa"". O ni ti àwọn ba ríi pé ipá àwọn o kaa mọ, awon agbalagba inu ẹgbẹ mọ awọn to ye ki wọn pe lati wa pari aawọ aarin awọn. O ni kii se eeyan tó jẹ pe pipa ni lerin bíi tàwọn loun naa fi ni jẹun ni yóò máa wá pari ija. Portable ni oun gbọ pé ìyá Esabod maa n ṣepe, o si máa n fún Gbogbo èèyàn lesi tori náà oun n reti èsì lọdọ rẹ. O koro oju sí bo ṣe ni o ni dótì awọn àgba ẹgbẹ to jẹ pe awọn eeyan bọwọ fún tẹlẹ. Gbajugbaja oṣere tiata Yoruba, Olu Olowogemo Arijan, ti ọpọ eeyan mo si Mr. Portable ti bu ẹnu atẹ lu awọn olori ẹgbẹ awọn oṣere tiata, TAMPAN, lori awuyewuye to n lọ lọwọ ninu ẹgbẹ naa. O fi kun un pe awọn kan ti sọ iṣẹ́ tíátà di ibi tí wọ́n tí ń polówó iṣẹ́ aṣẹ́wó. O ni oju gba oun ti fun ẹgbẹ ọhun, paapaa awọn adari wọn bi wọn ko ṣe le yanju awọn rogbodiyan to n ba ẹgbẹ naa finra lasiko yii. Mr. Portable lo sọ ọrọ naa ninu fidio kan fi ledeloju opo Instagram rẹ. Gẹgẹ bii ohun to sọ, awọn oṣere jẹ ẹgbẹ kan ti awọn araalu maa n bu iyi fun lawọn asiko kan sẹyin, ṣugbọn ọrọ ko ri bẹẹ mọ bayii. O ni ""Awọn eeyan maa n pọn wa le tẹlẹ nitori a maa n mu inu awọn araalu dun, ṣugbọn ẹgbẹ naa ti wa di ẹgbẹ ti awọn kan n ṣoro si abuku si bayii."" ""Onikaluku ti n ṣe ohun to wu wọn bayii lai si ọwọ fun awọn agbalagba, ẹyin ti ẹ wa jẹ ọga wa naa ẹ wa jokoo, ẹ wa n wo wa niran."" Gbajumọ osẹre naa bu ẹnu atẹ lu Aarẹ TAMPAN, iyẹn Mr Latin, lori bo ṣe gba lati ṣe ifọrọwerọ pẹlu obinrin kan ti orukọ rẹ n jẹ Esabod lori opo Instagram. Obinrin Esabod naa jẹ gbajumọ laye ara rẹ, ṣugbọn ọpọ eeyan ni ko gba tirẹ nitori irufẹ awọn ọrọ kabiti-kabiti to maa n n sọ lori afẹfẹ. Mr Portable ni ""Aarẹ ẹgbẹ wa lọ ṣe ifọrọwerọ pẹlu Esabod lati wọ orukọ ẹgbẹ wa nilẹ nibi to ti n tọrọ aforiji ni orukọ Jide Kosoko."" Ninu erongba Mr Portable, ẹgbẹ awọn oṣere lagbara lati da seria fun ọmọ ẹgbẹ to ba tasẹ agẹrẹ lai lọ tọrọ aforiji ni gbangba, paapaa niwaju ẹni ti ki ṣe ọmọ ẹgbẹ naa. O ni ""Aarẹ wa n kawọ pọ lati rojọ niwaju Esabod to jẹ pe isọkusọ lo maa n sọ lori ayelujara."" ""Ta ni Esabod yii gan... bawo ni ti ẹ ṣe jẹ!"" Oṣere ọhun ni iṣe gidi ni iṣẹ tiata tẹlẹ, ṣugbọn wọn ti sọ iṣẹ naa di eyii ti wọn fi n polowo iṣẹ aṣẹwo bayii. Mr. Portable pari ọrọ rẹ pe ko bojumu ki awọn kan maa n yẹyẹ awọn agba oṣere. Lẹyin naa lo ke si awọn adari ẹgbẹ TAMPAN lati ṣe atunṣe."	https://www.bbc.com/yoruba/afrika-57831571
entertainment	Odunlade Adekola: Kò sí ohun tó jọ eré ìfẹ́ láàrín èmi àti ọ̀gá mi - Adenike Hamzah	"Oṣere tiata Yoruba, Adenike Hamzah ti sọ pe oun ko ba ọga oun, Odunlade Adekola ṣere ifẹ gẹgẹ bii iroyin ti awọn eeyan kan n gbe kiri. Adenike lo fi ọrọ naa lede ninu fidio kan loju opo Instagram rẹ nibi to ti ke si awọn eeyan lati ma ba ọjọ ọla oun jẹ ninu iṣẹ tiata. O ni ""Mo n ṣe fidio yii lati fesi si ọrọ to n lọ nigboro kan pe mo n fẹ ọga mi Odunlade Adekola."" ""Emi Adenike Hamzah ko ṣe nnkan to jọ bẹẹ o, mi o ṣe iru rẹ ri, mi o si ni ṣe bẹẹ lailai."" O ni oun ko tii fi igba kankan fi eeyan sinu ere ri ki Odunlade Adekola ba le nianfaani lati ba irufẹ ẹni bẹẹ lopọ. Gẹgẹ bi ohun to sọ, irọ nla ati ahesọ ọrọ ni awọn eeyan kan n gbe kiri pe ere ifẹ wa laarin oun ati Odunlade Adekola. O  ni ọpọlọpọ eeyan lo ti di gbajumọ lati ara Odunlade Adekola ko si tọ ki awọn eeyan ba orukọ oṣere naa jẹ nipa sisọ ọrọ kobakungbe pe o n ba awọn ọmọ abẹ rẹ ni ibalopọ. Lẹyin naa lo ke si awọn eeyan to n sọ ọrọ naa pe ki wọn dẹkun gbigbe iroyin ẹlẹjẹ ọhun kiri. Ti ẹ ko ba gbagbe, Odunlade Adekola naa ti kọkọ fi fidio kan lede oju opo Instagram rẹ, nibi to ti sọ pe oun ko ba ọkankan ninu awọn ọmọ abẹ oun lopọ. Ninu fidio naa lo ti pe awọn to n sọ ọrọ naa nija lati mu ẹri wọn jade. Bẹẹ naa lo tun ke si awọn oṣere ti ọrọ kan lati wa sọ ni gbanba to ba jẹ pe oun ti fi igba kankan fi ibalopọ lọwọn ri ki oun to fi wọn sinu ere."	https://www.bbc.com/yoruba/58531562
entertainment	Ijó tí mo jó níwájú Ooni Ife ti ayé ń pariwo ẹ̀ kiri, N250,000 ni mo fi pa– Nkechi Blessing Sunday	Gbajumọ osere tiata, Nkechi Blessing Sunday ti bu ẹnu atẹ lu awọn to n sọrọ odi nipa rẹ lẹyin ti fidio kan lu ayelujara pa nibi to ti n jo ruku idi fun Ọọni Ile Ifẹ, Ọba Adeyẹye Ogunwusi Ọjaja keji.  Nigba to n sọrọ lori oju opo ayelujara instagram rẹ gbajumọ osere Nkechi Blessing Sunday ni ohun to ba wu ẹlẹnu ni ko maa fi ẹnu rẹ sọ o Ohun ti pa ẹgbẹrun lọna ọtalelugba o din mẹwaa naira, (N250, 000) si apo nitoun “Lori ọrọ idije ijo laarin awọn Onidajọ to waye, ọga mi @fagbotobamidele ti ṣe n ta mi yọ ni mo fi sare sọ pe ki n da a bi ọgbọn, amọṣa lẹyin o rẹyin mo ṣe ipo keji mo si ẹgbẹrun lọna ọtalelugba o din mẹwaa naira, (N250, 000) si apo lari ọwọ Ooni Adimula Ifẹ.”  Fidio kan gbode kan nibi ti gbajumọ osere naa ti n tadireke niwaju Ọọni lẹyin ọsẹ diẹ ti iroyin gbe e pe o fi ọrọ didarapọ mọ awọn olori laafin Ọọni Ogunwusi ṣe awada loju opo ayelujara rẹ.  Nkechi Blessing Sunday wa lara awọn Onidajọ fun idije arẹwa Queen Moremi pageantry ti Ọọniriṣa gbe kalẹ	https://www.bbc.com/yoruba/articles/c72eryz83qlo
entertainment	Femi Branch on Bobrisky: Femi Branch ní bí àwọn èèyàn ṣe ń fi orí adé wọ́lẹ̀ nílẹ̀ Yorùbá lòun sọ̀rọ̀ lé lórí nípa ohun tó ṣẹlẹ̀ sí Bobrisky nílùú Benin	"Gbajumọ oṣere tiata, Femi Branch fariga fun ileeṣẹ iroyin abẹle kan lori ọr ti wọ̀n pe o sọ lori ohun ti oju Bobrisky ilumọọka ọmọ jayejaye kan nilu Eko lẹyin ti wọn ni o tabuku ọba ilẹ Bini. Ọpọ awọn eekan ọmọ ilu Bini ni wọn fariga fun Bobrisky pe ohun to sọ nipa Ọba Benin kọja ẹnu rẹ, awọn ko si fẹ gbọ pe eegun to n baa jẹ orukọ tun ṣẹyọ mọ nilu naa. Ninu fọnran kan to fi sita loju opo Instagram rẹ, Fẹmi Branch koro oju si ileeṣẹ iroyin naa pe irọ patapata ni wọn pa mọ oun ati pe ko si igba kan ti oun sọrọ pe inu oun dun si bi awọn eekan ilu Benin ṣe fọrọ gba agbari Bobrisky. Fẹmi Branch ni oun ti oun sọ ni pe asiko to ki awọn eeyan bẹrẹ si ni gbe aṣa wọn larugẹ paapaa nilẹ kootu oo jiire. Gbajumọ oṣere naa ṣalaye pe oun ti oun sọ ni pe ka ni ilẹ Yoruba leeyan kan ti fi ẹnu sọ isọkusọ si ọbalaye, ko ni si ẹnikẹni ti yoo da iru ẹni bẹẹ lẹkun. Ninu ifọrọwerọ kan ti Fẹmi  Branch ṣe pẹlu ọmọ Naijiria kan to n gbe loke okun, gbajumọ oṣere naa kọminu lori bi awn eeyan maa n dẹyẹsi ede wọn ti wọn si n fi ede oyinbo ṣe olubori ede ti wọn n sọ. O ni bi awọn obi ṣe n tọ awọn ọmọ wọn lati maa gbagbọ pe ede abinibi wọn kii ṣe ohun to dara to. O ni asiko to ki awọn ọmọ Naijiria bẹrẹ si ni ni idunnu ati ifọkanbalẹ to yẹ ninu sisọ ede wọn dipo sisọ ohun gbogbo to jẹ toke okun di oriṣa wọn. Femi Branch tun koro oju si bi awọn akẹgbẹ rẹ to n ṣe sinima Yoruba pẹlu ko tun ṣe n ṣe ohun to tọ nipa sisọ ede Yoruba ninu awọn sinima Yoruba gbogbo. O ni pupọ sinima Yoruba lode oni lo jẹ pe ida aadọrin ninu ọgọrun ọrọ ti wọn ba sọ nibẹ ni yoo jẹ ede Oyinbo. Femi ni: ""Ko yẹ ko ri bẹẹ. Nṣe lo n da bi ẹni pe gbogbo eeyan lo fẹ ki wọn mọ pe awọn gbọ ede oyinbo. O ni idi ti wọn fi n pe e ni sinima Yoruba."" O tẹsiwaju ninu fọnran naa to fi sita loju opo Instagram rẹ lọjọ diẹ sẹyin, pe o yẹ ki awọn ọmọ Yoruba o tubọ ri iyi ati ẹyẹ to pọ ninu aṣa wọn. Femi Branch ni: ""Mo fẹ s fun awọn oṣere sinima Yoruba, ẹyin akẹgbẹ mi lati tubọ jawe sobi. Gbogbo aṣa sis oyinbo ninu sinima Yoruba yii gbọdọ dawọ duro. Bi ẹ ba fẹ sọ ede oyinbo, ẹ lọ maa ṣe sinima ede oyinbo. Ẹ ṣiwọ sisọ ede Oyinbo ninu awọn sinima Yoruba gbogbo."" O ni awọn olorin lorilẹede Naijiria n gbiyanju ni tiwọn pẹlu bi wọn ṣe n fi ede abinibi ṣe alafibọ ninu orin wọn. O kan sara si wọn fun ṣe koriya fun gbigbe ede larugẹ bi o tilẹ jẹ pe ko fẹ dabi ẹni pe bẹẹ naa lo ri nipa ti aṣa pẹlu ohun ti wọn n fi sita lori fidio wọn. Fẹmi Branch tun sọ ọ ninu fọran miran to gbe jade pe ihuwasi awọn ọbalaye miran bayii ni ilẹ Yoruba n kọ ọpọ lominu to si n mu ọpọlọpọ ẹrẹ ba ede, iṣe ati aṣa Yoruba. O ni ọpọlọpọ awọn Kabiyesi lo n wa sori ayelujara nisiyi lati maa farahan loju opo awọn eeyankeeyan. Femi ni: Ọpọ igba lo ni oun ti ri awọn ọbalaye to n yọnusọ loju opo awọn obinrin fidijaye gbogbo ti wọn n pe ni 'slay mamas' ""Ẹnu maa n yami lọpọ igba ni ti maa tun maa bere pe abi ẹni kan ti fi ipa wọ oju opo Kabiyesi to wa n loo lorukọ wọn ni? O ni lawọn igba kan sẹyin awọn eeyan maa n gbiyanju ati ṣe bi awn ọbalaye ni, ṣugbọn lọwọ yii awọn ọbalaye gan lo wa n ṣe bi eeyan lasan."	https://www.bbc.com/yoruba/afrika-60014177
entertainment	Shebaby: Àwọn Eléégún ní òṣèré yóò kú láàrin ọjọ́ méje	"Yoruba ni ẹnikan kii gbọ ọjọ iku rẹ ko dakẹ, eeyan ko si le mọ ọjọ to maa ku, ki inu rẹ dun. Idi ree ti gbajumọ osere tiata lobinrin kan, Seyi Ariyo, ti ọpọ eeyan mọ si Shebaby se bu sẹkun, to si n figbe ta. Ariyo, ẹni to bu sẹkun ninu fidio kan to gbe soju opo ayelujara Instagram rẹ salaye pe fiimu kan ni oun ya, eyi to fẹ fa iku ojiji ba oun bayii. Ariyo ẹni to n ke si gbogbo ọmọ Naijiria pe ki wọn gba oun, salaye pe fiimu kan to pe akori rẹ ni Asiri Pẹpẹ ni oun ya lọsẹ to kọja. ""Mo dẹ lo eegun ninu sinima naa, eegun ba osere kan sun ninu ere naa, eeyan kan wa lo foonu rẹ lati ya aworan ọwọ ibi ti egungun ti ba obinrin naa sun. Ẹni to ya aworan naa wa gbe fidio ibi ti eegun ti n ba onitọun sun sori ayelujara ni awọn eleegun ba ri, wọn ti bẹrẹ si ba mi fa wahala lati ọsẹ to kọja. Awọn Eleegun ti wa n dunkooko mọ mi pe maa ku laarin ọjọ meje, ẹ jọọ, ẹ gba mi, ẹ ma jẹ ki n ku, mo ti ran gbogbo awọn eeyan si wọn, wọn gbọ ni o."" Shebaby wa n rawọ ẹbẹ pe ki awọn Eleegun dari jin oun nitori oun ko tapa si isẹse, amọ ki wọn fori jin oun, oun ko ni se bẹẹ mọ. ""N ko ni foju tẹmbẹlu asa ajogunba wa laelae, mo se sinima Asiri Pepe lati la awọn eeyan lọyẹ lori ohun to n sẹlẹ ninu ẹsin, eyi to kọja ohun to n waye lori pẹpẹ. Paapaa julọ, mo tun salaye ewu to wa ninu bi awọn eeyan kan se maa n foju tabuku ẹsin isẹse wa nilẹ Afirika. Shebaby wa fi ọwọ sọya pe bi sinima naa ba jade, awọn eeyan gan yoo ri funra wọn pe  oun ko se sinima naa lati ta ẹrẹ si asa ajogunba wa."	https://www.bbc.com/yoruba/afrika-57000830
entertainment	Fatai Rolling Dollar: Baba 70 jayé kọjá 70 kó tó dágbére fáyé pé ó dìgbóṣe!	"Fatai Rolling Dollar: Baba 70 jayé kọjá 70 kó tó dágbére Wọn kere si Number, Ori wa a dara, Saworo, Eko Akete, Baba Wa, To ba fe mo Dollar, Aduke, Feso Jaiye, Iyawo Ma pa mi... Melo la fe ka leyin adipele. A o lee fọwọ kọ gbogbo orin ti oloogbe ilumọọka olorin ọmọ Yoruba, Olayiwola Fatai Olagunju, Fatai Rolling Dollar tí ọpọlọpọ si mọ si Baba 70 kọ. Wo igba ewe Fatai Rolling Doller: Gẹgẹ bi ọmọ idile oye, wọn bi i lọdun 1927 si idile Oloye Olagunju ni Ede, ipinlẹ Oṣun. Lọdọ awọn akẹgbẹ rẹ akẹkọọ lo ti ri alajẹ orukọ to n jẹ, nigba naa lọhun o ṣi jẹ bii ọmọ ọdun mẹsan an pere. Eyi waye tori bo ṣe ni iwa ko ṣa a ma a ko owo shile meji ti baba rẹ maa n fun un  gẹgẹ bii owo ti yoo fi ra nkan awọn aburo rẹ meji nigba ti baba wọn ba ti ṣe iṣẹ lọ si Ghana gẹgẹ bii awakọ. Owó Shile meji yii pọ ju oun ti awọn ẹlẹgbẹ rẹ maa n ni lọwọ nigba yẹn torinaa ni wọn ṣe kuku fi jẹ oye ẹni ti yoo maa yi owo ẹyọ onidẹ lasiko ti wọn ba fẹ gba eree bọọlu. Nibo ni Fatai Rolling doller kawe de? Ko lee lọ ileewe mọ lọdun 1944 nigba ti baba rẹ ku, lo ba bẹrẹ si ni kọ iṣẹ mọkaliiki. Fatai  Rolling Dollar gba ọna ojú omi sa lọ pelu ọkọ ojú omi kan nigba to wa lọmọ ọdun mokandinlogun. Eyi to mu ki iya rẹ ni ki wọn ti i mọ ile ẹ̀kọ́ṣe kan nitori iwa ipanle rẹ. Nibẹ lo ti kọ iṣẹ ọwọ tuntun nípa orin kiko sugbọn nigba to sú u, o pinnu láti bẹ̀rẹ̀ isẹ orin kíkọ. Bawo ni Fatai Rolling Doller ṣe bẹrẹ iṣe orin gangan? Bo ṣe bẹ̀rẹ̀ gẹgẹ bii alu ohun eelo orin ninu gbajugbaja ẹgbẹ́ olorin ""Kokomba bands"" ni 1940s niyii. Nigba ti aṣọ Kokomba bands ko wọ igba mọ, lo ba bẹrẹ si ni lu ìlù ""Agidigbo"". Kini o ṣẹlẹ si Rolling Doller ni ilu Eko? Lẹyin ìgbà díẹ̀ to ṣe laalaa nilu Eko, o ri isẹ lati maa lu Agidigbo pẹlu ẹgbẹ́ ""Willie Payne band"" lẹ́yìn eyi to darapọ mọ ẹgbẹ́ akọrin  ""JO Araba band"" lọdun 1953. Ogo rẹ bá bẹ̀rẹ̀ si nii tán, o bẹ̀rẹ̀ si ni ṣeré orin lori itage fún iléese Nigeria Broadcasting Corporation. Amosa, pupọ owó tó bá wọlé nígbà náà lọhun, ọwọ oga orin lo máa ń lọ táwọn ọmọṣe elegbe kan máa ń rí taataata. Ìhà ti Fatai yara kọ sí eyi ni pe o bẹ̀rẹ̀ si kọ ara rẹ bí wọn ṣe ń lu ohun eèlò orin ""gìtá"" eyi to bẹ̀rẹ̀ lọdun 1955 pẹlu gita tí kii lo batiri tabi iná ayafi afẹ́fẹ́. Bawo ni ẹgbẹ Fatai Rolling Doller ṣe bẹrẹ? Fẹrẹẹ, nigba to fi di ọdun 1957, o ti da ẹgbẹ́ ""Fatai Rolling Dollar & African Rhythm Band"" silẹ. Ko si pẹ rara lẹyin eyi, wọn ti bẹ̀rẹ̀ si ni ṣe àwo orín fun ilé isẹ Philips West Africa Record ti wọn si ti fi orúkọ ẹgbẹ́ rẹ silẹ láti ṣeré lọjọ òmìnira orílẹ̀èdè Naijiria lọdun 1960. Lara awọn àgbà olorin to tun jẹ gbajugbaja to darapo mọ ẹgbẹ́ orin Fatai Rolling Dollar lọdun 1958 ni Ebenezer Obey, to di ọkan gbòógì lára àwọn Irawọ olorin Juju ni Naijiria. Obey padà fi ẹgbẹ́ Fatai silẹ pẹlu awọn ọmọ ẹgbẹ́ mẹfa míì lọdun 1963. Fatai Rolling Dollar, Ọmọ ìdílé oyè tó gbé igbá ori Fatai Rolling Dollar: Baba 70 kú nígbà tó ku ọdún kan kó pé 70. Wọn kere si Number, Ori wa a dara, Saworo, Eko Akete, Baba Wa, Toba fe mo Dollar, Aduke, Feso Jaiye, Iyawo Ma pa mi... Meloo la fe ka leyin adipele. A o lee fọwọ kọ gbogbo orin ti oloogbe ilumọọka olorin ọmọ Yoruba, Olayiwola Fatai Olagunju, Fatai Rolling Dollar tí ọpọlọpọ si mọ si Baba 70 kọ. Gẹgẹ bi ọmọ idile oye, wọn bi i lọdun 1927 si idile Oloye Olagunju ni Ede, ipinlẹ Oṣun. Lọdọ awọn akẹgbẹ rẹ akẹkọọ lo ti ri alajẹ orukọ to n jẹ, nigba naa lọhun o ṣi jẹ bii ọmọ ọdun mẹsan an pere. Eyi waye tori bo ṣe ni iwa ko ṣaa maa ko owo shile meji ti baba rẹ maa n fun gẹgẹ bii owo ti yoo fi ra nkan awọn aburo rẹ meji nigba ti baba wọn ba ti ṣe iṣẹ lọ si Ghana gẹgẹ bii awakọ. Owó Shile meji yii pọ ju oun ti awọn ẹlẹgbẹ rẹ maa n ni lọwọ nigba yẹn torinaa ni wọn ṣe kuku fi jẹ oye ẹni ti yoo maa yi owo ẹyọ onidẹ lasiko ti wọn ba fẹ gba eree bọọlu. Ko lee lọ ileewe mọ lọdun 1944 nigba ti baba rẹ ku, lo ba bẹrẹ si ni kọ iṣẹ mọkaliiki. Fatai  Rolling Dollar gba ọna ojú omi sa lọ pelu ọkọ ojú omi kan nigba to wa lọmọ ọdun mokandinlogun eyi to mu ki iya rẹ ni ki wọn ti i mọ ile ẹ̀kọ́ṣe kan nitori iwa ipanle rẹ. Nibẹ lo ti kọ iṣẹ ọwọ tuntun nípa orin kiko sugbọn nigba to sú u, o pinnu láti bẹ̀rẹ̀ isẹ orin kíkọ. Bo ṣe bẹ̀rẹ̀ gẹgẹ bii alu ohun eelo orin ninu gbajugbaja ẹgbẹ́ olorin ""Kokomba bands"" ni 1940s niyii. Nigba ti aṣọ Kokomba bands ko wọ igba mọ, lo ba bẹrẹ si ni lu ìlù ""Agidigbo"". Lẹyin ìgbà díẹ̀ to ṣe laalaa nilu Eko, o ri isẹ lati maa lu Agidigbo pẹlu ẹgbẹ́ ""Willie Payne band"" lẹ́yìn eyi to darapọ mọ ẹgbẹ́ akọrin  ""JO Araba band"" lọdun 1953. Ogo bá bẹ̀rẹ̀ si nii tán, o bẹ̀rẹ̀ si ni ṣeré orin lori itage fún iléese Nigeria Broadcasting Corporation, Amosa, pupọ owó tó bá wọlé nígbà náà lọhun, ọwọ oga orin lo máa ń lọ táwọn ọmọṣe elegbe kan máa ń rí taatata. Ìhà ti Fatai yara kọ sí eyi ni pe o bẹ̀rẹ̀ si kọ ara rẹ bí wọn ṣe ń lu ohun èlò orin ""jita"" eyi to bẹ̀rẹ̀ lọdun 1955 pẹlu jita tí kii lo batiri tabi iná ayafi afẹ́fẹ́. Fatai Rolling Dollar pẹlu ohun ti gbogbo eeyan fi mọ ọ jẹ gbajugbaja olorin to ma n ta jita pọ mọ orin kíkọ ó sì tun jẹ ó onímọ̀ nípa duuru ibilẹ Yoruba to ń jẹ Agidigbo. Oun ni aye mọ ni agba ọjẹ ninu awọn orin ibilẹ ilẹ̀ Afirika (African Folk Music) ti wọn si tun mọ ọ ní ọkan ninu awọn ọba orin igbalode ni Iwọ-Oorun Afirika. O ti kọrin débi ti oun ati ẹgbẹ orin to wa nigba naa kọ orin awọn ẹlẹmu orílẹ̀èdè Ghana si ilu highlife ti ilẹ Yoruba eyi si jẹ ẹkọ nla fáwọn ọmọ lẹyin rẹ. Fẹrẹẹ, nigba to fi di ọdun 1957, o ti da ẹgbẹ́ ""Fatai Rolling Dollar & African Rhythm Band"" silẹ. Ko si pẹ rẹ, wọn ti bẹ̀rẹ̀ si ni ṣe àwo orí fun ilé isẹ Philips West Africa Record ti wọn si ti fi orúkọ ẹgbẹ́ rẹ silẹ láti ṣeré lọjọ òmìnira orílẹ̀èdè Naijiria lọdun 1960. Lara awọn àgbà olorin to tun jẹ gbajugbaja to darapo mọ ẹgbẹ́  orin Fatai Rolling Dollar lọdun 1958 ni Ebenezer Obey, to di ọkan gbòógì lára àwọn Irawọ olorin Juju ni Naijiria. Obey padà fi ẹgbẹ́ Fatai silẹ pẹlu awọn ọmọ ẹgbẹ́ mẹfa míì lọdun 1963. Ṣùgbọ́n ẹgbẹ́ orin yìí sì ń tà wàrà wàrà títíi 1960s kanlẹ̀ amọ ti yoo fi di ipari 60s, awọn ẹ̀yà orin Juju míì tó ń jáde bẹ̀rẹ̀ si ni bo irawọ rẹ mọ́lẹ̀ nitorinaa láti rí jẹ, O bẹ̀rẹ̀ si nii ṣòwò yiya awọn eeyan ni awọn irinṣẹ rẹ lágbègbè Moshalashi lẹgbẹ Fela Kuti Kalakuta Republic ni ilu Eko. Ajalu inu aye Fatai Rolling doller: Lọdun 1977, ajalu kan kọlu Fatai, o pàdánù gbogbo irinṣe to fi ń ṣòwò si ọwọ àwọn adigunjale. Bí owó rẹ ṣe dojude, o ko lọ si ile fulaati kékeré kan, ibi gan ni àwọn iya kekeke tí bẹ̀rẹ̀ si ni gorii ńlá to gbe e sanlẹ. Lẹyin ajalu gbogbo ohun to pàdánù, Rolling Dollar to ni ọmọ mẹẹdogun láti ọwọ obinrin mẹrin tun foju sọkún marun ninu awọn ọmọ rẹ to fi mọ àwọn iya wọn nitori ìṣẹ́ àti àìsàn. Lo ba n rọ lu oniruuru isẹ lati lee bọ ilé sugbọn lọdun 2002, gbajugbaja olorin àti adari orin Steve Rhodes, ṣàwárí rẹ o si wu u jade pada eyi to mu un bẹ̀rẹ̀ si ni ṣíṣe pẹlu Tony Allen. Àwọn àwo orin to ṣe jáde ko to jade laye ni Fatai Rolling Dollar Returns lọdun 2010 ati Better Life ni 2011. Nigba to ṣàìsàn láwọn ọdun yii, isẹ ti kuro ninu ọrọ  rẹ to bẹẹ to fi n rìnrìn àjò lọ orílẹ̀èdè Amẹrika fun itọju. Igba naa ni wọn sagbejade aisan to ń ṣe e gẹgẹ bii aisan jẹjẹrẹ ọna ọfun. Baa ba n sọ̀rọ̀ awọn agba olorin ni Naijiria, ara ọ̀tọ̀ ni Fatai Rolling Dollar tori ọna to ń gba kọrin tiẹ̀ yatọ gedegbe. Kii janpata lati ta jita rẹ bo ba n kọrin lọwọ. Ṣe ni yóò maa yọ fẹẹrẹ lọwọ rẹ bí ẹni ń fi nkan ṣeré . Èyí sì ti mu ki ọpọlọpọ wárí fun un koda tohun ti oríṣiríṣi ayẹsi àti ami ẹyẹ to ti gba lagbaye. Lara awọn to mọ riri isẹ orin Fatai Rolling Dollar ni ile isẹ ìròyìn BBC nigba ti gbajugbaja olorin míì, Ade Bantu sọ nípa rẹ lori eto kan pe, kii ṣe pe Fatai padanu ẹ̀bùn rẹ kankan. Ati pe, o ṣi n da awọn eniyan lara ya lori itage leyin to si ti le lọgọrin ọdun nigba naa. Koda, aarẹ Naijiria tẹlẹ, Goodluck Jonathan gbagbọ ni tiẹ̀ pe alafo ti iku Rolling Dollar ṣi silẹ yoo nira fun ẹnikẹni lati dí. Ko si parọ Njẹ a tíì ri ẹni to ń kọrin bii tirẹ di oni? Oun fúnra rẹ ti ṣe ifọrọwanilẹnuwo pẹlu akọroyin Will Rose ti BBC ni Naijiria, ilé isẹ iroyin AFP. ""Olórin gidi gbọdọ mọ bi wọn ṣe ń lo ohun eelo orin kan"". Fatai lórí eto naa ni o n rí òun lara bi awọn olorin kan to ya ọlẹ tí wọn a kan maa wa owo ọ̀fẹ́ kiri... Kini o tun wa ṣẹlẹ si Fatai Rolling Doller lẹyin igba naa? Igbe aye olóògbé Pa Fatai Rolling Dollar dabii igba teeyan n wo sinima ni. Iyẹni, sinima eeyan ti iya jẹ titi titi ko to je eeyan laye ti ọrọ̀ rẹ tun wa poora to yi i sinu isẹ ki Ẹlẹda to faaye gba a padà nítorí fun bii ọdun mẹẹdọgbọn ni ko fi si ninu isẹ orin to bẹẹ. Ẹwẹ, orin ti ọpọlọpọ pada fi n ranti rẹ ju naa ni eyi to kọ ko to ku, ""Wọn Kere si Number"" eleyii to fi ta sáwọn èwe to ba fẹ máa ruga si agba. Kini a le sọ nipa iku Fatai Rolling Doller? Nigba to dagbere faye, awọn iwe iroyin Naijiria kan ni lẹyin ọjọ mẹwaa lori akete aisan lo dakẹ ni ile iwosan Marritol Hospital, Surulere, Eko. Wọn sin in ni ọjọ kẹtàlá, oṣù kẹfà, ọdun 2013 nile rẹ to wa ni Ikorodu, Eko. Iwadii fihan pe nigba to ku, Fatai Rolling Dollar ko niwe ẹri ọjọ ti wọn bi i sugbọn pẹlu isiro ọpọlọpọ eeyan, ""Baba 70"" jẹ ẹni  ọdun mẹrindinlaadọrun un ko to dagbere fàyè."	https://www.bbc.com/yoruba/afrika-55082534
entertainment	Tope Alabi ti Tolu Adelegan síbi ògò rẹ̀ ni bó ṣe bu ẹnu àtẹ́ lu orin Oniduro mi - Èsì tó ń jáde sí Tope	"Olorin ẹmi kan to fi ilu Akure ṣe ibugbe, Ajihinrere Tolu Adelegan, lo ti sọrọ nipa bi o ṣe gba imisi orin ""Oniduro"" ti o n fa awuyewuye lori ẹrọ ayelujara lati bii wakati mejidinlaadọta sẹyin. Awuyewuye ọhun lo bẹrẹ lẹyin ti gbajugbaja olorin ẹmi, Tope Alabi, fẹnu tabuku orin naa pe o tako ọrọ Ọlọrun. Ninu ifọrọwanilẹnuwo pẹlu ile iṣẹ iroyin BBC Yoruba, Adelegan wipe ohun gba imisi orin yii lasiko ti awon ẹgbẹ Akọrin rẹ n ṣe igbaradi orin kikọ ni ọdun 2014 atipe lẹyin naa ni ẹmi mimọ tun dari oun lati kọ ọ nibi ipade itagbangba kan lẹyin eyi. Kí ló fa gbas gbos láàrin Tope Alabi àti Olórin tó kọ ""Oniduro Mi e se""? Mo ti tọrọ aṣọ àti yẹtí etí rí, kí n tó leè ṣe àwo orin - Tope Alabi Lizzy Anjorin yòó ṣayẹyẹ ìkómọ ní ìlú mẹ́wàá ọ̀tọ̀tọ̀ l'Ámẹ́ríkà A kò ní ṣe ètò ìsìnkú TB Joshua ní bòńkẹ́lẹ́ - Evlyn Joshua ""Lọgan ti mo rii pe Yinka Alaseyori ti ṣe ẹda orin mi sita ni mo fi ẹjọ rẹ sun Bisi Alawiye ati Bukola Akinade (Ṣẹnwẹlẹ Jesu) ti wọn jẹ atọnisọna fun Alaseyori, dipo ki n wọ iyaaja pẹlu rẹ"". Adelegan wipe Alawiye ati Akinade ni wọn panupọ ba Alaseyori wi pe ohun kọ lo lorin, bi kii ṣe Adelegan. Olorin ẹmi to fi ilu Akure ṣebugbe ọhun ṣalaye fun BBC Yoruba pe Ọlọrun lo fun oun ni imisi orin ọhun to si wipe ki oun gba alaafia laaye nigba ti Alaseyori ṣe ẹda orin naa. ""Mi o ba Alaseyori ja toripe ọmọ ti mo julọ lọjọ ori ni, amọ mo fi ẹjọ rẹ sun awọn to ju wa lọ nidi iṣẹ orin ẹmi ki wọn ki i nilọ, mo si tun fi si ori ẹrọ facebook. Bakan naa ni Ọlọrun sọ fun mi pe ki n fi ọwọ lẹran pe ọjọ ọrọ o tii to, titi di ana ti Ọlọrun pada sọ fun mi pe ki n sọrọ soke pe ohun yoo ṣe atilẹyin fun mi."" Adelegan ti ko fibẹẹ mọ pe orin olorin ṣee gbe sita tẹlẹ gẹgẹ bo ṣe sọ ni ""mo ṣẹṣẹ mọ nipa bi a ṣe n daabo bo iṣẹ ọpọlọ ni. Mo si ti ṣetan lati ṣiṣẹ le e lori. Koda, ogidi iṣẹ ọhun ṣi wa nibi ti wọn ti poo pọ."""	https://www.bbc.com/yoruba/57464354
entertainment	Wo arẹwà mẹ́jọ tó ti jẹ́ Ayaba fún Ooni Ife, Ọba Adeyeye Ogunwusi	Igbeyawo Ọọni ile Ifẹ, Ọba Adeyẹye Ogunwusi, Ọjaja keji pẹlu Ọmọọbabinrin Ronkẹ Ademiluyi lọjọbọ. Olori Ronkẹ ni Olori kẹfa ti yoo wọ Aafin Oodua laarin oṣu meji sira wọn lẹyin ti Ọba Ogunwusi pada si ipo apọn fun oṣu mẹsan an lẹyin ti Naomi Silẹkunọla pinya pẹlu rẹ loṣu kejila ọdun 2021. Ta ni awọn obinrin to ti ba kabiyesi Ọọniriṣa pin iyẹwu wọ, yala ki o to de ori itẹ ni o tabi lẹyin to gun ori itẹ? Eyi ni alaye lori awọn obinrin naa: Kabiyesi Ọọni Ogunwusi ti kọkọ fẹ Adebukola Bombata ki o to de ori oye ṣugbọn ituka waye lẹyin iwuye rẹ. Adebukola Bombata ni obinrin imii to jade ninu aye Oba Ogunwusi ṣaaju ki o to jẹ Oba Ile Ife. Lọdun 2008 ni wọn ṣe igbeyawo ni won jọ gbe papọ ki onikaluku to pin gaari. Bi awọn kan ṣe sọ pe Adebukola fi Ooni Ogunwusi silẹ lọdun 2015 nitori pe ipo Oba naa ko wu u ni àwọn mii ni pe nkan miran lo jẹ ki wọn fi ara wọn silẹ. Lọdun 2015 lẹyin ti Ooni gori aleefa itẹ awọn baba nla rẹ ni o gbiyanju iyawo miran. Ooni ko duro nile Yoruba rara lati lọ mu arẹwa to wu Kabiesi. Benin ni ipinlẹ Edo to jẹ ọmọ iya Oodua ni Oba Ogunwusi ti lọ gbe Olori Zainab Otiti Obanor Wuraola. Igbeyawo Ọọni Ogunwusi ati Olori Wuraọla foriṣanpọn loṣu keje ọdun 2017. Apọn ni Ọoniriṣa pada si lẹyin ti Olori rẹ ana, Ṣilẹkunnọla Naomi fi silẹ ni oṣu kejila ọdun 2021. Lọdun 2018 ni Oba Adeyeye Ogunwusi gbe Ajihinrere obinrin Naomi Silekunola lati ipinlẹ Ondo ni iyawo. Oba Oke fi omokunrin lantilanti, Tadenikawo Ogunwusi ta wọn lọrẹ lọdun to kọja. Olori Naomi wọ aafin Oodua gẹgẹbi Olori tuntun lẹyin Wuraọla Otiti lọdun 2018 ṣugbọn ori ayelujara Instagram lo ti kede ituka igbeyawo oun ati ọbalaye naa. Silekunola Moronke ni iyawo alarede ikeji ti Alayeluwa Ọba nla nla ni ilẹ̀ Yoruba, Ooni Ile Ife yóò fẹ niṣu lọka. Iyawo Ooni Ogunwusi ti Ile Ife, Silekunola Moronke Naomi dédé ya awọn eniyan lẹ́nu ni oṣu kejila nigba to jade sori ayelujara lati kede pe oun ti fi àkọlé Olori ti ilu Ile Ife silẹ. O ni oun ti ń da ṣe iya ọmọ oun, Tadenikawo, to si ni Olori awọn eniyan lo ku ti oun n jẹ bayii. Bakan naa lo ṣàlàyé pe ọmọ tí oun bi fun Ooni ni ọmọ àkọ́kọ́ ti oun yoo bí laye oun, lodi si iroyin ti awọn kan n gbe kiri. Ko si ẹni ti ko bọ̀wọ̀ fun ipo Ooni tori igbagbọ awọn Yoruba ni pe iran Oduduwa to jẹ Orisa ilẹ̀ Yoruba ni Ooni ti ṣẹ wa. Eyi lo mu ki iyi pọ gidi fun Ooni ati iyawo rẹ. Ẹwẹ, Olori Silekunola tun sọ ninu atẹjade rẹ pe ọ̀tọ̀ ni oju ti Ooni n fihan fun araye ọ̀tọ̀ to n fihan ninu ile. Ni ọjọ kẹfa oṣu kẹsan an ọdun 2022 ni Ọọni Ile Ifẹ gbe Mariam Anako wọle gẹgẹ bi olori rẹ. Igbeyawo naa waye lẹyin oṣu mẹsan ti Naomi Ṣilẹkunọla, fi aafin silẹ to si kede lori ayelujara pe oun ko ṣe mọ. Ki ẹnikẹni masi ṣe pe oun ni Olori laafin Ọọni ile ifẹ mọ. Anako ni iyawo kẹrin ti Kabiyesi Ọọni Adeyẹye Ogunwusi yoo fẹ laye rẹ. Ki o to di olori ni aafin, gbajumọ oniṣowo epo ni arabinrin Mariam Anako, ọmọ ẹya Ebira ni ipinlẹ Kogi si ni. Ilu Ilorin ni a gbọ pe awọn obi rẹ wa. Bakan naa la gbọ pe Mariam padanu baba rẹ lati igba ewe rẹ, ile ọga ọlọpaa patapata  ri lorilẹede Naijiria, Mohammed Dikko Abubakar ni wọn si ti tọọ dagba. Iya rẹ pẹlu jẹ ọlọpaa to ti fẹyinti.  Gẹgẹbi ọpọ iroyin ṣe sọ, ti awọn agba oye nilu Ifẹ naa si tun fidi rẹ mulẹ, ọjọ diẹ lẹyin ti Ọọni ṣe igbeyawo pẹlu olori Mariam ni awọn agbagba ilu Ifẹ kan lọ si agbegbe Magodo nipinlẹ Eko lati tọrọ Dokita Elizabeth Ọpẹoluwa Akinmuda gẹgẹ bi olori laafin Adimula nilu ileIfẹ. Onimọ nipa imọ ẹrọ Data Processor ni. Ọmọ ilu Ondo nipinlẹ Ondo ni Olori Ọpẹoluwa, orilẹede Scotland lo si fi ṣe ibujoko ṣaaju igbeyawo rẹ pẹlu Ọọni ile ifẹ. Lẹyin to pinya pẹlu olori Wuraola Zainab Otiti, ni iroyin ti n kan nigba naa lọdun 2018 pe Ọọni n gbero lati fẹ Tobi Phillips ẹni to ti figba kan ri gba ade omidan arẹwa. Ọmọ bíbí ìlú Erinje-Ikale ní Okitipupa ní ìpínlẹ̀ Ondo ni Tobi Phillips. Ile ẹkọ giga fasiti ilu Eko lo si ti kẹkọ gboye imọ ijinlẹ ninu imọ ninu ohun alumọni inu omi. Òun ló ni iléeṣẹ́ gbajúgbajà aránsọ QTP Luxury Fashion tó sì ti ń ránṣọ ìgbàlódé láti ọdún 2018. Yàtọ̀ sí aṣọ rírán Tobi jẹ́ arìnrìn oge láti ìgbà tó ti wà ní ilé ẹ̀kọ́. Nínú ìfọ̀rọ̀wérọ̀ kan tí Tobi ṣe pẹ̀lú iléeṣẹ́ ìròyìn Blueprint lọ́dún 2014, ó ní ọdún 2009 ni òun ti bẹ̀rẹ̀ sí ní rin ìrìn oge nígbà tí òun ṣẹ̀ṣẹ̀ wọ ilé ẹ̀kọ́. Ó ní gbígbégbá orókè níbi ìdijé omidan Madam Tinubu Hall ní ọdún 2009 ló ṣí ojú òun sí ohun tí òun ti ń gbèrò láti ṣe láti kékeré òun wá. Ìrìn oge ti gbé Tobi dé orílẹ̀ èdè South Korea nígbà tó lọ ṣojú àwọn ilé ẹ̀kọ́ ilẹ̀ adúláwọ̀ níbi tó ti gba oyè omidan ilé ẹ̀kọ́ gíga ilẹ̀ adúláwọ̀ àgbáyé (World Miss University Africa). Ọjọ kẹsan an oṣu kẹwaa ọdun 2022 ni Ọọni gbe e niyawo. Ni Ọjọ kẹrinla oṣu kẹwaa ọdun 2022 ni Kabiyesi Ọọniriṣa gbe Ọmọbabinrin Ashley niyawo gẹgẹ bi iyawo kẹrin. Gẹgẹ bi ọpọ iroyin ti ṣe sọ, irinajo awọn mejeeji yii ti pẹ ki o to di pe Ashley wọle gẹgẹ bi iyawo niṣulọka. Ọmọ ilu ile ifẹ ni Olori Ashley, idile ọba loun naa ti wa. Ni ile baba rẹ, Ọmọọba Adegoke to wa ni adugbo Olubuse lopopona Ẹdẹ nilu Ile ifẹ si ni igbeyawo rẹ ti waye. O wa lati ile ọla ti wọn ti n jọba ti wọn pe ni Lafogido ni agboole Adeagba ni Ile Ife Iwe ẹri imọ ijinlẹ mẹta ọtọọtọ ni imọ iṣiro owo lati fasiti ilu Greenwhich. Oun si ni oludasilẹ ajọ ẹlẹyinjuanu Ashley Adegoke Foundation eyi to fi n sọri iranti baba rẹ Ọmọọba Jacob Adebiyi Adegoke. Ilu Oba United Kingdom lo gbe fun ọpọlọpọ ọdun. Ti ẹ ko ba gbabe, ọsẹ to kọja yii ni Ooni gbe Ashley Adegoke niyawo, iyẹn lẹyin to ti kọkọ fẹ Tobi Philips ati Mariam Anako ṣaaju.	https://www.bbc.com/yoruba/articles/cd1gyygrvezo
entertainment	Charles Olumo Agbako: Ọjọ́ tí ìyá mi kú jẹ́ kò ṣeé gbàgbé- Abdulsalam Ishola	Lori ọ̀rọ̀ pe emi ni mo bi Pasuma, ẹ jẹ́ kí a fò ó lásikò yii- Charles Olumo Agbako Oloye Charles Olumo ti ọpọ n pe ni agbako salaye ohun to sokunfa orukọ Agbako to n jẹ ninu ere yatọ si Abdulsalam Ishola ti awon Obi rẹ sọ ọ. O mẹnuba bo ṣe bẹrẹ ere sise lasiko to n gbalejo BBC Yoruba nile rẹ. Agba Osere naa sọ nipa ọjọ to baa ninu jẹ julọ laye. Agbako sọ nipa awọn ipenija ti oju rẹ ti ri ati awọn ohun to ti la kọja sẹyin. O tun gab awọn ọdọ nimọran lori iwa ọmọluwabi to n fun ni ni ẹmi gigun ati ifọkanbalẹ.	https://www.bbc.com/yoruba/62052638
entertainment	Yomi Fabiyi Vs TAMPAN: Òfin tẹ ṣe kò nímọtù, ń kò gba fọ́ọ̀mù yín tẹ́lẹ̀	"Yomi Fabiyi, tii se gbajumọ osere tiata ti ẹgbẹ TAMPAN kede pe awọn ti ni ko lọ rọọkun nile nitori fiimu Oko Iyabo to se, ti fesi pada. Yomi, ẹni to gbe ikede kan sita loju opo Instagram rẹ lori asẹ ti TAMPAN se pe ko yẹba diẹ na ninu ẹgbẹ naa, ti wa ni igbesẹ naa ko tu irun kankan lara oun. Osere tiata naa ni ọmọ ẹgbẹ ANTP kuku ni oun nibẹrẹ pẹpẹ, to ba si buru tan, oun yoo pada si inu ẹgbẹ naa. ""Bi ila ko ba se e gbe, a maa n gbe Ilala. Ẹni to sọ mi nu, lo sọ nnkan gidi nu, ẹni to ri mi he, lo ri nnkan gidi he."" Yomi Fabiyi ni oun ko kuku gba fọọmu tabi fi ọwọ si lati di ọmọ ẹgbẹ TAMPAN tabi dara pọ mọ ẹgbẹ awọn oludari ere. ""Wọn kan ni ki n wa sanwo iforukọsilẹ ni, mo si se bẹẹ amọ n ko fọwọ si iwe kankan lati di ọmọ ẹgbẹ. Iwe ti ẹ kọ si mi ko tọna rara, ko nitumọ si mi gẹgẹ bi ẹni to n gbe sinima jade. Ti maa ba tiẹ sọrọ rara, yoo da lori titẹ ẹtọ ọmọniyan loju, ti mo ba si fẹ gbe yin lọ sile ẹjọ, ohun ti eyi yoo da lori ree."" Yomi Fabiyi wa pari ọrọ rẹ pe eeyan kii padanu ohun ti ko ba ni lati ilẹ."	https://www.bbc.com/yoruba/afrika-57782834
entertainment	Pasuma sacks manager: Ohun tí a mọ̀ nípa ìjà tó ń wáyé láàrín Pasuma Ajibola àti 'Manager' rẹ̀ rèé	"Iroyin to n tẹ wa lọwọ sọ pe ija kan ti bẹ silẹ laarin gbajugbaja olorin Fuji, Wasiu Alabi Pasuma, ati alakoso rẹ, Mathew Ajiboye, ti ọpọ mọ si Mathew Ididowo. Gẹgẹ bii ohun ti a gbọ, ija naa ko ṣẹyin ọrọ owo kan to yẹ ki ididowo fi ṣọwọ si Pasuma ṣugbọn ti ko ṣe bẹẹ. Iroyin ni Pasuma n mura lati ṣe awọn akanṣẹ iṣẹ kan, eyii to nilo owo fun, amọ nigba to bere owo lọwọ alakoso rẹ ọhun, alakoso ko ri owo gbe silẹ, bẹẹ si ni ko ṣalaye bi owo Pasuma to wa nmi ikawọ rẹ ṣe poora. Owo ọhun jẹ ọkan lara awọn owo iṣẹ ode orin kan ti Pasuma ti lọ ṣere, eyii to wa lọwọ Ididowo, gẹgẹ bi alakoso rẹ. Iroyin ni owo naa, ti iye jẹ ọpọ miliọnu naira ni Ididowo ko le ṣalaye bo ṣe poora ninu banki ti ireti wa pe o yẹ ki owo ọhun wa. Igbesẹ naa ko dun Paso ninu, nitori Ididowo kii kan n ṣe alakoso rẹ nikan, a gbọ pe mọlebi tun ni awọn mejeeji. Eyii lo mu ki Pasuma fi ọrọ naa to awọn ọlọpaa leti, to si fẹsun kan Ididowo pe o fi owo oun gbọ bukata ara rẹ. Gẹgẹ bii ohun ti a gbọ, ididowo ti jẹwọ pe lootọ ni owo Oganla wa lọwọ oun, amọ oun n fẹ ki Pasuma jeburẹ. O tun to wa leti pe alakoso naa ti bẹ awọn ẹbi ati ọrẹ Pasuma si i pe ko fi iye denu, amọ Oganla faake kọri pe niṣẹ ko wa owo naa jade, bi bẹẹ kọ, ko ṣetan lati foju wina ofin. Nigba ti ileeṣẹ iroyin BBC Yoruba kan si Pasuma, o kọ lati sọ ohunkohun lori iṣẹlẹ naa. Agbẹnusọ rẹ ti orukọ rẹ n jẹ ""Toyin Dimpz"" sọ fun BBC pe ọrọ inu ile ni ọrọ naa, kii ṣe eyii ti awọn n fẹ ko lu sita. O ni ""Ẹ má kọ nnkankan, ẹ jẹ ki a fi gbogbo rẹ silẹ, ọrọ inu ile ni."" Lẹyin naa lo ni ""Mi o ni ọrọ kankan lati sọ lori rẹ."" Ididowo kii ṣe ọmọde nidi iṣẹ akoso awọn olorin. Iroyin ni oun ni alakoso Alhaji Abass Akande Obesere tẹlẹ ko to bẹrẹ si n ba Pasuma ṣiṣẹ lati nnkan bii ogun ọdun sẹyin."	https://www.bbc.com/yoruba/60414735
entertainment	Ajirebi Oluwakayode Olasehinde: Mo ru pọnpọ́n lára àwọn tó kọ́ 'Secretariat' ìlú Ilorin, ojú mi rí tó kí n tó wọ Tíátà	"""Awọn ọrẹ mi ti maa n pe mi ka jọ lọ darapọ mọ awọn elere Tiata amọ mo maa n kọjalẹ"". Gbajugbaja ati agba oṣere, Oluwakayode Olasehinde ti ọpọlọpọ mọ si Ajirebi tabi Pa James ninu ọpọlọpọ ere to ti ṣe gba alejo BBC Yoruba eyi to si jẹ manigbagbe eto. Samuel Ajirebi ọmọ ọdún mẹ́rin àtijọ́ rèé, ó bojú wo fíìmù rẹ̀ ní kékére, máàkì tó fún ara rẹ̀ rèé Funke Akindele fún mi lówó tí mo fi gba ilé, kò ra ilé fún mi o - Ajirebi Lukuluku Bantashi, ọdún 27 lẹ́yìn ikú gbajúmọ̀ aláwàdà Ohun tó yẹ kí ìjọba ṣe nìyí bí wọ́n ṣe ń dá ẹ̀jọ́ ìkú Deborah Samuel- Agbẹjọrò Kayode Ajulo Tá ò bá bá àwọn ọmọ tó pa Deborah ní Sokoto sọ̀rọ̀ pé ìwà ẹranko ni wọ́n hù, ó burú - Òṣèré Sokoti O kuro ni keremi lootọ ohun ti oju agba oṣere yii ri laye nigba to kẹnu bọ ọrọ pẹlu wa. Ọmọ ilu Patako ni Ajirebi ni ijọba ibilẹ Ifelodun ni ipinlẹ Kwara. A bá òkú Akẹ́kọ̀ọ́ Poly Ibadan nílé ìyàgbẹ́ to ṣì dì ọ̀rẹ́bìnrin rẹ̀ mú - Aráàdúgbò Agbẹjọ́rò 34 táa tán nílé ẹjọ́, bí wọ́n ṣe sọ àwọn afurasí tó lọ́wọ́ nínú ikú Deborah Samuel sẹ́wọ̀n rèé Wo àwọn èèkàn ìjọba márùn ùn tí wọ́n fẹ̀sùn àjẹbánu kàn lábẹ́ ààrẹ Buhari Láí ṣẹ̀ láí rò, wọ́n jó Ṣọ́ọ́ṣì mi pátápátá ní Sokoto, ìrírí mi rèé - Pasitọ ìjọ Celestial 'Ọ̀pọ̀ ìgbà l'èmí gan fẹ́ du àwọn ipò òṣèlú kan lọ́dún 2015, 2019, àmọ́ mo tẹ 'slow' torí bàbà mi, Akala náà ń jáde' O ṣalaye bo ṣe jẹ pe ilu Eko ni wọn bii si to si bẹrẹ si ni ṣe kekere amọ ninu irinajo ẹkọ rẹ fẹ jọ pe ko lọ deede mọ, awọn obi rẹ ni ko pada si ilu wọn ni ipinlẹ Kwara lati lọ tẹsiwaju ninu ẹkọ rẹ amọ itan tun yipada. ""Mo padà sílé ní Kwara láti Eko, mi ò tún eí ìwé kà mọ́ torí owó, mò ń tọ́jú aláìsàn títí tí mo ṣe sá kuro fúnra mi"" Kò sí ááyà Quran kankan tó ní kẹ́ẹ sọ ẹni tó bá bú Anọ́bì Muhammad l'ókò pa, ẹni tó bá mọ̀ọ́ kó múu jáde – Akeugbagold Ta ni Ahmed Idris oluṣirò owó àgbà Nàìjíríà tó kò sí pampẹ́ àjọ EFCC lórí ẹsùn àjẹbánu N80bn"	https://www.bbc.com/yoruba/61490531
entertainment	Toyin Aimakhu Abraham ló kéde lórí ayélujára láìpẹ yìí pé ikú ti mú ìyá òsèrébìnrin Nkechi Blessing lọ	Iku doro! Toyin Aimakhu Abraham ló kéde lórí ayélujára láìpẹ yìí pé ikú ti mú ìyá òsèrébìnrin Nkechi Blessing lọ Loju opo instagram Toyin Abraham naa ni iya Ire ti ni ki gbogbo ololufe re ranti oserebinrin naa, ninu adura won. O ni ki won gbadura fun omo oloogbe naa, Nkechi Blessing lasiko yii.	https://www.bbc.com/yoruba/58670627
entertainment	Isho Pepper: Isola Ogunsola pẹ̀lú àfihàn àwọn ìyàwó tó jẹ́ igi lẹ́yìn ọgbà fun un nínú iṣẹ́ tíátà	Yoruba ni igba ko lọ bi orere, ako o tọ lọ bi ọpa ibọn, nitori saa laa ni, ẹnikan ko lo ile aye gbo. Bẹẹ ni ọrọ ri pẹlu gbajugbaja oṣere tiata, Olusola Isola Ogunsola, ti ọpọ eeyan mọ si Isho Pepper ati awọn aya rẹ, ti wọn dìjọ mi agbo tiata Yoruba logbo-logbo  laarin ọdun 1965 si 1992. Ọjọ Aje, ọjọ Kejidinlọgbọn osu Kejila ọdun 1992, eyi to pe ọgbọn ọdun bayii ni iku pa oju akọni osere naa de, amọ bi onirese rẹ ko ba fin igba mọ, sibẹ awọn eyi to ti fin ko le parun. Bi o tilẹ jẹ pe Isho Pepper ati meji ninu awọn iyawo marun-un to n ba a ṣe ere tiata ti jade laye, sibẹ o yẹ ki awọn ọdọ iwoyi mọ nípa igbe aye ati iku akọni oṣere tiata naa, to fi mọ ipa to ko si idagbasoke iṣẹ tiata nigba aye rẹ. Ta ni Isho Pepper? Apetan orukọ gbajumọ oṣere tiata naa ni Olusola Isola Ogunsola, tii ṣe ọmọ bibi ilu Abeokuta, to jẹ olu ilu ipinlẹ Ogun bayii ni guusu iwo oorun Naijiria.. Ọjọ Kẹrinla, oṣu Kọkanla, ọdun 1942 ni Samuel ati Abigail Ajike Ogunsola bi akọni oṣere tiata naa sile aye, to si jẹ ọmọ agboole Baala Dasaolu lẹyin mọsalasi Ita Igbẹyin ladugbo Oke Itoku. Olusola ni abigbẹyin ninu ọmọ mẹrin ti awọn obi rẹ bi, abule Olokuta, ni ẹba Alahọ to wa nijọba ibilẹ Oluyole nilu Ibadan si lo ti lo igba kekere rẹ, ibẹ si lo ti lọ sile ẹkọ alakọbẹrẹ Christ School, Olokuta. Lẹyin to pari iwe mẹfa rẹ lo pada si Abeokuta fun eto ẹkọ girama, to si lọ si Abeokuta Grammar School nibi to ti bẹrẹ afihan ifẹ rẹ si ere tiata lasiko ti ọpọ eeyan korira isẹ naa, ti wọn si n rii awọn osere tiata bii alagbe. Nitori idi eyi, ọpọ ipenija ni Olusola koju nidi iṣẹ to yan laayo ọhun, tawọn ẹbi ati ọrẹ si kọ ẹyin sii. Amọ, niwọn igba to jẹ pe yeye ọmọ nii gba ọmọ, iya rẹ, Abigail Ajike ṣe atilẹyin alailẹgbẹ fun un nidi iṣẹ naa, ti Olusola si dara pọ mọ ẹgbẹ oṣere tiata Akin Ogungbe to wa nilu Abeokuta lọdun 1959, lẹyin to pari ẹkọ girama. Lara awọn ti wọn dijọ kọ iṣẹ tiata lọdọ Akin Ogungbe lasiko naa ni Jimoh Aliu, Charles Olumo (Agbako), oloogbe Afolabi Afolayan (Jagua), ati Femi Adeyemo (Baba n gba life). Olusola kuro lọdọ ọga rẹ lọdun 1965 lati da ẹgbẹ tiata tara rẹ silẹ, to si n kọrin, lu ilu, jo ati sere. O fẹ ọpọ iyawo lati maa ba sere, ti wọn si n tẹle yika gbogbo ilu to ba n lọ. Isho Pepper jẹ ọkan lara awọn oṣere tiata to kọkọ ṣe ere itage lori amohunmaworan pẹlu awọn gbajumọ oṣere tiata miran bii Hubert Ogunde, Baba Sala, Baba Mero, Kola Ogunmola, Oyin Adejobi, ati Adeyemi Afolayan. Bakan naa lo ṣe ọpọ ere ninu iwe Atọka, oun naa si tun ni oṣere tiata kẹrin to ya ere sinima lẹyin Hubert Ogunde, eyi to gbe e lọ si orilẹ-ede United Kingdom (UK). Ọpọ eeyan ni Isho Pepper kọ ni iṣẹ tiata, lara wọn ni Samson Eluwole (Jinadu Ewele), oloogbe Adeniyi Orofo (Ewejoko) ati oloogbe Gbolagade Adedeji (Aro onifila gogoro). Olusola jẹ ọkan lara awọn agba ọjẹ oṣere tiata to da ẹgbẹ awọn oṣere taa mọ si ANTP silẹ lọdun 1976, to si jẹ akọwe owo akọkọ fun ẹgbẹ naa laarin ọdun 1976 si 1989, bẹẹ lo tun gbe ọpọ ere jade ni ede Yoruba. Lara awọn ere naa ni Fere bi Ekun, Alaafin Aganju, Agbalowomeri, Efunsetan Aniwura, Ibu Olokun, Koseegbe, Ajaloleru, Iyawo Alalubosa ati bẹẹ bẹẹ lọ, ko si fẹ ẹ si ilu kan ni Naijiria ti Isho Pepper ko gbe ere tiata de. Lasiko ti Olusola n dabira lati gbe aṣa, ede ati ìṣe Yoruba larugẹ sii, ni iku ja ẹmi rẹ gba lairo tẹlẹ lasiko aisan ranpẹ lẹni aadọta ọdun, ni ọjọ kejidinlọgbọn, oṣu Kejila, ọdun 1992. Mojisola Ogunsola: Oloogbe Mojisola Ogunsola ti awọn eeyan mọ si Iya Alakara nigba aye rẹ, ni iyale patapata ninu awọn iyawo Isho Pepper, to si maa n tẹle ọkọ rẹ lọ ṣe ere tiata kaakiri. Ẹni ọgọta ọdun ni oloogbe naa nigba to jade laye lẹyin iku ọkọ rẹ, to si ko ipa manigbagbe ninu iṣẹ tiata pẹlu ọkọ rẹ. Iyabode Ogunsola Iyabode Ogunsola ni ọpọ eeyan mọ si Efunsetan Aniwura, to si jẹ gbajumọ oṣere lobinrin lasiko ti ọkọ rẹ wa laye. Efunsetan si ni gbogbo aye mọ julọ ninu awọn aya oloogbe Isola Ogunsola sugbọn lọwọ lọwọ bayii, o ti dagbere fun iṣẹ tiata, to si di oniwaasu ọrọ Ọlọrun. Ọpọ ere sinima, fiimu agbelewo ati ere itage ni Efunsetan ti kopa ninu rẹ, ko si si ẹni to ri obinrin naa lori pẹpẹ iwaasu, ti ko ni maa ranti awọn ara manigbagbe to ti da ninu isẹ tiata. Laipẹ yii si lo ṣe ayẹyẹ ọjọ ibi rẹ loke eepẹ. Funmilayo Ogunsola: Ijewuru ni adape orukọ Funmilayo Ogunsola ninu iṣẹ tiata, to si ti silẹ bora lọdun 2019 lati ipasẹ aisan ẹjẹ ruru to ba fínra. Isẹ kekere kọ ni Funmilayo ko nidi isẹ tiata loju aye ati lẹyin iku ọkọ rẹ, ki iku to yọ ọwọ rẹ lawo lasiko aisan ranpẹ. Orukọ Ijẹwuru to fi silẹ si lo di manigbagbe titi di oni yii, tawọn eeyan fi n ranti rẹ. Funmilayo ni iyawo kẹta Isho Pepper, toun naa si ko ipa ti ko kere si idagbasoke iṣẹ tiata. Yetunde Ogunsola Arẹwa obìnrin, apọnbeporẹ, ni Yetunde Ogunsola nigba to wa lewe, ti Isola Ogunsola fẹ bii aya. O sa ipa rẹ lati mu agbega ba iṣẹ ọkọ rẹ, tii ṣe ere tiata, ti ọpọ eeyan si mọ gẹgẹ bii Iyawo Alalubosa tabi Ayoni, nitori ipa to ko ninu ere naa Iyawo Alalubosa. Titi di akoko yii, Yetunde Ogunsola sì n kopa ninu ere tiata lorisirisi, oun naa si ti di Ajihinrere. Bolatito Ogunsola Bolatito ni iyawo kekere to gbẹyin ninu awọn iyawo Isho Pepper, Aina Orosun si ni ọpọ eeyan mọ si. Bolatito ko ipa manigbagbe ninu iṣẹ tiata lasiko ti ọkọ rẹ, Ishola Ogunsola wa loke eepẹ, sugbọn lẹyin ti ọkọ rẹ ku tan, oju obinrin naa ko han mọ ninu ere tiata. Nibayi to pe ọdun mejidinlọgbọn ti Olusola Isola Ogunsola jade laye, to si fi ọpọ ọmọ silẹ saye lọ, a si n gbadura pe ki ọba oke tẹ si afẹfẹ rere, ko si di idile to fi silẹ saye lọ mu sinsin.	https://www.bbc.com/yoruba/afrika-52799023
entertainment	Ìdí rèé tí ọkàn mi ṣe balẹ̀ pé ọkọ mi kò le fẹ́ ìyàwó míràn - Toyin Abraham	Gbajugbaja oṣere tiata, Toyin Abraham, ti ṣalaye pe igbeyawo oun pẹlu Kolawole Ajeyemi n lọ geere nitori ifọwọsowọpọ ati igbọraẹniye to wa laarin awọn. \n\nToyin Abraham, ẹni to woye bẹẹ ninu ifọrọwanilẹnuwo kan to se tun ni ko si iwe atọnisọna fun igbeyawo nitori iwa onikaluku yatọ si ara wọn. O ni awọn ọkunrin miran le maa le sọ ọrọ ẹnu wọn tan, ti awọn miran ko si ri bẹ.\n\nToyin ni laarin oun ati ololufẹ oun Kolawole Ajeyemi, awọn ko jọ ni asunwọn  ifowopamọ kan naa.\n\nO ni ọpọlọpọ igba ni awọn dijọ ṣe itọju ile nitori wi pe ti oun ko ba si nile, ọkọ oun Kolawole ni yoo ṣe gbogbo inawo inu ile, bẹẹ gẹgẹ ni oun naa maa n ṣe.\n\nMama Ire ni ọpọlọpọ igba ni awọn dijọ kowojọ papọ ṣe akanṣe iṣẹ nitori ati oun ati Kolawole, ni awọn mọ iye to wa ninu apo asunwọn owo ẹnikọọkan awọn nile ifowopamọ ẹnikọọkan. Toyin ninu ifọrọwerọ naa ni igbeyawo dabi ile iwe ti ko ni ọjọ ti a maa kawe gboye tan nitori gbogbo igba ni oun gbiyanju lati ri wi pe igbeyawo naa ko tuka.\n\nBo tile jẹ wi pe ọpọlọpọ ọrọ ni oun ti gbọ nipa ọkọ oun, amọ ifẹ rẹ si duro digbi lookan aya oun ni nitori wi pe Kolawole n fi inu kan ba oun ṣe. \n\nToyin ni igbẹkẹle ti oun ni ninu ọkọ oun lo jẹ ki ọkan oun balẹ pe Kolawole ko ni aale nita tabi ko ni ọrẹbinrin sita. O ni ọkọ oun ko si le fẹ iyawo miran lẹyin oun bo tilẹ jẹ wi pe kọ rọrun sugbọn igbagbọ oun ni wi pe Kolawole ṣe fi inu tan. Toyin Abraham ni ifẹ yii lo jẹ ki oun ati ọmọdebinrin ti ọkọ oun kọkọ bi lati ipasẹ obinrin miran fẹran ara awọn, ti oun si mu gẹgẹ bi ọmọ bibi oun.\n\nToyin Abraham ni ọpọlọpọ igba ni awọn jọ ma n ṣe iṣẹ papọ gẹgẹ bi oṣere tiata sugbọn ọpọlọpọ igba ni awọn ko jẹ ki isẹ tiata ba ifẹ to wa laarin awọn jẹ. Toyin ni oun ko fẹran ki iwọsi ta ba Kolawole ọkọ oun, nitori naa ni oun ṣe ma  n gbọran si lẹnu ni gbogbo igba.	https://www.bbc.com/yoruba/articles/cp9j2r84v91o
entertainment	Yoruba Movie Actors On Set vs Off Stage: Bí àwọn òṣèré fíìmù ṣe rí láì mura gegege	"Pẹlu bi awọn oṣere ṣe rẹwa to ti awọn eeyan si maa n wari fun wọn lori itage paapaa nigba ti wọn ba ti kun oju kun ara fun wọn tan ti aṣaraloge si ti ṣe iṣẹ tirẹ, ati wa maa tun sọ airẹwa wọn maa n jẹ iyalẹnu. Ni ọpọ igba, arumajẹ ati itanjẹ ni ọpọ gbajumọ oṣere n fi ẹwa ti wọn n gbe saye ṣe lori ayelujara wọn ati ninu awọn ere wọn. Ọpọ nkan imọ ẹrọ lo ti wa bayii to si jẹ pe ko gba wọn ni iṣẹju pupọ lati lo o mọ ara wọn bi wọn ba fẹ ya fọto. Fun apẹrẹ, wọn a maa lo Aapu kan to n jẹ ""Fliters"" lati fi yọ ohun bii kurukuru to ba wa loju wọn ṣaaju ki onifọto to ya wọn. Bakan naa awọn ipara, nkan ikunra, atike ati ikunte ti wọn maa n lo gan n ṣe iṣẹ agbara. Lara bi oju wọn ṣe ri eyi taa ka mọ ree nigba ti wọn o kun ọda ologe soju tabi ara wọn ati lai lo Filters"	https://www.bbc.com/yoruba/54751580
entertainment	Zaiah, Adesua Etomi Wellington Banky W baby : Ẹ̀yin náà le fẹ́ sọ ọmọ yin ni orúkọ yìí, ẹ wo ìtúmọ̀ orúkọ ọmọ náà	"Gbajugbaja Olorin ati osere, Banky Wellington, ti awọn eniyan mọ si Banky W ati iyawo rẹ ti bi ọmọ tuntun jojolo. Ọjọ Aje ni ori ikansiraẹni, Instagram ni ọkọ ati iyawo naa ti fi idunu wọn han si ita, ti wọn si dupẹ lọwọ Ọlọrun. Adesua ninu akole to fi lede sọ wi pe ' Ọlọrun to lagbara, ọrọ rẹ ko yi pada ri'. 'Ọsẹ mẹrin sẹyin ni mo gba ẹbun ọjọ ibi mi, ọmọkunrin mi'. Bakan naa ni Banky W loju opo ikansiraẹni Instagram tire naa ki iyawo rẹ ku oriire to si dupẹ ayọ ọmọ tuntun jojolo ti Ọlọrun fun wọn. O ni 'Aye mi, iyawo mi, iya ọmọ mi'. 'Ti o ba ṣeeṣe ki eniyan rẹwa ju eleyii lo, o rẹwa, o si tun jẹ obinrin alagbara''. 'Ọlọrun sọ ẹkun wa di ẹrin, o si sọ ohun ti a padanu di orin fun wa''. Eleyii ti yi aye wa pada, ayọ si ni orin ti a o ma kọ''. Kaakiri ni ọkọ ati iyawo ti jẹ ilumọọka, ti awọn eniyan si fẹran wọn ni agbo idaraya. Ọdun 2017 ni wọn ṣe igbeyawo, ti ariwo si la gbogbo ori ayelujara kaakiri. Gẹ́gẹ́ bi ìwé atúmọ̀ orúkọ se sọ pé ida aadọta le diẹ orukọ ti awọn eniyan n jẹ ni agbaye wa lati inu orukọ ẹya awọn Heberu nígba ti ida mejidinlọgbọn jẹ Arabiiki. àti oé idá mọ́kàndílógún jk èdè òyìnbó. Ẹni kan lori ayelujara lati orilede Uganda ni orukọ ọmọ naa Zaiah tumọ si Ìgbàlà ni Olúwa (God is Salvation). Ẹlomiran lati Maryuland ni ilẹ Amerika salaye pe Zaiah jẹ orukọ ti wọn fayọ lara Saiah eyi ti awọn mejeji si wa lati ara Isaiah ninu bibel, ti ìtumọrẹ si jẹ Igbala ni Oluwa bakan naa. Ẹnikan lat Virginia ni ilẹ Amerika bakan naa ni lati orilede Heberu ni orukọnaa ti jẹyọ ti itumọ rẹ si jẹ ""Ebun Oluwa"" Awọn miran lati Ireland sọ pe Zaiah tumọ si pe ""Arẹwa"" Ẹwẹ iwadii fi han pe Zaiah jẹ orukọ to wọpọ laarin awọn elede Arabiki, orukọ naa ko si mọ akọ tabi abo"	https://www.bbc.com/yoruba/56151111
entertainment	Olaiya Igwe yóò yọjú síwájú ìgbìmọ̀ TAMPAN nítorí fídíò ìhòhò tó ṣe fún Tinubu	Ẹgbẹ awọn oṣere tiata Yoruba, TAMPAN, ti sọ pe awọn yoo bẹrẹ iwadii lori ẹsun aṣemaṣe ti wọn fi kan ọkan lara awọn agba ẹgbẹ ọhun, Olaiya Igwe ti  yoo si jẹ iya to tọ labẹ ofin ẹgbẹ to ba jẹbi ẹsun ti wọn fi kan an. Aarẹ TAMPAN, Otunba Bolaji Amusan, ti ọpọ eeyan mọ si Mr Latin lo sọ bẹẹ nibi ipade ẹgbẹ naa to waye lẹnu lọọlọ yii lẹyin ti wọn yan awọn adari ẹgbẹ tuntun. Ipade naa lo n waye lẹyin ti wọn yan Mr Latin gẹgẹ bii Aarẹ ẹgbẹ naa fun saa ọdun mẹrin mii. Lara awọn ọrọ to jẹyọ nibi ipade naa ni fidio kan ti ọkan lara awọn agba ẹgbẹ naa, Ebun Oloyede ti ọpọ mọ si Olaiya Igwe gbe jade, nibi to ti bọ ara rẹ si ihoho ọmọuabi leti okun lati ṣadura fun Bola Tinubu ko le wọle gẹgẹ bii  Aarẹ Naijiria ninu eto idibo ọdun 2023. Ẹgbẹ naa fẹsun kan Olaiya pe o hu iwa to lodi si ohun ti ẹgbẹ naa duro fun ati eyii to le doju ti ẹgbẹ pẹlu bo ṣe bọ ara rẹ si ihoho ọmọluabi. Nigba to n sọrọ, Aarẹ ẹgbẹ ọhun, Mr Latin sọ pe TAMPAN gẹgẹ bii ẹgbẹ ko le maa fi ara rẹ yi ẹrẹ nitori oloṣelu kankan tabi ọrọ oṣelu. Mr Latin ni ti TAMPAN ba kọ lati gbe igbesẹ lori ohun ti Olaiya Igwe ṣe, awọn ọmọ ẹgbẹ  mii le maa da irufẹ iwa bẹẹ laṣa lọjọ iwaju. O ni bo tilẹ jẹ pe gbogbo ọmọ ẹgbẹ lo lẹtọ labẹ ofin lati darapọ mọ ẹgbẹ oṣelu to ba wu wọn, wọn ko gbọdọ maa ṣe ohun ti yoo tabuku orukọ ẹgbẹ ọhun. O fi kun un pe awọn oṣere tiata gbọdọ nii lọkan pe gbogbo oju lo n wo awọn, wọn ko si gbọdọ maa ṣe ohun ti ko tọna. Lẹyin naa lo ni awọn gbọdọ fọ ẹgbẹ ọhun mọ, awọn ọmọ ẹgbẹ ko si gbọdọ tọwọ bọ ohun to lodi si ofin ẹgbẹ. Mr Latin pari ọrọ rẹ pe Olaiya Igwe yoo yọju siwaju igbimọ oluwadii TAMPAN lori ohun to ṣe, yoo si foju wina ofin ẹgbẹ naa to ba jẹbi ẹsun ti wọn fi kan an. O ni eyii yoo jẹ ẹkọ fun awọn ọmọ ẹgbẹ mii to ba fẹ ṣe irufẹ nkan ti Olaiya ṣe.	https://www.bbc.com/yoruba/articles/c7203jvr2j5o
entertainment	Adewole Oniluola: Tunde Kelani ni ikú àgbà Àyàn náà tún mú kí ilẹ̀ Yorùbá sọ ohun rere nù	"Gbajumọ ayan kan nilẹ Yoruba, to tun n lu ilu fun oloogbe Ayinla Omowura, gbajumọ akọrin Apala, ti jade laye ni alẹ ọjọ Isegun. Ọdun mẹtadinlọgọrun lo lo loke eepẹ, ko to tẹri gbasọ. Deede aago mẹwa owurọ ni gbajumọ onilu naa mi kanlẹ nile rẹ ladugbo Keesi nilu Abeokuta. Oniluola jẹ ipe Ọlọrun lẹyin osu kan ti wọn se ayẹyẹ ọjọ ibi rẹ eyi tawọn eeyan jankanjankan peju si. Nigba to n fidi isẹlẹ iku baba Oniluola mulẹ fun BBC Yoruba,  ilumọọka osere tiata kan, Tunke Kelani  salaye pe aago mẹrin irọlẹ oni Ọjọru ni oloogbe naa yoo wọ kaa ilẹ sun. O ni aarẹ agba lo pa Adewole, ọdun mẹta si lo ku ko pe ọgọrun amọ awọn dupẹ fun Ọlọrun pe o da ẹmi wọn si di akoko yii. Tunde Kelani ni ko si ẹni ti ko mọ pe oloogbe naa lo jẹ igi lẹyin ọgba fun ẹgbẹ osere Ayinla Omowura, Oniluola yii si lo ni ẹbun ilu lilu julọ ni agbaye. ""Ilu Oniluola ati ajọsepọ rẹ pẹlu Omowura lo jẹ ki Ayinla di ilumọọka, ti awọn mejeeji fi jọ ni okiki papọ. Adewole nikan lo ku ninu awọn ti wọn dijọ wa ninu ẹgbẹ olorin Ayinla Omowura, gbogbo awọn eeyan yoku ti lọ. Tunde Kelani ni ko tii pe osu kan ti awọn peju se ayẹyẹ ọjọ ibi fun Oniluola, ti awọn ko si mọ pe ọlọjọ ti n sunmọ. Kelani ni ""Isẹlẹ yii n powe fun awa ọmọ Yoruba pe nnkan meremere ti Ọlọrun fun awa ọmọ Yoruba ti n lọ diẹdiẹ niyẹn. O ni o se ni laanu pe awa taa wa lẹyin wọn ko wo awokọse awọn agbaagba yii lati le sọ pe nnkan ti awa naa ti gbe se ni eleyi. Bi ere, bi ere awọn eeyan ti Ọlọrun fun ni ẹbun ilu lilu nilẹ Yoruba ti n lọ tan, ko si si awọn eeyan to maa gba ipo wọn."" O fikun pe ohun to jẹ ko se ni laanu pe iran Yoruba tun padanu Adewole ree. Bakan naa lo ni iku oloogbe naa ti fi opin si saa igbe aye kan nilẹ Yoruba. O wa gbadura pe Ọlọrun yoo dẹ ilẹ fun ẹni re to lọ naa."	https://www.bbc.com/yoruba/afrika-55482302
entertainment	Yoruba film celebrities: Wo àwọn ọ̀rọ̀ tó ki pọ́pọ́ tí Lateef Adedimeji fi kọrin ọjọ́ ìbí 23 fún Adebimpe	"Gbajugbaja oṣerebinrin Adebimpe Oyebade ni oun fẹ maa jẹ ẹni to n fi ipo adari to dara han siwaju sii bi oun ṣe n ṣe latẹyin wa. Mo_bimpe fi ọrọ dupẹ fun bi awọn ololufẹ rẹ ṣe tu yaya lati ki i ku ọjọ ibi rẹ. ""Ori itage mi ni ile aye yii jẹ mo si ti fi gbogbo ipa mi ko ipa gidi latyin wa. Mo gbadura lati tẹsiwaju ninu ṣiṣe afihan ipo ẹni nla to n dari siwaju sii"". Ohun to ṣẹlẹ lọjọ ibi rẹ ọhun kuro ni keremi gẹgẹ bi akẹgbẹ rẹ ti awọn eeyan tun n pe ni ọkọ rẹ, Lateef Adedimeji ṣe tẹ ẹ si rẹpẹtẹ. Yoruba bọ wọn ni tẹni n tẹni ti akisa ni ti aatan. Ohun to ba jẹ teeyan ko ṣee fi bo bẹẹ si ni ẹni to ba sun mọ eeyan bi eti ko ṣee foju fo rara ninu ile tabi lawujọ. Eyi lo difa fun ara ọtọ eto ayẹyẹ ọjọ ibi pataki ti gbajugbaja oṣere fiimu Yoruba, Lateef Adedimeji fi yẹ ẹni tirẹ ati akẹgbẹ rẹ, Adebimpe Oyebade si gẹgẹ bo ṣe le dun kan sii. Laarọ kutu kutu hai oni ọjọ kẹtalelogun oṣu kẹta lo pe ọdun mẹtalelogun. ṣe ni wọn bẹrẹ ọjọ naa pẹlu adura ṣiṣe fun un lẹyin eyi ti akewi tun wọle to bẹrẹ si ni mu ori ọlọjọ ibi wu. Gẹgẹ bi oun atawọn ara ile rẹ ṣe maa n pe e, gbogbo wọn pariwo Adebimpe ọmọ Ọba ti akewi si n ran an leti Idere Ekiti nibi to ti ṣẹwa. O ti ṣe diẹ ti awọn ololufẹ awọn gbajugbaja oṣere meji yii ti n jẹ ọrọ wọn lẹnu pe boya wọn ti di lọkọ laya ni tabi wọn kan n gbe awọn mọra pẹlu oniruuru aworan ati fidio ti wọn jọ maa n ya papọ amọ ti awọn funra wọn ko jade sọ pe awọn ti so yigi. Asiko ọjọ ibi yii si tun jẹ akoko kan ti awọn eeyan yoo fẹ ṣọ ihuwasi awọn mejeeji sirawọn. Pabanbari gbogbo pọ̀pọ̀ṣìnṣìn ọjọ ibi yii ni igba ti Lateef Adedmeji yọ laarọ ọjọ naa to si bẹrẹ si ni rọjo owo le Adebimpe lori eyi to tun mu ki akewi fi ede ti Lateef maa n saba fi ṣe yẹyẹ bi ẹni n gbadura lede Yoruba amọ to n sọrọ bii ọmọ ẹya Igbo lati fi ṣe adura fun Adebimpe. ṣaaju ọjọ yii ni gbajugbaja oṣerebinrin yii ti ni oun gba aye lati maa fi oniruuru fọto ara rẹ sita lati mọ riri ore Ọlọrun nitori ọjọ ibi rẹ to n bọ lọna. Kii ṣe gbogbo eyi nikan ni akẹgbẹ rẹ, Lateef fi yẹ ẹ si, ara ọtọ orin to diidi gbe iṣẹ rẹ fun olorin kan ti oun atirẹ si jẹ n fi orukọ Adebimpe Ọmọ Ọba kọrin fun adumaradan naa ti gbogbo eeyan fẹran awọ dudu rẹ. Loju opo Lateef Adedimeji gan funrarẹ, orin ikini ku ọjọ ibi yii naa ni o fi ki i ku oriire ọjọ ibi pẹlu ọrọ to fi sita to fi n ṣapejuwe iru obinrin ti Adebimpe jẹ. ""Obinrin alagbara, ara ọtọ ẹda, agbara rẹ maa n da mi lọrun, gbogbo ọna lo ti yaayi. Eeyan mi, Onitemi mi, onija mi, onironu mi, mo le tẹsiwaju lati maa sọ pupọ lai dakẹ. O ku ọjọ ibi Ọmọ Ọba mi Ọwọn"". Lateef Adedimeji naa tun gba ọpọ adura fun ẹni to pe ni ""Onitemi""."	https://www.bbc.com/yoruba/56493550
entertainment	Ọmọ jayéjayé tó mọ ayé ń jẹ ni mí èmi kìí ṣe oníjìbìtì – Dbanj	"Gbajumọ akọrin takasufe Ọladapọ Oyebanjọ ti ọpọ mọ si D’Banj ti ṣalaye pe lootọ ni ajọ to  n gbogun ti iwa ijẹkujẹ ati iwa ibajẹ miran lorilẹede Naijiria, ICPC  mu oun si ahamọ wọn ṣugbọn oun kii ṣe onijibiti rara. D’banj sọ ninu ọrọ kan to fi sita loju opo Instagram rẹ pe lootọ ọmọ jayejaye to fẹran aye jijẹ loun o ṣugbọn ko si igba kan ti oun ti ọwọ oun bọ sọọlọ iwa jibiti ri. “Mo dupẹ pupọ fun gbogbo agbaye o. Wọn pe mi lori iwadii kan ti ajọ ICPC nṣe. Mo ti ran aj naa lọwọ pẹlu ohun gbogbo ti mo mọ, bẹẹni mo si ni igbọkanle ninu wọn pe wọn yoo wadi ododo jade. Mi o lọwọ ninu iwa jibiti, ohun kan ṣoṣo ti mo mọọ ṣe ni lati  maa jaye. Wọn da mi silẹ nitori ipo mi lawujọ nitori pe wọn ko ri tabi ba ohunkohun ni ikawọ mi.” Gbajugbaja olorin Oladapo Oyebanjo, ti gbogbo ọpọ ẹniyan mọ si D’banj, ti gba itusilẹ ni ahamọ ajọ ICPC lẹyin ti wọn mu fun ẹsun lilu owo N-Power ni ponpo. Ọjọ Ẹti ni wọn fi D’Banj silẹ lẹyin to ti lo nnkan bii wakati méjíléláàdọ́rin ni atimọle ikọ naa. Agbẹjọro rẹ, Pelumi Olajengbesi, lo fi iroyin naa led eloju opo Facebook rẹ. O ni akọrin D’banj fọwọsowọpọ pẹlu igbimọ oluwadii ICPC lakoko iwadii rẹ. Olajengbesi sọ pe wọn tu D’Banj silẹ nitori o jẹ ẹniti o jẹ gbajugbaja ṣugbọn ko jẹrisi boya ICPC ba gba beeli olorin naa. O tun sọ pe ICPC ko tii tọpa eyikeyi ẹri to fihan pe D'banj jẹbi ẹsun tiwọn fi kan, eleyii ti a ko rii aridaju rẹ lakoko yii. Wọn fẹsun kan D’Banj owo ti iye rẹ aadọta ọkẹ millionu naira ti ijọba Naijiria ti ya sọtọ fun iṣẹ akanṣe N-Power lọdun 2016 lati boju to airiṣẹṣe awọn ọdọ ati idagbasoke awujọ. Ọjọ iṣegun ICPC fẹsun kan D’Banj pe o kuna lati wa fun ifọrọwanilẹnuwo ṣaaju lẹyin ti wọn ti kọkọ fi iwe pe lọpọlọpọ igba. Ki lo ti ṣẹlẹ sẹyin? Agbẹjọro olorin takasufe, Oladapo Oyebanjo, tí ọpọ mọ si Dbanj tí gbe lẹyin onibara rẹ lẹyin ti ajọ to n gbogun ti iwa ajẹbanu ni Naijiria, ICPC tí olorin naa mọ atimọle lana. Maryam Musa, ninu atẹjade kan to fi sita lọjọru ọsẹ yii ni o han gbangba pe Dbanj ko lọwọ ninu ẹsun tí ajọ ICPC fi kan rara nítorí ko ki n ba wọn kopa ninu isowo ti ko ba ofin mu. Agbẹjọro Musa ni iwadi ti bẹrẹ lori ẹsun tí wọn fi kan lori owo N power. O tẹsiwaju wa pe ajọ ICPC ransẹ si Dbanj sugbọn ko ni anfani lati lọ rí wọn nítorí isẹ rẹ níbi oṣu kan sẹyin To si fi iwe ransẹ si ajọ ọhun, eyi ti awọn Agbẹjọro rẹ mọ si pe o wa lorilẹede South Africa, tí o  si ṣe ileri lati wa rí wọn kete to ba pada de si Orilẹede Naijiria. Agbẹjọrọ Dbanj sọ pe: ""Lọjọ Aje, ọjọ Karun un, oṣu kejila, Dbanj gbera funra rẹ lati yoju sì ajọ ICPC ni deede ago meji ọsan ni kete to de si ilu Abuja. ""Awọn osisẹ ajọ naa ni ko pada wa lọjọ kejì nítorí ọjọ ti lọ lati bẹrẹ ifọrọwerọ pẹlu rẹ. ""Dbanj pada lọ lọjọ kejì, iyẹn ọjọ kẹfa, oṣu kejila to si fi ara rẹ kalẹ fun ajọ ọhun fun ifọrọwerọ. Gẹgẹ bii Musa ṣe sọ, Dbanj n rọ ajọ ICPC lati ṣe ìwadii wọn daada ki wọn si ripe wọn mu awọn eeyan to fẹ ba orúkọ rẹ jẹ wa siwaju ofin. ""A n ro awọn eeyan lati yago fun ofege iroyin pe awọn ajọ naa lọ mú, fun ara rẹ lo fara rẹ kalẹ fun ajọ ICPC niluu Abuja.""q Ajọ to n gbogun ti iwa ajẹbanu ni Naijiria, ICPC, ti fiṣikun ofin mu gbajugbaja olorin takasufe, Oladipo Daniel Oyebanjo, ti ọpọ mọ si D’Banj. ICPC ni awọn mu olorin naa, o si ti wa ni ahamọ awọn lori ẹsun lilu jibibitu pẹlu owo eto adojutofo N-Power ti ijọba apapọ gbe kalẹ lọdun 2016. Ninu atẹjade kan loju opo Twitter rẹ, ajọ naa sọ pe awọn mu D’Banj lẹyin ti awọn eeyan ti kọ ọpọlọpọ iwe si awọn lori ọrọ owo naa. Atẹjade ọhun ni “A fẹ fi akoko yii sọ pe Oladipo Daniel Oyebanjo, ti ọpọ mọ si D’Banj ti wa ni ahamọ wa lori ẹsun to ni ṣe pẹlu jibiti owo N-Power.” “Eto N-Power jẹ eto ti ijọba Aarẹ Muhammadu Buhari gbe kalẹ lọjọ kejidinlogun, oṣu Kẹfa, ọdun 2016, lati tan iṣoro airiṣẹ ṣe laarin awọn ọdọ.” “ICPC si ti gba ọpọlọpọ atẹjiṣẹ nipa bi awọn kan ṣe n fi eto naa lu jibiti, paapaa nipa awọn to n ṣe N-Power ti ijọba n san owo oṣu fun amọ ti owo naa ko de ọdọ wọn.” Ṣaaju ni ICPC ti kọkọ fi iwe pe D’Banj lati wa sọ tẹnu rẹ lori ẹsun ti wọn fi kan an amọ o kọ jalẹ lati yọju si ajọ ọhun. Iroyin ni eyii lo mu ki wọn gbe igbesẹ lati fi ṣikun ofin mu nibikibi boya ni Naijiria ni tabi loke okun ko to di pe o jọwọ ara rẹ. ICPC ni nnkan bii eeyan mẹwaa lawọn ti fi iwe pe lati wa sọ tẹnu wọn lori ọrọ owo N-Power naa lati nnkan bii oṣe melokan sẹyin. Wọn ni pupọ ninu awọn eeyan naa ni wọn ti gba beeli wọn lẹyin ti wọn fi ọrọ wa wọn lẹnuwo tan ni ọọfisi ICPC. Wayi o, iroyin ni o ṣeeṣe ki D’Banj foju bale ẹjọ laipẹ ki ICPC le lanfaani lati fi silẹ ni ahamọ wọn fun akoko diẹ si fun iwadii to peye lori ẹsun ti wọn fi kan an."	https://www.bbc.com/yoruba/articles/czq3yz6q806o
entertainment	Assurance 2020: Davido ní kí àwọn olólùfẹ́ òun fi ojú sọ́nà fún ìgbẹ́yàwó òun pẹ̀lú Chioma	Idunnu ati ayọ ni awọn ololufẹ David Adedeji Adeleke, ti gbogbo eniyan mọ si Davido fi gba iroyin pe Chioma ti gba lati fẹ oun. Ninu fidio kan ti wọn fi si ori ẹrọ ayelujara ni Davido ti kunlẹ lori  ẹsẹ kan lati fun ololufẹ rẹ ni oruka ifẹ lati beere owo rẹ ni igbeyawo. Bakan naa ni Chioma ti fi lede lori oju opo instagram rẹ wi pe, oun fẹran Davido tọkantọkan. Amọ, ọpọlọpọ awọn eniyan ni ko mọ awọn nkan pato nipa Davido, ọmọ baba olowo.	https://www.bbc.com/yoruba/49686890
entertainment	Iyabo Oko: Foluke Daramola ní màmá náà nílò láti na iṣan rẹ̀, wọ̀n sì nílò owó si	"Iroyin ayọ to n jade sigboro bayii ni pe gbajumọ osere tiata nni, Iyabo Oko to n saisan ti ri iwosan gba. Bẹẹ ba gbagbe, laipẹ yii ni osere tiata kan, Foluke Daramola kede loju opo Instagram rẹ pe ojojo n se Iyabo Oko, ti ara rẹ ko si le. Ninu fidio naa si ni Foluke ati ọmọ Iyabo Oko ti n bẹbẹ fun iranwọ owo fun osere tiata naa, ki ara rẹ le ya pada. Amọ ninu fidio miran to gbe soju opo Instagram rẹ lọjọ Isegun, ni Foluke Daramola ti sisọ loju rẹ pe Ọlọrun ti gbọ adura awọn lori Iyabo Oko. Fidio naa lo kede pe ile iwosan ti ni ki Iyabo Oko maa lọ sile ams o nilo dokita ti yoo maa ba na isan ati egungun rẹ. Foluke Daramola ni ""Dokita ti ni ka maa gbe mama lọ sile amọ wọn nilo lati maa se Physio, ki isan ati egungun wọn le na. A nilo eeyan to le maa ba wa se ni owo ti ko wọn ju, ti yoo ma ba wa tọju wọn. Ẹnikẹni to ba ni oju aanu, ti owo rẹ ko wọn ju, ẹ wa ba wa se."" Lẹyin naa la ri ti Iyabo Oko n sọrọ, to si n fi osere tiata kan, Aderupoko, toun naa wa nile iwosan pẹlu Foluke se yẹyẹ pe o fẹran obinrin pupọ. Iyabo Oko tun wa dupẹ pupọ lọwọ awọn to se iranwọ owo fun lati se itọju rẹ. ""Ẹ jọwọ, a si nilo iranwọ owo, ẹ ba wa tun fi owo ransẹ fun itọju mama Iyabo Oko, ọra wa ko ni su yin, tiyin naa ko ni su Ọlọrun. Gbogbo owo tẹ da fun ajọ Para lori Iyabo Oko la gbe silẹ fun wọn lati fi se itọju wọn."" Labẹlẹ naa si la n gbọ ti mama naa n se adura kikankan fun awọn eeyan to n da owo fun pe wsn ko ni fi oju sunkun ọmọ. Foluke ni ilu Ibadan ni Iyabo Oko wa, ẹnikẹni to ba si ni ohunkohun to fẹ se fun mama naa, le lọ se abẹwo si."	https://www.bbc.com/yoruba/afrika-58642124
entertainment	Bàbá Orlando Owoh ti lọ kí n tó bẹ̀rẹ̀ sí ní lo ohùn orin wọn fi ṣe oríire láyé - Orlando Ore	"Ọmọ bibi ilu Odigbo ni Temitope Olaoye ni ipinlẹ Ondo. Ọ sọ bi o ṣe bẹrẹ iṣẹ orin ati iha ti awọn eeyan kọ sii ko to di pe o de ipo to wa bayii. Ninu ifọrọwerọ pẹlu BBC Yoruba, Temitope ti ọpọlọpọ ololufẹ rẹ mọ si Orlando Ore ti orukọ toun fun ara rẹ si n jẹ King Atayeshe ṣalaye pe oun ko tilẹ lanfani lati ri agbaọjẹ olorin ti Ọlọrun wa fun un ni ohun bii tirẹ soju rara nigba aye rẹ. ""Mo maa pe ọdun mẹtala lori itage orin kikọ bayii amọ lati ọdun mẹẹdogun sẹyin ni Baba Orlando Owoh ti re bi agba n re. Titi di oni lawọn eeyan ṣi kan sara si bun ti oloogbe Orlando owoh ni debi pe wọn ṣi n gbọ orin rẹ, iru ifẹ yii naa ni awọn eeyan to ti mọ King Atayeshe Orlando Ore ni sii tori pe gẹlẹ bii Baba Orlando ti wọn fẹran naa ni Orlando Ore ṣe n kọrin tirẹ. Akẹkọgboye ninu imọ ẹkọ orin kikọ ni Temitope jẹ to si sọ ninu fidio yii nipa ifẹ alailẹgbẹ to ni fun orin kikọ."	https://www.bbc.com/yoruba/articles/c80dx0r67g1o
entertainment	Christmas celebrations: Báyìí ni Odunlade Adekọla, Mide Martins, Mercy Aigbe àtàwọn òṣèré fíìmù Yorùbá míràn kí àwọn olólùfẹ́ wọn kú ọdún	Bi gbogbo agbaye ṣe n ṣajọyọ ọdun Keresimesi lọdun, ọpọ ijọ lo dahoro nitori ajakalẹ arun Covid-19 to n mi agbaye titi. Amọ ṣa, ọpọ eeyan lo ṣe ọdun naa ni iwọnba bi agbara wọn ṣe mọ ati bi asye ṣe gba wọn si. Wo diẹw lara aworan bi ọdun keresimesi ọdun 2020 ṣe lọ kaakiri agbaye.	https://www.bbc.com/yoruba/55445547
entertainment	Òṣìṣẹ́ ‘Civil Defence’ gbá mí létí, ẹ̀jẹ̀ ń yọ lẹ́nu mi - Ayefele	"Gbajumọ akọrin Tungba nni, Oloye Yinka Ayefele ni iroyin gbode lori rẹ laarọ ọjọru pe osisẹ agbofinro kan na a. Bakan naa ni iroyin naa ni ọkunrin agbofinro naa tun ga ibọn lati pa oun. Ọna lati fidi otitọ iroyin naa mulẹ lo mu ka kan si ẹni ti ọrọ naa kan, Yinka Ayefele. Nigba to n ṣalaye fun BBC News Yoruba bi isẹlẹ naa se waye, Ayefele ni lootọ ni isẹlẹ naa waye.. O si sọ bi oṣiṣẹ agbofinro NSCDC naa ṣe gba oun ni ẹ̀ṣẹ́, lasiko toun lọ si ode ere ni ilu Iloro-Ekiti, nipinlẹ Ekiti. Yinka Ayefẹlẹ ṣalaye pe isẹlẹ naa waye bi oun ṣe pari ere tan, ti oun fẹ maa lọ, ni oun wa, gẹgẹ bi iṣe oun, lati fun awọn eeyan ni owo, paapaajulọ awọn agbofinro. “Mo ti fun gbogbo awọn olori awọn osisẹ alaabo to wa nibẹ lowo tan, titi kan awọn ẹṣọ ‘bouncers’ ati awọn ọmọ ita area boys. Bi mo ṣe fẹ maa jade, ẹ si mọ pe ko si bi ẹ ṣe fun awọn areas boys yẹn lowo , to lee kari. Se ni mo ma n sọ owo soke ki ẹnikẹni to ba le rii mu, ko muu."" Ayefele ni ẹgbẹrun lọna ogoji naira toun fẹ da soke yii, ni oun ko dani lasiko ti oun fẹ jade nibi ode ere naa. Ayefẹlẹ ni bi oun ṣe tẹ gilaasi ọkọ oun wa silẹ bayii, ni agbofinro Civil Defence naa ṣadede ki ọwọ bọ inu ọkọ oun, lati ja owo naa gba mọ oun lọwọ. “Bi mo ṣe sọ pe ki lo fẹ fa gbogbo iyẹn? Ṣebi emi funra mi ni mo duro, lo ba sọ ẹṣẹ si mi lẹnu. Mo wa sọ fun awọn ọmọ mi to wa ninu mọto pe wọn ko gbọdọ jẹ ko lọ. A gbọdọ mọ ọfiisi wọn. Bo ṣe kẹ ibọn niyẹn to bọ siwaju mọto pe oun yoo yinbọn fun ẹnikẹni to ba sun mọ oun.” Ayefẹlẹ ni gbogbo ẹnu oun n ṣẹjẹ pẹlu ẹṣẹ ti oṣiṣẹ sifu difẹnsi naa fun oun, to bẹẹ gẹ ti oun fi nilo lati lọ si ile iwosan lalẹ ọjọ naa, nigba ti oun de ilu Ado Ekiti. Amọ ṣa, gbajumọ olorin naa ni ọga agba ajọ sifu difẹnsi nipinlẹ Ekiti ti wa ba oun ni owurọ ọjọ keji ti iṣẹlẹ naa ṣẹlẹ lati bẹ oun. O ni oun si ti jami lori sisọrọ naa sita fun ẹnikẹni, ki o to di pe awọn akọroyin to wa nibi ti iṣẹlẹ naa ti waye gbe iroyin naa sita. O ni wọn se bẹẹ nitori pe inu wọn ko dun si iṣẹlẹ naa. “Mi o sọ fun ẹnikẹni nitori mi o fẹ ki awọn eeyan maa wo pe ṣe Ayefẹlẹ nikan naa ni nigba gbogbo. Mi o jẹ ki wọn gbọ nile gan. Koda gbogbo awọn ọmọ mi ti wọn gbọ iroyin naa lori ayelujara ni wọn n beere pe Ọga, nnkan bayii ṣẹlẹ mo dẹ dakẹ. Ọtọ ni eti ti ẹlomiran yoo fi gbọ ọ. Wọn le maa sọ pe Ayefẹlẹ fẹ salọ, ko fẹ fun wọn lowo ni. Eyi lo jẹ ki n fa a si kootu Ọlọrun.” Oludasilẹ ileeṣẹ agbohunsafẹfẹ naa ṣalaye pe, oun ti fi ọrọ naa to agbẹjọro oun leti nitori ọjọ iwaju. O fi kun un pe oun si jẹ ko di mimọ fun un pe, bi ohunkohun ba jẹyọ lọjọ iwaju, oun yoo maa mọ ohun to kan ni igbesẹ lati gbe. “Ko nilo ki eeyan maa gbe ẹnikẹni lọ sile ẹjọ lori rẹ. Osisẹ naa nikan lo da ṣe nnkan yii. Ẹru kan lo maa n mu ni bu igba ẹru. Awọn ọga rẹ ko ran an ni iṣẹ to jẹ yẹn. Awọn akẹgbẹ rẹ gan ko mọ pe o hu iwa yii.”"	https://www.bbc.com/yoruba/articles/cgl0r0v0yjdo
entertainment	BBN Whitemoney: Láàrin ọ̀sẹ̀ kan lọ́dún 2015 ni nǹkan yípadà fún mi lẹ́yìn tí mo jìyà fún ọ̀pọ̀ ọdún	"Awọn agba ni oju ẹni maa la, yoo ri to, oju ẹni maa la, yoo ri iyọnu nitori ọla gan ni iyọnu. Ọpọ eeyan ti irawọ wọn n tan lonii, lo ti la oriṣiriṣi ipenija kọja, ti awọn funra wọn gan ko lero pe o ṣeeṣe ki wọn bọ ninu rẹ. Pupọ awọn eeyan bẹẹ lo mori bọ ninu inira wọn, ti wọn si lẹnu ọpẹ ni ikẹyin. Irufẹ eeyan bẹẹ ni ọkan lara awọn olukopa ninu idije ẹlẹgbọn agba, Big Brother Naija, iyẹn Hazel Onou, ti awọn ololufẹ rẹ mọ si Whitemoney. Whitemoney ṣalaye ninu ile naa fun awọn olukopa ẹgbẹ rẹ, bi igbe aye rẹ ṣe ri latẹyinwa ko to de ipo to wa lonii. Gẹgẹ bii ohun ti Whitemoney sọ, abẹ afara ati ile kan ti wọn ko tii kọ tan ni oun n gbe ni adugbo Makinde to wa ni Ojuelegba, iyẹn nipinlẹ Eko lọdun 2013. O ṣalaye pe ori afara Ojuelegba naa ni oun ti maa n wẹ, ti awọn eeyan a si maa wo oun ni gbagba ita. O sọ siwaju si pe oun ko ni anfani si ile iwẹ tabi ile igbọnsẹ, koda o ni inu ọra ni oun maa n ṣe igbọnsẹ si lọdun naa lọhun, ki Eledua to gbọ adura oun. Whitemoney sọ pe ""Laarin ọsẹ kan ni nnkan yipada si rere fun mi, ti mo si pinnu lati tẹẹ pa si Eko."" ""Lọdun naa lọhun, ọkan lara awọn mọlẹbi mi lo gba mi sile, ṣugbọn ọdun 2015 ni ayipada si rere de ba mi."" Whitemoney teṣiwaju pe ""Mo tọwọ bọwe adehun orin kikọ pẹlu ileeṣẹ kan, lati ibẹ lọ ni mo ti di ẹni to kuro labẹ afara, ti mo si di ẹni to nile, lẹyin naa ni mo ra ọkọ bọgini SUV tuntun."" O pari ọrọ rẹ pe, bo tilẹ jẹ pe o ni ọpọ eeyan ni ko mọ ohun ti oun ti la kọja sẹyin, ṣugbọn oun dupẹ lọwọ Ọlọrun pe aye oun ti yipada bayii. Whitemoney jẹ ọkan lara awọn oludije BBNaija ti awọn eeyan fẹran nitori akitiyan ninuile naa, paapaa bo ṣe farajin lati maa se ounjẹ fun awọn akẹgbẹ rẹ ti wọn le ni ogun."	https://www.bbc.com/yoruba/58213333
entertainment	Glorious Twins: Taiwo àti Kehinde Ekundayo ní ọ̀dọ́ ìyá àgbà ní àwọn ti gba ẹ̀bún orin kíkọ	Yoruba ni ọmọ ti yoo ba jẹ asamu, kekere ni yoo ti maa jẹnu samusamu. Bẹẹ ni ọrọ awọn ọmọ ibeji ologo yii ri, Taiwo Ati Kehinde Ekundayo, ti ọpọ eeayn mọ si Glorious Twins. Ọmọ ọdun mẹta ni awọn ọmọ mejeeji yii ti bẹrẹ si safihan si orin kikọ amọ wọn ko bẹrẹ si ni kọrin titi di igba ti wọn pe ọmọ ọdun mẹwa. Nigba ti wọn n ba BBC Yoruba sọrọ, Taiwo ati Kehinde Ekundayo ni ọmọ ẹgbẹ akọrin ni baba ati iya awọn ninu ijọ Celestial kan. Amọ wọn fikun pe ọdọ mama agba ti awọn gbe, to n lọ sinu ijọ aladura CAC, ni awọn ti mu ẹbun orin kikọ naa. Bakan naa ni wọn salaye pe awọn ẹsẹ adura orin inu ijọ CAC ni awọn ti maa n ri imisi orin kikọ ti awọn n gbe sita. Taiwo nifẹ lati di agbẹjọro nigba ti Kehinde fẹ di dokita ti yoo maa gba ẹmi eeyan la. Awọn ibeji ologo yii ti gbe awo orin jade, ti wọn si ti se ere fun awọn eeyan jankanjankan bii Ọọni tilu ile Ifẹ ati Ọmọọbabinrin Kolade, tii se Iyalaje ilẹ Yoruba.	https://www.bbc.com/yoruba/afrika-57661943
entertainment	Chadwick Boseman wife: Simone Ledward ni ìyàwó Chadwick Boseman, wọ́n sì 'sègbéyàwó kó tó jáde láyé	Gbajugbaja oṣere sinima ni, Chadwick Boseman to ku laipẹ yii ko ku laapọn o, o ṣe igbeyawo pẹlu iyawo rẹ Taylor Simeone Ledward ki o to jade laye. Ni osu kẹwaa, ọdun 2019 lawọn mejeeji ṣe eto mọmi n mọ ọ ki wọn to ṣe igbeyawo bonkẹlẹ ki o to jade laye. Ni ọdun 2015 ni aniyan ifẹ laarin awọn mejeeji yii kọkọ lu sita nigba ti awọn ayaworan kọkọ kofiri wọn pọ ni papakọ ofurufu ilu Los Angeles International Airport. Ni oṣu kẹta ọdun 2019 ni oloogbe Chadwick Boseman kọkọ sọrọ ni pa ọrọ ifẹ oun ati Ledward ni ibi eto ami ẹyẹ 50th NAACP Image Awards. Boseman jade laye lẹyin ọdun mẹrin ti aisan jẹjẹrẹ ti n ba a finra, iyawo rẹ naa si wa pẹlu rẹ ni ile rẹ to wa ni Los Angeles nigba to mi eemi ikẹyin. Akọrin ni Ledward, ileewe giga Carlifornia State lo lọ. Iya iya Ledward pẹlu sọ si ọrọ ifẹ aarin awọn mejeeji yii to si ni ifẹ wa laarin wọn, inu awọn mejeeji si dun si ara wọn. Wọn bọwọ fun ara wọn, inu ọkọ dun, inu iyawo naa si dun pẹlu. .Ni eyi to fi jẹ ki Boseman fi iyawo ati ẹbi silẹ lọ. Ṣe ọmọ ilẹ̀ Afirika ni Boseman Chadwick? Oṣere Wakanda ti gbogbo aye n pe ni Black Panther le sọ ede isiXhosa to jẹ ede South Africa. Awọn ibudo itan inu sinima Black Panther to jẹ ibi ala rere naa fi ara pẹ ila oorun Naijiria ninu ere Black Panther to jẹ kikida alawọ dudu lo ṣee lọdun 2018. Ọpọ ọdọ lo n wo Chadwick gẹgẹ bii awokọṣẹ rere ni gbogbo agbaye nitori pe o fi ifẹ han si awọn alarun jẹjẹrẹ pupọ lai naani pe oun naa n ba aisan naa finra de gongon lọdun mẹrin gbako. Gbogbo aye lo ṣedaro iku gbajumọ oṣere tiata to ṣe ere Black Panther, Chadwick Boseman to jade laye lẹni ọdun mẹtalelogoji. Boseman jade laye lẹyin idojukọ ọdun mẹrin pẹlu aisan jẹjẹrẹ. Loju opo Twitter rẹ si ni wọn ti tufọ iku rẹ laṣalẹ ọjọ Ẹti. Atẹjade to waye loju opo twitter rẹ leyi ti wọn fi tufọ rẹ ti di ọrọ ori twitter ti awọn eeyan fi ifẹ han si julọ lagbaye ninu itan idasilẹ oju opo ayelujara Twitter. Awọn alaṣẹ oju opo ikansiraẹni Twitter lo fi idi eyi mulẹ ninu atẹjade kan ti wọn fi sita ni ọjọ Abamẹta. Lati igba ti atẹjade ti a n sọrọ rẹ ọhun ti jade loju opo Twitter Chadwick Boseman ni irọlẹ ọjọ Ẹti, o din diẹ ni miliọnu mẹfa eeyan (6.5 million) to ti tẹ eroja ififẹ han (Likes) to wa ni isalẹ oju opo naa. Ipa ti Boseman ko ninu sinima agbelewo to fọnrere agbara eeyan alawọ dudu ni, Black Panther lo sọ ọ di gbajugbaja. ọdun 2016 lo bẹrẹ si ni wọ iya ija pẹlu aisan jẹjẹrẹ ki o to kọja afarada, to si gba ẹmi rẹ ni Los Angeles ni ipinlẹ California, Amẹrika. Aarun Colon cancer lo ṣokunfa iku to pa gbajugbaja oṣere Chadwick Aaron Boseman 'Black Panther'. Iyalẹnu ni iku gbajugbaja naa jẹ fun ọpọlọpọ eniyan kaakiri agbaye, nitori pe ko fẹẹ si ẹni to mọ pe iru aisan bẹẹ n ṣe e ko to ku. Ọdun mẹrin sẹyin ni awọn dokita sọ fun un pe o ni jẹjẹrẹ inu ifun, to si ti wọ ipele kẹta nigba naa. Aisan naa lo pada pa a , lẹyin to wọ ipele kẹrin. Nitori eyi, ọpọ lo ti n wadii irufẹ jẹjẹrẹ ti wọn n pe ni colon cancer, ati awọn nkan to le fa a. Gẹgẹ bi akọsilẹ to wa ni ori ayelujara ileeṣẹ eto ilera ilẹ United Kingdom, inu ifun to tobi ju ninu ara, ni jẹjẹrẹ naa ti ma n bẹrẹ. O si jẹ ọkan lara awọn aisan jẹjẹrẹ to wọpọ julọ. Awọn ti ọjọ ori wọn si ti le ni ọgọta ọdun lo ṣaba ma n ni aisan yii. Awọn apẹẹrẹ yii le jẹ ti aisan miran, yatọ si colon cancer. Nitori naa lo ṣe gbọdọ ri dokita ti o ba ṣe akiyesi naa to jẹ ajeji ni ara rẹ. Gẹgẹ bi ileeṣẹ eto ilera ilẹ UK ṣe sọ, ko si ẹni to mọ nkan to n fa jẹjẹrẹ yii ni pato, ṣugbọn awọn nkankan wa to le fi eniyan sinu ewu rẹ bii: Ọjọ ori - eeyan bi i mẹsan ninu mẹwaa to ni aisan yii lo ti pe tabi le ni ọgọta ọdun Ounjẹ - jijẹ ounjẹ to kun fun ẹran bi ti maalu, ewurẹ, agutan tabi ẹran ẹlẹdẹ le ṣokunfa jẹjẹrẹ yii Ko yọ awọn ẹran inu agolo naa silẹ. Bi ara ba ṣe tobi si - Aisan yii tun wọpọ laarin awọn to ba sanra ju bo ṣe yẹ lọ Ere idaraya - Ẹni ti kii ba ṣe ere idaraya, tabi fi ara ṣiṣẹ daadaa wa ninu ewu lati ni aisan yii Ọti - mimu ọti le ṣakoba fun ọ, lati ni aisan colon cancer Ẹni to ba n mu siga, igbo, ati awọn nkan miran naa le ni aisan yii Ẹbí - ti o ba ni ibatan to sun mọ ọ (iya, baba, ẹgbọn tabi aburo) to ni aisan yii nigba ti ọjọ ori wọn ṣi wa ni abẹ aadọta ọdun, o ṣe e ṣe ki iwọ naa ni . Yatọ si awọn nkan wọnyii, awọn to ba ni aisan bi ulcerative colitis fun bii ọdun mẹwa, naa le ni jẹjẹrẹ yii. Oru ọjọ Satide ni ẹbi gbajugbaja oṣere sinima ni orilẹede Amẹrika, Chadwick Boseman ti ọpọ mọ fun ipa Black Panther to ko ninu ere sinima Black Panther, kede pe o ti jade laye. Aarun jẹjẹrẹ lo ṣokunfa iku Boseman to dagbere faye lẹni ọdun mẹtalelogoji. Iroyin sọ pe ni ilu Los Angeles lo ku si, iyawo ati awọn mọlẹbi rẹ gbogbo lo si wa lẹba rẹ nigba to mi eemi igbẹyin. Atẹjade kan loju opo ayelujara rẹ fi sita pe ọdun mẹrin sẹyin ni o ti mọ pe oun laarun naa ṣugbọn o mọọmọ maa fi han sita faraye. Iroyin iku Boseman ti domi tutu si agbo ere sinima ti ọpọlọpọ awọn oṣere ati eekan lagbo ere sinima lagbaye si ti n kẹdun iku rẹ.	https://www.bbc.com/yoruba/afrika-53956515
entertainment	Yinka Alaseyori Vs Solla Allyson: Kí ló ṣẹlẹ̀ láàrin Yinka Alaseyori àti Sola Allyson tí Alaseyori ń bẹ̀bẹ̀?	"Bo tilẹ jẹ pe pẹlu awada, Yinka Alaṣeyori ti ọpọ mọ si Oniduro mi ti tọrọ aforijin lọwọ ẹni to n wo gẹgẹ bi ọga orin, Sola Allyson pe oun ko mọọmọ ṣe ohun to ni oun ṣe, Sola Allyson naa ti fesi. Ṣe ni awọn ọmọ Naijiria n gboriyin fun agbaọjẹ olorin Sola Allyson pe eeyan ti wọn fi n ṣe awokọ ṣe gbaa lo jẹ. Koda awọn mii ni ẹru ti kọkọ ba awọn pe abi Sola Allyson n binu ni lootọ. Kí ló kàn báyìí lẹ́yìn tí iléeṣẹ́ ọmọ ogun orí omi Nàìjíríà (Navy) tú Cute Abiola sílẹ̀? BBC Africa Eye tú aṣírí ẹgbẹ òkùnkùn Black Axe ní Nàìjìríà, ìpànìyàn àti àwọn olóṣèlú tó wà lẹ́yìn wọn BBC Africa Eye tú aṣírí ẹgbẹ òkùnkùn Black Axe ní Nàìjìríà, ìpànìyàn àti àwọn olóṣèlú tó wà lẹ́yìn wọn Ọ̀pọ̀ àwọn tó fẹ́ ràn mí lọ́wọ́ ló fi ìlọ̀kulọ̀ lọ̀ mí, àyàfi Dudu Heritage nìkan Wo ohun tí Yinka Alaseyori sọ nipa Tope Alabi ní àyájọ̀ ọjọ́ ìbí rẹ̀ Alaseyori kọ́ ló ni orin ""Oniduro Mi"", àmọ́ ìdí tí mi ò  ṣe bá a jà pé ó jí orin mi kọ nìyìí - Tolu Adelegan Ẹ ṣeun, ẹ kú àdúrótì mi! Ẹ wo ọ̀rọ̀ tí Tope Alabi padà sọ nípa awuyewuye tó wáyé lóri orin Oniduro Mi Ninu atẹjade kan ti Sola Allyson fi sita ni ọjọ perete sẹyin lo ti kọ ọ bii lẹta si olorin kan to n jẹ Aduke Gold ati olorin Yinka Alaseyori pe oun ti kilọ fun awọn mejeji ni ọpọlọpọ igba ti oun si ti wa n fi ẹjọ wọn sun gbogbo agbaye bayii. ""Ko to di pe ọrọ dabi akukọ gagara n gberaga o, ẹ ṣọra yin ẹyin ọmọdebinrin mejeji yii o, kilode ti ẹyin mejeji yoo maa fi orokun mejeji kunlẹ ki mi"" Ha. Mo ni mi o fẹran rẹ ẹ si tun n ba mi fa a"". Sola Allyson ni ki ati Adeyinka ati Aduke ṣọra wọn pẹlu bi wọn ṣe maa n fi ikunlẹ ki oun ni gbogbo ibi ti wọn ba ti ri oun, o ni oun gba kamu lọj naa ti wn n ba oun fa a amọ ko ba oun lara mu. ""Mo mọ pe ẹ le fẹ bu ọla ati iyi fun mi. Iwa ire ni mo si mọ ọ loore amọ ẹ kan le ṣee ranpẹ ni ọna ọmọluabi dipo ki ẹ maa kunlẹ tan yanyan lori ilẹ. Ko le to yẹn kẹẹ!"" O ni ki wọn maa lo ilana ọmọluabi ti awọn alakọwe. ""Mo nifẹ ẹyin mejeji gan. Koda lemọ lemọ ti Aduke lagbara! Mo ti mọ ọ ọjọ ti pẹ. Ha? Awọn ara aye a tun ni kilode ti mo n pe ẹyin mejeji ni ọmọdebinrin? O daa, yin ọdọbinrin abi iyale ile si ni"". O sọ eyi tori oju ti awọn eeyan le maa fi wo o pe o n fi oju keree awọn olorin naa. O ni ohun ti oun ṣaa n gbiyanju lati fihan ni pe oun nifẹ awọn mejeji oun si bọwọ fun wọn atipe oun fẹ rere fun wọn tori eyi lo yẹ fun gbogbo ẹni to ba n ṣe iru iṣẹ ti awọn n ṣe yii ni oniruuru ọna amọ lati mu adun ba aye awọn eeyan. Ṣé lóòtọ́ ni ọlọ́pàá Osun fẹ́ fi panpẹ́  mú ọmọ Adedoyin tó ni Hòtẹ́ẹ̀lì tí Timothy Adegoke kú sí? Ọ̀rọ̀ ń rùn bọ̀ o A kò ní torí ihàlẹ́ Nàìjíríà yí òfin má wọ ìlú wa táa gbé lé wọ́n lórí padà - Ìjọba UK ""O kan maa n da mi laamu nigbakuugba ti ẹ ba ri mi ti ẹ wa n kunlẹ kiri. Ka sọ tootọ, ko to iyẹn rara. Kẹẹ dẹ tun wa gbọ, mi o ki n ẹ ""Mummy o"". O ni ""Tani Mummy yín gan ná? Ha. Àṣejù ni Mọ́mì, Àntí Ṣolá ti wà okay."" Sola Allyson ṣalaye pe kii ṣe pe oun fi ọrọ yii sita tori ki wọn ma le ki oun daadaa mọ lawujọ o, ṣe lo tun daa si yẹyẹ pe bi wn ba ṣe bẹẹ oun a fi ti Anti kilọ fun wọn ni amọ oun ti fi ẹjọ wọn sun awọn aye toun si mọ pe o ti  ye wọn. Ṣe ni agba orin naa tun kẹnu bọ adura to ṣe fun awn mejeji pe wọn o ni ri idadura ninu ogo wọn to n tan. Ninu esi gbajugbaja olorin Adeyinka Alaseyori ti oun naa da pada bii esi lẹta si Sola Allyson lo ti ṣalaye pe oun ko gba ọna to ni ki oun yipada lati maa ki i. O ni oun mọ pe aṣa Yoruba ko gba ki eeyan maa da agbalagba lohun ọrọ ni gbangba am to ba ti jẹ oun (Allyson) ni ọkan oun balẹ. Alaseyori ni oun le ṣe ki oun ma kunlẹ ki Allyson oun si ṣetan lati ri ti yoo ṣe fun oun. ""Abi bawo la ba tun ṣe mọ riri ẹni to ti ṣe to to bayii to si tun n ṣe sii fun ijọba Ọlọrun, ni temi o, mo gbudọ bọwọ fun un yin"". O ni oun tọrọ aforijin bi o ba ri bakan lara Sola Allyson am oun ko mọ boya oun lee dawọ bibọwọfun un duro lọna to dara ju ti oun mọ. ""Ẹ kan ṣaa boju wo ọgọọrọ ọkan ti ẹ ti bukun fun ti ẹ si tun n jẹ ibukun fun. Iranlọwọ Ọlọrun nikan lo le jẹ ki ẹ ṣe eyi ibi ti emi naa si fẹ lọ niyẹn"". ""Maami tootọ, oh Aunty mi mo lero pe mo ti yi ọkan yin pada lai da a ru pe ibọwọ fagba ni ọna to tọ""."	https://www.bbc.com/yoruba/59633723
entertainment	Mike Abdul Midnight Crew: Ìdí tí mo fi fẹ́ràn Fuji rèé – Olórin ẹ̀mi	"Gbajugbaja olorin ẹmi Mike Abdul to gbajumọ fun wiwa lara awọn ẹgbẹ olorin ẹlẹni mẹrin kan ti gbogbo wọn n jẹ “Midnight Crew” ti fesi si awọn to n bu ẹnu atẹ lu awọn olorin ẹmi to n lo oniruuru ijo ati ilu igbalode fi fa oju awọn ọdọ mọra. Mike Abdul n sọ ọrọ pẹlu idunu ati ayọ lori ifọrọwanilẹnuwo pẹlu BBC Yoruba ti inu rẹ si n dun bi oun atawọn akẹgbẹ rẹ ṣe yan lati maa lo nkan tawọn ọdọ ti ko fẹ sunmọ Ọlọrun fẹran lati fi fa oju wọn mọra. “Olorin ẹmi ni mi, mo fẹran lati maa kọ ọrọ orin. Tẹẹ ba kọ nkan to yẹ kawọn eeyan maa gbọ fun wọn, wọn o ni ṣe nkan to yẹ ki wọn ṣe”. Rádaràda lẹ̀yin olórin ẹ̀mí tẹ́ẹ̀ ń ṣí ara sílẹ̀, tún kó elégbè mẹ́rin kó máa túmọ̀ ọ̀rọ̀ onílù - Senwele Jesu Ẹ wo àwọn gbajúmọ̀ ìlú tó sọ̀rọ̀ tako èrò Tope Alabi nípa orin ""Oniduro Mi"" O kú ogun àjàyé Tope Alabi, odò Jodani lo ṣẹ̀ṣẹ̀ là kọjà yìí o! Àmọ́ rántí pé ... - Mike Bamiloye Nǹkan márùn-ún tó yẹ kí o mọ̀ nípa Peter, ọkọ Osinachi, tí wọ́n fi ẹ̀sùn ikú aya rẹ̀ kàn Mike ṣalaye pe ile ẹkọ giga YabaTech ni oun atawọn toku oun ti pade ti wọn si rii pe imọ wọn jọra ninu kikọ orin, bi wọn ṣe bẹrẹ niyẹn ti ọpọlọpọ eeyan si fẹran ẹgbẹ Midnight Crew. “A pade ninu ẹgbẹ nla mii taa ti maa n lọ kọrin nile ẹkọ ti wọn n pe ẹgbẹ naa ni “Original Love Choir”, ibẹ la ti n sọ pe mo fẹran bi ẹni yii ṣe n kọrin, baa ṣe mu ara wa niyẹn”. Wo àwọn ǹkan tí ẹ kò mọ̀ nípa gbajúgbajà olórin ẹ̀mí, Tope Alabi O ni ayanmọ lo mu awọn papọ amọ bi awọn ṣe ṣetan nile ẹkọ, wọn jọ joko pe ṣe bi yoo ṣe pari niyi, wọn wa ni ki awọn gbe orin awọn wọ inu aye lọ, bi gbogbo wọn ṣe bẹrẹ niyẹn. Mike Abdul tun tan imọlẹ si ohun to faa ti iyapa fi wa laarin oun atawọn to ku rẹ. O ni kii ṣe pe awọn yapa ni ti ọta ara ẹni rara, koda wọn a maa pe ara wọn kiakia nigba mii pe “iwọ mu orin wa, iwọ fi ohun kọ orin yii fun mi” ati bẹẹ bẹẹ lọ. Mike Abdul ni Yoruba yẹn le o, “tuka yẹn dabii pe eeyan ja, amọ awa o ja tuka”. O ni awọn kan pe ara awọn jọ ni pe, awọn ti n lo bii ọdun mẹwaa papọ o, nkan si ti n yi pada, ọkọ awọn obinrin awọn naa yoo maa nilo wọn ju ti ẹgbẹ lọ tori naa lawọn ṣe jọ “gbimọ pọ ni” lati ni “ero ọtọọtọ (Individual expression). “Mo jẹ eeyan kan to maa n ni nkan ṣe pẹlu awọn ọdọ gidi gan mo si ti di ara wọn, iyẹn lo jẹ ki n fẹran FUJI”. O ni bi igba ti awọn oyinbo naa ba n fi ọrọ taka ni oun fẹran ti oun ba ri awọn ọdọ ti wọn n daṣa. O ṣalaye pe Fuji tawọn olorin ẹmi n fẹnu tẹmẹlu gaan lo jẹ aṣa tiwa, ilu Highlife kii ṣe tiwa."	https://www.bbc.com/yoruba/61534416
entertainment	Iyabo Ojo: Alábòsí àti olójúṣàájú ní àwọn akẹẹgbẹ́ mi lágbo tíátà	"Alabosi ni awọn osere tiata Yoruba, ẹ sọrọ lori Oniduro mi amọ ẹ dakẹ lori ẹni to ba ọmọde sun Gbajumọ osere tiata, Iyabo Ojo, ko tii sinmi rara lori ọrọ Baba Ijesha ati ẹsun ti wọn fi kan pe o ba ọmọde se asemase. Lọtẹ yii, awọn agbarijọpọ osere tiata ni Iyabo ta si lọtẹ yii, to si n fẹsun kan wọn pe alabosi paraku ni wọn. Ninu fidio tuntun ti Iyabo Ojo gbe jade lori ọrọ Baba Ijesha loju opo Instagram rẹ, o ni oun gbọdọ sọ tinu oun fun wọn ni. Iyabo ojo wa n bi awọn akẹẹgbẹ rẹ pe se wọn sun tẹlẹ ni, ni wọn ko se sọrọ nipa ẹsun asemase ti wọn fi kan ọkan ninu wọn, Baba Ijesha. ""Eyi ti ko kan yin lẹ n da si, gbogbo yin lẹ n bu Tope Alabi pe o ni orin Oniduro Mi ko dara, se o sọ fun yin pe Alaseyori ni oun n ba wi ni. To ba tiẹ wa jẹ pe oun lo n ba wi lootọ, ewo lo kan yin nibẹ, nitori eyi to kan yin, ẹ ko da si, ẹ mu ohun yin lọ, ẹ sọrọ. Gbogbo yin lẹ n fi fidio orin sita bayii, amọ eyi to kan yin, ẹ gbe ẹnu dakẹ, ẹ ko beere ọmọ ti nnkan sẹlẹ si tabi Princess iya rẹ."" Iyabo Ojo tun n bi wọn leere pe melo ninu wọn gan lo ti pe Alaseyori lati wa kọrin fun oun bi tabi gbe orin rẹ sita. O ni oun ko se atilẹyin fun ẹnikẹni ninu wọn, boya Tope ni abi Alaseyori funra rẹ nitori ko si ohun to kan oun nibẹ. O ni awọn osere tiata ko duro ti ọmọ ọdun mẹrinla ti wọn se asemase pẹlu rẹ, nitori pe ara wọn lo se amọ se ni wọn n da si ọrọ awọn olorin ẹmi. ""Mo sọ fun yin nigba yẹn pe to ba jẹ ara ita lo se nnkan ti Baba Ijesha se, ẹ ti maa fi ẹhonu han, a ni ẹ kii se eeyan gidi ni agbo osere tiata wa. Ootọ ọrọ ko ni ka ma sọ ohun, n ko si ni kẹ fẹran mi, gbogbo ẹyin tẹ dakẹ lori ọrọ Baba Ijesha, se o yẹ kẹ sọrọ lori orin Oniduro mi."" O ni sebi eeyan wọn ni Tope Alaseyori, gbogbo wọn se wa n dẹnu bo akọrin naa bayii, to si ni ki wọn sọ ara wọn gidi gan ni, ọrọ to le gidi, wọn ko sọ oju abẹ niko. ""Tẹ ba ti da si ohun ti ko kan yin, ojoojumọ ni emi Iyabo yoo maa jade lati sọrọ si yin. Alabosi ni yin, ẹ kii se eeyan to dara. Kii kuku se pe mo korira Alaseyori nitori oun lo wa kọrin lasiko isin idagbere fun iya mi, mo si sun mọ daadaa. Alaseyori, jọ mase da awọn osere tiata lohun, ti nnkan miran ba se ọ lọla, wọn yoo gbe ẹnu dakẹ ni."" O wa kadi ọrọ rẹ nilẹ pe ki awọn osere tiata naa mase maa da si awọn ọrọ ti ko ba kan wọn."	https://www.bbc.com/yoruba/afrika-57490130
entertainment	Desmond Elliot: Ìgbà kẹta rèé lọ́sẹ̀ kan táwọn ọ̀dọ́ yóò mú orúkọ rẹ̀ bọnu	Desmond Olusola Elliot jẹ gbajumọ osere tiata lede oyinbo, to si ni orukọ ati oriki lorilẹede Naijiria. Elliot, tii se ọmọ ile igbimọ asofin nipinlẹ Eko lọwọlọwọ bayii ni orukọ rẹ kii wọn lẹnu awọn ọdọ orilẹede Naijiria loorekoore. Desmond Elliot lo n ṣoju ẹkun agbegbe Surulere ni Ile Igbimọ Aṣofin ipinlẹ Eko. Lọwọ lọwọ bayii, orukọ Desmond Elliot ni awọn ọdọ Naijiria tun mu bọnu loju opo ibanidọrẹ Twitter, ninu ọsẹ yii nikan, igba kẹta ree ti orukọ rẹ n ja rain bii iji. Eyi si maa n waye ti awọn ọdọ ba n jiroro lori ipo aida ti orilẹede naijiria wa ati bi nkan ko se rọgbọ lorilẹede yii. Ni oṣu to kọja ni Desmond Elliot ki awọn eniyan ku oṣu Ramadan pẹlu ibeere pe, ki ni oun tun ṣe fun awọn eniyan bayii, ti wọn fi n pariwo orukọ oun. Ohun to ya ni lẹnu ni pe, ọpọlọpọ ohun ti wọn n pe orukọ Elliot si, ni ko mọ nkankan nipa rẹ. Ọpọlọpọ aroko bii Desmond Elliot jẹbi eleyii ''  'I blame Blame Desmond Elliot for this' , 'Na Desmond Elliot cause am' ni wọn ma n kọ lati tabuku rẹ lori ẹrọ ayelujara. Ni oṣu to kọja ni Desmond Elliot ni ki awọn eniyan ku oṣu Ramadan pẹlu ibeere pe, ki ni oun tun ṣe fun awọn eniyan bayii ti wọn fi n pariwo orukọ oun. Ko han si wa yekeyeke igba ti awọn eniyan bẹrẹ si ni da ẹbi ru Desmond Elliot lori ayelujara, amọ igba ifẹhọnuhan Endsars to sọrọ ti ko tẹ awọn ọdọ lọrun ni wahala ti bẹrẹ fun ni oju opo ikansiraẹni Twitter. Desmond Elliot nigba naa ni awọn ọdọ ko ṣe daradara lori ifẹhọnuhan Endsars pẹlu bi wọn ṣe ba awọn dukia ijọba ati ti awọn eniyan jẹ, to si pe wọn ni ọmọde. Ọrọ naa ko bọ si ibi ire ni ara wọn, ti wọn si bẹrẹ si ni sọ oko ọrọ si lori ẹrọ ayelujara. Lẹyin naa ni Elliot tọrọ aforiji ni ọwọ awọn ọdọ Naijiria wipe ki wọn dariji oun, amọ aṣọ ko ba ọmọyẹ mọ, ọmọyẹ ti rin ihoho lọ ọja.	https://www.bbc.com/yoruba/56998654
entertainment	Kolawole Ajeyemi ní òun kò ṣe inúnibínu sí Toyin Abraham nítorí àṣeyọrí rẹ̀	"Gbajugbaja oṣere tiata Yoruba, to tun jẹ olowo ori Toyin Abraham, Kolawole Ajeyemi ti sọ pe kii ṣe ohun babara ti iyawo oun ba ni owo ju oun lọ. Ajeyemi lo sọ ọrọ naa ninu ifọrọwerọ kan pẹlu ileeṣẹ iroyin abẹle Nigerian Tribune. Gẹgẹ bii oun to sọ, bo tilẹ jẹ pe oun dagba ju Toyin Abrahama lọ lọjọ ori, ki ṣe ohun ti oju ko riri ti Toyin  ba ni owo ju oun lọ. O ni ""Ọdun 1979 ni wọn bi mi... mo si darapọ mọ iṣẹ tiata lọdun 1997 ti mo si gbagbọ pe Toyin ko tii darapọ mọ iṣẹ naa lọdun ti mo bẹrẹ iṣẹ ọhun."" ""Lori ọrọ ẹni to gbajumọ julọ ninu emi ati iyawo mi, tabi ẹni to ni owo julọ, Ọlọrun lo ni owo ati ọla ni ikawọ, a si maa fun ẹnikẹni to ba wu u."" ""Boya emi ni mo ni owo tabi okiki ni tabi iyawo mi, ohun to ṣe pataki ni pe awa mejeji ni a ni okiki ti a si ni owo lọwọ."" Ajeyemi ni ko ni ṣe ẹni to lowo julọ ninu awọn mejeji niwọn igba ti ẹnikan ko ba ṣe igberaga si ẹnikeji. O ṣo pe ""Kii ṣe ohun ti oju ko ri ri ti iyawo mi ba ni ọla ju mi lọ, ohun to ṣe pataki ni ki ẹnikẹni ninu awa mejeji ma ṣe igberaga si ẹnikeji nitori owo."" Oṣere naa tẹsiwaju pe ko si wahala kankan laarin awọn mejeji niwọn igba ti awọn mejeji ba n ran ara wọn lọwọ. O fi kun pe oun n sa ipa oun, oun si n ṣe daadaa nidi iṣẹ tiata ki oun to gbe Toyin ni iyawo. Ajeyemi sọ siwaju si pe oun ni okowo ti oun ṣe, yatọ si oko nla kan ti oun tun da, nitori naa ebi ko pa oun. O pari ọrọ rẹ pe oun ko ṣe ilara Toyin, oun ko si fi igba kankan ro ibi si ri nitori ojojumọ ni oun maa n fi adura ran lọwọ. Lẹyin naa lo kilọ fun awọn gbọyi-ṣoyi lati dẹkun gbigbe iroyin ẹlẹjẹ kiri nipa igbeyawo oun ati Toyin."	https://www.bbc.com/yoruba/media-59923710
entertainment	Bobby Brown child death: Ẹkún sọ nílée olórin Bobby Brown, Junior jáde láyé!	"Bobby Brown Jr., to jẹ ọmọkunrin olorin ilẹ Amẹrika Bobby Brown ti jade laye. Ẹgbọn rẹ toun naa jẹ olorin ati olukọtan orin, Landon Brown fi aridaju ipapoda rẹ han loju opo instagram rẹ to ni akọle pe ""mo nifẹẹ rẹ titi lai Ọba"". Awọn eeyan ti bẹrẹ si ni ba idile naa kẹdun ati daro oloogbe ẹni ọdun mejidinlọgbọn naa. Gẹgẹ bi iroyin ti a gbọ, ileeṣẹ iroyin TMZ jabọ pe wọn ri Brown Jr. to ku sinu ile wọn to wa ni agbegbe Los Angeles. Bobby Brown Jr. toun ati baba rẹ jọ n jẹ orukọ jẹ ọkan lara ọmọ meje obi rẹ. Awọn to ku ni Bobbi Kristina to ku lẹni ọdun mejilelogun lọdun 2015, LaPrincia to jẹ ẹni ọgbọn ọdun bayii, Landon ẹni ọdun mẹrinlelọgbọn, Cassius ọmọ ọdun mọkanla, Bodhi ọmọ ọdun marun ati Hendrix to jẹ ọmọ ọdun mẹrin. Eyi ni ọmọ ikeji ti Bobby Brown yoo padanu ni ọdun kaarun lẹyin iku ọmọbinrin rẹ, Bobbi Kristina Brown to bi pẹlu iyawo rẹ tẹlẹ, Whitney Houston. Ati iya, baba atawọn ọbakan rẹ lọkunrin lobinrin marun ni Bobby Brown Jr. fi silẹ lọ ko si bi ọmọ kankan ko ti dagbere faye. Àjọ AMCON gbẹ́sẹ̀lé gbogbo ǹkan ìní Jimoh Ibrahim tó lé ní N69 bíliọ̀nù Ilé-ẹjọ́ yí ẹjọ́ DPO ọlọ́pàá tó ju télọ̀ sátìmọ́lé torí ó ba aṣọ rẹ̀ jẹ́ dànù Bobby Brown jr. ni ọmọ to jade latara ere ifẹ laarin ọrẹbinrin atijọ Bobby Brown, Kim Ward. Eyi waye koun ati gbajugbaja olorin Whitney Houston to bẹrẹ si ni jọ jade ti wọn si pada fẹ ara wọn. Oun ati Kim ni ọmọ meji papọ, obinrin kan LaPrincia lọdun 1989 ati Bobby Jr. lọdun 1991. Jr. ni ẹgbọn ati aburo mẹfa mii. Olorin to ṣẹṣẹ n dide ni Bobby Brown Jr,. O nifẹ lati tẹle ipasẹ baba rẹ toun naa ni ẹbun orin ati ijo. Bobby Jr. ṣe agbejade orinkan, ""say Something"" ninu oṣu kẹsan 2020 pẹlu fidio ranpẹ kan loju opo Instagram rẹ. O dun Bobby Brown Jr. kan egungun nigba ti aburo rẹ obinrin Bobbi Kristina ku. O kọ ọ si oju opo Twitter rẹ nigba naa pe ""awọn eeyan ko fi bẹẹ naani rẹ ayafi bi o ba jẹ pataki, bẹẹ ni wọn o fẹran rẹ afigba too ba to lokiki tabi ku. Mi o fẹ iru atẹle yii. Oloogbe Bobby Jr. sọ eyi lẹyin igba ti awọn bẹrẹ si ni tẹlee lori ayelujara lati mọ ẹkunrẹrẹ nipa aburo rẹ to ku. Ṣe lo pada fi kun un wipe ""Oju bi aye ṣe ri gangan ree fun mi, igbe aye mi ree"". Bobby Brown sunmọ aburo rẹ, LaPrincia bii iṣan eti. Inu gbogbo fọto rẹ lo ti ma n han loju opo Instagram rẹ. Lọjọ kẹtadinlogun oṣu kẹsan ọdun 2018, Bobby Jr. pin fọto alawọfunfun ati dudu kan to jẹ ti aye atijọ loju opo Instagram eyi to jẹ tirẹ pẹlu LaPrincia nigbaa kekere wọn pẹlu iya wn, Kim to bẹẹ to kọ ọ sinu akọle rẹ pe ""mo nifẹ̀ẹ́ fọto yii pupọ, kuu ọjọ ibi La!!! Mo nifẹ rẹ pupọ! Ati iwọ iyaa mi!."	https://www.bbc.com/yoruba/54997680
entertainment	Opeyemi Ayeola ní àṣìlò ògùn ibà ku díẹ̀ kó rán òun lọ sọ́run alákeji láìpé ọjọ́	"Se wọn ni iku ti yoo ba pa ni, to ba ṣi ni ni fila o yẹ ka dupẹ. Gbajumọ oṣere, Ọpẹyẹmi Ayeọla ti ke si gbogbo awọn ololufẹ rẹ ki wọn ba oun dupẹ lọwọ Ọlọrun pẹlu bi ori ṣe ko oun yọ lọwọ iku. Ọpẹyẹmi Ayeọla ṣalaye lori ikanni ayelujara rẹ pe ori lo ko oun yọ lọwọ aṣilo ogun ati pe bi kii ba ṣe Ọlọrun ni, aṣilo ogun ko ba ti ran oun lọ sọrun alakeji. O wa rọ awọn eeyan lati maa ka awọn iwe ikilọ ati atọna to wa lara ogun gbogbo ti wọn ba ra. O ni eyi fẹrẹ gba ẹmi oun laipẹ yii. o ṣalaye pe: ""ni ọjọ meji sẹyin mo wa ni ibudo yiya sinima kan ni mo ba sọ fawọn akẹgbẹ mi pe o fẹ ṣe bi ẹni tẹ mi diẹ. Gbogbo wọn ba woye pe boya iba ni, gẹgẹ bi gbogbo wa naa ṣe maa n funrawa ṣapejuwe ohun to n ṣe wa lai ri dokita."" Gbajumọ oṣere naa ni oun lọ si ile itaja ogun kan nigba ti oun pari iṣẹ. O ni oun fẹran Gari gidigidi, loun ba mu Gari ki oun to lo ọwọ akọkọ ogun naa lai ka awọn ọrọ atọna nipa ogun naa to wa lara iwe pelebe ti wọn fi si i lara. O ni bi oun ṣe lo ọwọ keji ogun naa ni ọjọ Iṣẹgun loun ba gbera kọri si ọna Ikorodu lati ile oun ni ipinlẹ Ogun fun iṣẹ laimọ pe ara ohun to maa n farahan nipa ogun naa ni oyi atawọn nnkan miran koda eeyan lee daku. ""Lai fọrọ gun igba meji ọtọọtọ ni mo daku ni ibi iṣẹ ki wọn to gbe mi de ile iwosan. Koda ni ile iwosan mo tun daku lẹẹkan ki awọn dokita to ri mi."" O ni ileewosan ni wọn ti jẹ koun mọ pe oun ko ni aisan Iba gan an ti oun lo ogun fun, ki oun to tun wa lo ogun naa lai ka iwe atọnisọna to wa lara rẹ."	https://www.bbc.com/yoruba/afrika-56994259
entertainment	Èmi kò torí owó fún Portable lóyè o, torí ìwà ọmọlúwàbí rẹ̀ ni - Onitigbo of Tigbo-Awori	Kabiyesi Onitigbo ti ilu Tigbo-Ilu, Ọba Ọlabọde Thomas-Fagbayi ti sọrọsoke leyin to fun Portable loye. O ṣalaye pe, lodi si ohun ti ọpọ n sọ kaakiri pe nitori owo loun ṣe fi oye da gbajumọ akọrin takasufe, Habeeb Okikiọla ti ọpọ mọ si Portable lọla.  Ọba Thomas-Fagbayi ṣalaye pe iwa irẹlẹ ati ọmọluwabi ti oun ri lara Portable lo mu ki oun fi oye ilu Tigbo-Ilu daa lọla.  Lọjọ Aje ni Habeeb Okikiola ti ọpọ mọ si Portable jẹ oye Amuludun ilu Tigbo ni Awori.  Gbajumọ olorin naa ko si lee pamọ sara rara, lo fi gba oju opo ayelujara rẹ gbogbo lọ lati kede fun awọn ololufẹ rẹ pe oun ti di baba oloye tuntun ni Awori.  Lati igba ti ayẹyẹ naa ti waye ni ọpọ onwoye ti n bu ẹnu atẹ lu igbesẹ ti ọbalaye naa gbe  Ohun ti wọn n sọ ni pe pẹlu oniruru iroyin aṣemaṣe to n jade nipa akọrin naa, ko yẹ ki Kabiyesi Onitigbo fi oye ilu da a lọla.  Amọṣa nigba to n fesi lori awọn ikunsinu naa, Ọba Thomas-Fagbayi ni igba kan wa ti oun gbọ pe awọn eeyan kan fara sese nitori akọrin kan ti wọn ni o n fọn owo kiri.  Oun ni ki wọn sọ fun un pe ko wa ri oun. Igba meji ni ọba Thomas-Fagbayi salaye pe  igba meji ọtọtọ ni Portable wa ti ko ba oun.  “ Lọjọ kan ti mo n lọ ni igboro ni mo tun rii to n lọ ninu okọ rẹ, ni mo ba pe e. O jẹ mi ni oo pẹlu awọn ọmọlẹyin rẹ.  Gbalaja ni gbogbo wọn si dọbalẹ ni iwaju mi loju popo ti mo wa.”  Ọba Onitigbo tun ṣalaye pe, Portable kii ṣe atọhunrinwa nilu Tigbo Awori nitori ọmọ ilu naa ni iya rẹ jẹ.	https://www.bbc.com/yoruba/articles/cv2m21rk3xmo
entertainment	Àwọn aya Yekeen Ajileye ló fa ìpinyà láàrin wa débi pé mo fẹ́ pa ara mi - Abija	Alhaji Tajudeen Oyewole, ti ọpọ eeyan mọ si Abija wara bí ẹkun, jẹ osere tiata to gbajumọ laarin ilu. Ọpọlọpọ eeyan si lo maa n fẹ wo ere rẹ, paapaa, nitori ede Yoruba to yanranti ati ọfọ̀ to maa n pe, ti ko si ni fi ọkan pe meji. BBC Yoruba wa gbajumọ osere tiata yi kan lati mọ nipa igbesi aye rẹ, awọn ipenija to koju rẹ ati ajọsepọ rẹ pẹlu ọga rẹ, Yekeen Ajileye to ti di oloogbe. Awakọ ni mi, ilu Portharcourt ni mo n gbe, ki n to pade Ajileye: Nigba to n ba BBC Yoruba sọrọ, Abija ni oun ṣe iṣẹ́ to pọ gan, ọdẹ ni oun, babalawo sì ni oun pẹlu. O ni baba to bi oun jẹ ọdẹ gidi ni, ti oun si tun jẹ babaláwo gidi. Abija ni oun sa n yi gbogbo rẹ mọ ara wọn ni nitori nkan ti Ọlọrun ba ti kọ pe ọmọ o jẹ, ko si ẹnikẹ́ni to le yí padà. Bakan naa lo fikun pe Awakọ gidi ni oun, oun kii si wa ọkọ kekere, awọn ọkọ nla ni oun maa n  wa. O ni nigba to ya, oun tẹle ẹ̀gbọ́n oun kan to ti di oloogbe lọ silu Portharcourt lati maa sisẹ nibẹ. Portharcourt si ni Abija ti salaye oun pade Ọga oun, Alhaji Yekini Ajileye to wa si Port Harcourt wa ṣe ère orí ìtàgé. Nigba to n sọrọ lori ere tiata to sọ di ilumọọka, Abija ni Ọ̀pá Aje ni Ọlọ́run lo fún awọn, tó si tun lo fún oun naa, inú Ọ̀pá Aje yìí ni Orúkọ Ábíjà si tí jáde. Bakan naa lo salaye pe ede aiyede bẹrẹ laarin oun ati Ajileye lasiko ti awọn n ya isẹ kan, to si ni kí olódi oun sọ pe oun ti wọlẹ. “Ajileye ni ki n sọ pe mo gbé agbara mi fún atunbi, tii se arole Abija nigbayen, sinima yí wa jáde amọ ko dun mọ awọn ololufẹ mi ninu. Awọn ololufẹ mi ni wọn wa pé mi pé ṣe wọn di mi loju ni, ki n to le yà sinima iru eleyi, mo ní wọn ko di mi loju, ibi Ọga ba ran lọ ní yóò lọ. Awọn ololufẹ mi gbe owo silẹ pe ki n fi gbe sinima mii sita, eyi ni mo fi kọ Ipadabọ Abija fun ara mi pe èmi ó kú ó, èmi ó re ibi kankan, n ko sì wọlẹ.” Bakan naa ni Abija salaye nipa bi ipinya se waye laarin rẹ ati ọga rẹ nitori bi onitọun se kọ lati jẹ ko lọ sisẹ Hajj ni Mecca, to si gbe ipin rẹ fun ẹlomiran. O ni awọn iyawo Alhaji Yekeen Ajileye lo ko si ninu, ti ko fi fun oun ni fọọmu hajj to yẹ ki oun lọ. Abija fikun pe isẹlẹ naa dun oun de egungun, debi pe oun fẹ pokunso, ki oun si gba ẹmi ara oun. O ni isẹlẹ naa ko itiju ati ẹsin ba oun, ti oun ko si le jade nile lasiko ti awọn yoku lọ sisẹ hajj naa. Amọ o salaye pe lẹyin o rẹyin, Ọlọrun ran obinrin kan si oun, ti onitọun si pada ran oun lọ si Hajj naa, eyi to dun mọ oun ninu pupọ.	https://www.bbc.com/yoruba/articles/cgry6px2nwyo
entertainment	Naira Marley: Ẹ̀kọ́ rèé fáwọn Marlians tó pa iléẹ̀kọ́ tì, tí wọn ń fa ṣòkòtò sílẹ̀ kiri	Azeez Fasola ti ọpọ eeyan mọ si Naira Marley lo jẹ ilu mọọka olorin taka sufe ti ọpọ eeyan n gbokiki rẹ. Marley, ẹni ti Twitter kede lọdun 2019 pe oun ni awọn eeyan wadi rẹ julọ, la gbọ pe ọpọ eeyan, paapa awọn ọdọ n fi se awokọse. Awọn ọdọ naa, ti wọn maa n hu ọpọ iwa ti Naira Marley n hu, ni kii fa sokoto wọn soke, ti awọn eeyan yoo si maa ri pata ti wọn wọ si abẹ sokoto naa. Awọn miran ninu wọn si lo ti pa ile iwe ti bayii nitori pe wọn jẹ ololufẹ Naira Marley, ti wọn si ro pe akọrin naa ko ka iwe rara. Koda, awọn ololufẹ Marley miran maa n mu igbo lati se atilẹyin fun asaaju wọn, ti wọn ni ijọba n gbogun ti pe o n mu igbo lojutaye. Sugbọn fun iyalẹnu ọpọ eeyan, akọsilẹ itan igbesi aye Naira Marley fihan pe kii se alakọpati ẹkọ tori pe, o kawe gba oye imọ ijinlẹ ni fasiti, gẹgẹ bi iroyin isalẹ yii ti fihan wa. Pẹlu awọn igbiyanju Naira Marley lati mu se ohun to yẹ, to si la ipa fun ara rẹ ni idi orin kikọ, ko yẹ ki ọdọ kankan, to ba fẹ fi akọrin naa se awokọse pinnu, lati pa ileewe ti. Bakan naa lo yẹ ki awọn ọdọ to pe ara wọn ni ololufẹ Naira Marley jawọ ninu awọn iwa kan, eyi to mu ki ọpọ eeyan maa fi oju abuku wo wọn, ki wọn si maa huwa ọmọluwabi ninu iwa, ise ati ọrọ ẹnu wọn. Gbajugbaja oṣere Yollywood, Lizzy Anjorin tun ti ṣagbejade ọja rẹ tuntuntun yatọ fun ja aṣọ tita. Lafikun aṣọ tita, agbo tita loriṣiriṣi ni Lizzy ti ko sori atẹ rẹ loju opo ayelujara bayii ti ọpọ awọn ololufẹ rẹ si ti n na ika kare si i. Ẹwẹ, laipẹ yii ni akẹgbẹ rẹ ninu agbo oṣere kan naa, Toyin Abraham ṣẹṣẹ kede pe oun ti yọ ọwọ ninu ọja agbo tita fun awọn idi kọọkan to ni ṣe pẹlu awọn alajọṣiṣẹ pọ rẹ bo tilẹ jẹ pe o ṣi n ta awọn pẹ pẹ pẹ lẹgbẹ kan. Eyi ko tii to ọsẹ kan rara ti Lizzy Anjorin fi gbe ikede tirẹ sita gẹgẹ bi o ṣe maa n polowo ọja rẹ pẹlu fidio, aworan ati akọle ọja to fi mọ oniruuru agbo to ko le igba. Lara awọn agbo ibilẹ Yoruba naa to darukọ ni Fodan, Tẹ ẹ kanlẹ, Fọ ọ ko mọ, O n ya bọ, Gbe'dan ro ati bẹẹ bẹẹ lọ. Bi ẹ ko ba gbagbe, lọdun to kọja ni ija nla kan bẹ silẹ laarin Lizzy ati Toyin eyi to bẹrẹ latari pe Toyin bimọ, Lizzy kọ lati ki i ku ewu ọmọ tori o ni kii ba oun naa yọ. Ija yii fẹ loju to bẹẹ ti awọn agbaagba oṣere atawọn ẹlẹgbẹ wọn ni lati da si ọrọ naa ko to di pe o fa nilẹ. Ko pẹ rẹ ni Toyin Abraham kede pe agbo tita ni ọna owo ti oun yan laayo to si n polowo rẹ lakọ lakọ ṣugbọn ko ju bii o'su	https://www.bbc.com/yoruba/afrika-51145873
entertainment	Ron Jeremy: Òṣèré tó ti ṣe ''Blue film'' fún ọdún 40 ti wọ gàù pẹ̀lú ẹ̀sùn ìfipábánilòpọ̀	Gbajugbaja oṣere ''Blue Film'' Ron Jeremy tun ti wọ wahala sii lẹyin ti wọn fẹsun kan an pe o ti fipa ba awọn obinrin to le ni mẹtala lọpọ, ti ọmọ ọdun marundinlogun si wa lara wọn. Agbẹjọrọ ijọba ni ilu Los Angeles lo fi lede bẹẹ fun awọn oniroyin. Awọn obinrin naa ni iṣẹlẹ naa waye ni ọdun 2004. Amọ, lọwọlọwọ bayii, Jeremy n jẹjọ ẹsun ifipaba obinrin mẹrin mii lọpọ laarin ọdun 2014 si 2019. Arakunrin Jeremy to jẹ ẹni ọdun mẹtadinlaadọrin ti kopa ninu fiimu ibalopọ ta mọ si  ''Blue film'' to ti le ni ẹgbẹrun ati ẹẹdẹgbẹrin (1700) lati igba to ti bẹrẹ ṣiṣẹ ere naa ni ogoji ọdun sẹyin. Arakunrin Jeremy ti orukọ rẹ gangan n jẹ Ronald Jeremy Hyatt  foju bale ẹjọ ni Osu Kẹfa ọdun yii fun ẹsun ifipabanilopọ. Awọn obinrin to fi ẹsun naa kan an jẹ ẹni ọdun marundinlọgbon, ọgbọn ọdun, mẹtalelọgbọn ati mẹrindinlaadọta ọdun. Agbẹjọrọ fun Jeremy sọ wi pe ko jẹbi ẹsun kankan ti wọn fi kan an, ati wi pe awọn obinrin ni wọn ti ara mọ. O fikun pe o ti le ni obinrin ẹgbẹrun mẹrin ti Jeremy ti balopọ, ti wọn si gbadun rẹ lai fi ẹsun ifipabanilopọ kan an. Nibayii, Arakunrin Jeremy n koju ẹsun ifipabanilopọ ati fifi ọwọ kan ni lọna aitọ oniga-ogun laarin obinrin mẹtalelogun. Mr Jeremy wo iwe Guiness Book of World Records gẹgẹ bi ọkunrin to kopa julọ ninu filmu to n safihan ibalopọ, iyẹn ''Blue Film'', ti wọn si ṣe fiimu Porn Star: The Legend of Ron Jeremy fun ni ọdun 2001 lati sọ itan aye rẹ. Bakan naa ni o ti kopa ninu fiimu Hollywood bii Moby, Guns N' Roses, Armin Van Buuren, LMFAO's Sexy ati I Know It. Ti o ba jẹbi ẹsun ifipabanilopọ ti wọn fi kan an, yoo fi ẹwọn to to aadọrun ọdun jura.	https://www.bbc.com/yoruba/media-53988007
entertainment	"Tope Alabi: MTN, Glo àti Airtel rugi oyin nítorí orin ""Angeli mi"""	"Ileeṣẹ kan ti wọn n pe ni NPC Records Audioworks Limited ni wọn ti wọ awọn ileeṣẹ ikansiraẹni mẹta kan ni Naijiria, MTN Nigeria Communications Limited, Airtel Networks Limited ati Globacom Limited lọ sile-ẹjọ bayii lori ẹsun jibiti. Ko si nnkan meji ti wọn lo mu ki ileeṣẹ NPC Records, to jẹ ti Alaaji Tajudeen Bioku gbe awọn ileeṣẹ ikansira-ẹni yii lọ sile-ẹjọ bi ko ṣe ti orin 'Angẹli Mi' ti gbajugbaja onkọrin igbagbọ, Tọpẹ Alabi gbe jade lọdun 2006. BBC YORUBA gbọ pe ọdun 2005 ni Alhaji Bioku pẹlu Tope Alabi pade nilẹ Amẹrika, nibẹ si ni wọn ti jọ sọ asọyepọ pe ki Tọpẹ Alabi ṣe awo orin kan ti yoo mi igboro titi lede Oyinbo ati Yoruba, ati pe ileeṣẹ NPC Records ọhun un ni yoo gbe orin naa jade. Lẹyin eyi la gbọ pe Tọpẹ Alabi ṣe awo orin 'Angẹli Mi' ati 'My Angel', to si jade l'ọdun 2006. Ọjọ karun-un, oṣu kinni, ọdun 2006 ni Tọpẹ Alabi ati ileeṣẹ NPC Records tọwọ bọwe adehun, ati pe yoo tun ṣe orin naa si fọnran. Ki lo wa ninu iwe adehun naa? Ninu iwe adehun naa la ti gbọ pe ileeṣẹ NPC Records ni yoo ni gbogbo iṣakoso orin yii, ki i ṣe Tọpẹ Alabi, ti wọn si ni Alhaji Bioku ti san gbogbo owo to yẹ fun gbajumọ onkọrin naa. Ọjọ kẹsan an, oṣu karun-un, ọdun 2006 naa la gbọ pe Tọpẹ Alabi ṣe iwe ẹri fun ileeṣẹ NPC Records gẹgẹ bi ẹni to ni gbogbo ẹtọ lori orin 'Angẹli Mi' ati 'My Angel'. Kọjú sí iṣẹ́ ìwàásù táa fí rán ọ, bí bẹ́ẹ̀ kọ́, wà darapọ̀ mọ́ òṣèlú - Ilééṣé ààrẹ sí Father Kukah Ọdun mẹfa lẹyin adehun naa la gbọ pe Alaaji Tajudeen Bioku to jẹ oludasilẹ ileeṣẹ NPC Records gba ileeṣẹ ajọ to n ṣabojuto iwe ẹri fun akọsilẹ lorileede Naijiria, iyẹn Nigerian Copywright Commission, NCC, lati gba iwe ẹri ẹtọ lori awo orin naa. Ọjọ kẹta, oṣu kin-in-ni, ọdun 2012 la gbọ pe ajọ NCC fun ileeṣẹ NPC niwe-ẹri lori orin 'Angẹli Mi'. BBC Yoruba gbọ pe ọjọ kẹẹdogun, oṣu kẹsan, ọdun 2020 ni Alaaji Bioku ṣakiyesi pe ileeṣẹ MTN, Airtel ati Glo ti n ta orin naa f'awọn onibara lori ikanni ""caller tunes"" lai gba aṣẹ lọwọ ileeṣẹ ọhun, ati pe lati ọdun 2011 l'awọn ileeṣẹ ikansira-ẹni mẹta yii ti n ta awọn orin naa. Wọn ni orin mẹta ninu awo orin naa, 'Angẹli Mi', 'Ẹ Gbe Ga', ati 'Jesu Olurapada' ni wọn ta f'awọn onibara wọn lai gba aṣẹ lọwọ NPC Records. Ni ti MTN, wọn ni nọmba 703395, 703398 ati 703405 ni wọn fi n ta awọn orin mẹta naa f'awọn onibara wọn, eyi ti wọn sọ pe ṣe ni wọn fẹẹ fi ọwọ ọla gba awọn loju. Bi aṣiri yii ṣe tu ni wọn sọ pe ọkunrin naa ti sọ fun agbẹjọro rẹ, Oloye Bọlaji Mustapha lati kọwe si MTN lọjọ kẹẹdogun, oṣu kẹsan, ọdun 2020 lati wa ṣalaye ibi ti wọn ti gba aṣẹ orin ti wọn n lo. Siwaju si i ni wọn sọ pe ileeṣẹ NPC nipasẹ agbẹjọro wọn tun kọ lẹta si ileeṣẹ Airtel ati Glo lọjọ kẹẹdogun, oṣu keji, ọdun 2021 ati ọjọ kẹẹdogun, oṣu kẹsan, ọdun 2020 lori ẹsun kan naa yii, ti wọn si ni ko si eyi to dahun niu awọn ileeṣẹ mẹtẹẹta. BBC YORUBA ri i gbọ pe inu oṣu kẹfa, ọdun yii ni igbẹjọ naa yoo waye nile-ẹjọ giga apapọ to wa nilu Ikoyi, nipinẹ Eko."	https://www.bbc.com/yoruba/61142378
entertainment	Wọ́n ń fi mi pamọ́ ni lásìkò ti mo kọ́kọ́ bẹ̀rẹ̀ iṣẹ́ alága nítorí ọmọdé ni mí-Oluremi SAN	"Oluremi Akintola Samuel  nínú àlàyé rẹ̀ fún BBC pé, iṣẹ́ alága ti oun ń ṣe báyìí jẹ́  ọ̀nà láti di àlàfo tó wà láàrín àwọn àgbàlàgbà àti ọmọdé. Nínú àlàyé rẹ̀, ó ni iṣẹ́ alága ìdúró àti ìjòkó ló si jẹ́ nǹkan gboogi to n di iṣe àti àsà Yoùbá mu ni òde òní. Ìyáàfín Oluremi ni rọ gbogbo àwọln ọ̀dọ́ tó ń pinu láti ṣe iṣẹ́ alága láti ni ìfàrada kí wan si ma fi ojú àsà àti ìṣe ilẹ̀ Yorùbá gbolẹ̀. ""Ìdí tí mo fi sọ pé inú oyún ni mo ti bẹ̀rẹ̀ iṣẹ́ alága ni pé, Iṣẹ́ ti màmá mi ń ṣe ni ti mo si ti ń tẹ̀lé wọn lọ ẹnu iṣk láti ìgbà ti mo ti wa nílé ẹ̀kọ́ alákọ́bọẹ̀rẹ̀."" Arabìnrin náà tó ni òun ti fẹ́ pé ogún ọdún lẹ́nu iṣẹ́ alága yìí ṣàlàyé ìrírí rẹ̀ ni ìgbà akakọ́ to gbá iṣẹ́ alága. Ó ní nítorí pé òun jẹ́ ọmọdé, ẹni to bá òun gba isẹ́ náà ni kí on má jẹ́wọ́ fún àwọn tó ni iṣẹ́ pé òun ni yóò ṣe alága. Ni báyìí Olurẹmi SAN ti di ilúmọ̀ọ̀ká Alága idúró nílé àti lẹ́yìn odi."	https://www.bbc.com/yoruba/59619427
entertainment	Zlatan sọ ìtumọ̀ òrin rẹ̀ tó gbòde kan	"O ti ṣe diẹ ti gbajugbaja ọdọ olorin ọmọ Naijiria Zlatan Ibile ti fi ikede sita pe oun yoo gbe orin tuntun kan jade lonii ọjọ kinni oṣu kọkanla ọdun 2019. O pe akọle awo orin naa ti gba ẹnu awọn eeyan kan lori ayelujara ni ""Zanku"" to si funra rẹ sọ loju opo Twitter rẹ pe itumọ bi ẹ ba lo Zanku laarin ọrọ ni pe ""Ma pa mi"". Zlatan ṣe ikede yii loju opo Instagram rẹ lati ọjọ kejidinlọgbọn oṣu kẹwa ọdun 2019 to si mẹnu ba ohun to ti la kọja laye ninu ọrọ rẹ to fi sita. O ni adapọ irora, ẹrin, ijakulẹ, alekun, ibinujẹ, alafia ati bẹẹ lọ loun ti ri laye. ""Ṣugbọn ninu ohun gbogbo naa, Ọlọrun jẹ olotitọ, lai si Ọlọrun i ba ma si ẹni ti a n pe ni Zlatan Ibilẹ"". ""Nitori naa, inu mi dun lati kede gbogbo oniruuru orin to wa ninu awo orin mi tuntun, ZANKU"". Lara awọn ti wọn jọ kọwọ kọ orin naa ni Davido, Burna Boy, Tiwa Savage, Patoranking ati Barry Jhay. Wo lara oriṣiriṣi fọnran ijo Zanku tawọn eeyan n fi sita"	https://www.bbc.com/yoruba/50262477
entertainment	Kizito Mihigo: Akọrin tó fẹ́ lọ darapọ̀ mọ́ ìkọ̀ ajìjàgbara gbẹ̀mí ará rẹ̀ làhàmọ́	Awọn ọlọpaa lorileede Rwanda sọ pe akọrin kan tawọn mu lọsẹ to kọja nigba ti o fẹ sa kuro nilu ti pa ara rẹ ni atimọle. Gẹgẹ bi ohun ti wọn sọ, Kizito Mihigo n gbiyanju lati lọ darapọ mọ awọn ajijagbara kan ni orileede Burundi. Akọrin naa ti lo ọdun mẹta lẹwọn latara bi ijọba ṣe fẹsun kan pe o n gbimọran lati ditẹ gbajọba. Amọ ṣa, awọn ajafẹtọmọniyan lẹyin odi ti fi ọwọ rọ alaye awọn ọlọpaa yi ṣi ẹgbẹ kan. Wọn ni Kizito ko ni erongba lati darapọ mọ awọn ajijagbara kankan bi kii ṣe pe o fẹ lọ si orileede Belgium nibi to ti fi igba kan gbe ri. Bẹẹ ni wọn lawọn ko gbagbọ pe o gbẹmi ara rẹ lahamọ ṣugbọn wọn ro pe awọn ọlọpaa pa ni. Ohun to da wahala silẹ fun Kizito ni orin rẹ to n kọ. Ninu ọkan lara orin to fi sita, o sọ pe o yẹ ki ijọba ranti gbogbo awọn to ku ninu iṣekupani lasiko ogun to waye ni Rwanda lọdun 1994 yala wọn jẹ ẹya Hutu tabi Tutsi. Awọn alaṣẹ lawọn ri ipe rẹ ninu orin naa gẹgẹ bi ọna lati tako ohun ti ijọba sọ pe awọn Tutsi ni wọn ku lasiko ogun to waye nilẹ naa. Eyi lo mu ki awọn alatako ijọba sọ pe wọn doju le e nitori ọrin to kọ yii. Ẹwẹ, ileeṣẹ ọtẹlẹmuyẹ ni Rwanda lawọn ti bẹrẹ iwaadi lati mọ ohun to ṣokunfa iku Kizito Mihigo. Agbẹnusọ ileeṣẹ naa, Michelle Umuhoza sọ fun BBC pe wọn ti gbe oku rẹ si ile igbokupamọ si nibi ti wọn yoo ti ṣe ayẹwo ohun to ṣeku pa.	https://www.bbc.com/yoruba/afrika-51541581
entertainment	Ebenezer Obey: Ìdí iṣẹ́ agbẹjọ́rò tàbí dókítà ni mo rò pé mo ti máa ṣe oríire	"Agbabọje akọrin juju, Ebenezer Obey Fabiyi ti tẹnu bọọrọ lori idi ti iya rẹ ko fi fẹ ko ya sidi orin kikọ. O ni iya to bi oun lọmọ ko fi tọkantọkan ro wi pe oun yoo se isẹ orin nisẹ asela. Ninu alaye ti ilumọọka akọrin yi se fun ileeṣẹ iroyin abẹle Punch, o sọ pe dipo isẹ olorin isẹ dokita tabi agbẹjọro ni iya oun nifẹ si ki oun se. Ko kuku si ẹni to mọ irinajo ẹda, nitori naa lo fi da bi ẹni pe iya Chief Commander fi maa n sọ fun tọsan-toru pe ko sinmi lati maa lu ilu kaakiri, ko si gbajumọ ẹkọ la ti le di dokita tabi agbẹjọro. ""Nise ni mama mi maa n sọ pe, ṣe iwọ ko fẹ soriire laye ni?"" ""Bi o ba kọju mọ ẹkọ rẹ, ti o si di agbẹjọro se o mọ pe awọn eeyan yoo maa pe mi ni iya lawyer ni?"" Obey tun sọ pe mama oun yoo tun beere pe ""ṣe iwọ ko nifẹ si ko ma wa ọkọ ayọkẹlẹ ni?'' O tẹsiwaju pe mama ko mọ ni ati pe oun ko da wọn lẹbi rara. ''Ṣugbọn  nigba ti wọn ri pe isẹ orin yi lọna mi ati pe nnkan ti mo fẹ se niyẹn, wọn fi mi silẹ laaye ara mi.'' Ohun to n fa ifoya fun iya Ebenezer Obey gẹgẹ bi ohun to sọ ko sẹyin igbagbọ tawọn eeyan ni pe awọn olorin a maa mu siga, wọn a si maa mu ọti. Lati le jẹ ki ọkan mama rẹ balẹ, Ebenezer Obey sọ pe oun ṣe ileri lati yago fun gbogbo nkan ti mama oun ko nifẹ si. ""Amọran ti wọn gba mi yi jẹ ojulowo amọran nitori nigba ti mo de oju agbami orin kikọ, gbogbo awọn nkan wọn yi ni mo ba pade."" ''Pẹlu ogo lọdọ Ọlọrun mo ṣe ileri lati yago fawọn iwakiwa yi, mo si dupe pe mo se ileri yi notori ohun lo jẹ ki n yan kin yanju lonii niyẹn.''"	https://www.bbc.com/yoruba/afrika-56808173
entertainment	Kollington vs Barrister: Ọ̀rẹ́ ni èmí àti Barrister kó tó jáde láyé	Ọmọ ni Wasiu Ayinde Marshall jẹ́ si mi -Kollington. Alhaji Ayinla Kollington to je agba oje olorin Fuji ni Naijiria gba BBC lalejo nile won fun iforowanilenuwo. Baba kebe n kwara dahun ibeere nla to n fa ariyanjiyan lagboole Fuji lori eni to da ere Fuji sile. O ni ere Fuji ti wa saaju ki oun ati Ayinde Barrister to bere orin kiko rara. O ni oro apara lasan ni pe oun tabi Barrister ni awon jo da fuji sile. Baba Alatika be gbogbo olorin Fuji lati jebure ki won fowo wonu. O fi Olorun ati Anobi Muhomo be gbogbo olorin fuji ti won je kikida musulumi pe ki won dupe ti won. Aajo aje ni eebu ti emi ati oloogbe Ayinde Barrister fi n bu ara ninu ariyanjiyan wa ninu orin fuji. Koda aw'on Baba nla wa ninu ise orin gan an korin bu ara won ki onikaluku le ta oja tire. Kollington ni ko le se ki ija ma wa laarin awon eniyan laye. O gba imoran pe ti ija ba ti de ki onikaluku pari e ni alaafia fi le joba ni ile aye.	https://www.bbc.com/yoruba/49175655
entertainment	Sex Tape: Small Doctor, Salawa Abeni, Toke Makinwa wà lára àwọn Gbajúmọ̀ tí fídíò ìbálòpọ̀ wọn ti bọ́ sí orí ayélujára ...	"Ọpọlọpọ eniyan lo ti jade lati fi atilẹyin wọn han fun gbajugbaja olorin takasufe, Tiwa Savage ti fidio ibalopọ rẹ jade si ori ẹrọ ayelujara. Oṣẹ to kọja ni Tiwa Savage fun ara rẹ fi lede pe ẹnikan n dunkoko mọ oun nitori o ni fidio ibalopọ oun lọwọ, to si n bere owo. Iṣẹlẹ yii ti mu ki ọpọlọpọ ọmọ Naijiria ma a fi ero wọn han lori awọn gbajumọ lawujọ ti iroyin fidio ibalopọ wọn ti jade si ori ẹrọ ayelujara. Lara awọn gbajugbaja ilumọọka miran ti aworan ihoho wọn ti bọ si ori ẹrọ ayelujara ni;Small Doctor, Salawa Abeni, Toke Makinwa ati awọn miran. Osu Kẹrin, ọdun to kọja ni akọrin Waka lorilẹede Naijiria, Salawu Abeni fi lede pe ẹni kan n dun koko mọ oun lati fi aworan ihoho oun lede ti oun ko ba fun ni owo. Loju opo Instagram rẹ lo ti fi atẹjade ti eni naa fi ranṣẹ si si oju ọpọ ayelujara fun ara rẹ. Ninu atẹjade naa lo ti fi lede pe oun ko ni jẹ ki ẹnikẹni dunkoko mọ oun. Lẹyin naa ni ileeṣẹ ọlọpaa fi panpẹ ọba mu ẹni to n dunkoko mọ Salawu abẹni, ẹni ọdun mọkandinlogun. Ọdun 2017 ni fidio jade nibi ti gbajugbaja olorin takasufẹ ti n fi ọwọ kan ara rẹ ninu fidio ti wọn fi si ori Snapchat. Amọ lẹyin naa ni iroyin jade pe awọn gbajuẹ ayelujara ni wọn gba ọna ẹburu lati wọ ori foonu rẹ, ti wọn si fi fidio naa lede. Osu Kẹrin, ọdun 2020 ni gbajugbaja oniroyin, Toke Makinwa fi lede pe awọn kan ni ti oun ko ba san owo wọn yoo fi aworan ihọhọ rẹ si gbagba. Lẹyin naa lo fi aworan ihoho ara rẹ si sita fun ara rẹ, to si ni pe ayederu ni eleyii ti o wa ni ọwọ ẹni to n dunkoko mọ wọn. Ninu  ọrọ tawọn eeyan n mu bẹnu loju opo ayelujara ni Naijiria, oke tente leleyi to ni ṣe pẹlu fidio ibalopo Tiwa Savage to lu sita wa. Ọkẹ aimọye awọneeyan lo n wa fidio naa bi ẹni  n wa owo ti awọn si n sọ iriwisi ọtọọtọ nipa rẹ. Laipẹ yi ni akọrin takasufẹ naa pariwo sita pe eeyan kan fẹ fi fọnran yi gba owo lọwọ oun to si niboun ko ba san owo oun yoo lu sita. Fidio naa ti wa lu sita bayi ti awọn gbajumọ ori ayelujara ati awọn mii si ti n sọ ero wn nipa rẹ. Die ree ninu awọn to da si ọrọ yi ati nkan ti wn ni lati sọ. Gbajugbaja oṣere tiata Yoruba Iyabo Ojo wa lara awọn to ni ki Tiwa Savage ma ṣe foya lori fidio naa to lu sita. Loju opo rẹ ni Instagram@iyaboojofespris, niṣe lo fi fidio orin Tiwa Savage kan sibẹ to si ni ko si ẹni ti kii gbẹsẹ, ki Tiwa Savage maa bori lọ. Ọrọ yi to ko ko pọ ṣugbọn labẹ rẹ awọn eeyan mii naa tun da si ti ọp n fi atilẹyin wn han si Tiwa Savage pe ko ma ṣe foya. Fun apẹrẹ, @am_tolufatokiladega n beere pe kini Tiwa Savage ṣe to buru?O ni igboya rẹ lati koju ẹni to fẹ fi fidio naa gba owo lọwọ rẹ jẹ iwuri. O ni bi Tiwa Savage ko ba kọ lati san owo fun ẹni naa ni, ki ba ma gbadun owo mẹnumọ to fẹ gba lori nkan to ṣe. Asiko to yẹ ki ẹyin ololufẹ Tiwa fi ifẹ han ree-Daddy Freeze Ilumọọka sọrọsọrọ Daddy Freeze ti dari ọrọ sọdọ awọn to pe ara wọn lololufẹ Tiwa Savage ""Nkan to ṣe,gbogbo eeyan lo n ṣe.Iyatọ to wa ni pe o kan gbe kamẹra lọ sibẹ ni."" O ṣalaye pe  'fọnran ibalopọ' rẹ yi yoo tabuku awọn obinrin ni ko si ni da ko ribẹ O fi kun pe asiko rẹ kawọn obinrin gbaruku ti kan lara wọn ki wn si sinmi lati maa fi ṣe yẹyẹ. ""Ẹni tẹ n wo fi ṣe awokọṣe ree,aayo yin tabi ki lorukọ tẹ n pe.Asiko lo de yi lati gbaruku ti,'' ''Ko nilo owo yintabi nkan mii,ifẹ lo nilo ki  fi han an."" Oṣere Nollywood nii,Susan Peters naa da si ọrọ yi Loju opo r ni Instagram, niṣe lo beere pe ki lo de ti eeyan yoo fiya fidio obinrin ti ko ni fi oju ara rẹ si. ""Ki lo de ti wa tiẹ fi lọ ya fnran fidio gan alara? O fi kun pe ''Ohun kohun to ba ṣe,wa gbẹsan rẹ...gboingboin la wa lẹyin rẹ'' Ọrọ ti Mercy Aigbe naa sọ ko fi taratara yatọ si eleyi ti Iyabo Ojo sọ. Ninu fnran fidio kan ti oun ṣe oṣerebinrin Gorgina Onuoha sọ pe ''ọkunrin to ba nifẹ r ko ni ya fidio ibalopọ yin'' O gba awọn obinrin lamọran pe ki wọn ma ṣe fi gbogbo ọkan tan ọkunrin toun ti bi ifẹ ba ṣe n pa wn bi ọti to. ""Ma fi ọkan tan eeyan tan, koda to fi mọ ọkọ rẹ.'' Kini Tiwa Savage s nipa fidio yi? Ninu ọrọ to fi sita loju opo ayelujara, o ni awọn to wa nidi ki wọn ba orukọ oun jẹ pẹlu fidio naa n binu oun tori pe oun fi ọr naa ṣe awada loju agbo. O ni pẹlu boun ti ṣe logun sita lori fidio naa, oun ti ribi ka wn lọwọ ko. Laiko to n kọrin loju agbo, Tiwa sọ pe ko ni si ni ti yoo ri fọnran fidio yi amọ o jọ pe awọn to n halẹ mọ ti pada fi sita faraye."	https://www.bbc.com/yoruba/afrika-58977207
health	Polio: Bàbá kọ abẹ́rẹ́ àjẹsára kí ọmọ rẹ̀ tó ní àìsàn polio!	Awọn osisẹ eleto ilera ti ni awọn ni abẹrẹ ajẹsara to le tọju awọn ọmọde kaakiri Naijiria, amọ awọn obi miran si n kọ fun ọmọ wọn lati gba ajẹsara. Eyi ni iriri Arakunrin Adamu Misa lati ipinlẹ Yola, ni ẹkun Ariwa orilẹ-ede Naijiria. Misa sọ nipa bii oun se tako lilo abẹrẹ ajẹsara fun gbogbo ọmọ ti oun bi, ko to di pe ọmọ oun kẹta wa ni arun polio, ti o si rọ apa ati ẹsẹ rẹ. Adamu ṣalaye fun Charles, akọroyin BBC pe: Ọmọ rẹ, ọdun mẹjọ lo sun lai si nkan to ṣe e, ki o to wa dii wi pe ko le e gbe apa gbe ẹsẹ ati apa rẹ, ki o to di wi pe wọn gbe e lọ si ile iwosan. Adamu ti wa di eni to n gba awon eniyan ni iyanju lati ma a gba abẹrẹ ajesara ni igbakugba fun awon ọmọ won lati dena aarun to le gba ẹmi wọn. Ki o to di asiko yii, awọn ara agbegbe naa gbagbọ pe ti awọn ba gba abẹrẹ ajẹsara fun ọmọ wọn, awọn oyinbo naa n gba nkankan ninu ẹjẹ ati egungun awọn ọmọ wọn ni. Ajọ ilera ni agbaye, WHO ni orilẹ-ede Naijiria ko i tii lugbadi aisan polio lati ọdun mẹta sẹyin. Ni eyi ti o si seese ki wọn sọ wi pe Naijiria ko le e gburọ aisan polio mọ ti ko ba si iru aisan naa mọ titi di ọdun 2020. Amọ ajọ naa n woye wi pe pẹlu ikọlu Boko Haram ni awọn agbegbe ẹkun Ariwa Naijiria, eleyii ti o le fa ki o ma si imọtoto ni agbegbe naa, o seese ki aisan naa pada. Ajọ WHO naa wa rọ awọn obi lati ma a fun awọn ọmọ wọn ni abẹrẹ ajẹsara ti o ba yẹ nigba kugba, ki o ba le dena aarun ati iku ọmọde lorilẹ-ede Naijiria. Ọpọlọpọ iwadii lo ti fihan pé ọmọ ti ko ba gba abẹrẹ ajẹsara lasiko to yẹ ko gbaa le pada lugbadi arun rọparọsẹ ati awọn ikọlu miran lọjọ iwaju.	https://www.bbc.com/yoruba/afrika-50513189
health	Lẹ́yìn ìròyìn pé káláìsàn ó máa san ẹgbẹ̀rún kan owó iná, ẹlẹ́yinjú àánú fi ẹgbẹ̀rún kan lítà epo dísù ránṣẹ́ sí iléèwòsàn UCH	"Ni ọjọ Aje ni ileeṣẹ BBC News Yoruba gbe iroyin nipa ileewosan nla UCH nibi ti iwe akọranṣẹ labẹle kan ti lu sita . Aṣẹ inu lẹta naa lo ni pe awọn alaṣẹ ileewosan naa fé ki awọn aláìsàn tó bá wà ní ilé ìwòsàn náà óò máa san ẹgbẹ̀rún kan náírà ní ojoojúmọ́ gẹ́gẹ́ bí owó iná. Iroyin to n tẹ BBC News Yoruba lọwọ bayii n sọ pe eeyan kan to ri apinka iroyin naa to lu ori ayelujara pa lanaa ni eyi ti wọn fi ranṣẹ sii lati ilẹ okeere ti gbe owo kalẹ fun rira ẹgbẹrun kan lita epo disu lati fi tan ina ni ileewosan nla naa. Alukoro ileewosan nla UCH, Ogbeni Toye Akinrinọla ṣalaye fun BBC News Yoruba pe ẹlẹyinju aanu kan ti orukọ rẹ n jẹ Họnọrebu Lanre Laoshe se eto aanu naa. O ni pe Laoshe lo pe ileewosan naa to si sọ fun wọn pe oun mọ ipenija ti irufẹ ileewosan nla bii ti UCH lee maa dojukọ laarin bi nnkan ṣe n lọ kaakiri bayii. O ni Họnọrebu Laoshe lo wa gbe owo kalẹ pe ki wọn fi ra ẹgbẹrun kan lita disu fun elo ileewosan nla naa. Ninu atẹjade kan ti awọn alaṣẹ ileewosan nla UCH nilu Ibadan fi sita,  dokita agba nibẹ  Ọjọgbọn Jesse Abiọdun Ọtẹgbayọ kan sara si ẹlẹyinju aanu naa. O pe orukọ rẹ ni Họnọrebu Lanre Laoshe lati ilu Eko fun itọrẹ aanu lati ran ileewosan nla naa lọwọ. Gẹgẹ bi ohun ti Ọjọgbọn Ọtẹgbayọ kọ, Họnọrebu Laoshe sọ pe: “Mo wa ninu ẹgbẹ ikanni ori 'Whatsapp' kan nibi ti iroyin kan ti jade lori ile iwosan UCH pe awọn alaisan yoo maa san ẹgbẹrun kan Naira owo ina. ""Mo kaanu gidi fun ileewosan UCH nitori pe  mo woo pe ki wọn to le fọkan pọ sori igbesẹ bẹẹ a jẹ wi pe nnkan ti kọja ẹmi wọn ni. ""Mo sọ fun awọn akẹgbẹ mi lori ikanni naa pe dipo bibu ẹnu atẹ lu ileewosan UCH, o yẹ ki a wa ọna lati ran ileewosan naa lọwọ ni. Honorebu naa ni pe: “Ogo orilẹ-ede Naijiria ni UCH, Ogo ajumọni gbogbo wa ni ileewosan nla UCH jẹ. Eyi ni mo fi pinnu lati gbe disu ẹgbẹrun lita kan silẹ gẹgẹ bi iwọnba igbesẹ majẹ ko bajẹ temi lati koju ipenija ipese ina mọnamọna ni ileewosan naa.” Ọjọgbọ̀n Ọtẹgbayọ ni ki agogo marun un irọlẹ ọjọ Aje to lu ni epo disu ti Họnọrebu Laoshe ṣeleri ti de ikawọ awọn alaṣẹ ileewosan naa. Ninu ọrọ to ba BBC News Yoruba sọ, alukoro ileewosan nla UCH, Ọgbẹni Akinrinọla ṣalaye pe nigba ti wahala ipese ina fẹ pin ileewosan naa lẹmi lawọn alaṣẹ ileewosan naa fi gbe ipade dide nibi ti aba orisiirisii ti jẹyọ lori ọna ati wa ojuutu si iṣoro ipese ina. Awọn miran n gbamoran orisii bii eyi fun awon alase UCH lati fi wa ojutu si isoro naa: 1.       Mimu ki awọn alaisan to wa nibẹ o san ẹgbẹrun kan Nairia owo ina 2.       Lilọ kaakiri ori ayelujara lati sọ nipa iṣoro yii fun awọn oninudidun ọlọrẹ ti o ba lee ṣe ileewosan naa laanu 3.       Tabi fifi ẹgbẹrun kan owo ina sisan naa sori iye owo ti olukuluku awọn alaisan to ba wa sileewosan naa yoo maa san, ṣugbọn wọn ko ni jẹ ki wọn mọ. Pelu ọpọ imoran mii lo n jade bayii Bakan naa ni ọpọ eeyan n sọrọ si ijọba Naijiria lori pe abuku ijọba to wa lori aleefa ni pe ileewosan Fasiti akọkọ ni Naijiria ko ri owo fi pese ina Oba fun alaisan lasiko yii. Awọn miran tun sọrọ si awọn alaṣẹ pe ajẹbanu wọn ti pọju ninu awon oloselu orilẹede yii. Amọṣa, ko tii si eyikeyi ninu awọn alaisan to wa nileewosan naa to tii san owo naa titi di bi a ṣe n sọrọ yii. Ni kete ti iroyin naa jade lọjọ Aje ni awọn ọmọ Naijiria ti n ba ileewosan naa ṣi iye ti owo naa yoo maa ja si fun wọn lojumọ. Bi awọn kan ṣe n sọ pe iye awọn alaisan to n wọ ileewosan naa lojumọ ko din ni ẹgbẹrun lọna ogun lawọn kan n sọ pe yoo to biliọnu kan naira ti wọn yoo maa ri rejọ lori owo epo disu naa. Amọṣa, nigba ti BBC News Yoruba gbọ ọrọ lẹnu alukoro ileewosan naa, o ni gbogbo aye bẹẹdi to wa lati gba alaisan si ni ileewosan naa ko ju ẹgbẹrun kan o le igba lọ (1, 200). O ṣalaye pe ko si ileewosan kankan lagbaye to le e ni aaye lati gba alaisan ẹgbẹrun lọna ogun lojumọ. O fi kun un pe gbogbo ohun to ṣokunfa wahala yii ko ju bi ileeṣẹ apinna ọba IBEDC ṣe n kuna lati pese ina fun ileewosan naa bi o ti tọ ati bi o ti yẹ. O fi kun un pe nnkan bii aadọta si adoorin rin miliọnu lawọn alaṣẹ ileewosan naa nsan loṣu fun ina ọba ti wọn si tun maa n na bii ogun miliọnu miran lati fi ra epo disu si ẹrọ amunawa gbogbo ti wọn n lo nibẹ. Àwọn aláṣẹ ilé ìwòsàn University College Hospital, UCH, Ibadan, ìpínlẹ̀ Oyo ti ní àwọn aláìsàn tó bá wà ní ilé ìwòsàn náà yóò máa san ẹgbẹ̀rún kan náírà ní ojoojúmọ́ gẹ́gẹ́ bí owó iná. Wọ́n ní èyí jẹ́ láti mú àdínkù bá ìpèníjà tí ilé ìwòsàn náà ń kojú lórí sísan owó iná ọba àti ríra dísù sínú gẹnẹrétọ̀ tí wọ́n fi ń tan iná ní ilé ìwòsàn náà. Nínú ìwé àkọránṣẹ́ lábẹ́lé lọ́jọ́ Kọkànlélógún, oṣù Kẹfà, ọdún 2022 ní owó tó ń lé owó iná ọba àti bí dísù ṣe ń fi ojoojúmọ́ gbẹ́nu sókè si ló mú àwọn pinnu láti ní kí àwọn aláìsàn máa san owó iná tí wọ́n bá lò. Ìwé náà tí alákoso ilé ìwòsàn náà, Wole Oyeyemi buwọ́lu lórúkọ gíwà àgbà ilé ìwòsàn ọ̀hún ní ìgbésẹ̀ yìí yóò jẹ́ kí àwọn le pèsè ìwòsàn tó péye fún àwọn aláìsàn. Bákan náà ló ní àwọn ti buwọ́lu ìpinnu nìyí."	https://www.bbc.com/yoruba/articles/cerg7l8v0z1o
health	Ogbomoso quintuplets birth: Ìyàwó àgbẹ̀ bí ìbarùn-ún lẹ́yìn ọmọ márun-ùn ní Ogbomoso láì ṣe iṣẹ́ abẹ	"Ayọ abara tin-tin ni nile ọkunrin agbẹ kan ati iyawo rẹ, to bi ọmọ marun-un lẹẹkan ṣoṣo nilu Ogbomọsọ nipinlẹ Ọyọ. Dokita ileewosan Ayoka Clinic and Maternity Centre, Oke-Ado, Ogbomọṣọ, Dokita Afolabi Sikirulahi sọ fun BBC Yoruba pe fun'ra obinrin naa, Funmilayo Oluwadara, lo bi awọn ọmọ naa lai ṣe iṣẹ abẹ. Ọjọ kẹrin, oṣu Kẹta, ọdun 2021 lo bi awọn ọmọ naa, ati pe laarin ọgbọn iṣẹju pere. O ni alaafia ni iya ati awọn ọmọ naa wa. Bakan naa ni dokita ṣalaye pe obinrin naa ti bi ọmọ marun-un tẹlẹ, eyi to mu ki apapọ ọmọ ti oun ati ọkọ rẹ ni jẹ mẹwaa. Obinrin mẹrin, ọkunrin kan ni awọn ibarun ti Arabinrin Oluwadara ṣẹṣẹ bi i. A gbọ pe ẹni ọdun mejidinlogoji ni obinrin naa, ti ọkọ rẹ to jẹ agbẹ lati orilẹ-ede Togo, Idowu Oluwadara si jẹ ẹni ogoji ọdun, n gbe ni abule Ahoroko nilu Oyo. Ọgbẹni Oluwadara sọ fun BBC pe niṣe ni ara oun dabi ẹni ti wọn da omi si lara, nigba ti wọn sọ fun oun pe ibarun ni iyawo oun bi. O ni ""o kọkọ dabi pe ki n salọ, ṣugbọn nigba ti mo ro o pe iyawo mi ni, emi ni mo si fun loyun, ni mo ṣe duro"". O si ti n bẹbẹ fun iranlọwọ lati ọwọ ijọba ati araalu fun iranlọwọ, nitori pe wọn ko ti i owo ileewosan san."	https://www.bbc.com/yoruba/56344114
health	Malaria Mosquitoes: Ẹyẹ nìkan kọ́ ló ń kọrin, ẹ̀fọn náà ń kọ	Titage ìfẹ́ laarin awọn ẹranko ti Ọlọrun da nigba miran ko le lati mọ nitori pe ọpọ eniyan n ba wọn gbe tabi ṣetọju wọn. Nitorinaa fun apẹrẹ, àwọn ẹyẹ nìkan kọ́ ló lóhùn orin, ẹ̀fọn náà ń kọ koda wọn ni eyi ti wọn n kọ yatọ fun ibalopọ laarin akọ ati abo. Nínú fídíò yìí lẹ ti leè gbọ́ kedere, orin ìfẹ́ tí wọ́n máa ń kọ́ ṣáájú ìbálòpọ̀. Iyẹ awọn ẹfọn lo maa n da orin silẹ. Abo ẹfọn maa n kọrin pẹlu ohun isalẹ tori iyẹ rẹ kere, iru ohun yẹn ni eyi ti awọn eeyan maa n pe ni ohun inu yara. Eyi si lo ma n jẹ ki akọ ẹfọn da ohun abo mọ laarin ọgọọrọ kokoro ko da ko ma jẹ laarin ẹfọn. Awọn oniwadi ti tun tu idi aṣiri awọn wo titi wọn fi ni awọn lee kọ orin ifẹ laarin awọn ẹfọn lati lee da wahala silẹ lagbo ẹfọn ki adinku lee ba ijamba ti wọn n fa lara eniyan.	https://www.bbc.com/yoruba/49779481
health	US travel: Orílẹ̀èdè Amẹ́ríkà ti ṣí ibodè wọn padà lẹyìn oṣù ogún	Bẹrẹ lati ọjọ Ajé, awọn arinrin-ajo to ba ti gba gbogbo abẹrẹ ajẹsara COVID-19 wọn pe yoo lanfaani lati wọ orileede Amẹrika. Nkan bi ọdun kan ati oṣu mẹjọ sẹyin ni  wọn ti ibode ilẹ naa lasiko ti Aarẹ Donald Trump fi ni iṣakoso. Igbesẹ yi kan awọn ti kìí ṣe ọmọ Amẹrika lati orileede ọgbọn. Ninu wọn l'awọn to wa lati ilẹ Gẹẹsi ati awọn tó wà lati awọn orileede to wa ni Yuroopu. Ọpọ ni ko raaye foju kan mọlẹbi wọn, ti ètò ọrọ aje irinajo afẹ si dẹnukọlẹ lasiko naa. Yatọ si ilana pe awon to ba fẹ wọlé pada gbọdọ ti gba abẹrẹ ajẹsara, awọn ilana mi wa ti Amẹrika gbe kalẹ. Àjọ to n gbogun ti àjàkálẹ̀ aarun ni Amẹrika, CDC ni ofin lori iru abẹrẹ ajẹsara ti wọn faramọ ki eeyan to le wọ ilẹ wọn. Awọn abẹrẹ naa re e: •Johnson & Johnson •Pfizer-BioNTech •Moderna •AstraZeneca, •Covaxin •Covishield •BIBP/Sinopharm •Sinovac Yatọ si pe wọn gba abẹrẹ pe, arinrin-ajo gbọdọ mu ẹri to fi hàn pé ayẹwo COVID-19 tọka sí pé wọn kò laarun náà. Ọjọ mẹta sí igba ti wọn ba rìn irinajo ni wọn gbọdọ ti ṣe ayẹwo yi. Iwe ẹri yi ko pọn dandan fun awọn ọmọde, ṣugbọn awọn ti ọjọ orí wọn kòbá kọja ọdun meji sí metadinlogun yoo ṣe ayẹwo laarin ọjọ mẹta sí marun un ti wọn ba wọ Amẹrika. Yato si iwe ẹ̀rí yi, èèyàn lè tún mu ẹri to ṣafihan pe eeyan moribọ lọwọ COVID-19 laarin oṣu mẹta sẹyìn ṣaaju irin-ajo rẹ. Ṣaaju asiko yi Amẹrika fòfin de awọn ọmọ orilẹede wọnyi lati ma ṣe wọ ilẹ wọn nitori COVID-19. Orileede naa ni: Ohun tó wà nílẹ̀ bayi ni pé kò sí idiwọ mọ, fun awọn eeyan lati awọn orilẹ-ede naa lati wọ Amerika pada. Bi eeyan ba ṣa ti gba abẹrẹ ajẹsara COVID-19 rẹ pe,kò sí idiwọ lati wọ Amẹrika nisinyii.	https://www.bbc.com/yoruba/afrika-59211039
health	Gosiame Sithole: Ìyàwó bímọ mẹ́wàá lẹ́ẹ̀kan ṣoṣo lẹ́yìn tó ti bí ìbejì tẹ́lẹ̀	Iṣẹ Eledumare, awa maridi nio, nitori ko si ẹda kan to ye. Obìnrin kan lorilẹede South Afrika ma ni Eledua fi ọmọ mẹwaa ta lọrẹ ẹ lẹẹkan ṣoṣo. Gẹgẹ bí iwe iroyin Daily Mail ṣe sọ, Goaiame Thamara Sithole to jẹ ẹni ọdun mẹtalelọgbọn ti kọkọ bi ibeji tẹlẹ. Ṣugbọn ni báyìí ọkunrin meje ati obinrin mẹta lawọn ọmọ ti Eledumare ṣẹṣẹ fi ta idile rẹ lọrẹ. Ọkọ obinrin naa, Tebogo Tsotetsi sọ fáwọn akọroyin pe iṣẹ abẹ ni wọn fi gbẹbi awọn ọmọ naa nile iwosan kan niluu Pretoria lọjọ Aje. Pabambari rẹ ni pe Tsotetsi ko niiṣe kan lọwọ. O ni lootọọ ni inu oun dun amọ ominu ṣi n kọ oun bakan naa. Arabinrin Sithole ṣalaye pe awọn ko loyun lọna Igbalode IVF tabi ọna mii. Ṣugbọn awọn dokita sọ pe ọna Igbalode IVF at'awọn ọna mii lo le mu ki ọmọ pọ to bayẹn lẹẹkan ṣoṣo. Tsotetsi to jẹ ọkọ arabinrin naa lo kọkọ sọ fáwọn akọroyin nipa ibi awọn ọmọ mẹwaa ọhún. Sithole ni awọn dokita kọkọ sọ foun pe ọmọ mẹfa lo wa ninu oun, nigba to ya, ayẹwo scan fihan pe mẹjọ ni. O ni nigba ti wọn n gbẹbi foun lọwọ ni wọn ri pe mẹwaa láwọn ọmọ to wa ninu oun.	https://www.bbc.com/yoruba/afrika-57418209
health	Osun spider man: Mo ń ṣe ìtanijí láti gbógunti ìdọ̀tí láwùjọ ló sún mi dé ìdí 'Spider-man'	Mo korira idọti pupọ- Jonathan Olakunle Olanlokun Ooru maa n mu mi nitootọ ti mo ba wa ninu aṣọ alantakun mi- Jonathan Ariwo ọkunrin alantakun to n fọ ilu Osogbo mọ nipinlẹ Osun ni Iwo oorun guusu Naijiria ni aye n pariwo lori ayelujara bayii. Eyi lo mu ki Abeeb Alawiye to jẹ ọkan lara awọn akọroyin BBC Yoruba lọ wa a kan ni Osogbo. ẹwo ohun ti wọn ba bọ ninu fọnran fidio yii. Bawo ni 'Spider Man'se bẹrẹ iṣẹ naa? Ogbeni Jonathan Olakunle Olanlokun salaye fun BBC Yoruba pe oṣu kejila, ọdun 2020 ni oun bẹrẹ si ni wọ aṣọ naa. O salaye pe orilẹ-ede America ni oun ti wa aṣọ naa kan ko too de si Naijiria fun oun. O ni ìran lati bẹrẹ itaniji lati gbogun ti iwa idọti ni o sun oun de idi fifi aṣọ alantakun gba opopona ati adugbo ati ọja kaakiri Osogbo.	https://www.bbc.com/yoruba/61272052
health	Tradomedical Doctor Oluseyi Atanda: Báyìí ni mo ṣe ń fi ìṣègùn òyìnbó àti ti ìbílẹ̀ tọ́jú	"""Baa ṣe n dagba taa n kọ iwe ti oyinbo lọ ni Fasiti naa la n kọ ti ifa ninu ile. Àwọn kan ṣaa lo ti n ṣe iwosan ki Dokita o to de aye"". Dokita onimọ nipa ẹya ara obinrin ati bi wọn ṣe n loyun, bimọ ti oloyinbo n pe ni Consultant Gynaecologist ni Dokita Oluseyi Atanda lo ba tun bu iyalẹnu kun iṣẹ imọ iṣegun oyinbo to n ṣe nipa fifi ẹsẹ ile tọọ, oun naa si ni adifa ti yoo baa yin fi ẹsẹ ile tọ ọ bi ẹ ba nifẹ sii. Oúnjẹ tí àwọn Onífá tí wọn ń gbé wá sílé wa ló mù mí fi ẹsìn Krìstẹnì sílẹ dí Ogbójú Babaláwo àti Ẹ̀lẹ́bọ – Oluwo Olakunle Ìtàn Ọba Yorùbá tí wọ́n yẹgi fún torí ó jí ọmọ gbé ṣe ètùtù 'Abínibí ní ọfọ̀ àti àyájọ́ jẹ́ fún mi' Mọ̀ síi nípa iṣẹ́ tí Àjẹ́ ń ṣe ní China, Japan àti gbogbo àgbáyé, kò síbi tí wọn kò sí- Abiodun Fatomilola Babalawo lo le mo òun ti yóò gbẹyin ọ̀sándòru Oluseyi ba BBC Yoruba sọ nipa bo ṣe n ko imọ iṣegun mejeeji yii pọ. Bo ba ṣee ni ti oyinbo ti ko jẹ, a si ti ẹsẹ ile bọ ọ boya ifa yoo jẹ. Ile iwosan ti ileewe giga Ladoke Akintola lo ti n ṣiṣẹ gẹgẹ Dokita, ilee rẹ lo ti n ṣiṣẹ gẹgẹ bii Babalawo koda o tun gboye ninu imọ iṣegun iobilẹ - oun ni Ajana Awo ti ilu Osogbo to si tun jẹ Aarẹ ẹgbẹ awọn oniṣegun ibilẹ lapapọ nipinlẹ Osun. Ẹ gbọ́dọ̀ ríi wípé Nnamdi Kanu yọjú sí ilé ẹjọ́ lónìí - Agbẹjọ́rò Wo àwọn gbajúmọ̀ míràn yàtọ̀ sí Tiwa Savage tí fídíò ìbálòpọ̀ wọn ti bọ́ sí orí ayélujára ... Wo ohun tí Baba Ijesha sọ fún BBC níbi ìgbẹ́jọ́ rẹ̀ tó wáyé lónìí"	https://www.bbc.com/yoruba/58991397
health	Expired goods in Nigeria: Jíjẹ tàbí lílo nkan tí ọjọ́ ti lọ lórí rẹ̀ le fa àìsàn tàbí ikú	"Ọjọbọ ni ajọ to n daabo bo ẹtọ awọn onibaara ni Naijiria, FCCPC, ti ẹka ileeṣẹ Apples and Pears Limited pa nilu Abuja. Ileeṣẹ naa n ṣe awọn nkan ti ẹnu n jẹ bi i Laziz salad cream, Laziz mayonnaise, Laziz vegetable oil, ati awọn nakn miran. Gẹgẹ bi ajọ FCCPC ṣe sọ ninu atẹjade kan to fi sita lori ayelujara Twitter rẹ, ajọ naa sọ pe awọn awọn eeyan kan to ra ororo ileeṣẹ naa ti ọjọ ti lọ lori wọn nilu Abuja lo fi ọrọ to ajọ naa l'eti. Eyi si lo mu ki ajọ na wá olu ileeṣẹ na kan ni opopona Ibadan si Eko, ṣugbọn, ilẹkun ibẹ wa ni titi pa. Ajọ FCCPc sọ pe ninu iwadii oun lo ti han pe ọna ti ko tọ ọ ni ileeṣẹ naa n gba ṣe ororo naa, to fi mọ bo ṣe n rọ oro naa sinu ọra, ni ẹka ileeṣẹ rẹ ni Abuja. ""Ẹka ileeṣẹ naa ti wa ni titi pa , bẹẹ ni yoo si wa tiit ti ajọ FCCPC ati NAFDAC yoo fi gbẹsẹ le awọn ọja ti ọjọ ti lọ lori wọn. Ati ti o ba to o tẹwa lọrun pe ileeṣẹ Apples and Pearsyoo ma ṣe iṣẹ rẹ lọna to ba ofin mu."" Sham T Kolo, Oludari ẹka iwadii ati ninu ajọ naa sọ fun BBC pe o ṣeni laanu pe awọn onibaara ọja ni Naijiria kii bikita lati yẹ deeti ọjọ ti nkan ti wọn fẹ ẹ ra yoo ti ẹnu bodo. Wo igbesẹ to yẹ ki o gbe ṣaaju rira ọja kankan: O ṣalaye pe ohun to ṣe koko ni pe ki onibara la oju rẹ silẹ daadaa, ki o si fi iye si nkan ti o ba n ra nipa ọjọ ti iwulo rẹ yoo d'opin. Onimọ nipa eto ilera, Dokita Habibat Alimọ sọ pe bi  ọjọ ba ti lọ lori nkan jijẹ tabi lilo tumọ si pe, anfaani ati iwulo rẹ ti n dinku tabi bajẹ. O fi kun ọrọ rẹ pe inu rirun, eebi, igbẹ gbuuru, pipọ ẹjẹ, aisan jẹjẹrẹ, tabi iku ni lilo nkan bẹ ṣaba ma n yọri si. Eyi si le mu ki ẹni naa di eero ileewosan. ""Bi ọjọ ba ṣe n lọ si lori rẹ, ni ewu to rọ mọ lilo iru nkan bẹ n pọ si. Ko ti ẹ tẹ lati jẹ iru nakn bẹ lẹyin ọjọ kan ti ọjọ ori rẹ ba ti kọja."" O sọ pe ko tọ ọ lati jẹ tabi lo ohunkohun ti ọjọ ba ti lọ lori rẹ nitori pe awọn kokoro aifojuri to lewu fun ara ni yoo ti farahan ninu iru nkan bẹ. ""Jijẹ iru nkan bẹ ko yatọ si jijẹ majele, ile iwosan si ni wọn gbọdọ gbe ẹni naa lọ ni kiakia."" O wa ṣeeṣe ki nkankan ma ṣẹlẹ ni kiakia lẹyin jijẹ tabi lilo nkan ti ọjọ ori rẹ ti kọja. Iru nkan bẹ ma n fi oró silẹ sinu agọ ara ni, to si le fa akoba lọjọ iwaju."	https://www.bbc.com/yoruba/awon-iroyin-miran-53775696
health	Amitabh Bachchan: Òṣèré India, Amitabh Bachchan tó lùgbàdì ààrùn Coronavirus ti móríbọ́	"Gbajugbaja oṣere fiimu India, Amitabh Bachchan ni oun ti bọ lọwọ arun COVID-19 to da oun wolẹ. O kede loju opo Facebook rẹ pe oun gba idaniloju imularada oun lẹyin ayẹwo ni ileewosan ati pe lọwọ yii oun ti kuro ni ileewosan, bi o tilẹ jẹ wipe yara iyasọtọ ni oun yoo ṣi wa. Gbajúgbajà òṣèré Bollywood míràn tó jẹ́ aya fún ọmọ Bachchan, Aiswarya Rai àti ọmọ rẹ̀ obìnrin ni àyẹwò ti fi hàn pé àwọn náà ni ààrùn náà. Àyẹwò yìí jáde lẹyin ọjọ kan ti bàbá ọkọ rẹ̀ Amitabh Bachchan náà lùgbàdì ààrùn Covid-19. Kò dáju bóya ìyàwó àti ọmọ rẹ̀ náà wà nilé ìwòsàn. Ẹ̀wẹ̀, ìròyìn ayọ̀ ni pé, ìyàwó Amitabh Bachchan tó tun jẹ gbajúmọ̀ òṣèré bákan náà, Jaya Bachchan kò ni ààrun náà. Bakan náà ni àwọn alaṣẹ ni Mumbai ti fi akọlé si ẹnu ọ̀nà ilé Bachchan gẹ́gẹ́ bi ibi ti ẹnikẹ́ni kò gbọdọ̀ dé ""(Containment Zone)"" Gbájúgbajà òṣèré ní orílẹ̀-èdè India, Amitabh Bachchan àti ọmọ rẹ̀ Abhishek Bachchan ti kéde lójọ́ Ẹti, ọjọ́ kọkànlá, oṣù keje, ọdun 2020, pé àyẹwò tí gbé e jáde pé àwọn ti lùgbàdì ààrùn Covid-19. Bachchan jẹ́ ọ̀kan gbòógì ti wọ́n kà kún òṣèré tó làmìlaaka jùlọ ni orílẹ̀-èdè India nígbà gbogbo. O wá rọ gbogbo àwọn tó ti ní ǹkan ṣe pẹ̀lú òun lọ́jọ́ díẹ̀ sẹ́yìn láti lọ ya ara wọ́n sọ́tọ̀ tàbi ki wọ́n lọ fún àyẹwò láti mọ ipò ti wọ́n wà. Báyìí lo ṣe kọ sójú òpó Twitter rẹ, ""Mo ti lùgbàdì ààrùn Covid-19"", mo ti lọ si ilé ìwòsàn. Àwọn ilé ìwòsàn ti sọ fún àwọn alábójútó ètò ìlera orílẹ̀-èdè. Gbogbo ẹbi mi ló ti lọ fún àyẹwò, a ń duró fún èsì àyẹwò wọ́n,"" Lójú òpó Instagram bákan náà ni ọmọ ti kéde tirẹ̀ pé òun àti bàbá òun ni àwọn jọ ni ààrùn náà tí àwọn si ti lọ fún ìyàsọ́tọ̀. Abhishek sàlàyé pé, àwọn ń fàmi hàn sùgbọ́n kò nira ju bóṣe yẹ lọ . Abhishek Bachchan ní òun àti ̀bàbá òun ti lọ si ilé ìwòsàn. ""A ti sọ fún gbogbo àwọn tọ́rọ̀ kan, gbogbo àwọn ẹbi tó kù àti àwọn òṣìṣẹ̀ ti sàyẹwọ̀ pẹ̀lú. "" Mo rọ gbogbo ẹ̀yin olólùfẹ́ wa kí ẹ lọ fi ọkàn balẹ̀, ẹ má fòyà, àsìkò yìí yóò kọjá"" Ọkùnrin ẹni ọdún mẹ́tàdínlọ́gọ́rin náà ti lókìkí nínú iṣẹ́ to yàn láàyò lọ́jọ́ pípẹ́ wá, ti ó sì ti fàra hàn nínú eré tó tó ọgọ́sàn-án láti bi ààdọ́ta ọdún sẹ́yin. Orílẹ̀-èdè India jẹ́ ọ̀kan lára àwọn orílẹ̀-ède ti ààrùn Covid-19 ti sọṣẹ́ julọ, pẹ̀lú ènìyàn ẹgbẹ̀run mẹ́jọ lé díẹ̀ to ti ni ààrùn náà ti ènìyàn to lé ni ẹgbẹ̀rún méjìlélógún sì ti báa rìn."	https://www.bbc.com/yoruba/53382139
health	Mental Health: Ko yẹ ki ìrònú ya èèyàn ní wèrè, ṣo ẹ̀dùn ọkàn rẹ síta!	"Ọpọ ironu lo n ṣokunfa ifunpa giga to n ṣakoba fun ilera ọkan ati ara ati ọpọlọ ẹda. Awọn onimọ n fọn rere pataki nini ilera pipe laifi ironu ṣe ara ẹni lese nitori pe ohun ti ko to ṣi maa ṣẹku. Ajọ ilera iṣọkan agbaye sọrọ lori ironu yii pe: Ti ironu ba pọju lo maa n fa irẹwẹsi ọkan ni eyi to maa n jẹ ki ẹlomii fẹ gbẹmi ara rẹ. Ayajọ gbigbogunti iṣeku pa ara ẹni. Suicide Prevention: ìwọ́de yìí wáyé láti gbógun ti pípa ara ẹni Pípa ara ẹni kìí ṣe ọ̀nà àbáyọ sí ìṣòro rárá -Glittow Ajọ ilera agbaye ni ẹmi kan maa n sọnu laarin ogoji iṣẹju aaya lataari pe ẹni naa pa ara rẹ ni. O le ni ẹgbẹrin eniyan to n pa ara wọn lọdọọdun gẹgẹ bi akọsilẹ WHO ṣe sọ ati pe eyi ni ọna ijade laye keji laarin awọn ọdọ ti ọjọ ori wọn ko ju mẹẹdogun si mọkandinlọgbọn. Bẹẹ ajọ ilera agabye ni ọpọ kii fẹ sọrọ nipa rẹ. Ọpọlọpọ awọn ajọ lo ti n sọrọ nipa rẹ ni Naijiria bayii bii àwọ GliHow Hope Foundation ti wọn rin kiri ni ipinlẹ Eko lati fi sami ayajọ ọjọ gbigbogun ti pipa ara ẹni lagbaye. Oluwatobi Abodunrin, Monique ati Oluṣeyi Ṣorẹmẹkun ti wọn ba BBC sọrọ lasiko iwọde gbogun ti ipara ẹni to n gbilẹ laarin awọn ọdọ Naijiria. wọn ni ki iru ẹni to n ronu lati pa ara rẹ yii ro ti ẹbi, ara, ọrẹ ati iyekan to fẹ fi silẹ ninu ibanujẹ. Iṣẹ iwadii kan ni America fidiẹ mulẹ pe fun ẹnikan ṣoṣo to ba pa ara rẹ, eniyan marundinlogoje lo maa mọ ọ lara pe ẹni awọn lọ. Omowe Julie Cerel ti fasiti Kentucky ṣiṣe lori iru ipa ti ẹni to pa ara rẹ maa n ni lara ẹbi, ara, ọrẹ ati ojulumọ. Eyi lo mu wa woye àwọn ọna ti eeyan fi le ṣi ọkan ẹni to n ronu lati pa ara rẹ kuro ninu ironu bẹẹ lasiko yii. Ko si ọna ti eeyan ko le gba fi ba iru wọn sọrọ. Ṣaa ti lo ọnakọna to ba wu ọ lati fi ba iru ẹni naa sọrọ gẹgẹ bi Emma Carrington to jẹ agbẹnusọ Rethink UK ṣe sọ fun BBC. O ni fi ara balẹ ba iru ẹni naa sọrọ laikanju rara ki o ma baa muu ronu sii. Irufẹ awọn to n ronu lati pa ara wọn ko ni gbendeke ọjọ ori kan ni pato. Lọdun 2016 ni a rii  pe ọkunrin pọ to pa ara wọn ju obinrin lọ. Ṣugbọn odiwọn yii yatọ lati orilẹ-ede kan si ikeji ati ni asiko ọtọọtọ. Orilẹ-ede Russsia lo ni diwọn awọn ti wọn pa ara wọn ju lọkunrin ni agbaye lọdun 2016 ni eyi ti wọn fi fidiẹ mulẹ pe ọti ati ironu nii ṣe pẹlu pipa ara wọn lasiko naa. Ṣugbọn ọpọ ninu awọn ti wọn maa n pa ara wọn kan maa n deede ronu pe o to gẹẹ ni, ki opin de lasiko naa lojiji. Iwadii fihan pe ti eeyan ba ti n ronu aroju, to ni iṣoro bii ti owo ati ikọsilẹ tabi aisan kan ni o maa n ronu lati pa ara rẹ. Iwadii WHO ni awọn to n ronu, ti wọn ni idojukọ, ti wọn n koju iwa ipa kan tabi ti wọn ti padanu nkan tabi ti wọn ro pe awọn ko ni alafọrọlọ lo maa n saaba pa ara wọn. Ọpọ eeyan lo maa n ro pe ko si ẹni ti awọn fi oju jọ koda ti wọn ba wa laarin ero pupọ. Idi niyii ti a fi gbọdọ ran ara wa lọwọ lati din pipa ara ẹni ku lawujọ. Ajọ olera agbaye WHO ni ijọba le gbogun ti pipa ara ẹni lawujọ nipa ṣiṣe awọn nkan wọnyii: Ajọ awọn ọlọpọlọ ti ni iyatọ wa laarin awọ=n itan kan to wọpọ ati igbagbọ ti kii ṣe ootọ. Okan nibẹ ni pe sisọrọ nipa pipa ara ẹni maa jẹ ki eeyan ronu lati pa ara rẹ. Ṣugbọn Beyond Blue ti Australia ti fihan pe sisọrọ nipa pipa ara ẹni le mu iru ero bẹẹ kuro lọkan ẹni to fẹ pa ara rẹ. Julia Gillard to ṣaaju iwadii oni ọọdunrun eeyan yii fihan pe awọn eniyan kii fẹ gba ẹni to fẹ pa ara rẹ nimọran nitori ẹru. ""kii ṣe dandan ki o jẹ oṣiṣẹ eleto ilera  ki o too le gba iru ẹni bẹẹ ni imọran to yẹ. Ṣaa jẹ ẹni ti ọkan rẹ mo to ṣetan lati sọrọ"" ni imọran Gillard. Carrington ni ki o rii pe o ko sọ ara rẹ di adajọ lori aye ẹni naa. Koda o le ṣi oju wọn si ọna abayọ si iṣoro wọn ti awọn gan an ko ronu nipa rẹ. ""Ti ọkan rẹ ko ba balẹ lori ẹnikan, bẹrẹ si ni beere wọn lojoojumọ. Ki o maa beere bi nkan ṣe ri lọdọ wọn ni asiko kọọkan. Eyi ṣeeṣe ko fi wọn lọkan balẹ lasiko yii"". O yẹ kii o sọ ara rẹ di irufẹ ẹni ti wọn le fọkan tẹ ki ọkan wọn le bale si ijiroro yin papọ ti wọn a fi yi ọkan wọn pada."	https://www.bbc.com/yoruba/49652421
health	Gómìnà díbọ́n bíi aláìsàn lọ ṣèwádí aṣemáṣe àwọn òṣìṣẹ́ iléèwòsàn, ọ̀rọ̀ kọ sísọ	Gomina ipinlẹ kan to fi aṣiri ipo rẹ pamọ ls si ile iwosan kan ṣugbọn ohun to ba pade nibẹ kọja sisọ. Muthomi Njuki Gomina ipinlẹ Tharaka Nitu, Arakunrin Muthomi Njuki ṣe abẹwo si ileewosan kan. Ko fẹ ki wọn mọ pe oun lẹni to wa bẹ wọn wo lo mu ki Muthomi wọ aṣọ agbojo kan pẹlu ibomu ati fila eleyi ti yoo mu ko ṣoro fun ẹnikẹni lati daa mọ. Gbogbo awọn to wa nile iwosan naa ni ko da gomina agbegbe naa to wa bẹ wọn wo mọ, ṣe awọn agba bọ wọn ni irinisi ni isọnilọjọ. Eredi igbesẹ gomina Muthomi Njuki ni lati tu aṣiri ihuwasi awọn dokita ati nọọsi ileewosan si iṣẹ ti wọn n gba owo oṣu fun. Iroyin sọ pe, oniruuru ẹhonu ati iwe ifisun lawọn araalu ti kọ sii lori ohun ti oju wọn n ri nigba ti wọn ba lọ si ile iwosan. Ọpọ awọn araalu ni agbegbe naa niwọn n fi apa janu pe nigbakugba ti awọn ba ti lọ si ileewosan naa lo maa n gba awọn dokita ati nọọsi ibẹ lọpọ akoko ki wọn to da awọn lohun. Bakan naa ni wọn tun n kerora pe wọn tun lee ma da awọn lohun, ki wọn ni ki awọn lọ pada lọjọ miran. Ibi aye awọn to wa fun iwosan ni gomina Muthomi joko si fun ọpọlọpọ akoko, nibi to ti n wo iṣesi awọn dokita ati nọọsi ileewosan naa. Nigba to pẹ, lo dide to si yọ gbogbo ohun to wọ fi bo aṣiri idanimọ rẹ kuro. O da wọn lẹkọ lori ihuwasi iṣẹ ẹni, to si gba wọn nimọran pe ki wọn rii daju pe wọn n ṣe iṣẹ ti wọn n gbowo oṣu fun pẹlu ibẹru Ọlọrun.	https://www.bbc.com/yoruba/afrika-59109597
health	Child Labour: Òbí mi kú nígbà ti mo wà lọ́mọ́ ọdún kan'	Emi ati ọrẹ mi la jọ n tọrọ owó fún ìyá àgbà -ọmọde Fifi ọmọde ṣowo wọpọ ni ilẹ Afrika ṣugbọn tilẹ Naijiria lo pọ ju. BBC Yoruba jade lọ ṣiṣẹ iwadii nipa ọrọ yii ni eyi ti o ti hande pe ko dun mọ awọn ọmọ ninu. Ajọ iṣọkan agbaye to n risi ọrọ ọmọde ni agbaye UNICEF ni orilẹ-ede Naijiria lo ni ọmọde ti ko lọ sile iwe ti pọju lagbaye. BBC ba ọmọde kan ti o sọrọ lori iriri rẹ bi oun ṣe n tọrọ owo. O ni owo ti oun ba tọrọ yii ni oun ati iya agba maa jọ fi n jẹun. O ni mẹnuba bi oun ṣe fẹ ko sọwọ oniṣekuṣe nigba kan.	https://www.bbc.com/yoruba/48646088
health	'Lassa Fever' kọ́ ni ààrùn tó padà wá, mọ̀ nípa ààrùn yìí tó ti pa èèyàn 15 ní Benue	Mínísítà fún ètò ìlera ní Nàìjíríà, Dokita Osagie Ehanire ti kede pe awọn akọṣẹmọṣẹ[ti koju bọ ọrọ arun ajoji kan to dede ṣẹ yọ ni ipinlẹ Benue. O ni abọ to jade wa lati ibudo ayẹwo ti wọn mu u lọ fihan pe kii ṣe arun iba Lassa ṣugbọn pe awọn ṣi n duro de esi. Titi di akoko yii, Naijiria ko tii ko firi aarun to n ja rain-rain ni orilẹede china, Coronavirus, ṣugbọn ki la wa mọ nipa arun tuntun yii? Mínísítà fún ètò ìlera ní Nàìjíríà, Dokita Osagie Ehanire ba awọn oniroyin sọrọ wi pe aarun ọhun ti pa eniyan to to mẹdogun bẹẹ si ni o le ni awọn ọgọrun to ti ko o. Ṣe ni arun yii maa n mu ki iku ati ẹsẹ eeyan wu Ẹwẹ, ijọba Naijiria ni awọn n fura pe boya awọn kẹmika ti wọn fi n pa ẹja lo n fa arun yii. Ibudo to n ri si didojukọ aisan ni Naijiria (NCDC) ti ran ikọ oniṣẹ pajawiri lọ si ipinlẹ Benue kanm kanm lati lọ bu wa lara omi ọhun. Minisita eto ilera ni kii ṣe iba Lassa ṣugbọn awn ko ri nkan to jọ mọ Coronavirus bayii ayafi igba ti esi ba to jade. Gẹgẹ bo ṣe wa bayii, iba Lassa ti n ba orilẹede Naijiria finra to si ti pa to eniyan mẹtadinlaadọta lọdun 2020 yii nikan bẹẹ si ni o ti ṣakoba fun awọn eeyan ipinlẹ mẹtalelogun gẹgẹ bi ibudo NCDC ṣe sọ ọ.	https://www.bbc.com/yoruba/51424986
health	Yemi Osinbajo: Àlàyé rèé lórí bí iṣẹ́ abẹ ẹsẹ̀ tí igbákejì ààrẹ ṣe lọ ní ìrọ̀rùn	"Alaafia ti de ba Igbakeji Aarẹ oriléede Naijiria, Ọjọgbọn Yemi Osinbajo lẹyin ti o dero ilewosan lati sisẹ abẹ. Ile iwosan Duchess International Hospital to wa niluu Eko ni igbakeji aarẹ ti sisẹ abẹ naa. Isẹ abẹ naa lo waye nitori bi o ṣe ni irora ooreekoore ni ẹsẹ re lọjọ Satide. Osinbajo ni o kede loju opo Twitter pe lootọ ni oun wa nile iwosan lati sisẹ abẹ. Dokita ile wosan ọhun, Adedoyin Dosunmu Ogunbi ninu atẹsita kan ti o fi sita fun awọn akoroyin ni isẹ abẹ naa waye, ti ko si ba odi lọ lara igbakeji. Ogunbi ni awọn akọsẹmọsẹ dokita oyinbo lo ṣe isẹ abẹ ọhun Atẹsita ti Ogunbi fi si ita ni akole rẹ n jẹ, ""Bi isẹ abẹ igbakejiAarẹ ṣe lọ ni irọrun."" ""Igbakeji Aarẹ orilẹede Naijiria , Ọjọgbọn Yemi Osinbajo lo kalẹ si ile wosan wa ni Ikẹja nitori bi o ṣe n ni irora oorekoore ni ẹsẹ rẹ lẹyin ti o kopa ninu ere idaraya kan ti oloyinbo pe ni 'Squash'. "" ""Isẹ abẹ ti igbakeji Aarẹ ṣe ni o jẹ pe awọn akọsẹmọsẹ bi Dokita Wallace Ogufere, Dokita Om Lahoti, Dokita Ken Adegoke, Dokita Oladimeji Agbabiaka ati Dokita Adedoyin Dosunmu Ogunbi dari, ti o si lọ ni irọrun."" ""Alaafia si ti de ba igbakeji aarẹ bayi, wọn yoo kuro ni ile wosan laipe yi."" Igbakeji aarẹ, Yemi Osinbajo ti dero ile iwosan Saaju la ti mu iroyin wa fun yin pe igbakeji aarẹ, Ọjọgbọn Yemi Osinbajo ti dero ile iwosan, to si fẹ se isẹ abẹ. Akọwe iroyin fun igbakeji aarẹ, Laolu Akande lo kede bẹẹ loju opo Twitter rẹ ni irọlẹ ọjọ Satide oni. Gẹgẹ bi alaye ti Akande se, igbakeji aarẹ yoo se isẹ abẹ nitori irora oorekoore to n ni ni ẹsẹ rẹ. O ni irora naa waye nitori bo se fi ẹsẹ pa lasiko to n se ere idaraya squash. Agbẹnusọ fun igbakeji aarẹ naa fikun pe bi itọju ọjọgbọn Yemi Osinbajo ba se n lọ loni nile iwosan ni oun yoo maa bu aye gbọ. Bakan naa igbakeji aarẹ funra rẹ ti kede loju opo Twitter pe lootọ ni oun wa nile iwosan lati sisẹ abẹ. Ikede naa to fisita ni deedee aago meje alẹ ọjọ Satide oni lo n fidi ohun ti agbẹnusọ rẹ ti kede saaju. Osinbajo ni ""Mo ti wa nile iwosan bayii fun isẹ abẹ nitori ẹsẹ to n dun mi eyi ti mo ni lasiko ti mo n gba ere idaraya Squash."" Bẹẹ ba gbagbe, kii se igba akọkọ ree ti wọn yoo kede pe igbakeji aarẹ, Yemi Osinbajo wa nile iwosan, loorekoore si ni ikede waye pe o maa n lọ se ayẹwo nile iwosan fun ilera ara rẹ. Losu Karun ọdun to kọja, 2021, iroyin kede pe igbakeji aarẹ wa nile iwosan fun itọju ara rẹ."	https://www.bbc.com/yoruba/afrika-62194285
health	Coronavirus lockdown: Àwọn ọ̀nà tí ẹ le fi dun ara yín nínú lásìkò ìgbélé	Ọpọlọpọ orilẹ-ede ati ilu ni ọrọ igbele tipa-tipa kan, nitori itankalẹ aarun coronavirus. Ọpọ eniyan si ni ko ba lara mu, nitori pe ọmọ ṣiṣẹ́-ṣiṣẹ́ ni wọn, tabi ẹni ti igbeaye oju kan ko mọ lara. Fidio yii n se atọka si oriṣiriṣi ọna ti awọn eniyan fi n dun ara wọn ninu lasiko iporuru ọkan ti coronavirus mu ba ọpọ eniyan. Kaakiri agbaye si ni wọn ti fi awọn fidio naa ranṣẹ si wa.	https://www.bbc.com/yoruba/52342940
health	Abayọmi Aranmọlatẹ, Dr Laser: Vagino Plasty àti iṣẹ́ abẹ ẹwà Obìnrin ló jẹ mí lógún	Ìdí tí mo fi yan iṣẹ́ abẹ ojú ara obìnrin láàyò rèé- Dr Laser Vagino Plasty ni iṣẹ abẹ ẹwa obinrin ti ero ko pọ nibẹ rara- Dokita Aranmolate Ẹwa obinrin ṣe pataki pupọ si wọn. Dokita to n ṣiṣẹ abẹ lori mimu ẹwa obinrin pọ sii, oniṣegun oyinbo Ayobami Aranmolate salaye awọn igbesẹ to rọ mọo ati idi ti oun fi yan iṣẹ abẹ yii laayo fun BBC Yoruba. Dr Laser sọ nipa bi iṣẹ abẹ naa ṣe wọn to ati awọn ibi ti oun ti lọ kọ ẹkọ nipa iṣẹ abẹ didi oju ara obinrin to ba fẹ lẹyin ibimọ pada. O ni ọgbọn isegun yii wa lati ọdọ Olorun ni ati pe ọpọlọ naa kii ṣe ti atọwọda rara.	https://www.bbc.com/yoruba/afrika-54506175
health	Herbalist: Babaláwo rí ẹ̀wọ̀n he! lẹ́yìn tó ṣe ìwòsàn fún obìnrin pẹ̀lu tábà fífí, ló bá kú lójijì!	Babalawo kan lati orilẹede Zimbabwe, Lyndon Nindi ti ri ẹwọn ọdun meji he lẹyin to ṣekupa obinrin to fẹ ṣe iwosan arun inu rirun fun. Lyndon Nindi lo rin irinajo wa si Nothingham in Ọjọ Kẹrindinlogun, Oṣu Keji, ọdun to kọja lati ṣe iwosan fun arabinrin Jekecha to ni aisan inu rirun. Ileẹjọ Nothingham Crown Court ni babalawo, ẹni ọdun mọkandinlaadọta naa lo ọna abalaye ti awọn eniyan ara ilẹ Zimbabwe n lo lati fi ṣe iwosan, amọ taba fifi lo mu ki obinrin naa fo sanlẹ ku. Adajọ Gregory Dickinson QC ni babalawo naa kọja aye rẹ nitori o ṣe ju agbara rẹ lọ lori iwosan aisan inu. Nindi to wa lati agbegbe Newscastle lo jẹwọ wi pe oun jẹbi ẹsun ipaniyan nipa lilo ogun oloro nicotine. Ọdun meji gbako ni yoo lo ni ọgba ẹwọn fun ẹsun ipaniyan yii. Ileẹjọ ni bo tilẹ jẹ pe lilo taba wọpọ ni orilẹ-ede Zimbabwe lati fi ṣe iwosan abẹle, babalawo naa fẹ fi taba ọun pe awọn baba-nla rẹ lati wa ṣe iwosan oun. Arabinrin Jekecha lo ti lọ si ileewosan lati fun aisan inu rirun, amọ nigba ti inu ọhun to kọ bọọrọ ni iya rẹ pe babalawo lati wa ṣe iwosan fun un, ti wọn yoo si san iye owo ilẹ okeere to to, £150 pẹlu owo ọkọ rẹ. Ileẹjọ ni ọjọ ti babalawo naa de si ile wọn, ti o si fi taba naa si imu arabinrin Jekecha, ẹnu rẹ ati ara rẹ, to si gbodi ni ara rẹ, to fi ku. Bi o tilẹjẹpe awọn eleto ilera pajawiri gbiyanju lati doola ẹmi rẹ, amọ ẹpa ko boro mọ, ti o si gbabẹ lọ. Ileeṣẹ ọlọpaa ni iwadii ti fihan pe nicotine onimajele lo pa arabinrin Jekecha. Bakan naa ni wọn fikun pe Jekecha ni aisan ọkan ti ko i tii farahan, eleyii to jẹ ko lera fun un lati ji pada lẹyin to lo taba finfin.	https://www.bbc.com/yoruba/media-56870801
health	Covid: Láàrin ọjọ́ kan sí ọdún kan ti o gba abẹ́rẹ́ Covid, wo bí yóò ṣe ṣe lára rẹ	"""A o mọ ijamba tabi ipalara ọlọjọ pipẹ ti abẹrẹ ajẹsara Covid-19 n ṣe"". Eyi jẹ nkan to maa n wọpọ ju tawọn eeyan n sọ lori ayelujara. Amọṣa, laarin ọdun kan ni ẹmi gigun aabo ti eeyan lee ni to ba ti kan ti abẹrẹ ajẹsara. Awọn onimọ Sayẹnsi ti ṣalaye to kun to to tun le nipa ohun to lee mu ki ipalara yọju latari gbigba abẹrẹ ajẹsara Covid-19. Bo tilẹ jẹ pe ṣẹṣẹ de aye ni awọn abẹrẹ ajẹsara Covid-19, ilana ti wọn n gba ṣiṣẹ lara rẹ kii ṣe ajoji ile aye. Nini imọ nipa bi wọn ṣe n ba awọn eroja ara ṣiṣẹ lee ran wa lọwọ lati mọ bi a ṣe le tete reti ijamba tabi ipalara ti yoo ba ṣẹlẹ. Eeyan perete nikan ni imọlara wọn yoo farahan si awọn eroja to wa ninu abẹrẹ ajẹsara naa eyi yoo si ṣẹlẹ laarin nkan bii isẹju mẹẹdogun ti wọ́n ba gba a. Fun gbogbo awọn eeyan to ku, ipalara tẹẹ ba ri kan jẹ idahun agọ ara yin si abẹrẹ naa ni tabi si aabo ara to gbe jade lara yin. Ṣé o mọ̀ pé o leè kó Covid pẹ̀lú ọmọ ìka ẹ̀sẹ̀ rẹ̀ láì mọ̀? 'Àṣẹ ni! Gbogbo àgbàlagbà gbúdọ̀ gba abẹ́rẹ́ àjẹsára Covid-19 ṣáájú 31 July' Vitamin D àti Covid-19: Òótọ́ nípa àṣírí tó wà níbi òògùn yìí fún ìwòsàn Covid Wo ohun mẹ́wàá tó yẹ kí o mọ̀ tí o bá fẹ́ lọ fún ìsinmi lẹ́yìn Covid 19 Ọrọ to sọ pe - bi ara yin ba dahun si abẹrẹ naa funrarẹ - oju ẹsẹ ni yoo bẹrẹ. Agọ ara rẹ maa n mọ ti ajoji ba wọle o si maa n koju ija sii pẹlu awọn ọmọ ogun sẹẹli alaabo, eyi ni nkan ijagun ti yoo lo lodi si kokoro bẹẹ. A mọ idahun ara to ba ni ṣe pẹlu ipele yii yoo waye laarin wakati kan tabi ọjọ bii melo kan koda to fi mọ idahun ara to wọpọ ju iyẹn apa wiwu, ara gbigbona atawọn nkan bii omi inu ara. Lẹyin ọjọ 10 Asiko yii ni iṣi mii nipa bi ara ṣe maa n dahun si abẹrẹ ajẹsara - ibi ni agọ ara ti maa n kọ lati fara mọ nkan to n la kọja,ara yoo maa pese awọn sẹẹli to wa gun biba kokoro aburu ja nikan gbogbo eyi yoo si kasẹ nilẹ lẹyin ọjọ mejidinlọgbọn. Ẹwẹ, o ni ipalara adama kan to wọpọ pẹlu abẹrẹ ajẹsara AstraZeneca- ẹjẹ didi pọ -  o si maa n ṣẹlẹ laarin asiko yii amọ o ni ṣe pẹlu awọn sẹẹli to n daabo bo ara rẹ ati bo ṣe dahun si abẹrẹ naa. Idi niyi to jẹ pe laarin ọsẹ bii mẹrin ti eeyan gba abẹrẹ ajẹsara ni iṣẹlẹ ẹjẹ didi maa n ṣẹlẹ. Nìgbẹ̀yìn-gbẹ́yín Ààrẹ Buhari buwọ́lu àtúnṣe abádòfin ètò ìdìbò, ó d'òfin Ilé ẹjọ́ ju Evans ajínigbé sẹ́wọ̀n gbére Yorùbá Nation àti ìjọba Nàìjíríà, búrédì òhun epo rọ̀bì, wo bí ìkọlù Ukraine ṣe lè ní ipa nílẹ̀ Afrika Mi ò mọ ohun tí mó ṣe tí Naira Marley fi ń wá ikú mi – Mohbad Lẹyin ọjọ 28 Ni kete ti asiko ifara mọ nkan ba ti kja- ni nkan bii oṣu kan, o ku ọ ku awọn sẹẹli to kan maa n ranti nkan eyi ti yoo si fun ọ ni abo fun ọpọlọpọ oṣu tabi ọdun lẹyin igba too ni imọlara rẹ gangan. Amọ kii ṣe pe ara rẹ tun n dahun lẹẹkan sii, Dokita Victoria Male to jẹ onimọ nipa imọlara ilara ọmọ bibi ni London ṣalaye. Tori naa, o ni boo ba ti ni imọlara pe ara rẹ n dahun si abẹrẹ too gba, o nira gidi ki nkankan to ba tun ṣẹlẹ lẹyin igba yẹn jẹ pe abẹrẹ Covid lo fa a. Ko si igbagbọ ida ọgọrun geerege ninu ohunkohun to jẹ́ imọ iṣegun oyinbo, torinaa a o le sọ pe ohunkohun o le ṣẹlẹ lẹyin asiko naa. Amọ awọn onimọ iṣegun oyinbo ko lee sọ tabi ranti akoko kankan ti ijamba tabi ipalara abẹrẹ kankan n waye tayọ oṣu mẹfa lọ. Ni ọna mii, awọn orilẹede agbaye ti n ṣe awọn eto lati bojuto ijamba to ba lee suyọ latari abẹrẹ ajẹsara ati ki wọn si le pin bi o ṣe ṣẹlẹ pẹlu ara wọn. Sibẹ sibẹ, awọn eleto ilera lagbaye naa n boju wo ati ri boya ijamba kankan wa, Dokita Lahariya sọ bẹẹ."	https://www.bbc.com/yoruba/afrika-60529895
health	Coronavirus tips: Ìlànà ojúlówó márùn ún tó kápá ìtànkálẹ̀ COVID-19	Arun Coronavirus ti tan kalẹ jakejado agbaye ti o si ti da ipaiya silẹ toun ti bi iye eeyan to n ko arun naa se n pọ tawọn to tọwọ rẹ ku naa ko si din ku. Pupọ awọn ilu lofin konileogbele ti fẹsẹmulẹ,lilọ bibọ ọkọ ofurufu ni ijọba wọgile tawọn ajọdun ati ayẹyẹ miran naa si ti dẹnukọle. Ilẹ Yuroopu ni ajakalẹ yi ti gbogo julọ ti o si jẹ wi pe ni Latin Amẹrika orileede Amẹrika ati ilẹ larubawa,iye awọn to n ko arun naa pọ si. Amọ awọn orileedekan ti ribi dawọ itankalẹ arun naa eleyi ti o ti pa eeyan ẹgbẹrun mẹẹdogun titi di ọjọ kẹtalelogun osu Kẹta  ti o si ti ran eeyan 340,000 lagbaye. Pupọ awọn orileede to wa ni Asia toun ti pe wọn sunmọ China nibi ti ajakalẹ yi ti bẹrẹ ni wọn ti n ribi mu adinku ba ajakalẹ arun yi. Onimọ nipa ajakalẹ arun Tolbert Nyenswah to jẹ ọjọgbọn ni fasiti John Hopkins sọ pe'' o ni awọn orileede kan ti wọn gbe igbesẹ lati koju arun yi,mo si lero pe o yẹ ki a kẹkọ lọdọ wọn'' Alamuleti China ti se Taiwan fapẹrẹ ti iye eeyan to wa nilu wọn jẹ miliọnu mẹtalelogun le diẹ ko ni ju iye eeyan marundinlọgọrun to ko aisan naa ti eeyan meji si ku. Bẹẹ lọmọ sori ni Hong ati Japan ti iye eeyan to ko aisan naa ko pọ to tawọn orileede to jina rere si China lọ.Ki wa lawọn igbesẹ ti wọn gbe. Awọn onimọ ti BBC ba sọrọ fidi ọrọ yi mulẹ pe sise ayẹwo fawọn eeyan ni ọna kan gbogi la ti mu adinku ba itankalẹ Coronavirus. Yatọ si nkan ti ọjọgbọn Nyenswah sọ pe a ko le mọ bi arun ba se nipa lara awọn eeyan to lalai se ayẹwọ lati mọ iye eeyan to mu, awọn onimọ mi to fi mọ ọga agba ajọ ilera lagbaye Tedros Ghebreyesus ni sise ayẹwo fun ẹnikẹni to ba ni apẹrẹ arun naa ni ọna ati mu adinku ba itankalẹ kokoro aifojuri yi. Asiri ibẹ gẹgẹ bi awọn onimọ ti se sọ ni pe awọn orileede to ba n se ayẹwo ni iye awọn eeyan tuntun to n ko arun naa ma n dinku lẹyin wa. Lara nkan ti South Korea fi se aseyọri nipa mimu adinku ba iye eeyanto ni arun yi ni pe wọn ya awọn to ba ni arun yi sọtọ. Toju tiyẹ laparo awọn ilẹ yi fi n se ayẹwo bẹẹ si ni wọn n tọpinpin awọn to ba ti niarun yi. Koda ni Taiwan Singapore ati Hong Kong wọn ya awọn to ba ni arun yi sọtọ niile wọn ti wọn si fi ijiya owo itanran ẹgbẹrun mẹta dọla lelẹ fẹnikẹni to ba tapa si ofin yi Ojọgbọn Nyenswah, to ti saaju bawọn sisẹ lati koju Ebola nigba to ja ni iwọ oorun Afrika  ni ọna kan pataki lati koju itankalẹ arun ni ki awọn tọrọ kan gbe igbesẹ ni kiakia lati le dena itankalẹ arun yi laarin awọn eeyan. O ni awọn orileede bi Taiwan ati Singapore ko lọra nipa wiwa awọn to ni arun yi ati yiya wọn sọtọ. Iwe igbadegba kan lori ilera ti ẹgbẹ awọn onimọ ilera Amẹrika gbe jade sọ pe aseyọri Taiwan nipa kikoju Coronavirus ko sẹyin pe wọn ti n mura kalẹ lati igba ti ajakalẹ SARS ti kọkọ bẹ silẹ nibẹ. O ni saaju ki wọn ti fidi ọrọ itankalẹ lati ara ẹni kan si omiran ni aarin osu kini ọdun ni Taiwan ti bẹrẹ si ni se ayẹwo awọn arinrinajo to n wọ ilẹ wọn lati ilu Wuhan ti arun yi ti kọkọ sẹyọ. Iru igbesẹ kiakia yi naa ko jẹ nkan ti Hong Kong naa fi sere ti eleyi si ranwọn lọwọ lati le dẹkun ajakalẹ naa. Awọn ọna miran ti a le fi dena itankalẹ arun yi ni ki a ri wi pe a tẹle ilana ki awọn eeyan ma talanga sirawọn ti wọn ba wa nita tabi laarin eeyan. O ni awọn orileede ti o sunmọ China to yẹ ki ajakalẹ arun yi pọ lọdọ wọn ribi fi ilana yi lelẹ ti wọn si tẹlẹ. Nigba ti yoo fi di ipari osu Kini ọdun yi, Hong Kong gẹgẹ bi apẹrẹ ti ni ki wọn ti gbogbo ile iwe ti wọnsi ti wọgile gbogbo ayẹyẹ eleyi ti yoo u ki awọn eeyan ma darapọ mọ ara wọn. Ni ipari awọn onimọ salaye pe ki a ri pe a moju to ilera ara wa ka si tun gbajumọ imọtọto. Bi a ko ba gbagbe bi wọn ti se n sọ fun wa, ọwọ fifọ pẹlu omi ati osẹ se pataki. Pupọ awọn ilẹ Asia lo ti kẹkọ lara ajakalẹ arun SARS ni ọdun 2003. Wọn ti mọ pe ti awọn ba gbaju mọ imọtotọ awọn ko ni ni arun naa bẹ si ni awọn ko ni le ko ran ẹlomiran. Bakanna ni ajọ WHO ti se sọ fun wa pe ọwọ fifọ ati imọtoto se koko ti a ba fẹ dena ajakalẹ arun. Lawọn ikorita kaakiri orileede bi Singapore,Taiwan ati Hong Kong awọn aye wa ti wọn fi omi ati osẹ ifọwọ si fawọn eeyan ti lilo ibomu si jẹ nkan to kari laarin awọn eeyan wọn.	https://www.bbc.com/yoruba/afrika-52261439
health	Coronavirus Update: Báwo lo ṣe leè mọ Oogùn apakòkòrò 'Sanitizer' tó jẹ́ ayédèrú?	"Oogun apakokoro lọwọ ti oloyinbo n pe ni ""Hand Sanitizer"" ti di ja pataki lori igba bayii koda o ti di nkan pataki to gbud wa lapo rẹ nibikibi too ba n lọ nitorii arun Coronavirus. Ṣugbọn ọna ati mọ awọn eyi to jẹ ayederu too ba ri i lori igba ṣe pataki lasiko yii nitori pe ileeṣẹ awọn apoogun orilẹede Naijria to n ṣe iwadii ati idagbasoke (NIPRD) ni ida mẹtalelọgọta oogun apakokoro to wa ni ilu Abuja nikan tii ṣe oluulu orilẹede yii ni kii ṣe ojulowo. Eyi waye gẹgẹ bi orilẹede Naijiria ṣi ṣe n  ba arun coronavirus finra eyi to ti mu ẹgbẹrun marunlelọgbọn o din diẹ to si ti pa eniyan to din diẹ lẹgbẹrin titii ọjọ Ẹti ọjọ ikẹtadionlogun oṣu keje ọdun 2020. Ajọ eleto ilera lagbaye, WHO lo fi ontẹ jan lilo oogun apakokoro lati le maa pa awọn kokoro to ba wa lọwọ lasiko ti ko ba si ọṣẹ ati omi larọwọto. Ṣugbọn lilo oogun apakokoro nikan ko to lati dena arakan arun gẹgẹ bi awọn onim ṣe sọ ọ. Wọn gba awọn eeyan nimọran lati maa tẹle ilana eto ilera eyi to fi mọ lilo iboju-bomu nigboro, fifi ọṣẹ ati omi fọwọ ati jijinasiraẹni. Ggẹ bi iroyin ti ileeṣẹ to n ri si eto ilera lorilẹede Naijiria fi sita nipa awọn oogun apakokoro, wọn ni beeyan ba bọ sọja lati ra a, o ni lati la oju rẹ daadaa lati wo o boya oogun apakokoro naa ni awọn nkan wọnyii:"	https://www.bbc.com/yoruba/afrika-53457868
health	Male contraception: Wo ọ̀ná tí àwọn ọkùnrin lè gbà ṣe ìfètòsọ́mọbíbí láì lo kọ́ndọ́ọ̀mù	"Ṣe o mọ pe bi ọkunrin ko ba fẹ ki ololufẹ rẹ loyun, awọn naa n gba ọna ifetosọmọbibi? Oniruuru ọna lo wa fu awọn okunrin lati ṣe ifetosọmọbibi lai lo rọba idaabobo. Pupọ lọkọ-laya tabi ololufẹ ni wọn n ba ere ifẹ lọ ṣugbọn ti wọn ko tii ṣetan lati bi ọmọ, fun irufẹ awọn ololufẹ tabi tọkọ-taya bẹẹ, oniruru ọna ni wọn le gba lati dena ọmọ bibi. Àwọn àjòjì ṣá obìnrin tó ń lọ gbálẹ̀ Ṣọ́ọ̀ṣì Deeper Life pa, ẹ̀jẹ̀ bo gbogbo ara rẹ̀ Mí ò polongo ìdupo ààrẹ ọdún 2023 fún Tinubu-Foluke Daramola Kéére o! Wọ́n ti rí èèyàn méjì tó ní ẹ̀yà Covid-19 tuntun, ""Omicron variant"" nínú báàlù Ọlọ́pàá bẹ̀rẹ̀ ìwádìí àwọn olólùfẹ́ yìí tí wọ́n bá okú wọn ní ilé ìgbọ̀nsẹ̀ wọn Lara awọn ọna to gbajumọ julọ ni kọndọọmu lilo wa. Kọndọọmu jẹ ọna kan gboogi ti awọn okunrin fi  dena oyun nini nilẹ Afrika. Ti okunrin ba lo kọndọọmu naa daadaa, o lle dena oyun ni nnkan bi ida mejidinlọgọrun, bakan naa ni o le dena awọn arun ibalopọ. Ti o ba fẹ lo kọndọọmu lati dena oyun, o gbọdọ lo rọba naa daadaa. Ohun akọkọ ni ki o yẹ ọjọ ori rẹ wo lati ri daju pe ko tii pari iṣẹ, ati pe ko ni iho kankan lara. Okunrin tun gbọdọ lo kọndọọmu ""latex,"" to jẹ eyii ti ajọ eto ilera agbaye, WHO ati ajọ UNFPA buwọlu. Bi kọndọọmu ṣe wa fun awọn okunrin naa lo wa fun awọn obinrin. Ọ̀yẹ̀ yóò là fún abẹ́rẹ́ ìfètòsọ́mọbíbí fáwọn ọkùnrin láìpẹ́ Òrùka ìgbéyàwó,ìlẹ̀kẹ̀ ìdí àti àwọn nkán míràn tàwọn eléwé ọmọ fí n ṣètò ìfètòsọ́mọbíbí Ǹkan yíwọ́! Obìnrin 200 gbé ìléeṣẹ́ tó ń ṣètò ìfètòsọ́mọbíbí lọ ilé ẹjọ́ Kéére o! Wọ́n ti rí èèyàn méjì tó ní ẹ̀yà Covid-19 tuntun, ""Omicron variant"" nínú báàlù Kí ló yẹ kóo sáré ṣe bí ejò bá ṣá ọ jẹ? Ẹyii tun jẹ ọna kan pataki ti okunrin ti ko ba fẹran kọndọọmu lilo lati dena oyun, amọ kii ṣe ọna to muna doko daadaa. Gẹgẹ bii ohun ti WHO sọ, ọna yii le kuna pẹlu ida mẹtadinlọgbọn. Ọna yii ti awọn ọni Gẹẹsi n pe ni ""Withdral method"" tumọ si pe okunrin naa yoo yọ nnkan ọmọkunrin lasiko ibalopọ ki atọ rẹ to jade. Ṣugbọn WHO ni eredi ti ọna naa ko ṣe munadoko ni pe o ṣeeṣe ki atọ ọmọkunrin jade ko to da, eyii to le yọri si oyun airotẹlẹ. Ọna mii ti awọn okunrin fi le dena oyun ni eyii ti wọn n pe ni ""Vasectomy."" Awọn onimọ nipa ifetosọmọbibi maa n ṣe Vasectomy nipa lila abẹ koropọn okunrin, ti wọn a si di ọna ti atọ maa n gba lọ sinu nnkan ọmọkunrin lati inu koropọn. Ṣiṣe eyii ko sọ pe irufẹ okunrin bẹẹ ko ni le ṣe bii okunrin lọdọ aya tabi ololufẹ rẹ mọ, ṣugbọn irufẹ okunrin bẹẹ ko ni le fun obinrin loyun. Ki wọn to ṣe Vasectomy fun okunrin, wọn maa n kokọ fun okunrin bẹẹ ni abẹrẹ ti ko ni jẹ ki iṣẹ abẹ naa dun rara bo tilẹ jẹ pe ko ni sun, iṣẹ abẹ ọhun kii ṣi ju iṣeju marundinlogun pere lọ. Pipa atọ ọmọkunrin pẹlu ooru Awọn onimọ ijinlẹ tun ti ṣawari ọna mii lati dena bi okunrin ṣe le fun obinrin loyun. Ọna yii jẹ eyii ti awọn onimọ iṣegun fi maa n pa atọ ọmọkunri pẹlu ooru fun nnkan bii oṣu mẹta. Bi wọn ṣe maa n ṣe ni pe okunrin naa yoo maa wọ awọtẹlẹ ti yoo mu ki oorun maa mu nnkan ọmọkunrin rẹ fun wakati marundinlogun loojọ fun oṣu mẹta gbako. Awọn onimọ sọ pe ọna yii ṣiṣẹ daadaa bi wọn ṣe lero pe yoo ṣiṣẹ ṣugbọn iwadii naa ṣi n lọ lọwọ. Ọlọ́pàá bẹ̀rẹ̀ ìwádìí àwọn olólùfẹ́ yìí tí wọ́n bá okú wọn ní ilé ìgbọ̀nsẹ̀ wọn Ìdí rèé táa ṣe fi pósí gbe Baba Suwe tó jẹ́ Mùsùlúmì - Aya rẹ̀ àkọ́fẹ́ ṣàlàyé Sheikh Gumi ti sọ̀rọ̀ lórí  bí ìjọba àpapọ̀ ṣé kéde àwọn jàndùkú gẹ́gẹ́ bíi agbésùmọ̀mí Irọ́ ni pé ìjọba Naijiria ti n ṣètò láti gbá Sunday Igboho wá sí Naijiria - Ilana Omo Oodua Awọn onimọ sayẹnsi kan lati ilẹ Gẹẹṣi bẹrẹ iwadii kan lọdun 2016 nipa afẹfẹ ti eeyan le fi sinu iho imu, eyii ti yoo pa ẹyin inu atọ ku patapata. Awọn onimọ naa ni Ọjọgbọn John Howl ati Ọmọwe Sarah Jones lati fasiti Wolverhampton. Ẹwẹ, iwadii naa ṣi n lọ lọwọ. Awọn adari ẹlẹsin kan ti sọ pe awọn ọna naa yii ko buru ṣugbọn wọn lodi si agbekalẹ Ọlọrun ẹlẹdaa. Alufaa Alfred Saee ni Senegel sọ pe awọn ko faramọ awọn ọna kan ti awọn onimọ sayẹnsi n gba lati maa dena oyun, paapaa fun awọn okunrin. Alfred ni ibukun Ọlọrun ni ọmọ bibi jẹ, ko si yẹ ki awọn okunrin maa lo oogun kankan tabi ṣiṣẹ abẹ lati dena ibukunn Ọlọrun ninu aye wọn."	https://www.bbc.com/yoruba/media-59391111
health	WHO kéde ìkìlọ pàjáwìrì jakèjadò àgbáyé lórí ààrùn Monkey Pox	Ajọ ilera lagbaye WHO ti fi ikede pajawiri sita lori aarun Monkey Pox  lagbaye. Ikede yi si ni eleyi to gajulọ ti ajọ naa le fi sita ko si sẹyin bi aarun naa ṣe kale kako lagbaye. Ikede yi ti wọn sọ di mimọ lẹyin ipade ẹlẹẹkeji igbimọ pajawiri aarun naa sọ pe eeyan ẹgbẹrun mẹrindinlogun lo tilugbadi Monkey Pox lorileede marundinlọgọrin lagbaye. Ọga agba WHO Dokita  Tedros Adhanom Ghebreyesus lo sọ bẹẹ. Nibi ọrọ de duro WHO sọ pe eeyan marun un ni o padanu ẹmi wọn latara arun yi. Ni bayi, awọn arun to ni iru ikede pajawiri yi lagbaye ko ju meji lọ, Coronavirus ati igbiyanju lati mu opin ba aisan rọpa rọsẹ lagbaye taa mọ si Polio. Dokita Tedros ni igbimọ pajawiri naa ko ti ribi fẹnuko boya ki wọn ka aarun Monkey Pox gẹgẹ bi aarun ti ajakalẹ rẹ kaakiri agbaye. Ko fi gbogbo ara ye wọn bi itankalẹ aarun yi ṣe n gbalẹ gẹgẹ bi Dokita Tedros ti ṣe sọ. O ni ''ayẹwo taa ṣe fihan pe ewu itankalẹ yi ko kọja agbara kaakiri agbaye ayafi lawọnn agbegbe ilẹ yuroopu nibi ti ewu yi ti lagbara ju'' ''A ko ni ẹri pe aarun yi le tankalẹ jakejado agbaye a ko si le sọ pe yoo ṣakoba fun lilọ bibọ awọn eeyan lagbaye  nitori eleyi ko kọja agbarta lasiko yi'' O kere tan WHO ti kede pe wọn ri eeyan mejilelaadọrin to ti lugbadi aarun yi ni Yuroopu,Amẹrika,Canada,Australia. Wọn si ti se iwadii eeyan mejidinlọgbọn ti wọn furasi pe o lugbadi aarun yi lawọn orileede mejila ti monkeypox kii saba ran kaakiri. Sugbọn sa, awọn onimọ ni eleyi kii se bi ajakalẹ Covid-19 ati pe awọn ni ikapa lori ajakalẹ yi. Monkeypox jẹ aarun ti kokoro aifojuri monkeypox le sokunfa rẹ. O yatọ si kokoro aifojuri smallpox sugbọn oun ko buru to arun igbona 'smallpox'. Lagbegbe aarin gbungbun ilẹ Afrika lo wọpọ si ati iwọ oorun ilẹ Afrika ni paapa lawọn agbegbe ti igbo kijikiji wa. Ni orileede DR Congo lawọn ibi ti igbo kijikiji wa, wọn ti kede pe o leni eeyan 1,200 to ti ko aarun yi lọdun yi nikan. Wọn ni akọsilẹ eeyan mẹtadinlọgbọn to ku laarin ọjọ Kini osu kaarun 2022 gẹgẹ bi WHO se sọ. Amọ lọwọ lọwọ bayi, awọn ilẹ Yuroopu lo wa ninu ewu julọ lọwọ arun yi bayi lagbaye.	https://www.bbc.com/yoruba/articles/cd1d53p55j4o
health	Cancer Survivor: Àìsàn jẹjẹrẹ ọyàn ṣe wò, ta bá tètè ṣe àkíyèsí rẹ̀, ká sì lọ sílé ìwòsàn	Lẹnu lọọlọ yii, ọpọ obinrin lo n koju aisan jẹjẹrẹ ọyan, ti wọn si n baa lọ. Amọ obinrin kan ree ti ori ko yọ lọwọ aisan asekupani naa, Arabinrin Bolanle Uwaje salaye ọna to gba to fi bọ lọwọ aisan naa. Bakan naa lo sọ ohun to yẹ ki awọn obinrin maa se lati bọ lọwọ itiju aisan jẹjẹrẹ ọyan.	https://www.bbc.com/yoruba/afrika-51367778
health	Coronavirus Update: Àwọn àgùnbánirọ̀ 25 lùgbàdì àrún Coronavirus ní ìpàgọ̀ NYSC ní Gombe	O kere tan agunbanirọ mẹẹdọgbọn lo lugbadi aarun Coronavirus ni ipago awọn agunbanirọ NYSC to wa ni ipinlẹ Gombe. Ninu atẹjade ti Kọmiṣọnna fun eto ilẹra nipinlẹ Gombe,Dr. Habu Dahiru fi lede lo ti sọ wi pe lasiko ayẹwọ ti awọn ṣe fun awọn agunbanirọ ni aarin ọjọ mẹta. Dokita Dahiru ni gbogbo awọn ti ọrọ naa kan ni awọn ti ko lo si yara iyasọtọ  ni ile iwosan Idris Mohammed infectious disease centre, Kwadon. ''Ninu awọn agunbanirọ to le ni ẹgbẹrun kan ti a ṣe ayẹwo aarun Coronavirus fun, awọn mẹẹdgbọn ninu wọn lo ni aarun naa, ti iya ọlọmọ si wa laarin wọn.'' ''Bakan naa ni ipade pajawiri ti waye fun awọn oṣiṣẹ ile iwosan gbogboogbo, ti a si ti tẹlẹ awọn ilana to de fifi awọn eniyan si yara iyasọtọ.'' Kọmisọnna ni: ''A si ti pese bi wọn yoo ṣe ma a jẹun, gba iwosan ati eto aabo to gbooro fun wọn nitori naa ko si ipaya.'' ''Awọn ọlọpaa ti wa ni awọn yara iyasọtọ, ti wọn yoo si wa pẹlu wọn titi wọn yoo fi bori aarun Coronavirus naa, ti wọn yoo si da wọn pada lati lọ darapọ mọ awọn agunbanirọ to ku.'' ''Bakan naa ni awọn dokita nipa ihuwasi ọmọniyan yoo wa nibẹ lati ran wọn lọwọ nitori awọn miran wa nibẹ ti ko fi ami kankan han, amọ ti wọn ko mọ nipa aarun naa.'' ''Nitori naa idanilẹkọ nlọ lọwọ fun wọn ki wọn le mọ wi pe o ṣoro fun wọn lati darapọ mọ awọn eniyan lawujọ ti wọn ba ti lugbadi aarun Coronavirus'' Kọmiṣọnna fun eto ilẹra nipinlẹ Gombe,Dr. Habu Dahiru ni ki awọn eniyan tẹlẹ ilana to de itankalẹ aarun Coronavirus, nitori aarun naa ṣi n ja ranyin nilẹ. Dokita Dahiru ni awọn yoo kan si awọn ipinlẹ ti wọn ti wa ati ijọba ibilẹ wọn, ki awọn eleto aabo le tọpaṣẹ awọn ti wọn tan mọ mọ fun ayẹwo aarun Coronavirus.	https://www.bbc.com/yoruba/media-58045690
health	Toxic Cream: Uk ní kí tọkọtaya san £17,000 owo itanran ati ṣíṣe iṣẹ́ ìlú fún ọgọ́ta wákìtí	Bayii laa se nile wa, eewọ ibomiran ni. Bi o tilẹ jẹ wipe asa tita ọsẹ ati ipara ibora wọpọ lorilẹede Naijiria, ti ko si si ẹni to n moju to ipeniye rẹ, amọ tọkọtaya kan, ti wọn jẹ ọmọ Naijiria ti ri ẹwọn he lori iwa yii nilu London. Jonathan Ikpere ati aya rẹ, Holiness ti wọn n gbe lagbegbe Southsea nilu Ọba, lo maa n ko oniruuru ọsẹ ati ipara ibora to lewu wọle silẹ United Kingdom lati Naijiria, Pakistan ati China. Awọn ọja to n se ijamba fun awọ ara naa si ni wọn maa n polowo rẹ tantan tan lori ayelujara pe ki awọn araalu wa ra, bẹẹ si ni ọpọ eroja ọsẹ ati ipara ibora naa nijọba ti fi ofin de ninu ile wọn. Gẹgẹ bi iroyin naa ti wi, awọn tọkọtaya naa ti ri ti aje se nidi okoowo laabi ọhun, ti wọn si ti ri ẹgbẹlẹgbẹ owo pọun nidi okoowo naa. Iwadi ijọba ilẹ UK lo mu ki afẹfẹ fẹ si idi tọkọtaya naa, ti akara si tu sepo pe awọn eroja to n bo ara naa, ti wọn n ko wọle lati ilẹ adulawọ naa lo lee ba awọn ara jẹ, ti wọn si ti gbẹsẹ le ọpọ ọja ọhun to to ẹgbẹrun mẹta to wa ninu ile Ikpere. Gbogbo awọn ẹsun yii ti wọn fi kan tọkọ́taya ọhun, ni wọn gba pe awọn jẹbi rẹ, ti ijọba si ni ki wọn lọ san owo itanran to jẹ ẹgbẹrun lọna mẹtadinlogun pọun (£17,000) ati sise isẹ ilu fun ọgọta wakati.	https://www.bbc.com/yoruba/afrika-49983027
health	Coronavirus guidelines: Kí ló ń mú àwọn adarí obìnrin lágbáyé rọwọmú nípa kíkojú covid 19?	"Ajakalẹ arun coronavirus lo ti gba ọpọlọpọ ẹbọ lọwọ gbogbo agbaye lati oṣu kejila, ọdun 2019 to ti bẹrẹ ni Wuhan lorilẹ-ede China. Lati New Zealand to fi de Germany,Taiwan titi de Norway lati ri awọn orile-ede tobinrin n dari wọn ti wọn si n ṣe aseyọri nipa kikoju arun Covid 19. Koda, awọn oniroyin ko sinmi lati maa kan sara si wọn fawọn igbesẹ ti wọn gbe lati koju arun yi. Laipẹ yi ni Forbes sapejuwe wọn gẹgẹ bi ''awokọse daadaa laarin awọn asiwaju'' Awọn onwoye ni lara awọn to kẹsẹ jari ninu kikoju arun yi, awọn olori obinrin lo pọ ninu wọn. Ki wa ni nkan ti wọn se ti wọn fi pegede? Gbigbe igbesẹ lasiko Olootu ijọba Iceland,  Katrin Jakobsdottir  ti se ayẹwo to pọ jantirẹrẹ fawọn eeyan ilẹ rẹ. Tohun ti pe iye eeyan orile-ede rẹ ko ju 360,000 lọ; Iceland ko jafara rara. Wọn gbe awọn igbesẹ ni kiakia. Apẹẹrẹ igbesẹ akin ti Iceland gbe Wọn ko jẹ ki awọn eeyan wa ni ipejọpọ to pọ ju eeyan ogun lọ eleyi ti wọn se titi di ipari osu kini ki wọn to wa ri ẹni akọkọ to ko arun naa nilẹ wọn. Titi di osu Kẹrin, ko ju eeyan mẹsan an to gba ti ọwọ arun yi ku nibẹ. Kini Taiwan ti ṣe? Ni Taiwan to se pe orile-ede China ka kun ara ilẹ wọn, Aarẹ Tsai Ing-wen tara sasa se agbekalẹ ibudo kokoro aifojuri ti o si tun se awọn nkan miran lati dena itankalẹ arun yi. Bẹẹ tun ni Taiwan mu alekun ba iye asọ idaabobo ara ẹni tawọn osisẹ ilera n wọ to fi mọ ibomu . Ninu eeyan miliọnu mẹrinlelogun, eeyan mẹfa pere lo ti padanu ẹmi wọn lọwọ arun yi. Kini o ṣẹlẹ ni New Zealand? Ẹwẹ ni New Zealand, olootu ijọba Jacinda Ardern, gbe ọkan lara awọn igbesẹ to lagbara ju lọ lagbaye nipa arun Coronavirus to n damu aye yi. Oun ko duro ki arun coronavirus tankalẹ rara, ọna to gba ni pe  o kuku pa arun naa rẹ ni orile-ede rẹ. Nigba ti eeyan mẹfa ku ni o fofin de lilọ bibọ gbogbo ni ilẹ naa-nigba ti yoo fi di ogunjọ osu Kẹrin, eeyan mejila nikan lo ku nibẹ. Yatọ si pe awọn orile-ede wọnyi ni obinrin gẹgẹ bi adari wọn, awọn orile-ede wọnyi ni nkan miran to pa wọn pọ eleyi to mu ki wọn le koju isẹlẹ yi. Awọn orile-ede ta n wi yi ni owo, wọn ni eto imayegbadun farailu to munadoko bẹẹ ni wọn tun gbe igba-oroke ti ọrọ ba kan ki a mu idagbasoke ba awujọ. Ati pe wọn tun ni ẹka eto ilera to duro deedee lati koju isẹlẹ pajawiri. 'Njẹ ka ni pe awọn olori wọnyi lo mu aseyọri yi wa funra wọn ni tabi ka sọ pe awọn nkan to wa nilẹ yi lo sokunfa aseyọri yi? Lilo orisi ọna lati koju arun yi naa ni ipa to ko Bawọn olori ta n sọ yi ti se n se eto oselu wọn naa ni ipa to kọ gẹgẹ bi awọn onwoye ti se sọ. Dokita Geeta Rao Gupta to jẹ oludari ajọ 3D Programme for Girl and Women sọ pe ''mi o ro pe o ni ọna tawọn obinrin fi n dari ilu to yatọ si tawọn ọkunrin. Sugbọn tawọn obinrin ba wa ni ipo olori, wọn maa n mu iyatọ ba isakoso''. O sọ fun BBC pe o yatọ si iru ọna ti awọn olori bi Aarẹ Trump ti ilẹ Amẹerika tabi Jair Bolsonaro ti Brazil ti se n se ijọba to n jiyan pe ko si ohun to jọ Coronavirus nita. Aarẹ Bolsonaro lọpọ igba ti sọ pe ọfinkin kekere ni arun Covid-19 ti ko si bikita fun ilana itakete si ara ẹni lawujọ ti a mọ si social distancing. Rosie Campbell, oludari Global Institute for Women's Leadership to wa ni fasiti Kings College ni London sọ pe ''ko si ọkunrin tabi obinrin ti wọn bi isejọba mọ'' ''Sugbọn bi awujọ ti se re wa, ohun to seese ni ki awọn obinrin to jẹ olori ni oju anu ju awọn ọkunrin lọ'; Ipenija to wa ninu ka maa se oselu ọkunrin lo lagbara"" Awọn ọkunrin adari oriẹ-ede n kọ? Ninu awọn olori ọkunrin orile-ede bii Brazil, Israel ati Hungary, a ti ri pe wọn di ẹbi asise wọn ru ara ita ti wọn si ni awọn eeyan ilẹ miran lo ko arun naa wọ ilẹ wọn. Ọjọgbọn Campbell sọ pe ''imotomoto pọ fun awọn olori bi Trump ati Bolsonaro. Wọn ko bi iwa bẹẹ mọ wọn; amọ, awọn ni wọn yan lati maa hu iwa bẹẹ'' O ni awọn obinrin kii saba hu iwa bẹẹ. Sugbọn o ni awọn miran to jọ bẹẹ bi apẹrẹ Marine Le Pen ilẹ Faranse. Ta ni Angela Merkel? Angela Merkel ti ilẹ Germany ni ọpọ se apejuwe gẹgẹ bi akinikanju ilẹ Yuroopu ninu didoju ija kọ ajakalẹ arun yi. Orile-ede ọtọọtọ gbe igbesẹ ọtọọtọ lati koju arun Covid-19 latara pe ọtọọtọ ni alumọni ti wọn ni ati pe nkan ko ri bakan naa lọdọ wọn. Eleyi ko ni nkankan se pẹlu boya eeyan jẹ obinrin tabi ọkunrin. Nitori naa, Ọjọgbọn Campbell sọ pe awọn olori to jẹ ọkunrin ti ko hu iwa bayii naa wa tawọn naa ko si ni eeyan pupọ to ti ku nipasẹ arun coronavirus yii lawọn orilẹ-ede wọn. Bi aarẹ Moon Jae-in South Korea ti se seto ipenija yi mu ki ẹgbẹ rẹ gbegba oroke ninu idibo ile asofin to waye lọjọ kẹẹdogun, osu Kẹrin. Bẹẹ naa ni olootu ijọba Greece Kyriakos Mitsotakis tawọn eeyan gbosuba kare fun bi o ti se seto ti awọn to ku ko fi ju mẹrinlelaadọfa lọ ninu awọn eeyan miliọnu mọkanla. E jẹ ki a fi eleyi we Italy ti o ni eeyan miliọnu ọgọta ti eeyan ẹgbẹrun mejilelogun si ti ku nibẹ. Greece gba imọran awọn onimọ ni ti o si fi ilana itakete-siara-ẹni lelẹ saaju ki wọn to ni ẹni akọkọ to dero ọrun nipasẹ arun naa. Wo awọn orile-ede mi tobinrin n dari wọn kan naa ti wọn ko si jajabọ ninu ajakalẹ coronavirus yi. Ni Bangladesh, olootu ijọba Sheikh Hasina n tiraka ni lati mu adinku ba iye eeyan to gba tọwọ arun yi ku nilẹ to ni ọkan lara awọn eeyan to pọju lọ lagbaye. Ohun to jẹ ipenija ni pe ilẹ naa ko ni eronja ta fi n se ayẹwo arun naa tawọn osisẹ ilera Bangladesh si sọ pe awọn wa ninu ewu aini aso idaabo to peye. Gbigbe igbesẹ to nira lati gbe Lati le koju arun Covid 19, awọn olori yoo ni lati gbe igbesẹ to le bii ki wọn wọgile eto ọrọ aje ni ibẹrẹpẹpẹ ajakalẹ arun yi ki o to pẹka bi igi iroko. Sugbọn sa iru igbesẹ bayi ni wahala ti o maa n mu wa paapa julọ lagbami oselu gẹgẹ bi ọjọgbọn Campbell ti se salaye. Sibẹ, awọn olori obinrin mi gba oriyin lọdọ awọn eeyan nitori pe wọn ko pẹ ọrọ sọ nipa ipenija to de bawọn fara ilu Angela Merkel ti Germany ko pẹ ọrọ sọ fara ilu pe ''ipenija nla ni arun naa jẹ'' Orile-ede rẹ se agbekalẹ aye ayẹwo ati iyasọ́tọ to tobi julọ ni gbogbo Yuroopu. O le ni ẹgbẹrun mẹrin le ni eeyan to ti tọwọ arun naa ku ni Germany to ni eeyan miliọnu mẹtalelọgọrin. Fun Norway Ati Denmark: Awọn Olootu ijọba obinrin mejeeji ṣiṣẹ to ya wọn sọtọ kuro pelu awọn akẹgbẹ ọn ọkunrin Wọn n pe ipade pajawiri pẹlu awọn akọroyin loorekoore Wọn n dahun ohun to yẹ to dabo ẹru obi lori awọn ọmọde lasiko Erna Solberg ati Mette Frederiksen tun n ṣepade pẹlu awọn ọmọde nigabgbogbo. Adari New Zealand naa  n fi awọn omode lọkan balẹ bo ti yẹ."	https://www.bbc.com/yoruba/52633481
health	How to stop snoring: Orin kíkọ́ àti àwọn ìgbésẹ̀ mìí tó le ràn ọ́ lọ́wọ́ láti dẹ́kun bí o ṣe n han'run	Ẹni to ba n han'run ṣaba ma n koju ikorira tabi idẹyẹsi, paapa ti wọn ba sun ti ẹni ti kii han'run. Koda, nkan yii ma n fa ija laarin awọn ololufẹ miran, nitori pe ariwo ti imu ẹni to n han'run le di oorun ẹnikeji lọwọ. Abi, bawo lẹ ṣe ro pe ọrọ yoo ri, ki eniyan meji sun papọ sinu yara tabi ibusun kan naa, ki ariwo to n jade ni iho imu ẹnikan lara wọn o rinlẹ ju boṣe lọ? Ayelujara eto ilera webmd.com ati atẹjade kan lori itakun agbaye BBC sọ pe eeyan ma n han'run nitori pe awọn iṣan to wa ni ọfun ati ọrùn iru ẹni bẹẹ ma n gbọn bi atẹgun ba ṣe n sare gba inu ara wọn kọja. Idi ti o fi n han'run: Ti ogiri awọn iho imu rẹ ko ba ri bo ṣe yẹ, abala kan le kere si ikeji - awọn onimọ iṣegun oyinbo n pe e ni deviated septum. Eyi le mu ki o nira fun ọ lati mi daadaa, yoo si mu ki o ma han'run. Iru nkan bayii naa tun le ṣẹlẹ ti o ba fi imu pa lasiko ijamba. Nitori naa, ba dokita rẹ sọrọ ti o ba n ni iriri yii, iṣẹ abẹ le yanju rẹ. Ti oke ẹnu rẹ (soft palate) ba kere, to si nipọn, o le mu ki aaye ti eemi n gba o kere, ti yoo si mu ki o ma a han'run. Bakan naa ni ọrọ yoo ri, ti isan kekere to wa ni oke ẹnu ba gun ju bo ṣe yẹ lọ. O ṣe e ṣe ki wọn o bi ọ mọ awọn nkan yii, ṣugbọn o le buru si ti o ba sanra ju sugbọn iṣẹ abẹ le ṣe atunṣe. Ti o ba n han'ran, o le jẹ apẹẹrẹ aisan alagbara kan ti wọn n pe ni obstructive sleep apnea. Eyi ma n waye ti eemi ba deede dawọ duro lasiko ti eeyan n sun. O ti ẹ le mu ki o ma mi gule-gule, tabi ji ọ silẹ loju oorun. Awọn ami ti aisan yii ma n fihan ni ki ẹnu rẹ o ma a gbẹ, ori fifọ, tabi ki ọfun o ma a dun ọ. Iwadii ti ẹ tun sọ pe, o ni nkan ṣe pẹlu aisan rọpa-rọsẹ, ifunpa giga, ati aarun ọkan. Ba dokita rẹ sọrọ, wọn le ṣe iṣẹ abẹ si eyi tabi ki wọn fun ọ ni ẹrọ ti yoo jẹ ki o ma a mi daadaa. Kii ṣe nkan ti ko wọpọ ki ọmọde ma a han'run lẹkọọkan, paapa to ba n ṣe ọfinkin. Ṣugbọn nigba mii, o le jẹ apẹẹrẹ aisan ninu ọfun, ẹdọ fooro tabi aisan mii. Nitori naa, ti o ba ṣakiyesi pe ọmọ rẹ n han'run to ba sun, ri i pe o sọ fun dokita ọmọ wẹwẹ. Gẹgẹ bi iwadii kan ti BBC ṣe akọsilẹ rẹ lori ayelujara, awọn nkan yii le ran ọ lọwọ lati dẹkun ki o ma a han'run Ọti mimu ma n mu ki awọn iṣan ara, sinmi ju ti tẹlẹ lọ lasiko ti a ba sun - nitori naa, ọna ti eemi n gba jade nimu rẹ yoo kere si. Nidi eyi, ma ṣe mu ọti amupara to ba ti to asiko ti o fẹ sun. Ti o ba fi ẹyin sun, ahọn, ẹrẹkẹ ati ọra to wa ni abẹ agbọn rẹ le di eemi lọwọ, ti yoo si mu ki o han'run. Oriṣiriṣi ẹrọ lo wa to le fi opin si ki eeyan o ma a han'run. Wọn si n ta wọn ni awọn ile itaja oogun oyinbo. Iṣẹ ti awọn irin'ṣẹ yii n ṣe ni pe, wọn o jẹ ki imu rẹ ṣi silẹ, to ba jẹ pe imu lo fi n han'run. Ṣugbọn ko ti i si ẹri to l'agbara pe, awọn ẹrọ naa n ṣiṣẹ. Ti o ba n ṣe ọfinkin, ti imu rẹ si di pa, o ṣe e ṣe ki o han'run. Nitori naa, gbiyanju lati fọn ikun imu rẹ jade, ki o to sun. Iwadi BBC fihan pe, ti o ba sanra ju, ọra yoo pọ ni agbọn ati ọrùn rẹ, to si le fun ọna ti eemi n gba jade tabi wọle si ara rẹ, pọ. Mimu adinku ba ara sisan ju yoo ran ọ lọwọ lati le ma a mi daadaa, ti yoo si dena ki o ma a han'run. Bakan naa ni ileeṣẹ eto ilera orilẹ-ede United Kingdom, NHS, sọ pe orin kikọ gẹgẹ bi ere idaraya le fi opin si ki eyan o han'run. Abọ iwadii kan ti ileeṣẹ eto ilera naa fi sita lori ayelujara sọ pe, iwadii fihan pe awọn orin kikọ ni gbogbo igba gẹgẹ bi ere idaraya, le ṣe awọn to n hna'run ni anfaani tabi mu adinku ba.	https://www.bbc.com/yoruba/awon-iroyin-miran-54136325
health	Coronavirus lockdown: Ìyàtọ̀ láàrín ìgbélé ní Nàìjíríà àti ilẹ̀ òkèèrè	Laipẹ yii ni orilẹede Naijiria kede didẹ okun eto konile o gbele lawọn agbegbe kan wa silẹ. Ọpọ lo ti n kọminu lori ohun to lee ti ẹyin ọrọ naa jade Arabinrin Sandra to n gbe ni orilẹede Amẹrika ba BBC sọrọ lori bi nnkan ṣe n lọ labẹ eto igbele nibẹ ati iyats to wa ni bo ṣe ri nibẹ ati bo ṣe ri ni Naijiria.	https://www.bbc.com/yoruba/afrika-52587151
health	"""N kò le wo dígí torí bí àrùn ‘scleroderma’ tó ba ẹwà mi jẹ́"""	"Àrùn tí kò gbóògùn, kí Ọlọ́run má fi ṣe wá. Nígbà tí wọ́n bí Violet, kò ní àrùn kankan lára, tí inú rẹ̀ sì ń dùn pé òun ń dàgbà dada. Ní ọjọ́ kan ni wọ́n ṣàdédé sọ fún Violet pé ó ní àìsàn kan tí kò gbóògùn, tí èyí sì ti ń da omi tútù sọ́kan rẹ̀. Àrùn kan tí orúkọ rẹ̀ ń jẹ́ Sclerodema ni wọ́n ní ó ń bá Violet fínra. Sclerodema tí wọ́n tún ń pè ní systemic sclerosis jẹ́ àrùn to máa ń mú ẹran ara le koko. Àwọn obìnrin ni àrùn yìí sábà máa ń ṣe ju ọkùnrin lọ. Violet tó jẹ́ ọmọ ọdún mẹ́tàdínlọ́gbọ̀n, nígbà tó ń bá BBC sọ̀rọ̀ ní lásìkò tí òun parí ipele ọdún méjì àkọ́kọ́ ní ilé ẹ̀kọ́ gbogbonìṣe ìpínlẹ̀ Delta, ni ìṣẹ̀lẹ̀ yìí bẹ̀rẹ̀ si òun. Ó ní àmì dúdú kan ni òun kọ́kọ́ rí, tó yọ sí òun ni ẹ̀yìn, kẹ̀rẹ̀kẹ̀rẹ̀, ọwọ́ òun náà bẹ̀rẹ̀ sí ní dúdú pátápátá. Ohun tí Violet kò mọ̀ ni pé àwọn àmì yìí jẹ́ àpẹẹrẹ àrùn tí kò gbóògùn tó ṣẹ̀ṣẹ̀ wọlé si lára. Ó sọ pé bí àrùn yìí ṣe bẹ̀rẹ̀ sí ní dàgbà sí òun lára, ni gbogbo ẹ̀yà ara òun bẹ̀rẹ̀ sí ní yàtọ̀, tí òun kò sì jọ ara òun mọ́. Ó fi kun pé àrùn yìí ti mú kí òun wà nínú ìrònú gidi. ""Mi ò kí le wo dígí nítorí àyípadà tó ti débá ojú mi fún ọjọ́ pípẹ́ àmọ́ nígbà tó yá mo gba kádàrá, tí mo sì bẹ̀rẹ̀ sí ní fẹ́ràn ara mi padà."" ""Mo di ẹni tí ó ń ti ara rẹ̀ mọ́lé, èmi tó jẹ́ wí pé iṣẹ́ arìnrìn oge ló wù mí, mi ò lè tẹ̀síwájú nínú ẹ̀kọ́ mi gan."" Violet àtàwọn òbí rẹ̀ ní kò sí ibi tí àwọn kò fẹ́ẹ̀ rìn dé láti wá ìwòsàn sí àrùn yìí. Ó ní bí àwọn ṣe ń lo ti ilé ìwòsàn, ni àwọn n ló ti ìbílẹ̀ ṣùgbọ́n kò sí ẹni tó mọ oògùn tí òun le lò sí àìsàn tó ń bá òun fínra. Ó fi kún pé ọ̀pọ̀lọpọ̀ àwọn ilé ìwòsàn àti ti ìbílẹ̀ tí àwọn kọ́kọ́ lọ, jẹ́ kó yé àwọn pé àwọn kò rí nǹkan tí ó ń ṣe òun. Ṣùgbọ́n ní báyìí ilé ìwòsàn ti ìjọba Ìpínlẹ̀ Delta ló ti ń gba ìtọ́jú. Ó ní òun ní ìrètí pé òun máa gbádùn lọ́jọ́ kan, bí ó tilẹ̀ jẹ́ pé àwọn dókítà ni àrùn tó ń ṣe òun kò gbóògùn. Violet tó gbajúgbajà lórí ẹ̀rọ ayélujára TikTok máa ń lo ojú òpó rẹ̀ láti fi ṣe kóríyá fún àwọn ènìyàn.\n\nÓ ní àwọn ẹlòmíràn máa ń bú òun síbẹ̀ àwọn mìíràn máa ń kan sárá sí òun.\n\nÓ fi kun pé ọ̀pọ̀lọpọ̀ ló máa ń fi ìfẹ́ hàn sí òun lórí ẹ̀rọ náà. ""Àwọn ènìyàn máa ń kọ àtẹ̀jísẹ́ sí mi pé mò ń wú àwọn lórí."" Àrùn Sclerodema jẹ́ àrùn tó máa ń mú ara ẹran ènìyàn le. Ó jẹ́ èyí tó le ṣàkóbá fún ẹ̀yà tó ń gbé ẹ̀jẹ̀ kiri nínú ara, àwọn aràn inú àti ti oúnjẹ. Kò sí ìwòsàn fún àrùn yìí ṣùgbọ́n ìtọ́jú wà láti jẹ́ kí ó má ṣe ara lọ́ṣẹ́ ju bó ṣe yẹ lọ. Kò sí ẹni tí kò lè ní scleroderma ṣùgbọ́n ó wọ́pọ̀ láàárín àwọn obìnrin ju ọkùnrin lọ."	https://www.bbc.com/yoruba/articles/cv2p7lklxk5o
health	Wo ọ̀nà mẹ́wàá tí o fi lè dábò bo ara ré lásìkò ọyẹ́ yìí	Akoko ọyẹ jẹ akoko kan ti awọn ọmọ Naijiria maa n reti lati oṣu Kọkanla titi di aarin oṣu Kẹta ọdun keji. Akoko naa jẹ asiko ti atẹgun maa n fẹ lati iha Ariwa ila oorun, tabi lati ila oorun si iwọ oorun Sahara. Oniruru orilẹ-ede lo ni akoko ti oju ọjọ wọn maa n yipada, fun apẹrẹ, lawọn agbegbe kan Yuroopu, yinyin maa n jabọ lati oju ofurufu. Ni Naijiria ẹwẹ, a ni igba ojo, a si tun ni igba ẹrun. Igba ojo maa n bẹrẹ lati inu oṣu Kẹrin ọdun si oṣu Kẹwaa, nigba ti akoo ẹrun maa n bẹrẹ inu oṣu Kọkanla si oṣu Kẹta. Wo awọn ohun ti o le ṣe lati koju akoko ọyẹ yii;	https://www.bbc.com/yoruba/59747465
health	Vaccination: Kí ní ìdí tí àwọn ènìyàn kìí ṣe fọ́kan tan abẹ́rẹ́ àjẹsára ?	"Abẹ́rẹ́ àjẹsára tio ṣe ànfàni fún ọ̀kẹ́ àìmọye àwọn ènìyàn ní àwọ́n ọ̀ọ̀rùndúnrún to ti pẹ́ sẹ́yìn, síbẹ̀ ọ̀pọ̀ àwọ́n eléto ìlera ni àwọn orílẹ̀-èdè àgbáye lo n sọ pé awọ́n ṣe àkiyési pé kii ṣe gbogbo ènìyàn lo fi ara mọ ọrọ̀ abẹ́rẹ́ ajẹsára, ti àwọ́n miràn si n kọ jálẹ̀ pé àwọn ko fẹ́ ẹ. Ọ̀rọ̀ náà ti wá jo dóri kókó ti ó sì n kọni lomiinu fún àjọ elétò ìlera ni àgbáye (WHO) ti wọn si ka àsà yìí si ọkan nínú ǹkan mẹ́wàá tó n dúnmọ̀huru mọ́ ètò ìlera lágbàye lọ́dun 2019. Báwo ni wọ́n ṣe ṣàwári abẹ́rẹ́ àjẹsára? Ṣááju kí abẹ́rẹ́ àjẹsára to dé, àyé yìí jẹ ibi to ni ewu gídigidi ti ọ̀pọ̀ àwọ̀n ènìyàn si n kú lọ́dọ̀dun nítori àìsàn to ṣee dènà. Àwọn orílẹ̀-èdè China ló kọ̀kọ̀ bẹ̀rẹ̀ abẹ́rẹ́ ajẹsára ní ọọrundunrun kẹwàá, wọ́n n pe ǹkan ni ""Variolation"" èyí túmọ̀ sí tísù àwọ̀n ènìyàn ti ará wọ́n lé han si èpo tó maa ǹ wà lóju egbò ti àìsàn kan ba fà á láti mú ìdàgbàsókè ba àwọ́n àfani tó ń ba ààrun ja lára. Nígbà ti ọọrundunrun mẹ́jọ míràn tún gùn ún, oníṣègùn òyìnbó kan tó jẹ́ ọmọ ilẹ̀ Gẹ́ẹ̀sì Edward Jenner wá woye pe àwọn ọmọ tó ń fún omi ọmu Mààlú ní àìsàn to nííṣe pẹ̀lú àwọn màálu yìí sùgbọ́n àìsàn ṣàpọ̀ná (Smallpox) o mú wọ̀n. Àìsàn sànpọ̀ná  jẹ́ àjàkalẹ̀ àrun ní ayé ìgbà náa ti ó si pa ìdá ọgbọ̀n ninú ọgọ́rùn àwọn ènìyàn to lùgbàdì rẹ̀. Ọ̀pọ̀ àwọn to bá si yèé, wọ́n a maa ni àpá lára tàbi ki wọ́n fọ́ lójú. Ní ọdun 1796 Jenner sé ìwádìí kan tó si lo James Phipps ọmọ ọdun mẹ́jọ nígbà tó fí àìsàn máàlú si oju egbò láìpẹ́ ọmọ náà bẹ̀rẹ̀ si ni fi ami àìsàn náà han. Ní ọdun 1798, èsí ìwádìí náà jáde ti wọ́n si pè é ni ajẹsára láti inu èdè Latin ""Vacca"" tí ó tumọ si (Cow) Màálu. Kíní àwọ́n aṣeyori to ti wáye? Abẹ́rẹ́ ajẹsára ti ṣe ìrànwọ́ láti séwélé àwọn aburu ti àwọn aisan ti ṣe ni awọn sẹnturi sẹyin. Ṣááju àsìkò yìí o lé ni ènìyàn mílíọnu méji àti ọwọ́ mẹ́fà ló n ku lọ́dọ̀ọ̀dú ki wọn to gba abẹrẹ ajẹsara akọkọ bni ọdún 1960. Ọdun díẹ̀ sẹ́yìn ní o wá di pe àwọn eniyan n ku tabi ki wan yarọ nítori àìsàn rọmọ́lápa rọ́mọ́lẹ́sẹ̀, sùgbọ́n níbayii ọ̀rs náà ti di afiẹyin ti eegun fisọ. Kíni ìdí ti àwọn ènìyàn kìí fi fẹ gba abẹ́rẹ́ àjẹsára? Ọjọ ti pẹ ti àwọn èniyan ti ń siye meji lori ọ̀rọ̀ abẹ́rẹ́ àjẹsára fún oniruuru ìdí, láti ori ẹ̀sìn, àsà nítori wọ́n rò ó pé kìí ṣé ohun tó mọ àti pé ọ̀nà láti gba ẹ̀ta ominira ara ẹni lọ́wọ́ wọn ni. Ní ọ̀pọ̀ ìgbà, ọ̀rọ̀ abẹ́rẹ́ àjẹsára maa n ni ọwọ òṣèlú nínú, fún àpẹrẹ, bí mínísita fún ọ̀rọ̀ abẹle ni Italy ṣe dara pọ mọ àwọn ẹgbẹ́ ti kìí gba abẹ́rẹ́ ajẹsára. Kóda láì ni ìdí ni ààrẹ ilẹ̀ Amẹrika ti sọ pé abẹ́rẹ́ ajẹsara nii ṣe pẹlu ohun to n fa ti àwọn ọmọ tí ọpọlọ wọ́n ko jí pépé to. Kíní àwọn ewu to wà nibẹ̀? Tí ọ̀pọ̀ àwọn eniyan láwujọ ba rí i dáju pé wọ́n n gba abẹ́rẹ́ ajẹsara yóò mú àdinku ba àwọn ajakálẹ̀ ààrun yóò si le àìsàn jina si àwọn ọmọ wẹ́wẹ́ ti wọ́n ko ti ni àwọn èròja ara ti yóò maa ja fún wọ́n lái ti gba abẹ́rẹ́ ajẹsára. Onímọ ìṣègùn tó ni ìmọ jù lọ ni ilẹ̀ gẹ̀ẹ́sì ní ọdun to koja ti kìlọ pé ọ̀pọ̀ awọn eniyan ni wọ́n ti tan jẹ pẹlú irọ lóri abẹ́rẹ́ ajẹsára pàpá jùlọ lori ẹ̀rọ ayhelujara, ti olùwádìí ọmọ ilẹ̀ Amrika kan naa si ti ri ìdí ọ̀rọ̀ pé àwọn Russia ni wọ́n n lò láti iròyìn náà ka fún araye. Iye àwọn ọmọ tó gba abẹ́rẹ́ ajẹ sára kò tìí yi pada gẹ́gẹ́ bi ajọ WHO ṣe sọ ìdá ọgọ́rin ati máruùn nínú ìdá ọgọ́run ni wọ́n wà titi di àsìkò yìí láti nkan bi ọdún díẹ̀ sẹ́yìn. WHO sọ pe abẹ́rẹ́ ajẹ sara ń dóòlà ẹmi àwọn ọmọ mílíọnu méji si mẹta kákìri àgbáye ní ọdọọdun. Ìpèníja to ga jùlọ, àti àwọn orilẹ̀ -èdè tó kéré jùlọ ninú gbígba abẹ́rẹ́ ajẹ sára, ti ìja ìdámu àti iyàn si kún ibẹ̀ mi Afghanistan, Angola, àti DR Congo. Produced by Roland Hughes, David Brown, Tom Francis-Winnington and Sean Wilmott"	https://www.bbc.com/yoruba/agbaye-48679504
health	Potash: Mọ̀ síi nípa àǹfàní àti àléébù káún lílò nínú oùnjẹ- Okandeji Niniola	Opọ ọbẹ ilẹ Yoruba, Hausa ati iran Igbo ni a n fi kaun se. Bi awon kan ṣe ni pe o lewu ni awon mii ni pe Kaun n mu ọbẹ dun sii ni awọn mii ni ajẹju rẹ ko dara fun agọ ara. Okandeji Niniola to jẹ gbajugbaja oniṣowo kaun ba BBC sọrọ lori irufẹ awọn ọbẹ ti a n fi kaun se, awọn iṣẹ mii ti wọn n fi kaun ṣe ati ilo rẹ to pó. Bakan naa lo sọrọ nipa awọn iṣẹ mii ti wọn n fi kaun ṣe ni awujọ. Cynthia Oyenkwere to jẹ akọṣẹmọṣẹ nipa ohun jijẹ ṣalaye nipa anfani ati aleebu ti kaun n ṣe ni agọ ara eeyan. O menuba bi o ṣe yẹ ki eeyan maa jẹ kaun. Akoroyin BBC, Oyeyemi Gbenga Mustapha.	https://www.bbc.com/yoruba/afrika-60079507
health	Stellah Adadevoh: Ẹ̀bí dókítà náà ní ìfẹ́ Nàíjíríà ló ní tó fi fi ẹ̀mí rẹ̀ lélẹ̀	"Awọn ẹbi oloogbe Dokita Stellah Adadevoh ti ni, inu awọn dun si igbesẹ ti ijọ́ba apapọ gbe lati fi opopona kan sọ ori dokita naa, lẹyin ọdun marun to doola orilẹede yii lọwọ ajakalẹ nla, to ṣeeṣe ki apa rẹ o maa ka. Ninu ọrọ to ba BBC News Yoruba sọ, Arabinrin Niniọla Williams ṣalaye pe, bi o tilẹ jẹ wi pe Dokita Adadevoh ko fi ẹmi rẹ lelẹ nitori ati gba ami ẹyẹ kankan, bikoṣe ifẹ nla to ni si orilẹede Naijiria, sibẹ inu awọn mọlẹbi ko ṣai dun si igbesẹ naa. ""Ọmọ orilẹede to nifẹ Naijiria tọkantọkan ni oloogbe Adadevoh, idi si niyi to fi ṣe ohun to ṣe"" Fun ọpọlọpọ ọmọ Naijiria to ranti ohun to ṣẹlẹ ni ọdun marun un sẹyin, wọn ko lee gbagbe orukọ Dokita Ameyo Stellah Adadevoh. Ohun ti yoo si wa si iranti wọn ni ipa takuntakun ti arabinrin naa ko, lati rii daju pe aisan gbẹmigbẹmi nni, Ebola ko raye ṣọṣẹ lorilẹede Naijiria. Bi kii ba ṣe ti Dokita yii ni, to fi tipa tikuuku de ọmọ orilẹede Liberia kan, Patrick Sawyer to ko arun naa wọ orilẹede Naijiria mọlẹ ni ileewosan rẹ, First Consultant Hospital, to wa nilu Eko, afaimọ ki ẹmi ti ko ba ba arun naa lọ nigba naa ma di ẹgbẹlẹgbẹ. Lọna ati sọ orukọ akọni obinrin naa di manigbagbe, lọjọru ni ijọba apapọ fi orukọ Dokita Adadevoh sọ opopona kan ni olu ilu Naijiria, Abuja. Opopona naa, lo wa lagbegbe opopona Ahmadu Bello nitosi gbọngan ipade nla ti ileeṣẹ ọmọogun ofurufu ilẹ Naijiria, Nigeria Airforce Conference center. Ni ọjọ kọkandinlogun oṣu kẹjọ ọdun 2014 ni Dokita Adadevoh jade laye, lẹyin to ti ko arun Ebola naa lara Ọgbẹni Sawyer to wa sorilẹede Naijiria lati Liberia. Awọn kan n woye pe ohun to loorin ju eyi lọ, bii ileewosan to ti ṣiṣẹ nigba aye rẹ, papakọ ofurufu, ibudokọ oju omi, tabi papa iṣere ati ileewosan apapọ orilẹede Naijiria, lo yẹ ki ijọba fi sọ ori dokita Adadevoh. Bẹẹni awọn miran kan sara si ijọba fun igbesẹ naa ti wọn si tun n woye pe, o ku ni ibọn n ro, ki ijọba o ranti awọn oniṣẹ eto ilera miran to ku lasiko arun naa."	https://www.bbc.com/yoruba/afrika-51569247
health	Kwara: Dókítà 66 ló síṣẹ́ abẹ fún àwọn ìbejì tó lẹ̀pọ̀ ní ilé ìwòsàn fasiti Ilorin	"Fásitì ìkọni nílùú Ilorin (UITH) ti kede fún gbogbo àye ni Ọjọ́bọ bi wọ́n ṣe ṣe aṣeyọri iṣẹ́ abẹ fún àwọn ibejì tí wọ́n lẹpọ wá sáyé. Nínú ọ̀rọ̀ rẹ Gíwá ilé ìwosan náà ọjọ̀gbọ́n Abdaullah Yussuf fí aṣeyọri náà sọri ìṣẹ́ takuntakun àti ìfarajì àwọn dókítà mẹ́rìndíláádọ́rin tó péjú ṣe iṣẹ abẹ náà. Ó ni bí ó tilẹ̀ jẹ́ pé, irinṣẹ́ tó wà nínú ilé ìwòsan náà ko kójú òsùwọn tó síbẹ̀ wọ́n ṣe aṣeyọri. Ọjọ̀gbọ́n náà ní ìdí tí ọ̀pọ̀ fi má a ń sá lọ si òkè okun fún ìtọ́ju àti àwọn iṣk abẹ́ báyìí ni pé ọ̀pọ̀ àwọn irinṣẹ tó wà ni Nàìjíríà ló ti gbó. Giwa UITH fi kún pé, oníruuru ẹ̀ka ìṣègùn  mẹ́rìndílógún ni àwọn ti sa àwọn dókítà tí wọ́n ṣiṣẹ́ náà jọ láti ṣe aṣeyọri "" Nígbà tí wọ́n gbé àwọn ọmọ náà dé, à kò tilẹ̀ kọ́kọ́ mọ ibi ti wan ti lẹ̀pọ̀ ni pàtó, A kàn gbiyanju láti ṣeranwọ ní, nítori ko si irinṣẹ́ tó yẹ."" Bákan náà ni wọ́n dúpẹ lọ́wọ́ àwọn tí wọ́n ṣe ìrànwọ́ láti mú kí iṣẹ́ náà ṣeese pàápà'jùlọ nípa pípèsè owó tí sì fún ọ̀pọ̀ ní ìwúrí láti ṣe iṣẹ́ abẹ náà"	https://www.bbc.com/yoruba/afrika-55680815
health	Sex: Àwọn onímọ̀ ìjínlẹ́ ṣàlàyé ohun tó lè fa ikú òjijì lásìkò ìbálòpọ̀	"Ibalopọ ladun pupọ, o si jẹ ohun ti ọkunrin ati obinrin maa n gbadun lọpọ igba. Ṣugbọn lọpọ igba naa ni awọn to n ni ibalopọ ọhun le ko sinu ewu iku ojiji, tabi ki awọn mejeji lẹpọ, tabi se aisan. Ọkunrin le ku sori obinrin, bẹẹ si ni o ṣeeṣe ki obinrin ku sabẹ okunrin lasiko ti wọn n gbadun ara wọn pẹlu ibalopọ, eyi to maa n ya ọpọ eeyan lẹnu. Oniruru iroyin lo ti jade pe awọn eeyan kan ku lori ibalopọ, eyii to jẹ kayeefi ati ara meeriri fun ọpọ eeyan. Bi awọn kan ṣe n sọ pe iṣẹ aye ni, ni awọn mii maa n di ẹbi irufẹ iṣẹlẹ bẹẹ ru eyikeyi ninu takọ-tabo naa, paapaa awọn to n ni ibalopọ lẹyin ọkọ tabi iyawo wọn. Ọpọ eeyan miran si lo maa n fi oju asasi wo iru iru isẹlẹ yii lasiko to ba waye, ti kii si jẹ ootọ nigba miran. Amọ awọn onimọ ijinlẹ isegun oyinbo ti ṣalaye ohun to le mu ki eeyan gbẹmi mi lasiko ibalopọ, yala ọkunrin tabi obinrin. Awọn ohun mẹ́rin wọnyi le mu ki eeyan ku lasiko ibalopọ si ree: 1. Aṣilo oogun: Ọpọ igba ni awọn ọkunrin maa n lo agbo ibilẹ ki wọn le ni okun daadaa lasiko ibalopọ. Awọn mii ẹwẹ a maa da agbo ibilẹ mọ ọti oyinbo pẹlu igbagbọ pe yoo le ṣiṣẹ daada ninu agọ ara wọn alti fi pa itu meje sara obinrin. Nigba mii ẹwẹ, awọn ọkunrin kan maa n mu siga, igbo, to fi mọ oniruru oogun ti wọn n ta, lati le ṣe afikun okun wọn lori obinrin. Ṣugbọn ohun ti ko ye wọn ni pe, pupọ ninu awọn oogun naa lo ni eroja ti wọn n pe ni ""Nitrate"" ninu, eyi to le fa ẹjẹ riru, to si le yọri si iku ojiji. Gbogbo ẹ gbogbo ẹ, igbesẹ naa ko sẹyin iyi ti wọn fẹ gba lọdọ obinrin ti wọn n ba ni ibalopọ ọhun. 2. Aisan ọkan: Gbogbo aisan to jẹ mọ ọkan lo lewu ninu, kii si ṣe ohun to yẹ ki eeyan fi ọwọ yẹpẹrẹ mu. Ẹni to ba ni aisan ọkan tẹlẹ le dakẹ lasiko ibalopọ nitori ọkan naa yoo maa ṣiṣẹ ju be ṣe yẹ lasiko ibalopọ ọhun. Lara awọn ohun to maa n fa aisan ọkan, paapaa fun awọn obinrin ti ọjọ ori wọn ti le ni marundinlọgọta atawọn okunrin ti ọjọ ori wọn ti le ni marundinlaadọta ni ẹjẹ riru, siga mimu, aisan itọ ṣuga, ara sisan ati bẹẹ bẹẹ lọ. Ohun kan gboogi to tun maa n fa aisan ọkan ni wahala aṣeju ti wọn n pe ni ""Stress"" lede Gẹẹsi. 3. Magun: Gẹgẹ bii igbagbọ Yoruba, magun jẹ oogun kan ti wọn maa n fi sara obinrin ti oju rẹ ko ba gbe ibikan, lati kọ irufẹ obinrin bẹẹ lọgbọn. Wọn tun maa n lo magun lati fiya jẹ okunrin to ba n ni ibalopọ pẹlu iyawo oniyawo. Oriṣiri magun lo wa, lara rẹ ni magun mamuomi, magun matakiti, magun ma fotiti, magun majẹla ati bẹẹ bẹẹ lọ. Fun irufẹ awọn magun bayii, ti ọkunrin to lu magun ọhun ba ti jẹ eewọ rẹ, yoo jade laye dandan ni. Igbagbọ Yoruba ni pe ọrun lala ni okunrin to ba lu magun, yoo si lọ ṣalaye ara rẹ fun Eledumare. 4. Ifipabanilopọ: Oniruru iroyin lo ti wa lode nipa awọn obinrin to n dakẹ sabẹ okunrin lasiko ti wọn ba fi tipa ba wọn lopọ, eyi ti ko ti ọkan obinrin naa wa. Iru iku bayii wọpọ laarin awọn obinrin ti wọn ba fi agidi ba lopọ. Irufẹ iku bẹẹ tun wọpọ laarin awọn ti ọjọ ori wọn ko tii nnkan, ṣugbọn ti wọn fi ipa ba lopọ bakan naa, paapaa awọn ọmọdebinrin. Nigba miran ẹwẹ, ti ọkan irufẹ obinrin naa ko ba si nibi ibalopọ ọhun, o ṣeeṣe ko dakẹ sabẹ okunrin to n fi ipa balopọ."	https://www.bbc.com/yoruba/58413012
health	Kidney Transplant: Ilé ìwòsàn ṣ'àṣìṣe ṣiṣẹ́ abẹ kìndìrín fún aláìṣàn ní New Jersey	Eleyi maa gbẹnutan! Ile iwosan kan niluu New Jersey lorilẹ-ede Amẹrika lo ṣaṣiṣe fun ẹnikan kindirin ti kii ṣe tiẹ. Ẹlomiiran to n jẹ orukọ kan naa ti ọjọ ori wọn ko jina si ara wọn ni wọn fẹ parọ kindirin rẹ kawọn dokita naa to lọ fun ẹni ko ni aarun kindirin. Nigbẹyin gbẹyin, awọn mejeeji ni ile iwosan Virtua Our Lady of Lourdes ni Camden parọ kindirin wọn, koda ile iwosan ni ara awọn mejeeji ti bọ wa s'ipo bayii. Lọjọ keji ti wọn ṣiṣẹ abẹ naa tan ni ile iwosan naa ṣẹṣẹ mọ pe aṣiṣe ti waye lori ẹni ti wọn parọ kindirin rẹ. Awọn alaṣẹ ile iwosan naa ni iru rẹ ko ṣẹlẹ ri lati igba ti wọn ti da ile iwosan naa silẹ. Igbakeji aarẹ ile iwosan naa to tun jẹ olori awọn dokita nibẹ, Reginald Blaber sọ pe iru aṣiṣe bayii ko wọ pọ rara. Amọ, Blaber ni o yẹ ki ayẹwo finifini le dena aṣiṣe yii, bo tilẹ jẹ pe iru rẹ ko wọ pọ. Eeyan bi ẹgbẹrun un mẹtalelaadọfa ni ile iwosan naa fẹ ṣiṣẹ abẹ pipaarọ kindirin fun gẹgẹ bi iroyin ti wọn fi sita lori oju opo itakun agbaye wọn. Bayii, wọn ti tun iṣẹ abẹ pipaarọ kindinrin fun ẹni ti wọn fẹ ṣee fun gangan lọsẹ to tẹlee. Adari awọn oniṣegun oyinbo naa ni pe ẹni ti wọn kọkọ fun ni kindinrin tuntun naa nilo kindinrin ṣugbọn ko si lara awọn torukọ wọn wa loke pe asiko ko pọ fun mọ. Ile iwosan naa kọ lati fi orukọ awọn mejeeji sita. Ile iwosan Virtua Our Lady of Lourdes yii nikan ni wọn ti n ṣe iṣẹ abẹ paṣipaarọ kindinrin, ọkan ati awọn iṣẹ abẹ bẹẹ miran ni guusu New Jersey.	https://www.bbc.com/yoruba/afrika-50582909
health	Russia Covid 19 Vaccine: Ẹ wo ohun tó yẹ kí ẹ mọ̀ nípa oògùn 'Sputnik V' Russia tó ń wo àrùn Coronavirus	Aarẹ orilẹ-ede Russia, Vladimir Putin ti kede oogun 'Sputnik V' gẹgẹ bi oogun tuntun to n sawotan arun Coronavirus. Lẹyin Oṣu meji ti wọn ṣe ayẹwo oogun naa ni ara eniyan lo gba ontẹ ijọba gẹgẹ bi oogun to n sawotan arun Coronavirus. Aarẹ Putin ni oogun 'Sputnik V' lo ti gba gbogbo ontẹ ijọba lẹyin ọpọlọpọ ayẹwọ ti wọn ṣe, ti o si fihan pe, a jẹ bi ewe ni oogun naa. Orilẹ-ede Russia ri eyi gẹgẹ bi aṣeyori nitori awọn ni wọn kọkọ pese oogun to n se iwosan fun aarun Coronavirus ni agbaye. Ọsẹ to kọja ni ijọba orilẹ-ede Russia fi lede wi pe awọn n pese abẹrẹ ajẹsara ọlọgọọrọ lati koju arun Coronavirus, bẹrẹ lati Oṣu Kẹwaa. Awọn onimọ sayẹnsi ni orilẹ-ede Russia ni ayẹwo ti awọn kọkọ ṣe fun oogun naa fihan pe oogun naa yoo ṣiṣẹ fun arun Coronavirus. Ajakalẹ arun ''adenovirus'' ti o maa n sokunfa ikọ hihu ati otutu ni wọn lo lati fi ṣe oogun naa ti yoo mu ki eroja 'immune' ara ko gbokun sii. Amọ, Ajọ Eleto Ilera lagbaye, WHO ni oogun 'Sputnik V' ko i tii si lara awọn oogun arun Coronavirus mẹfa lagbaye, ti wọn ti kọja ipele ikẹta ayẹwo rẹ lara awọn eniyan.	https://www.bbc.com/yoruba/53748457
health	How to prevent Sudden Infant Death: Nkan mẹ́sàn-án tí o le ṣe láti dènà ìkú ọmọ tuntun	Iku ojiji to ma n pa awọn ọmọ tuntun, eyi ti awọn onimọ n pe ni Sudden Infant Death Syndrome (SIDS) ma n waye nitori oriṣiriṣi nkan. Ọpọ iku yii si lo ma n ṣẹlẹ laarin oṣu mẹfa akọkọ ti ọmọ ba de ile aye. Yatọ si pe afọwọfa le fa a, ọmọ ti oyun rẹ ko pe oṣu mẹsan-an tabi ti ko tobi daadaa nigba ti wọn bi naa wa ninu ewu iku ojiji. Iku ojiji yii ṣaba ma n ṣẹlẹ lasiko ti ọmọ tuntun ba sun. Nitori naa, ẹ wo awọn nkan mẹsan-an to le dena iku ojiji fun ọmọ tuntun. Jẹ ki ọmọ tuntun fi ẹyin sun Iwadii awọn onimọ iṣegun oyinbo fihan pe ewu to le fa iku ọmọ tuntun wa ninu ki ọmọ ma a fi ẹgbẹ sun tabi da ikùn bolẹ sun. Idi ni pe ọmọ to ba fi ẹgbẹ sùn le yi, ko si doju bolẹ. Ti iru ọmọ bẹ ẹ ba doju bolẹ si ori ibusun, ibusun le di eemi to n jade tabi wọle si iho imu ọmọ tuntun naa. Eyi to le fa iku. Titẹ ọmọ tuntun si ori ibusun to le Lati le dena ki aisi eemi pa ọmọ tuntun, o ṣe pataki lati tẹ wsn si ori ibusun 'mattress' to le daadaa, tabi awọn ibusun ti wọn ṣe fun ọmọ tuntun. O ko si gbọdọ fi ohunkohun bi i aṣọ ibora, irọri tabi awọn nkan iṣere si ori ibusun naa, eyi to le fun ni ọrun pa. Awọn onimọ iṣegun ni US Department of Health and Human Services sọ pe eyi ma n mu adinku ba ijamba oju orun to le pa ọmọ tuntun. Ma ṣe fa siga ni ẹgbẹ ọmọ tuntun Awọn onimọ iṣegun oyinbo sọ pe o dara ki obinrin to ba n mu siga fi opin si lasiko to ba wa ninu oyun, lati le dena iku ọmọ tuntun. Iwadii fihan pe awọn ọmọ ti iya wọn ba fa siga ninu oyun wọn kii ṣaba tobi bo ṣe yẹ lasiko ibi wọn - eyi si jẹ ara nkan to n fa iku ọmọ tuntun. Bakan naa, fifa siga nitori ọmọ tuntun le ṣeku pa a. Gbe ọmọ rẹ si tosi rẹ Iwadii fihan pe ko fi bẹ ẹ si ewu iku fun ọmọ tuntun to ba sun sinu yaara kan naa pẹlu iya rẹ. Idi ni pe iya naa yoo mojuto daadaa. Ṣugbọn ṣa, iru iya bẹẹ gbọdọ kiyesara ki o ma sun lọ lasiko to ba n fun ọmọ ni ọmu. Eyi lewu, nitori pe ọyan  rẹ le di ọmọ ni imu, ti ko ni i le mi daadaa, to si le fa iku. Fifun ọmọ ni ọyan daadaa Oriṣiriṣi anfaani lo wa ninu fifun ọmọ ni ọyan, lara wọn si ni pe o le dena iku ọmọ tuntun. Awọn eroja to wa ninu omi ọyan ni agbara lati dena awọn aarun to le ṣeku pa ọmọde. Ṣugbọn, o tun lewu fun obinrin to n fun ọmọ lọyan lati ma a mu ọti. Abẹrẹ ajẹsara Iwadii imọ ijinlẹ sọ pe awọn ọmọ to ba gba abẹrẹ ajẹsara ni ilana awọn onimọ iṣegun oyinbo ni anfaani ida aadọta pe wọn o le ku ni smọ tuntun. Eyi ko ṣẹyin bi awsn abẹrẹ naa ṣe ma n dena aarun to le ṣeku pa ọmọ. Ma jẹ ki ooru mu ọmọ tuntun ju Lootọ ni awọn agbalagba  tabi awọn to ti bimọ ri ma n gba iya ọmọ tuntun ni imọran pe ko fi aṣọ bo ọmọ nitori otutu. Ṣugbọn, ti ooru ba tun pọ ju fun ọmọ tuntun, o le ṣeku pa a. O dara lati wọ aṣọ fẹlẹfẹlẹ fun ọmọ tuntun lasiko ooru, o si tun le wọ ibọsẹ ati ibọwọ fun. Bakan naa ni ki atẹgun to n wọ inu yaara o si jẹ eyi ti ko tun pọju. Ifeto sọmọ bibi Yatọ si pe o lewu fun obinrin lati tete bimọ le ọmọ tuntun, o tun le ni ipa ti ko dara ni ilera ọmọ. Idi ni pe ti obinrin ba tete loyun le ọmọ, ko ni i ni okun lati tọju ọmọ to wa nilẹ tabi ara rẹ. Nitori naa ni awọn onimọ ṣe ma  sọ pe ki obinrin duro fun bi ọdun kan tabi meji ko to o loyun le ọmọ. Ọmọ ti ko ti i pe ọdun kan ko gbọdọ jẹ oyin Kokoro aifojuri to ma n fa 'botulism spores' to wọpọ ninu omi, erupẹ, tabi ounjẹ ti wọn ko ṣe daadaa, ma n wa ninu oyin naa. Nitori naa ni o ko gbọdọ fun ọmọ ti ko ti i pe ọdun kan ni oyin.	https://www.bbc.com/yoruba/awon-iroyin-miran-58858395
health	What to know about monkeypox: Ṣé lóòótọ́ ní pé àwọn òní ìbálòpọ̀ akọ sí akọ wá nínú ewú láti kó 'Monkeypox' jù ará yókù?	Ààrùn 'Monkeypox', bí mó ṣẹ lè kó àti òhun míì tó yẹ ní mimọ Wọn se awari awọn ọkunrin to lugbadi arun Monkey Pox ni Yuroopu lẹnu lọọlọ yi. Wi pe won ko aarun yi kọ lo pe fun akiyesi bi kii se pe awọn to ko arun yi lugbadi nipa pe wọn ni ibalopọ pẹlu awọn ọkunrin mii. Tori naa se a wa le sọ pe aarun monkeypox jẹ eleyi taa le ko latara ibalopọ bii? Awọn alasẹ ilera sọ pe ko ri bẹẹ. Onimọ ilera kan to n ba ajọ WHO sisẹ Andy Seale sọ pe ''Bo ti lẹ jẹ pe a ri tawọn kan to jẹ onibalopọ akọ si akọ ko aarun yi,eleyi ko tunmọ si pe aarun awọn ''gay'' ni.Ko si ẹni to ko le ko aarun yi'' O ni awọn aarun ibalopọ jẹ eyi ti eeyan maa n nilo ibalopọ ki o to le ko sugbọn ''eeyan ko nilo ibalopọ ti o to lugbadi monkeypox'' O fi kun pe isọwọ bawọn se n gbọ pe awọn ọkunrin onibalopọ akọ si akọ n ko aarun yi ko ju pe awọn wọnyi ko jafara lati wa itọju fun ara wọn ni kete ti wọn ba ri apẹrẹ aarun yi. Nibi ọrọ de duro, ki wa la mọ nipa aarun Monkeypox? O kere tan WHO ti kede pe wọn ri eeyan mejilelaadọrin to ti lugbadi aarun yi ni Yuroopu,Amẹrika,Canada,Australia Wọn si ti se iwadii eeyan mejidinlọgbọn ti wọn furasi pe o lugbadi aarun yi lawọn orileede mejila ti monkeypox kii saba ran kaakiri. Sugbọn sa, awọn onimọ ni eleyi kii se bi ajakalẹ Covid-19 ati pe awọn ni ikapa lori ajakalẹ yi. Ki ni Monkeypox? Monkeypox jẹ aarun ti kokoro aifojuri monkeypox le sokunfa rẹ.O yatọ si kokoro aifojuri smallpox sugbọn oun ko buru to arun igbona 'smallpox'. Lagbegbe aarin gbungbun ilẹ Afrika lo wọpọ si ati iwọ oorun ilẹ Afrika ni paapa lawọn agbegbe ti igbo kijikiji wa. Ni orileede DR Congo lawọn ibi ti igbo kijikiji wa, wọn ti kede pe o leni eeyan 1,200 to ti ko aarun yi lọdun yi nikan. Wọn ni akọsilẹ eeyan mẹtadinlọgbọn to ku laarin ọjọ Kini osu kaarun 2022 gẹgẹ bi WHO se sọ. Ki lawọn apẹrẹ afihan Monkeypox? Ara gbigbona, ori fifọ, ara wuwu,irọra ẹyin ati kasan wa lara apẹrẹ aarun yi. Lẹyin yi, ara yoo  bẹrẹ si ni su yoo si kọkọ bẹrẹ lara ko to di bi alefọ gẹgẹ bi onimọ Rosamund Lewis olori ẹka to n mojuto small pox ni WHO se sọ. Lẹyin igba naa, yoo gbẹ, o ba si gbẹ tan yoo re jabọ. Ara sisu yi a maa yun eeyan ti o si maa n fa irora sugbọn dokita Amesh Adalja ti ile iwosan John Hopkins to wa ni orileede Amẹrika sọ pe yoo dinku bo ba ti se diẹ si. O ni laarin ọjọ mẹrinla si ọjọ mọkanlelogun ni yoo fi kora nilẹ ti yoo si lọ fun ara rẹ. Bawo ni Monkeypox se n ran kaakiri? Monkeypox le tan ka si ara ẹdamọniyan lati ọdọ ẹranko to ba ko aarun yi bi ọbọ, ekute tabi ọkẹrẹ. Ko wọpọ ki awọn eeyan ko aarun yi ran ara wọn sugbọn o le sẹlẹ ti eeyan ba ko lara ẹni to sunmọ to ni aarun yi.' Ọna tawọn eeyan n gba ko ni latara awọ ara to ba ni alefọ,ọna ọfun, oju ati ẹnu. Bi eeyan ba tun fi ọwọ kan asọ ẹni to ni aarun yi, tawẹli, tabi asọ ibora rẹ,eeyan le lugbadi aarun yi. Se Monkeypox le pa eeyan? Monkeypox gẹgẹ bi WHO se sọ jẹ aarun ti o maa mu eeyan fun igba diẹ ni amọ a ti ri awọn imi to la iku lọ. Laipẹ yi, nkan bi ida mẹta si mẹfa ninu ida ọgọrun lo n padanu ẹmi wọn lọwọ aarun yi sugbọn alaye to wa lori rẹ ko lọ geere. Dokita Adalja sọ pe: ''Nigba mi eeyan a maa ri ti ida iye awọn to padanu ẹmi wọn lọwọ aarun yoo to nkan bi ida mẹwaa sugbọn pupọ wọn lo n gbe lagbegbe ibi ti nkan amayedẹrun ko si ti eto ilera wọn si mẹhẹ.'' O ni ẹda aarun yi meji taa mọ si ẹda ti iwọ oorun Afrika ati eleyi to n ja ni aarin gbungbun Afrika. Eleyi to wa nita bayi jẹ eyi to nise pẹlu iwọ oorun ilẹ Afrika. ''Ohun iduunu ni pe ẹda ti iwọ oorun ilẹ Afrika yi ko lagbara to ti aarin gbungbun Afrika.Tori naa awọn ti yoo ko aarun yi nipa ẹda taa n wi yi ko ni pọ.'' Ọjọgbọn  Catherine Bennet onimọ nipa ajakalẹ aarun ti fasiti Deakin to wa ni Melbourne Australia lo sọ bẹ fun BBC. Kini itọju monkeypox? Wọn a maa se itọju monkeypox nipa mimu adinku ba awọn apẹrẹ rẹ. Awọn oogun apakokoro wa sugbọn ''bi eeyan ba se tete ri pe aarun yi ti wọ ara ni yoo se gba sisẹ'' si gẹgẹ bi Ọjọgbọn Bennett se sọ. Ko si abẹrẹ ajẹsara fun aarun yi sugbọn WHO ni abẹrẹ ajẹsara ti aarun igbonna le koju rẹ debi to lami. Amọ sa Ọjọgbọn Bennett ni kawọn eeyan ma foya tori awọn ko ni maa wa abẹrẹ ajẹsara bi ti Covid-19 fun gbogbo aye. O ni awọn agbalagba mi to wa laye nigba ti wọn fi n gba abẹrẹ igbonna yi ti gba abẹrẹ naa nigba naa. O fi kun pe wọn le lo abẹrẹ yi gẹgẹ bi idaabo fawọn osisẹ ilera to n tọju alaisan lawọn agbegbe ti ọwọja rẹ ba pọ si.	https://www.bbc.com/yoruba/afrika-61561644
health	Childbirth in Nigeria: Dokita àti Nọ́ọ̀sì ń fìyà jẹ àwọn alaboyún lásìkò ìbímọ!	Abileko Taiwo Gabriel ti ni awọn dokita, nọọsi ati awọn onisẹ abẹ lo fi iya jẹ oun lasiko ibimọ ni ipinlẹ Eko. Eyi ko sẹyin bi Ajọ Ilera Lagbaye, W.H.O. ṣẹṣẹ gbe jade pe ogunlọgọ awọn alaboyun lorilẹ-ede Naijiria ati ni awọn orilẹ-ede kọọkan nilẹ Afirika ni wọn máa n fi iya jẹ lasiko iloyun ati ibimọ. Arabinrin Taiwo naa ni bi o tilẹ je wi pe oun ti bẹrẹ si ni jẹ irọra atirọbi, ni se ni awọn eleto ilera fi oun silẹ fun ọpọlọpọ wakati pẹlu irọra ko to wa di wi pe wọn da oun loun. Lasiko ti wọn n sisẹ abẹ fun obinrin naa, awọn onisẹ abẹ, Dokita ati Nọọsi n fi oun wo fiimu lori ẹrọ amohunmaworan ko to di wi pe wọn wa ṣe isẹ abẹ fun oun. Abileko Taiwo fi kun un wi pe ijiya ti wọn fi jẹ oun lasiko ibimọ naa jẹ ki oun dubulẹ aisan lẹyin ibimọ, eleyii ti o si da irẹwẹsi ọkan si oun lara nitori irora ati ifiyajẹni ti oun la kọja lasiko naa. Ninu ọrọ tirẹ, Nọọsi Similoluwa Olabode ni oun ti ko tọna rara ni ki nọọsi ma a fi iya jẹ alaboyun lasiko ibimọ. Amọ o fikun un pe, o seese ki awọn alaboyun naa ma tẹle asẹ awọn nọọsi tabi dokita ki ibimọ naa le rọrun fun wọn. Nọọsi Olabode naa wa parọwa si awọn akẹgbẹ rẹ lati mọ daju pe awọn naa le wa ni ipo ti awọn obinrin naa wa lọla, nitori naa ki wọn huwa si wọn gẹgẹ bi eniyan bi ti ara wọn. O ni irọbi jẹ laarin aye ati ọrun ni eyi ti ko yẹ ki oṣiṣẹ eleto ilera tun maa na wọn tabi pariwo mọ wọn lasiko irọbi rara.	https://www.bbc.com/yoruba/media-49997842
health	Omicron variant: Ìjọba Naijria ní kò sí ẹ̀ní tó ní ẹ̀dà covid-19 tuntun Omicron Variant ní Naijiria	"Orilẹede Canada ti fi ofin sita bayii pe Naijiria ti wa lara awọn orilẹede ti ko gbudọ rinrinajo wa si Canada. Nibayii, Canada ti fi orilẹede Naijira, Malawi ati Egypti kun orukọ awọn orilẹede ti wọn o fẹ ko rinrinajo wa si orilẹede wọn. Eyi n waye laarin gbogbo awuyewuye pe ẹda Aarun Covid-19 tuntun mii, Omicron tun ti gba aye kan. A kò faramọ́ àbájáde ''Endsars Panel Report'', kò sí ẹni tó kú ní Lekki Tollgate sẹ́ẹ̀, ""White paper"" wa rèé - Ìjọba ìpínlẹ̀ Eko Buhari tí gba àkóso NINAS, n kò ṣe mọ́ - Akintoye kọ̀wé-fipò sílẹ̀ Canada ṣe ikede yii lọjọ Ẹti to kọja ti wọn si ni awọn yoo ṣe ikede ilana aatle to ku bo ba ẹ nlọ. Bakan naa ni Minista ilẹ Canada nipa aabo ilu, Marco Mendicino naa ti sọ pe oun ko ni ọrọ kankan lati sọ gẹgẹ bi esi si igbesẹ awọn lori ibode. Ipinlẹ Eko ni Naijiria ni ilu nla ekeji to n gbayun ju lagbaye gẹgẹ bi akọsilẹ fun ọdun 2021 ti ajọ Economic Intelligence Unit (EIU) fi sita.Ẹwẹ, ajọ to n ri si imojuto aisan pajawiri ni Naijiria, NCDC naa ti fi ọrọ sita bayii pe wọn ti ri eeyan mẹ́ta to ni Omicron ni Naijiria. Ṣaaju, Ìjọba Naijria ní kò sí ẹ̀ní tó ní ẹ̀dà covid-19 tuntun Omicron Variant ní Naijiria Ijọba apapọ lorilẹede Naijiria ti tun fi idi rẹ mulẹ pe o da awọn loju pe ko i tii si ẹda arun Covid 19 tuntun, Omicron Variant ni Naijiria. Eyi ko sẹyin bi orilẹede Canada ṣe kede pe awọn ọmọ Naijiria meji to wọle si ilẹ wọn ni arun Covid -19 tuntun naa. Amọ, Alaga igbimọ to n ṣeranwọ fun aarẹ Buhari lori idena ajakalẹ arun, Ifedayo Adetifa ni ko si ọrọ ariyanjiyan nibẹ. Adetifa ni ko si idi fun awọn ọmọ Naijiria lati ma a ṣe iyemeji lori boya ẹda tuntun naa wa ni Naijiria abi bẹẹ̀ kọ. Ohun ti a mọ ni pe lọwọlọwọ bayii ko i tii si ẹnikẹni to farahan pẹlu ajakalẹ arun naa. ''Amọ a ni awọn ti a ṣẹṣẹ ṣe ayẹwọ fun ti esi wọn yoo si jade ni aipẹ.'' ''Bio tilẹ jẹpe a ko fi aake kọri ko le e si ni Naijiria, amọ pe nkan le yipada, amọ ni ọwọ yii ko i tii si'' Minisita fun ọrọ ilera, Osagie Ehanire ni awọn alaṣẹ n foju silẹ lati wo bii o ṣe n lọ lori ẹda tuntun Covid -19 naa. Ẹda tuntun, Omicron Variant naa ni wọn kọkọ ri ni orilẹede South-Africa, amọ wọn ko i tii fi idi rẹ mulẹ iru ijamba to le e ṣe fun awujọ eniyan. Ọjọ Isinmi ni orilẹede Canada kede pe ẹni meji to ni arun naa lorilẹede wọn wa lati orilẹede Naijiria. Amọ ijọba Naijiria ni awọn n reti ẹkunrẹrẹ iroyin lati ọdọ ilẹ Canada nitori ko si ọkọ baalu taara lati orilẹede Naijiria si Canada. Dipo ki wọn gba igboriyin ohun sadankat, orilẹede South Africa ti gba ibawi lori pe awọn ni wọn ṣawari ẹya Covid-19 tuntun. Ileeṣẹ to n ri si ọrọ awọn orilẹede agbaye fi ọrọ yii lede gẹgẹ bi awọn orilẹede agbaye ṣe tun bẹrẹ si ni bẹgi dina irinajo wọ orilẹede wọn lati South Afirica tori ajakalẹ arun naa ti n gbilẹ sii. Ajọ eleto ilera agbaye, WHO ti ni ajakalẹ tuntun yii, Omicron jẹ eyi to n kọ ni lominu ti wọn si ni ifarahan rẹ yii ni anfani ati ran mọ ẹlomiran kia. Nibayii, wọn ti ri awọn to ko arun naa ni ilẹ Yuroopu - meji ni Uk, meji ni Germany, ọkan ni Belgium, ẹyọkan miiran ti wa ni Italy nigba ti wọn tun fura pe wọn ri ọkan ni Czech Republic. Orilẹede Israel ti wọn ti ni aridaju pe Omicron wa ti pinu lati bẹgi dina gbogbo arinrinajo lati ma wọ ilu wọn lati alẹ ọjọ Aiku. Bakan naa, wọn ti kẹfin ikọlu Omicron ni Botswana ati Hong Kong naa. Ṣe ni orilẹede Netherlands bẹrẹ si ni ṣe ayẹwo fun gbogbo ẹni ba wọle lati South Africa boya wọn ti ni Omicron tabi wọn ko nii. Isó fààá leè jẹ́ kí ẹ kò Covid-19 níbi tí o ba fún pọ̀! Ẹ fura o! Abẹ́rẹ́ àjẹsára Covid-19 ń yí àwọn èèyàn sí oníbálòpọ̀ akọsákọ àti abosábo - Alfa Abbas COVID-19 variant tó wà ní Nàìjíríà tún yàtọ̀ sí ti UK - NCDC Wo ìhùwàsí Buhari, àwọn èèkàn Nàìjíríà àti ibòmíì tó ti gba abẹ́rẹ́ àjẹsára Covid-19 Wọn rii pe eeyan meji to wa lori ọkọ ofurufu KLM lo ni Covid-19 ti wọn si ti sọ wọn si ibudo ifarapamọ to wa nile itura kan ni papakọ ofurufu Amsterdam nibi ti wọn ti tẹsiwaju aywo fun wọn. Ẹda Omicron variant ti wọn kọkọ ri jade ninu akọsilẹ ajọ WHO waye lọjọ kẹrinlelogun oṣu kọkanla ọdun 2021. Ẹwẹ, ninu ọrọ kan ti ileeṣẹ to n ri si ọrọ ilẹ okere ni South Africa fi sita, wọn bu ẹnu atẹ lu bibẹgi dina irianjo awọn eeyan. Wọn ni ""iwadi ijinlẹ Sayẹnisi yẹ ko gba igboriyin ni kii ṣe ijiya"". Netherlands ti n ba kikoju ajakalẹ arun tuntun yii faa ti wọnn si ti fẹ paṣẹ isede tipa-tipa lalẹ ọjọ Aiku. Wọn woye pe didena irinajo jẹ bi ijiya fun South Africa tori pe wọn tete ṣawari arun tuntun yii ṣaaju ẹnikẹni ti wọn si ni eyi yatọ si bi wọn ṣe maa n kọ iha si orilẹede mii to ba jẹ ibẹ ni wọn ti ṣawari ajakalẹ arun. Oṣiṣẹ ajọ isọkan ilẹ Afirika kan sọ fun BBC pe awọn orilẹede to ṣẹ n dagba lo yẹ ki wọn da ẹbi yii ru tori eyi ṣẹlẹ nitori pe agbaye kuna lati jara mọ gbigba abẹrẹ ajẹsara. Wo ọ̀ná tí àwọn okùnrin lè gbà ṣe ìfètòsọ́mọbíbí láì lo kọ́ndọ́ọ̀mù lásìkò ìbálòpọ̀ Ọlọ́pàá bẹ̀rẹ̀ ìwádìí àwọn olólùfẹ́ yìí tí wọ́n bá okú wọn ní ilé ìgbọ̀nsẹ̀ wọn Ìdí rèé táa ṣe fi pósí gbe Baba Suwe tó jẹ́ Mùsùlúmì - Aya rẹ̀ àkọ́fẹ́ ṣàlàyé"	https://www.bbc.com/yoruba/59449394
health	What is food poisoning: Wo ohun tó yẹ kí o mọ̀ nípa májèlé oúnjẹ àti bí o ṣe lè dẹ́kun rẹ̀	"Ọpọ eeyan lo ti maa n gbọ nipa majele ounjẹ (food poisining), ti ko mọ ohun to tumọ si. Lọpọ igba ni awọn eeyan tilẹ ti dero ile iwosan, ti awọn dokita yoo si sọ pe majele ounjẹ ni wọn ni ṣugbọn ti wọn ko mọ ohun to ṣokunfa rẹ. Awọn miran tilẹ lero pe ohun to tumọ si ni pe ki wọn fi majele sinu ounjẹ fun eeyan lati jẹ. Ṣugbọn ki ni wọn n pe ni ""Food poisoning"" gan? Dokita kan, to jẹ onimọ nipa itọju idile ni ile iwosan ijọba apapọ to wa niluu Owo, FMC, Olaniyi Ojo Johnson ṣalaye fun BBC ohun ti wọn n pe majele ounnjẹ. Gẹgẹ bii ohun to sọ, awọn kokoro aifojuri kan lo maa n ṣokunfa majele ounjẹ. O ni ""Awọn kokoro ti a ko foju ri le wo inu ounjẹ tabi omi, ti yoo si maa bi si ninu irufẹ omi tabi ounjẹ bẹẹ."" ""Awọn kokoro naa maa n tọ awọn oje kan sinu ounjẹ, yala wọn ti ṣe ounjẹ naa ni tabi wọn ko gbe kana daadaa ko le pa awọn kokoro naa, ẹni bẹẹ le maa fi ami ailera han."" Olaniyi ni awọn ami naa maa n fara laarin wakati mẹfa pere, ailera naa si le da ge ẹmi eeyan kuru. Iru ami wo ni ẹni to ba ni majele ounjẹ yoo ri? Dokita Olaniyi sọ pe awọn ami to wọnpọ ju ni ki eeyan maa bi tabi ki wọn maa ṣe igbọnsẹ gbuuru. O ni omi inu ara ni irufẹ ẹni bẹe yoo maa ya danu, ti omi inu ara eeyan ba si ti tan, iku ko jina si irufẹ ẹni bẹẹ. O ṣalaye pe ""Awọn nnkan wa ti wọn n pe ni 'electrolyte'ninu agọ ara, to ba ti jo danu ti wọn ko si tete daa pada, iku de niyẹn."" Ọna abayọ Bo tilẹ jẹ pe Olaniyi sọ pe awọn ọmọde ati agbalaba lo wa ninu ewu to pọ ju lọwọ majele ounjẹ, o fi kun pe ti irufẹ ẹni bẹẹ ba le tete mu ""ORS""  ti wọn n pe ni ""somi dagbo,"" irufẹ ẹni bẹẹ ni ireti. Ẹwẹ, Olaniyi gba awọn eeyan nimọran lati maa gbe ounjẹ gbona daadaa ki wọn to jẹ. Ki wọn si tun dẹkun ati maa mu omi ti ko mọ geere. Ṣugbọn o ni ọna abayọ kankan ṣoṣo to daju ni pe ki eeyan tete kọri si ile iwosan to ba ti  ri irufẹ apẹrẹ bẹẹ."	https://www.bbc.com/yoruba/media-57849456
health	New Variant: Kí ni ìbẹ̀rù tó gbọkàn àwọn èèyàn lágbàáyé nítorí ẹ̀yà ààrùn Covid-19 tuntun?	"Kóo tó gbàlejò láti UK, South Africa, wo àwọn kọ̀ndísọ̀n tí ikọ̀ PTF fi lélẹ̀ Ajọ to n ri si igbogun ti aisan lorilẹede Naijiria, NCDC ni irufẹ arun Covid-19 ti wọn ṣẹṣẹ ri lorilẹede Naijiria ko fara jọ awọn eyi to ṣí wọ orilẹede UK ati South Africa. Torinaa, nibi ipade ikọ amuṣẹya aarẹ lorii Covid-19, PTF, oludari ikọ naa, Sani Aliyu fi alakalẹ ati ilana aatẹle sita fun awọn arinrinajo to ba n bọ lati orilẹede South Africa ati United Kingdom tori awọn ti n ni iriri ""new variant"" loju paali. 1. O ni lati agogo kan oru lọjọ kejidinlọgbọn oṣu kejila, gbogbo arinrinajo to ba n bọ lati orilede mejeeji gbud ṣafihan iwe aṣẹ irina meji ati esi ayẹwo ilera pe wọn ko tii lugbadi arun naa. 2. Wọn gbudọ ri i daju pe wọn forukọ silẹ loju opo ijọba ki wọn si ṣe ayẹwo ẹlẹẹkeji nigba ti wọn ba wọ orilẹede Naijiria. 3.  O ni ijọba ti pa aṣẹ fun gbogbo awọn ileeṣẹ ọ̀kọ̀ ofurufu ki wọn ma jẹ ki ẹnikẹni ti ko ba ni awọn iwe yii rinrinajo pẹlu wọn. 4. Ati pe wọn yoo ṣi iwe ọtọ silẹ fun wọn ni papakọ ofurufu ki awọn arinrinajo lati orilẹede mejeeji fi orukọ wọn silẹ ti wọ́n ba ṣe n de ki wọn lee maa foju to wọn lẹyin ayẹwo ẹlẹẹkeji. 5. Ẹnikẹni to ba kọ lati tun ayẹwo ṣe yoo fi ẹwọn oṣu mẹfa jura ijọba yoo si gba iwe irina wọn kalẹ. O wa fa gbogbo awọn to ba n ṣe ayederu iwe esi ayẹwo Covid-19 pe bi wọn ba gba wọn mu, wọn yoo gba gbogbo iwe irina wọn silẹ. Oludari patapata ajọ naa, Chigwe Ihekweazu fi ọrọ naa lede pe wọn ri tuntun yii lasiko ti  awọn onimọ iwadi ijinlẹ nibudo iwadi ijinlẹ nipa awọn ajakalẹ arun nilẹ Afrika (African Center of Excellence for Genomics of Infectious Diseases, ACEGID) ni fasiti Redemmers University, Ede n ṣe iwadi ijinlẹ kan. Ṣaaju awọn onimọ yii ti kọkọ sọ ọ ti wọn si fi atẹjade sita ninu oṣu kẹjọ ọdun nigba ti wọn kọkọ ri i ṣugbọn awn eeyan ko fibẹẹ gbagbọ. Nibayii, Ikekweazu fi aridaju rẹ han ni ọjọ Iṣẹgun nibi ipade ikọ amuṣẹya aarẹ nipa Covid-19, PTF. Ẹ o ranti wipe aarun tuntun yii ti gbilẹ ni orilẹede South Africa to si ti wọ United Kingdom pẹlu. Ihekweazu ni awọn yoo ṣe iṣẹ pupọ lati wadii sampu tuntun ti wọn gba lati mọ boya eleyii lee fa aranka kiakia lorilẹede Naijiria. Ni South Africa, wọn ṣi n ṣe ayẹwo boya ọwọ tuntun ti Covid-19 yii n gbilẹ pẹlu arankan amọ wọn ṣaa mọ pe awọn eeyan ti ko dagba lo n ran ju. Nibi ipade itagbangba ikọ PTF, oludari wọn, Sani Aliyu sọ alakalẹ tuntun fun awn arinrinajo to n bọ lati UK ati South Africa wa si Naijiria. Ni bayii ti gbogbo agbaye n pariwo lori ọwọ keji ajakalẹ arun COVID-19 to n gbalẹ kan bayii kaakiri gbogbo agbaye, ibẹru bojo lori bi agbara kokoro arun naa tun ṣe n gbilẹ sii ko yee ọpọ paapaa julọ awọn alakoso eto ilera lagbaye, ti wọn si n woye ọna abayọ. Ohun kan ti ọpọ awọn onimọ n sọ bayii ni pe ẹya kokoro arun COVID-19 to tun gbaye kan bayii gẹgẹ bi a ti ṣe rii ni awọn ilu agbaye bii ilẹ Gẹẹsi fẹ tun yatọ si eyi to gbilẹ tẹlẹ ni ibẹrẹ ọdun 2020. Amọṣa, awọn onimọ iwadi ijinlẹ nibudo iwadi ijinlẹ nipa awọn ajakalẹ arun nilẹ Afrika, African Center of Excellence for Genomics of Infectious Diseases, ACEGID ni fasiti Redemmers University to wa nilu Ẹdẹ ṣalaye pe ninu iwadi wọn, o fihan pe ṣaaju akoko yii ni ẹya kokoro arun COVID-19 to wa ni orilẹede Naijiria ti yatọ si COVID-19 to wa nilẹ tẹlẹ. Nigba to ba BBC News Yoruba sọrọ lori atẹjade kan ti wọn fi sita ninu eyi ti wọn ti yannana rẹ pe ẹya arun COVID-19 kan wa to ti n ja ranyinranyin nilẹ lorilẹede Naijiria fun oṣu diẹ sẹyin bayii eleyii to yatọ si akanṣe kokoro arun naa to kọkọ gbilẹ. Gẹgẹ bi atẹjade naa ṣe sọ, lootọ o le ni ẹgbẹrun kan ẹya kokoro arun naa to wa lode, ṣugbọn eyi to wa ni Naijiria, paapaa julọ ipinlẹ Ọṣun nitosi ibi ti ibudo iwadi naa kalẹ si yatọ si eyi. Ọmọwe Johnson Okolie, alakoso iṣẹ gbogbo ni ibudo iwadi ijinlẹ nipa awọn ajakalẹ arun nilẹ Afrika, African Center of Excellence for Genomics of Infectious Diseases, ACEGID ni fasiti Redemmers University, RUN ṣalaye fun BBC News pe ọpọlọpọ awọn ayẹwo kokoro arun naa ti wọn ṣe lagbegbe ipinlẹ Ọṣun lo fihan pe ẹya kokoro arun COVID-19 to n farahan julọ nibẹ atawọn agbegbe miran lorilẹede Naijiria fihan pe eyi to yatọ gedegbe si ẹya kokoro arun naa to gbilẹ kariaye ni. Ọmọwe Okorie wa fi kun un pe awọn ṣi n ṣe iwadii lati mọ boya ẹya kokoro arun naa dọgba pẹlu ẹya tuntun ti wọn pe o n ṣe ọṣẹ lorilẹede Gẹẹsi atawọn orilẹede miran bayii. Ibẹrubojo ni ọpọ orile-ede lagbaye nitori ẹya aarun Coronavirus tuntun to tun bẹ silẹ ni Ilẹ Gẹẹsi ti ọpọ orileede si ti n fi ofin de irinajo lati ilẹ okere . O le ni orile-ede ogoji to ti fofinde awọn olugbe UK, bi awon  EU se n pinu lati se agbekale ilana kan lasiko yii. Sweden ti fofin de awon arinrinajo lati ilẹ okere lẹyin to ri ẹya Covid-19 tuntun nibẹ Ẹya tuntun tun yara tan ka laarin awọn eniyan ju ti akọkọ lọ ṣugbọn ko si aridaju pe o yara paniyan ju ti akọkọ lọ. Bi awọn orileede to n fofin de UK lati ma rinrin ajo wa ilu wọn se n peleke sii ajọ isọkan agbaye (WHO) n gbiyan lati se afiwe iru ewu to wa nibẹ. Asoju WHO fun iṣẹlẹ pajawiri Mike Ryan salaye pe iha tuntun ti aarun Coronavirus gbe jade kii se nkan ajoji si ajakalẹ aarun, a ti pe kii se nkan ti oju o riri ki si se pe 'apa o ka' eyi tako ọrọ minisita eto ilera UK Matt Hancock to so pe ọrọ ẹya Coronavirus tun yii ri kọja agbara lọjọ Aiku. Ni iha keji ẹwẹ, awọn arinrinajo lati South Africa naa nkoju iru kan naa lẹyin ti eya Covid-19 yii jẹyọ nibẹ pẹlu eyi si yatọ si iru eyi ti wọn ri ni UK. Ọpọ orileede agbaye lo tin  fi ofin de awọn arinrin ajo lati UK lojuna ati fopin si ẹya tuntun ti Coronavirus gbeyọ Orile-ede France fofin de awọn ero ati eru oju omi lati to n bọ lati UK, eyi si ti fa rukerudo ni awon enu ibode ori omi ni iha Guusu ile Geesi ti won pe ni 'British port of Dover'. Asoju ijọba ilẹ Gẹẹsi Boris Johnson ṣalaye pe oun ati aarẹ France Emmanuel Macron n siṣẹ pọ lati bẹrẹ owo pada, ati pe igbagbọ wa pe ọrọ naa yoo yanju laipẹ yii. Minisita eto irina Clément Beaune sọ pe oni ni oun yoo sọ igbesẹ ti orile-ede oun yoo gbe nipa nkan ti wọn yoo ṣe lori fifofinde igbokegbodo ero ati awọn ọkọ nla to n kẹru. Ni Brussels awọn igbimọ ijọba ti n fikulukun lojuna ati gbọ esi ti yoo ṣe anfani fun awọn ọmọ ẹgbẹ EU metadinlọgbọn to ku. O ni ni igbimọ yoo sọ ipinu wọn, ṣugbọn nkan eyọkan to daku ju ni pe, ọmọ ilẹ Gẹẹsi kọọkan gbọdọ se ayẹwo ki o si ma ni aarun. Coronavirus ki o to kuro lorileede rẹ. Ọpọ awọn orileede to ku, lati India si Iran lọ si Canada lo ti fofinde awọn ara UK lati ma wa si ilu wọn. Botilẹ jẹ pe orile-ede Amerika ko ti tọ ilana yii, sibẹ ọkọ ofuru British Airways ati Delta yoo maa di aaye gba awọn ti ayẹwo fi han pe ko ni aarun Covid-19 nikan ki wọn to le fo lọ si papakọ ofurufu John Kenedy ni New York. Saudi Arabia, Kuwait ati Oman naa ti ti ẹnu Ibode wọn nitori ki awọn ara ita ma baa wọ ilu. Ẹya Covid-19 tuntun ti jẹyọ ni Demark bakan naa ni wọn ri ni Australia, Italy ati Netherlands. Iwọnba eyi ti wọn ri ni Demark yii lo mu ki Sweden naa tilẹkun ibode rẹ mọ wọn, eyi ni igba akọkọ ti Sweden yoko tilẹkun mọ aladugbo rẹ. ""Gbogbo ọna lo n tọka si pe awọn ara Demark yoo kọja si Sweden lati lọ ra awọn nkan keresimesi, minisita to n ri si ọrọ idile Mikael Damberg lo sọ be gẹgẹ bi iroyin AFP. Awọn onimọ gbagbọ pe ẹya Coronavirus tuntun yii ti tan ka kọja awọn ibi ti wọn ti kede pe o de, won gboriyin fun ilẹ gẹẹsi to kọkọ mọ. ""Mo nigbagbọ pe laipẹ yii o ri pe ọpọ awọn orileede miran ti ni ẹya Covid-19 tuntun yii,"" Marc Van Ranst to jẹ onimọ nipa itankalẹ aarun lati ile iwe Raga Institute for Medical Research ni Belgium lo sọ bẹ fun oniroyin."	https://www.bbc.com/yoruba/55407823
health	Ẹ﻿ fura o! Àjọ NAFDAC ké gbàjarè lórí ayédèrú òògùn Augmentin	Ajọ to n mojuto lilo ati tita oogun ati ounjẹ ni NAFDAC, ti kede pe awọn ti kẹẹfin ayederu oogun onikoro, Augmentin 625mg, ti awọm kan n ta kiri Naijiria bayii. Ninu atẹjade to fi si ori ayelujara Twiiter rẹ ni ọjọ Aiku, NAFDAC sọ pe ayederu oogun naa ko ni awọn amuyẹ to yẹ ko ni. Bakan naa ni ajọ naa sọ pe gbogbo akọsilẹ to wa lara oogun naa lo fihan pe ayederu ni. Ajọ NAFDAC ti wa kilọ̀ fun awọn alagbata ati awọn ile itaja oogun oyinbo, lati ri i daju pe wọn n ra awọn oogun wọn lọwọ awọn alagbata n la to ni aṣẹ ati ontẹ. Ki wọn o si ma a sẹ ayẹwo awọn oogun ti wọn ba ra finni-finni. Bakan naa ni ajọ naa tun gba awọn ileewosan ni imọran pe ki wọn o ma a yẹ oogun wo daadaa, ki wọn o to o fun awọn alaisan. Ọjọ diẹ sẹyin ni NAFDAC gbẹsẹ le oogun onikoro Dexamethasone ti wọn ri nipinlẹ Anambra, nitori pe ko poju owo. Wọn gbẹsẹ le oogun naa, wọn si ni ki awọn ile itaja to ba ni lọwọ da wọn pada nitori pe ayẹwo fihan pe odinwọn awọn eroja inu rẹ kere ju iye ti wọn kọ si ara iwe ti wọn lẹ mọ lara. Bakan naa ni wọn ni oogun naa ni eroja methylparaben ati propylparaben, diẹ ninu. Awọn eroja yii ni wọn fi n ṣe nkan lọ́jọ̀, ko le wa fun ọjọ pipẹ lai bajẹ. NAFDAC sọ pe oogun naa ko nilo rẹ rara. L﻿aipẹ yii ni ajọ naa tun ke gbare lori bi awọn ipara ati ọṣẹ ibora ṣe di tọ́rọ́ fọn kale ni Naijiria. Eyi ti wọn lo mu ki arun jẹjẹrẹ pọ̀ si kaakiri ni Naijiria. Nafdac wa di ẹbi isẹlẹ naa ru awọn olookowo to n pese ipara to n bo ara fawọn aralu lọna to lodi sofin.Ajọ naa ni ọpọ eroja majele fun agọ ara lawọn onisowo ibora naa n po papọ, eyi to le se ijamba fun awọ ara lode ati ninu.	https://www.bbc.com/yoruba/articles/cv2p4gydv3do
health	Coronavirus: Ọ̀ọ̀ni jẹ ọkùnrin Rwanda kan tí kò pa òfin kónílé-ó-gbélé nítorí coronavirus mọ́	"Ọkunrin kan to kọ lati tẹle ofin konile o gbele ti ijọba orilẹ-ede Rwanda fi sita nitori itankalẹ aarun coronavirus ti kagbako iku ojiji. Ọkunrin naa fi ile rẹ silẹ, o si lọ si odo lati pa ẹja, ṣugbọn ọọni sọ ọkunrin naa di ounjẹ. Olori agbegbe Gusu Kamonyi ti iṣẹlẹ naa ti waye,  Alice Kayitesi sọ fun BBC pe owurọ Ọjọbọ ni iṣẹlẹ buruku naa ṣẹlẹ ni odo Nyabarongo. ""O kọ lati tẹle ofin ijọba pe ki olukulu joko sile rẹ, o wa lara awọn eniyan diẹ ti ko pa ofin naa mọ, lati dena itankalẹ coronavirus."" Ọjọ aiku to kọja ni awọn alaṣẹ ni Rwanda paṣẹ pe ki gbogbo nkan o dawọ duro, nitori bi  awọn to ni arun naa ṣe n pọ si i. Ogoji eniyan lo ti ni coronavirus ni Rwanda. Bi ijọba ṣe f'ofin de eto ọrọ aje ti ṣe akoba nla fun ọpọ eniyan ti ko fi ii bẹ ri taje ṣe. Bakan naa ninu iroyin miran, a gbọ pe awọn ọlọpaa yinbọn pa ọkunrin meji ni agbegbe Nyanza lẹyin ti wọn kọ lati tẹle ofin naa. Ṣugbọn, ileeṣẹ ọlọpaa ko ti i sọ nkankan nipa ẹsun naa. Ọmọ ọba ilẹ Gẹẹsi, to tun jẹ ori-ade ilu Wales, Charles naa ti ni aarun coronavirus. Agbẹnusọ fun aafin ọba ilẹ Gẹẹsi ṣalaye pe ilera Charles ẹni ọdun mọkanlelaadọrin si wa daadaa. Bakan naa, Ọmọbabinrin to jẹ iyawo rẹ, naa ṣe ayẹwo, amọ ayẹwo fihan pe ko ni aarun naa Tí a bá ní káwọn èèyàn jókòó sílé nítorí coronavirus, ebi àti olè jíjà ma pọ̀- Akọ́ṣẹ́mọṣẹ́ Ijọba apapọ orilẹ-ede Naijiria, ijọba ipinlẹ Eko atawọn ijọba ipinlẹ mii ti kede pe kawọn oṣiṣẹ lati ipele kinni si ekejila joko sile wọn nitori aarun coronavirus. Eyi jẹ ọna kan lati dena itankalẹ arun naa eyi to ti mu eeyan mẹrinlelogoji bayii ninu eyi ti ẹnikan ti di oloogbe ti awọn meji si ti kuro nile iwosan lẹyin ti wọn gbadun tan. Ọpọ awọn ijọba orilẹ-ede agbaye lo ti kede pe ki awọn eeyan joko sile nitori arun naa ṣugbọn ṣe ijọba Naijiria naa le gbe iru igbesẹ yii? Onimọ nipa ọrọ aje, Bisi Iyaniwura to ba BBC Yoruba sọrọ ṣalaye ofin konile o gbele le ma ṣiṣẹ ni Naijiria nitori iṣẹ oojọ lọpọ ọmọ Naijiria n ṣe. Iyaniwura ni ọna to dara lati dena itankalẹ arun covid-19 ni kawọn eeyan maa joko sile, ṣugbọn ''ti a ba ni kawọn eeyan joko sile ni tootọọ, kinni wọn o maa jẹ?'' ''Jijoko sile lọrọ coronavirus ba de ṣugbọn ẹni ebi n pa ko gbọ Anago,'' Iyaniwura ni lẹyin ebi to maa pa awọn eeyan, jijoko sile le mu ki ọpọ maa jale. Ọgbẹni Iyaniwura fikun ọrọ rẹ pe iwadii ti fihan pe ida ọgọrin ninu ọgọrun un awọn ọmọ Naijiria lo n ṣiṣẹ oojọ, eyi tun maa jẹ ki o nira lati sọ fawọn eeyan pe ki wọn joko sile. O ni ti ọpọ ọmọ Naijiria ko ba lọ si ibi iṣẹ fun ọjọ kan, ko si ohun ti wọn fẹ jẹ. Iyaniwura ni jijoko sile yoo pa ọrọ aje Naijiria lara nitori owo epo to jẹ ọrọ aje Naijiria ti lọọlẹ. O sọ pe eyi gan an lo maa jẹ ki ijọba Naijiria naa maa ro daadaa ki wọn to le gbe igbesẹ naa."	https://www.bbc.com/yoruba/afrika-52030726
health	Vitamin D àti Covid-19: Òótọ́ nípa àṣírí tó wà níbi òògùn yìí fún ìwòsàn Covid	"Awọn iroyin ofege ati irọ gbode lori ọrọ Covid ati itọju rẹ. Sugbọn nigba miran iroyin ti ko tọna a maa jẹyọ ninu imọ to ni ootọ diẹ ninu, eyi si maa n nira lati koju. Oniruuru ilana itọju ni àwọn eniyan ti pero lati koju aarun Covid-19. Hydroxy chloroquine, Ivermectin ati Vitamin D - gbogbo rẹ ni wọn ti ṣe agbeyẹwo rẹ. Ti wọn si pete rẹ pe o  le ṣiṣẹ, sugbọn ko si iwadii to ju ti ilana sayẹnsi lọ. Ṣugbọn lori ayelujara awọn iwadii ti ko tẹwọn to ni awọn eniyan yoo maa pin ti awọn obayejẹ miran naa yoo si bẹrẹ si ni lo o ni ilodi. Ariwisi le wa lori pe Vitamin D le wulo fun itọju tabi lati da abo bo eniyan lori Covid-19. Vitamin D ni iṣẹ ribiribi lara eroja to n dabo bo ara ti ijọba ilẹ Gẹẹsi si ti ni ki gbogbo ọmọ ilu gba oogun rẹ to ba di asiko ojo, ki awọn to jọ pe wọn ko ni Vitamin D to pe lara maa lo titi ọdun yoo fi yipo. Sugbọn titi di asiko yii ko tii si ẹri aridaju pe Vitamin D le wo aisan kankan tabi dena rẹ, sugbọn ko tumọ si pe ko ni wulo lọjọ iwaju Ko si ǹkan to jọ Corona Virus ni Ivory Coast. Ọwọ́ agbófinró tẹ obìnrin tó gbé 'cocaine' sínú ojú ara rẹ̀ l'Abuja Ǹjẹ́ mo tílẹ̀ ti ní àrùn Coronavirus? O ye wa pe ọpọ awọn to n sọ ọrọ yii lori ayelujara bẹrẹ bi imọran ni. Sibẹ awọn miran tun gbe kọja ero yii, gẹgẹ wọn ṣe gbe soju opo Reddit pe ijọba ko tilẹ mẹnuba iṣẹ ribiribi ti Vitamin D n ṣe, sugbọn ti wọn gbajumọ ọrọ abẹrẹ ajẹsara ati bi ọlọpaa ṣe n tọ pinpin ara ilu bakan naa ni wọn tun naka wọn ko kọju mọ ọrọ Vitamin D nitori ajọ WHO ń gba owo lọwọ awọn ile isẹ apoogun nlanla8 Ṣugbọn ijọba ti lọ n moju to awọn ojuutu itọju miran ti owo rẹ ko gani lára bí dexamethasone ti aridaju wa fun nigba kan ati awọn Vitamin ti wọn n ri ọkẹ aimọye poun. Ọpọ awọn iwadii lo ti fi asepọ han laarin Vitamin D ati Covid sugbọn iwoye olukuluku ni ẹri wọn- eyi tumọ si pe nkan ti o ba sẹlẹ si awọn to ni Vitamin D to pọ ati eyi to kere lai fi nkan miran kun ni ẹri olukuku. Ẹri iwadii yii fi han pe awọn ipin mejeeji le ma ni anito vitamin D ti Covid is le mu wọn, awọn arugbo, awọn to sanra, ati awọn eniyan dudu. Ko daju boya awọn eniyan yii ni ipenija miran ninu agọ ara wọn ni ó tabi ayika wọn lo jẹ ki wọn ni aarun Covid-19 gbogbo naa lo lo Vitamin D ti wọn si le ni arun Covid-19 NHS gba awọn eniyan dudu niyanju "" bi apẹẹrẹ awọn afirika, afirika ti Caribbean, South Asian lati gba Vitamin D ti ọdun yoo fi pari. Abajade ti Spanish ni sọ pe diẹ ni aseyọri Vitamin D pẹlu ida ọgọrin eniyan lati bọ lọwọ yara itọju pajawiri ati adinku ida ọgọta ninu iku Covid. Wo adúrú ọṣẹ́ tí wọ́n ṣe ní ọgbà ẹ̀wọ̀n Imo tó ní ẹlẹ́wọ̀n tó lé ní 2000 Ọ̀rọ̀ ètò ìlera Nàìjíríà ń bẹ nínú ewu, Buhari ń fọwọ́ ra àwọn agbésùnmọ̀mí lórí - Bakare, Kukah Ẹ fọkànbalẹ̀, ìrànlọ́wọ́ ń bọ̀ fún àwọn ọlọ́jà páàtì mọ́tò tó jóná ní Agodi - Seyi Makinde Nigba ti iwadii jade pẹlu iwoye awọn eeyan lagbaye fun apr pe awọn nkan ti Ọlọrun da ko lee pa ẹ lara"" Ọjgbn Sander Can der Linden ni fasiti Cambridge ṣalaye pe eyi lo maa n jẹ ki awn eeyan maa pin in kiri. Ẹwẹ, o ni ọrọ ori ayelujara nipa awn nkan ti lẹdaa da fun ilera atawọn oogun mii to fi mọ iwoye awọn eeyan ni ilodi si gbigba abẹrẹ ajẹsara naa n peleke sii. Titako gbigba abẹrẹ yii ti lọ mọ ọrọ sin, oogun ibilẹ atawọn oogun mii gẹ́gẹ́ bi Ọjgbọn Van ṣe sọ ọ. O ni ko sewu ninu Vitamin D bo tilẹ jẹ pe awọn ogun oyinbo kan wa ti ko b lwọ ewu tiwn paapaa to ba ti pọ ju) torinaa iroyin pe ki awọn eeyan rra ṣe ko fi gbogbo ara jẹ ipalara. Ọjọgbọn Van der Linden ṣalaye pe ewu to wa nibẹ ni ki awọn eeyan maa dabaa pe lilo Vitamin D n ṣe iṣẹ ami ati iṣẹ iyanu torinaa ki wọn maa lo o dipoo ibomu àti itakete sira ẹni."	https://www.bbc.com/yoruba/56636827
health	Báwo ni Nàìjíríà ṣe gboyè orílẹ̀èdè tí ìtànkálẹ̀ òtútù ìgbá àyà tí pọ̀ jù lọ?	Ajọ to n mojuto eto ẹkọ awọn ọmọde lagbaye ti sọ pe orileede Naijiria ni ọwọja otutu igba aya ti peleke ju lọ lagbaye. Ninu iwadi kan ti wọn ṣẹṣẹ gbe jade, ajọ naa to jẹ ẹka ajọ iṣọkan agbaye ṣalaye pe ida mọkandinlogun iye iku ọmọde ni Naijiria lọdun 2018 lo tatara otutu igba aya wa. Ajọ ọhun tẹsiwaju pe ohun to saba ma n fa aisan yii ni aijẹun daada, eefin latara eedu ti wọn fi n dana ninu ile to fi mọ fifa atẹgun buruku simu layika. Aisan otutu igba aya yii a maa ṣakoba fun ẹdọ foro ti ọyun a si maa ko si inu rẹ. Ninu iwaadi ti wọn gbe jade, lagbaye lọdun 2018, otutu igba aya pa ọmọ tọjọ ori wọn ko to ọdun marun un to le ni 800,000. Lara awọn ọmọ to ba aisan yii lọ la ti ri o kere tan ọmọ Naijiria 162,000  to tunmọ si pe ọmọ 443 lo n ku lojumọ kan ti mejidinlogun a si maa ba aisan yii lọ ni wakati kọọkan. Jálà epo bẹntiróò di N600 nítorí ibodè títìpa Ninu ọrọ adele aṣoju ajọ Unicef ni Naijiria, Pernille Ironside, o sọ pe ''aisan to le la ẹmi lọ ni otutu igba aya jẹ ti o si ti mu ọpọ ẹmi awọn ọmọde lọ ni Naijiria toun ti pe o ṣe dena.'' O fikun ọrọ rẹ pe pupọ awọn ileeṣẹ ati ẹka to n mojuto ilera lo ti gbagbe nipa rẹ ṣugbọn asiko to bayi lati mu ayipada wa'' Yatọ si orileede Naijiria awọn orileede mẹrin miiran ni itankalẹ aisan yi ti pakasọ. Awọn orileede naa ni India, Pakistan, DR Congo ati Ethiopia.	https://www.bbc.com/yoruba/afrika-50385275
health	Ondo resident doctors strike: Àwọn Dókìtà bẹ̀rẹ̀ ìyanṣẹ́lódì ní FMC Owo, Ondo	Àwọn Dókìtà bẹ̀rẹ̀ ìyanṣẹ́lódì ní FMC Owo, Ondo Itọju awọn alaisan lo ti mẹhẹ nile iwosan ijọba apapọ Federal Medical Center nilu Owo latari iyanṣẹlodi awọn dokita to n gbe nile iwosan taa mọ si Resident Doctors lati ọjọ Eti to kọja. Awọn dokita yi ti wọn pọ niye ju awọn dokita agba lọ nile iwosan naa ni wọn n woṣẹ niran nitori awọn ipenija ti wọn n doju kọ ti wọn ni ijọba ko bikita nipa rẹ. Ohun ti awọn dokita yi n beere fun ni aaye iṣẹ to yaayi ati gbigba dokita sii bi pupọ ninu wọn ṣe lọ gba iṣẹ loke okun leyi to mu ki iṣẹ pọju fun awọn diẹ to ku. Iyanṣẹlodi yi lo ti mu ki ọpọ mọlẹbi o ko awọn eyan wọn kuro nile iwosan naa ni bi ko ṣe si itọju to peye fun wọn. Ẹwẹ, awọn akọṣẹmọṣẹ lẹka eto ilera to ku bii nọọsi, awọn apoogun (pharmacist), awọn dokita agba (consultants) atawọn oṣiṣẹ ilera to ku ni wọn gbiyanju lati ri pe iṣẹ ko dawọ duro amọ ẹko ko ṣ'oju mimu fun ọpọ ninu awọn alaisan nile iwosan bi ko ṣe si dokita ti yoo maa ṣe ayẹwo to yẹ fun wọn.	https://www.bbc.com/yoruba/62631400
health	Doctors strike: Awọn Dokita 'NARD' da iṣẹ silẹ lati bere ẹtọ wọn lọwọ ijọba	"Lonii ni ẹgbẹ awọn Dokita nile iwosan nla to jẹ tijọba, 'National Association of Resident Doctors of Nigeria', NARD jakejado orilẹede Naijiria gunlẹ iyanṣẹlodi lẹyin gbogbo ipade ti wọn ṣe pẹlu ijọba apapọ. Awọn aṣoju ẹgbẹ naa ṣe alaye wi pe ikuna ijọba apapọ lori i gbogbo adẹhun ti o ṣe fun awọn Dokita naa lo ṣe okunfa iyanṣẹlodi ti wọn gunle. Wọn ni gbedeke ti wọn fun ijọba tẹlẹri lati dahun awọn ibeere wọn ni ọjọ kọkanlelọgbọn oṣu kẹta ọdun, ṣugbọn ọjọ naa ti rekọja lọ lai gbọ nnkan kan lati ọdọ ijọba. Lara awọn nnkan ti awọn Dokita naa n beere fun ni pe ki ijọba san gbogbo owo oṣu ati ajẹmọnu wọn, atungbeyẹwo owo iṣẹlẹ pajawiri kuro ni ẹgbẹrun marun un naira ti o wa bayii, sisan ajẹmọnu owo itọju aarun COVID-19 ati awọn ajẹmọnu to ni i ṣe pẹlu awọn ile ẹkọ giga ti o jẹ ti ijọba.Awọn Dokita ti o jẹ ọmọ ẹgbẹ naa nile iwosan UCH ilẹ Ibadan naa darapọ mọ awọn akẹgbẹ jakejado orilẹede Naijiria ninu iyanṣẹlodi to bẹrẹ lonii. BBC Yoruba ṣe abẹwọ si ile iwosan nla fasiti ilẹ Ibadan, UCH lowurọ oni, paroparo sini ọfisi awọn Dokita naa da. Botilẹ jẹ wi pe pupọ ninu awọn alaisan to n bẹ ninu ọgba ile iwosan naa ko ti i ni imọlara iyanṣẹlodi naa, ohun ti o ṣeeṣe ni pe ki wọn bẹrẹ sini ke irora bi iyanṣẹlodi naa ba pẹ ju botiyẹ lọ. Adari ẹgbẹ Dokita nile Iwosan UCH, Dr Zakariyau Temitope Hussein ṣe alaye fun akọroyin wa wi pe iyanṣẹlodi ti o bẹrẹ lonii ko ti i ni ọjọ ti yoo pari nitori ki iyanṣẹlodi naa to bẹrẹ ni ijọba ti mọ gbogbo ohun ti wọn n beere fun lati ọdun kan sẹyin. O ni, ""Nile le iwosan UCH nikan, awọn Dokita ti ijọba jẹ lowo to ọọdunrunlelaadọrin(370). Nitori wọn naa ni a fi n ṣe iyanṣẹlodi"". O ni ọjọ ti ijọba ba da wọn lohun gbogbo nnkan ti wọn n beere fun ki iyanṣẹlodi naa to wa si opin. Awọn nnkan ti awọn alakoso ẹgbẹ awọn Dokita naa fi ẹnu ko lati beere fun ni; Ki gbogbo owo ati ajẹmọnu ti ijọba jẹ awọn ọmọ ẹgbẹ naa di sisan,  atungbeyẹwo owo iṣẹlẹ pajawiri and sisan owo itọju aarun COVID-19 sisan ajẹmọnu ọdun 2014-2016."	https://www.bbc.com/yoruba/afrika-56607582
health	Ẹ̀yà ara tó ń gbogun ti ọ̀fìnkìn, le tako àrùn Covid-19	"Awọn oniwadi ijinlẹ ti ni awọn ọna ti ara eniyan n gba gbogun ti ọ̀fìnkìn funra rẹ lo le ṣe idaabobo fun-un lọwọ arun Covid-19 naa.Iwadi kekere ọhun, eyi ti wọn ṣe atẹjade rẹ ninu iwe kan ti wọn pe ni ""Nature Communications"" ni wọn ti ko awọn eeyan mejilelaadọta jọ, ti wọn si n gbe pẹlu ẹni kan to lugbadi arun Covid-19.Iwadii naa ni awọn eeyan ti ara wọn ti ni eroja fun ṣiṣe atako otutu aya lagọ ara wọn, ni iwadi naa ni yoo ṣoro fun lati ko kokoro Covid. Ẹwẹ, awọn onimọ ijinlẹ ọhun ṣe kilọ kilọ pe eniyan ko gbọdọ gbe ara le eyi nikan amọ gbigba abẹrẹ ajẹsara lati dena Covid-19 ṣe koko.Bẹẹ ni wọn tun woye pe, iwadi yii le ṣe atọna si bi ara ṣe le gbaradi lati tako kokoro arun Coronavirus naa.Awọn Oluwadii yii tun sọ pe, o lewu lati lero pe eni to ba ti ni ọ̀fìnkìn ri, ti gba idaabobo ti yoo tako arun Covid 19.Bakan naa ni awọn oluwadii naa fi kun pe, awọn fẹ ni oye idi ti awọn kan fi n pada lugbadi arun Covid 19 lẹyin ti wọn ba ti ni arun naa lẹẹkan ri, amọ ti awọn miran kii gburo rẹ mọ. Wọn wa doju iwadi wọn kọ ọkan gboogi lara awọn eroja to maa n gbogun ti arun lagọ ara, ti a mọ si T-Cells.Awọn T-Cells yIi lo maa n pa awọn sẹẹli ti awọn aisan bi ọ̀fìnkìn ba n ba finra lagọ ara.Ni kete ti otutu aya yii ba lọ tan, diẹ lara awọn T-cells yi ni yoo duro sinu agọ ara bii ọlọdẹ lati tete boju to irufẹ kokoro miran to ba fẹẹ yọju."	https://www.bbc.com/yoruba/agbaye-59944714
health	"World Breastfeeding week: ""Ẹ yé fún àwọn ọkọ yín lọ́yàn mu mọ́, àwọn ọmọ ló lọyàn"""	Kọmiṣọnna to n ri ọrọ ọkunrin ati obinrin nipinlẹ Enugu, Họnọrebu Peace Nnaji já gudugbẹ ọrọ lulẹ nigba to sọ pe kawọn obinrin ye fawọn ọkọ lọyan mu mọ. Kọmiṣọnna ni awọn ọmọ lo ni ọyan kii ṣe baba wọn. Kọmiṣọnna Nnaji sọrọ yii fawọn akọroyin nibi eto kan ti ajọ UNICEF to n ri sí ọrọ awọn ọmọde gbe kalẹ. O ni ko t'ọna ki kawọn ọkunrin maa pin ọyan mu pẹlu awọn ọmọde nitori awọn ọmọ gan an ni Eledua jinki ọyan fun un. Kọmiṣọnna Nnaji ni ko boju mu ki obinrin ma fun ọmọ lọyan daadaa tori ki ọmu maa ba dẹnu kọlẹ to ba ya. Bakan naa ni kọmiṣọnna tun rọ àwọn obìnrin lati fún ọmọ wọn ni ọyan nikan ti wọn yoo fi pe ọmọ oṣu mẹfa. Nnaji sọ pe anfaani to wa níbẹ ko lonka.	https://www.bbc.com/yoruba/58111014
health	Faiza Autistic Girl: Ọ̀pọ̀ ìgbà ni mó má n so lọ́wọ́, ẹsẹ̀ àti ẹnu kó ma baa pariwo- Ìyá Faizat	"""Ọ̀pọ̀ ìgbà ni àwọn ènìyàn ti gbà mi ni ìmọ̀ràn láti  gbé òògùn fún ọmọ mi jẹ́ kó le bá lọ sinmi."" Èyí ni ọ̀rọ̀ ìyá Faiza tó bi ọmọ tó ni ìpèníjà ọpọ̀lọ. Nínú ìfọ̀rọ̀wérọ̀ pẹ̀lú ìlé ìṣẹ́ BBC News Yorùbá lásìkò tí a ṣe àbẹ̀wò síbẹ̀ ló sọ ǹkan ti ojú rẹ̀ ti rí láti ǹkan bi ọdún mọ́kànlélógún sẹyin. Nínú ọ̀rọ̀ rẹ arábinrin Rasheedat Olatunji ni ilé ìwòsàn tó n wo àwọn alárùn ọ̀pọlọ ni wọ́n ti fi idi rẹ̀ múlẹ̀ pé Faiza ni ìpèníjà ọ̀pọ̀lọ ""Asperger's syndrome"" ní àsìkò tó wà ni ọmọ ọdun mẹjọ. Olatunji ni kéte ti ọ̀rọ̀ yìí ṣẹlẹ̀ ni wàhálà dé nítori bàbá rẹ̀ tó ti di olóògbé nisinyi da ẹbi ọ̀rọ̀ náà le òun lórí. Gẹ́gẹ́ bi ìyá Faiza ṣe sọ, kò pé púpọ̀ ni bábá rẹ̀ náà fi ayésilẹ̀ tó lọ, ẹrù ìtójú ọmọ náà si di ti òun nìkàn soso. "" Oríṣiriṣi ìgbà ni ojú mi ti ri àwọn ǹkan ìbànujẹ lórí ọmọ yìí, ṣe ti ọjọ ti àwọn onílé dàwá síta ni tàbí ọjọ́ tí àwọn onímọ́tò jáwa sílẹ̀ láárin ọ̀nà"" Arábìnrin Olatunji tún fi kun pé, spọ̀ ìgbà ni àwọn míràn a gba òun níyànjú láti gbé òògun fun ọmọ náà jẹ kí o bá le lọ sínmi. Ó ní wọ́n a ma sọ fún òun pé, "" o má si ni ayé ti wàá ṣe, wa ma tún ọkọ fẹ́, ṣe bi wa se máa di ọmọ yìí kiri rèé. Ìyá Faizat fi kun pé tí òun kò bá rí owó ra òògún nítori iru iṣẹ́ ti òun ṣe tí kò ní àsìkò pàtó tó le mu owó wọlé, àìrówó ràn òògun tó jẹ́ ẹgbẹ̀rún mẹrinlá Nàírà(#14,000) lóṣoosu yìí ariwo ni yóò maa pa si gbogbo ile, fún ìdí èyí ọ̀pọ̀ àwọn oníle ló ti lé òun jáde. ""Iṣẹ́ àgbàṣe ni ká ba àwọn ènìyàn fọ ilé fọ ilẹ̀ tàbi nígbà mírà kí n tẹ̀lé àwọn ẹlẹ́ràn láti lọ maa yọ ìfun ẹràn no mo fí n tọjú òun àti àwọn àbúrò rẹ̀."" Ìyá Faizat ní títí tí o fi pé ọmọ ọdún mọ́kànlélógún yìí, kò lé ṣe ohunkóhun  fun ara rẹ̀ tó fi mọ tó bá n ṣe ǹkan oṣù. Ó ní ni ọ̀pọ̀ ìgbà tí ó bá n ṣe ǹkan ṣun lẹyin ""tí mo bá ràn lọ́wọ́ láti lo ilédi, ó le fàá yọ ti yọ."" ""Lásìkò tí ó bá bbẹ̀rl nígbà míràn, má ni láti di lọ́wọ́-dìí lẹ́sẹ̀ àti ẹnu kí o má bá pariwo sí ará ilé, tí mo bá ṣe èyí tán, má wá bú sẹ́kun"" Arábinrin Olatunji tún fi àsìkò yìí rọ àwọn òbí tó bá ni irú ọmọ yiì'kí wan máa ni sùúrù, kí wan si ma ma dé wọ́n mọ́lé, kí wọ́n jk kí àwọn náà má jáde."	https://www.bbc.com/yoruba/56171393
health	Coronavirus: Ẹ tilẹ̀kùn ṣọ́ọ̀ṣì àti mọ́ṣáláṣí yín tí èrò bá ju 50 lọ láti dẹ́kun Coronavirus - ìjọba Eko	Ijọba ipinlẹ Eko ti gba awọn olori ẹlẹsin lamọran lati gbẹsẹ le apejọpọ ita gbangba ti awọn eeyan rẹ ba le ni aadọta lawọn ile ijọsin wọn. Kọmiṣọna fun ọrọ abẹle,  Anofiu Elegushi lo fi ọrọ naa lede lẹyin apero pẹlu awọn olori ẹlẹsin nipinlẹ naa. Lara awọn to peju sibi ipade naa ni alaga ẹgbẹ ọmọlẹyin Kristi, CAN nipinlẹ Eko, Alexander bamgbola, Imamu agba ipinlẹ Eko Sheikh Suleiman Abou Nolla ati awọn olori ẹlẹ mii kaakiri ipinlẹ ọhun. Kọmiṣona ọrọ to n lọ, Gbenga Omotoso sọ fun BBC pe bo tilẹ jẹ pe ijọba ipinlẹ Eko ko laṣẹ lati gbẹsẹle ipejọpọ awọn ẹlẹsin, amọran  naa ṣe pataki lasikjo yii. Lati igba ti arun Coronavirus ti bẹ silẹ nilu Wuhan lorilẹede China lọdun 2019, ọpọ orilẹede lagbaye ni arun naa ti rapala wọ, ilẹ Naijiria ko gbẹyin pẹlu. Awọn orilẹde bi Kenya ati Somalia ti tilẹkun ibode rẹ mọ awọn eeyan lati ilẹ okere ti arun ọhun ti ṣọṣẹ julọ, bẹẹ lawọn orilẹede kan ti tilẹkun ile iwe atawọn ile ijọsin.	https://www.bbc.com/yoruba/afrika-51951608
health	Oúnjẹ àràmọ̀ǹdà mọ́kànlá tí wọ́n ń jẹ lágbààyé rèé, ẹ tẹ́wọ́ gbàá	Ounjẹ jijẹ jẹ ọrẹ ara, amọ jijẹ idin ninu burẹdi jẹ ohun to so si ni lẹnu, to si bu iyọ si. Bayii ni ọrọ ri fun awọn to n gbe agbeegbe Sardinia ni orilẹede Italy, ti wọn fi idin se ounjẹ ajẹpọnnula, ti wọn yoo si dupẹ lọwọ ẹnikẹni to ba fun wọn ni burẹdi onidin jẹ. Eyi lo mu ki wọn pinnu lati se afihan ile ounjẹ ti ko wọpọ lawujọ si awọn gbagede kan, eleyii to bẹrẹ ni Malmo, lorilẹede Sweden ni Ọjọ Kọkanlelọgbọn, Osu Kẹwa, ọdun 2018. Sise afihan ounjẹ yii yoo fi agbara fun ero awọn eniyan wi pe, ohun to kọju si ẹnikan, ẹyin lo kọ si ẹlomiran. Yoruba bọ wọn ni bayii lati n se ni ilẹ wa, eewọ ibomiran ni. Eyi lo mu ki onimọ nipa ihuwasi ati ise ọmọniyan, Samuel West sọ wi pe, ounjẹ jijẹ jẹ ohun abalaye to n se afihan ihuwasi eniyan ati ibi ti eniyan ti ṣan wa. Orilẹede Italy ma n jẹ burẹdi ati iyẹfun ti wọn fi idin se: China: Ni orilẹede China, wọn ma n jẹ oko akọ maluu. Awọn onimọ ni ki Obinrin o jẹ funfun, nigbati Ọkunrin yoo jẹ dudu rẹ. Uganda: Tata ni ounjẹ awọn ara Uganda, eleyii ti wọn ti yii lata. Wọn a ma jẹ ẹ pẹlu ọti waini. Amọ eewọ ni fun awọn obinrin oloyun, ki wọn ma ba a bi ọmọ ti ọpọ́n ori rẹ yoo jọ ti tata. Mexico: Ounjẹ ati papanu ni ẹyin kokoro jẹ lorilẹede Mexico. Wọn ma n din, ti wọn si ma n gbadun rẹ lọpọ igba. Vietnam: Ọkan ejo Sèbé ni awọn eniyan ma fi n se ounjẹ jẹ. Wọn ni o ma n fi agbara kun agbara wọn. Wọn si le e jẹ ọkan ejo naa pẹlu ẹjẹ ejo tabi oti waini Vodka. Awọn ara orilẹede Iran, Afghanistan ati Iraq ko fi oju abo àgbò sere rara ati ọpọlọ rẹ. Gbogbo rẹ ni jijẹ fun wọn. Wọn ni kii jẹ ki eniyan wuwo lalẹ to ba fẹ sun. Ilẹ Gẹẹsi:Ounjẹ aarọ to peleke ni ki eniyan o fi ẹjẹ ẹlẹdẹ ti wọn ti sè, kun ounjẹ to fẹ jẹ lojumọ. Ounjẹ owurọ ko i tii pe ni Ilẹ Gẹẹsi ti ko ba si ẹjẹ ẹranko ti wọn ti se nibẹ. Wọn ni o dara fun eroja asaraloore iron, zinc ati protein. Peru: Omi ara ọpọlọ ti wọn ti rẹ ni awọn fi n se ara rindin, ti wọn si tun n ta a fun awọn eniyan gẹgẹbi omi ẹlẹrindodo to n mu araji pepe. Ohun to wọpọ ni orilẹede Turkey ni lati fi igba aya ati ọmu akukọ se ounjẹ jijẹ. Orilẹede China: Eleyii ya ni lẹnu pupọ ju. Orilẹede China a ma a fi ekute ile se ọti waini ẹlẹrin dodo. Amọ awọn ekute yii gbọdọ jẹ eyi ti wọn sẹsẹ bi, ti ko i ti pẹ ju nilẹ. Wọn ni o ma n sisẹ fun aisan ikọfe e ati aisan jẹdọjẹdọ. Ni Russia:  Ko buruju ti wọn ba fi omi ara ẹja to n sere ibalopọ se ọbẹ ti wọn yoo jẹ. Moloka ni wọn n pe orukọ ounjẹ naa. Orilẹede Japan naa a ma a jẹ ounjẹ yii. Ẹ ri pe awọn ounjẹ aramọnda pọ lorilẹ aye, ewo ni ẹyin fẹ ko jẹ ninu wọn?	https://www.bbc.com/yoruba/agbaye-49463851
health	Coronavirus: Àwọn onímọ̀ sáyẹ́ǹsì Nàíjíríà ṣe ẹ̀rọ àyẹ̀wò àrùn jáde	"Idunnu ti sibu lu ayọ ni orilẹede Naijiria nitori ijọba ti kede pe agbega yoo ba eto ayẹwo awọn eeyan to seese ko ni arun Coronavirus lara. Aseyori nla si leyi fun ijọba Muhammadu Buhari nidi gbigbe ogun ti itankalẹ arun Coronavirus. Agbẹnusọ fun aarẹ Buhari lori eto iroyin, Bashir Ahmad lo kede aseyọri nla yii loju opo Twitter rẹ. Shehu ni ""Orilẹede Naijiri ti n se ohun eelo ayẹwo arun Coronavirus, ta mọ si Testing Kits funra rẹ, eyi tawọn onimọ isegun oyinbo labẹle se jade. Shehu fikun pe, ko si aniani pe aseyọri nla naa yoo mu ilọsiwaju ba eto ayẹwo fawọn araalu, lati mọ awọn ti ina arun Coronavirus ti bọ si abẹ asọ wọn. Saaju la ti sọ fun yin pe ẹgbẹ awọn ọmọlẹyin Kristi ni Naijiria, CAN ti dari awọn ile ijọsin, lati ya ọjọ kejilelogun ati ọjọ kọkandinlọgbọn oṣu kẹta sọtọ fun adura nitori arun Coronavirus. Alaga CAN, Alufa Samson Ayokunle parọwa si ijọ lati tẹlẹ amọran ti awọn eleto ilera gbe kalẹ lọna ati  dena itankalẹ arun naa ni bi wọn ṣe n gbadura. O ni ijọba ko tii fi to ẹgbẹ ọhun leti pe o ti wọgile ijọsin ti eeyan rẹ ju aadọta lọ. Lẹyin naa lo rọ awọn ile ijọsin lati gunle isin olojule ti awọn eeyan ti yoo wa nibẹ ko ni pọ ju boṣeyẹ lọ, tabi ki wọn maa ṣe isin lati ori itakun agbaye ti awọn ọmọ ijọ le darapọ mọ lati ile wọn. O tẹsiwaju pe ijọ tun le pin isin si isọri ti eeyan ti yoo wa ni isọri kan ko ni pọ ju aadọta lọ. Ẹgbẹ CAN tun wa rọ awọn ijọ lati pese ọṣẹ  ati omi si ile ijọsin wọn fun imọtoto awọn eeyan, ati pe ki wọn gbiyanju lati jina diẹ si ẹnikẹni to ba n sin, tabi wukọ. Lati igba ti arun Coronavirus ti bẹ silẹ lorilẹ-ede China lọdun 2019, arun naa ti tan de o orilẹ-ede to le lọgọrun un, eyi si ti mu kin wọn wọgile oriṣiriṣi apero ati ipade kaakiri agabye."	https://www.bbc.com/yoruba/afrika-51971660
health	Olusegun Obasanjo diabetes: Ó ti lé ní ọdún 35 tí mo ti ní àìsàn ìtọ̀ súgà- Olusegun Obasanjo	"Aarẹ Naijiria nigba kan, Olusegun Obasanjo ti sọ pe o ti le ni ọdun marundinlogoji ti aisan itọ ṣuga ti na oun finra. Nibi eto kan to waye nipinlẹ Ogun ni ọjọ Ọjọbọ, lori aisan itọ ṣuga, ni Obasanjo ti sọ ọrọ naa lati gba awọn ọdọ to ni aisan ni imọran pe kii ṣe aṣekupani. O ni ""o ti le ni ọdun marindinlogoji ti mo ti ni aisan itọ ṣuga, emi naa si re e niwaju yin. Mo n rin kiri, mo n fò, mo n ṣe oriṣiriṣi nkan ti ọpọ eeyan to jẹ ọjọ ori mi ko le ṣe."" Obasanjo sọ pe aisan ọhun ti pa pupọ lara awọn ọrẹ oun. ""Lati igba ti mo ti ni itọ ṣuga, ọpọ awọn ọrẹ mi lo ti ku, idi si ni pe wọn ko mojuto aisan naa bo ṣe yẹ ki wọn o moju to o. Ipele ti aisan itọ ṣuga rẹ ko ni nkankan ṣe e pẹlu itọju, nitori pe ko ti i si iwosan fun aisan naa."" O ni o ṣe koko pe ki ẹni to ba ni aisan itọ ṣuga ṣọra fun awọn ounjẹ kan, paapaa eyi to ba ni ṣuga. O ni o yẹ ki ẹni to ba ni i ma a jẹ odiwọn kekere fun ounjẹ to ni ṣuga ninu 'carbohydrate'. Ẹ má ṣe alai lo oogun yin, insulin, ati abẹrẹ. ""Mo ma n gbe awọn oogun mi lọ si gbogbo ibi ti mo ba n lọ, mo si ma n yẹ ibi ti ṣuga inu ẹjẹ mi de duro wo ni gbogbo igba."" Aarẹ nigba kan ri ọhun sọ pe lootọ ni aisan itọ ṣuga ko ni iwosan kankan. ṣugbọn o ṣe e mojuto. Oriṣi aisan itọ ṣuga meji lo wa. Eyi ti awọn onimọ iṣegun oyinbo n pe ni Type 1 ati Type 2. Aisan yii ma n bẹrẹ nigba ti nkan ba ṣe eroja 'insulin'to ma n pin glucose (suga) fun awọn ẹya ara. Ti ounjẹ ba ti dà ninu ara, to si wọ inu ẹjẹ lọ, eroja insulin ni yoo yọ glucose jade nibẹ, ti yoo si pin kaakiri ẹya ara, lati fun ni okun. Ṣugbọn ti eeyan ba ni aisan itọ ṣuga, ara rẹ ko ni i le sọ glucose di okun. Idi ni pe o ṣe e ṣe ko jẹ pe eroja insulin ko to o, tabi ki insulin to wa ninu ara ko ṣiṣẹ daadaa. Type 1: Fun ẹni to ba ni ipele aisan itọ ṣuga yii, awọn ẹya ara to jẹ 'sọja'(immune system) yoo ma a kọju ija si awọn ẹya to n ṣe insulin. Type 2 - ara ko pese insulin to to, tabi ko jẹ pe insulin to n jade ko ba ara mu. Iru igbaye ti eeyan n gbe le mu adinku ba type 1. Sugbọn fun type 2, jijẹ ounjẹ to dara, ere idaraya ati ki eeyan o ma sanra ju, jẹ ọna ti wọn n gba mojuto o."	https://www.bbc.com/yoruba/awon-iroyin-miran-58265731
health	Ibrahim Mantu ti dágbére fáyé lẹ́yìn àìsàn ọjọ́ mẹ́wàá	Igbakeiji Aarẹ ile igbimọ aṣofin Naijiria tẹlẹ, Ibrahim Mantu ti jade laye. Ẹnikan to sun mọ mọlẹbi oloogbe ọhun, Shehu Nura sọ pe o  jade laye lẹyin aisan ranpẹ. Oloogbe naa di gbajumọ ni Naijria lasiko to wa nile igbimọ aṣofin gẹgẹ bii igbakeji Aarẹ ile ọhun laarin ọdun 2003 si 2007. Iroyin ni o ku sile iwosan DIFF to wa niluu Abuja lẹyin ọjọ mẹwaa to ti dubulẹ aisan. O ni ni oloogbe naa yoo wọ kaa ilẹw sun ni ilana ẹsin Musulumi. Ọpọ awọn oloṣelu ni Naijiria atawọn mọlẹbi rẹ lo ti bẹrẹ si n sẹdaro iku rẹ. Lara awọn to n ṣedaro rẹ ni Abubakar Bukola Saraki to gbadura pe ki Ọlọrun tẹ si afẹfẹ rere. Gbajugbaja oloṣelu ti ẹnu kii sìn lara rẹ ni Ibrahim Mantu nigba aye rẹ. O jẹ ọkan lara ọmọ igbimọ oludari ẹgbẹ oṣelu Peoples Democratic Party, PDP. Ọdun 1978 lo kọkọ darapọ mọ oṣelu. Lọdun 1993, o di Oludari Agba fun ikọ ipolongo ẹgbẹ oṣelu National Republican Covention Presidential Campaign Organisation. Lọdun 1999, Mantu jawe olubori si ipo sẹnetọ lati ṣoju ipinlẹ Plateau labẹ asia ẹgbẹ PDP. O si jẹ Igbakeji Aarẹ ile aṣofin Naijiria laarin ọdun 2003 si 2007.	https://www.bbc.com/yoruba/media-58243120
health	Covid-19 Omicron variant: Saudi Arabia fòfin dè ìrìn-àjò láti Nàìjíríà torí ẹ̀dà tuntun coronavirus	Orilẹ ede Saudi Arabia naa ti fofin de irin-ajo baalu lati orilẹ-ede Naijiria lẹyin ti ẹda coronavirus Omicron ṣẹyọ ni orilẹ-ede naa. Ajọ to n ri Irinajo ọkọ ofurufu lorilẹ ede Saudi Arabia, GACA lo fidi ọrọ yii mulẹ ninu atẹjade kan to fi sita ni Ọjọru. Orilẹ ede Saudi kede igbesẹ yii lẹyin ọsẹ kan ti wọn ri arinrinajo kan lati apa ariwa ilẹ Afirika to ni ẹda Omicron arun coronavirus nilẹ naa. Ajọ GACA ṣalaye ninu atẹjade naa pe awọn ọmọ Naijiria ti wọn ba ti lo ọjọ mẹrinla ni orilẹ ede mii lo le ni anfani lati wọlé sí Saudi. Awọn ọmọ Saudi to ba n bọ lati Naijiria gbọdọ lo ọjọ marun un lai jade, wọn si gbọdọ fi iwe ẹri to ṣafihan pe ko si covid-19 lara wọn lẹyin ti ọjọ marun un ba ti pe tan. Ijọba Saudi ni ẹnikẹni to ba tapa si alakalẹ yii yoo foju wina ofin. Ẹwẹ, ajọ NAHCON to n ri si ọrọ irinajo Hajj si Saudi ti sọ oun ko tii gba iwe kankan lati naa lori ikede ti ajọ GACA ṣe nipa irinajo si Saudi. Laisi àní ani, igbesẹ Saudi Arabia to fofin de irin-ajo baalu lati Naijiria si ilẹ naa yoo ṣakoba fun ẹgbẹẹgbẹrun ọmọ Naijiria ti wọn ti gbaradi lati lọ fun Umrah (lesser Hajj) papaa julọ awọn to ti sanwo. Laipẹ yii orile-ede UK fofin de irin-ajo baalu lati Naijiria tori ẹda Coronavirus Omicron to ṣẹṣẹ bẹ silẹ kaakiri agbaye. Gẹgẹ bi akọsilẹ ajọ eleto ilera lagbaaye, WHO, Omicron ti de orilẹ ede mẹtadinlọgọta bayii. Ajọ WHO iye awọn eeyan ti yoo dero ile iwosan yoo  tun pọ si laipẹ nitori Omicron.	https://www.bbc.com/yoruba/agbaye-59593876
health	Sex Addiction: Mò ń ba obìnrin mẹ́fà dọ́rẹ̀ ìbálopọ̀ lẹ́ẹ̀kàn ṣoṣo pẹ̀lú aṣẹ́wó mẹ́ta láàrìn ọ̀ṣẹ̀ kan	Awọn eniyan kan ti sọ iriri wọn fun BBC lori bi awọn ko ṣe le ṣe lai ni ibalopọ ati ohun to faa. Arabinrin Neila to sọ iriri rẹ ni Ilẹ Gẹẹsi ni oun ṣiṣẹ ni ileeṣẹ to jẹ kiki da ọkunrin ti oun si rii ti awọn eniyan yoo ṣi ẹrọ wọn lati maa wo fiimu ibalopọ (pornography) lori ẹrọ kọmputa laibikita ẹni to n wo o. Neila ni o kọkọ dabi irira loju oun pẹlu bi awọn ọkunrin wọnyii ṣe n ṣe, ti ko si ba oun lara mu amọ oun ko fẹ fi iṣẹ naa silẹ nitori owo ti oun mu wọle ni abẹle. Nitori naa ni oun ṣe bẹrẹ si ni wo fiimu agbelewo ibalopo nitori ki oun ma baa sọrọ lori awọn to n wo o ni ọfiisi. Amọ ki o to pẹ, o ti di baraku fun Neila ti ko si lee sọ fun mọlẹbi rẹ kankan nitori idile to ti jade wa. ''Ojoojumọ ero ọkan mi ni bi maa ṣe de ile lati lọ wo fiimu ibalopo ti yoo mumi bẹrẹ si ni fi ọwọ kan ara mi titi ara mi yoo fi walẹ'.' Diẹdiẹ ni o ma n kọkọ bẹrẹ. Ara rẹ yoo wa lọna fun ibalopọ, nigba naa ni ẹni naa yo ṣi ẹrọ rẹ ti gbogbo ẹya ara rẹ yoo si wa lati wo o. Gbogbo ọkan rẹ yoo wa nibẹ ki ẹni naa to bẹrẹ si ni fi ọwọ kan ara rẹ, titi ti yoo fi de opin ibalopọ naa. ''Gbogbo akoko ti yoo gba lati ṣe eyi ko ju iṣẹju marun un si mẹwaa lọ, ti ẹni naa yoo si bẹrẹ si ni wa ọna lati jẹ ki oun pẹ nidi fifi ọwọ kan ara rẹ naa''. ''Eyi tun mọ si pe oun wo fiimu ibalọpọ yii bi wakati meji si mẹta ni ojojumọ laarin ọṣẹ kan.'' ''O ṣe ni laanu pe ko lee ṣe laini ibalopọ, ti ẹni naa yoo si maa wo orisirisi amọ ko ni to fun un mọ.'' ''Nitori naa ẹni naa yoo bẹrẹ si ni wo eleyii to wu u, to fi mọ ibalopọ laarin akọ si abo, abo si abo, ibalopọ pẹlu ọpọlọpọ eniyan''. ''Ibẹru de fun mi nigba ti mo bẹrẹ si ni wo fiimu ibalopọ ti wọn ti n fi iya jẹ obinrin lasiko ibalopọ''. Neila ni eleyii ko jẹ ki oun dọrẹ pẹlu ẹnikẹni nitori ko si ẹni to lee tẹ oun lọrun, gbogbo eniyan ni ko mọ ọ ṣe tabi pe ni oju rẹ. Lẹyin naa ni Neila kuro ni ilu ibẹ ti o si kẹkọ lati maa danilẹkọ lọna ati ran awọn miran lọwọ. Ajọ Iṣọkan Agbaye (WHO) ti sọ di mimọ pe awọn kan wa ti wọn ko lee da ara wọn duro lai ni ibalopọ (Compulsive Sexual Behaviour Disorder). Ajọ to n risi ọrọ eto ilera ni Ilẹ Gẹẹsi (NHS) ko ri ibalopọ to ti di baraku gẹgẹ bi aisan. O ni aisan baraku nii se pẹlu tita ayo, oogun oloro, oti mimu (gambling, drugs, alcohol) ati oogun to n jẹ Nicotine. Awọn ileewosan ni Ilẹ Gẹẹsi ni ẹgbẹgbẹrun awọn eniyan lo n wa si ọdọ wọn fun iranwọ ni ọdọọdun. Ọkunrin miran to sọ iriri rẹ, Paul ni ọgbọn ọdun ṣẹyin nigba to wa ni fasiti ni oun ti bẹrẹ. O ni ọrẹbinrin ti wọn ni ifẹ ara wọn amọ sadede ni ifẹ rẹ ko to oun mọ ti o si bẹrẹ si ni lọ si ile asẹwo. Lẹyin ọṣẹ diẹ ni o di baraku to si bẹrẹ si ni dọrẹ ibalopọ pẹlu bii obinrin mẹfa lẹẹkan naa, ti a si tun lọ si ọdọ awọn oni owo nọọbi bi mẹta laarin ọṣẹ. Lasiko to n gbiyanju lati	https://www.bbc.com/yoruba/media-61035473
health	Covid-19 vacine: Àjó NYSC kò ní fún àgùnbánirọ̀ tí kò bá tíì gbabẹ́rẹ́ covid-19 kò ní lánfààní láti wọ kámpù	Ni bayii, gbogbo agunbanirọ to n sinrulu ti ko ba gbabẹrẹ ajẹsara covid-19 ko ni lanfaani lati lọ si ipagọ ọlọsẹ mẹta NYSC. Ọga agba ajọ NYSC, Shuaibu Ibrahim lo kede ọrọ yii lọjọ Aje, ọjọ kẹtala oṣu kejila ọdun yii. Ọgbẹni Ibrahim ṣalaye pe eto yii yoo gberasọ lati ọsẹ diẹ si asiko yii tawọn agunbanirọ yoo tun lọ si ipagọ fun ọsẹ mẹta fun igbaradi. Nigba ti o ba awọn agunbanirọ isọri ''C'' sọrọ, ọga agba NYSC ṣalaye awọn agunbanirọ gbọdọ ni ẹri to daju lati fihan pe wọn ti gbabẹrẹ ki wọn to le forukọ silẹ. O ni ajọ NYSC n gbiyanju lati ri pe covid-19 ko maa ran kaakiri si pẹlu bi ẹda covid-19 Omicron ṣe n ṣọṣẹ lọwọ bayii ni Naijiria. Ọga agba ajọ agunbanirọ tun sọ pe ko ni si isinmi fawọn agunbanirọ lẹyin ọsẹ meji ti wọn ba lo ni ipago ki wọn to lọ si ibi ti wọn ti maa sinrulu. Bakan naa ni o rọ wọn lati yago fun irinajo alẹ, o ni ki wọn ma gunle irinajo to ba ti ju ago mẹfa irọlẹ lọ. Ọgbẹni Ibrahim ni awọn agunbanirọ le sun ni bareke awọn sọja tabi ọfiisi ajọ NYSC nibi kibi ti ilẹ ba su ba wọn. Ọga agba NYSC tun rọ awọn agunbanirọ lati wa iṣẹ ọwọ kan kọ tabi ni okowo kan ti wọn n ṣe dipo ki wọn kan joko ti iwe ẹri nikan lati wa iṣẹ ti ko wo pọ.	https://www.bbc.com/yoruba/afrika-59641103
health	Covid-19 second wave: ''Ìjọba kò tíì pàṣẹ ìlànà ìtakété-síra-ẹni padà nínú BRT la ò ṣe tíì ma tẹ̀le''	Kaka ki ewe agbọn dẹ, niṣe lo n le koko sii. Bẹẹ lọrọ ṣe ri pẹlu ajakalẹ coronavirus ẹlẹẹkeji to n kan ilẹkun bayii lorilẹede Naijiria papaa julọ nipinlẹ Eko. Gẹgẹ bi akọsilẹ ajọ to n gbogun ti ajakalẹ arun ni Naijiria, NCDC, eeyan to din ọgọrin ni ẹgbẹrun mẹrun(3,820) lo ko arun coronavirus lapapọ ni Naijiria lọsẹ to kọja. Koda Gomina Babajide Sanwo-Olu ipinlẹ Eko naa wa lara awọn eeyan ọhun. Ajọ NCDC sọ pe igba akọkọ ree tawọn to larun naa yoo pọ to bayii ni nkan bi oṣu mẹrin sẹyin. Awọn oṣiṣẹ eleto ilera si ti sọ pe ami leyi jẹ pe ajakalẹ arun covid-19 ẹlẹẹkeji n kan ilẹkun gbọngbọn papaa nipinlẹ Eko. Ṣugbọn akiyesi wa ni pe awọn ọkọ akero to fi mọ ọkọ akero ijọba BRT ko tẹle ilana itakete sira ẹni ti ajọ NCDC la kalẹ mọ. Niṣe ni gbogbo ọkọ naa n kun fọfọ lai si aga ijoko kan to ṣofo. BBC Yoruba kan si ọga agba ileeṣẹ ọkọ akero BRT ipinlẹ Eko, Ọgbẹni Idowu Oguntona lori ọrọ yii. Ọgbẹni Oguntona gba pe lootọọ ni awọn ko tẹle ilana itakete sira ẹni mọ ninu awọn ọkọ ero BRT nitori ijọba ipinlẹ Eko ko tii paṣẹ pe ki awọn maa ṣe bẹẹ ni. Ọga ọkọ BRT ni awọn si n ri wi pe awọn ero wọ ibomu wọn, lo sanitisa sọwọ, bakan naa lawọn n yẹ ara wọn wo bo ya o gbona tabi ko gbona lati le mọ bo ya wọn ni covid-19. O fikun ọrọ rẹ pe awọn ko gba kawọn ero maa duro ninu awọn ọkọ naa mọ, wọn kan n joko lasan an ni. Ọgbẹni ṣalaye pe ijọba Eko naa ti n wo ṣaakun ọwọja covid-19 lẹẹkeji lati mọ iru ilana ti wọn tun fẹ gbe kalẹ. Amọ, ọga agba ọkọ ero BRT ipinlẹ Eko ko ṣai ṣalaye pe ijọba ni lati roo daadaa ki wọn to gbe ilana mii kalẹ nitori akoba ti coronavirus ti ṣe fun ọrọ aje tẹlẹ.	https://www.bbc.com/yoruba/afrika-55299561
health	Signs of covid-19: Ọwọ́ ọlọ́pàá tẹ àwọn tó ń ṣe ayédèrú abẹ́rẹ́ àjẹsára Covid-19 ní South Africa àti China	Ileeṣẹ ọlọpaa South Africa ati China ti gbẹsẹle ẹgbẹgbẹrun ayederu abẹrẹ ajẹsara Covid-19,  bẹẹ ni wọn tun fi panpẹ ofin mu awọn afurasi kan. Ni China, awọn ọlọpaa fi ṣikun ofin mu ọgọrin eeyan nileeṣẹ kan ti wọn ti n po ayederu abẹrẹ naa, bẹẹ ni wọn si tun gbẹsẹle ẹgbẹrun mẹta abẹrẹ ajẹsara ọhun. Ni South Afrca, awọn ọlọpaa mu ọmọ ilẹ China mẹta ati ọmọ orilẹ-ede Zimbia kan, wọn si tun gbẹsẹle ẹgbẹrun meji ati irinwo ayederu abẹrẹ ajẹsara Covid-19 ni Gauteng. Ninu atẹjade kan ti ileesẹ ọlọpaa agbaye, Interpol, fi lede, wọn ni awọn ti gbọ iroyin nipa awọn ayederu abẹrẹ Covid-19 miran kaakiri awọn orilẹ-ede kan. Interpol sọ pe awọn eeyan to n ṣe ayederu abẹrẹ naa ko tii bẹrẹ si n ta wọn lori ayelujara. Lẹyin naa ni wọn sọ pe ayederu ni eyikeyi abẹrẹ ajẹsara ti eeyan ba ri ti wọn n ta, tabi polongo rẹ lori ayelujara. Interpol ni ileeṣẹ ọlọpaa to n ṣe iwadii iwa ọdaran kaakiri agbaye, ilu Lyon, lorilẹ-ede France si ni olu ileeṣẹ naa wa. Ẹwẹ, ko din ni miliọnu meji abọ eeyan ti Coronavirus ti mu ẹmi wọn lọ kaakiri agbaye. Iye eeyan to si ti lugbadi arun naa ti fẹẹ to miliọnu marundinlọgọfa, gẹgẹ bii iwadii ti fasiti John Hpkins fi lede.	https://www.bbc.com/yoruba/56284562
health	Nigerian Doctors Crisis: Àwọn dókítà tó kúrò ní Nàíjíríà lọ sílẹ̀ UK, US àti Saudi sọ ìrírí ayọ̀ tí wọn ń ní	"Iya kii se omi ọbẹ, Oluwa mase jẹ ka jẹ iya nile aje. Adura yii ni awọn dokita to kuro ni orilẹede Naijiria, kọja lọ soke okun n fi se orin kọ, lasiko ti wọn tẹwọgba owo osu wọn akọkọ nilẹ okeere. Kaakiri awọn orilẹede bii Saudi Arabia, United Kindom ati Amẹrika si ni awọn dokita lati orilẹede Naijiria fọn si nitori iya to n jẹ wọn lorilẹede Naijiria. Awọn dokita naa, lasiko ti wọn n ba iwe iroyin Punch sọrọ salaye pe aini ohun eelo lati fi sisẹ ati owo osu tasọrẹ tawọn n gba lo mu kawọn pinnu lati gba ajo lọ sisẹ. Bẹẹ ba si gbagbe, lọwọlọwọ bayii, awọn dokita ni Naijiria si wa lẹnu iyansẹlodi ti wọn n se tori ẹsun ailakasi ijọba si itọju wọn ati aidahun awọn ohun ti wọn n beere fun. Lara awọn dokita naa ni bi o tilẹ jẹ pe awọn n siyemeji ki oun to wa sisẹ lorilẹede Saudi Arabia amọ awọn ro pe o san fun awọn lati wa ju ki ebi pa awọn si Naijiria lọ. ""Nigba ti mo kọkọ tẹwọ gba owo osu mi ni Saudi, mo bu sẹkun ni. Ẹgbẹrun lana ọgọfa din meje nairia (N113,250) ni owo osu mi ni Naijiria, ibẹ ni maa ti bọ aya, ọmọ atawọn obi mi. Aye le koko mọ mi, ti mo si maa n tọju ẹgbẹlẹgbẹ alaisan ki osu to pari, ti isẹ si fẹẹ yi mi lọrun lasiko naa. Amọ Saudi Arabia ni ẹgbẹrun mẹta dọla si ẹgbẹrun mẹjọ ni oun yoo san fun mi, idi ree ti mo fi gba lati kuro nile. Alaisan mẹrin si mẹjọ pere ni mo n tọju ni ọjọ kan soso, ti wọn si tun n fun mi ni isinmi ọjọ mẹrindinlogoji laarin ọdun kan. Iya nla ni ijọba Naijiria fi n jẹ awọn dokita, o si yẹ ki wọn yipada, bibẹẹ kọ aimọye dokita ni yoo kuro ni Naijiria lọ soke okun, ijafara si lewu pẹlu."" Iwadi kan ti wa fidi rẹ mulẹ pe ida kan ati aabọ awọn dokita to gba idanilẹkọ ni Naijiria lo gba ilẹ UK lọ laarin osu Keje si Ikejila ọdun 2020. Amọ ni bayii, iye wọn ti fo fẹrẹ soke si ida mẹta aabọ laarin osu Kẹrin si Ikarun ọdun 2021."	https://www.bbc.com/yoruba/afrika-58374056
health	Àwọn dókítà ti ń káyà sókè torí ìlera Ọ﻿babìnrin Elizabeth Keji	Iroyin to n tẹ lọwọ ni yajo yajo ti fi ye wa pe Ọbabinrin ilẹ Gẹẹsi, Elizabeth keji ti wa labẹ itọju fun ilera rẹ. Aafin Balmoral ni Ọbabinrin wa, to ti n gba itọju naa. Gẹgẹ bi ikede kan to tẹ BBC lọwa lati aafin  Burkingham, awọn dokita to n se itọju Ọbabinrin Elizabeth ti n paya lori ilera rẹ. “Nitori ayẹwo ti wọn se fun Ọbabinrin ni aarọ yii, awọn dokita to n se itọju Ọbabinrin Elizabeth ti n paya lori ilera rẹ. Awọn dokita naa si ti daba pe ko wa labẹ itọju to lagbara. Amọ ara Ọbabinrin ko lelẹ ni Balmoral.” Wọn ti wa fi ipo ti ilera Ọbabinrin Elizabeth Keji wa, to awọn mọlẹbi rẹ leti. Ikede yii lo waye lyin ti Ọbabinrin Elizabeth keji, tii se ẹni ọdun mẹrindinlọgọrun yẹba kuro ninu ipade igbimọ kan to n waye lori ayelujara lọjọ Iọjọ ana. Awọn dokita si lo gba niyanju lati lọ fun ara nisinmi. Olootu agba, Liz Truss ni iroyin ailera Ọbabinrin Elizabeth keji ti ko irẹwẹsi ọkan ba ọpọ eeyan nilẹ UK. “Ọkan mi ati ti awọn olugbe orilẹede UK wa pẹlu Ọbabinrin ati awọn mọlẹbi lasiko yii.” Ọbabinrin yan Ms Liz Truss, gẹgẹ bi olootu ijọba ni Balmoral lọjọ Iṣegun lẹyin ti ko le gbera lọ sibi ayẹyẹ naa niluu London.	https://www.bbc.com/yoruba/articles/cmmj6660rnno
health	Coronavirus: Ibidapo Obe, Femi Odekunle àti Duro Ajeyailemi wà lára àwọn tí Covid-19 pa	Ẹni to ba leti, ko gbọ ohun ti ẹmi n sọ fun ijọ ni ọrọ ọwọja arun Coronavirus to n gbalẹ kan bii ọwara ojo bayii. Lati osu keji ọdun 2020 ti arun naa ti ran de orilẹede Naijiria, ọpọ ẹmi lo ti ba rin eyi ti ko yọ olowo abi talaka silẹ, koda ati ọkunrin ati obinrin ni arun naa n da ẹmi wọn legbodo. Bakan naa, ọpọ awọn ilumọọka ọmọ ilẹ yii ni arun naa ti ran sọrun lairotẹlẹ, lara wọn si ni Abba Kyari, Abiola Ajimobi, Buruji Kashamu, Tunde Oshinowo ati bẹẹ bẹẹ lọ. Nibayii ti isi keji ọwọja arun naa tun n gbilẹ siwaju lọdun 2021, ọpọ ẹmi lo tun ti ba rin, to fi mọ awọn ọjọgbọn nile ẹkọ fasiti, marun lara wọn si ree. Ọjọ Isẹgun, ọjọ Kọkandinlọgbọn osu Kejila ọdun 2020 ni Coronavirus mu ẹmi gbajumọ olukọ fasiti yii lọ lẹni ọdun mẹtadinlọgọrin. Ibudo iyasọtọ fun itọju awọn alarun Covid-19 to wa nilu Abuja ni Odekunle ju awa silẹ si, lasiko ijagudu pẹlu arun Coronavirus, eyi to mu ko maa gba ẹrọ to n fun ni ni afẹfẹ sara. Onimọ to pegede nipa ihuwasi ọdaran ni Odekunle lorilẹede Naijiria, to sisẹ olukọ fun ọpọlọpọ ọdun ko to fẹyinti. Titi to fi di ọjọ iku rẹ, Ọjọgbọn Olufẹmi Odekunle jẹ ọmọ igbimọ oludamọran fun aarẹ Buhari lori iwa ajẹbanu. Oye Ibidapo Obe jade laye lọjọ Kẹta osu Kinni ọdun 2021 lasiko to wọja ija pẹlu arun Coronavirus. Obe, tii se ọmọ bibi ilu Ile Ifẹ ni baba isalẹ ati alaga igbimọ alakoso fun ileeẹkọ fasiti ẹkọsẹ ọwọ akọkọ ni Naijiria to wa nilu Ibadan, eyi to di mu titi di ọjọ iku rẹ. Bakan naa ni oloogbe yii ti jẹ ọga agba fun fasiti Eko nigba kan ri, laarin ọdun 2000 si 2007, ko to fẹyin ti. Ọdun mọkandinlaadọrin ni Ibidapo Obe, tii se onimọ nipa imọ ẹrọ,  lo loke eepẹ, ko to dagbere faye. Iroyin kan ti wọn n pin kiri lori ayelujara ni ko pẹ ti Obe de lati ibi ayẹyẹ kan lo wolẹ aisan, to si n fi ami arun Coronavirus han, ki wsn to gbe lọ sile iwosan. Amọ aisan lo se wo, ko si ẹni  to ri ti ọlọjọ se. Duro Ayeyailemi ni oludari agba tẹlẹ fun ẹka imọ ẹkọ ni fasiti Eko. Lẹyin ọjọ kẹta ti wọn kede iku Ọjọgbọn Ibidapo Obe, naa ni wọn kede iku Ajeyailemi pe arun Coronavirus lo da ẹmi rẹ legbodo laipe ọjọ. Iroyin kan ni ayẹyẹ kan naa ni oloogbe yii ati Ibidapo Obe dijọ lọ, to si see se pe ibẹ ni wọn ti ko arun Coronavirus to n pa ọpọ eeyan. Ibudo iyasọtọ fun itọju awọn alarun Coronavirus fun fasiti Luth ni Idi Araba nilu Eko, ni ọjọgbọn naa ku si . Ẹni aadọrin ọdun ni ọjọgbọn Ajeyailemi ko to dagbere faye, to si kaye nilẹ Naijiria ati loke okun. Awọn ọjọgbọn mẹta miran la tun gbọ pe wọn jade laye amọ ti a ko le fi idi ootọ ọrọ nipa iku wọn mulẹ. Ọjọgbọn Kayode Adesogan, Ọjọgbọn obinrin abiona ati Ọjọgbọn Folabi Olumide. Awọn iroyin kan ti ko fẹsẹ mulẹ salaye pe arun Coronavirus lo mu ẹmi awọn ọjọgbọn mẹtẹẹta ọhun lọ. A wa n gbadura pe ki Ọba oke tẹ awọn alaisi yii si afẹfẹ rere. Saaju la ti mu iroyin wa fun yin pe oludije fun ipo aarẹ fẹgbẹ oṣelu PDP, Alhaji Atiku Abubakar ti gba abẹrẹ ajẹsara Covid-19 ti ileeṣẹ apoogun Pfizer ṣe. Niluu Dubai ni orilẹede United Arab Emirates ni Alhaji Abubakar ti gba abẹrẹ ọhun. Oluranlọwọ Atiku lori ọrọ iroyin, Ọgbẹni Paul Ibe lo fidi ọrọ yii mulẹ fun BBC. Agbẹnusọ fun Atiku ṣalaye pe oludije ipo aarẹ fẹgbẹ oṣelu PDP gba abẹrẹ ọhun lati jẹ awokọṣe fawọn ọmọ Naijiria. O ni ohun ti Atiku n sọ fawọn ọmọ Naijiria ni pe ki wọn tu jade ló gba abẹrẹ naa ti ijọba ba ti pese abẹrẹ naa ni Naijiria. Ọwọja ẹlẹẹkeji arun coronavirus naa n le si lẹnu ọjọ mẹta yii papaa julọ nipinlẹ Eko.	https://www.bbc.com/yoruba/afrika-55576107
health	Ẹ ṣọ́ra, Monkeypox tún lè dàbí àjàkálẹ̀ ààrùn bíi Coronavirus ní àgbáyé - WHO	Ajọ to n gbogun ti ajakalẹ aarun lorilẹede Naijiria ti fi lede pe eniyan mejilelọgta lo ti lugbadi arun naa lorilẹede Naijiria. Ajọ NCDC fi eleyii lede ninu atẹjade nipa Monkeypox ti wọn fi sita ni Ọjọ Iṣẹgun. Ajọ NCDC ni lati Osu Kini ọdun 2022 yii si Oṣu Kẹfa ọdun naa, ni wọn ti fi lede pe ipinlẹ mejidinlogun ni awọn eniyan ti ni arun naa ni Naijiria to fi mọ ilu Abuja. Bakan naa ni atẹjade naa fi lede pe eniyan mẹrinlenigba ni afihan wa pe o ṣeeṣe ki wọn ti lugbadi aarun naa ni Naijiria. Ọkunrin mẹrinlelogoji ati obinrin mejidinlogun lo ti lugbadi arun naa ni ilu mọkandinlogun. Lara wọn ni eniyan mẹwaa ti lugbadi aarun naa ni ipinlẹ Eko, eniyan kan ni ipinlẹ Ọyọ, Ondo ati Ogun. Awọn ipinlẹ to tun ni ni Adamawa (6), Bayelsa (5), Delta (5), Rivers (5), Cross River (4), Edo (4), FCT (4), Plateau (4), Nasarawa (3), Kano (2), Imo (2), Taraba (2), Abia (1), Katsina (1), Niger (1). Bakan naa ni ẹni ogoji ọdun ti gbẹmi ni latari arun Monkeypox naa. Ajọ Eleto ilera lagbaye, WHO ti kilọ pe ti awọn orilẹede ko ba ṣọra, arun Monkeypox le dabi ajakalẹ arun Coronavirus lagbaye Aṣoju wọn lorilẹede Naijiria, Dr. Walter Mulombo lo ṣọ bẹẹ nibi ipade pẹlu awọn akọroyin ti wọn pe akọle rẹ ni; “Monkeypox Spread, Infodemic & Public Health Response in Nigeria,”. Dr. Walter Mulombo ni ti awọn orilẹede lagbaye ko ba ni abẹrẹ ajẹsara to gbooro lati koju aarun naa pe o sẹeṣẹ ko tankalẹ. Bakan naa ni o fikun un pe abẹrẹ ajẹsara ti wọn fi n tọju ẹni to ni aarun Smallpox ti awọn orilẹede lagbaye nlo, eleyii ti ko wọpọ ni ilẹ Afrika. Iwadii fihan pe o ṣeeṣe ko je awọn eku ni wọn n ṣe atakalẹ aarun naa ti ohun wa lati ara ẹranko si eniyan.	https://www.bbc.com/yoruba/articles/clwv98lz4wno
health	Orisabunmi: Àbúrò èèkàn òṣèré Orisabunmi tó jáde láyé ní ọjọ́ méjì péré ló lò níléèwòsàn kí ikú tó dé	"Awọn iroyin tuntun tun jade nipa iku oloogbe Fọlakẹ Arẹmu ti ọpọ mọ si Oriṣabunmi, eekan oṣere tiata ati sinima lorilẹede Naijiria to jade laye ni ọjs diẹ sẹyin. Ọjọ meji ni aisan to ṣe Oriṣabunmi fi ṣe, gẹgẹ bi aburo rẹ, iyaafin Toyin Akinoso ṣe ṣalaye fun ileeṣẹ iroyin abẹle kan. Ni kete ti aisan naa bẹrẹ lo si lọ si ileewosan nibi to dakẹ si. Iyaafin Akinoso to jẹ aburo oloogbe naa ni awọn jumọ ṣere lati ọjọ kejila oṣu kejila ọdun 2020 titi di ọjọ kini ọdun 2021. O ni iba lasan lo ṣe Oloogbe Oriṣabunmi to fi lọ si ileewosan nibi ti o ti jade laye. O niiku to ṣe gbogbo ẹbi ni kayefi ni iku Oriṣabunmi. ""Ohun ti inu mi kan dun si ni pe bi o ṣe lo ile aye rẹ."" O ni eeyan nla ni Ọlọrun gba lọwọ ẹbi naa ati pe Ọlọrun nikan lo lee di aye to fi silẹ. O ni ọrọ to sọ fun oun ni ọjọ kini ọdun 2021 ni pe ki awọn maa gba adura. O ni o tẹẹ mọ oun leti pe ki awọn maa dupẹ ni nitori pe wọn ko duro ibanujẹ lori ẹnikẹni ninu ẹbi naa laimọ pe yoo jade laye laipẹ."	https://www.bbc.com/yoruba/afrika-55584042
health	UK Covid Vaccine: Abẹ́rẹ́ àjẹsára Covid-19 yóò dé sí Nàìjíríà nínú oṣù kíní ọdún 2021	"Ìjọba orílẹ̀-èdè Nàìjíríà tí kéde pé abẹ́rẹ́ àjẹsára Covid-19 yóò dé sí Nàìjíríà ni inú oṣù kíní ọdún 2021. Mínísítà tó n rí sí ètò ìlera, Osagie Ehanire lo fìdí ìròyìn náà múlẹ̀ l'Ọjọ́rú lẹ́yìn ìpàdé ìgbìmọ̀ aláṣẹ́ ìjọba tó wáye. Ó ní àwọn onímọ̀ nípa ìṣègún ń ṣiṣẹ́ takuntakun láti le sọ pàtó irú àbẹ́rẹ́ ti yóò dára fún àwọn ọmọ Nàìjíríà, pàápàá jùlọ nítorí orílẹ̀-èdè Nàìjíríà kò ni amú omítutu tó tuntùn tó ìwọ̀n ọgọ́rin. Ìjọba àpapọ̀ ti kéde ṣáájú pé àwọn ń retí abẹ́rẹ́ tí yóò tó ogún mílíọ̀nù ni ìbẹ̀rẹ̀ ọdún 2021. Arábìnrin ẹni àádọ̀rún ọdún ló kọ́kọ́ gba abẹ́rẹ́ àjẹsára tí Pfizer ṣe síta Arabinrin ẹni aadọrun ọdun kan ti di ẹni akọkọ ti yoo gba abẹrẹ ajẹsara Covid-19 tuntun ni ilẹ Gẹẹsi. Eyi wa lara eto fifun ọpọ eeyan labẹrẹ yi kaakiri ilẹ naa. Margaret Keenan ti yoo pe ọdun mọkanlelaadọrun lọsẹ to n bọ sọ pe ẹbun ọjọ ibi to dunmọ oun ju ni wọn fun oun yi. Ni nkan bi ago mẹfa abọ kọja iṣẹju kan ni o gba abẹrẹ yi, akọkọ abẹrẹ ẹgbẹrun lọna ẹgbẹrin ti ile iṣẹ Pfizer/BioNTech gbe jade. Ireti wa pe miliọnu mẹrin eeyan ni yoo ri  abẹrẹ yi gba nigba toṣu yoo ba fi pari. Awọn agbalagba tọjọ ori wọn kọja  aadọrun ọdun ati awọn oṣiṣẹ ilera ni yoo kọkọ jẹ anfaani abẹrẹ yi lọna ati daabo bo awọn to wa ninu ewu julọ. Nọọsi agba nileewosan University Hospital Coventry lo fun ni abẹrẹ naa. Ilẹ Gẹẹsi ni orileede akọkọ lagbaye to ti bẹrẹ si ni lo abẹrẹ ajẹsara ti Pifizer pọn lẹyin ti ijọba fontẹ lu lilo rẹ lọsẹ to kọja. Abẹrẹ naa kii ṣe dandan.Ẹni to ba wu lati gba a ni wọn yoo fun. Awọn onimọ sayẹnsi ti gbe abẹrẹ ajẹsara ti yoo koju arun Coronavirus jade. Ileeṣẹ apoogun Pfizer ati BioNTech lo se abẹrẹ ajẹsara naa jade. Wọn wa sapejuwe ọjọ ti wọn gbe abẹrẹ naa, ti yoo koju arun Coronavirus jade, gẹgẹ bi ọjọ to lamilaaka ni igbe aye awọn onimọ sayẹnsi ati gbogbo ẹda alaaye. Awọn apoogun naa ni awọn ti lo abẹrẹ ajẹsara naa ni ara eniyan bii ẹgbẹrun lọna mẹtalelogoji ni orilẹede mẹfa, ti ko si ni ipalara kankan fun wọn. Ileeṣẹ apoogun naa ni awọn yoo bẹrẹ si ni pese abẹrẹ ajẹsara naa fun iṣẹlẹ pajawiri lati opin osu yii. Awọn onimọ sayẹnsi ti sọ wi pe, abẹrẹ ajẹsara tabi oogun oyinbo to lagbara ni awọn lero wi pe o le koju arun Coronavirus lagbaye. Iwadii abẹrẹ ajẹsara tuntun yii fihan wi pe, awọn eniyan yoo nilo ati ma a gba ni ẹẹmeji laarin ọsẹ mẹta, ki o le ṣiṣẹ daradara lara. Iwadii ti wọn ṣe ni orilẹede Amerika, Germany, Brazil, Argentina, South Africa ati Turkey fihan pe, laarin ọjọ meje ti wọn ba ti gba abẹrẹ ajẹsara keji naa ni arun naa yoo dopin lagọ ara ẹni to ba lo. O ṣeeṣe ko jẹ pe eniyan perete ni yoo le ri abẹrẹ ajẹsara yii gba ninu ọdun yii. Ileeṣẹ apoogun,Pfizer ati BioNTech ni awọn yoo pese abẹrẹ ajẹsara naa ni ọlọgọọrọ, ki awọn le gbe lọ si ọdọ ijọba lati fi ontẹ lu. Lẹyin ti wọn ba ti fi ontẹ lu abẹrẹ ajẹsara naa, ni wọn ṣẹṣẹ le gbe lọ si awọn orilẹede to wa lagbaye. Bakan naa ni wọn ni awọn yoo pese abẹrẹ ajẹsara miliọnu aadọta ki ọdun yii to pari, ti awọn yoo si pese abẹrẹ ajẹsara biliọnu kan o le ni ọdun to n bọ. Kii ṣe gbogbo eniyan ni yoo ni anfaani si abẹrẹ ajẹsara yii lẹẹkan naa. O ṣeeṣe ko jẹ awọn oṣiṣẹ ni ileewosan ati awọn oṣiṣẹ eto ilera ni yoo kọkọ ni anfaani abẹrẹ ajẹsara yii. Bakan naa ni awọn orilẹede kọọkan ni yoo sọ ẹni ti yoo kọkọ ni anfaani si awọn abẹrẹ ajẹsara yii. Amọ, o ṣeeṣe ki Ilẹ Gẹẹsi kọkọ fun awọn agbalagba ati awọn ti wọn tete n ko arun Coronavirus yii nitori ailera ara wọn. Wọn tun fikun wi pe, bii abẹrẹ ajẹsara naa ba ṣe ṣiṣẹ si lara awọn eniyan ni yoo sọ bi wọn yoo ṣe lo si fun awọn eniyan. Amọ, awọn ọdọ langba ti eroja idena aisan ara wọn ji pepe lo ṣeeṣe ki wọn ma tete ri abẹrẹ ajẹsara naa gba. Awọn ibeere wa lorisirisi ti ko tii si idahun si. Amọ a ko mọ boya abẹrẹ ajẹsara naa yoo dẹna itankalẹ arun naa lati ara eniyan kan si omiran, boya yoo pa kokoro naa ni kiakia, ti ẹni to nii ko si ni lee ko ran ẹlomiran. Ati wipe ibeere ṣi wa lori igba ati akoko ti abẹrẹ ajẹsara naa yoo ṣiṣẹ da lara eniyan, ṣe ọdun kan ni abi oṣu melo? Bakan naa ni ipenija wa lori bi wọn yoo ṣe fun eniyan miliọnu lọna ọgọrin ni abẹrẹ ajẹsara, ti o si ṣe wi pe wọn gbọdọ gbe oogun naa ṣi ibi to ba tutu bii inu yinyin (minus 80C). Iwadii fihan wi pe, oogun naa ko ni aleebu kankan fun ẹni to ba lo o, amọ a ko le sọ wipe otitọ ni lai wẹyin, nitori oogun paracetamol ti ko ni abawọn, naa ni ipenija tirẹ. Ọpọlọpọ abẹrẹ ajẹsara ni o ṣi wa labẹ ayẹwo ipele kẹta lọwọ, amọ eleyii lo si mu aṣeyọri jade. Ohun ti abẹrẹ ajẹsara naa ṣe ni lati wọ inu isan ara lọ, ti yoo si pese eroja ara 'protein' ti yoo dena arun Coronavirus to fẹ ba sẹẹli ara jẹ. Bakan naa ni abẹrẹ ajẹsara naa yoo tun awọn sẹẹli ara ti arun Coronavirus ti bajẹ ṣe pada. Eleyii yoo si mu ara ẹni to ba ni aarun naa ji pepe pada. Kini awọn adari orilede lagbaye sọ nipa abẹrẹ ajẹsara naa? Oluranlọwọ pataki fun ijọba lori eto ilera ni Ilẹ Gẹẹsi, Ọjọgbọn Chris Whitty ni, esi ayẹwo naa ṣe afihan iru agbara ti imọ sayẹnsi ni ati ifọkanbalẹ pe ọdun to n bọ yoo dara lati koju arun Coronavirus. Aarẹ ilẹ Amẹrika ti wọn ṣẹṣẹ dibo yan, Joe Biden ni iroyin ayọ ni abẹrẹ ajẹsara naa jẹ fun gbogbo eniyan ni agbaye. ''O di dandan ki a ni igbẹkẹle pe opin aarun Covid-19 ti n sun mọ etile, ti ko si jinna mọ."" Olootu ijọba Ilẹ Gẹẹsi sọ wi pe, abajade ayẹwo abẹrẹ ajẹsara naa fihan wi pe yoo koju arun Coronavirus, nitori naa awọn ti bẹrẹ igbesẹ lati ri wi pe awọn arugbo ati awọn ti arun Conavirus n tete mu ni awọn kọkọ fun ni abẹrẹ ajẹsara naa. Awọn onimọ sayẹnsi ni fasiti Oxford naa ni ọkan awọn balẹ nitori aṣeyọri nla lo jẹ fun awọn, ti arun Coronavirus naa ko si ni pẹ lọ si okun igbagbe."	https://www.bbc.com/yoruba/afrika-54884011
health	Coronavirus in Nigeria: K1 de Ultimate ní káwọn ọmọ Nàìjíríà tí kò bá ńidìí láti jáde ó gbé inú ilé wọn	"Agba oye Wasiu Ayinde Ọmọgbọlahan ti ọpọlọpọ eeyan mọ si K1 ti ke sawọn ọmọ orilẹede Naijiria pe pẹlu bi nnkan ṣe n lọ yii lori arun coronavirus, gbogbo ẹni ti ko ba ni nnkan to nṣe ki wọn gbe ile wọn ni. Ninu orin rẹ kan to n kaakiri lori ayelujara bayii, K1 ṣalaye pe ọrọ coronavirus yii ki ṣe ṣereṣere rara, gbogbo ọmọ Naijiria lo si gbọdọ gbaruku ti awọn alaṣẹ lati gbe awọn igbesẹ gbogbo to yẹ ni didẹkun arun naa. Ẹwẹ, Gbajugbaja Oṣere Tiata, Toyin Abraham naa ti da si ọrọ arun coronavirus to gbode kan bayii. Toyin jẹ ọkan lara awọn wọ kilu o mọ akọkọ ti yo mẹnu le ọrọ lori arun yii. Ninu ọrọ kan to fi sori oju opo twitter rẹ, Toyin Abraham rọ awọn ololufẹ rẹ lati mojuto ilera wọn fun oun nitori oun nifẹ wọn gidigidi. Toyin Abrahams to gba ami ẹyẹ oṣere to gbamuṣe julọ lobinrin lagbo ere tiata nibi ami ẹyẹ AMVCA laipẹ yii tun fi fidio ilanilọyẹ kan lori bi a ṣe lee tọju imọtoto ara ẹni lasiko yii. Toyin Abraham kọ ni gbajugbaja oṣere akọkọ ti yoo ke sawọn ololufẹ wọn ati gbogbo ọmọ orilẹede Naijiria pe ki wọn tọju imọtoto wọn lasiko ajakalẹ arun yii. Awọn adẹrinpoṣonu bii Ushbebe to jẹ adẹrinpoṣonu, ati Ayọdele Makun to jẹ adẹrinpoṣonu naa. Bi a ko ba gbagbe arun coronavirus yii naa ti ṣọṣẹ laarin awọn ilumọọka ati wọọ-ki-ilu-mọ kaakiri agbaye. Ni ọjọ aje ni gbajugbaja oṣere sinima ni ilẹ Gẹẹsi, Idris Elba kede pe oun ti wa ni igbele bayii nitori oun pẹlu ti ko arun COVID-19 ti ọpọ n pe ni Coronavirus. Amọṣa o kọọ pe ""ara oun ji pepe, gbogbo ami to si maa n farahan lara ẹni to ba ni arun naa ko jẹyọ lara oun o oun si ti fi ara oun si igbele lati igba ti oun ti fidi rẹ mulẹ pe oun ni arun yii' Bakan naa, Tom Hanks ati Rita Wilson  lorilẹede Naijiria naa ti koo. Hanks kede faraye pe oun ati iyawo oun, Rita ti ko arun naa lorilẹede Australia. Kristofer Hivju to jẹ ọkan pataki lara awọn oṣere to kopa ninu sinimọ 'Game of thrones"" naa kede pe oun pẹlu ti ko arun ọhun. O nioun atawọn mọlẹbi oun ti fi ara wọn si igbele titi di igba ti aisan naa yoo fi wọn silẹ. Amọṣa o ni 'ṣaka lara emi ati idile mi le'"	https://www.bbc.com/yoruba/51986298
health	Ọkùnrin ẹni ọdún 66 mórí bọ́ lọ́wọ́ àrùn HIV	"Ọkùnrin kan tó ti ń bá àìsàn kògbóògùn HIV fínra láti bíi ọdún 1988 ti mórí bọ́ lọ́wọ́ àìsàn náà.  Àwọn dókítà ní òun ni ẹni kẹrin tó ma bọ́ lọ́wọ́ àìsàn náà.  Ẹnìkan tí àìsàn kògbóògùn náà kò lè mú ló gbà láti fún jẹ́ kí wọ́n ló òun fún ìtọ́jú àìsàn jẹjẹrẹ inú ẹ̀jẹ̀ tó tún ń bá ọkùnrin náà fínra. Ní báyìí ọkùnrin náà tí ṣe ìdádúró lílo ògùn HIV.  Ọkùnrin náà tí kò fẹ́ kí àwọn akọ̀ròyìn dárúkọ rẹ̀ ní òun dúpẹ́ lọ́wọ́ Ọlọ́run wí pé òun kò ní àìsàn náà mọ́.  Orúkọ ilé ìwòsàn tí wọ́n ti tọ́jú okunrin náà ""City of Hope"" tó wà ní Duarte, California ni wọ́n fi ń pè é.  Ó ní ó jẹ́ ohun ìyàlẹ́nu fún òun wí pé òun lè bọ́ lọ́wọ́ àìsàn aṣekúpani èyí tó ti rán ọ̀pọ̀lọpọ̀ àwọn ọ̀rẹ́ òun lọ sí ọ̀run. Ọkùnrin náà nínú ọ̀rọ̀ rẹ̀ ní láti ìgbà tí wọ́n ti sọ fún òun wí pé òun ni àìsàn HIV lọ́dún 1988 níṣe ló  dàbí wí pé òpin ayé ti dé fún òun ni.  Ó ní òun kò mọ̀ wí pé ọjọ́ kan le wáyé báyìí tí òun kò ní ní àìsàn náà.  Bí ó tilẹ̀ jẹ́ wí pé iṣẹ́ abẹ tí wọ́n ṣe fún ọkùnrin yìí kìí ṣe láti dènà HIV, ó gbà á kalẹ̀ láti àwọn àìsàn tó ń bá fínra náà.  Dókítà Jana Dicketer ní lẹ́yìn tí à yẹ̀wò àkọ́kọ́ fìdí ẹ̀ múlẹ̀ pé ọkùnrin ohun kò ní àìsàn yìí mọ́, àwọn fi sí abẹ́ àyẹ̀wò fún oṣù mẹ́tàdínlógún mìíràn kí àwọn tó gbà pé àìsàn náà tí tán lára rẹ̀ pátápátá.  Wọ́n ní àwọn ri dájú pé kò lo ògùn rẹ̀ ní gbogbo àsìkò tó fi wà lábẹ́ àmójútó yìí. Ní ọdún 2011 ni ẹnìkan tí orúkọ rẹ̀ ń jẹ́ Timothy Ray Brown kọ́kọ́ bọ́ lọ́wọ́ àìsàn yìí.  Dókítà Dickter ní  àwọn mẹ́ta ọ̀tọ̀ọ̀tọ̀ ni àwọn tí tọ́jú láàárín ọdún mẹ́ta báyìí.  Ó ní bí ó tilẹ̀ jẹ́ pé irú iṣẹ́ abẹ tí àwọn ṣe fún ọkùnrin le jẹ́ kí àìsàn HIV lọ, ohun náà ni àwọn kùdìẹ̀kudiẹ tí ó le mú ẹ̀mí àwọn tó ń ṣe é lọ.  Ọ̀jọ̀gbọ́n Sharon Lewin ni àwọn ènìyàn ń rí ìwòsàn kúrò lọ́wọ́ àrùn náà àti pé ìrètí ṣì wà fún àwọn tó ṣì ń bá àìsàn náà fínra."	https://www.bbc.com/yoruba/articles/cd1ngk9220zo
health	Africa Eye: Coronavirus di adákẹ́jà ní Somalia, ikú ọ̀wọ́ọ̀wọ́ ń peléke si	Iwadii BBC Africa Eye balẹ silu Mogadishu, lorilẹede Somalia, nibiti iku ti di meji eepinni lai si iwadi nipa iru iku to n pa wọn. BBC sawari rẹ pe laarin osu mẹrin pere, eeyan to le ni ẹgbẹrun meji lo ti ku iku aimọdi bi o tilẹ jẹ pe akọsilẹ  ijọba ni eeyan ọgọrun ni Coronavirus pa. Bi awọn eeyan si se n ku iku ọwọọwọ yii, sibẹ awọn araalu ko takete sira wọn, ti wsn si ni ibẹru ebi ga ju ti Coronavirus lọ. Dokita meji, ibusun ogun laisi ẹrọ Fẹntilatọ, ni wọn fi n tọju eeyan miliọ̀nu mẹrindinlogun to wa lorilẹede Somalia. Sugbọn iwadii BBC Africa Eye fihan pe arun Coronavirus jẹ ọkan lara iku to n pa awsn eeyan ni Somalia.	https://www.bbc.com/yoruba/agbaye-53550366
health	World suicide prevention: Iye àwọn tó ti gbẹ̀mí ara wọn rèé láàrin ọdún mẹ́rin ìjọba Buhari ní Nàìjíríà rèé	"Mẹwaa n ṣẹlẹ ní duniyan, ẹni to kan lo mọ o. Njẹ o ti ẹ mọ iye awọn ọmọ Naijiria to ti gbẹmi ara wọn nitori bi ilu ti ri ni nkan bi ọdun mẹrin ṣẹyin? Bi orilẹ-ede Naijiria ti darapọ mọ gbogbo agbaye lati ṣe ayajọ didena gbigba ẹmi ara ẹni, akọsilẹ ti fihan pe ọta le lugba eeyan o le mẹrin ni wọn ti ṣekupa ara wọn lorlẹede yìí lọdun mẹrin ṣẹyin. Nigba ti akori ti ọdun yìí jẹ́ ṣiṣiṣẹ pọ lati dena iwa pipa ara ẹni, eeyan 264  gbẹmi ara wọn laarin oṣu kinni ọdun 2017 sí oṣu kẹjọ ọdun 2020 yii. Ipinlẹ Eko lo wa loke tente,  eeyan mẹtalelogun lo gbẹmi ara wọn lọdun mẹrin ṣẹyin nibẹ. Akọsilẹ fihan pe eleyii yatọ si awọn eeyan mii to pa ara wọn ṣugbọn ti awọn akọroyin ko gbe sita. Bẹẹ si ni iwa gbigba ẹmi ara ẹni lodi si ofin orile-ede Naijiria, koda ẹwọn ọdun kan ni ẹnikẹni to ba gbiyanju lati pa ara rẹ yoo fi gbára. Ipo kẹwaa ni Naijiria wa nilẹ Afrika ninu awọn orilẹ-ede ti iwa ipara ẹni tí wọ pọ julọ. Akọsilẹ fihan pe ogunlọgọ awọn eeyan yii lo mu kẹmika ""sniper"" rọrun nigba t'awọn miiran pokun so. Iwadii tiẹ tun fihan pe niṣe lawọn mii dana sun ara wọn ti wọn sì gba ibẹ dero ọrun. Dokita Maymunah Yusuf Kadiri to jẹ onimọ nipa aarun ọpọlọ sọ pe ibanujẹ ọkan, ijakulẹ, airiṣẹṣe, ọti mimu ati oogun oloro wa lara awọn idi to n mu ọpọ gba ẹmi ara wọn."	https://www.bbc.com/yoruba/afrika-54109452
health	Coronavirus: Ẹ wo àwọn ìròyìn èké tó gbòde ní Áfíríkà torí àjàkálẹ̀ àrùn	"Yoruba ni ọrọ okeere, bi ko ba le kan, yoo din kan, bẹẹ si lo ri fun arun Coronavirus, nitori oniruuru awọn ayederu iroyin lo n lọ kiri nipa arun naa, tawọn eeyan ko lee fidi rẹ mulẹ nilẹ adulawọ. Bi o tilẹ jẹ pe Coronavirus ti na ọwọja rẹ de awọn orilẹede kan nilẹ Afrika, sibẹ awọn alasẹ lawọn orilẹede nilẹ adulawọ lo n tiraka lati pana ọpọ ayederu iroyin to rọ mọ Coronavirus. Eyi ni awọn ọpọ ayederu iroyin tawọn araalu n pin kiri nipa arun Coronavirus to n waye nilẹ Afirika. Awọn eeyan Afrika lo ti n lo aworan kan lo, eyi ti awọn alasẹ eto ilera nilẹ Amẹrika fisita lori irun to maa n hu loju bii irungbọn, irun imu, irun ẹba eti ati bẹẹ bẹẹ lọ. Awọn eeyan kan ti wa n gbe iborun kiri pe o yẹ kawọn ọkunrin maa ge irugbọn wọn lati dena arun Coronavirus, eyi ti ko ri bẹẹ rara. Fun apẹẹrẹ, akọle kan loju ewe iwe iroyin Punch nilẹ Naijiria lo kede pe ""To ba fẹ bọ lọwọ arun Coronavirus, ge irungbọn rẹ, CDC sekilọ"" Irọ ni. Bakan naa ni ọpọ akọle ti n wa lawọn iwe iroyin miran lawọn orilẹede miran eyi tawọn eeyan bẹrẹ si pin kiri. Fun apẹẹrẹ, Iwe iroyin kan nilẹ Australia kọ soju opo Twitter rẹ pe ""Bi irungbọn rẹ se lee jẹ ko wa ninu ewu Coronavirus laimọ."" Oniwaasu kan to ni oun lee wo arun Coronavirus san naa tun ara awọn iroyin ti ko fidi mulẹ. Iroyin nipa Davies Kingleo Elijah, ti ijọ Glorious Mount of Possibility lo bẹrẹ si tan kalẹ lori afẹfẹ lẹyin fidio kan to ni oun yoo lọ tẹdo si Ghana lati pa arun Coronavirus run, eyi to gba oju opo YouTube atawọn oju opo ikansira ẹni miran kan. ""Maa fi asọtẹlẹ ba arun Coronavirus jẹ. Mo n lọ si China, mo fẹ lọ pa Coronavirus run."" Lẹyin ọjọ diẹ ni iroyin naa wa lawọn opo ayelujara kan pe ojisẹ Ọlọrun naa ti gba china lọ amọ o wa nile iwosan nibẹ to n gba itọju lẹyin tọwọ arun arun Coronavirus gba mu. Amọ orukọ miran, Elija Emeka Chibuke ni wọn fi kọ iroyin naa nipa oniwaasu ọhun. Koda, aworan ti wsn lo jẹ aworan osere tiata kan ti ara rẹ ko ya, amọ to ti jalaisi bayii, Adeshina Adesanya, ti ọpọ eeyan mọ si Pasitọ Ajidara. Iroyin eke nipa awakọ taxi kan: Iroyin kan nipa awakọ tasi kan ni Naijiria ti wọn lo ko arun Coronavirus lo wa loju opo ayelujara amọ ẹbu ni iroyin naa. Iroyin naa ni awakọ ọhun ni wọn lo gbe ọkunrin alawọ funfun kan to ni arun Coronavirus, ti wọn si ti yaa sọtọ tori pe o ni arun ọhun. Wọn ni awakọ naa papa sa kuro nile iwosan ti wọn yaa sọtọ si, to si n dunkoko lati tan arun naa kalẹ ayafi ti awọn mọlẹbi ọkunrin naa ba san milinu lọna ọgọrun naira. Amọ awọn alasẹ ti sẹ pe irọ ni ọrọ naa, tijọba Ogun si fi ọrọ lede lori Twitter rẹ pe irọ̀ọ ni ọrọ naa. Lorilẹede Kenya, ijọba fi ikede sita pe pe irọ ni fọnran ohun ti wọn n pin kiri pe arun Coronavirus ti wọ orilẹede naa, eyi to ni awọn eeyan to ni arun naa to mẹtalelọgọta niye. Ileesẹ eto ilera ni fọnran naa jẹ ohun ti wsn jiroro nibi idanilẹks kan amọ ti ko ye wọn bi fọnran naa se lu sita. Labẹ ofin ilẹ Kenya, ẹnikẹni to ba pin iroyin eke yoo san ẹgbẹrun lọna aadọta dọla abi ko fi ẹwọn ọdun meji jura. Nilẹ Naijiria, oniwaasu kan fi fidio ati iwe ikede kan sita, eyi ti wọn n pin loju opo Whatsapp pe, omi ọbẹ alata, taa mọ si Pepper Soup, lee wo arun Coronaviruas san. Ko tii si iwosan tabi itọju fun arun naa, bẹẹ si ni ẹbu iroyin naa lo n salaye nipa bi omi ọbẹ alata naa se lee se iwosan Coronavirus. Bakan naa, ileesẹ eto ilera ni Cape Verde ti kilọ fawọn araalu lati mase se alabapin iroyin to n fọnrere pe ewe kan ti wọn fi n se ọbẹ lee wo Coronavirus san. Ohun kansoso ti ajọ eleto ilera lagbaye kede pe o lee wo Coronavirus san ni ka maa fọ ọwọ wa deede, nitori eyi se pataki lati dena kokoro arun naa."	https://www.bbc.com/yoruba/afrika-51765856
health	Coronavirus: Pásítọ̀ Adeboye ní òun faramọ́ ìmọ́tótó, ṣùgbọ́n àwàdà ni ìgbésẹ̀ àwọn ìjọba lágbáyé láti kojú Coronavirus	"Pasitọ Enoch Adejare, oluṣọagutan agbafun ijọ Redeemed Christian Church of God , RCCG lagbaye ti sọ wi pe awọn igbesẹ ti ijọba n gbe lati wawọ arun Coronavirus bọlẹ lagbaye ati paapaa julọ lorilẹede Naijiria jẹ eyi to n pani lẹrin pupọpupọ. Oluṣọaguntan Adeboye to ṣalaye ninu iwaasu rẹ to ṣe fun awọn ọmọ ijọ naa lagbaye lori ẹrọ ayelujara ati mohunmaworan ṣalaye pe oun ti paṣẹ fun gbogbo ẹka ijs naa lati tẹle aṣẹ ijsba lori pe ko gbọdọ si ipejọpọ ero to ba ju aadọta lọ kaakiri. Amọṣa o ni nigba ti oun wo awọn igbesẹ ti ijsba gbe kalẹ bii pe ki awọn eeyan to ba ju aadọta lọ o maa korajọ pọ si oju kan naa fun ohunkohun, ẹrin fẹ maa pa oun bi o tilẹ jẹ wi pe ajalu ni nnkan to n ṣẹlẹ. Baba Adeboye, gẹgẹ bi ọpọ eeyan lagbaye ṣe maa n pee ni ki ni ka ti pe tawọn ibudokọ gbogbo, ati awọn ọja nibi ti ero n pọ si. Bakan naa lo ni ọgba ileewe wa lara awọn ibudo to dara lati wa julọ lasiko ajakalẹ arun bayii ṣugbọn ijọba ninu ọgbsn wọn le awọn akẹkọ kuro niblẹ wa sile nibi ti arun yi ti n gbilẹ. Iranṣẹ Ọlọrun naa ni gbogbo eyi lo n mu ki ẹrin o maa pa eniyan lori igbesẹ awọn ijsba gbogbo. ""Fun apẹrẹ wọn ni ki a maa jinna si ara wa nitori kokoro arun yii, ṣugbọn nibi ti wọn ti n sọ ọ gan ni mo ti n ri awọn minisita ti wọn n joko sun mọ ara wọn pẹkipẹki."" O wa beere pe ki ni ijọba yoo ṣe si awọn ibudo bii ọgba ẹwọn? ṣe wọn yoo ni ki wọn maa lọ si ile bii ti awọn orilẹede kan nii? O fi kun pe gbogbo agbaye ni yoo gba isinmi lẹnu iṣẹ nitori arun coronavirus yii, nitori naa ki gbogbo awọn smọ ijọ naa o maa gbadun isinmui lẹnu iṣẹ ti Ọlọrun fun wọn. Ẹwẹ o ṣalaye pe, bi iku ti arun Coronavirus ti mu wa yii ṣe pọ to ti o si bani ninu jẹ, sibẹ ko to iye ẹmi ti aisan iba ati ijamba mọto ti mu lọ laarin oṣu mẹta akọkọ ninu ọdun 2020. O ni ohun to jẹ ki orukọ arun coronavirus o gbode kan ni pe, 'aisan alariwo'ni. O ni arun coronavirus ko lee parẹ mọ laye, o kan lee wawọ lọ silẹ bi awọn aṣiwaju rẹ bii Ebola ni ati pe ẹrin gbaa lawọn wolii kan to n sọ pe ọjọ bayii ni arun naa yoo parẹ n pa oun."	https://www.bbc.com/yoruba/afrika-51993890
health	Dog bit Undergraduate's scrotum in Ondo: Ọlọ́paàá Ondo ní akẹ́kọ̀ọ́ fásitì AAUA tí 'Charlie', ajá gé jẹ ní kórópọ̀n ti kúrò nílé ìwòsàn	Ileeṣẹ ọẹọpaa ni ipinlẹ Ondo ti ṣalaye bi ọrọ ṣe jẹ pẹlu aja to di eyi le agbegbe nnkan smọkunrin akẹkọọ kan ni fasiti Adekunle Ajasin, AAUA, to wa nilu Akungba. Gẹgẹ bi ohun ti alukoro ileeṣẹ ọlọpaa ni ipinlẹ naa, Funmi Ọdunlami sọ, loots ni aja naa ge arakunrin naa jẹ ṣugbọn eyin rẹ kan ha koropọn akẹkọọ naa ni, wọn si ti gbe e lọ si ileewosan o si ti gba itọju. Aja naa ti wọn ni wọn pe orukọ rẹ ni Charlie ni okiki rẹ kan pe o ti ge apa kan nnkan ọmọkunrin akẹkọ naa jẹ. Gẹgẹ bi iroyin ṣe sọ, akẹkọọ ti ọrọ naa kan fẹ lọ kiọrẹ rẹ kan ni ileegbe awọn akẹkọọ kan ti wọn n pe ni Vanilla Villa ni lasiko ti aja naa fi kọlu. Alukoro ileewe fasiti naa, Oluwafẹmi Adegbeyeni to fidi iroyin naa mulẹ fawọn akọroyin ni lọgan ti iṣẹlẹ naa ṣẹ ni wọn gbe lọ sileewosan fun itọju Alukoro ọlọpaa ni apa oke itan akẹkọọ naa ni aja yii bu jẹ, ṣugbọn ipa rẹ lo kan koropọn akẹkọọ naa. Ileeṣẹ ọlọpaa ipinlẹ Ondo ni ẹya Pit-bull ni aja naa, Charlie si ni ẹni to nii sọọ. O fi kun un pe ọdun meji ati oṣu mẹta ni aja naa, akẹkọọ oniwe kẹrin ẹkọ imọ nipa ẹranko, Animal Science kan ti orukọ rẹ n jẹ Abass Ọlagunju lo ni aja naa. O ni Sadiq Ọpẹyẹmi ni orukọ akẹkọọ ti aja naa doju ija kọ ati pe Sadiq n sare lọ pade Abass to ni aja naa ni aja naa fi buu so to si gee jẹ. Alukoro Ọlọpaa ni ipinlẹ Ondo naa ni eyin aja naa ha koropọn akẹkọọ naa.	https://www.bbc.com/yoruba/afrika-58699596
health	Gorilla glue Girl: Ọmọ Ghana, Dr Michael Obeng rí irun Tessica olórí gúlúù fọ̀ pẹ̀lú iṣẹ́ abẹ	"Arabinrin to fi 'Gorilla Glue' lẹ irun ori rẹ ti pada ri ọna abayọ, lẹyin oṣu kan to fi jagun titi ti ko rii ṣe. Ẹni ogun ọdun naa gbera lati ilu Louisiana lọ si Los Angeles ni Ọjọru, lati ri dokita kan to jẹ ọmọ orilẹ-ede Ghana ati America, Dokita Michael Obeng, fun ọna abayọ. Laipẹ yii ni Tessica Brown di gbajugbaja lori ayelujara lasiko to fi fidio kan sita nitori iṣoro to n koju. Diẹ lo ku ko pe oṣu kan nigba naa, to ti ṣeeṣi fi 'gorilla glue' ti wọn fi n lẹ igi, ati awọn nkan mii to l'agbara, lẹ irun rẹ. Gbogbo igbiyanju rẹ lati fi ọṣẹ ati omi fọ ọ danu lo jasi ofo. Bẹẹni ko ri ọna abayọ nileewosan. Ṣugbọn ori rẹ gbe e pade alawo ire, nigba ti Dokita Obeng kan si i pe oun yoo ṣe itọju rẹ lọfẹẹ. Dokita naa ṣe iṣẹ abẹ si irun rẹ, lati yọ 'gorilla glue naa kuro. Iroyin sọ pe wakati mẹrin ni isẹ abẹ naa fi waye, ati pe bi ẹgbẹrun mejila Dọla ni Tessica i ba san, ka ni dokita naa fẹ ẹ gba owo. Iru eniyan wo wa  ni Dokita Michael Obeng to gba Tenessa ninu iṣoro rẹ? Ìròyìn ayọ̀ ló jẹ́ fún Tessica tó fi 'glue' lẹ irun  pọ̀ nígbà tó rí ẹlẹ́yinjú àánú Dókítà tó fẹ́ ṣe iṣẹ́ abẹ orí fún un Ori ti ko ọmọbinrin Jessica Brown yọ o, lẹyin to ri dokita ti yoo ṣe iṣẹ abẹ fun un nitori ''glue' to fi lẹ ori rẹ, ti ko ṣi lẹyin oṣu kan. Jessica Brown ni ọrọ rẹ gba ori ayelujara kan nitori o lo ''gorilla adhesive glue'' Lai kii ṣe 'hair spray' lati fi lẹ irun rẹ. Amọ Dokita Micheal Obeng ti wọn bi lorilẹede Ghana, amọ to n ṣiṣẹ ni Amerika, ti ni oun yoo ṣiṣẹ abẹ fun un ni ọfẹ ti irun naa yoo fi ṣi. Ọmọbinrin naa lo 'glue' hun ki irun rẹ ba le duro si oju kan lati bi oṣu kan sẹyin, ti o si ti sa gbogbo ipa rẹ lati ṣi 'glue' ọhun kuro ni ori, amọ ko ṣi rara lẹyin to ti fọ  nigba mẹẹdogun. 'Glue' ti omobinrin yii fi si ori ni won ma fi n le 'tiles' inu ile ati baluwe ati lati ko koi le. ''E gba mi o, iru mi ko kuro ni oju kan o, mo ti fo o bi igba marundinlogun, amo o le pa sibe ni'' Aṃọ, Dokita Obeng ni aanu ọmọbinrin Jessica naa ṣe oun nigba ti oun gbọ iriri rẹ. Dokita naa ni awon yoo wa ṣe iṣẹ abẹ fun un, ti wọn yoo si kun un lorun ki o ma ba a jẹ irora. Dokita to jẹ asaraloge naa ni awọn yoo lo 'chemical' lati fi fọ ori naa. Iru iṣẹ abẹ yii yẹ ko naa ni iye owo ẹgbẹrun mejila dọla owo ilẹ okeere, amọ dokita naa ni ọfẹ ni oun yoo se e fun un. Ogbontagiri Dokita ni Obeng gege bi a ṣe rika ni oju opo rẹ lori ayelujara, ti o si tun da ileeṣẹ eto ọfẹ ti n kọ awọn eniyan ni iṣẹ abẹ ṣiṣe araloge, ti wọn pe orukọ rẹ ni 'Restoring Emotional Stability Through Outstanding Reconstructive Efforts (Restore).' Arabinrin kan to n gbe nilu Louisiana ti deero ileewosan lẹyin to ṣe e ṣi fi eroja ti wọn fi n lẹ nkan pọ ""Gorilla Glue spray adhesive' si irun orí rẹ dipo jẹẹli irun. Ibẹrẹ oṣu Keji ni iroyin ìṣòro to doju kọ Tessica Brown jáde si ori ayelujara. O sọ ninu iroyin naa pe oun ti n gbe irun ti oun ṣe kiri lati bi oṣu kan, nitori pe oun se àṣìṣe nipa lilo 'glue' ti ko yẹ ki oun lo lasiko ti eyi to ma n lo tán. O sọ lori ayelujara Instagram pe igba mẹẹdogun ni oun ti fọ irun orí oun, sugbọn eroja naa ko kuro. Ohun táa mọ̀ nípa àpò àsùwọ̀n owó Sunday Igboho tí ariwo ta pé ìjọba gbẹ́sẹ̀ lé Ǹkan márùn ún tó yẹ kí o mọ̀ nípa NIN àti BVN Àsìkò yìí la gbúdọ̀ pa jíjẹ́ ọ̀ta ara ẹni tì lẹ fi rí mi ní ìpàdé pẹ̀lú APC - Femi Fani Kayode Gẹgẹ bi akọsilẹ to wa ni itakun agbaye Gorilla Glue, omi ko le ṣi danu, wọn si saba ma n fi lẹ taisi iléèwẹ̀, igi mọ ilẹ inu ile, ati àjà ile. Eroja acetone tabi isopropyl alcohol lo le ṣí i. Ileesẹ to n ṣe 'glue' naa si ti ba Arabinrin Brown daro lori Twitter, nigba ti wọn gbọ nkan to ṣẹlẹ si. Ọjọ Satide ni Brown fi fọto ara rẹ si ori Instagram rẹ @im_d_ollady lasiko to lọ si ileewosan St. Bernard Parish Hospital ni Chalmette, Louisiana, lati ṣi eroja naa danu. O rọ àwọn eeyan lati ma a gbadura fun lati la wahala yii kọjá, ati pe ki o ma padanu irun rẹ. À ṣé ara mi ni isó tí ń rùn, tí èmi náà ń ṣépè fún ẹni tí Jamiu Azeez ń sọ - Mama Ereko Ọba tó wàjà àmọ́ tí òkú rẹ̀ gbúdọ̀ jókòó sórí ìtẹ́ ṣáájú ìsìnkú Ọlọ́pàá dá ọkùnrin méjì tó ń ní ìbálòpọ̀ ọkùnrin sọ́kùnrin padà sí ìlú abínibí wọn Ileesẹ to n ṣe 'glue ' naa sọ pe àrà ọtọ ni nkan to ṣẹlẹ si Arabinrin Tessica, ati pe eroja to lo kii ṣe fun irun. Wọn ni ""eroja ti a n ṣe kii ṣe fun irun, nitori pe o ma n lẹ nkan pọ titi lai ni. O le gbiyanju lati rẹ irun naa si inu omi to lọwọọrọ, omi ọsẹ tabi ki o fi alcohol pa irun naa. Titi di asiko yii, Arabinrin Tessica ṣi wa ninu ìṣòro rẹ. Iroyin TMZ ti ẹ sọ pe o n gbeero lati gbe ẹjọ naa lọ sile ẹjọ, nitori pe ohun ti ileesẹ naa sọ pe ko ṣe ko tán ìṣòro rẹ. Awọn to sunmọ obinrin naa sọ pe wakati mejilelogun lo lo ni ileewosan. Ẹ wa kọ́ bí wọ́n ṣe ń sin máàlù lọ́nà ìgbàlódé lọ́dọ̀ èmi àti Kwam1  - Oluwo Ọ̀rá lásán ló wà nínú ọ̀yàn mi tó jò, ẹ̀yin olólùfẹ́ mi, ẹ wá ǹkàn míì wò lára mi - Ronke Oshodi Oke Nise ni eroja acetone ti awọn oṣiṣẹ eto ilera fi si ipakọ rẹ n bo awọ ori rẹ. O mu ki 'glue' naa rọ, sugbọn ṣe lo tun sare le pada. Ni bayii, Tessica ti n tọrọ owo fun iwosan rẹ, o si ti ri ẹgbẹrun mẹsan Dọla ($9,000) ko jọ. Ileesẹ GC sọ pe awọn kọ eewọ si ara gbogbo ọjà wọn, pe iṣẹ titi lai lo ma n ṣe. ""Sugbọn, a gbọ pe Tessica ro pe ko sewu ti oun ba lo o, nitori pe gbogbonise ni."""	https://www.bbc.com/yoruba/afrika-55997203
health	Overweight and pot belly: Wo oríṣìí oúnjẹ márùn ún tó lè dẹ́kun ikùn yíyọ àti ara àsanjù	Njẹ iwọ ominu n kọ ẹ lori bi o ṣe n yọkun tabi bi o ṣe n tobi sii? Wo ọna ti o le gba dẹkun yiyọkun ati titobi sii pẹlu alaye onimọ nipa ounjẹ jijẹ yii. Akọṣẹ-mọṣẹ nipa ounjẹ jijẹ to tun jẹ nọọsi, Adanna Monday ni o ṣe pataki ki onikaluku maa se ounjẹ to ba fẹ jẹ fun ra rẹ. Bakan naa lo sọ pe o yẹ ki eeyan ni gbedeke ounjẹ ti yoo maa jẹ nigba kuu gba. Ninu ọrọ rẹ, ''jijẹ ounjẹ lasiko ati deedee le jẹ ki ara asanju, aisan bii ẹjẹ ruru ati arun itọ ṣuga jina si agọ ara eeyan.'' Isọri ounjẹ marun un ree ti o le jẹ lati maa sanra asanju tabi yọkun 1. Eso Nọọsi Adanna sọ pe jijẹ oriṣiiriṣii eso bii mọngoro, ọsan oronbo atawọn eso mii dara fun ilera agọ ara. O eso bi ''apple'' ati ''strawberries'' jẹ eso aṣara loore ati pe ko ni jẹ ki ọra pọju ninu agọ ara. Adanna ni irufẹ awọn eso yii ni ohun aṣara loore kan ti wọn n pe ni ''fibre'' ninu. 2. Ẹfọ tabi ewebẹ Nọọsi Adanna ni jijẹ ewe ''pumpkin'' ati amunututu dara fun agọ ara. O ni bi awọn ewe ẹfọ yii ti dudu were were lo jẹ ki o ṣe anfaani fun ara. Adanna ni iru awọn ewe yii lo maa n kọju ija arun to le ṣuyọ ninu agọ ara. 3. Ẹja ati ẹran adiẹ ''Jijẹ ẹja bi ẹja abori tabi ẹja crocker yoo ṣeranwọ lati maa sanra ju tabi yọkun,''Adanna lo sọ bẹẹ. O fikun ọrọ rẹ pe ẹran adiẹ ati tolotolo naa wulo nitori wọn maa n dena arun ninu ara. Adanna ni irufẹ ẹran bayii ko ni jẹ ki ara sun soju kan naa eyi to le nu eeyan yọkun tabi sanra ju. 4. Ounjẹ afara lokun Adanna ṣalaye siwaju pe awọn ounjẹ afara lokun bi irẹsi ti eeyan ba kore rẹ ninu oko dara fun ara. O ṣalaye pe iru ounjẹ bẹẹ to fi mọ ananmọ maa n ko ni jẹ ki ọra pọ lara eeyan eleyi to le mu tobi tabi yọkun. 5. Awọn ounjẹ ọlọra aṣaraloore Awọn ounjẹ bi ẹpa, ororo olifi, ẹja mọnkẹrẹ ati avocado ni ọra to le ṣe ara loore ninu. Adanna ni awọn ounjẹ yii dara fun ọkan ṣugbọn ajẹju wọ ko dara. Akọṣẹ-mọṣẹ nipa ounjẹ ọhun ajẹju awọn ounbjẹ yii le mu ki eeyan sanra ju tabi yọkun. Lakotan, Adanna rọ awọn eeyan lati maa mu omi to pọ tabi jẹ eso to ni omi ninu daadaa..	https://www.bbc.com/yoruba/afrika-55208568
health	Covid 19 vacine updates: America kan sárá si Dókítà Ogbuagbu, ọmọ Nàìjíríà tó ṣàwárí abẹ́rẹ́ àjẹsára COVID-19 àkọ́kọ́	"Wo dókítà ọmọ Nàìjíríà tí àgbáyé ń wárí fún nítorí abẹ́rẹ́ àjẹsára COVID-19 Ọjọgbọn imọ nipa iṣegun oyinbo ati ajakalẹ arun ni Dokita Ogbuagu ni ile ẹkọṣẹ iṣegun oyinbo ni Fasiti Yale. Ileeṣẹ aṣoju ijọba Amẹrika lorilẹede Naijiria ti kan sara si Onyema Ogbuagu to jẹ dokita iṣegun oyinbo kan. Eyi ko ṣẹyin bo ṣe jẹ ọmọ bibi orilẹede Naijiria ti o si ṣe iṣẹ takuntakun nipa awari abẹrẹ ajẹsara akọkọ to ogun rẹ ṣe e fi gbari lorilẹede Amẹrika. Ileeṣẹ apogun ni Amẹrika ni, Pfizer kede ṣaaju loṣu kọkanla pe iwadii latara abẹrẹ ajẹsara rẹ fihan pe o n ni eso to dara. Wọn fidiẹ mulẹ pe o le ni ida aadọrun awọn to n lo abẹrẹ ajẹsara naa to n ri iwosan gba lọwọ arun COVID-19 ni America. Oniruuru ọna l'awọn ọmọ Naijiria ti gba ko ipa ninu idagbasoke agbaye. Oṣuba nla ree fun Dokita Onyema Ogbuagbu ni fasiti Yale fun sise iranwọ lati ṣawari abẹrẹ ajẹsara fun arun COVID-19 lorilẹ-ede Amẹrika!"" Eyi ni ọrọ ti ileeṣẹ aṣoju ijọba orilẹede Amẹrika fi sita loju opo Twitter rẹ lọjọ Aje, ọjọ kẹtalelogun, oṣu kọkanla. Nigba to n sọrọ pẹlu awọn akọroyin leyin ti ileeṣẹ apogun Pfizer kede abajade esi ayẹwo rẹ lori abẹrẹ ajẹsara naa, Dokita Ogbuagbu ni omi ṣi n bẹ laamu ati pe iṣẹ ṣi pọ ni ṣiṣe lati fi da awọn eeyan loju pe ko sewu pẹlu abẹrẹ ajẹsara naa. O ni ileeṣẹ Pfizer ati BioNTech ti wọn pawọpọ gbe abẹrẹ ajẹsara naa jade ti n beere fun iwe aṣẹ latọwọ ijọba orilẹede Amẹrika eleyii ti wọn n reti pe yoo bọ sii titi ipari oṣu kọkanla. Ireti wọn ni pe wọn yoo lee pese aadọta miliọnu abẹrẹ naa titi opin ọdun 2020 ati biliọnu kan o le ọdunrun miliọnu abẹrẹ naa nigba ti ọdun to n bọ yoo ba fi pari. Moderna, ileeṣẹ apogun miran lorilẹ-ede Amẹrika naa ti kede pe ida mẹrinlelaadọrun atabọ (94.5%) ninu awọn ẹgbẹrun lọna ọgbọn (30,000) to lo abẹrẹ ajẹsara ti wọn lo bọ lọwọ arun COVID-19. O le ni igba awọn abẹrẹ ajẹsara miran ti iwadii lori wọn n lọ kaakiri agbaye lati koju arun COVID-19. Ko din ni miliọnu mọkandinlọgọta eeyan to ti ko ajakalẹ arun COVID-19 lagbaye lati igba ti eegun rẹ ti kọkọ ṣẹyọ. Orilẹ-ede China lo ti jade ni osu kejila, ọdun 2019 ti o si ti ran awọn eeyan to le ni miliọnu kan ati ẹgbẹrun lọna ọdunrun lọ sọrun."	https://www.bbc.com/yoruba/55054504
health	Terhemen Anongo yọ kórópọ̀n rẹ̀ nítorí kí ara rẹ̀ má dìde láti lè bá obǹrin sùn	"Ọkùnrin kan, Terhemen Anongo, ẹni ọdún mẹ́rìnlélógójì tí kò lè tẹ̀síwájú nínú ẹ̀kọ́ ìmọ̀ ìṣègùn òyìnbó ní ipele karùn-ún ní ilé ẹ̀kọ́ gíga fásitì Ìbàdàn ti yọ kórópọ̀n rẹ̀ kejì. Ìwé ìròyìn The PUNCH tí kọkọ  fi ìròyìn kan léde nínú oṣù kẹta ọdún 2021 nípa arákùnrin náà tó yọ kórópọ̀n rẹ àkọ́kọ́ lẹ́yìn tó di ẹni tó ń ti ọmọlanke látàrí àìlè tẹ̀síwájú nínú ẹ̀kọ́. Anongo ní nítorí òun kò nì ìyàwó pẹ̀lú ìgbàgbọ́ òun nínú ẹ̀sìn àti ohun tí òun kà nípa Origen Adamantius tó jẹ́ adarí ẹ̀sìn nígbà kan rí ní Egypt ló fún òun ní ìwúrí láti tẹ ara rẹ̀ lọ́dà. ""Nígbà tí mo fẹ́ yọ kórópọ̀n àkọ́kọ́, ẹ̀jẹ̀ pọ̀ tó ya lára mi, èyí tó mú mi sá lọ sí ilé ìwòsàn fún ìtọ́jú"". Kìí ṣe ilẹ̀ Afíríkà ni mo wà nígbà tí mo kọ́kọ́ wá sílé ayé - àṣírí ọ̀rọ̀ tuntun rèé lẹ́nu Mummy G.O Dayo Kujore: Àgbà olórin juju dágbére fáyé pé ó dìgbòóṣe! ""Ṣùgbọ́n nígbà tí mo fẹ́ yọ ẹlẹ́kejì, mo ti kẹ́kọ̀ọ́ níbi ti àkọ́kọ́, mo ṣe é dada. Ẹnìkan ń wá bámi tọ́jú rẹ̀"". Ó ní ìgbàgbọ́ òun nínú ẹ̀sìn ni òun fi yọ ọ́ àti pé àláfíà ni òun wà."	https://www.bbc.com/yoruba/59940317
politics	Adeleke tẹ́wọ́ gba kọ́míṣọ́nà Aregbesola sẹ́gbẹ́ òṣèlú PDP, Ó ní àìríkanṣèkan lẹjọ́ tí Oyetola gbé lọlé ẹjọ́	Gomina ti wọn ṣẹ̀ṣẹ dibo yan ni ipinlẹ Ọṣun, Sẹnetọ Ademọla Adeleke ti sọ pe gbogbo nnkan to ba yẹ loun yoo fi duro ti iyansipo oun niwaju igbimọ iṣedajo ibo fun eto idibo sipo gomina ni ipinlẹ Ọṣun. Adeleke sọrọ idaniloju yii lasiko to fi n tẹwọ gba awọn ọmọ ẹgbẹ oṣelu APC to le lẹẹdẹgbẹta niye sinu agbo ẹgbẹ oṣelu PDP lagbegbe  ijọba ibilẹ Obokun. O ni ofin ati ifẹ araalu lo gbe oun wọle sipo gomina ipinlẹ Ọṣun ti ọpọ “si mọ pe idibo naa lọ laisi ojoro.” Kọmiṣọna iṣuna ati ato ọrọ aje labẹ iṣejọba Rauf Arẹgbẹṣọla gẹgẹbii gomina, Ọgbẹni Bọlọrunduro lo lewaju awọn eekan ẹgbẹ oṣelu APC to darapọ mọ PDP naa. “Mo le sọ fun yin pe ofutufẹtẹ lasan ni. Mo lee sọ fun gbogbo awọn ololufẹ mi, gbogbo awọn to dibo fun mi pe ki wọn lọ fọkan balẹ. “Lọtẹ yii, awọn eeyan ipinlẹ Ọṣun ti sọrọ. Ko si idi kankan fun wọn lati bẹru rara. Ifakoko ṣofo lasan ni.” Adeleke wa fi da awọn eeyan ipinlẹ Ọṣun loju pe eto ẹkọ, ilera ati abo pẹlu ipese ohun elo amayedẹrun ni awọn nnkan ti yoo mumu laya iṣejọba oun julọ. Sẹnetọ onijo, gẹgẹ bi ọpọ ṣe maa n pe Sẹnetọ Ademọla Adeleke yẹ aga mọ gomina to wa lori oye lọwọ, Alhaji Gboyega Oyetọla nidi lasiko eto idibo gomina ipinlẹ ṣun to waye lọjọ kẹrindinlogun, oṣu keje.	https://www.bbc.com/yoruba/articles/cjr807dz1pvo
politics	Makinde vs Algon: Iléẹjọ́ ní bí Makinde ṣe lé àwọn alága APC l'Oyo lọ lòdì sófin	Ileẹjọ to ga julọ lorilẹede Naijiria ti dajọ pe igbesẹ Gomina Seyi Makinde ipinlẹ Oyo lati le awọn alaga ati kansilọ ijọba ibilẹ nipinlẹ Oyo lọ lodi sofin. Ileẹjọ tun ni igbesẹ Makinde lati fi awọn alaga fidihẹ rọpo awọn alaga naa lodi si ofin pẹlu. Ẹgbẹ awọn oṣiṣẹ ijọba ibilẹ nipinlẹ Oyo, ALGON gbe ijọba ipinlẹ Oyo lọ si ileẹjọ to ga julọ lẹyin ti ileẹjọ kotẹmilọrun buwọlu igbesẹ Makinde to da wọn duro lẹnu iṣẹ. Ọjọ kọkandinlọgbọn oṣu karun un ọdun 2019 ni Gomina Makinde dawọn alaga atawọn kansilọ naa duro. Amọ, ileẹjọ to ga julọ paṣẹ pe ijọba ipinlẹ Oyo gbọdọ san gbogbo owo oṣu ati ajẹmọnu awọn alaga kansu naa fun wọn patapata. Ileẹjọ sọ ninu idajọ rẹ pe owo naa gbọdọ jẹ sisan titi oṣu kẹjọ, bi bẹẹ kọọ afojudi ileẹjọ ni ọrọ naa yoo jẹ. Bakan naa ni ileẹjọ paṣẹ pe ki Makinde san ogun miliọnu naira nitori iwa aitọ to hu nipa lile awọn alaga atawọn kansilọ ẹgbẹ oṣelu APC lọ. Ọdun 2018 ni wọn dibo yan awọn alaga atawọn kansilọ naa ki Makinde to dawọn duro lọdun 2019.	https://www.bbc.com/yoruba/afrika-57026363
politics	Ẹ﻿̀wù gbèsè ni APC gbé wọ Nàìjíríà láti 2015, bí mo ṣe fẹ́ ṣe ètò ààbò àti ọrọ̀ ajé bí mo bá di Ààrẹ nìyí - Atiku	"Olùdíje sípò Ààrẹ lábẹ́ àsíà òṣèlú Peoples Democratic Party, PDP, Atiku Abubakar ti ní òun yóò gbé ìgbésẹ̀ akin láti kojú ìṣòro ètò ààbò tó ń bá orílẹ̀ èdè yìí fínra tí wọ́n dìbò yan òun.\nAtiku ní bí ó ṣe ku oṣù mẹ́fà kí ètò ìdìbò gbogbogboò ọdún 2023 wáyé, mímú àtúnṣe bá ètò ọrọ̀ Ajé tó ti dẹnu kọlẹ̀ ni òun yóò gbájúmọ́ ní kété tí òun bá wọlé gẹ́gẹ́ bí ààrẹ.\nNí ìpínlẹ̀ Èkó, níbi ètò ọrọ̀ Ajé kan tó ṣe pẹ̀lú àwọn ẹgbẹ́ àwọn tó ń rí sí ọrọ̀ Ajé (LCCI) ní ọjọ́ Ìṣẹ́gun ni Atiku ti sọ ọ̀rọ̀ náà.\n“A máa ṣe àwọn ìpinnu tó lágbára láti wá ojútùú sí ìpèníjà tó ń ba ètò ààbò orílẹ̀ èdè yìí fínra.”\nBákan náà ló bu ẹnu àtẹ́ lu bí ìṣẹ́ àti ebi ṣe ń da àwọn ènìyàn láàmú tó ní orílẹ̀ èdè yìí. Atiku ní àìníṣẹ́ lọ́wọ́ àwọn ènìyàn wà lára ohun tí ètò ààbò fi ń mẹ́hẹ síi ní ojoojúmọ́ ní Nàìjíríà.\nNígbà tó ń sọ̀rọ̀ lórí bí iná ètò ọrọ̀ Ajé Nàìjíríà ṣe ń jó àjórẹ̀yìn, ó ní láti ọdún 2015 ni ohun gbogbo kò ti lọ déédé mọ́ fún àwọn ènìyàn Nàìjíríà.\n“Ẹ̀ka epo rọ̀bì àti afẹ́fẹ́ gáàsì, tó jẹ́ okùn ẹ̀mí ètò ọrọ̀ ajé Nàìjíríà ló ti rí ìfàsẹ́yìn mọ́kàndínlógún nínú ọgbọ̀n láti ọdún 2014.”\n“Fún ọ̀pọ̀lọpọ̀ ènìyàn ní Nàìjíríà ní ṣe ló dàbí wí pé Nàìjíríà ọrọ̀ ajé Nàìjíríà ti jó àjórẹ̀yìn pátápátá.”\nAtiku tẹ̀síwájú pé lábẹ́ ìṣèjọba tó wà lóde ọ̀pọ̀lọpọ̀ ènìyàn ni kò níṣẹ́ lọ́wọ́ mọ́ bí ó ṣe lé ní mílíọ̀nù mẹ́tàlelógún ènìyàn tí kò níṣẹ́ lọ́wọ́ làsìkò yìí.\nÓ ní láàárín ọdún 2015 sí 2020, ìdá márùnléláàdọ́ta ni iṣẹ́ ti bọ́ lọ́wọ́ wọn láti mílíọ̀nù méjìdínláàdọ́rin sí mọ́kànlélọ́gbọ̀n. Atiku gbagbọ pé iye awọn ti ko ri isẹ pọ ju iye awọn to wa ni Ìpínlẹ̀ Eko lọ tabi awọn to n gbe ni olu ilu Abuja, Abia, Bayelsa, Cross River, Ebonyi, Kwara ati Ìpínlẹ̀ Nasarawa lapapọ.\n\nO fi kun un pe ọpọlọpọ awọn ti ko riṣẹ lo jẹ ọdọ ati obinrin to jẹ pe kii ṣe ọna ati ye nikan ni wọn n wa, sugbọn  ti ko tun ni ireti ọjọ ọ̀la.\nFun igba àkọ́kọ́ gẹgẹ bi Atiku ṣe sọ, ijọba Naijiria san owo gbese ju owo ti wọn pa wọle lọ leyi to ni wọn ti n kọja àlà owo ti ko yẹ ki wọn ti ọwọ bọ nípa nina ida to le ni ọgọ́rùn-ún owo to n wọle lori gbèsè.\nLoju tirẹ, Naijiria ti padanu ipò rẹ gẹgẹ bi ibudo ọrọ aje Áfíríkà to si ti di olori awọn ilu ti ko ni abusi Edumare mọ to sì da ẹbi rẹ ru ijọba to wa lode.\n""Ọpọlọpọ àwọn to wa ninu ìṣẹ́ loni pọ ju ọdun 2015 lọ, Atiku tẹnu mọ ọ pé koda nkan elo gan ti wọn kọja ohun táwọn araalu le ri owo ra lọ fún àpẹẹrẹ, búrẹ́dì to ti wọn kọja ida ọgọrun iye to jẹ lọdun 2020.\n""Awọn àgbẹ̀ n san ju ìdá igba bayii fun ajilẹ - ìyẹn bi wọn ba tilẹ̀ rii. Ijọba APC n wọ Naijiria lẹwu  gbèsè! Naijiria ti re oko ìṣẹ́. Gbèsè ni Naijiria fi ń gbera látìgbà tí ìjọba APC ti  wa lori oye lati ọdun  2015.\nỌpọlọpọ awọn gbèsè yii lo si ti kọja ida mẹta iye gbedeke ti òfin gba laye."""	https://www.bbc.com/yoruba/articles/c3gvr947nzgo
politics	Sunday Igboho: Agbẹjọ́rò Igboho ní ìjọba Benin kò tíì rí ẹ̀sùn ọ̀daràn kankan fi kàn án láti oṣù mẹ́ta tó ti wà lẹ́wọ̀n	"Agbẹjọro Yomi Aliu(SAN) to n ṣoju Sunday Adeyemo Igboho nibi ẹjọ ti ijọba apapọ pe e ti fesi si ọrọ ti agbẹjọro agba ati minisita eto idajọ ni Naijiria, Abubakar Malami sọ pe ijọba si le jeburẹ fi oṣelu yanju ọrọ naa. Amọ Malami fidi rẹ mulẹ pe Igboho atawọn eeyan ti ọrọ kan ni lati kan si ijọba na lori ọrọ naa. Ni ọjọ kẹwaa oṣu kọkanla ni Malami sọrọ yii nigba ti o n kopa ninu eto kan lori ẹrọ amohunmaworan Arise TV. Ṣugbọn ninu esi rẹ, Oloye Aliu ni Igboho dunnu si bi ijọba ti tun ero rẹ pa pe kii ṣe ipa lo le yanju ọrọ to wa nilẹ yii. ''Ijọba naa ti wa ri pe ọrọ awọn ẹya to beere fun iyapa lara orilẹede Naijiria kii ṣe ohun ti wọn le fi ipa mu. Bi wọn ṣe n dunkoko mọ Igboho ti wọn gbe e ju si atimọle nilẹ okeere kọ ni ọna abayọ si ọrọ to wa nlẹ yii. Ijọba gbọdọ bọwọ fun ofin eleyii ti ile-ẹjọ ti paṣẹ pe ki ijọba san ogun biliọnu naira fun Igboho lori ẹjọ to wa nilẹ yii. Gbige ti wọn gbe ju si ẹwọn n fun un ni igboya sii lati teṣiwaju nipa bibeere fun iyapa orilẹede Yoruba lara Naijiria. Lakọkọ naa ti ijọba ba n wa ọna abayọ si ọrọ Igboho, ki o kọkọ sọ fun orilẹede Benin ti o ka kun ipinlẹ kẹtadinlọgbọn Naijiria pe ko tu Igboho silẹ lati kọkọ lọ tọju ara rẹ na ni Germany. Pásítọ̀ ran bàbá lọ́wọ́ láti fi ọmọ rẹ̀ ṣe oògùn owó, ọká bá fó! Wọ́n ní mo máa ń lọ bá ìyá tó bí mi sùn ní gbogbo ọjọ́ Tuesday, àṣírí ti tú, àwọn náà ti ń fojú balé ẹjọ́ o! - Genesis ""Ọmọ kan ṣoṣo tó bí fún mi ni wọ́n gún lọ́dún mẹ̀ta sẹ̀yìn kí wọ́n tó gún òun náà pa báyìí"" Ijọba Benin ko tii ri ẹsun ọdaran kankan fi kan Igboho lati bi oṣu mẹta to ti wa lẹwọn lọna aitọ ni Cotonou,'' Aliu lo sọ bẹẹ. Agbẹjọro Igboho ni onibara oun ti foun ni iyọnda lati buwọlu adehun pẹlu ijọba apapọ niwọn igba ti adehun naa ba ti tẹ ẹgbẹ Oodua rẹ lọrun. Igboho ki gbogbo awọn ololufẹ rẹ papa julọ awọn ọmọ ẹgbẹ Ilana Yoruba/Oodua Nation nile ati nilẹ okeere. Igboho n rọ gbogbo wọn lati tubọ tẹsiwaju lati maa bọwọ fun ofin ki wọn si maa fa wahala pẹlu ẹnikẹni. Ọjọ kinni oṣu keje ọdun 2021 yii lawọn ajọ ọtẹlẹmuyẹ DSS yabo ile Igboho ni Ibadan nibi ti wọn ti ṣekupa eeyan meji ti wọn si ko eeyan mejila lọ si Abuja. Ilu Cotonou lorilẹede Benin ni wọn ti mu Igboho nibi ti o ti n rinrin ajo lọ si Germany ti wọn si ju si atimọle."	https://www.bbc.com/yoruba/afrika-59257815
politics	Kogi Governorship: Melaye fárígá, óní òun ó ṣe olùdarí ìpolongo ìbò gómìnà ní Kogí	"Sẹnetọ Dino Melaye ti kọ iyansipo rẹ gẹgẹ bi oludari ipolongo fun ibo gomina ninu ẹgbẹ PDP ni ipinlẹ Kogi. Melaye lo kede ọrọ yii loju opo Twitter rẹ. O ni ""Mo fẹ sọ ni kedere pe, mo ti kọ ipo oludari ipolongo fun ibo gomina ninu ẹgbẹ PDP ni ipinlẹ Kogi. Ire ooo."" Saaju ni alukoro apapọ fun ẹgbẹ naa, Kola Olagbodiyan, ti kede Melaye gẹge bi oludari ipolongo ibo ọhun lọjọ ẹti ki o to di pe o kọ ipo naa. Ni ọjọ kẹrin oṣu yii ni Musa Wada, fi idi Melaye janlẹ ninu idibo abẹle sipo gomina ninu ẹgbẹ ọhun. Wada to jẹ aburo si gomina ana ni ipinlẹ ọhun, lo fi idi Melaye janlẹ ninu idibo abẹle naa, pẹlu ibo to le ni ẹẹdẹgbẹrin, nigba ti Melaye ni ibo aadọrin pere. Meleye ni awọn eeyan kan ti n wo bi ẹni to lee rọwọ mu ninu idibo abẹle naa, sugbon to fidi rẹmi."	https://www.bbc.com/yoruba/afrika-49693270
politics	Púpọ̀ àwọn tó ń bu mi pé mo yan Shettima gẹ́gẹ́ bíi igbákejì mi ló nífẹ̀ẹ́ sí ipò náà – Tinubu	"Oludije sipo Aarẹ labẹ asia ẹgbẹ oṣelu APC, Asiwaju Bola Ahmed Tinubu ni pupọ lara awọn to bu ẹnu atẹ lu bi oun ṣe kede Kashim Shettima gẹgẹ bii igbakeji oun ni wọn nifẹ si ipo ọhun. Tinubu salaye pe pupọ lara awọn ni wọn jẹ ọrẹ timọtimọ ti oun kuna lati mu gẹgẹ bii igbakeji Aarẹ saaju eto ìdibo ọdun 2023. O sọ eleyii nigba to n ṣe ipade pọ pẹlu awọn adari ọmọlẹyin kristi, CAN, eyii ti Bisọọbu Agba Daniel Ukoh le waju wọn. O ni ""Awọn eeyan kọminu lori igbesẹ mi. Wọn binu nitori ọrẹ ni wọn jẹ simi, wọn nifẹ lati di igbakeji mi sugbọn mo kọ lati ba wọn ṣe pọ."" ""Iroyin ofege ni pe mo n gbinyanu lati kọ iyan awọn ọmọ kristẹni kere. Emi ko ni erongba to jẹ mọ yẹn rara."" ""Se emi ti mo kuna lati koyan ẹsin Kristẹni kere ninu mọlẹbi mii ni maa ni mo fẹ koyan Kristẹni kere lorilẹede Naijiria lapapọ?"" ""Ti n ba gbe apoti ibo Aarẹ ninu mọlẹbi mi bayii, mi o le wọle nitori gbogbo wọn ni wọn ni Kristẹni. ""Fun idi eyi, n ko le sọ orilẹede Naijiria di orilẹede Musulumi nikan.""  Oludije ẹgbẹ oṣelu APC ọhun tẹsiwaju pe o rọnu fun oun lati mu igbakeji lati ninu ẹsin Kristẹni ṣugbọn oun ko ronu gba ọna ẹsin rara. O ni, ""Idi ti mo fi yan Shettima ki n ṣe nitori pe a jọ jẹ ọmọ ẹlẹsin kan naa, ṣugbọn nitori pe o ni oye ati ọgbọn ti yoo ṣe iranlọwọ fun ilọsiwaju orilẹede Naijiria. ""Mo yan Shettima nitori pe o jẹ ẹnikan ti yoo ṣe iranlọwọ fun mi lati ṣe ijọba, kii n ṣe lati ṣe ẹsin."" O wa rọ awọn ọmọlẹyin Kristi lati ṣe atilẹyin fun oun nitori pe ẹni ti oun yan gẹgẹ bii igbakeji ni oun ni igbagbọ pe yoo fọwọsowọpọ pẹlu oun fun ilọsiwaju Naijiria."	https://www.bbc.com/yoruba/articles/clj3rnxgkp2o
politics	2023 Presidential Election: CAN bẹ olóṣèlú láti máṣe káyà aráàlú sókè lásìkò ìpolongo ìbò	"Awọn adari ẹgbẹ ọmọlẹyin Kristi ni Naijiria CAN, ti kilọ fawọn oloṣelu Naijiria lati maṣe da wahala silẹ nipa gbigbe oludije aarẹ ati igbakeji rẹ to jẹ ẹlẹsin kanna kalẹ fun idibo aarẹ 2023. Ẹgbẹ CAN ni awn ko ni fara mọ pe ki oldije fun ipo aarẹ ati igbakeji rẹ jẹ Musulumi ati Musulumi tabi Kristeni ati Kristẹni. Aarẹ ẹgbẹ naa Rev.Samson Ayokunle lo fidi ọrọ yi mulẹ lasiko ipade awọn olori ẹgbẹ naa pẹlu igbakeji aarẹ ile aṣofin agba, Sẹnẹtọ Obarisi Ovie Omo-Agege  ni ọfisi rẹ lỌjọbọ. O ni ''nitori idibo 2023 to n bọ lọna a fẹ rọ ẹyin oloṣelu lati maṣe ka araalu laya soke nipa ipolongo ati ọrọ ti yoo ma jade lẹnu yin. Ilu kan gogo lọwọ ta wa bayi paapa nitori ipenija aabo to wa nilẹ'' ''Bẹẹ naa la fẹ ki ẹ ri pe lori ipo aarẹ, ẹ ri wi pe deede wa nibẹ. A ko fẹ tikẹẹti Musulumi pẹlu Musulumi tabi Kristẹni ati Kristẹni'' O tẹsiwaju nipa fifi ẹdun ọkan rẹ lori bi eto ọrọ je sẹ dẹnu kọlẹ ati ipa ti eleyi ni lori iṣakoso ilẹ yi to fi mọ inira to n ba araalu lori rẹ. O rọ ijọba lati wa ọna ti wọn yoo fi mu idẹrun ba araalu. O ni ''Ọwọngogo nkan to gbode yi n kan ile ijọsin lominu ti pupọ awọn eeyan wa ko si niṣẹ lọwọ. Bo ti lẹ jẹ wi pe a mọ riri ile aṣofin nipa kikesi awọn ẹka alaṣẹ lati mu iyipada wa, a fẹ ki wọn tubọ pese ọna ti awọn oniṣowo yoo fi ẹ ri iṣẹ ṣe daada. Lara rẹ ni ki wọn foju fo awọn owo ori kan fawọn to ba n pese ọja labẹle'' Igbakeji aarẹ ile aṣofin agba Sẹnẹtọ Obarisi Ovie Omo-Agege wa dupẹ lọwọ wọn fabẹwo yii, to si ni iru ifikunlukun bẹẹ yoo mu ki ibaṣepọ to gun rege wa laarin CAN ati ile aṣofin Naijiria. ""Ọrọ ẹni ti yoo di ipo aarẹ mu ni Naijiria jẹ eleyi ti ọpọ maa n foju si, paapa nibi ti awọn ti maa n wo ọrọ ẹya ati ẹsin ki wọn to dibo fun ẹnikẹni. Yatọ si CAN to mẹnu ba ọrọ yii, ni bayi ti ọjọ idibo ti n sunmọ, o ṣeeṣe ki awọn ẹgbẹ mi naa maa dide lori afojusun wọn nipa ẹni ti yoo dipo aarẹ ati igbakeji mu ni Naijiria. Lọpọ igba awọn ẹgbẹ oloṣelu a maa fẹnukọ laarin ara wọn nipa yiyan musulumi ati Kristeni lati dije dupo aarẹ ati igbakeji labẹ asia wọn. Iwe ofin Naijiria ko fi ti ẹya tabi ẹsin ṣe nipa ẹni to le du ipo yii tabi ti ẹgbẹ kankan le fa kalẹ. Aarẹ ile igbimọ aṣofin agba niluu Abuja tẹlẹ rẹ, Bukola Saraki ti ṣi aṣọ loju eegun lori bo ya o le fi ẹgbẹ oṣelu PDP silẹ lọ APC. Saraki fi ọrọ yii lede ninu ifọrọwerọ rẹ lori ileeṣẹ amohunmaworan Arise News lọjọ Iṣẹgun. Saraki ni ko lo boju mu ti oun ba fi PDP silẹ lọ si APC nitori oun kii ṣe oni imọ tara ẹnikan ẹda. ''Lori ibeere wi pe ṣe mi o lo lọ si ẹgbẹ oṣelu APC ti PDP ko ba yan mi gẹgẹ bi oludije aarẹ fun ibo ọdun 2023, ko si ohun to jọ bẹẹ rara. Mo gbiyanju lati dupo aarẹ lọdun 2015 ninu ẹgbẹ PDP ṣugbọn n ko ni anfani lati ṣe bẹẹ. Lẹyin naa ni mo jẹ oluṣakoso ipolongo ibo fun Atiku Abubakar to jẹ oludije ipo rẹ fun ẹgbẹ PDP nigba naa. Mo ṣiṣẹ takun takun fun Atiku ṣaaju ibo ọdun 2015. Mo ni awọn ọmọ ati ọmọ ọmọ, ohun to jẹ mi logun bayii ni pe ki a fi orilẹede to dara silẹ fawọn ọmọ wa. Mo fẹ Naijiria ti iṣẹ yoo ti pọ lọpọ yanturu fawọn ọdọ wa ti Eledua jogun ọpọlọ pipe fun un. Lootọọ ni mo sọ pe awọn ọmọ ẹgbẹ PDP kan maa ya lọ si ẹgbẹ miran amọ iyẹn ko tumọ si pe mo maa ya lọ,'' Saraki lo sọ bẹẹ. Saraki ko sọ ni pato bo ya yoo dije fun ipo aarẹ lọdun 2023. O ni bi nkan yoo ti ṣenu ire fun PDP ninu eto idibo to n bọ lo jẹ oun logun bayii gẹgẹ bi ọmọ ẹgbẹ PDP. Saraki ṣalaye pe idi niyii ti oun fi wa lara awọn to n ri si ati pari aawọ to wa laarin awọn ọmọ ẹgbẹ kan. Gomina ipinlẹ Kwara nigba kan sọ pe lẹyin ti ẹgbẹ ba fẹsẹ mulẹ daadaa ṣaaju eto idibo ọdun 2023 lawọn ọmọ ẹgbẹ to le maa sọ nipa bo ya wọn fẹ dije fun ipo kan tabi omiran. O ni oun yoo kede ipinnu oun faye gbọ lori bo ya oun yoo dije fun ipo aarẹ lọdun 2023 amọ ko tii to asiko bayii."	https://www.bbc.com/yoruba/afrika-59049172
politics	APC Nation Convention crisis: Àwọn gómìnà 'yahooyahoo'ní APC ló ń ti Buni láti da ojú ètò ìdìbò adarí ẹgbẹ́ bolẹ̀ - Gómìnà Rotimi Akeredolu	Gomina Rotimi Akeredolu ti ipinlẹ Ondo ti sọ pe awọn gomina 'yahoo-yahoo' laarin awọn gomina to wa lẹgbẹ oṣelu APC ni wọn n gbiyanju lati da omi ẹgbẹ oṣelu naa ru. Gomina Rotimi Akeredolu ninu ọrọ to sọ nipa bi nnkan ṣe n ri lagbo ẹgbẹ oṣelu naa lọwọlọwọ yii ṣalaye pe gbogbo ilakaka awọn to da ẹgbẹ oṣelu naa silẹ lawọn eeyan kan to pe ni arijẹnidimadaru ti wọn wa nipo ijọba n gbiyanju bayii lati doju rẹ bolẹ. Gomina Akeredolu ṣalaye peifẹsẹmulẹ awọn gomina kan lẹgbẹ oselu APC pe ko bajẹ laye olugbọn ko yẹ ko bajẹ laye awọn lo mu ki ẹgbẹ naa tete ṣẹri pada si ọna iṣejọba tiwantiwa nipa titẹle ilana ti Aarẹ Muhammadu Buhari la kalẹ fun ẹgbẹ naa fun ilana iṣejọba tiwantiwa laarin ẹgbẹ oṣelu naa lee tubọ fidimulẹ sii. Nigba ti wahala igbimọ adari ṣuyọ ni ẹgbẹ oṣelu APC lẹyin ti wọn yọ alaga apapọ ẹgbẹ oṣelu naa tẹlẹ, Adams Oshiomhole lawọn agbaagba ẹgbẹ oṣelu naa pe jọ lati gbe igbimọ fidihẹ kalẹ lati ṣe akoso ẹgbẹ oṣelu naa titi di igba ti wọn yoo fi ṣe akanṣe ipade idibo yan awọn aṣoju ati adari ẹgbẹ oṣelu naa. Wọn yan Gomina Buni lati jẹ alaga igbimọ naa, amọṣa gomina Akeredolu ni igbesẹ 'iditẹgbajọba alagbada' ti gomina Buni atawọn kan ninu igbimọ naa  bẹrẹ si nii gbe lẹnu ọjọ mẹta yii tako ọna ti ẹgbẹ oṣelu naa la kalẹ lati rin ti ko si dun mọ ọpọ ninu rara. Rotimi Akeredolu ni awọn gomina kan, ninu eyi ti oun wa ni wọn yẹ aga mọ Buni atawọn to ko sodi nidi nibi ti wọn ti n gbimọran ki ipade idi apapọ ẹgbẹ oṣelu naa o maa waye.	https://www.bbc.com/yoruba/afrika-60699745
politics	2023 Elections: Wọ́n lẹ̀dí àpòpọ̀ mọ́ mi ni mo ṣe fìdí rẹmi níbi ètò ìdìbò abẹ́nú – Dino Melaye	"Sẹ́nétọ̀ Dino Melaye tó ń ṣojú ẹkùn ìwọ̀ oòrùn ìpínlẹ̀ Kogi ní ilé ìgbìmọ̀ aṣòfin àgbà ní Abuja tẹ́lẹ̀ rí ti tún fìdí rẹmi níbi ètò ìdìbò abẹ́nú ẹgbẹ́ òṣèlú Peoples Democratic Party, PDP. Tajudeen Yusuf  tó ń ṣojú ẹkùn Kabba/Bunu Ijumu ní ilé ìgbìmọ̀ aṣojúṣòfin ní òun àti Dino Melaye ń dún ipò náà mọ́ ara wọn lọ́wọ́. Ní ọjọ́ Ajé, ọjọ́ Kẹtàlélógún, oṣù Karùn-ún ni ètò ìdìbò abẹ́nú bẹ̀rẹ̀ tí kò sì sí ẹni tó mókè nínú àwọn méjééjì nítorí wí pé ìbò méjìdínláàdọ́run ní àwọn méjéèjì ní. Ní ọjọ́ Ìṣẹ́gun ní ètò ìdìbò náà tẹ̀síwájú tí Yusuf sì fi ẹ̀yìn Dino janlẹ̀ pẹ̀lú ìbò 163 sí 99. Nígbà tó ń kí Yusuf kú oríire, Melaye lórí ẹ̀rọ ayélujára Twitter rẹ̀ ní òun dúpẹ́ lọ́wọ́ àwọn tó dìbò fún òun àti pé ètò ìdìbò náà tí wáyé, ó sì ti parí. ""Mo kí T.J Yusuf kú oríire, mo sì dúpẹ́ lọ́wọ́ àwọn tó dìbò fún mi ní ìgbà àkọ́kọ́ àti èkejì."" Ó ní bí àwọn ènìyàn ṣe lẹ̀dí àpòpọ̀ tako òun jẹ́ ohun ìyàlẹ́nu ṣùgbọ́n òun dúopẹ́ lọ́wọ́ Ọlọ́run"" Ní ẹkùn ìlà oòrùn Kogi, Victor Adoji ni tíkẹ́ẹ̀tì náà jámọ́ lọ́wọ́ láti díje dupò sẹ́nétọ̀ lọ́dún tó ń bọ̀."	https://www.bbc.com/yoruba/afrika-61575673
politics	Tinubu-Osinbajo 2023 Ambition: Ìdí tí Tinubu fi ṣèpàdé pẹ̀láwọn gómìnà APC lẹ́yìn tí Osinbajo kéde lati díje fun ipo aarẹ̀ ní Nàìjíríà	"Igbaradi fun eto idibo apapọ 2023 lorilẹede Naijiria ti n ṣarajọ bayii, oniruuru awọn oludije lo si ti n ko ina mọ aaro erongba wọn. Ni ọjọ Aje ni igbakeji aarẹ lorilẹede Naijiria, Ọjọgbọn Yẹmi Oṣinbajo fi erongba rẹ han lẹyin to ti kọkọ fi ọrọ to awọn gomina to wa labẹaṣia ẹgbẹ oṣelu APC leti lalẹ ọjọ Aiku. Amọ nibayii, aṣiwaju ẹgbẹ oṣelu naa, Ahmed Bọla Tinubu pẹlu ti ṣepade pẹlu awọn gomina lẹgbẹ oṣelu APC nilu Abuja. Ni alẹ ọjọ Aje ni iroyin ti kan pe ọrọ laarin Tinubu ati Oṣinbajo ti n gbona diẹdiẹ, ti o si mu ki agba oṣelu naa o ṣepade pẹlu awọn gomina lẹgbẹ oṣelu naa. Amọṣa Bọla Tinubu ti kede faye gbọ pe ko si idi meji ti ipade oun atawọn gomina naa fi waye ju lati tun bu wọn gbọ nipa ilepa oun lati gba ipo aarẹ lọwọ Aarẹ Muhammadu Buhari lẹyin to ba parii saa iṣejọba rẹ. Awọn gomina to wa nibi ipade naa ni Abubakar Bagudu (Kebbi), Nasir El-Rufai (Kaduna), Bababjide Sanwo-Olu (Eko), Abdullahi Ganduje (Kano), Gboyega Oyetola (Osun), Mai Mala Binu (Yobe), Simon Lalong (Plateau), Abubakar Badaru (Jigawa) atawọn miran. Ko pe wakati mẹrinlelogun lẹyin ti igbakeji aarẹ Yẹmi Osinbajo kede erongba rẹ lati dije fun ipo aarẹ Naijiria lọdun 2023, ti ipade naa waye. Aṣiwaju Bọla Ahmed Tinubu ṣalaye fun awọn akọroyin lẹyin ipade naa pe, ara ọna lati wa atilẹyin awọn gomina naa fun ilepa oun lati di aarẹ Naijiria lo fa ipade naa. ""Idi ti mo fi wa sibi ni lati beere fun atilẹyin, ajọṣepọ ati iwuri ẹgbẹ oṣelu mi, APC fun erongba mi lati di aarẹ orilẹede Naijiria nigba ti aarẹ Muhammadu Buhari ba pari saa rẹ lori oye."" Amọṣa nigba ti wọn bii nipa ohun to ri si ikede Osinbajo, ẹni ti ọpọ mọ gẹgẹ bii kan lara awọn ọmọ rẹ lagbo oṣelu, lati du ipo aarẹ ọdun 2023 pẹlu rẹ, Tinubu ṣalaye pe ""oun ko tii bi ọmọ to dagba to lati lati ṣe irufẹ ikede bẹẹ."" O fi kun un pe bi ọpọ oludije ṣe n jade lati dije yii fihan pe ọja to ta lẹnuni ẹgbẹ oṣelu naa fun gbogbo ọmọ orilẹede Naijiria. Gomina Bagudu tipinlẹ̀ Kebbi lo gbẹnu sọrọ fun awọn gomina to wa nibi ipade naa. O ni Tinubu ṣe ipade pẹlawọn gomina naa lati lee fi to wọn leti nipa ipinnu rẹ lati dije du ipom aarẹ lorilẹede Naijiria. O nigbogbo awọn gomina naa lo tẹti bẹlẹjẹ gbọ ohun ti Tinubu sọ lori erongba rẹ, idi to fẹ fi dije ati ohun gan to ni lọkan bi o ba wọle O ni oun ti fesi fun Tinubu pe awọn yoo lọ gbe e yẹwo lati jiroro lori abajade wọn nipa rẹ. Ọrọ ti fẹ maa sebi a n ta oko ọrọ si ara ẹni laarin agbaọjẹ asiwaju ẹgbẹ oselu All Progressives Congress (APC)  nii Bola Tinubu ati igbakeji aarẹ Naijiria Yemi Osinbajo. Gbogbo rẹ ko si kọja pe igbakeji aarẹ Yemi Osinbajo ati Bola Tinubu jijọ fẹ mu omi ninu koto kanna fun ipo aarẹ Naijiria. Adarí àpapọ̀ fún ẹgbẹ́ òṣèlú All Progressives Congress (APC), Asiwaju Bola Ahmed Tinubu ti ní òun kò ní ọmọ tó dàgbà tó le dìde láti gbégbá ìdìbò sípò Ààrẹ orílẹ̀ èdè yìí. Ko pẹ pupọ si igba ti Yemi Osinbajo kede erongba rẹ lati du ipo aarẹ ti Bola Tinubu ti tako ọrọ akọkọ si Osinbajo. Gomina ipinle Eko yii nigba kan ri ta ọrọ mọ Osinbajo lasọ nigba to n se ipade pẹlu awọn Gomina ẹgbẹ APC. Lasiko ipade yi,Tinubu sọ fawọn  Gomina naa  nipa erongba rẹ lati du ipo aarẹ lọdun 2023. O sọ fun wọn pe ""erongba mi ni lati wa ajọsepọ yin ati atilẹyin ẹgbẹ mi, ẹgbẹ APC fun ero mi lati jẹ aarẹ orileede Naijiria'' Nigba ti wọn beere lọwọ rẹ pe ko fesi si iroyin pe ọmọ rẹ, iyẹn Osinbajo ti kede erongba rẹ lati dupo aarẹ,Tinubu sọ pe ''Mi o ni ọmọ kankan to dagba debi pe yoo kede erongba lati du ipo aarẹ'' Ọrọ yi ni igba akọkọ ti Tinubu yoo sọrọ nipa erongba Osinbajo lati du ipo aarẹ. Tinubu ati Osinbajo-Baba ati ọmọ to fẹ mu omi ni koto kan Ni ọdun 2015 ni Tinubu gbero lati du ipo gẹ́gẹ bi igbakeji aarẹ Buhari. Ohun to yẹ erongba yi nigba naa ni pe wọn ni ko ni rọrun lati dije labẹ tikẹẹti musulumi meji nitori musulumi ni Tinubu ati Buhari. Agbaọjẹ ẹgbẹ APC yii wa fa Yemi Osinbajo kalẹ lati ba Buhari dije gẹgẹ bi igbakeji rẹ. Iru adehun to wa laarin awọn mejeeji ko han si wa sugbọn Osinbajo ti sisẹ labẹ ijọba Tinubu nigba to jẹ Gomina gẹgẹ bi kọmiṣọna feto idajọ. Lọpọ igba ni Osinbajo ti maa n sọ nita gbangba pe oloore oun ni Tinubu lagbo oselu Naijiria ti ko si ko iyan Tinubu kere rara. Amọ bayii ti Osinbajo ti wa kede pe oun naa fẹ jẹ ninu nnkan ti Tinubu ti n gbẹ oungbẹ rẹ lọjọ pipẹ, a ko mọ bi awọn mejeeji yoo se ba ara wọn se. Tani Aarẹ Buhari yoo ṣe atilẹyin fun laaarin Tinubu ati Osinbajo? Ibeere yi ni ọpọ onwoye Naijiria n wa idahun si lati igba to ti jọ pe Osinbajo ati Tinubu yoo jijọ gbe apoti ibo aarẹ Naijiria. O si jẹ ibeere pataki nitori awọn mejeeji sunmọ Aarẹ́ Muhammadu Buhari. Ni igun kan, Tinubu lo da bi alatilẹyin to sokunfa bi Muhammadu Buhari ti se de ipo aarẹ lẹyin igba mẹta to gbiyanju lati jẹ aarẹ. Lapa keji, Osinbajo ati Buhari jijọ ni ajọsepọ to munadoko gẹgẹ bi aarẹ ati igbakeji. O sọwọn lagbo oselu Naijiria lati ri iru ajọsepọ bayiI ti ọpọ si ri Osinbajo gẹgẹ bi ẹni ti Buhari fi ọkan tan lati tẹsiwaju gbogbo adawọle ijọ́ba rẹ. Titi di ba se n sọrọ yi aarẹ Buhari ko sọ ẹni ti oun yoo se atilẹyin fun ninu idibo gẹgẹ bi aarẹ. Ohun ti aarẹ Buhari sọ ni pe'' ti mo ba darukọ ẹni ti mo nifẹ si ko jẹ aarẹ, ko dami loju pe wọn ko ni seku pa'' Aarẹ ko darukọ ẹni ti yoo pa onitọun tabi ẹni to fẹ se atilẹyin fun yii."	https://www.bbc.com/yoruba/afrika-61072639
politics	Afenifere: Ẹ tu Sunday Igboho sílẹ̀ ní àhámọ́, kìí ṣe ọ̀daràn	"Ẹgbẹ́ Afenifere ilẹ̀ Yorùbá ti kéde èròńgbà rẹ̀ láti dá ẹgbẹ́ òṣèlú sílẹ̀ ṣaájú ètò ìdìbò gbogbogboò ọdún 2023. Ẹgbẹ́ náà sọ èyí ní ọjọ́ Ìṣẹ́gun, níbi ìpàdé ẹgbẹ́ náà tó wáyé ní Sanya Ogbo, Ìjẹ̀bú-Òde, ìpínlẹ̀ Ogun. Nígbà tó ń bá àwọn akòròyìn sọ̀rọ̀ lẹ́yìn ìpàdé náà, adelé adarí ẹgbẹ́ Afenifere, ni Olóyè Ayo Adebanjo ti kede idasilẹ ẹgbẹ oselu tuntun naa. Amọ kò tíì fi orúkọ tí wọn yóò pe ẹgbẹ́ òṣèlú náà léde. Nigba to nsalaye idi ti wọn se fẹ gbe igbesẹ naa, Adebanjo ní àwọn kò rí ìwúrí kankan lọ́wọ́ yíì láti kópa níbi ètò ìdìbò gbogbogboò. O ni àyàfi tí àtúnṣe bá wáyé lórí ìwé òfin, tí wọ́n sì ṣe àtúntò orílẹ̀ èdè yíì nikan ni ọna abayọ. ""A ṣì máa fẹnukò lórí bóyá a máa kópa tàbí a kò ní kópa níbi ètò ìdìbò tó ń bọ̀. Ṣùgbọ́n a ti ń kó ẹgbẹ́ jọ. A kò ní ṣe àtìlẹyìn fún ẹnikẹ́ni"" ""Mi ò ní ìgbàgbọ́ nínú ètò ìdìbò tó ń bọ̀ àyàfi tí àyípadà bá bá ìwé òfin."" Ẹ tu Sunday Igboho silẹ ni ọgba ẹwọn Cotonou, kii se ọdaran: Bakan naa, ẹgbẹ́ Afenifere ti rọ ìjọba àpapọ̀ láti jíròrò pẹ̀lú ìjọba orílẹ̀ èdè Benin Republic láti wá ọ̀nà tí Sunday Adeyemo tí ọ̀pọ̀lọpọ̀ ènìyàn mọ̀ sí Sunday Igboho, yóò fi kúrò ní àhámọ́ tó lẹ́yẹ ò sọkà Afenifere ni Sunday Igboho kìí ṣe ọ̀daràn, nitori naa lo se yẹ ki wn tu silẹ. O ni o tun yẹ kí ìjọba san bílíọ̀nù márùn ún tí ilé ẹjọ́ kan ní ìlú Ibadan ti pasẹ ṣaájú pe ki ijọba san fun Igboho lori ìkọlù tí wọ́n ṣe sí ilé rẹ̀ . Bákan náà ló fi kun pé ìjà ìlú ni Sunday Igboho àti Nnamdi Kanu ń jà tì kò sì yẹ kí ìjọba máa ṣe wọ́n gẹ́gẹ́ bí ọ̀daràn. Èèkan kan nínú ẹgbẹ́ Afenifere, Dókítà Kunle Olajide ti ní kò yẹ kí Afenifere máa dá sí òṣèlú bíkòṣe láti máa jẹ́ atọ́nà fún àwọn olóṣèlú. Dókítà Olajide fi èrò yìí hàn nígbà tó ń bá BBC Yoruba sọ̀rọ̀ lórí ìròyìn tó gbòde pé ẹgbẹ́ Afenifere ń gbèrò láti dá ẹgbẹ́ òṣèlú sílẹ̀ ṣaájú ètò ìdìbò ọdún 2023. Olajide, ẹni to ni oun ko si nibi ipade ti wọn ti se ipinnu nipa idasilẹ ẹgbẹ oselu tuntun naa ni ka ni oun bawọn peju sibi ipade naa ni, ero toun ko ba tako erongba wọn naa. O  ní dídá ẹgbẹ́ òṣèlú sílẹ̀ yóò fa àbùkù fún Afenifere nitori ipa tí ẹgbẹ́ náà ń kó lori agbelarugẹ asa, ìṣe àti àwọn ìwà tó le mu kí ìlọsíwájú bá àwùjọ ko kere. Ó fi kun pé bí ó tilẹ̀ jẹ́ pé kò sí nǹkankan tí òun le ṣe sí ìpinu adarí ẹgbẹ́ náà ṣùgbọ́n kò dùn mọ́ òun pé Afenifere fẹ́ dá ẹgbẹ́ òṣèlú sílẹ̀. ""Èmi ò rò pé ó le kó ipa kankan lórí ètò ìdibò tó ń bọ̀ nítorí gbogbo ènìyàn ló mọ Afenifere mọ́ Yorùbá bí wọ́n ṣe mọ Ohaneze mọ́ Igbo."" ""Kò sí ènìyàn tó le fi ipa mú ẹnì kan pé ibí ni kó dìbò sì í"" Bákan náà ló ti pẹ́ jù pẹ̀lú bí ó ṣe ku ọdún kan sí ètò ìdìbò tí wọn kò sì tíì mọ orúkọ tí wọ́n fẹ́ sọ ẹgbẹ́. Àwọn adarí ẹgbẹ́ Afenifere káàkiri ilẹ̀ Yorùbá tó fi mọ́ ìpínlẹ̀ Delta, Kwara àti Kogi ló kópa níbi ìpàdé náà."	https://www.bbc.com/yoruba/afrika-60141591
politics	Osun PDP primaries: Ilé ẹjọ́ wọ́gílé ìdìbò tó gbé Ademola Adeleke wọlé gẹ́gẹ́ bí olùdíjé PDP ní Osun	"Ile ẹjọ giga kan to wa ni ilu Ijebu-Jesa ti fidi rẹ mulẹ pe Dotun Babayemi ni ojulowo oludije ẹgbẹ oṣelu Peoples' Democratic Party ninu idibo gomina Osun. Ọjọ Iṣẹgun, ọjọ kẹjọ, oṣu Kẹta, ọdun 2022, ni ẹgbẹ oṣelu PDP ṣeto idibo abẹle lọna meji ọtọọtọ nibi ti Ademola Adeleke ati Dotun Babayemi ti jẹyọ̀ bi oludije fun ipo kan naa. Adedokun Ademola ati eeyan mọkandinlọgbọn mii lo pe ẹjọ tako ẹgbẹ PDP ati ajọ eleto idibo, INEC. Ṣé lóòtọ́ ni wọ́n bá ọmọdé nínú àpótí ọlọ́kadà ""dispatch rider"" l'Ekoo? Díẹ̀ lára àwọn òṣèré Nollywood ti wọ́n ti ṣe ìgbéyàwó lẹ́ẹ̀kejì Wo ǹkan tó yẹ kí o mọ̀ nípa MC Oluomo àti ìdí tí ọ̀pọ̀ ṣe gbàgbọ́ pé alágbára ni Adajọ ile ẹjọ naa, Onidajọ Adeyinka Aderibigbe sọ pe awọn aṣoju ẹgbẹ to dibo yan Babayemi, ṣe bẹẹ ni ibamu pẹlu idajọ ile ẹjọ to waye lọjọ kejilelogun, oṣu Kọkanla, ọdun 2021. Ati aṣẹ ti ile ẹjọ pa lọjọ kẹta, oṣu Kẹta, ọdun 2022 pe okoolerugba din marun-un awọn olori ẹgbẹ ni wọọdu ti wọn dibo yan nigba naa nikan lo ni ẹtọ lati dibo gẹgẹ bi aṣoju nibi ti wọn ti yan oludije. Ile ẹjọ ti wa paṣẹ pe idibo to gbe Babayemi wọle gẹgẹ bi oludije ni ẹgbẹ oṣelu PDP ni ipinlẹ Osun, ati ajọ INEC gbọdọ tẹwọ gba. Bakan naa lo wọgile gbogbo eto ati igbesẹ to waye lai bọwọ fun aṣẹ t'ile ẹjọ pa lọjọ kejilologun, oṣu Kọkanla, ọdun 2021. Ọjọru, ọjọ kẹrindinlogun, oṣu Kẹta ni igbẹjọ yoo tẹsiwaju."	https://www.bbc.com/yoruba/awon-iroyin-miran-60718562
politics	Tribute to Prince Phillip: Ààrẹ Buhari dárò Àrẹ̀mọ Phillip, ọkọ Ọbabinrin Elizabeth tó jáde láyé	"Lọjọ Ẹti ọjọ kẹsan osu kẹin ọdun 2021 ni Arẹmọ Phillip, ọkọ Ọbabinrin ilẹ Gẹẹsi, Queen Elizabeth II jade laye. Lati igba ti wọn si ti kede ipapoda rẹ l'awọn eekan lagbaye ti n daro rẹ. Awọn eekan ọmọ Naijiria pẹlu ko gbẹyin. Aarẹ Muhammadu Buhari to wa ni asiko isinmi ni ilu London fi ọrọ ibanikẹdun rẹ ranṣẹ lorukọ orilẹede Naijiria si Ọbabinrin lori ipapoda ọkọ rẹ, Arẹmọ Phillip. ""Iku Duke ti Edinburgh jẹ opin ijọba kan. Arẹmọ Phillip jẹ ọkan lara awọn gbajumọ ti gbogbo oju mọ jakejado agbaye ati ti a o maa ranti ipa ti o ko ninu ajọ Commonwealth. President Muhammadu Buhari extends his condolences to Her Majesty the Queen over the death of her husband Prince Philip who passed on peacefully at the age of 99. Gẹgẹ bi aarẹ ṣe sọ ọ, Arẹmọ Phillip ko ipa ribiribi ninu ṣiṣe ẹyinju aanu paapaa itọju awọn ẹranko ti Ọlọrun da ati fun idagbasoke awọn ọdọ ni orilẹede to le ni aadoje lagbaye. ""Apẹrẹ manigbagbe ọkọ ni o jẹ to ti fẹ Ọbabinrin lati ọdun 1947,"" to si ni eyi jẹ iwuri lọpọlọpọ fun gbogbo igbeyawo ni oniruuru ipele ti wọn ba wa"". Bakan naa, aarẹ Buhari ba ijọba ilẹ United Kingdom kẹdun, ajọ Commonwealth fun bi wọn ṣe ""padanu eekan agbaye yii"". Adari agba ajọ katakara lagbaye, WTO, Ọmọwe Ngozi Okonjo Iwealla ti ba Ọbabinrin ilẹ gẹẹsi, Olotu ijọba ilẹ Gẹẹsi, Boriis Johnson, idile ọba at'awọn eeyan ilẹ Gẹẹsi daro Arẹmọ Phillip, Duke of Edinburgh. Ni pataki julọ Ọmọwe Iwealla na ọwọ ibanikẹdun rẹ si Ọmọba William, Duke of Cambridge leyi to ti ni ko mọkan ko si ṣe bi akin ni ipapoda Arẹmọ Phillips. Ninu ọrọ tirẹ, igbakeji aarẹ Naijiria nigba kan ri, Atiku Abubakar sapejuwe iku Arẹmọ Phillips gẹgẹ bi eyi to mi gbogbo agbaye lọkan. O ni gbogbo agbaye yoo ma ṣeranti awọn iṣẹ aanu ti Arẹmọ Phillip gbe ṣe nigna aye rẹ eleyi to ni o mu ki o jẹ baba isalẹ awọn ajọ ẹlẹyinju aanu to to ẹgbẹrin Bakan naa ni Alaaji Atiku Abubakar tun yombo ipa to ko nipa sinsin ilẹ baba rẹ gẹgẹ bi ologun koda o ni gbogbo agbaye ko ni gbagbe aduroti rẹ fun Ọbabinrin Elizabeth keji. Igbakeji aarẹ tẹlẹ naa wa gbadura pe ki Edua o duro ti idile ọba nilẹ Gẹẹsi ati gbogbo awọn eeyan ilẹ naa Minisita orilẹede Naijiria fun ọrọ ilẹ okere, Geoffrey Onyeama naa sọrọ loju opo ileeṣẹ to n ri si ọrọ ilẹ okere wipe ibanikẹdun ohun lọ sọdọ Ọlọlajulọ Ọbabinrin Elizabeth, idile rẹ ati gbogbo eeyan Great Britain lori ipapoda Duke ti Edinburgh."	https://www.bbc.com/yoruba/56700526
politics	Kò sí ẹlẹ́gbẹ́ Atiku láàrín Tinubu àti Obi - Dino Melaye	Agbẹnusọ fun ipologo Atiku Abubakar, Dino Melaye ti sọrọsoke lori iru eeyan ti oludije PDP je. O sapejuwe igbakẹji Aarẹ tẹlẹ ri ati oludije sipo aarẹ labẹ asia ẹgbẹ oṣelu People’s Democratic Party, Akitu Abubakar gẹgẹ bi ẹni ti o ta yoo. Dino ni pe o yato larin awọn olujide sipo aarẹ yoku to n jide lọdun 2023. Malaye sọrọ naa nigba ti o darapọ mọ ile isẹ tifisan kan ni ipari ọsẹ. O ni awọn oludije sipo aarẹ labẹ asia ẹgbẹ oṣelu All Progressive Congress, Asiwaju Bola Ahmed Tinubu ati oludije sipo aarẹ labẹ asia ẹgbẹ oṣelu Labour Party, Peter Obi ko yẹ ni ẹni ti yoo ma lọkitipọ mọ Atiku Abubakar lọwọ. O tẹsiwaju pe ẹgbẹ oṣelu ti yoo nira fun lati bori idibo kankan Naijiria, ni ẹgbẹ oṣelu APC. “Ẹgbe oṣelu APC ko ṣe afihan olujide kankan nitori pe wọn ti iba orilẹede Naijiria jẹ jina.” Maleye ni ọrọ ti Mínísítà abẹle fún ọrọ osiṣẹ ati igbanisiṣẹ, Festus Keyamo sọ si Atiku Abubakar lo jẹ ọrọ buruku. O ni ko ṣeeṣe ki eeyan gbe olujide sipo aarẹ labẹ asia ẹgbẹ oṣelu APC, Asiwaju Bola Ahmed Tinubu fun awọn ọmọ orilẹede lai wo bi omugọ. Dino ni: “APC sapejuwe Atiku gẹgẹ bi olujide ti ko le bori ninu idibo aarẹ tọdun 2023 sugbọn awọn gan an pẹlu bi wọn ti iṣejọba orilẹede yii, olujide kankan lati ninu ẹgbẹ naa ko le bori ninu eto idibo lorilẹede Naijiria. Aṣofin tẹlẹ lati ipinlẹ Koji ni ẹgbẹ oṣelu APC padanu iwuwasi lati ṣe ijọba orilẹede Naijiria, nitori ọpọ eeyan ni ko fẹran wọn mọ ninu eto ijọba.	https://www.bbc.com/yoruba/articles/cm57k0lexl8o
politics	Osun APC: Sẹ́nétọ̀, ọlọ́pàá Osun tako'ra wọn lórí wàhálà tó fẹ́ gbẹ̀mí sẹ́nétọ̀	"Gẹgẹbi iroyin abẹle ṣe sọ, awọn janduku atawọn eeyan kan ti wọn fura si gẹgẹ bi agbebọn, ya bo ibudo ipade ẹgbẹ APC nilu Ikire, ti wọn si kọlu ṣẹnetọ to n ṣoju ẹkun naa nile aṣofin agba, Sẹneto Adelere Oriolowo. Ọn alati tanna wadi bi isẹlẹ naa se waye lo mu ki BBC Yoruba kan si Sẹnatọ Oriolowo ati ileesẹ Ọlọpaa ipinlẹ Osun. Amọ iyalẹnu lo jẹ pe Sẹ́nétọ̀ Oriolowo ati Iléeṣẹ́ ọlọ́pàá Osun tako'ra wọn lórí ìṣẹ̀lẹ̀ ìkọlù naa. Ileeṣẹ ọlọpaa ni ipinlẹ Ọṣun ni kii ṣe otitọ ni ahesọ iroyin to n lọ kaakiri pe awọn agbebọn lo kọlu Sẹnetọ Oriolowo. Arabinrin Yẹmisi Ọpalọla, to jẹ alukoro ileeṣẹ ọlọpaa ni ipinlẹ Ọṣun ṣalaye fun BBC Yoruba pe, ileewe girama Ayedaade Grammar School ni ilu Ikire lawọn ọmọ ẹgbẹ oṣelu APC ti n ṣe ipade. Ibẹ lo ni awọn kan lara awọn ọmọ ẹgbẹ APC to wa nibi ipade naa, ti fi ẹsun kan Sẹnetọ Oriolowo pe ko ṣe awọn ohun to yẹ si ẹkun idibo rẹ, eleyi to mu ki o binu fi ipade naa silẹ. Opalola ni ko si ẹnikẹni to fi ọrọ ipade naa to awọn ọlọpaa leti, nibi ti ""wahala"" naa ti bẹ silẹ. Koda, igbakeji gomina ipinlẹ Ọsun, gẹgẹ bi alukoro ileeṣẹ ọlọpaa ṣe sọ, wa nibi ipade naa. Amọṣa ninu ọrọ tirẹ, Sẹnetọ Oriolowo ṣalaye fun BBC Yoruba pe, alaafia ni oun n wa nibi ipade naa, ki o to di pe awọn janduku ṣadede yọ si oun. ""Wọn ran awọn to kọlu mi ni, wọn si ti ṣe eto ikọlu yii daadaa"" ni ọrọ ti Sẹnetọ Oriolowo sọ. Titi di bi a ṣe n sọrọ yii, ko tii si ẹni lee sọ ni pato awọn to wa nidi ikọlu naa. Awọn onwoye kan sọ pe ikọlu naa ko ṣẹyin wahala abẹnu to n waye ninu ẹgbẹ oṣelu naa, paapaa julọ, laarin awọn ololufẹ gomina ana ni ipinlẹ naa, Rauf Arẹgbẹṣọla ati gomina to wa nipo lọwọ, Gboyega Oyetọla. Saaju la ti sọ fun yin pe Sẹ́natọ tó n sojú ẹkùn ìwọ̀-oorùn ìpínlẹ̀ Osun nilé ìgbìmọ̀ asofin àgbà nilùú Abuja Aderele Orilowo bọ́yọ lọ́wọ́ ikú òjijì lọ́jọ́ àìkú. Ìròyìn sọ pé ń ṣe ìpàdé ẹkùn rẹ̀ nílé ẹgbẹ́ nílùú Ikire nígbà tí àwọn jàgùdà yawọ olú ìlú ìjọba ìbílẹ̀ Irewole ìpínlẹ̀ Osun pẹ̀lú àdá àti kùùmọ̀. Ọpẹ́lọpẹ́ ẹ̀sọ ààbò tó sọ sẹ́natọ náà ti kò gbà àwọn jàndùkú náà láàyè láti kojú sẹnatọr ti ti ti wọ́n fi gbé sálọ Kò tán síbẹ̀, nígbà ti tí sẹ́natọ̀ náà móríbọ́, ni àwọn jàndùkú náà kó sdi àwọn ọmọ ẹgbẹ́ tó ku níbi ìpàdé òun. Bákan náà ni sẹnatọ òun kọ sí ojú òpó facebook rẹ̀ pé, orí ko òun yọ lọ́wọ́ àwọn agbanipa, ogo ni fun Ọlọ́run Nínú ọ̀rọ̀ rẹ̀, akọwé sẹ́nátọ̀ ọ̀gbẹ́ni Niyi Isamotu sàlàyé pé, àwọn kò ṣẹ̀ṣl maa ṣe ìpàdé ẹgbẹ́ APC ni ilú Ikirie. O ní bótilẹ̀ jẹ́ pé, ko sí ẹni tó farapa, síbẹ̀ gbogbo mótò tó wà ní àyíkà ni wọ́n bàjẹ́ pátá. ""Ní kété tí a debẹ̀ ni a ri pé, wàhálà bẹ̀rẹ̀, sùgban pẹ̀lú ìrànlọ́wọ́ àwọn ẹ̀sọ́ àbò, ni wan sáre gbé sẹ́natọ̀ sálọ kúrò níbẹ̀"	https://www.bbc.com/yoruba/media-55610720
politics	Afenifere Vs Buhari: Ìsọwọ́ gba àkóso àwọn agbésùmọ̀mí ń pè fún ìgbésẹ̀ kíákíá	Ẹgbẹ to n ja fun itẹsiwaju awọn ọmọ ilẹ Yoruba, Afenifere ti kesi aarẹ orileede Naijiria lati wa wọrọkọ fi ṣada lori ipenija aabo to n ba ilẹ naa. Ninu atẹjade kan ti akọwe ipolongo ẹgbẹ naa, Comrade Jaye Ajayi fi sita, o ni ijọba ni lati tete gbe igbesẹ to munadoko ki Naijiria ma baa tuka. Ni paapa, Jaye sọ pe ọwọ tawọn agbesunmọmi ṣe n pẹka si lawọn ilu apa ariwa Naijiria ati bi awọn agbebọn ṣe n ṣoro ni ilẹ Igbo jẹ ohun to yẹ fun atunṣe kiakia. Gẹgẹ bi o ti ṣe ṣalaye, o ni iwadii kan fi han pe awọn agbebọn yabo olu ileeṣẹ agọ ọlọpaa to wa ni Umulokpa, ni ijọba ibilẹ Uzo-Uwani ni Enugu lọjọ Ẹti ti wọn si jin ọlọpaa kan gbe. O ni eyi nikan kọ, wọn tun gbe awọn eeyan meje mii to wa ni ibudo ti wọn ti n kọ nipa ẹsin,St Albert the Great Institute of Philosophy, ni Kaduna lọjọ Aje. O sọ pe awọn iṣẹlẹ yi jẹ itọka si ọwọja bi awọn agbebọn ṣe n ṣe ikọlu si awọn agọ ọlọpaa ati ibudo awọn ọmọ ologun ni Naijiria. ''Lọsẹ to kọja la gbọ pe awọn aṣẹku ọmọ ikọ Boko Haram n da ibuba silẹ lawọn abule kọọkan ni ilu Kuje ni Abuja to jẹ olu ilu Naijria'' ''Koda alaga ijọba ibilẹ Shiroro ni ipinlẹ Niger  Họnọrebu Suleimn Chukuba naa sọ pe awọn agbesunmọmi ti gba ibudo to fẹ ẹ to ẹẹdẹgbẹta ni agbegbe naa'' Yatọ si awọn akawe yi ti Afenifere sọ pe o to ki wọn wa nkan ṣe si, ẹgbẹ naa tẹsiwaju pe lawọn apa kan ilẹ kaarọ o jiire bi  opopona Ibadan si Ijebu, apa kan Ondo,Ekiti,Ogun ati Osun,iwa ijinigbe ati adigunjale n waye leralera. ''Iru nkan bayi tun ṣẹlẹ ni ipinlẹ Edo to fi mọ awọn ibomiran naa'' Ninu amọran wọn, afẹnifẹre ni ijọba aarẹ Muhammadu Buhari mọ́ gbogbo ipenija to n koju Naijiria bẹẹ si ni wọn mọ ọna abayọ. Wọn ni idi ni pe Aarẹ fun ara rẹ nigba to n polongo ibo lọdun 2011 labẹ asia CPC  ti sọ pe idasilẹ ọlọpaa abẹle jẹ ọna kan gbogi lati fi dẹkun ipenija aabo to n koju Naijira. Lootọ ni aarẹ ko wọle ni ọdun 2011 ṣugbọn lati igba to ti wa lori oye,o ṣa ti yẹ ko wa nkan ṣe si ọrọ yi nipa lilo aba to da nigba to n polongo ibo. Afẹnifẹre sọ pe asiko ka maa fẹsẹ wọle ko si mọ bi kii ṣe pe ki aarẹ wa wọrọkọ fi ṣada. Ninu amọran ti wọn gba aarẹ ni pe ki:	https://www.bbc.com/yoruba/afrika-58916567
politics	Oluwo kí gómìnà tí wọ́n dìbò yàn ní ìpínlẹ̀ Osun, Ademola Adeleke kú oríire	Oluwo tí ìlú Iwo, Ọba Abdulrosheed Akanbi Adewale ti kí gómìnà tí wọ́n ṣẹ̀ṣẹ̀ yàn ní ìpínlẹ̀ Osun, Ademola Adeleke kú oríire. Ọba Adewale nínú àtẹ̀jáde kan tó fi léde lónìí ọjọ́ Ẹtì, ọjọ́ Kọkànlélógún, oṣù Keje, ọdún 2022 ní òun gbóríyìn fún ìgboyà àti ọkàn akin tó ṣe nínú ìdìbò náà. Ó wá gbàdúrà pé kí Ọlọ́run fún Adeleke ní ọgbọ́n àti ìmọ̀ tí yóò fi darí ìpínlẹ̀ náà. Bákan náà ló rọ gbogbo àwọn ènìyàn ìpínlẹ̀ Osun láti fọwọ́sowọ́pọ̀ pẹ̀lú Adeleke kó le gbé ìpínlẹ̀ Osun dé èbúté ògo kó sì yọ ìpínlẹ̀ náà lọ́wọ́ àìrajaja ètò ọrọ̀ ajé. Àtẹ̀jáde náà tó jáde látọwọ́ agbẹnusọ rẹ̀, Alli Ibraheem pè fún àjọṣepọ̀ àwọn akọ́ṣẹ́mọṣẹ́ láti gbárùkù ti gómìnà tuntun tí wọ́n ṣẹ̀ṣẹ̀ yàn náà.’ Ọba Adewale ní igbé ayé Adewale gbọ́dọ̀ jẹ́ àwòkóṣe fún àwọn ọ̀dọ́ tó ń bọ̀ lẹ́yìn. Bẹ́ẹ̀ náà ló ní ó wu òun kí ọmọ Iwo di gómìnà ní ọjọ́ kan.	https://www.bbc.com/yoruba/articles/cx9jl7geq5zo
politics	Olùdíje tó bá ṣèlérí láti ṣe àtúntò Nàìjíríà la máa ṣe àtìlẹyìn fún – Afenifere	Ẹgbẹ́ Afenifere ilẹ̀ Yorùbá ti ṣàlàyé ẹni tí wọ́n máa ṣe àtìlẹyìn fún níbi ètò ìdìbò ọdún tó ń bọ̀. Nígbà tí iléeṣẹ́ BBC News Yorùbá kàn sí ẹgbẹ́ Afenifere láti mọ ìpinnu wọn gangan lórí ìròyìn tó ń jà ràìnràìn káàkiri wí pé olùdíje sípò Ààrẹ lábẹ́ ẹgbẹ́ òṣèlú Labour Party, Peter Obi ni olórí ẹgbẹ́ náà fẹ́ tì lẹ́yìn níbi ètò ìdìbò tó ń bọ̀. Agbẹnusọ Afenifere, Jare Ajayi sọ fún BBC Yorùbá pé kí àwọn tó le yan ẹnìkan ṣojú tàbí ṣe àtìléyìn fún olùdíje kankan, àwọn gbọ́dọ̀ mọ ohun tí ẹni náà ní fún àwọn ọmọ orílẹèdè̀ Nàìjíríà. Ajayi ní ohun tí àwọn ti ń jà fún gẹ́gẹ́ bí ẹgbẹ́ láti bí ọjọ́ mẹ́ta ni bí àyípadà ọ̀tun ṣe ma bá Nàìjíríà, fún ìdí èyí olùdíje tó bá le ṣe ìlérí irú àyípadà bẹ́ẹ̀ fún àwọn ni ẹgbẹ́ ma tẹ̀lé. Ó ní ó pọn dandan kí àwọn ṣe ìpádé pẹ̀lú gbogbo àwọn olùdíje láti jọ fi ẹnu jóná lórí ohun tí wọ́n ma ṣe lórí àtúntò Nàìjíríà kí àwọn tó mọ́ ẹni tí àwọn ma gbé àtìlẹyìn àwọn fún. Ó tẹpẹlẹ mọ ọ́ wí pé ohun tó jẹ ẹgbẹ́ Afenifere lógún jùlọ ni bí àtúntò yóò ṣe bá Nàìjíríà, tí agbára yóò sì pín káàkiri ẹsẹ̀ kùkú, tí tọmọdé tàgbà ma lè jẹ́ mùdùn-múndùn ìjọba àwaarawa. Ajayi sọ síwájú pé nígbà tí àwọn bá ṣe ìpádé pẹ̀lú àwọn olùdíje kọ̀ọ̀kan, èyí tó bá le ṣèlérí àwọn nǹkan wọ̀nyí fún àwọn ni ẹgbẹ́ máa tẹ̀lé gẹ́gẹ́ bí olùdíje sípò Ààrẹ. “Ìdásílẹ̀ ọlọ́pàá ìpínlẹ̀, bí wọ́n ṣe máa pín Nàìjíríà sí ẹlẹ́kùnjẹkùn ṣe pàtàkì, tí gbogbo nǹkan ma ma lọ bó ṣe yẹ ko lọ.” “Tó jẹ́ wí pé gbogbo àwọn nǹkan ọrọ̀ àti àlùmọ́nì tí Ọlọ́run fi sí ilẹ̀ kálukú àwọn tó ni í ló ma kọ́kọ́ jẹ àǹfàní rẹ̀ ná ni a ma gbé síwájú àwọn tó ń díje.” “Ẹní tó bá wá le fihàn wá pé ètò ti òun ní nípa àwọn nǹkan wọ̀nyìí, nípa iná, omi, ẹ̀kọ́, àláfíà àti bẹ́ẹ̀ bẹ́ẹ̀ lọ ni a ma wá jíròrò lórí ẹ̀ wí pé ibi tí à ń lọ nìyí.” Nígbà tó ń sọ̀rọ̀ nípa ìròyìn tó wà lórí ayélujára Twitter adarí ẹgbẹ́ Afenifere pé Tinubu ma tẹ̀síwájú pẹ̀lú àwọn ìpèníjà tí ìṣèjọba Ààrẹ Buhari kojú, Ajayi ní ojú òpó náà kìí ṣe ti bàbá Adebanjo. Ajayi fìdí rẹ̀ múlẹ̀ pé bí ó tilẹ̀ jẹ́ wí pé lóòótọ́ ni adarí àwọn ń ṣe àtìlẹyìn fún Peter Obi, ṣùgbọ́n kìí ṣe nítorí ìdí tó wà lórí àtẹ̀jáde Twitter náà. Nínú àtẹ̀jáde kan tí Jare Ajayi fi ṣọwọ́ sí BBC Yorùbá ní ìdí tí bàbá Adebanjo ní àwọn fi ń tẹ̀lé Obi kò kọjá ẹ̀tọ́ ọmọnìyàn àti àlàkalẹ̀ ìwé òfin Nàìjíríà. Bákan náà ló là á mọ́lẹ̀ pé bàbá Adebanjo kò ní ojú òpó kankan lórí ayélujára nítorí náà kí àwọn ṣọ́ra láti máa gbé ìròyìn ẹlẹ́jẹ̀ lórúkọ bàbá. Ṣáájú láti kọ́kọ́ mú ìròyìn kan tó gba orí ayélujára kan èyí táwọn oníròyìn bẹ̀rẹ̀ sí ní gbé pé Ààrẹ ẹgbẹ́ Afenifere ilẹ̀ Yorùbá, Pa Ayo Adebanjo ti ṣàlàyé ìdí tí kò ṣe fẹ́ kí Asiwaju Bola Ahmed Tinubu di Ààrẹ orílẹ̀ èdè Nàìjíríà. Pa Adebanjo ló ti ń ṣe àtìlẹyìn fún olùdíje ẹgbẹ́ ò’sèlú Labour Party, Peter Obi. Nínú àtẹ̀jáde kan tí a rí lórí Twitter tó ní orúkọ Bàbá Adebanjo ní ọjọ́ Ẹtì, ọjọ́ Àbámẹ́ta, oṣù Keje, ọdún 2022, ó ní Tinubu maa tẹ̀síwájú àìkún ojú òṣùwọ̀n ààrẹ Muhammadu Buhari. Adebanjo náà tún ní gbogbo àwọn ìpèníjà tó kún ìṣèjọba ààrẹ Muhammadu Buhari náà ni Tinubu náà ma tẹ̀síwájú nípa rẹ̀ ní èyí tí kò sí ní so èso rere fún Nàìjíríà. Adebanjo ní àwọn mọ Peter Obi dada wí pé kò ní já àwọn ọmọ orílẹ̀ èdè lulẹ̀. Ó ní kí àwọn ènìyàn gbé ti ẹlẹ́yàmẹ̀yà tì sí ẹgbẹ́ kan wí pé Obi ló le tú ọkọ̀ orílẹ̀ èdè Nàìjíríà dé èbúté ògo. Bàbá Adebanjo ní báyìí, òun ti bẹ̀rẹ̀ ṣíṣe ìpolongo fún Peter Obi káàkiri Nàìjíríà, kí àwọn ènìyàn sì ṣe àtìlẹyìn fún òun láti SỌ Obi di Ààrẹ Nàìjíríà lọ́dún 2023. Ó fi kun pé ó dá òun lójú wí pé Peter Obi ma ṣe dada tó bá dé ipò Ààrẹ ju Tinubu lọ. Ó tẹ̀síwájú wí pé òun kò ní ìfọkàntán nínú Bola Tinubu àti pé ó tẹ́ òun lọ́rùn kí Obi ṣe ààrẹ ju Tinubu lọ. “Nígbà tó jẹ́ wí pé gbogbo ìgbà ni à ń pè fún dọ́gba-n-dọ́gba, mo rò wí pé àsìkò ti tó kí àwọn ẹ̀yà Igbo ṣe Ààrẹ Nàìjíríà, fún ìdí èyí, Peter Obi ni mò ń ṣe àtìlẹyìn fún. Ṣaájú àkókò yìí ni ẹgbẹ́ Afenifere ti ń bèèrè fún ṣíṣe àtúngbéyẹ̀wò ìwé òfin Nàìjíríà. Bẹ́ẹ̀ náà ni wọ́n tún pè fún àtúntò Nàìjíríà gbogbo ìpèníjà tó ń bá orílẹ̀ èdè Nàìjíríà fínra.	https://www.bbc.com/yoruba/articles/c13nke3e6zvo
politics	T﻿a ni Họ́nọ́rébù tó jáde láyé ni Jos lẹ́yìn ìpolongo APC?	Aṣofin kan ni ipinlẹ Eko, Họnọrebu Sobur Ọlayiwọla Ọlawale ti jade laye. Họnọrebu Ọlawale ti ọpọ mọ si Omititi, n ṣoju fun ẹkun Mushi keji ku ni ilu Jos lọjọ Iṣẹgun. Atẹjade kan ti agbẹnusọ fun ile igbimọ aṣofin ipinlẹ Eko fi sita fi idi iku rẹ mulẹ Iroyin sọ pe o ṣubululẹ ni papakọ ofurufu ilu Jos ni ipinlẹ Plateau nigba to n pada bọ lati ibi eto iṣide ipolongo fun oludije ipo aarẹ lẹgbẹ oṣelu naa fun idibo aarẹ to n bọ lọdun 2023. Ni ọjọ Iṣẹgun ni eto naa waye ni papa iṣire Rwang Pam nilu Jos nibi ti aarẹ orilẹede Naijiria, Muhammadu Buhari, oludije fun ipo aarẹ lẹgbẹ oṣelu APC, Ahmed Bọla Tinubu atawọn eekan ẹgbẹ oṣelu naa peju sii. Lati ọdun 2015 ni o ti n ṣoju fun ẹkun Mushin nile igbimọ aṣofin ipinlẹ Eko. Họnọrebu Ọlawale yii ni alaga igbimọ tẹẹkoto lori amojuto ijọba ibilẹ ati ibagbepọ ilu. Ni ọjọ kejila oṣu kẹta, ọdun 1964 ni wọn bi Họnọrebu Ọlayiwọla Ọlawale, ilu Abẹokuta lo si gbe dagba. Ilu Abẹokuta kan naa lo ti ka iwe bẹrẹ lati alakọbẹrẹ  ati girama rẹ. O kẹkọ gboye ijinlẹ ninu imọ akoso okoowo ni fasiti ilu Eko, UNILAG ki o to wa lọgba imọ kun imọ pẹlu oye keji ni fasiti ninu imọ akoso ilu ni fasiti ipinlẹ Elẹ Eko, LASU. O ti ṣiṣẹ gẹgẹ bi olukọni, ki o to darapọ mọ ẹka iṣẹ aladani ti o si tun da ileeṣẹ ara rẹ silẹ lọdun 1996. Lati igba ti saa oṣelu kẹrin ti bẹrẹ lorilẹede Naijiria lo ti n kopa ti oun pẹlu si dara pọ m oṣelu.	https://www.bbc.com/yoruba/articles/czkd4g3m43jo
politics	Tinubu presidency and olubadan visit: Ìyàwó Olubadan tuntun pariwo síta, Òni ọkọ ohun kò gbọ́wọ́ le Tinubu fún ipò ààrẹ lọ́dun 2023	"Iyawo ẹni ti wọn yan gẹgẹ bi Olubadan ti ilẹ Ibadan tuntun, Iyaafin Joyce Anene Balogun ti pariwo sita pe irọ nla lọrọ kan to n lọ kaakiri pe ọkọ oun, Sẹnetọ Balogun fọwọ si oludije ipo aarẹ lẹgbẹ oṣelu APC, Bla Ahmed Tinubu fun ipo aarẹ nibo ọdun 2023. Oniruuru ahesọ ọrọ lo n lọ kaakiri pe lasiko ti Bọla Tinubu ṣe abẹwo si Olubadan ni ibẹrẹ sẹ yii, toun ati oludije fun ipo gomina ipinlẹ Ọyọ lọdun 2019 labẹ aṣia ẹgbẹ oṣelu APC, Bayọ Adelabu ni wọn jọ kọwọrin. Latigbayi wa lawọn kan si ti n gbe iroyin yii Ninu ọrọ to ba awọn oniroyin, Olori Anene Balogun ni oniruru ipe loun ti gba lori ago latọdọ awọn eeyan i wọn ni awọn gbọ iroyin ofege naa. Olori Balogun ni ""abẹwo ikiniku oriire pọnbele ni abẹwo Tinubu si ile Olubadan ti wọn ṣẹṣẹ yan, Oloye Lekan Balogun. Irufẹ abẹwo ibeere ara ẹni ti awọn eeyan maa n ṣe si ara wọn naa ni"". Nigba to de ọdọ Olubadan ti wọn ṣẹṣẹ fẹ yan sori oye, Agba Oye Lekan Balogun, Sẹnetọ Bọla Tinubu ko fi meni pe meji lori ipinnu rẹ, to si sọ ọ yanya pe ohun gbogbo to ba gba ni oun ṣetan lati fun un, lọna ati le e du ipo aarẹ Naijiria lọdun 2023. Aṣiwaju Tinubu ṣalaye pe ohun ṣetan lati ja ija rọfọrọfọ pẹlu ẹnikẹni lọna ati du ipo naa. O ṣalaye fun Kabiyesi tuntun to fẹ jẹ nilu Ibadan pe ṣiṣe aarẹ lẹyin Aarẹ Muhammadu Buhari jẹ ala kan to ti wa lọkan oun lati ọjọ pipẹ wa, ko si si ẹnikẹni to le e da oun duro mọ. Tinubu ni: ""Ko si idumọhurumọhuru mọni kankan to le di mi lọna. Mo ti ṣetan lati ja ija rọfọrọfọ. Mo ti gbaradi tan bayii lati di aarẹ Naijiria. Ikorita koyemi la wa bayii."" Olubadan tuntun ti wọn ṣẹṣẹ yan, Oloye Lekan Balogun, nigba to n fesi si ọrọ Tinubu ni odu ni Tinubu, kii sii ṣe aimọ oloko lagbo oṣelu. ""Iwọ lo ṣe ifilọlẹ ipilẹ idagbasoke ipinlẹ Eko ti gbogbo aye mọ loni. O si ko ipa nla lati gbe Naijiria de ibi to wa loni. Laisi Yoruba, Naijiria ko le e si ni ibi to wa loni. Naijiria ti pin yẹlẹyẹlẹ. Aarẹ lati ilẹ Yoruba ti yoo mu iṣọkan wọ orilẹede yii bayii ni a nilo."" Ni oṣu kinni ọdun 2022 ni Aṣiwaju Bla Tinubu kọkọ kede pe oun fẹ du ipo aarẹ lẹyin to ṣepade pẹlu Aarẹ Muhammadu Buhari tan nilu Abuja. Aṣiwaju ẹgbẹ Oṣelu APC naa ṣalaye fawọn akoroyin lẹyin ipade naa pe oun wa fi to aarẹ leti ni nipa ipinnu oun lati gbe apoti ibo fun ipo aarẹ lọdun 2023. Tinubu sọ fun awn oniroyin nigba naa pe afọbajẹ loun tẹlẹ oun si ti ṣetan bayii lati di ọba bẹẹni ko si si ofin kankan to sọ pe afọbajẹ ko le e di ọba. Bakan naa lo si ti n lọ kaakiri tibu toro orilẹede Naijiria lati igba naa lati fikuluku pẹlu awọn alẹnulọrọ gbogbo."	https://www.bbc.com/yoruba/afrika-60519734
politics	Doyin Okupe kọ̀wé fi ipò sílẹ̀ gẹ́gẹ́ bíi adarí ikọ̀ ìpolongo Peter Obi lẹ́yìn ìdájọ́ ẹ̀wọ̀n ọdún méjì rẹ̀	Ọmọwe Doyin Okupe ti kọwe fi ipo rẹ silẹ gẹgẹ bii adari ikọ ipolongo ibo oludije sipo Aarẹ ninu ẹgbẹ oṣelu Labour, Peter Obi. Ninu lẹta kan to fi lede lọjọ Iṣẹgun, Okupe sọ pe ko ni bojumu ki oun ṣe akoba fun ipolongo oludije naa ati ẹgbẹ oṣelu Labour lapapọ, eredi ree ti oun sẹ gbọdọ fi ipo naa silẹ. Lẹta naa ni “Perter mi ọwọn, ranti pe mo ti ṣalaye fun ọ nipa ohun ti mo n la kọja lati ri idajọ ododo gba ati lati fọ orukọ mi mọ lọna to ba ofin mu.” “Ọpọ akitiyan ni mo ti ṣe lori ipolongo rẹ amọ mi o ni jẹ ki ohun ti mo n la kọja ṣakoba fun ipolongo rẹ.” “Nibi ti ọrọ de duro bayii, mo ti pinnu lati yẹba, mo si rọ ọ pe ki o yan ẹlomiran gẹgẹ bii adari ikọ ipolongo rẹ ki ẹni naa le maa ba iṣẹ lọ.” “ Ki Ọlọrun bukun iwọ ati awọn mọlẹbi rẹ.” Ikọwefiposilẹ Okupe yii lo n waye lẹyin idajọ ile ẹjọ giga kan l’Abuja, eyii to dajọ pe o jẹbi ẹsun gbigba owo ti iye rẹ ro igba miliọnu naira lọwọ Sambo Dasuki, to jẹ olubadamọran si Aarẹ ana lori eto abo. Ninu idajọ naa ni adajọ Ijeoma Ojukwu ti ni ki Okupe lọ fi ẹwọn ọdun meji jura tabi ko san owo itanra. Amọ ninu atẹjade kan loju opo Twitter rẹ, Okupe ni iṣẹ ọwọ awọn ọta oun ni ilakọja naa jẹ. Ki lo ti sẹlẹ sẹyin? Ile ẹjọ kan ni ilu Abuja ti sọ pe oludari agba ikọ ipolongo fun Peter Obi ti ẹgbẹ oṣelu Labour Party, Ọmọwe Doyin Okupe  jẹbi ẹsun gbigba iye owo igba miliọnu naira lọwọ olugbaninimọran agba ijọba lori eto abo, Col. Sambo Dasuki ti wọn si ti ran an lọ si ẹwọn ọdun meji. Nigba ti adajọ Ijeoma Ojukwu n ṣe idajọ naa, o jẹ ko di mimọ pe iwa ti Okupe yii ti ajọ to n gbogunti iwa jẹgudujẹra fi wọ wa si ile ẹjọ, fihan pe Okupe ru ofin to lodi si jiji owo ilu ko. Tori naa, o jẹbi ẹsun abala ofin ikẹrinlelọgbọn titi de ikọkandinlọgọta ẹsun ti wọn fi kan an. Okupe to jẹ oludari agba ikọ ipolongo fun idibo yan Peter Obi ti gba idajọ pe ko lọ si ẹwọn ọdun meji lori ẹsun to ni ṣe pẹlu abala ikẹrinlelọgbọn tabi ki o san faani ẹgbẹ lọna ẹẹdẹgbẹta naira. Bakan naa ni ile ẹjọ tun paṣẹ pe ko ṣe ẹwọn ọdun meji lori ẹsun to ni ṣe pẹlu abala ikarunlelọgbọn titi de ikọkandinlọgọrin tabi ko san faani ẹgbẹrun lọna ẹẹdẹgbẹta. Anfani lati san faani mejeeji naa ni wọn fun un pe o lee san an tẹle ara wọn. Ẹwẹ, ni ti iye ọdun ti wọn ran an lọ ẹwọn, wọn fun un ni anfani pe o lee ṣe mejeeji papọ. Bakan naa ẹwẹ ni wọn ni o gbudọ bẹrẹ gbigba gbogbo idajọ naa ni ọjọ ti ẹjọ jade ti wọn si ni Okupe ti di ẹtọ ijọba bayii. Wọn wa fun un di ago mẹrin abọ oni ti idajọ jade ki wọn to gbe e lọ si ọgba ẹwọn.	https://www.bbc.com/yoruba/articles/cjm3km4y1epo
politics	Ilẹ̀ ń j'ẹ̀nìyàn, ìyá ìyàwó gómìnà ìpínlẹ̀ Oyo tẹ́lẹ̀ Florence Ajimobi jáde láyé	Victoria Amudoaghan to jẹ iya iyawo gomina ipinlẹ Oyo nigba kan ri, Florence Ajimobi ti dagbere faye. Gẹgẹ bi iroyin ti o tẹ BBC Yoruba, opin ọsẹ to lọ ni mama jade laye. Ọjọ kẹẹdọgbọn oṣu kẹfa ọdun 2020 ni Gomina ipinlẹ Oyo, Abiola Ajimobi jẹ Ọlọrun nipe ni tiẹ. Ọmọbibi ipinlẹ Delta ni mama aya gomina ipinlẹ Oyo tẹlẹ ti o si tun jẹ ọmọ ijọ Aguda nigba aye rẹ. A o maa mu ẹkunrẹrẹ iroyin wa lori iṣẹlẹ naa laipẹ.	https://www.bbc.com/yoruba/afrika-58555974
politics	Muhammadu Buhari: Ààrẹ Buhari ní ọ̀pọ̀ iṣẹ́ àkànṣe tí òun ṣe yóò lérè lọ́jọ́ iwájú	Aarẹ Muhammadu Buhari ti sọ pe o di igba ti oun ba ti lọ tan ki awọn ọmọ Naijiria to lee mọ iyi oun. Nigba to n sọrọ nilu Abuja lọjọru nigba to n ṣe ifilọlẹ igbimọ adari tuntun fun ajọ idokoowo owoolu, NSIA, aarẹ Buhari ni awọn iṣẹ akanṣe ti iṣejọba oun rawọle jẹ awọn ti yoo mu anfani ọlọjọ gbọọrọ wa fun orilẹede Naijiria. Aarẹ wa rọ awọn ọmọ igbimọ ajọ naa lati wa ọna ti orilẹede Naijiria le fi ri anfani ipawo wọle lati ẹka miran yatọ si ẹka epo rọbi nitori afojusun awọn onims nipa epo rọbi ni pe owo epo rọbi lọja agbaye yoo ja walẹ si ogoji dọla lori agba epo rọbi kan nigba ti a o ba fi wọ ọdun 2030. Nigba to n sọrọ ni tirẹ, minisita feto iṣuna Zainab Ahmed ni owo ti wọn fi bẹrẹ iṣẹ okoowo ni ajọ naa nigba ti aarẹ wọle ni ọdun 2015 jẹ biliọnu kan dọla. O ni owo naa ti mu ere biliọnu mẹta abọ dọla wọle fun un bayii.	https://www.bbc.com/yoruba/afrika-58418325
politics	Oodua Peoples Congress: Ọdaràn làwọn tó ń pè fún ìdìbò dípò 'Restructuring' tí a n béèrè- Iba Gani Adams	Aarẹ Ọna Kakanfo ilẹ Yoruba Gani Adams ti kesi aarẹ Muhammadu Buari lati ri pe o fi iwe ofin miran parọ ti 1999 to wa nilẹ saaju ki idibo ọdun 2023 to waye. Adari ati agbaọjẹ ilẹ Yoruba yi ni ki aarẹ Buhari mu atunto ba orileede Naijiria ati pe nkan to seese ni ti aarẹ ba fi ọkan si. Lasiko to n ba awọn akọroyin sọrọ ni Ile Ife nibi asekagba ajọdun Oduduwa lọjọ Aje ni o ti fi ọrọ yi lede. Kini Iba Gani Adams tun so nibẹ? Iba Gani Adams sọ pe ẹnikẹni to ba n pe fun idio labẹ eto ijọba yi,ọdaran lo yẹ ki wọn pe onitọhun. O sọ pe ''atunse iwe ofin Naijria gbọdọ waye saaju idibo ọdun 2023.Mi o ni sọ pe ki idibo ma waye ni 2023 sugbọn o se pataki ti a ba fẹ tẹsiwaju gẹgẹ bi orileede, ki a se atunto si agbegbe'' ''Bi a ko ba se eleyi, mo nigbagbọ pe ẹnikẹni ti a ba yan sipo, ko ni ri nkankan se labẹ eto taa n tẹle yi.Bi a ba dibo wọle fun , yoo maa sojo lati fọwọ kan iwe ofin.Buhari n palẹmọ bayii, asiko diẹ lo wa fun lati tun eto yi se kuro nibi to wa bayii.'' Gani Adams wa kesi awọn ile asofin ati alẹnulọrọ lati mu iyipada ba iwe ofin si ti ẹda ọdun 1960 ati 1963 ki Naijiria baa le ni ilọsiwaju. Lakotan, Gani Adams kesi Ooni Ile Ife Oba Adeyeye Ogunwusi pe ki o ba awọn Gomina ipinlẹ kaarọ o jiire lati ya ọjọ sọtọ fayajọ ayẹyẹ Oduduwa to jẹ babanla awọn Yoruba.	https://www.bbc.com/yoruba/afrika-60222309
politics	Fani-Kayode Visits Sunday Igboho: Mínísítà tẹ́lẹ̀ ní òun kò ní fi Igboho sílẹ̀	"Yoruba ni ara la mọ, a ko mọ inu, bẹẹ si ni inu jinna, o ju ọrun lọ. Sunday Igboho lo jẹ gbajumọ ajijagbara fun iran Yoruba, ti ọpọ eeyan n wari fun nilẹ Kaarọ Oojiire. Tọmọde tagba si lo n wọ tẹle lẹyin nitori iwa akin to hu lati gbeja ẹya rẹ lọwọ awọn afurasi darandaran to n da ẹmi wọn legbodo laibikita. Amọ lasiko kan ni iroyin tan kalẹ pe awọn eeyan kan loru mọju ọjọ ọjọ Isẹgun, ọjọ kẹrindinlọgbọn osu Kinni ọdun 2020. Bi o tilẹ jẹ pe ile atijọ ti Sunday igboho n gbe ni ile naa, ti ko si si ninu rẹ lasiko ti isẹlẹ naa waye, sibẹ ọpọ dukia to wa ninu ile naa lo bajẹ. Idi ree ti ọpọ eeyan se n wọ wa ki Igboho nile pe Ọlọrun yoo fi ofo ra ẹmi, lara wọn la si ti ri akọrin Fuji nni, Saheed Osupa, Asofin Sina Peller, tii se ọmọ ile asoju-sofin nilu Abuja. Bakan naa ni Oloye Femi Fani-Kayode, FFK tii se minisita tẹlẹ fun eto irinna naa wa se ẹ pẹlẹ si Sunday Igboho nile rẹ nigba ti isẹlẹ ile jijo naa waye. Nigba ti Fani-Kayode ati Sunday Igboho joko papọ lori aga kan naa lasiko abẹwo ọhun, ni FFK ti kan saara si Igboho fun isẹ ijijagbara to n se. Bakan naa lo fi ọwọ sọya pe ko si ọrọ anboju wẹyin mọ lori awọn igbesẹ ijijagbara ti Igboho n gbe, paapaa lori bi wsn se jo ile rẹ naa. FFK tun wa fi ọwọ sọya fun akọni ọmọ Yoruba naa pe gba gba gba ni oun wa lẹyin rẹ, mi mi kankan ko si le mi rara. Yatọ si eyi, lẹyin abẹwo naa tun ni FFK tun sọrọ lawọn oju opo ibanidọrẹ rẹ lori ayelujara rẹ nigba naa, lati ki Sunday Igboho laya lori iwa aksni to n hu. Ọrọ kan ti FFK kọ lo tun ni ""Oloye Sunday Igboho Oosha lo n soju ọpọ ọkan, ara ati ẹmi Oduduwa lonii. Orukọ rẹ lo fara pẹ igboya, okun, ikoraẹninijanu ati agbara, bẹẹ ni kii bẹru tabi tẹriba labẹ ẹnikẹni. O jẹ koriya, itọni, amuyangan ati ayọ fun ọpọ miliọnu eeyan, bẹ ba si fi pa pẹrẹ, yoo da rogbodiyan ati wahala nla silẹ."" Nigba to n fesi lori ohun ti FFK sọ, Sunday Igboho ni oun fi Ọlọrun bura, iru FFK lawọn nilo nitori pe asiwaju rere ni. ""Ẹ sọ ọrọ kan pe a ko ni boju wẹyin mọ, iru ohun ti emi fẹ mọ gbọ lati ẹnu awọn baba wa niyẹn."" Sunday Igboho ni awọn tawọn n ba fa, wọn ro pe awọn n se fiimu ni, lo ba bu sẹkun, ti FFK si n bẹ pe ko dakẹ ẹkun nitori ko si nnkan kan. FFK ni "" Ko si nkankan, ko si nkankan rara, Alọrun to wa pẹlu rẹ, ti ko fi ẹ silẹ, ko dẹ si ẹni to maa fi ẹ silẹ, awa naa ko ni fi ẹ silẹ."" Sunday Igboho wa tẹ siwaju pe awọn kan n se ipade pe awọn kan fẹ oun, ti FFK si n fi ọwọ idaniloju sọya pe ko le seese fun wọn. Sunday Igboho tẹsiwaju pe ""Yoruba gbọdọ lọ ni nitori pe iya n jẹ wa gan ni."" Amọ awọn ọrọ ti FFK sọ nile Igboho yii lo ti bọ si apo ibinu awọn ọmọ Naijiria, ti wọ̀n si ri agba oloselu naa bii ọdalẹ. Wọn ni ko yẹ ko jẹ iru eeyan bayii ni yoo da Sunday Igboho nipa lilọ dara pọ ijọba aarẹ Buhari. Bẹẹ ba gbagbe, laipẹ yii ni Femi Fani-Kayode naa kede pe oun ti dara pọ mọ ẹgbẹ oselu APC, tii se ẹgbẹ oselu aarẹ Buhari, to ti sọrọ aidaa si tẹlẹ."	https://www.bbc.com/yoruba/afrika-58614370
politics	INEC yóò ná ₦239.2 bílíọ̀nù fún ètò ìdìbò àpapọ̀ 2023	Ajọ eleto idibo ni Naijiria, INEC ti sọ faye gbọ pe biliọnu marunlelọọdunrun Naira (₦305bn) ni owo ti eto idibo ọdun 2023 yoo naa ajọ naa. O ni oojilenigba o dikan biliọnu Naira, (₦239.2 billion) ninu owo yii ni yo wa fun rira awọn ohun elo idibo at'awọn ọkọ fun eto idibo apapọ naa lorilẹede Naijiria lọdun 2023. Ajọ INEC sọ eyi di mimọ lasiko ti fi n gbe akanṣe ilana eto idibo apapọ f'ọdun 2023 to pe ni '2023 General Election Project Plan' jade nilu Abuja, olu ilu Naijiria. O ni ojilenigba o dikan biliọnu Naira, (₦239.2 billion) jẹ ida mejidinlọgọrin apapọ owoona fun eto idibo naa, yoo si wa fun rira iwe idibo, apoti idibo, sisan owo awọn oṣiṣẹ idibo, titẹ iwe esi idibo, ohun elo fun ayẹwo orukọ oludibo lasiko idibo at'awọnohun miran to ṣe pataki fun aṣeyọri idibo apapọ naa. Bakan naa ni ajọ INEC to n ṣakoso eto idibo lorilẹede Naijiria tun jẹ ko di mimọ pe awọn ṣi biliọn mẹtadinlọgbọn Naira (₦27.1bn) mọ owo naa lati na fun atundi ibo, aibaamọ ti ọrọ ba bẹyin yọ to si nilo atundi ibo lati yanju rẹ. Ninu atupalẹ owo yii, biliọnu marunlelọgọrun Naira (₦105.2bn) ni won yoo na fun fun awọn ohun elo ayẹwo orukọ oludibo nikan. Fayose kìí bá wọn jẹ ìjẹkújẹ, bí Aisha Buhari bá fẹ́ fún èèyàn l'Oúnjẹ ko wá aláìní lọ Rotimi Amaechi, mínísítà fétò ìrìnnà kéde ìpinnu láti díje fún ipò ààrẹ Nàìjíríà Wo àwọn ọmọ Yorùbá mẹ́fà tí ẹnu ń kùn lórí ìbò ààrẹ ọdún 2023 Owo ti wọn ya s'ọtọ fun sisan owo oṣiṣẹ oludibo jẹ biliọnu mẹtalilogun (₦23.7bn) ti awọn eroja ati eto miran bi irinna awọn oṣiṣẹ ajọ naa, pinpin awọn oṣiṣẹ ati ohun elo idibo kaakiri, yoo ko bilionu metalelogun Naira (₦23bn) hanu. Ẹwẹ, Ogun biliọnu Naira, (₦20.6bn) ni ajọ INEC yoo na lori titẹ iwe idibo, titẹ iwe esi idibo yoo gbe biliọnu mẹsan abọ Naira (₦9.5bn) hanu, apoti idibo yoo ko biliọnu mẹjọ Naira din diẹ (₦7.8bn),  ki wọn to tun na biliọnu mẹrin din diẹ Naira, (₦3.9bn) fun rira ọkọ ti wọn yoo fi ṣiṣẹ lasiko idibo naa. Alaga ajọ INEC, Ọjọgbọn Mahmood Yakubu ṣalaye pe lootọ biliọnu mọkandinlaadọwa Naira, (₦189bn) ni wọn naa fun eto idibo apapọ ọdun 2019 eleyi to kere pupọ si biliọnu marunlelọọdunrun Naira (₦305bn) ti wọn fẹ na lọdun 2023. O ni lara awọn ohun to ṣokunfa eyi naa ni bi iye awọn oludibo to forukọsilẹ lati dibo ṣe ti fo fẹrẹ kuro ni miliọnu mẹrinlelọgọrin to wa lọdun 2019 si nnkan bii ọgọrun miliọnu lọdun 2023. Ọjọgbọn Mahmood Yakubu tun fi kun un pe ibudo idibo to din diẹ ni ẹgbẹrun lọna ọgọfa, (119, 973)  si ẹgbẹrun mẹtadinlọgọsan din diẹ, (176, 846) ti ọkọọkan oludibo yoo si naa dọla meje o le ($7.38) diẹ si dọla marun le ($5.39) lọdun 2023. Bakan naa, lajọ ọhun tun fohun silẹ pe ko si bi ọrọ abo ṣe dojuru to ni Naijiria, eto idibo apapọ ọdun 2023 yoo waye. Ọpọ awọn eekan ati majẹkobajẹ lorilẹede Naijiria ni wọn ti n fi aibalẹ ọkan wọn han lẹnu lọwọlọwọ yii  lori boya eto idibo ọdun 2023 yoo lee ṣeeṣe, ti wọn si n mu oniruuru aba jade gẹgẹ bi ọna abayọ. Lara awọn ohun to si n kọ awọn agbaagba wọnyi lominu ni ọrọ abo to n mẹhẹ lorilẹede Naijiria, paapaajulọ lẹkun ila oorun gusu Naijiria ati iwọ oorun ariwa pẹlu awọn kudiẹkudiẹ to n jẹyọ labẹ iwe ofin Naijiria. Wo àwọn ǹkan tí ẹ kò mọ̀ nípa gbajúgbajà olórin ẹ̀mí, Tope Alabi Ọ̀wọ́ngógó oúnjẹ yóò wà ní Nàìjíríà, àtàwọn orílẹ̀èdè míràn wọ ọdún 2023 - IMF Mo tọrọ àforíjì lórí fídíò tí mo gbé jáde, tó ń mú àwọn èèyàn pè mí - Bukunmi Oluwashina Amoṣa, alaga ajọ eleto idibo Naijiria, INEC ti jẹ ko di mimọ pe eto abo to mẹhẹ ko lee da eto idibo naa duro. O ni kii ṣe pe ajọ naa ko mọ bi ọrọ ṣe n lọ lẹka yii, ṣugbọn ijiroro ti n lọ pẹlawọn ajọ ati ileeṣẹ eleto abo gbo ni Naijiria lọna ati rii pe ipenija abo ko di aṣeyọri eto idibo apapọ naa lọwọ biotiwulẹ ko mọ. O ni nnkan bii miliọnu oṣiṣẹ ni wọn yoo da sita lasiko idibo naa kaakiri ibudo idibo ẹgbẹrun mẹtadinlọgọsan din diẹ, (176, 846) ni ẹgbẹrun mẹsan din diẹ wọọdu (8, 809) ati ọrinlelẹẹdẹgbẹrin o din mẹfa (774) ijọba ibilẹ, lorilẹede Naijiria. Idibo apapọ lorilẹede Naijiria leto idibo ti idibo lati yan awọn oloṣelu si aga ẹgbẹrun kan din meje (993) lawọn ile igbimọ asofin ipinlẹ, Ipo aarẹ, aga mọkandinlaadọfa (109) nile aṣofin agba, ọtalelọọdunrun (360) aga aṣojuṣofin ati ipo gomina ipinlẹ mejidinlọgbọn ninu ipinlẹ mẹrẹẹrindinlogoji to wa lorilẹede Naijiria ti maa n waye.	https://www.bbc.com/yoruba/61186394
politics	Àwọn agbébọn jí ìyàwó bàbá Sẹ́nétọ̀ Abbo tó lu obìnrin nílùú Abuja gbé ní Adamawa	Ṣe ẹ ranti Sẹnetọ Ishaku Abbo ti fidio fihan laipẹ yii nibi to ti n lu arabinrin kan nile itaja nilu Abuja? Awọn agbebọn ti pa mọlẹbi rẹ kan; wọn si tun ti ji orogun iya rẹ kan gbe lọ lasiko ti wọn kọlu ilu rẹ nipinlẹ Adamawa lọjọ satide. Sẹnetọ Abbo ṣalaye fun BBC News Yoruba pe ile ẹbi oun lagbegbe Muchalla nijọba ibilẹ Mubi North nipinlẹ Adamawa ni nnka bii agogo kan oru. Sẹnetọ Abbo ṣalaye pe iya oun ni awọn agbebọn naa kọkọ beere lọwọ baba oun nigba ti wọn wọle wa pẹlu ibọn AK47 lọwọ wọn ki awọn aburo oun to sọ fun wọn pe iya oun ti jade laye. Eyi lo mu ki wọn beere fun iyawo baba oun to ṣẹṣẹ bimọ ni ọsẹ meji sẹyin. Sẹnetọ Abbo ṣalaye siwaju sii pe ni kete tawọn agbebọn naa gunlẹ si agbegbe ọhun, 'taarata ni wọn gba ile awọn lọ nibẹ ni wọn si ti fi ipa ji iyawo baba mi to ṣẹṣẹ bims ni ọjs mọkanla sẹyin gbe lọ tawọn ti ibọn AK 47 lọwọ.' O tun sọ pe bi wọn ṣe fẹ maa gbe arabinrin naa lọ ni aburo baba sẹnetọ Abbo jade sita to si pariwo lẹyin to ri awọn agbebọn naa. Lẹsẹkẹsẹ lawọn agbebọn naa si yin in nibọn. Bakan naa la gbọ pe ileeṣẹ ọlọpaa ti ran awọn ikọ kogberegbe ọga ọlọpaa tẹlẹ wọn.	https://www.bbc.com/yoruba/afrika-48976681
politics	I﻿gbákejì olórí ẹgbẹ́ Ilana Ọmọ Oodua kọ̀wé fi ipò sílẹ̀	"Igbakeji adari ẹgbẹ to n ja fun idasilẹ orilẹ-ede Oduduwa, Ilana Omo Oodua, ti kọwe fi ipo rẹ silẹ. Ọjọgbọn Wale Adeniran sọ ninu lẹta kan to kọ si olori ẹgbẹ naa, Ọjọgbọn Banji Akintoye. O ni iṣẹ oun gẹgẹ bi igbakeji olori tán ni ọjọ kẹfaa, oṣu Kọkanla, ọdun 2022. Iroyin yii jẹyọ ninu atẹajde ti agbẹnusọ ẹgbẹ Ilana Omo Oodua, Maxwell Adeleye fi sita ni owurọ ọjọ Aje, ọjọ keje, oṣu Kọkanla. Kikọwe fi isẹ silẹ Ọjọgbọn Adeniran waye lẹyin ọjọ kẹta ti agbẹnusọ ẹgbẹ naa, Ọgbẹni Adeleye, naa kọwe fi ipo silẹ. Ṣugbọn igbimọ oluṣakoso ẹgbẹ naa kọ iwe ti Adeleye fi fi ipo silẹ, oun naa ko si tii gba ẹ̀bẹ̀ wọn lati tẹsiwaju. Ninu lẹta ti igbakeji olori, Ọjọgbọn Wale Adeniran kọ lati fi ipo silẹ, o ni fifi ipo naa silẹ ko tumọ si pe oun fi ẹgbẹ silẹ. “Pe mo fi ipo igbakeji Alana, Ilana Omo Oodua silẹ lati ọjọ Aiku, ọjọ kẹfaa, oṣu Kọkanla, ko tumọ si pe mo fi ẹgbẹ silẹ. “Nitori ipinnu ọkan mi lati ri daju pe idasilẹ orilẹ-ede Yoruba to da duro kuRO Ni Naijiria, ni ma a ṣi fi wa gẹgẹ bi ọmọ ẹgbẹ to n ja fun ominira wa.” O ni oun fi ipo naa silẹ nitori awọn ilana kan ti oun n tẹle, eyi to han si Ọjọgbọn Banji Akintoye ati Ọlọrun. Ẹgbẹ to n ja fun ominira ilẹ Yoruba, Ilana Ọmọ Oodua ti bu ẹnu atẹ lu awọn to ṣekọlu si ikọ ileeṣẹ ọmọogun Naijiria ni agbegbe Ado/odo Ọta nipinlẹ Ogun. Ninu atẹjade ti wọn fi lede ni wọn ti sọ wi pe awọn to mọ nkankan nipa iṣẹlẹ naa. Bakan naa ni wọn kọ ẹyin si iru iṣẹlẹ naa , nitori o tabuku ohun ti wọn gbẹkẹle. Iroyin ni awọn afẹhọnuhan pẹlu asia Yoruba Nation ni wọn ṣe ifẹhọnuhan ni agbegbe Ado/Odo Ọta nipinlẹ Ogun ni Ọjọ Kẹrin, Oṣu Kọkanla, ọdun 2022. Lasiko ifẹhọnuhan naa ni wọn ṣekọlu si ikọ ọmọogun ilẹ Naijiria, ti wọn si ṣekọlu si ọkọ ati awọn ọmọogun naa. Ẹgbẹ Ilana ọmọ Oodua ọhun ti Ọjọgbọn Banji Akintoye n ṣe adari fun lo sọ wi pe awọn ko mọ nkankan nipa awọn to hu iwa ipa si awọn ẹṣọ alaabo. Ninu atẹjade ti wọn fi lede ni wọn ti ni awọn to hu iru iwa bayii fẹ ba orukọ ẹgbẹ jẹ ni. Bakan naa ni wọn fikun un pe wọn ko sọ fun ẹnikẹni to jẹ adari ninu ẹgbẹ pe wọn fẹ gbe iru igbeṣẹ lati ṣewọde naa. ‘’A fẹ ki awọn eniyan mọ wi pe a ko faramọ iwa ipa rara, ati wi pe ako gbọ si iwọde naa ti wọn ṣe.’’ ‘’Nitori naa awọn ti wọn ṣe iwọde naa ṣe ni adabọwọ ara wọn’’. Ẹgbẹ naa wa kesi ileeṣẹ ọlọpaa lati ma ṣe magomago ni iwadii naa, ki wọn fi idi otitọ mulẹ. Ẹgbẹ Ilana ọmọ Oodua wa fikun un pe awọn ni igbagbọ pe awọn to fẹ ba orukọ ẹgbẹ jẹ lo ṣagbatẹru awọn to ṣekọlu ọhun. Adari apapọ ẹgbẹ Ilana ọmọ Oodua, Ọjọgbọn Banji Akintoye tí pariwo síta lori awọn isẹlẹ ijinigbe lọkan o jọkan. Akintoye ni awọn janduku kan lati oke okun ti yawọ awọn apa ibì kan ni ilẹ Yoruba ati lorilẹede Naijiria. Akintoye sọ eleyi nigba to n ba awọn ọmọ ẹgbẹ ṣe ipade pọ niluu Ibadan. Nigba to n ba wọn sọrọ lori ẹrọ ibanisọrọ, o ni pupọ awọn ikọlu ati  ijinigbe to n waye ni awọn apa ibi kan lorilẹede Naijiria ni ko sẹyin awọn janduku naa. Akintoye tẹsiwaju pe ko si ṣíṣe ayafi ki awọn ọmọ Yoruba fọwọsowọpọ lati gba ominira ilẹ Yoruba. O ni eyi yoo si wa si ìmuṣẹ ko to di pari oṣu Kejila ọdun 2022. ""Awọn janduku lati ilẹ okeere ni wọn wa laarin wa. ""Ko to di ipari oṣu Kejìla, a o gba ominira fun ilẹ Yoruba. Emi ati Ọjọgbọn Adeniran wa lẹyin èyí. A ní latí gba ilẹ wa nítorí ninu ewu nla la wa."" Adari ẹgbẹ awọn ọmọ Yoruba to n ja fun ominira ilẹ Yoruba labẹ asia ẹgbẹ Ilana ọmọ Oodua, Banji Akintoye ti ni oludije fẹgbẹ oṣelu APC, Bola Tinubu n tiraka lati ba ẹgbẹ ọhun jẹ. Banji Akintoye lo sọ eleyii ninu atẹjade to fi lede ni Ọgbọnjọ, Oṣu Kẹwaa, ọdun 2022 lati tako ipade ẹgbẹ naa ti wọn pe lẹyin rẹ. Akintoye ni oun gẹgẹbi adari ko pe ipade ẹgbẹ kankan ni Ọjọ Kinni, Osu Kọkanla, ọdun 2022. ‘’Irọ patapata ni iroyin ti awọn kan fi lede pe ki ẹgbẹ ilana Ọmọ Oodua parapọ wa si ibi ipade ti wọn pe ni ilu Ibadan, ni ipinlẹ Ọyọ. Akintoye wa ṣe apejuwe awọn to n gbe iroyin ipade naa gẹgẹ bi awọn ẹni ibi ti wọn ko ni nkan rere lati ṣe fun iran Yoruba. O ṣapejuwe awọn to fẹ gbe ipade naa kalẹ gẹgẹ bi awọn oṣisẹ Tinubu to fẹ da ẹgbẹ naa ru. ‘’Awọn alatilẹyin awọn oloṣelu ti wọ aarin wa, paapaa Bola Tinubu n fi owo ra awọn eniyan lati tabuku ẹgbẹ Ilana Ọmọ Oodua ati emi gẹgẹ bi adari ẹgbẹ naa.’’ ‘’Nitori naa ni mo ṣe n kede fun gbogbo awọn ọmọ Yoruba lagbaye pe mi o ran ẹnikẹni ni iṣẹ lati ṣe ipade kankan ni ilu Ibadan.’’ ‘’Awọn ọbayejẹ lo wa lẹyin ipade naa, ti wọn si n fẹ oye awọn oloṣelu kaka ki wọn ja fun ilẹ Yoruba.’’ ‘’Bakan naa ni Bola Tinubu ti ṣeleri lati da ẹgbẹ Ilana Ọmọ Oodua ru ati gbogbo awọn ẹgbẹ ọmọ Yoruba’ miran.’’ ‘’O ṣeni laanu pe Bola Tinubu ko ni ifẹ awọn ọmọ Yoruba ni ọkan, imọtara ẹni nikan lo n ja fun kaakiri.’’ ‘’Nitori naa mo rọ gbogbo awọn ọmọ ẹgbẹ tootọ lati tako awọn iranṣẹ Tinubu to ti wọnu ẹgbẹ wa. Ẹ jẹ ka ja fun ominira ilẹ Yoruba ki a le gba awọn ohun ini wa pada lọwọ awọn amunisin.’’ S﻿aaju la ti mu iroyin wa fun yin pe ẹgbẹ to n ja fun idasilẹ orilẹede Yoruba, Ilana Ọmọ Oodua ti sọ pe oro nla lawọn ọmọ ilẹ Yoruba gbogbo to ba kopa ninu eto idibo 2023 lorilẹede Naijiria, n da fun awon mọlẹbi wọn. Adari apapọ ẹgbẹ Ilana ọmọ Oodua, Ọjọgbọn Banji Akintoye lo sọ eyi ninu atẹjade kan to fi sita pe bi Naijiria ṣe wa bayi, ko si anfani kankan ti ẹya Yoruba le ri jẹ lara rẹ. O ni oniruuru ifasẹyin ni apapọ orilẹede yii ti mu ba oniruuru igbesẹ idagbasoke bii ẹkọ ọfẹ, igbayegbadun araalu, ilera ọfẹ ati bẹẹbẹ lọ ti awọn Akin ọmọ Yoruba ti gbe kalẹ fun ẹya Yoruba. Bakan naa lo fi kun un pe nṣe lawọn ọmọ Yoruba to n dije, paapaa Aṣiwaju Ahmed Bola Tinubu to n dije fun ipo aarẹ Naijiria lẹgbẹ oṣelu APC n ba ọjọ iwaju Yoruba jẹ ati pe ogun ti yoo mu itinu ba atiranderan lo nle.  Wayi o, alaga ikọ̀ ìpolongo ipò Ààrẹ Tinubu/Shettima, Bayo Onanuga nínu atẹjade kan to fisita ni gbogbo ẹnu ni òun fi sọ wí pé Asiwaju Bola Tinubu ní ìfarajìn sí iṣẹ́ ìsìn ọmọnìyàn, ló ṣe gbégbá láti di Ààrẹ Nàìjíríà. Ó ní ìgbàgbọ́ Tinubu nínú ìṣọ̀kan àti ìdúróire Nàìjíríà níbi tí gbogbo ènìyàn orílẹ̀ èdè yìí yóò ti jẹ múkùndún ìjọba àwaarawa láìfi ẹ̀yà tàbí ẹ̀sìn ṣe ló ṣe gbégbá láti di ààrẹ. Ó fi kun pé gbogbo àwọn ohun tí Ọjọgbọn Akintoye sọ wí pé ó jẹ àwọn lógún ni Tinubu ti ṣaájú sọ wí pé òun yóò gbájúmọ́ tí òun bá di ààrẹ Nàìjíríà nígbà tó ń ṣàfilọ́lẹ̀ àwọn nǹkan tó fẹ́ ṣe tó bá di ààrẹ. Onanuga tẹ̀síwájú pé Tinubu mọ̀ wí pé agbára tó sodo sọ́wọ́ ìjọba àpapọ̀ ti pọ̀ púpọ̀ jù ló fàá tí àwọn ìpínlẹ̀ kò fi gòkè tó bó ṣe yẹ tó sì ṣèlérí láti ṣiṣẹ́ pẹ̀lú àwọn ilé ìgbìmọ̀ aṣòfin láti fi ààyè gba àwọn ìjọba ìbílẹ̀ láti le wà ní ààyè ara wọn ju bí wọ́n ṣe wà lásìkò yìí lọ."	https://www.bbc.com/yoruba/articles/c51gweyz2e0o
politics	2023 presidency: Ààrẹ Buhari ní òun kò leè dá sí ètò yíyan ààrẹ tuntun lọ́dún 2023	Ileeṣẹ aarẹ lorilẹ-ede Naijiria ti sọ wi pe Aarẹ Mohammadu Buhari mọ ohun ti yoo ṣe lori ẹni ti yoo joko sori aga aarẹ lẹyin to ba fi ipo silẹ ṣugbọn ko ni fi tipatipa yan eeyan kan lori Naijiria. Agbẹnusọ fun aarẹ, Ọgbẹni Fẹmi Adeṣina ṣalaye pe ohun ti aarẹ gbagbọ ni pe ẹni to ba wu araalu ni ko wọle kii ṣe lati yan eeyan le awọn ọmọ Naijiria lọwọ. O ni aarẹ Buhari lee ni ero to ga lori irufẹ eeyan to fẹ ko rọpo oun lati tẹsiwaju pẹlu awọn iṣẹ rẹ gbogbo ṣugbọn oun kọ ni yoo yan le araalu lọwọ. Ọrọ yii jẹ bii esi si ọrọ kan ti pasitọ agba ni ijọ Latter Rain Assembly, Tunde Bakare sọ ninu ọrọ akọsọ rẹ fun ọdun 2020 lọjọ Ẹti Wo àwọn ọ̀tá tó ń da orílẹ̀èdè Nàìjíríà láàmú  pe Aarẹ Buhari ko gbọdọ kawọ gbera tabi kọ iha kokan mi si igbesẹ ati yan aarẹ ti yoo rọpo rẹ bi o ba kuro lori ipo. Fẹmi Adeṣina ni aarẹ ko nilo ẹnikẹni lati ran an leti pe loṣu karun un, ọdun 2023 ni yoo fi ipo silẹ. Lootọ gẹgẹ bi Pasitọ Bakare ṣe sọ aarẹ fẹ mọ irufẹ ẹni ti yoo gba ipo lọwọ oun ṣugbọn ko ni tọwọ bọ omi igbesẹ ati yan onitọun. Bakan naa lo ṣalaye pe Aarẹ Buhari yoo rii daju pe ẹni to ba gun ori itẹ aarẹ lẹyin oun tẹle ilana ti oun fi silẹ, ati pe o mọ le ipinlẹ to ti gbe kalẹ.	https://www.bbc.com/yoruba/afrika-51016798
politics	Yóò ṣòro fún wa láti bẹ̀rẹ̀ ètò ìforúkọsílẹ̀ olùdìbò míì lọ́wọ́ yìí – INEC	Ajọ to n ri si eto idibo ni Naijiria,  INEC ti sọ pe ko ni ṣeeṣe labẹ ofin lati bẹrẹ eto iforukọsilẹ oludibo mii ṣaaju eto idibo ọdun 2023. Inu oṣu Keje ọdun 2022 yii ni INEC fopin si iforukọsilẹ oludibo naa amọ ọpọ ẹgbẹ ajafẹtọ ọmọniyan tako igbesẹ ọhun pe ẹgbẹlẹgbẹ araalu ni ko ni lanfaani lati dibo lọdun to n bọ. Amọ gẹgẹ bii ohun ti a gbọ, ile ẹjọ giga kan niluu Abuja ti paṣẹ fun INEC lati bẹrẹ eto naa pada, ko ṣi maa ṣe iforukọsilẹ oludibo titi ti eto idibo naa yoo fi ku oṣu mẹta. Amọ ninu ifọrọwerọ kan pẹlu ileeṣẹ iroyin abẹle Channels, ọkan lara awọn ̣ọga agba INEC, Festus Okoye sọ pe iwe aṣẹ ile ẹjọ naa ko tii tẹ awọn lọwọ. Okoye fi kun pe awọn ti pari eto iforukọsilẹ oludibo fun eto idibọ ọdun 2023. O ni “Yoo ṣoro labẹ ofin fun wa lati tẹsiwaju lati maa forukọ awọn oludibo silẹ lọwọ yii.” O fi kun pe INEC ti bẹrẹ iṣẹ lati ri daju pe eto iforukọsilẹ naa rọrun fun awọn araalu lọjọ iwaju. Ki lo ti ṣẹlẹ sẹyin? I﻿lé ẹjọ́ gíga ìlú Abuja ti pàṣẹ fún àjọ tó ń rí sí ètò ìdìbò Nàìjíríà, INEC, láti bẹ̀rẹ̀ ètò ìforúkọsílẹ̀ fún káàdì ìdìbò padà lẹ́yẹ ò sọkà. A﻿dájọ́ Inyang Ekwo ní kí INEC tẹ̀síwájú pẹ̀lú ètò ìforúkọsílẹ̀ títí tí yóò fi ku àádọ́rùn-ún ọjọ́ tí ètò ìdìbò gbogbogboò ọdún 2023 máa fi wáyé. N﻿ígbà tó ń gbé ìdájọ́ rẹ̀ kalẹ̀, Adájọ́ Ekwo darí INEC láti rii dájú pé wọn kò fi ẹ̀tọ́ àwọn ènìyàn láti gba káàdì ìdìbò kí wọ́n le kópa níbi ètò ìdìbò kàn wọ́n. Ó﻿ ní ó pọn dandan fún INEC láti fi ààyè gba àwọn ènìyàn láti forúkọ sílẹ̀ gẹ́gẹ́ bí ojúṣe àjọ náà gẹ́gẹ́ bí ìwé òfin Nàìjíríà ṣe là á kalẹ̀. A﻿rábìnrin kan Anajat Salmat àwọn mẹ́ta mìíràn ló ti ṣaájú wọ́ INEC lọ sílé ẹjọ́ fẹ́sùn wí pé wọ́n ṣe ìdádúró ètò ìforúkọsílẹ̀ fún káàdì ìdìbò ṣaájú ọjọ́ tí òfin là kalẹ̀. W﻿ọ́n rọ ilé ẹjọ́ láti pàṣẹ fún INEC láti bẹ̀rẹ̀ ìforúkọsílẹ̀ padà ní ìbámu pẹ̀lú ìwé òfin orílẹ̀ èdè yìí. A﻿dájọ́ Ekwo ní ẹjọ́ tí Salmat àti àwọn yòókù rẹ̀ pè láti bèèrè fún ìtẹ̀síwájú ìforúkọsílẹ̀ náà tọ̀nà tí INEC sì ní láti fi ọjọ́ kún ètò ìforúkọsílẹ̀ ọ̀hún. Ẹ﻿ ó rántí pé ní oṣù Keje ni INEC fòpin sí ètò ìforúkọsílẹ̀ lẹ́yìn ilé ẹjọ́ gíga da ẹjọ́ tí àjọ SERAP pe INEC pé kí wọ́n fi ọjọ́ kún ètò ìforúkọsílẹ̀ dípò ọgbọ̀n ọjọ́ oṣù kẹfà tí wọ́n fẹ́ fi òpin si ètò náà ṣaájú.	https://www.bbc.com/yoruba/articles/crg2n433831o
politics	PDP Primaries 2023: Banky Wellington jáwé olúborí láti díje ṣojú Eti Osa nílé ìgbìmọ̀ aṣòfin ni Eko	"Gbajúmò Ọlọ́rin Banky W Gbà Ticket Ègbé òsèlú PDP nínú ètò ìdìbò abele Ilumoọka olorin ni, Olubankole Wellington, tí aye mo gege bí Banky W ni ẹgbẹ oselu PDP ti kede pẹ o jawe olubori ninu eto ìdibo abele to kọja. O ti gab tikẹẹti lati soju ijọba ibile Eti Osa ni ile igbimo asofin kekere orile-ede Naijiria ninu eto ìdibo ọdún 2023. Banky W ni borí pelu ibo mejidinlogbon ninu ibo mokanlelogbon ti wọn di ni ijoba ibile Eti Osa ni Ipinlẹ Eko. Alamojuto eto ìdibo abele naa, Ayodele Kazeem ẹni to kede esi ìdibo abele naa, ni eto ìdibo naa lọ ni alafia pẹlu suuru. Kini ọrọ Banky W lẹyin to jawe olubori? Banky W wa ni bi oun se bori ninu eto ìdibo abele naa je nkan ti olorun ati awọn eeyan ìjọba etí osa nife si pupo ti inu oun si dun lati soju ẹgbẹ oselu PDP ninu ìdíbo ọdun 2023. ""Inu mi dun pupo si awọn ọmọ ẹgbẹ oselu PDP àti gbogbo ijọba Eti Osa ṣe gbaruku timi ninu eto ìdibo abele PDP."" Banky W, ni afikun ni irinajo oun lati ṣe ohun gidi fun ijọba Eti Osa ṣẹṣẹ bere ni, ti oun o si ifowosowopo pelu awon ara agbegbe naa lati je isẹ naa. O ni pe: ""Eto ìdibo abele ní oun akoko sugbon ìṣe wa si tesiwaju pẹlu Ase Edumare "" Ogbeni Olubankole Wellington ni yoo koju ọmọ minisita fun eto aabo nigba kan rí, Babajide Obanikoro ti ẹgbẹ oselu APC ba yan bi ọmọ oye ẹgbẹ naa fun ìdibo ọdún 2023. Ẹgbẹ oselu PDP ti kede awọn to jeweelubori ninu eto ìdibo abele fun ilẹ igbimọ asọfin agba, kekerẹ ati awọn asoju fún ilẹ̀ igbimọ ìjọba ibile. Ẹgbé òṣèlú PDP kédé èsÌ ètò ìdìbò abẹ́lé tó wáyé ni ìpínlè Ọ̀yọ́ Ẹgbẹ́ òṣèlú PDP yàn Aṣojú fún ilẹ̀ ìgbìmọ̀ aṣòfin àgba, kékeré àti aṣòfin ìpínlè Eto ìdibo abele naa waye ni ojo kejilelogun ati ojo ketalelogun oṣu karùn-ún ọdun 2023 nibi ti awọn ọmọ ẹgbẹ oselu naa ti ni afani lati yan ẹni tí aṣoju fun ẹgbẹ oselu naa ninu eto ìdibo ọdun 2023. Ọpọlọpọ awọn amugbalegbe Gomina Ipinle Oyo lọ borí ninu eto ìdibo abele naa. Abẹnusọ fun ilẹ igbimọ aṣọfin ipinlẹ Oyo, Rt Debo Ogundoyin, ninu ọrọ ti sọ síta fun awọn ololufẹ ẹgbẹ oselu PDP ni oun dupẹ lọwọ gomina Seyi Makinde fun bi eto ìdibo abele naa se lọ ní alafia. ""Awọn ọmọ ẹgbẹ oselu PDP dupẹ lọwọ gomina Seyi Makinde ati awon agba ẹgbẹ oselu PDP fun bi eto ìdibo abele ṣe lọ ní afani."" Wọ awọn olujide fun ẹgbẹ oselu PDP fun eto ìdibo ọdun 2023 Ile Igbimo Asofin Agba Akinwale Solomon Akinwole, ilẹ igbimọ aṣọfin agba fun Ariwa ipinle Oyo Oloye Luqman Oyebisi Ilaka, ilẹ igbimọ aṣọfin agba fun aarin gbogbo ipinlẹ Oyo Mogaji Olasunkanmi Joseph Tegbe, ilẹ igbimọ aṣọfin agba fun guusu ipinlẹ Oyo Ile Igbimo Asofin kekere Guusu ibadan Federal Constituency - Lanre Sarumi Oluyole Federal Constituency - Majeed Mogbojunbola Akinyele Lagelu Federal Constituency - Abideen Adeaga Irepo, Oorelope, Olorunsogo Federal Constituency - Hussaini Yusuf Ijabah Ila- Oorun Saki àti ila -Oorun, Atisbo Federal Constituency - Dr Lukman Adisa Salami Guusu Orun ati Ariwa Orun Ibadan- Hon Abass Adigun Agboworin Iseyin, Itesiwaju, Kajola, Iwajowa Federal Constituency - Oyejide Oyesina Ariwa ìwọ oorun ati Guusu ìwọ oorun Ibadan Federal Constituency - Hon Stanley Olajide Odidi Omo Ariwa, Guusu ati Oriire Ogbomoso Federal Constituency - Olufemi Onireti Ido, ila oorun IbarapaFederal Constituency - Hon Yemi Taiwo Egbada, Ona Ara Federal Constituency - Hon Busari Olayemi Ariwa, Aarin gbogbo Ibarapa Federal Constituency - Dr Adepoju Anthony Ogo Oluwa, Surulere Federal Constituency - Ojo Sunday Makanjuola Ila Oorun, ìwọ oorun Oyo ati Atiba Federal Constituency - Mudashiru Kamil Akinlabi"	https://www.bbc.com/yoruba/afrika-61563901
politics	Nigeria Electoral Bill: Ṣé Buhari yóò buwọ́lu àbádòfin ètò ìdìbò 2022 tuntun báyìí?	"Nigba ti Aarẹ Muhammadu Buhari wọle sipo, lara awọn ileri to ṣe ni lati mu ayipada tootọ ba eto idibo ni Naijiria, amọṣa, eyi n dabi ẹni pe o n falẹ. Awọn ẹgbẹ ajafẹtọ kan 'se iwọde nilu Abuja nibi ti wọn ti n tẹ ẹ mọ aarẹ leti pe, ko tete buwọlu abadofin tuntun fun ilana idibo ni Naijiria eleyi to ti fi n falẹ lati igba diẹ bayii. Awọn ẹgbẹ ajafẹtọ naa n fẹ ki aarẹ ṣe ohun to tọ lori bibuwọlu abadofin ọhun lẹyin ti awọn aṣofin ti ṣe gbogbo ohun to fẹ lori rẹ ki wọn to tun taari rẹ pada sii. Bakan naa lawọn ẹgbẹ alatako kan n pariwo pe boya ki wọn sun idibo naa siwaju di igba  miran. Ohun ti wọn si ni pe ofin naa faaye silẹ fun ajọ eleto idibo lati kede awọn ọjọ kan fun idibo yoowu ti yoo ba waye to ba ti n di nnkan bii ọdun kan si asiko ibo. Sugbọn eyi le maa ri bẹ bi aarẹ ko ba tete buwọlu abadofin naa ki olukuluku lee mọ ibi to n lọ. Agbẹnusọ fun aarẹ, Fẹmi Adeṣina pẹlu ti n fi gbogbo igba fọnrere rẹ pe diẹ bayii naa lo ku fun aarẹ lati buwọlu abadofin ọhun; nitori naa ki gbogbo eniyan lọ fi kan wọn balẹ. Kikuna lati buwọlu abadofin yii ati lati mojuto ifidimulẹ rẹ yoo bu omi tutu sọkan awọn araalu lori ọrọ ibo. ""O dabi ẹni pe aarẹ ko wulẹ fẹ buwọlu abadofin naa ni."" Awọn eekan lamẹtọ lori ọrọ oṣelu bii Ọmọwe Abubakar Kari ṣalaye fun BBC pẹlu bi nnkan ṣe n lọ yii, ni iwoye oun o, awọn iṣẹlẹ to n ṣẹlẹ pẹlu ọrọ ofin idibo naa kọja agbara aarẹ. Ọmọwe Kari ni, ""o dabi ẹni pe aarẹ ko wulẹ fẹ buwọlu abadofin naa ni."" ""Igba kẹfa niyi lasiko iṣejọba aarẹ Buhari ti wọn ti n gbe ofin yii de ọdọ rẹ, ṣugbọn to ti n wa awawi kan tabi omiran lati kuna bibuwọ lu u ."" Eekan onimọ nipa oṣelu naa, wa tun fi kun un pe pupọ ọmọ Naijiria ni inu wọn ko dun si bi aarẹ ṣe n fi ẹsẹ falẹ lori ọrọ bibuwọ lu abadofin ilana eto idibo ọhun. O tun tẹsiwaju pe, pẹlu bi o ṣe jẹ pe aarẹ Buhari lo janfani ilana eto idibo ti ko ni kọnunkọhọ ninu lorilẹede Naijiria, sibẹ oun gan an lo wa n ṣe adinagbooku fun awọn ilepa ọpọ ọdun lati ṣe afọmọ ofin idibo ni Naijiria. Awọn onimọ nipa ọrọ oṣelu pẹlu awọn ajafẹtọ ni Naijiria ti fi oju laifi wo igbesẹ aarẹ Buhari. Wọn sọ ọ kalẹ bi ogulutu pe abawọn nla ni ohun to n rawọle lọwọ nipa abadofin ilana idibo Naijiria naa yoo jẹ, ti wọn ba n kọ itan ilana oṣelu rẹ ati eto ijọba alagbada lorilẹede Naijiria. Ọpọ lo n woye pe bi aarẹ ba fi le kuna lati buwọlu abadofin ilana eto idibo naa, yoo wulẹ di dandan lati ṣe amulo ofin eto idibo Naijiria tọdun 2010 ni eleyi ti yoo jẹ ifasẹyin nla gbaa fun eto oṣelu Naijiria."	https://www.bbc.com/yoruba/afrika-60489448
politics	Àfira, ẹ dá gbogbo dúkìá ìjọba tó bá wà ní ìkáwọ́ yín padà, Adeleke pàrokò ogbè fohun fólóhun ránṣẹ́ síjọba àna l’Osun	Iran awodamiẹnu to n waye lori ọrọ oṣelu ipinlẹ Ọṣun tun tẹsiwaju lọjọru pẹlu bi gomina ipinlẹ naa, Sẹnetọ Ademọla Adeleke tun ṣe gbe aṣẹ kalẹ pe ki gbogbo awọn oloṣelu ati oṣiṣẹ to ba iṣejọba ana ni ipinlẹ naa labẹ Adegboyega Oyetọla lati tete da dukia ijọba to wa ni ikawọ wọn pada lẹyẹ o ṣọka. Atẹjade kan ti agbẹnusọ fun gomina ipinlẹ Ọṣun, Ọlawale Saheed fi sita lọjọru, ọjọ meji pere ni wọn fun awọn ti irufẹ dukia bẹẹ wa ni ikawọ wọn lati tete da a pada si akata ijọba ipinlẹ Ọṣun. “Aṣẹ yii waye nitori obitibiti dukia ijọba ti awọn to ba ijọba ana ṣiṣẹ ko salọ. Ọpọlọpọ ọkọ ijọba lo ti di awati ti akọsilẹ iwe ijọba si n fihan pe ida meji ninu mẹta awọn to ba ijọa ana ṣiṣẹ ni wọn ko ọpọlọpọ ọkọ ijọba to wa ni ọfiisi wọn salọ.” Atẹjade naa  ni ọpọlọpọ awọn ileeṣẹ ijọba ati lajọlajọ ni ko ri ọkọ, ẹrọ ayarabiaṣa kọmputa atawọn ohun elo ile, lo mọ nitori pe awọn to dari awọn ileeṣẹ ijọba ati ajọ bẹẹ ti ko ọkọ wọn lọ. Ijọba ipinlẹ Ọṣun ni ọpọ dukia ile ijọba ti wọn gbe ni wọn tu salọ. Nibayii na ẹgbẹ oṣelu APC naa ko dakẹ lori aṣẹ yii ti wọn si ti ke si gomina Adeleke ati iṣejọba rẹ lati farabalẹ sọ ohun gan to ba n ṣe e nitori wohinwọhun to n ṣe ko dara fun iṣejọba. Atẹjade kan ti Họnọrebu Sunday Akere to jẹ adari akanṣe iṣẹ lẹgbẹ oṣelu APC ni ipinlẹ ṣun rọ iṣejọba PDP nipinlẹ naa lati sọ pato ibi to n lọ gan pẹlu ẹsun kiko dukia ilu salọ to n fi kan iṣejọba ana nipinlẹ naa. Ẹgbẹ oṣelu APC ni eyi gan ni yoo mu ki oun lee fun ijọba ni esi gbogbo to ba yẹ. “O gbe igbimọ kan kalẹ lori ọrọ dukia yii kan naa lana ode yii. Ṣe ẹtun ti gbe igbimọ miran kalẹ lori dukia yii kan naa lọfisi gomina ni abi bawo? Ki wọn sọ ohun ti wọn fẹ gan ki a le mọ esi ti awa naa yoo fun wọn.”	https://www.bbc.com/yoruba/articles/cnkq7k80enpo
politics	Obasanjo: Bí àwọn aṣíwájú ìran Muritala/ Obasanjo bá ṣì ń du ipò òṣèlú, á jẹ́ pé nǹkan míì ti wọ́	"Aarẹ tẹlẹ lorilẹede Naijiria, Oloye Oluṣẹgun Ọbasanjọ ti ke sawọn iran agbagba ni Naijiria lati fi aye silẹ fun awọn ọdọ, ki wọn le e tun orilẹede Naijiria ṣe ki wọn si sọ ọ di ilẹ ogo. Oloye Ọbasanjọ ni ko si iyi fun baba to n ba ọmọ rẹ du ogun, ohun to yẹ kawọn agbaagba o ṣe ni ki wọn fi omi ọgbọn ati iriri ti wọn ni ran awọn ọdọ Naijiria lọwọ. O tun ni o yẹ ki wọn tọ awọn ọdọ yii sọna ni pẹlu ọgbọn ati imọ lati ṣe ayipada orilẹede Naijiria. Nibi idanilẹkọ ajọ idagbasoke ti wọn fi sọ ori Murtala Muhammed pẹlu akori, 'Gbigbogun ti igbesumọmi, iwa janduku  ati ijinigbe kaakiri Naijiria' ni Oloye Obasanjọ ti sọ ọrọ naa. Bi awọn eeyan iran Murtala/Obasanjọ ba ṣi n du ipo oṣelu, a jẹ pe nnkan ku diẹ kaato: Ọrọ aarẹ igbakan naa n fẹ da bii pẹtẹpẹtẹ ta a na ni pọpa si awọn agbaagba oloṣelu ti wọn n gbaradi lati dije fun ipo aarẹ lọdun 2023. O fi ọrọ rẹ naa ṣe esi si ohun ti oludanilẹkọọ pataki nibi eto naa, Gomina Kayọde Fayẹmi ti ipinlẹ Ekiti sọ, to ni ileewe alakọbẹrẹ loun wa, lasiko ti Oloogbe Murtala Mohammed tukọ ijọba orilẹede Naijiria. Oloye Ọbasanjọ ni ohun ti Naijiria nilo bayii ni ajọṣepọ laarin iran awọn agbalagba ati iran awọn ọdọ. ""Fayẹmi ni oun ṣi wa nileewe alakọbẹrẹ nigba ti Murtala ati Ọbasanjọ wa nipo. Nitorinaa, bi awọn eeyan to ti gberi lasiko Murtala/Ọbasanjọ ba ṣi n ba a yin du ipo gẹgẹ bii gomina, a jẹ wi pe nnkan ti buru niyẹn. Ọbasanjọ ni ki awọn iran Murtala/ Ọbasanjọ o yẹba lo tọna bayii, ki wọn si fi ọgbọn, imọ tabi iriri gbogbo ti wọn ba ni tọ awọn iran to n bọ  sọna. Ọbasanjọ ni bi awọn ohun ija oloro bi ibọn ati bẹẹbẹẹ lọ ṣe di tọrọfọnkale lẹyin ogun abẹle to waye, ni oun di ẹbi iṣoro eto abo to mẹhẹ bayii ni Naijiria ru. O fi kun un pe yatọ si wahala ti idasilẹ ofin Sharia da silẹ, aisi iṣẹ fun awọn ọdọ naa da kun bi iwa igbesumọmi ṣe wa gogo bayii lorilẹede Naijiria. O tun ṣalaye pe ẹru kan ṣoṣo to ba oun nipa ọrọ Boko Haram ti pada wa n ṣẹ bayii pẹlu bi ẹgbẹ agbesummi naa ṣe bẹrẹ si ni ajṣepọ pẹlu awọn ẹgbẹ agbesumọmi miran lagbaye. Ajọṣepọ Oluṣẹgun Ọbasanjọ pẹlu Murtala Mohammed: Oloye Ọbasanjọ ni Olori ijọba ologun lorilẹede Naijiria lọdun 1976 si 1979 nigba to gbe ijọba fun alagbada. Oun naa si ni aarẹ nigba ti ijọba alagbada pada ldun 1999. Ogagun Murtala Muhammed ni tirẹ ni olori ijọba ologun lọdun 1976, ki awọn ọmọogun to ditẹ gba ijọba lọwọ rẹ labẹ idari Dimka yinbọn pa a ni ilu Eko. Lẹyin iku rẹ ni awọn ẹbi rẹ atawọn ọrẹ ati ololufẹ rẹ ba gbe ajọ iranti rẹ, Murtala Muhammed Foundation kalẹ."	https://www.bbc.com/yoruba/afrika-60474525
politics	'Ì﻿dí rèé tí mo fi wà lẹ́yìn Tinubu amọ́ n ò ṣàtìlẹyìn fún sáà kejì Dapo Abiodun bótilẹ̀ jẹ́ pé APC la jọ wà'	"G﻿omina ipinlẹ Ogun nigba kan, to tun jẹ aṣofin agba Naijiria lọwọlọwọ, Ibikunle Amosun ti sọ pe oun ko ṣe atilẹ yin fun gomina ipinlẹ Ogun, Dapo Abiodun lati ṣe saa keji. N﻿inu ifọrọwanilẹnuwo kan pẹlu BBC Yoruba ni Amosun ti sọ pe lootọ ni oun n ṣe atilẹyin fun oludije ẹgbẹ oṣelu All Progressives Congress (APC) fun ipo aarẹ, Bola Tinubu, amọ oun ko sẹ bẹẹ fun Dapo Abiodun botilẹ jẹ pe ọmọ ẹgbẹ osẹlu kan naa ni wọn. S﻿ẹnetọ Amosun ni oludije sipo gomina ipinlẹ Ogun lati inu ẹgbẹ oṣelu ADC, Biyi Otegbeye ni oun n ṣe atilẹyin fun lati di gomina. O﻿ ni eyi ko ṣẹyin bi Abiodun ko ṣe ṣe daadaa fun gbogbo awọn to fi ara jiya fun ẹgbẹ APC nipinlẹ Ogun. Lati ọdun 2019 ni ede aiyede ti n waye laarin Ibikunle Amosun ati Dapo Abiodun. Eyi ko ṣẹyin bi ẹgbẹ osẹlu APC ṣe fun Abiodun ni tikẹẹti lati dije fun ipo gomina, dipo Adekunle Akinlade ti Amosun fẹ ko rọpo oun. Akinlade si ni Amosun ṣe atilẹyin fun ninu eto idibo gomina ipinlẹ Ogun lọdun naa, botilẹ jẹ pe ninu ẹgbẹ oṣelu Allied Peoples Movement lo ti lọ dije. Ibo ẹgbẹrun mọkandinlogun pere si ni Abiodun fi gba ipo naa mọ ọ lọwọ. N﻿igba ti akọroyin BBC bi Aṣofin Amosun lori ipenija Naijiria, paapaa bi nkan ṣe ri bayii lẹyin ọdun mejilelọgọta to gba ominra, o ni lootọ ni pe awọn orilẹ-ede to wa ni ipo ẹyin pẹlu Naijiria ni ọpọlọpọ ọdun sẹyin, ti goke bayii. ""Pupọ ninu ẹbi ipo ti Naijiria wa bayii, wa lati ọdọ awọn oloṣelu ati awọn olori Naijiria, boya alagbada tabi ijọba ologun. ""Pupọ ninu adanwo Naijiria, awa oloṣelu lo ba wi. Oloṣelu ko pupọ ninu ẹbi bi Naijiria ṣe ri, ṣugbọn iwa ibajẹ ko yọ awọn oṣiṣẹ ijọba naa silẹ."" L﻿ori awuyewuye pe owo ti awọn aṣofin Naijiria n gba ti pọ ju, Sẹnetọ Ibikunle Amosun sọ pe lootọ ni owo ti wọn n gba pọ. ""﻿Ṣugbọn ko tun pọ nitori pe funra wa la n pese awọn nkan ti a fi n ṣiṣẹ ilu, to fi mọ ipese omi, ina , ati awọn itọju mii fun awọn eeyan ni ẹkùn idibo wa."" Amosun ni oun ko ro pe o ni ọmọ ilẹ kaarọ oojire ti yoo deede sọ pe awọn fẹ kuro ni Naijiria, ti kii ba ṣe ti bi nkan sẹ ri lọwọlọwọ. O ni lootọ ni wiwa ni ẹkun ọtọọtọ le dara, amọ diduro ni odindi pẹlu ifọwọsowọpọ ṣe anfaani ju ki kaluku ṣe tiẹ lọtọ. Amọ idi ti ọpọ ẹya fi fẹ da duro ni pe awọn kan ni ikunsinu nitori pe mudun-mudun ko kan wọn. "" Ṣugbọn mo ṣi ni igbagbọ pe naijiria yoo dara de ibi ti yoo di itẹwọgba laarin awujọ agbaye. ""Bi a ṣe n ba lọ yii, ko le pe ọdun meji si asiko yii ti awọn araalu yoo fi gbagbe pe Naijiria ti bajẹ. O ni ara yoo tu wọn. Lori idasilẹ ọlọpaa ipinlẹ, Amosun sọ pe oun funra oun faramọ ki ipinlẹ kọọkan ni ileeṣẹ ọlọpaa tiẹ, ti oun si gbero rẹ nile aṣofin ni ọdun 2003. O ni ti eto aabo Naijiria yoo ba ni ojuutu, ki ipinlẹ kọọkan ni ileeṣẹ ọlọpaa tiẹ yatọ si ti ijọba apapọ ni ọna abayọ. ""Ti iru awọn Amotekun yoo kan jẹ oluranlọwọ fun wọn."" O ni idi ni pe awọn ara adugbo lo mọ gbogbo kọọrọ ati gbangba to wa ni agbegbe wọn."	https://www.bbc.com/yoruba/articles/c87glre317yo
politics	Atiku Abubakar: Ẹ̀yin gómìnà, ẹ má dúró de ìjọba àpapọ́, kẹ tó wa ojútùú sáwọn ìṣòro Nàíjíríà	"Igbakeji Aarẹ tẹlẹ ni Naijiria, Atiku Abubakar ti ke si awọn gomina lati ma duro de ijọba apapọ, ki wọn to wa ọna abayọ si oniruru iṣoro to n dojukọ Naijiria. Bakan naa lo ni ki awọn gomina naa pe ipade apero lati jiroro lori awọn iṣoro Naijiria, ki wọn si wa ojutu si awọn iṣoro naa laarin ara wọn. Atiku lo sọ ọrọ ọhun ninu atẹjade kan to fi lede loju opo ibadọrẹ Facebook rẹ. Igbakeji Aarẹ tẹlẹri naa ni, ṣe lo yẹ ki awọn ọmọ Naijiria rere wa ojutu si awọn idojukọ ti Naijiria n koju lai fi ti ẹsin tabi ẹya ṣe. Oludije sipo Aarẹ labẹ asia ẹgbẹ PDP lọdun 2019 naa sọ siwaju si pe, igbagbọ oun ni pe Naijiria yoo bori gbogbo iṣoro to n dojukọ. O ni ""Iṣoro ti Naijiria n dojukọ ni pe a n pinya laarin ara wa, yatọ si pe a n pinya nipa ti ẹgbẹ oṣelu ati ẹsin."" ""Mo ti maa n sọ lọpọ igba pe iyatọ to wa laarin wa kii ṣe ni ti Guusu tabi Ariwa, bi ko ṣe nipa awọn eeyan rere atawọn eeyan buburu. Mo tun ti maa n sọ lọpọ igba pe ọmọ Naijiria pọmbele ni mi, o si yẹ ki a beere lọwọ ara wa, oun to n tumọ si lati jẹ ọmọ Naijiria."" Atiku sọ pe ojulowo ọmọ Naijiria ni ẹni to n bọwọ fun ẹtọ ẹlomiran labẹ ofin, ti ko si fi ti ẹsin tabi ẹya ṣe, to si n wa ilọsiwaju Naijiria pẹlu gbogbo ipa rẹ ni gbogbo igba. O ni ọmọ ""Naijiria rere kii da ilu laamu kii si ṣẹruba awọn alabagbe rẹ."" ""Titi di nnkan bii ọdun mẹwa sẹyin, ko si ohun to n jẹ ajinigbe-powo nilẹ yii, o si jẹ ohun ti ko fẹ ẹ ṣẹlẹ ri ninu itan orilẹ-ede wa."" Agba oselu naa sọ pe, a ko le tan iṣoro wa to ba jẹ pe bi a ṣe n ronu lati atẹyinwa naa ni a si ṣe n ronu bayii gẹgẹ bii ọrọ ti onimọ ijinlẹ Albert Einstein sọ. Atiku wa ke si awọn gomina ni Naijiria lati pe ipade apero laarin ara wọn lori ọna ati wa ojutu si ogunlọgọ iṣoro ti Naijiria n dojukọ nitori awọn iṣoro naa yoo pẹ titi ti wọn ba n duro de ijọba apapọ. Lẹyin naa lo ke si gbogbo ọmọ Naijiri lati wa ni iṣọkan ki alaafia le jọba dipo iyapa ti awọn ẹgbẹ kan n pe fun."	https://www.bbc.com/yoruba/afrika-57140257
politics	Seyi Makinde: Ìfẹ́ Ọlọ́run ni mo fẹ́ kò ṣẹ lórí ayé mi lórí ìbò 2023	Gomina ipinlẹ Oyo, Onimọ ẹrọ Seyi Makinde salaye pe oun setan lati pari aawọ pẹlu awọn igun PDP to n fi apa janu nipinlẹ Oyo. Gomina Makinde kede ọrọ yii lasiko to kopa lori akanse ifọrọwanilẹnuwo kan pẹlu BBC Yoruba. Makinde ni oun setan lati wọna abayọ sawọn ibi to ba ku si, ki aawọ le pari laarin awọn ọmọ ẹgbẹ PDP to n binu. Lori ibasepọ rẹ pẹlu gomina tẹlẹ nipinlẹ Ekiti, Ayodele Fayose, Makinde ni ko si aawọ kankan laarin oun ati agba oselu naa. Gomina Oyo ni awọn ọmọ ẹgbẹ kan lo maa n da aarin awọn asaaju ẹgbẹ ru nitori ohun ti wọn yoo ri jẹ nibẹ. Nigba to n sọrọ lori boya yoo du ipo gomina fun saa keji tabi du ipo aarẹ lọdun 2023, gomina Makinde ni ifẹ Ọlọrun ni oun ko fẹ ko sẹ lori aye oun. O ni oun sẹsẹ ba isẹ tawọn eeyan ipnlẹ Oyo gbe fun oun de idaji ni, o si di ọdun 2023 ki oun to mọ igbesẹ ti Ọlọrun fẹ ki oun gbe.	https://www.bbc.com/yoruba/afrika-59122160
politics	Rochas Okorocha: EFCC da ìbọn bolẹ̀ nílé Rochas Okorocha, wọ́n ní Ó ketí ikún sí ìpé làwọn fi ṣígun kà á mọ́lé	"Ajọ to n gbogun ti iwa ijẹkujẹ lorilẹede NAIjiria, EFCC ti fi ipa mu gomina ipinlẹ Imo tẹlẹ, Sẹnetọ Rochas Okorocha ni ile rẹ to wa nilu Abuja, olu ilu orilẹede Naijiria. Ajọ naa fipa wọ ile Sẹnetọ Rochas Okorocha lẹyin ti iro ibọn dun lakọlakọ. Bakan naa ni wọn fipa le awọn akọroyin kuro ni ile Sẹnetọ naa to tun wa lara awọn to n dije fun ipo aarẹ Naijiria labẹ aṣia ẹgbẹ oṣelu APC. Idi ti a fi gbe Okorocha tipatipa ninu ile rẹ- EFCC Ninu atẹjade ti ajọ EFCC fi soju opo Ayelujara Facebook rẹ, ajọ naa ni awọn ti n ranṣẹ pe gomina tẹlẹ naa pe ko wa yọju si awọn lẹyin to ti kọkọ sa labẹ beeli ti ajọ naa fun un nigba ti wọn kọkọ mu u, ṣugbọn wọn ni ko dahun. Ajọ EFCC sọ ọ siwaju ninu atẹjade naa pe igba meji ọtọọtọ lawọn ti gbe ẹjọ naa de iwaju adajọ nilu Abuja ṣugbọn ti wọn ko lee gbọ ẹjọ naa nitori aifarahan Sẹnetọ Rochas Okorocha nile ẹjọ. O fi kun un pe ọgbọn ọjọ oṣu karun un ni igbẹjọ naa yoo si tun waye pẹlu bi adajọ ti ṣe fi ohun silẹ pe oun ko tun ni gba sisun igbẹjọ naa siwaju mọ lọtẹ yii lo faa ti awọn fi gbe igbesẹ naa. Ajọ to n gbogun ti iwa ijẹkujẹ lorilẹede Naijiria, EFCC ti ya bo ile gomina ana ni ipinlẹ Imo, Rochas Okorocha nilu Abuja. Rochas to jẹ ọkan lara awọn oludije fun ipo aarẹ Naijiria lẹgbẹ oṣelu APC gbalejo awọn agbofinro ajọ EFCC lọjọ Iṣẹgun bi o tilẹ jẹ wi pe ko si ẹni mọ ni pato idi ti wọn fi ṣigun bo ile naa. Awọn ileeṣẹ iroyin abẹle bii iwe iroyin Punch ati ileeṣẹ mohunmaworan Channels jẹ ko di mimọ pe erongba awọn oṣiṣẹ ajọ naa ni lati lee fi panpẹ ofin gbe Rochas Okorocha lasiko ti wọn wọ ile naa. Ninu fidio kan ti o jẹyọ loju opo Twitter ileeṣẹ iroyin Channels Television, awọn oṣiṣẹ ajọ EFCC ṣu jọ si gbagede ile Sẹnetọ Okorocha. Wọn faake kọri pe o di igba ti Oloye Rochas Okorocha ba jọwọ ara rẹ ki wọn muu lọ ki awọn to lee fi agbegbe naa silẹ. Bakan naa ni wọn tun gbegi di gbogbo ọna to wọ agbegbe ile naa ti wọn si n lerileka pe ko si eyikeyi ninu mọlẹbi Okorocha ayafi ti wọn ba jọwọ rẹ fun wọn ki awọn to kuro nibẹ. Nigba to n ba awọn akọroyin sọrọ lori iṣẹlẹ naa, gomina tẹlẹ ni ipinlẹ Imo naa koro oju si igbesẹ̀ ajọ EFCC naa to si ni wọn wa ha oun mọ ile oun ni. Bakan naa lo ṣeleri pe oun ko nibi kan lati lọ, inu ile oun loun yoo si duro si titi di igba ti wọn ba fi iwe igbayọnda ofin lati mu oun han oun. ""Eyi buru jai, mi o si mọ ohun gan to n ṣẹlẹ ni pato. Nibi yii ni emi yoo wa o titi ti maa fi mọ ohun ti wọn n fẹ. Mo fẹ ri iwe igbayọnda ofin lati mu mi tabi aṣẹ ile ẹjọ."" Ni ọjọ kọkanlelọgbọn oṣu kini ni EFCC gbe ẹsun tuntun to nii ṣe pẹlu kiko biliọnu mẹta o din ọgọrun ẹgbẹrun naira, N2.9 biliọnu jẹ. EFCC fa Okorocha, ẹni to n ṣoju ẹkun iwọ oorun Imo nile aṣofin agba Naijiria, lọ siwaju ile ẹjọ giga apapọ nilu Abuja pẹlu ẹsun pe o lẹdi apopọ pẹlawọn eeyan kan ati ile iṣẹ marun un kan lati ji owo ilu ko sapo. Rochas Okorocha ti sẹ ẹsun yii to si ni kii ṣe igba akọkọ niyi ti ajọ EFCC yoo maa doju kọ oun bẹẹ. Okorocha to ni igbesẹ EFCC n lọwọ oṣelu ninu ṣalaye pe gbogbo aṣẹ ti ile ẹjọ ti pa fun wọn ni wọn n keti ikun si."	https://www.bbc.com/yoruba/afrika-61555181
politics	Sunday Igboho Ogun trip vs Fulani: Mó wá sí ìpínlẹ̀ Ogun láti lé àwọn Fulani ajínigbé dànù lórí ilẹ̀ Yorùbá	Adari egbe Miyetti Allah ni ile Yoruba, Muhammed Kabir Labar ni nkan tÍ Sunday Igboho Ṣe ní Ibarapa tún ti ṣelẹ̀ ní ìpínlẹ̀ Ogun Kabir Labar  lo so bee fun BBC Yoruba. Labar fẹsun kan Sunday Igboho pe bi o ṣe ṣẹlẹ lẹyin ti o kuro ni Igangan naa tun ti ṣẹlẹ ní Ogun. Wọn dana sun ile Seriki ni agbegbe Ijọba ibilẹ Igbowa, ni ipinlẹ Ogun. Ìjọba ìpínlẹ̀ Ogun kọ́ ló pé Sunday Igboho, ó kàn wá fúnra rẹ ni- Kọ̀míṣọ̀nná Ogun Kọsmiṣọnna fun ifitonileti ni ipinlẹ Ogun, Abdulwaheed Odusile ti ni ki awọn eeyan mẹnu kuro lori koko pe Gomina Dapo Abiodun lo ranse pe Suinday Igboho. Odusile fi atẹjade naa sita ni Abeokuta to jẹ olu ilu ipinle Ogun lẹyin ti Sunday Adeyemi wa si ipinlẹ Ogun wa kilọ iwa buruku fawon Fulani ajinigbe. Kọmiṣọnna salaye ohun to ṣẹlẹ pe, Remi Hazzan to jẹ olubadamọran fun gomina Dapo Abiodun lori ibaraenisoro ni awọn kan dori ọrọ rẹ kodo. O ni wọn yi ọrọ Hazzan ninu ifọrọwanilẹnuwo kan to ṣe ṣaaju ki Sunday Adeyemo ti ọpọ n pe ni Sunday Igboho to wa si Yewa nirọlẹ ana. Odusilẹ ni nitootọ ni Hazzan ni ijọba Dapọ Abiodun yoo fọwọsopọ pẹlu awọn ti ọrọ kan ninu ile ati ni ia lati rii pe eto aabo wa fun awọn eniyan ipinlẹ Ogun ṣugbọn ko darukọ pe Sunday Igboho ni wọn n ranṣẹ pe. O ni rioyin pe ijọba ranṣẹ pe Oloye sunday Igboho lati wa daabo bo awọn eeyan ipinlẹ Ogun jẹ irọ. Odusilẹ ni ijọba gomina Dapo Abiodun n ko gbogbo eeyan mọra, ko dẹyẹ si ẹnikẹni ati pe ko si ẹni ti ko le fọwọsowọpọ pẹlu fun idagbasoke ati eto aabo ipinlẹ Ogun. Ki lo ti kọkọ ṣẹlẹ sẹyin? Mó wá sí ìpínlẹ̀ Ogun láti lé àwọn Fulani ajínigbé dànù lórí ilẹ̀ Yorùbá- Sunday Igboho Iroyin to tẹ wa lọwọ lati ipinlẹ Ogun sọ pe gbajugbaja ajijagbara ilẹ Yoruba, Sunday Adeyemo ti ọpọ mọ si Sunday Igboho ti gunlẹ si ipinlẹ Ogun lati kọju ija sawọn janduku Fulani to n huwa ọdaran nibẹ. Ohun iroyin to tẹ wa lọwọ sọ pe aarọ ọjọ Aje, ọjọ kinini, oṣu keji ni Igboho fi ilu Ibadan silẹ lọ si ipinlẹ Ogun. ''A o ba awọn agbaagba ni Yewa ṣe ipade pọ, a si ti wa ni ilẹ Yewa bayii,'' Ọgbẹni Akinpelu ṣalaye. Fidio kan lori ayelujara ṣe afihan Igboho fun ra rẹ nibi to ti n ba awọn ọmọ ipinlẹ sọrọ ni Ilu Ọja Ọdan. ''Ipinlẹ Ogun ni mo wa bayii, mo wa gba awọn ọmọ Yoruba silẹ lọwọ awọn Fulani ajinigbe, awọn Fulani to fi ipa bawọn obinrin lopọ,'' Igboho sọrọ soke. Igboho tun ni ''a ko fẹ Fulani ajinigbe mọ lori ilẹ baba wa, o to gẹẹ bayii.'' ''O ya ẹ jẹ ki a wọ inu igbo Idua lọ bayii lati lọ pade awọn Fulani to n ji awọn Yoruba gbe. Ọkan lara awọn ọmọlẹyin Igboho, Ọgbẹni Sina Akinpẹlu to ba BBC Yoruba sọrọ ṣalaye pe Igboho atawọn ọmọlẹyin rẹ gbera lọ si ipinlẹ lati kilọ fawọn Fulani lati so ewe agbejẹ mọwọ bi bẹẹ kọ, wọn o jẹ iyan wọn niṣu. Ọgbẹni Akinpelu ṣalaye pe ko si ẹni to ranṣẹ pe Igboho atawọn ọmọlẹyin ni pato, O ni Igboho atawọn to kọwọ rin pẹlu rẹ fi ọrọ naa to awọn lọbalọba leti pe awọn n bọ wa si ipinlẹ Ogun. ''A o ba awọn agbaagba ni Yewa ṣe ipade pọ, a si ti wa ni ilẹ Yewa bayii,'' Ọgbẹni Akinpelu ṣalaye. Akinpelu sọ pe awọn yoo ranṣẹ si awọn Fulani to wa ni Yewa pe lati kilọ fun wọn pe wọn o gbọdọ na ọba alade kankan tabi fiya jẹ ọmọ Yoruba mọ, lai jẹ bẹ, wọn gbọdọ ko ẹru wọn ki wọn si ipinlẹ Ogun silẹ. ''A o mọ iye ọjọ ti a maa lo ni Yewa lori ọrọ awọn Fulani yii, gbogbo awọn ọmọ Yoruba to nifẹ si ohun ti a n ṣe lo wa lẹyin wa,'' Ọgbẹni Akinpẹlu lo sọ bẹẹ. Akinpelu fikun ọrọ rẹ pe awọn ranṣẹ si Gomina Abiodun wi pe awọn n bọ ṣugbọn gomina ko tii fesi. ''Amọ, a ko le duro ki gomina fesi kawọn ti wọn yoo fi pa awọn eeyan wa tan,'' Akinpelu ṣalaye. Ṣaaju akoko yii ni oludamọran pataki fun Gomina Abiodun ipinlẹ Ogun, Remmy Hazzan sọ pe ẹnikẹni to ba le ṣe iranwọ lori eto abo to mẹhẹ l'Ogun, ijọba yoo gbaruku tii. Hazzan ni kii ṣe Igboho nikan, ẹnikẹni to ba le wa ojutu si ipenija ti ipinlẹ Ogun ni lori eto abo ni ijọba yoo ṣe atilẹyin fun un. Laipẹ yii ni iroyin kan gbori ayelujara pa pe awọn olugbe agbegbe ijọba ibilẹ ariwa Yewa ke gbajare pe awọn sọja to tẹle awọn Fulani darandaran kan to ko ẹran jẹ oko ni Yewa fiya jẹ awọn.	https://www.bbc.com/yoruba/afrika-55889849
politics	Amotekun: Fayemi ni ikọ̀ àláàbò yìí ni yóò máa ṣe àkóso ìpínlẹ̀ kọ̀ọ̀kan	"Gomina Kayọde Fayẹmi ti ipinlẹ Ekiti, to tun jẹ alaga agbarijọpọ awọn gomina orilẹede Naijiria ṣe alaye wi pe, lojoojumọ ni a n koju ipenija wahala awọn adigunjale, darandaran ati bẹẹbẹẹ lọ ni ẹkun iwọ oorun Naijiria. O ni bo tilẹ jẹ wi pe awọn ileeṣẹ agbofinro sa ipa wọn, sibẹ, omi pọ ju ọka lọ nitori ọkan lara awọn adari ẹya Yoruba, Reuben Faṣọranti naa padanu ọmọ rẹ sinu laasigbo to n ba ilẹ Yoruba finra ọhun. Fayẹmi tẹsiwaju wi pe, eyii lo ta awọn gomina ilẹ Yoruba nidi kan lati pe ipade pajawiri lori eto aabo ilẹ Yoruba ni bii oṣu mẹfa sẹyin, abajade apero naa si ni Amọtẹkun ti wọn n ṣiṣọ loju ẹ lonii. O ni Amọtẹkun ko waye lati rọpo awọn ileeṣẹ aabo to n bẹ nilẹ tẹlẹ, ṣugbọn yoo ṣiṣẹ papọ pẹlu awọn ẹṣọ aabo to ku, ki eto naa le kẹsẹjari. O ṣe afikun ọrọ wi pe, gbogbo awọn aṣoju Amọtẹkun ni yoo maa ṣe amojuto awọn agbegbe kọọkan pẹlu oye ede ati aṣa awọn agbegbe naa. Fayẹmi ṣe alaye wi pe, Amọtẹkun ipinlẹ kọọkan ni yoo maa mojuto ipinlẹ ti wọn pin wọn si lai rekọja lọ si ipinlẹ mii, ayafi ti iṣẹlẹ pajawiri ba waye. Igbakẹji gomina Ipinlẹ Ọṣun, Gboyega Alabi to soju gomina Gboyega Oyetola nibi akanṣe eto naa ni, agbekalẹ Amọtẹkun jẹ ojuṣe awọn gomina nitori ikawọ wọn ni aabo ẹmi ati dukia awọn eeyan ilu wa. O dupẹ lọwọ ileeṣẹ ologun ati awọn agbofinro to ku, fun bi wọn ṣe ji giri si ojuṣe wọn lasiko ti ipenija eto bẹrẹ ni ẹkun iwọ oorun Naijiria. O wa parọwa si awọn aṣoju Amọtẹkun lati ṣiṣẹ wọn pẹlu otitọ inu pẹlu alaye wi pe, ijọba ipinlẹ Ọṣun ti ya ikorita Ọlajokun silẹ ni opopona maroṣẹ Gbọngan, ti yoo maa jẹ olu ileeṣẹ Amọtẹkun nipinlẹ Ọṣun. Ninu ọrọ ti ẹ, gomina ipinlẹ Ondo ti o tun jẹ alaga agbarijọpọ awọn gomina ilẹ Yoruba, Rotimi Akeredolu ni ifilọlẹ Amọtẹkun jẹ nnkan ayọ fun gbogbo awọn gomina ẹkun iwọ oorun guusu Naijiria. O ni eto aabo ilẹ Yoruba ṣe pataki si awọn gomina naa, eyi lo si ṣe atiwaye ifilọlẹ Amọtẹkun. Akeredolu ni ko si ipinlẹ kankan ti o bọriyọ lọwọ awọn ipenija eto aabo lorilẹede yii, eyii lo si mu ki awọn ọmọ orilẹede yii to n bẹ loke okun maa bẹru lati wa si ilẹ baba wọn. Gomina ipinlẹ Ondo tẹsiwaju wi pe, agbekalẹ Amọtẹkun yoo mu opin de ba wahala awọn adigunjale, darandaran ati ijinigbe. O ni awọn gomina ilẹ Oodua ko ni tẹti ninu ojuṣe wọn titi ti ipenija eto aabo yoo fi di ohun igbagbe ni ẹkun iwọ oorun guusu Naijiria, eyii lo si mu ki gbogbo awọn gomina naa fi orikori lati ṣe ifilọlẹ Amọtẹkun. Lẹyin eyi ni gomina ipinlẹ Ondo ti o tun jẹ alaga awọn gomina ilẹ Yoruba, Rotimi Akeredolu ti ṣiṣọ loju awọn ọkọ iwọde fun Amọtẹkun. O ṣe alaye wi pe alupupu bii ọgọrun mii tun wa kaakiri awọn ipinlẹ to n bẹ ni iwọoorun guusu fun iwọde Amọtẹkun. Lẹ́yin o rẹyin, eto ifilọlẹ Amotekun to yẹ ko ti bẹrẹ lati aago mẹsan aarọ, ti gberasọ bayii, tawọn eeyan jankan-jankan, to fi mọ awọn gomina mẹfẹẹfa nilẹ Yoruba, si ti de sibi eto naa. Bakan naa ni awọ̀n oriade nilẹ́ Yoruba bii Ọ́ọni tilu Ile Ifẹ, Ọba Adeyẹye Ẹnitan Ogunwusi, Olugbọn tile Igbọn ti peju sibi ayẹyẹ naa. Ninu ọrọ ikini kaabọ rẹ, olugbalejo pataki nibi ayẹyẹ ifilọlẹ ọhun, gomina Ṣeyi Makinde ti ipinlẹ Ọyọ ni, asiko ti to fun ilẹ Yooba lati dẹruba ẹru gangan funra rẹ. Makinde tẹsiwaju pe agbẹkale Amọtẹkun waye fun igbaye-gbadun ati eto aabo to nipọn fun gbogbo ọmọ Oodua.  O ni gbogbo gomina lo bura lati bọwọ fun ofin nipa ṣiṣe agbekale eto aabo ti yoo rẹsẹwalẹ fun gbogbo awọn araalu. Gomina ipinlẹ Ọyọ fikun pe akanṣe eto yii si jẹ imuṣẹ ileri ti awọn gomina ṣe lasiko iburawọle, pẹlu alaye pe inu oun dun lati jẹ olukopa ninu agbekalẹ eto ti yoo fẹ oju eto aabo ati igbayegbadun awọn eeyan ilu. O tẹsiwaju wi pe, ipinlẹ Ọyọ tun ti gba oye tuntun gẹgẹ bii ipinlẹ ti agbekalẹ eto aabo ẹlẹkunjẹkun akọkọ iru ẹ ti gbinaya. Ifilọlẹ eto aabo alajumọse ti awọn gomina ẹkun iwọ oorun guusu Naijiria se agbatẹru rẹ, ti wọn pe ni ""Amọtẹkun"" ti gbinaya bayii.Agbekalẹ naa waye lati bomirin eto aabo nilẹ Yoruba, paapaa julọ lori ikọlu awọn darandaran to n gogo lẹnu lọọlọ yii.Gomina ipinlẹ Ondo, Rotimi Akereolu ti o jẹ alaga awọn gomina ilẹ Yoruba ni ireti wa wi pe yoo ṣi'ṣọ loju eto naa, ti yoo waye lọọfisi gomina nilu Ibadan. Ireti si wa pe gomina Seyi Makinde ni yoo jẹ olugbalejo nibi ayẹyẹ naa. Akọroyin BBC Yoruba to wa nibi ifilọlẹ eto aabo naa fi to wa leti pe, aago mẹsan ni eto naa yẹ ko bẹrẹ, ti wọn si n reti awọn alejo pataki lọwọlọwọ. Awọn ẹṣọ aabo igberiko ati diẹ lara awọn alejo ti wọn fi iwe pe nikan lo wa nikalẹ, ti wọn si ti gbe awọn ọkọ isẹ ti wọn fẹ pin fun awọn osisẹ alaabo kalẹ. Bẹẹ ba gbagbe, ana Ọjọru ni ileeṣẹ aarẹ kesi awọn gomina mẹfẹẹfa to n bẹ nilẹ Yoruba lati wa wi tẹnu wọn lori agbẹkalẹ eto aabo Amọtẹkun naa, amọ titi di akoko yii, a ko tii mọ ohun ti wọn ba bọ lati ileesẹ aarẹ. Iroyin kan to n ja rainrain labẹlẹ ni wi pe, o ṣeeṣe ki ileeṣẹ aarẹ pagidina agbekalẹ eto aabo Amọtẹkun lẹkun iwọ oorun guusu Naijiria. Ohun mii ti awọn eeyan tun un sọ ni wi pe o ṣeeṣe ki ileeṣẹ aarẹ maa bẹru wi pe, ilẹ Yoruba ti fẹ ya ara wọn kuro ni Naijiria nipasẹ agbekalẹ naa. Bi isẹlẹ naa ba se n lọ, a maa mu wa fun yin."	https://www.bbc.com/yoruba/afrika-51047876
politics	2023 Election: Àwọn ajàfẹ́tọ̀ọ́ ìlú kan kórajọ láti dá ẹgbẹ́ òṣelú tuntun sílẹ̀	"Ajafẹtọ ọmọniyan, Femi Falana ti sọ pe kaka ki ewe agbọn dẹ, kokoko lo tun n le si i lọrọ awọn ẹgbẹ meji to ti n ṣejọba ilẹ Naijiria lati nnkan bi ogun ọdun sẹyin wa jẹ.Falana lo sọ ọrọ naa ninu ifọrọwerọ kan pẹlu BBC Yoruba.O ni ẹgbẹ tuntun ti oun atawọn kan gbe kalẹ, National Consultative Front, NCF, ti bẹrẹ apero lati wa ọna abayọ si iṣoro ti Naijiria n dojukọ. O ni ti wọn ba ti pari apero wọn tan, ẹgbẹ naa yoo jẹ ki awọn ara ilu mọ iyatọ to wa ninu ẹgbẹn tuntu naa atawọn ẹgbẹ to ti wa latẹyinwa.Falana tẹsiwaju pe ""Awọn ọmọ Naijiria ti ṣetan lati tẹwọgba ẹgbẹ tuntun miran ti yoo mu aye dẹrun fun wọn..""O ni ijọba to wa lode báyìí ko kọbi ara si bi awọn ọdọ ko ṣe ri iṣẹ ṣe ati bi awọn eeyan ṣe n ku iku ọwọwọ nitori oniruru aisan to wa lodeNi ti eto idibo sipo aarẹ ti yoo waye lọdun 2023, Falana sọ pe ko si ẹgbẹ tuntun ti yoo jade ti ko ni fẹ du ipo oṣelu, ṣugbọn awọn ẹgbẹ to wa lode lọwọ yii ko kọbi ara si ẹdun ọkan awọn ara ilu. Ni igbaradi fun idibo gbogboogbo ti yoo waye lọdun 2023, awọn ajafẹtọ ọmọniyan ọgbọn, awọn ọmọwe atawọn eeyan miran ti parapọ gbe ẹgbẹ oṣelu tuntunkan kalẹ. Orukọ ti wọn pe ẹgbẹ oṣelu tuntun naa ni National Consultative Front, NCF. Wo diẹ ninu awọn to wa ninu ẹgbẹ oṣelu tuntun naa: Lara awọn to wa ninu ẹgbẹ naa ni; Agbẹnusọ ile igbimọ asọju tẹle, Ghali Na'abba, igbakeji gomina banki apapọ Naijiria tẹlẹ, Obadiah Mailafia. Awọn eeyan jankan miran to tun wa nibẹ ni, agbẹjọro agba Olisa Agbakoba ati Femi Falana, ajagunfẹyinti Abubakar Umar, sẹnatọ Shehu Sani ati ọmọwe Oby Ezekwesili. Wọn ni asiko ti to ki ẹgbẹ oṣelu tuntun to ṣetan lati gbeija ara ilu dide giri lasiko yii yatọ si ẹgbẹ oṣelu APC ati PDP to n paarọ aṣọ lara awọn oloṣelu. Kini Afojusun ẹgbẹ oṣelu National Consultative Front: Afojusun ẹgbẹ naa ni lati ko awọn ọmọ sọdi lati le kan an nipa fun ijọba lati ṣe awọn ofin ti yoo ṣe anfani fun gbogbo mutumuwa. Bakan naa ni ẹgbẹ ọhun ni wọn n pe fun igbe aye rere fun ọmọ Naijiria. Wọn ni wọn tun fẹ ki atunto de ba ofin to ni ṣe pẹlu eto idibo, eyi ti wọn ni awọn oloṣelu kan ma n lo lati fi ṣe magomago lasiko idibo. Kini wọn ni ijọba Buhari ṣe? Lara awọn ọmọ ẹgbẹ naa to ba awọn akọroyin sọrọ ni ọọfiisi ẹgbẹ ọhun ni ilu Abuja bu ẹnu atẹ lu ijọba apapọ. Wọn si fẹsun kan an pe ko ṣe ojuṣe rẹ lati daabo bo awọn ọmọ Naijiria lọwọ awọn janduku, awọn adigunjale atawọn aṣẹrubalu to n da ẹmu ara ilu legbodo. Wọn tun ni asiko ti to fun awọn ọmọ Naijiria rere lati paparapọ lati gba orilẹ-ede yii silẹ lọwọ awọn adari ti ko ni ifẹ ara ilu lọkan."	https://www.bbc.com/yoruba/53263149
politics	Prince Philip: Ọkọ Ọbabìnrin Elizabeth ilẹ̀ Gẹ̀ẹ́sì ń gba ìtọ́jú lọ́wọ́ nílé ìwòsàn	Duke Edinburgh, Ọmọba Philip to jẹ ọkọ Ọbabinrin Elizabeth ilẹ Gẹẹsi ti n gba itọju lọwọ bayii nile iwosan lẹyin ti ara baba fẹ ṣe diẹ. Ọjọ Iṣẹgun ni wọn gbe Phillip to jẹ ẹni ọdun mọkandinlọgọrun de ile iwosan gẹgẹ bi aafin Buckingham ṣe ṣalaye. Atẹjade ti aafin Buckingham fi sita sọ pe ile iwosan Oba Edward VII laarin gbungbun ilu London ni wọn gbe Phillip lọ. Atẹjade naa tun sọ pe dokita lo ni ki Phillip duro nile iwosan fun itọju. Iroyin ti BBC gbọ ni pe Duke Edinburgh ti n ṣojojo fun igba diẹ, amọ ailera rẹ ko ni ṣe pẹlu arun covid-19. Ṣugbọn iroyin lati aafin Buckingham sọ pe ara Phillip ti yoo pé ẹni ọgọrun ọdun loṣu kẹfa, ọdun 2021 yii ti n balẹ. Amọ, awọn dokita ni Philip yoo lo ọjọ bi melo kan nile iwosan lati le sinmi daadaa ati pe ki awọn dokita le lanfaani lati ṣe ayẹwo rẹ finni finni. Ẹwẹ, Ọbabinrin Elizabeth ẹni ọdun mẹrinlelaadọrun si n ba iṣẹ lọ laafin Windsor Castle ni tiẹ. Koda Ọmọba Charles naa ko gbẹyin, l'Ọjọru ọsẹ yii lo ṣabẹwo si ile iwosan Queen Elizabeth ni Birmingham nibi to ti bawọn oṣiṣẹ eleto ilera at'awọn alaisan sọrọ.	https://www.bbc.com/yoruba/56108422
politics	Lagos Yoruba Nation rally: Ìwádìí wa fihàn pé kìí ṣe òkú tútú ni ọmọ tí wọ́n sọ pé a pa ní Ojota - Ọlọ́pàá Eko	"Ileeṣẹ ọlọpaa nipinlẹ Eko ti fesi si iroyin to n lọ pe ọta ibọn wọn lo pa Jumoke, ọmọ ọdun mẹrinla ni Ojota l'Eko lasiko iwọde Yoruba Nation. Ninu atẹjade to fi sita, agbẹnusọ ileeṣẹ ọlọpaa naa, Muyiwa Odejobi sọ pe ayederu iroyin patapata ni iroyin naa, ati pe o jẹ ọna lati da ibẹru ati wahala silẹ lọkan awọn eeyan rere to n gbe ni ipinlẹ Eko ati Naijiria lapapọ ni. Ọsan ọjọ Satide ni iroyin jade pe ọta ibọn ọlọpaa lo pa ọmọbinrin naa lasiko to n ko ọja sita ninu ṣọọbu iya rẹ, ni Ojota, nitosi ibi ti iwọde Yoruba Nation ti waye. Ọgbẹni Odejobi sọ pe ileeṣẹ ọlọpaa ipinlẹ Eko ko yin ọta ibọn kankan ni ibi iwọde to waye ni Ojota lonii (ọjọ kẹta, oṣu Keje). O ni ""ibi ti awọn eeyan ti ri oku naa jina si ibi ti iwọde ti waye. Lẹyin ileepo MRS to wa loju ọna to lọ si Maryland ni wọn ti ri. ""Odikeji ibi ti iwọde ti waye ni paapaa, to si jẹ pe ẹjẹ to wa lara oku naa ti gbẹ, eyi to tumọ si pe kii ṣe oku to ṣẹṣẹ ku."" Odejobi fikun ọrọ rẹ pe ayẹwo ti awọn ṣe si ara oku naa fihan pe ọgbẹ lan wa lara rẹ, to ṣeeṣe ko jẹ nkan ẹlẹnu ṣomu-ṣomu ni wọn fi gun. O ni irọ ni iroyin naa, to si jẹ igbiyanju lati da wahala silẹ. Bakan naa lo sọ pe iwadii yoo bẹrẹ ni kiakia lati mọ nkan to ṣokunfa iku ọmọdebinrin naa. O si tun rọ awọn eniyan ipinlẹ Eko, lati ma a ba igbokegbodo wọn lọ lai bẹru."	https://www.bbc.com/yoruba/57707745
politics	2022 Electoral act: Ilé aṣòfin àpapọ̀ yí òfin ìdìbò padà, wọ́n ní ààrẹ, gominà, àwọn aṣòfin àtàwọn míràn láǹfàní láti dìbò lásìkò ìbò abẹ́nú lẹ́gbẹ́ òṣèlú wọn	"Bi a ba ni eegun baba ẹni yoo jo, ti a tun fo fẹrẹ yi ohun pada pe ko ni jo mo mọ, alaagba kan kii mu ni sii. Eyi gan an lo difa fun ileegbimọ aṣofin agba Naijiria to fọwọ si atunṣe tuntun si ofin eto idibo Naijiria tọdun 2022. Wọn ṣe eyi lati lee fi aye gba awọn akanṣe aṣojudibo lẹgbẹ oṣelu kọọkan lati kopa tabi dibo lasiko ibo tabi ipade ati yan awọn oludije lẹgbẹ oṣelu koowa wọn.Wo àwọn òjé tí àwọn olóṣèlú máa fi ń jẹ àwọn ènìyàn bí ètò ìdìbò bá ti ń súnmọ́lé Eyi waye lẹyin ti awọn aṣofin agba  Naijiria naagbe igbesẹ pa-pa-pa lori abadofin atunṣe ofin naa. Lara awọn ti aba naa ba wi gẹgẹbii akanṣe aṣojudibo lẹgbẹ oṣelu ni aarẹ, igbakeji aarẹ, awọn ọmọ ileegbimọ aṣofin, gomina atawọn igbakeji wọn, awọn ọmọ ileegbimọ aṣofin ipinlẹ, awọn alaga kansu, kansilọ atawọn ọmọ igbimọamuṣẹya ẹgbẹ oṣelu gbogbo. Nigba to n gbe aba naa kalẹ, igbakeji aarẹ ileegbimọ aṣofin agba lorilẹede Naijiria, Sẹnetọ, Ovie Omo-Agege toṣe agbatẹru abadofin lori atunṣe abala kẹrinlelọgọrin ofin eto idibo Naijiria naa ṣalaye pe abala naa ko fi aye silẹ fun ikopa awọn eeyan ti a pe ni akanṣe aṣojudibo naa ninu awọn ipade idibo ẹgbẹ oṣelu gbogbo. O ni awọn aṣojudibo ti wọn dibo yan sipo nikan lo faaye gba, to si ni 'aṣiṣe aimọọmọ da leyi, ti wọn si lee wa ojuutu si nipasẹ aba to wa niwaju ile aṣofin apapọ lọwọ yii."" O fi kun un pe bi ẹka ile aṣofin mejeeji ba lee tete ṣiṣẹ lori aba naa ki aarẹ lee buwọluu ko dofin lẹyẹ o ṣọka lati fun wọn lanfani kikopa lawọn ipade ẹgbẹ oṣelu kọọkan lati yan awọn oludije fun gbogbo ipo to wa fun didu lasiko eto idibo apapọ ọdun 2023 ti yoo bẹrẹ lọjọ kejidinlogun oṣu karun un, ọdun 2022 ati lẹyin rẹ."	https://www.bbc.com/yoruba/afrika-61404404
politics	2023 elections: Àwọn lọ́balọ́ba Ekiti ní Fayemi kójú òṣùnwọ̀n láti jẹ ààrẹ Nàìjíríà lọ́dún 2023	"Ẹgbẹ lọbalọba ni ipinlẹ Ekiti ti buwọlu Gomina Kayode Fayemi fun idibo aarẹ ọdun 2023 ni orilẹede Naijiria. Awọn ọba alaye ọhun fẹnu ko nibi ipade ti wọn ṣe ni Ado-Ekiti lọjọ kẹrinlelogun oṣu keji pe Fayemi lo to gbangba sun lọyẹ lati tukọ orilẹede Najiria. Awọn ọba alaye sọ pe awọn yoo gbe igbimọ kan dide eyi ti yoo rọ Fayemi lati dije fun ipo aarẹ ninu idibo gbogbogbo ọdun 2023 ni Naijiria. Awọn lọbalọba Ekiti sọrọ yii di mimọ lẹyin ti wọn gbọrọ lẹnu ẹgbẹ kan ti akori rẹ n jẹ ""Our Belief Project"" ti Ọgbẹni Aloba Abejide ṣe agbatẹru rẹ. Ọgbẹni Abejide lo kọkọ rọ awọn ọba alaye naa lati ba gomina ipinlẹ Ekiti sọrọ pe ko kede erongba rẹ lati dupo aarẹ lọdun 2023 ni kiakia. Alaga awọn igbimọ lọbalọba ipinlẹ Ekiti, Alawe ti Ilawe-Ekiti, Ọba Adebanji Ajibade Alabi Afuntade Kinni sọ pe eeyan bi Fayemi ti ori rẹ pe ti o si ni okun lo le dari Naijiria bayii pẹlu oriṣiiriṣii iṣoro to n koju orilẹede yii bayii. ''Fayemi wa lara awọn to doju ija kọ awọn ologun lati rii pe Naijiria pada si ijọba awarawa. Bakan naa Fayemi tun ti gboye ni fasiti lori ogun, nitorinaa oun lo le wa ojutu si eto abo to mẹhẹ ni Naijiria to ba le di aarẹ lọdunm 2023, Alawe lo sọ bẹẹ. Oba Afuntade Kinni fikun ọrọ rẹ pe o ti to asiko ki ọmọbibi Ekiti naa jẹ aarẹ orilẹede Naijiria lẹyin ti wọn ti ran awọn ẹya mii lọwọlọwọ lati doke. Alawe ni Sultan ilu Sokokto Abubakar S'aad ati Gomina Nasir El-Rufai ipinlẹ Kaduna gan an ti sọ tẹlẹ pe awọn ni igbagbọ ninu Fayemi. Oba alaye naa rọ gbogbo awọn oloṣelu nipinlẹ Ekiti lati gbaruku ti Fayemi lọdun 2023."	https://www.bbc.com/yoruba/afrika-56192285
politics	Ile Arugbo Saraki: Ìjọba AbdulRazaq ti wólé aláànúú wa ní Ilorin	Awọn eeyan to jẹ awọn alatilẹyin Bukola Saraki tu itọ soke foju gba a lori bi ijọba ipinlẹ Kwara ṣe wo ilu Arugbo lulẹ laarọ Ọjọbọ niluu Ilorin. Awọn eeyan naa ti wọn ba BBC Yoruba sọrọ ṣalaye pe ijọba Gomina AbdulRahman AbdulRazaq ko laṣẹ lati wo ile ọhun nitori ọrọ ile naa wa nile ẹjọ. Amọ ijọba sọ pe ọna aitọ ni Oloye Sola Saraki fi gba ilẹ naa nigba naa nitori ko si akọsilẹ kankan to ṣafihan pe o sanwo fun ijọba. Wọn ni ijọba to wa lode nipinlẹ Kwara n fi ibi su oloore pẹlu bi o ṣe wo ile arugbo lulẹ.	https://www.bbc.com/yoruba/afrika-50969811
politics	Irọ́ lẹ pa, àwa kọ la ju àwọn ọmọ Naijiria sínú òṣì - Ẹgbẹ́ àwọn gómìnà	Awọn gomina ipinlẹ mẹrindinlogoji to wa ni Naijiria ti sọ pe iyalẹnu lo jẹ, bi minisita keji fun àtò ilu ati owo isuna, Clem Agba, ṣe fi ẹsun kan wọn pe awọn ni wọn ju Naijria sinu ìṣẹ́ àti òṣì. Oṣu to kọja ni ajọ to n ri si onka ni Naijriia, sọ pe aadoje miliọnu eeyan to jẹ akuṣẹ, lo n gbe ni Naijria. Eyi jẹ ida mẹtalelọgọta ninu ida ọgọrun gbogbo eeyan to n gbe ni Naijria. Ọjọru to kọja ni minisita naa sọ fun awọn akọroyin, niluu Abuja pe owo ti ijọba apapọ na si ẹka yiyọ awọn eeyan kuro ninu oṣi, ko so eso rere, nitori pe awọn gomina ko fọwọsowọ pọ. Ọgbẹni Agba sọ pe ‘awọn iṣẹ akanṣe nla’ ni awọn gomina sọ pe awọn n ṣe, dipo ki wọn o mu igbeaye idẹrun ba araalu to n gbe ni igberiko. Ninu atẹjade kan ti ẹgbẹ awọn gomina fi sita, wọn ni ọrọ buruku to le da wahala silẹ ni minsita sọ. Akọwe wn, Abdulrazaque Bello-Barkindo sọ pe irọ to jina si ootọ ni ọrọ naa, ti ko si lẹsẹ nilẹ rara. Wọn ni ojuṣe ijọba ni lati daabo bo ẹmi ati dukia araalu, amọ ijọba apapọ Naijiria kuna ninu eyi. “Eyi lo mu ki awọn ajinigbe, agbebọn ati awọn agbesunmọmi sọ Naijriia di papa ipaniyan, ijinigbe ni ibi gbogbo. “Nitori naa, awọn agbẹ ati oniṣowo ko raaye ṣe iṣẹ wọn daadaa, to si n yọri si airowo naa.”	https://www.bbc.com/yoruba/articles/cnd5g8ejd8zo
politics	PDP primaries list: Mọ̀ síi nípa àwọn tó máa díje dupò gómìnà lábẹ́ àsíà ẹgbẹ́ PDP lẹ́yìn tí wọ́n ti yegé nínú ìdìbò abẹ́lé	Àwọn tó díje dupò gómìnà tó borí nínú ìdìbò abẹ́lé PDP rè éSeyi Makinde ni PDP gbade fún láti díje dupò gómìnà Oyo lẹ́ẹ̀kán síi nínú ìdìbò abẹnu yìí Orukọ awọn to laluyọ lati dije du ipo gomina  ninu idibo gbogboogbo ni Naijiria labẹ ẹgbẹ oṣelu PDP ti jade lẹyin idibo abẹle ẹgbẹ oṣelu naa.Ìdí tí mo fi fi ẹgbẹ́ òṣèlú PDP sílẹ̀ - Peter Obi Kaakiri orilẹede Naijiria ni idibo naa ti waye ni Ọjọ Karundinlọgbọn, Oṣu Karun un, ọdun 2022. Awọn idibo abẹle to lamilaaka ni ti ipinlẹ Delta ati ti Rivers. Lara awon ipinle miran ti idibo abele ti waye ni ipinle Oyo, Benue, Adamawa, Delta, Kaduna, Taraba, Bauchi, Abia, Akwa Ibom ati bẹẹ bẹ̣e lọ. Ajọ eleto idibo ni Naijiria, INEC lo ṣakoso eto idibo naa ti awọn ẹṣọ alaabo naa si peju sibẹ wamuwamu. Ọjọ kẹta , Oṣu Kẹfa ni gbedeke ti Ajọ to n risi eto idibo ni NaIjiria, INEC fun awọn ẹgbẹ oṣelu lati ṣe idibo abẹle wọn. Adamawa: Gomina Umaru Fintiri to n dije dupo fun saa keji lo bori ninu eto idibo naa. Ibo 663 ninu 668 lo fi jawe olubori Oyo Gomina ipinlẹ Oyo, Seyi Makinde to n dije dupo gomina fun saa keji lo bori ninu idibo abẹle naa Ibo 1,040 ninu 668 lo fi bori Hazeem Gbolarunmi ti wọn jọ figagbaga. Benue Abẹnugan Ile Igbimọ Aṣofin, Titus Uba lo bori ninu eto idibo naa. Ibo 731 lo fi ṣajulọ fun igbakeji gomina Benue, Benson Abounu ti wọn jọ figagbaga. Enugu Ọjọgbọn Eleazar Ikonne lo bori ninu eto idibo naa. Oun ni ọga agba fasiti ipinlẹ Abia tẹlẹri. Delta Abẹnugan Ile Igbimọ Aṣofin ipinlẹ Delta, Sheriff Oborevwori lo bori  ninu eto idibo naa. Ibo 597 ninu 826 lo fi jawe olubori. Rivers Akapo ipinlẹ Rivers tẹlẹri, Fubara Siminialayi lo bori ninu eto idibo naa. Ibo 721 lo fi jawe olubori. Akwa Ibom Komisọnna fun ọrọ ilẹ ati omi tẹlẹri nipinlẹ Akwa Ibom, Pasitọ Umo Bassey Eno lo bori ninu eto idibo naa. Ibo 993 lo fi jawe olubori. Saaju ni gomina ipinlẹ Akwa Ibom ti kede rẹ gẹgẹ bi ẹni ti yo rọpo rẹ ti o ba fi ipo silẹ.	https://www.bbc.com/yoruba/afrika-61602916
politics	IPOB members released: Ìjọba Nàìjíríà tu àwọn ọmọ ìkọ IPOB mẹ́ta sílẹ lẹyìn ọdún méjì àbọ ní àhámọ́	Ijọba apapọ Naijriia ti tu awọn afurasi ọmọ ẹgbẹ ikọ ajijagbara Indigenous People of Biafra,IPOB, kan tawọn ọmọ ogun Naijiria mu lati ọdun 2020 silẹ. Ni agbegbe Imo River ni ipinlẹ Abia ni wọn ti mu wọn lọjọ Kẹtadinlọgbọn oṣu Keji 2020. Awọn taa n wi yi, Sunday Nwafor ẹni ọdun mọkandinlọgọta;Uzonwanne Ejiofor ẹni ọdun mejidinlaadọta ati Wilfred Dike ẹni ọdun mẹrindinlogoji. Ọdun meji le diẹ ni wọn fi wa ni ahamọ ọmọ ogun Naijiria ni 14 Brigade Nigerian Army Ohafia,  ipinlẹ Abia. Ẹwẹ, ajọ ajafẹtọmọniyan Amnesty International, ti fesi si itusilẹ awọn afurasi wọn yi ti wọn si ni o jẹ nkan idunnu. Ninu ọrọ ti ajọ naa fi si oju opo rẹ ni Facebook, Amnesty International sọ pe o ti pẹ tawọn ti n gbiyanju lati ri pe wọn tu wọn silẹ. ''Itusilẹ wọn yi ko ṣẹyin ipolongo ati ipe ki wọn tu wọn silẹ to fi mọ eleyi taa ṣe ni nkan bi oṣu meji sẹyin'' Amnesty International tẹsiwaju pe awọn rọ awọn alaṣẹ Naijiria lati safihan iroyin nipa awọn mii to wa ni ahamọ. Wọn fi kun pe ki wọn ri pe awọn mọlẹbi ati agbẹjọro awọn to wa ni ahamọ lanfaani lati foju kan wọn. Ijọba ko ṣalaye ohun ti o ṣokunfa itusilẹ yi bẹẹ ikọ IPOB ko ti sọ nkankan lori itusilẹ awọn wọnyi. Ikọ IPOB jẹ ikọ to n ja fun idasilẹ orileede Biafra lati yapa kuro ni Naijiria. Olori ikọ naa Nnamdi Kanu n ṣẹjọ lọwọ pẹlu ijọba apapọ lori ẹsun to da lori igbimọran lati ditẹ yẹ aga nidi ijọba.	https://www.bbc.com/yoruba/agbaye-62911544
politics	Osun Supreme: Àwọn èèyàn Ọṣun rọ Oyetọla láti jẹ́ kí àsìkò rẹ̀ tú aráàlú lára	Lẹyin idajọ ileẹjọ to ga julọ nilẹ wa pe, gomina ipinlẹ Ọṣun, Adegboyega Oyetọla ni ojulowo gomina fun ipinlẹ naa, BBC Yoruba fẹsẹ kan de ilu Ẹdẹ ati Osogbo lati gbọ ero awọn araalu nipa isẹlẹ naa. Ọpọ awọn eeyan to ba wa sọrọ nilu Ẹdẹ lo rọ gomina Oyetọla, lati mase fi oju alatako ati alaida wo awọn eeyan ilu Ẹdẹ. Bakan naa ni wọn rọ gomina, lati se atunse awọn opopona to wa nilu ọhun ti ọpọ wọn ti dẹnu kọlẹ. Awọn eeyan ipinlẹ Ọsun tun panupọ parọwa si gomina Oyetọla, lati jẹ ki igba rẹ tu awọn lara, ko ma si jẹ awọn osisẹ ọba lowo osu wọn.	https://www.bbc.com/yoruba/afrika-48883021
politics	Iléọjọ́ fòfin dé ìyọnípò Rauf Olaniyan tó jẹ́ igbákejì Seyi Makinde ní Oyo	Ile éjọ́ giga ni Ibadan ni ipinle Oyo ti dajo lori ejọ́ ti igbakeji gomina ipinle Oyo, Onimo erọ Rauf Olaniyan pe. Adajo Akintola Ladiran to gbọ́ ejọ́ naa fofin de igbesẹ́ awọn ọmọ ile igbimọ asofin ipinle Oyo ti wọn n gbero yiyọ igbakeji gomina Seyi Makinde kuro nipo leyin to fi egbẹ́ oselu PDP to gbe e wole sile. Adajo ni pe o seese ki awon ọmọ ile igbimo asofin bẹ̀rẹ̀ igbese bi o ti ye sugbon won nilo lati gbe igbese to ye labe ofin ki ofin to faaye gba eyi tabi bẹ́ẹ̀kọ́. Loni, ojoRu ni Adajo Akintola so eyi nile ejọ́ giga Court 7 to wa ni agbegbe Ring Road nilu Ibadan to je olu ilu ipinle Oyo O ni ki ohun gbogbo wa bẹ́ẹ̀ titi igbẹ́jọ́ naa yoo fi pari bi o ti ye labe ofin. Oludari eka ofin ipinle Oyo, Olabanji lo saaju awon agbejọ́ro awon omo ile igbimo Asofin Oyo nigba ti Agbejoro Afolabi Fashanu SAN saaju ikó Olaniyan. Igbakeji gomina ipinlẹ Oyo, Onimọ ẹ̀rọ Rauf Olaniyan, ti bẹ ile ẹjọ́ giga ijọba ipinlẹ naa, lati fi ofin de igbeṣẹ ti ile asofin n gbe lati yọ ọ nipo. Saaju ni aṣofin mẹrinlelogun ninu awọn mejilelọgbọn fi ẹ̀sùn marun-un kan Olaniyan. Àwọn ẹ̀sùn naa ni iwakiwa, aṣilo ipò, inakuna, fifi isẹ silẹ lai ṣe, ati afojudi. Wọn si fun ni ọjọ meje, lati dahun iwe ẹ̀sùn naa. Àwọn aṣofin sọ pe igbeṣẹ ti àwọn n gbe wa ni ibamu pẹlu ofin ọdun 2011, abala 188 rẹ. Iroyin sọ pe igbakeji gomina ti fi esi ransẹ si àwọn asofin naa lori awọn ẹ̀sùn ti wọn fi kan án, nipasẹ agbẹjọro rẹ. Ile aṣofin naa si sọ pe àwọn ti ri i gba. Ninu ifọrọwanilẹnuwo kan pẹlu ileeṣẹ redio kan n'ilu Ibadan, olori igbimọ to wa fun eto ibanisọrọ nílé aṣofin naa, Kazeem Olayanju sọ pe àwọn yoo bẹ̀rẹ̀ ijiroro lori ọrọ igbakeji gomina lọjọru. Àmọ́ ọjọ́ Iṣẹgun ni Olaniyan lọ sile ẹjọ́, pe ko fi ofin de awọn aṣofin ki wọn maa ba yọ ọ nipo. Nibi igbẹjọ naa ni Onidajọ Ladiran Akintola ti sun un si Ọjọru. Adajọ si tun paṣẹ pe ki akọwe ile ẹjọ́ fi igbẹjọ naa to olori ile aṣofin ati akọwe ile leti. Ile aṣofin bẹ̀rẹ̀ igbeṣẹ lodi si igbakeji gomina, lẹyin to kuro ninu ẹgbẹ́ oṣelu PDP to gbé wọlé, to si darapọ mọ APC lọsẹ díẹ̀ sẹ́yìn.	https://www.bbc.com/yoruba/articles/c88v3nzx9plo
politics	''Àìsí ìṣọ̀kan láàrin Afenifere kò le ṣe àkóbá ìbò fún Tinubu''	"Onimọ nipa eto oṣelu, to tun jẹ olukọ ni Fasiti Ibadan, Ọjọgbọn Dikrullahi Yagboyaju ti sọ pe nkan ayọ lo jẹ fun Bola Ahmed Tinubu, bi ẹgbẹ́ Afenifere ṣe buwọlu. Ọjọ Aiku ni eekan ẹgbẹ́ ọmọ Yoruba, Afenifere, Pa Reuben Fasoranti ati awọn agba ilẹ̀ Yoruba kan, buwọlu oludije ẹgbẹ́ oṣelu All Progressives Congress, si ipo aarẹ, Bola Tinubu. Ọjọgbọn Yagboyaju sọ pe Oríṣiríṣi itumọ to jinlẹ ni bibuwọ lu ẹni to ba n dije fun ipo oṣelu, nitori pe bi oludije ba ṣe ni alatilẹyin si, nie anfaani rẹ lati de ipo. ""Olúdíje kankan ko gbọdọ ni ọ̀tá kankan"" ninu irinajo rẹ. Ọjọgbọn Yagboyaju sọ pe bi Afenifere labẹ idari Pa Fasoranti ṣe kede atilẹyin wọn fun Tinubu, jẹ oriire fun, ati fun agbo oṣelu Naijiria. O ni ireti oun ni pe igbeṣẹ Afenifere yoo tàn de àwọn agbegbe to ku ni Naijiria, paapaa ni awọn ẹ̀yà to pọ, lati buwọlu idije Tinubu. O ni nkan ti eyi tumọ si ni pé, to ba fi di aarẹ, wọn o ni le pe e ni aarẹ ẹ̀yà kan ṣoṣo. Lori bi awọn ọmọ ẹgbẹ́ Afenifere ko se fi ẹnu kò lori oludije kan naa, Ọjọgbọn Yagboyaju sọ pe oun ko lero pe yoo ni ipa buruku lara Bola Tinubu. Ṣáájú ni agba ninu ẹgbẹ́ naa, to tun jẹ alaga ẹgbẹ́, Oloye Ayo A﻿debanjo, kede pe oludije fun ipo aarẹ lati inu ẹgbẹ́ oṣelu Labour Party, Peter Obi, ni Afenifere yàn. Koda, ko si nibi ipade ti Tinubu ṣe pẹlu awọn àgbà ẹgbẹ́ ọhún n'ilu Akure. Onimọ eto oṣelu, Ọjọgbọn Dikrullahi Yagboyaju sọ pe ẹnikẹ́ni to ba tako ikede Fasoranti, ni ẹtọ lati ṣe bẹẹ. "" Ṣugbọn nkan ti a rí ti Fasoranti ṣe, paapaa bi awọn agbaagba ilẹ Yoruba ṣe wa nibi eto naa fihan pe imọ wọn ṣọkan."""	https://www.bbc.com/yoruba/articles/cgrq4yny0vzo
politics	''Yíyan Shettima ní igbákejì mi kò níí ṣe pẹ̀lú ọ̀rọ̀ ẹ̀sìn, ìdí abájọ rèé...''	"Oludije sipo aarẹ lati inu ẹgbẹ́ oṣelu All Progressives Congress, APC, Bola Ahmed Tinubu ti salaye idi to fi yan gomina ipinlẹ Borno nígbà kan, Kashim Shettima, gẹgẹ bi igbakeji rẹ fun eto idibo ọdún 2023. Tinubu sọ ọrọ naa lasiko to ṣe ipade pẹlu awọn adari ẹgbẹ ọmọlẹyin Kristi ni Naijiria, CAN, n'ilu Abuja lọjọru. O ni yiyan Shettima ko ni nkankan ṣe pẹlu ọrọ ẹsin rara, àmọ́ o jẹ ète lati bori ìdìbò. ""Yiyan ẹlẹ́sìn Kristẹni ni kò bá rọrùn ju, àmọ́ eto oṣelu asiko yii ko gba bẹẹ. Mimu Shettima ni igbakeji mi jẹyọ lati ara èròngbà mi lati koju àwọn ipenija ti Naijiria ni."" Tinubu sọ pe Shettima ni àwọn amuyẹ adari to ni túmọ̀, iru eyi to lo nigba to fi jẹ gomina ipinlẹ Borno. O ni àwọn ipenija to n koju Naijiria ko gba fifi ọrọ ẹsin yan eeyan sipo, biko ṣe awọn to kaju ẹ. Bakan naa lo sọ fún àwọn adari CAN pe bi oun ati igbakeji rẹ, Shettima ṣe jọ jẹ Musulumi, kò nii ṣe akoba fun ohunkóhun. Ẹgbẹ CAN ṣètò ipade ati ijiroro naa lati gbọ nkan ti gbogbo àwọn olúdíje fun ipo aarẹ ni lọkan lati ṣe. Ọjọ Iṣẹgun, ọjọ́ karundinlogun, oṣu Kọkanla, ni ijiroro naa ti bẹrẹ. Ẹgbẹ oṣelu PDP ni lati igba ti oludije lẹgbẹ oṣelu APC ti gbadura fun wọn ni nkan ti bẹrẹ si ni dara fun ẹgbẹ osẹlu PDP Ninu atẹjade ti wọn fi si oju opo ikansiraẹni Twitter wọn ni ẹgbẹ oṣelu naa ti sọ. Eyi ko ṣẹyin bi Tinubu to n dije du ipo aarẹ ni ẹgbẹ oṣelu APC ṣi ọrọ sọ lasiko to n si ikede ipolongo idibo rẹ ni ilu Jos. Tinubu sọ pe ki Ọlọrun bukun fun ẹgbẹ oṣelu PDP amọ APC lọ fẹ sọ. PDP ni lati igba ti Tinubu ti gbadura naa ni ẹgbẹ oṣelu PDP ti n gba ipe ayọ ati atẹjisẹ ibanidọrẹ lati ọdọ awọn eekan ni ẹgbẹ oṣelu APC. Wọn ni igbagbọ awọn ni pe Ọlọrun gba ẹnu Tinubu lati ṣọ aṣẹ ayọ si ẹgbẹ oṣelu naa lati tukọ orilẹede Niajiria. Ẹgbẹ oṣelu PDP ni igbagbọ awọn nipe Tinubu ko kunjuwọn lati tukọ orilẹede Naijiria lo ṣe n ṣi ọrọ sọ. Wọn ni ẹsun gbigbe oogun oloro ti wọn fi kan an, ti wọn ko ri ọrọ sọ si, to fi mọ aisi ẹkunrẹrẹ iroyin nipa ọjọ ori, oruk̀ọ rẹ ati ibi to ti ṣẹ wa fihan pe, ipọ aarẹ ko tọsi Tinubu. Wọn ni olootọ eniyan ni ipo naa yẹ fun ti yoo si ṣe atunṣe si eto ẹkọ, ọrọ aje, igbanisiṣẹ ati eto aabọ to dẹnukọlẹ ni Naijiria. Ẹgbẹ oṣelu PDP ni ti wọn ba dibo fun Tinubu, iwa jẹgudujẹra to n waye ni ijọba aarẹ Buhari yoo tẹsiwaju, ti yoo si buru ju ti tẹlẹ lọ. Bakan naa ni wọn kesi Tinubu ko tọrọ aforiji lọwọ awọn ọmọ Naijiria ko si kọ iwe fi ipo silẹ. Amọ Tinubu ati ẹgbẹ osẹlu APC ko i tii fesi si ọrọ ti ẹgbẹ oṣelu PDP fi lede naa. E﻿to ipolongo ẹgbẹ oṣelu All Progressives Congress, APC  ti gbera sọ ni ilu Jos to jẹ olu ilu Plateau. Ọ﻿̀pọlọpọ ero lo kun papa iṣere naa fọfọ ti wọn si n pariwo ẹgbẹ APC ati orukọ Tinubu ati Shettima. S﻿ugbon lẹyin ti oludije sipo aarẹ labẹ ẹgbẹ oṣelu naa gba gbohungbohun lati sọtọ lo ba awọn ero ibẹ sọrọ akin pe Naijiri aṣi maa dara sii. B﻿akan naa ni Bola Tinubu gbadura pe ki Olorun bukun fun Naijiria lẹẹmeji ko to dabi pe o wa ṣẹṣi sọ pe ki Olorun bukun fun ẹgbẹ oṣelu alatako rẹ, PDP nibi to si ti sare yi ọrọ rẹ pada pe ki Olorun bukun fun ẹgbẹ oṣelu rẹ iyẹn APC. E﻿yi lo si ti n fa awuyewuye lori ayelujara bayii Nṣe ni eto abao gbopọn dọindọin ni ilu Jos tii ṣe olu ilu ipinlẹ Plateau ni Naijiria. Loni ọjọ Iṣẹgun pẹlu bi ikọ oludije ẹgbẹ oṣelu APC, Bọla Tinubu atawọn eekan ẹgbẹ oṣelu naa ṣe fẹ lọ ṣe ifilọlẹ ipolongo ibo fun aarẹ nibẹ. Ọpọ awọn ololufẹ ẹgbẹ oṣelu APC lo ti kun papa iṣire Rwang Pam nilu Jos ni kutukutu owurọ. Lati kopa ninu eto naa ti wọn si n reti ifarahan Ahmed Bọla Tinubu ati igbakeji rẹ Kashim Shettima lati wa ṣide ipolongo wọn. Nṣe lawọn ọmọ ogun ti wọn di ihamọra ogun, awọn ọlọpaa atawọn oṣiṣẹ agbofinro abo ẹni labo ilu ti lu agbegbe naa pa lati rii pe abo to peye wa nibi eto naa. Aarẹ Muhammadu Buhari lo lewaju awọn eekan ẹgbẹ oṣelu APC nibi ayẹyẹ naa. Lara awọn to ti gunlẹ sibi eto naa ni Oludije fun ipo aarẹ lẹgbẹ oṣelu APC, Bọla Tinubu pẹlu igbakeji rẹ, Kashim Shettima. Alaga ẹgbẹ oṣelu APC, Abdullahi Adamu, gominia ipinlẹ Plateau to tun jẹ oludari agba fun igbimọ ipolongo ẹgbẹ oṣelu APC, Simon Lalong. Tinubu n lepa ipo aarẹ Naijiria ni ifẹgbẹkẹgbẹ pẹlu Abubakar Atiku (PDP), Peter Obi (LP) ati Kwankwaso (NNPP)"	https://www.bbc.com/yoruba/articles/c7201lx3rrgo
politics	Mà á ri dájú pé gbogbo ètò ìdìbò 2023 kẹ́sẹjárí – Buhari	Ààrẹ Muhammadu Buhari ti ní ọdún tó ṣe pàtàkì sí ìgbésí ayé àwọn ọmọ Nàìjíríà nítorí ọdún yìí ni ìjọba tuntun yóò tún gba ipò àti àkóso láti tún tukọ̀ Nàìjíríà fún ọdún mẹ́rin mìíràn. Nínú ọ̀rọ̀ ìkíni kú ọdún tuntun tí a wọ̀ lónìí ni ààrẹ Buhari tún sọ àrídájú rẹ̀ pé òun máa ṣe àrídájú rẹ̀ pé ètò ìdìbò tó máa wáyé máa jẹ́ èyí tá gbé oúnjẹ fẹ́gbẹ́ gba àwo bọ̀. Buhari ní ètò ìdìbò náà kò ní ní kọ́nú-n-kọ́họ nínú rárá nítorí òun kò ní fi àyè gba ṣíṣe èrú ìbò ní gbogbo ààyè. Bákan náà ló fi kun pé àwọn ọmọ Nàìjíríà gbọ́dọ̀ sa ipá wọn láti ri dájú pé ètò ìdìbò náà lọ ní ìrọwọ́rọsẹ̀ kì wọ́n sì yàgò fún àwọn ìwà tó le mú ètò ìdìbò náà ní ẹja ń bákàn nínú. Ààrẹ tún rọ àwọn ènìyàn láti fọwọ́sowọ́pọ̀ pẹ̀lú àwọn ẹ̀ṣọ́ aláàbò láti lè ri dájú pé ètò ìdìbò náà kẹ́sẹjárí. Aarẹ Muhammadu Buhari ni gbogbo agbara oun loun saa lati ṣe dada fun orilẹede Naijiria, to oun si n gba ladura pe ẹni ti yoo gba ipo lọwọ rẹ ṣe dada julọ. Buhari sọ eleyi ninu atẹjade to fi ki awọn ọmọ orilẹede Naijiria ku orire ọdun tuntun, to si gba adura fun ilọsiwaju orilẹede naa. Aarẹ ni oun tẹwọgba oriyin ati ebu ti awọn ọmọ Naijiria fi ransẹ si oun sugbọn gbogbo agbara oun ni oun saa lati ṣe dada fun orilẹede Naijiria, “Gbogbo oriyin ati ebu tin ni mo tẹwọgba sugbọn mo fẹ ki gbogbo ọmọ Naijiria mọ pe mo saa gbogbo agbara mi lati sin orilẹede Naijiria, ti mo si gba ladura pe ẹni ti yoo gba ipo aarẹ lọwọ mi ko ṣe dada jumilọ. “Ko si gbe orilẹede yii de ilẹ ileri rẹ, eyi ti yoo mu orilẹede Naijiria wa lara awọn orilẹede to n lewaju ni agbaye.” Bakan naa ni Buhari rọ awọn ọmọ Naijiria lati ma sọ arawọn di ohun ija fun awọn oloṣelu lati lo fi eto alafia ru, Aarẹ ni o ṣe dandan ki gbogbo ọmọ ilẹ yii kopa ninu eto idibo, ki wọn si ri pe idibo ọhun waye lai si rogbodoyan kankan . “Gẹgẹ bii ọmọ Naijiria , a gbọdọ ri daju pe a kopa ninu eto idibo to n bọ, ki a si ri pe o lọ ni irọwọrọsẹ, ti a ko si gbọdọ bawọn  kopa ninu rogbodiyan kankan to da idibo ru lọdun to n bọ.” “A ko gbọdọ jẹ ki awọn oloṣelu kan lowa fi da eto idibo ru lọdun to n bọ. Ti ijọba yoo si ri pe irufẹ isẹlẹ naa ko waye rara. Aarẹ wa fi da awọn ọmọ Naijiria loju pe oun yoo ri pe ajọ eto idibo ṣe isẹ takuntakun nini eto idibo to n bọ.	https://www.bbc.com/yoruba/articles/c28zg981ez0o
politics	Seyi Makinde: Tí aráàlú bá kọ̀ mí bíi gómìnà, ẹ̀rù kò bà mí láti fipò sílẹ̀	"Gomina ipinlẹ Oyo, Onimọ ẹrọ Seyi Makinde ti kede pe ko le tu iru kan lara oun, ti oun ba kuna lati bori ibo fun saa keji. Makinde lo ti kuna fun igba mẹta ọtọọtọ to tiraka lati di ibo gomina ipinlẹ Oyo  eyi to waye lọdun 2007, 2011 ati 2015. Gomina Makinde lo sisọ loju ọrọ yii nibi ipade awọn alẹnulọrọ lori eto aabo ilẹ Yoruba to waye ni gbọngan Mapo nilu Ibadan lọjọru. O tun fikun pe oun setan lati kuro lori aleefa tawọn araalu ba ni ki oun maa lọ, ru ko si ba oun lati fi ipo gomina silẹ. ""Ti awọn eeyan ipinlẹ Oyo ba ni ki n kuro ni ọọfisi gẹgẹ bii gomina ipinlẹ Oyo, n ko ni ro ni ẹẹmeji, ki n to kuro nitori ojoojumọ ni mo n gbe baagi mi lọ si ọọfisi lati ile."" Bakan naa ni gomina Makinde ni oun ko ni baba isalẹ ninu oselu, Ọlọrun si lo sọ oun di gomina, kii se ẹda alaaye kankan. ""Ọlọrun nikan ni mo bẹru, n ko bẹru ẹda alaaye kankan, ko si si bi ẹda kan se ni agbara to, emi ko le e bẹru rẹ. Mo dije fun ipo gomina lọdun 2007,2011 ati 2015, ti mo si ja kulẹ amọ nigba ti Ọlọrun ni akoko to lati sọ mi di gomina, o gbe mi de ipo naa."" Makinde ni oun ko ni abẹrẹ ni ọọfisi ti oun le boju wo lẹyin, ti ilọ ba ti ya, oun ti setan."" O fikun pe ijọba oun ti n pese aabo to peye lati daabo bo ẹmi ati dukia, ti ijọba oun yoo si tun se amulo awọn ara ita lẹka eto aabo rẹ. ""Nitori ipo ti mo wa, awọn ohun ti mo n ri, ẹyin ko le ri i, mo si n seleri pe ma maa se ipinnu nibamu pẹlu ifẹ araalu ni."" O wa sisọ loju rẹ pe nibi ipade eto aabo to kọja, oun da aawọ silẹ nitori pe eto aabo to mẹhẹ ti kọja ka maa fi ẹnu pa a lasan. O ni awọn eeyan ti ko ba si lara awọn osisẹ ikọ alaabo Amotekun le lọ di ara ikọ ọdẹ ibilẹ Soludero tabi Fijilante gẹgẹ bi ara ọna lati fi ara wọn silẹ fun isẹ aabo ilu. Saaju la ti sọ fun yin pe awọn eeyan meji ọtọọtọ ni awọn agbebọn ji gbe l'ọjọ Aje ni ibudo ti wọn ti n fọ okuta kan to n bẹ nilu Ibadan. Ọkan ninu awọn eeyan meji naa jẹ oṣiṣẹ ileeṣẹ abanikọle, RCC ti ẹnikeji si jẹ oṣiṣẹ ile ifowopamọ Polaris. Ijinigbe naa ṣẹlẹ lasiko ti awọn agbebọn yawọ ibudo ti wọn ti n fọ okuta(Binu Quarry) to n bẹ ni ilu Dalli lopopona Ibadan si Ijẹbu-Ode lati gbe awọn eeyan meji naa. Iroyin fi idi ẹ mulẹ wi pe wọn ti fi ọrọ naa to awọn ọlọpaa agbegbe Idi Ayunrẹ leti nilu Ibadan. Ijinigbe yii waye lẹyin oṣu diẹ ti awọn agbebọn yawọ ibudo ti wọn ti n fọ okuta kan ni agbegbe ijọba ibilẹ Akinyẹle, ti wọn si ji awọn oṣiṣẹ kan gbe lọ. Alukoro ajọ ọlọpaa nipinlẹ Ọyọ, Arakunrin Olugbenga Fadeyi fi idi iṣẹlẹ naa mulẹ. L'ọjọ Iṣẹgun ni Fadeyi ṣe alaye wi pe ileeṣẹ ọlọpaa ti n sa gbogbo ipa lati ri i daju wi pe awọn eeyan naa gba ominira."	https://www.bbc.com/yoruba/afrika-56418156
politics	Tinubu visits Kaduna: Ìkọlù sí gbogbo wa ni ìkọlù Kaduna yìì; máà fún àwọn tó farapa ní N50M	"""Ẹni to ba ni Asiwaju n lọ si ilẹ Hausa lemọ lemọ lati le fa oju wọn mọra pẹlu owo tori idibo ọdun 2023, ko wii 're rara"". Agbẹnusọ fun Oloye Tinubu, Ọgbẹni Tunde Rahman ni kii ṣe akọkọ Asiwaju lati ṣe iru nkan bayii. ""Igba ti awọn agbebọn kọ lu wọn ni Zamfara, Katsina ati Niger, ẹ o rii pe wọn lọ sibẹ lati bẹ wọn wo ti wọn si ṣeranwọ owo fun wọn"". Bakan naa, o ni ni ipinlẹ Eko nigba ti wọn gbe igbimọ kan kalẹ fun iranwọ fun awọn eeyan, Asiwaju n dide sii.  Ọlọ́run Tinubu kìí ṣé Ọlọ́run témi torínáà mi o ní gbè lẹyìn rẹ̀ ní 2023- Ojudu Ìdìbò 2023: Àwọn ìpèníjà tí Bola Tinubu yóò kojú nínú ìrìnàjò rẹ̀ nìyí Tinubu hùwà ọdàlẹ̀, Ọlọ́run kó sì ní gbà fún un lórí èròngbà rẹ̀ - Ohanaeze Ndigbo Bí Tinubu bá fi lè di Ààrẹ, máa kúrò ní Nàìjíríà - Bode George O mẹnu ba awọn to farapa nibi ikọlu Lekki toll gate nigba ifẹhonuhan EndSARS pe torii rẹ naa ni ijọba ipinlẹ Eko ṣe gbe igbesẹ lori rẹ kanmọ kanmọ ti wọn si n ṣeranwọ fawọn eeyan. O ni Asiwaju sọ nigba to lọ si Kaduna wipe ti nkan ba kọlu ẹnikan, gbogbo eeyan lo kọlu. Tunde tun mẹnu ba eto iranwọ kan ti Tinubu tun l ṣe ni ile ẹkọ giga kan ni Eko, LASU nibi ti wọn ti n kọ awọn ni eto adari. Awọn eeyan mii n sọ pe owo ori awọn ara ilu Eko ni Tinubu fi n ṣe ara rindin to si n fọn kiri gbogbo ibi to ti lọ n ṣe iranwọ kiri. Ẹwẹ, agbẹnusọ rẹ jẹ ko di mimọ nipa mimu itan Tinubu wa fun awọn eeyan pe ko to tilẹ wọ inu oṣelu rara ni Asiwaju ti jẹ bọrọkini ọlọrọ. ""Asiwaju kii ṣe akuṣẹ eniyan, bo tilẹ jẹ pe awọn alatako yoo sọ nkan to ba wu wọn, ohun ti mo mọ ni pe ko to de inu oṣelu ni owo ati ọrọ rẹ ti n ṣan bii omi"". 'Ayo Fayose tó gbangba sùn lọ́yẹ́ láti jẹ Ààrẹ orilẹede Naijiria' Èmi ""Osokomole"" fúnra mi, mo ṣetán láti díje dupò Ààrẹ ní 2023 - Ayo Fayose Eekan ẹgbẹ oṣelu All progressives Congress to tun jẹ ọkan lara awọn to fẹ gbe apoti ibo aarẹ lọdun 2023, Asiwaju Bola Tinubu ti lọ ṣe ibẹwo si ilu Kaduna lori ikọlu si ọkọ Reluwe to ṣẹlẹ laipẹ. Bakan naa ni Tinubu kede pe oun yoo ṣe agbekalẹ Aadọta Miliọnu Naira fun awọ n to fara gba ninu ikọlu naa. Ọgbẹni Tinubu kọwọ rin pẹlu Gomina ipinlẹ borno tẹlẹ, Sẹnetọ Kashim Shettima to jẹ pe ile rẹ ni gomina Nasir El-Rufai ti wa gbalejo Tinubu. Awọn mii to kọwọ rin pẹlu Asiwaju lọ si ilu Kaduna ni adari ile igbimọ aṣoju-ṣofin tẹlẹ, Yakubu Dogara ati Sẹnetọ Abu Ibrahim. Iṣẹlẹ yii fọwọ kan gbogbo araalu lọkan Ọgbẹni Bola Tinubu ṣapejuwe ikọlu Reluwee na gẹgẹ bii eyi to de ba gbogbogbo ni Naijria. Gẹgẹ bo ṣe sọ ọ, gbogbo eeyan lo yẹ ko ni imọlara ikọlu to waye ni Kaduna yii to ti mu ẹmi ọpọ eniyan lọ ati dukia lọ. O tun mẹnu ba a pe ""wọn ko ni faaye gba ipaniyan latọwọ awọn agbebọn mọ"". Tinubu wa rọ gomina El-Rufai pe ko ma jẹ ki iṣẹlẹ aburu ba daadaa rẹ jẹ ninu didari ipinlẹ rẹ. Bakan naa lo rọ awọn ọmọ Naijiria lati ṣatilẹyin fun ijọba ipinlẹ Kaduna ninu yiyanju ipenija ti awọn agbebọn n da silẹ kaakiri. Ni idahun, Gomina El-Rufai dupẹ lọwọ Tinubu pe o wa fara jọ awọn ara ipinlẹ Kaduna lori ikọlu ọhun eyi to mu ki ayẹyẹ ọjọ ibi aadọrin ọdun oloye Tinubu lati bu ọla fun awọn to ba iṣẹlẹ naa lọ. El-Rufai tun sọ fun un pe oun ti gbọ nipa erongba Tinubu lati du ipo Aarẹ, o ni ""agbede meji ọna ni Naijiria wa bayii ti wọn si gbudọ ṣe ipinu to le lati yan awọn adari to yẹ"". Èmi ""Osokomole"" fúnra mi, mo ṣetán láti díje dupò Ààrẹ ní 2023 - Ayo Fayose Ẹ wo ohun tó mú ọkùnrin ẹni ọdún 67 fẹ́ kó sí ''lagoon'' l'Eko l'ọ́jọ́ ìbí rẹ̀"	https://www.bbc.com/yoruba/afrika-61006681
politics	2023 election date: INEC kéde ọjọ́ tí ìdìbò sípò Ààrẹ, gómìnà àti ilé aṣòfin ọdún 2023 yóò wáyé	Ajọ to n ri si eto idibo ni Naijiria, INEC, ti kede awọn ọjọ ti idibo gbogbogbo ọdun 2023 yoo waye. Alaga ajọ naa, Ọjọgbọn Mahmood Yakubu lo kede awọn ọjọ naa nibi ipade awọn akọroyin kan niluu Abuja. Gẹgẹ bii ohun to sọ, idibo sipo Aarẹ ati idibo sipo ile igbimọ aṣofin agba yoo waye lọjọ Abamẹta, ọjọ karundinlọgbọn, oṣu Keji, ọdun 2023. Nigba ti idibo sipo gomina ati ile igbimọ aṣofin ipinlẹ yoo waye lọjọ kọkanla, oṣu Kẹta, ọdun 2023 kan naa. Yakubu sọ pe awọn ọjọ tuntun naa wa ni ibamu pẹlu ofin eto idibo ni Naijiria to sọ pe awọn gbọdọ kede ọjọ idibo laarin ọtalenigba ọjọ (260) ṣaaju ọjọ idibo naa. O fikun pe awọn yoo kede bi eto idibo naa yoo ṣe waye laipẹ. Ninu atẹjade ti INEC fi ṣọwọ si awọn akọroyin lọjọ Abamẹta, INEC ni gbogbo ẹgbẹ oṣelu ti yoo ba kopa ninu eto idibo naa gbọdọ ti ṣe eto idibo abẹnu wọn, ki wọn si ti yanju gbogbo aawọ to ba ṣẹyọ larin ọjọ kẹrin, oṣu Kẹrin, si ọjọ kẹta, oṣu Kẹfa, ọdun 2022. Ọjọ ti iforukọsilẹ oludije sipo Aarẹ ati ile igbimọ aṣofin yoo wa sopin jẹ laarin ọjọ kẹwaa, oṣu Kẹfa, si ọjọ kẹtadinlogun, oṣu Kẹfa kan naa ninu ọdun 2022. Bẹẹ naa ni ti awọn to n dije du ipo gomina yoo wa laarin ọjọ kinni, oṣu Keje, si ọjọ karundinlogun, oṣu Keje, ọdun 2022.	https://www.bbc.com/yoruba/60539094
politics	Ọmọlúàbí ni Tinubu jẹ́ sí mi àmọ́ ń kò fẹ́ kó dépò ààrẹ lọ́nà èrú- Adebanjo	Nibayi ti eto ipolongo ibo aarẹ ti bẹrẹ nigbaradi feto idibo gbogbo gboo to n bọ ni Naijiria, oniruru awuyewuye lo n lọ kaakiri. Bẹẹ ba gbagbe, laipẹ yii ni asaaju ẹgbẹ Afenifere, Alagba Ayo Adebanjo kede pe ẹyin oludije sipo aarẹ fẹgbẹ oselu Labour, Peter Obi ni oun to si. Bakan naa lo ni oun ko ni se atilẹyin fawọn oludije aarẹ fun ẹgbẹ oselu PDP ati APC, eyiun Atiku Abubakar ati Bola Tinubu. Idi ree ti BBC Yoruba se kan si asaaju ẹgbẹ Afenifere, Alagba Ayo Adebanjo lati se afọmọ ohun to ri, to fi yan oludije aarẹ kan nipọsin. Nigba to n ba BBC Yoruba sọrọ, alagba Ayo Adebanjo ni kii se pe oun ko fẹran oludije sipo aarẹ fẹgbẹ oselu APC, Asiwaju Bola Ahmed Tinubu. Amọ o ni kii se ilan aoselu ti oun gbe le Tinubu lọwọ lo n se. “Tinubu ko duro ki mi ri, o maa n tẹ ki mi ni, bẹẹ ni Uncle lo n pe mi. Amọ kii se ilana oselu ti mo gbe le lọwọ lo n se, emi ati Tinubu gan sun mọra ju awọn alatilẹyin rẹ to n bu mi lọ. Bi Tinubu ba si di aarẹ lonii, maa jẹ anfaani rẹ ju awọn alatilẹyin rẹ gan lọ. Amọ ọna eru ni n ko fẹ ko gba di aarẹ.” Alagba Adebanjo tẹsiwaju pe o ti wa ni akọsilẹ ninu ofin Naijiria pe gbogbo ipo to ba da awọn ẹya to wa ni Naijiria papọ, a gbọdọ maa pin dgba-dọgba ni. O ni ofin Naijiria lo ni ipin ti ẹya kan ko gbọdọ ju ti ekeji l eyi to mu ka ni ofin ’Federal Character’, tii se ilana bu u re, la a re, ikan ko gbọdọ ju omii l. Adebanjo tẹsiwaju pe idi ree ta se ni ilana ’Rotation’ eyiun pinpin nnkan kaakiri. Eyi si lo ni o mu ki awọn ologun wa yan Yoruba lati di aarẹ lẹyin ti wọn da ibo aarẹ to gbe MKO Abiola wọle nu lọdun 1993. Adebanjo ni ni awọn ẹya to wa lapa ariwa Naijiria lo ti dari orilẹede yii, bakan naa ni ẹya Yoruba ati awọn eeyan ẹkun aarin gbugbun lati guusu Naijiria ti se aarẹ saaju. O ni kii se awọn ẹya to ti jẹ aarẹ saaju yii lo tun yẹ ka to si lẹyin, to si wa n beere pe ẹya Igbo n kọ? “Ẹyin wọn ni awa Afenifere duro si, a dẹ n fẹ ominira ẹ̀tọ́ ati ètò fun Naijiria. Ẹyin ki ipo aarẹ lọ sọdọ ẹya Igbo ni awa duro si, se ibo ko wa lati South East ni? Nigba to n woye lori ijijagbara fun orilẹede Yoruba ta mọ si Yoruba Nation, Adebanjọ ni ko si ẹnikẹni to le jade pe awọn n ja fun ilẹ Yoruba ju Afenifere lọ. Bakan naa lo ni ko si ẹni kankan to wa ni aye yii, to le ni oun n ja fun ifẹ Yoruba ju oun Ayo Adebanjo lọ. O wa fi ọwọ sọya pe oun ko se ounkohun tako ipe fun Yoruba Nation nitori awọn ọmọ oun lo n lewaju ipe naa. “Awọn ti oju n kan pe ti wọn ko ba se Naijiria ni ẹtọ ati ofin, yoo dara ka kuku yapa lo n pe fun Yoruba Nation. Awọn ologun lo gbe iwe ofin irẹjẹ le wa lọwọ, kii se ofin ti Awolowo, Azikiwe ati Balewa fọwọsi la n lo lasiko yii. Idi ree ta se duro lori sise agbeyẹwo ofin ilẹ wa nibi ta ti se agbekalẹ ilana atunto tun orilẹede yii. Mo si ti sọ fun Buhari pe to ba jẹ pe lootọ lo nif orilẹede Naijiria, yoo gba ka se atunto orilẹede yii. Sunday Igboho ati IPOB yoo dakẹ, bijọba ba se atunto Naijiria’ Alagba Adebanjo tẹsiwaju pe ẹya to wa lapa ariwa nikan lo n gba awọn ipo nla nla to wa ni Naijiria. Bakan naa lo tun koro oju si bi ijọba apapọ se n pariwo pe abẹ akoso awọn gomina ni ipese eto aabo nipinlẹ koowa wọn wa. Amọ o ni o se ni laanu pe awọn ohun ija ti wọn yoo lo lati pese aabo naa wa lọdọ ijọba apapọ, ti ko si fun awọn ipinlẹ lati lo wọn. O ni yoo dara ki Naijiria si wa papọ gẹgẹ bi orilẹede kan amọ ko seese ka wa papọ lori irẹjẹ. Nigba to n sọrọ lori ominira Naijiria, Adebanjo ni kaka ko san lara iya ajẹ ni ọrọ wa, se la kan n fi ọmọ wa bi obinrin, ti ẹyẹ wa n yi lu ẹyẹ. O ni se ni ohun gbogbo kan n buru si ni Naijiria, to si buru jai pupọ labẹ isejọba aarẹ Muhammadu Buhari.	https://www.bbc.com/yoruba/articles/czv4012vxe5o
politics	Kí ló fa awuyewuye láàrín Adeleke àti Oyetola lórí ìṣákọ́lẹ̀ ìwakùsà l’Osun?	Ko da bii pe ọrọ awuyewuye to n waye laarin gomina Ademola Adeleke ati Adegboyega Oyetọla to jẹ ṣaaju rẹ, tii mura ati sinmi bayii. Idi ni pe gomina Adeleke tun ti de pẹlu awọn ẹsun aṣemaṣe tuntun to ni ijọba ana ni ipinlẹ Ọṣun labẹ Adegboyega Oyetọla hu. Lọtẹ yii lori iwakusa ni gomina Adeleke n pariwo le lori. Gomina Adeleke fi ẹsun kan iṣejọba APC to kọja ni ipinlẹ Ọṣun pe gbogbo ọdun ti wọn lo nipo, awọn ileeṣẹ awakusa ni ipinlẹ naa ko san kọbọ to yọ sinu aṣuwọn ijọba ipinlẹ naa. Gomina Adeleke sọrọ yii lasiko to fi n ṣe agbekalẹ igbimọ kan lori iwakusa nipinlẹ naa. O wa ṣeleri pe gbogbo owo ti awọn agbefọba lẹka iwakusa, amojuto igbo ọba atawọn ẹka miran yẹ ki wọn san fun ijọba, loun yoo gba pada patapata. Gomina Adeleke tẹnumọ ọrọ ileeṣẹ awakusa goolu kan, ti o ni ko tii san kọbọ si apo ijọba ipinlẹ Ọṣun lati nnkan bii ọdun marundinlọgbọn to ti n wa goolu ni ipinlẹ naa. O ni nipa ilana ofin, o yẹ ki ida mẹtala gbogbo owo ori goolu tabi ohun alumọni ilẹ kankan ti ẹnikẹni ba wa ni ipinlẹ Ọṣun, maa wọle si apo ijọba ipinlẹ naa. “Titi di bi a ṣe n sọrọ yii, ko si akọsilẹ owo kankan ti ileeṣẹ Sẹgilọla atawọn ileeṣẹ̀ awakusa miran san si apo ijọba ipinlẹ Ọṣun. Iṣejọba mi yoo gba gbogbo owo ti awọn ileeṣẹ to n wa kusa goolu nipinlẹ Ọṣun ba jẹ wa.” O fi kun un pe gbogbo awọn ileeṣẹ awakusa to n ba ilẹ ati ayika ipinlẹ naa jẹ ni yoo bẹrẹ si ni sanwo ẹtọ gba mabinu fun ṣiṣe afọmọ awọn odo ti wọn n fọ awọn idọti kusa wọn si. O ni odo Oṣun ti di orisun aisan fun awọn eeyan ipinlẹ naa nipasẹ awọn kusa ti wọn n fọ sinu rẹ lai jẹ pe wọn gbe igbesẹ kankan lati yanju rẹ. Ṣe wọn ni bi eeyan ba fi eti gbọ eebu ara rẹ ti ko fesi, ẹru ija lo n ba irufẹ ẹni bẹẹ. Eyi lo mu ki ẹgbẹ oṣelu APC nipinlẹ Osun se fesi si awọn ẹsun ti gomina Adeleke fi kan isejọba to kogba wọle. APC sọ lasọye pe aini imọ ati oye to kuna nipa eto iṣejọba lo n da gomina Adeleke laamu. Ninu atẹjade kan ti adele alaga ẹgbẹ APC nipinlẹ Ọṣun, Sooko Tajudeen Lawal fọwọ si ni eyi ti jẹyọ. APC sọ pe ijọba apapọ lawọn ileeṣẹ awakusa maa n san iṣakọlẹ ida mẹtala ninu ọgọrun, 13% derivation, fun eyi ti gomina n sọrọ pe wọn ko jẹ. “Awọn awakusa yii n san iṣakọlẹ to wa laarin ida mẹta si ida marun un lori iwọn goolu kọọkan tabi ohun alumọni ti wọn ba wa lori ilẹ ipinlẹ Osun fun ijọba apapọ. Idi ni pe ijọba apapọ lo lagbara lori iwakusa” Ẹgbẹ naa ni ninu owo yii ni ijọba apapọ yoo ti wa san ida mẹtala ninu ọgọrun owo iṣakọlẹ fun ijọba ipinlẹ naa. APC ni ileeṣẹ iwakusa goolu naa ko tilẹ tii lo ọdun marundinlọgbọn ni ipinlẹ Osun. O fikun pe lọwọ yii, ijọba fun ileesẹ naa lanfani ati sinmi owo ori sisan fun ọdun mẹta. APC ni eyi tumọ si pe ileeṣẹ naa ko tilẹ san owo iṣakọlẹ tabi owo ori kankan lasiko ti Oyetọla fi wa nipo gẹgẹ bi gomina.	https://www.bbc.com/yoruba/articles/c723y456xgyo
politics	Mó padánù ipò gómìnà nítorí ẹgbẹ́ òṣèlú márùn-ún parapọ̀ làti kojú APC lọ́dún 2019 ni ṣùgbọ́n....- Adelabu	Oludije sipo Gomina labẹ asia ẹgbẹ oṣelu Accord Party ni ipinlẹ Oyo, Adebayo Adelabu ti sọrọ lori ibo 2019. O ni pe ibo ti oun kojọ lọdun 2019 labẹ asia ẹgbẹ oṣelu All Progresive Congress, to fun oun lati bori idibo naa ti awọn ẹgbẹ oṣelu marun un ko ba parapọ lati koju ẹgbẹ oṣelu APC. Adelabu, ẹni to dije labẹ asis ẹgbẹ oṣelu All Progressive Congress lọdun 2019, sọ eleyi nigba ti o sọrọ lori redio kan niluu Ibadan. O ni ẹgbẹ oṣelu PDP bori ibo gomina nitori wọn sisẹ pọ pẹlu awọn ẹgbẹ oṣelu marun un ni ipinlẹ Oyo. “Awa Marun un la dije ti awọn mẹrin si gba lati sisẹ papọ lati koju ẹgbẹ oṣelu APC lọdun 2019. “Wọn mọ pe ẹgbẹ oṣelu APC ma bori ibo naa ni wọn ṣe parapọ lati koju wa nigbayẹn, ko ki ṣe pe mi o le bori eto idibo. “ibo toto ẹgbẹrun lọna ọgọtalelẹlọọdurun ni mọ kojọ lọdun 2019.” Adelabu wa ransẹ ifinilọkanbalẹ si awọn ọlolufẹ rẹ pe iyato tuntun yoo de ba ipinlẹ Oyo laipẹ, nitori ẹgbẹ oselu Accord Party setan lati gba ise ijọba ipinlẹ Oyo. O ni oun igbagbọ pe oun koju osuwọn lati tuko ipinlẹ Oyo gẹgẹ bi gomina tuntun lọdun 2023.	https://www.bbc.com/yoruba/articles/cv2pdnqrl2jo
politics	N﻿ kò le dúró láti bẹ̀rẹ̀ sáà kejì pẹ̀lú igbákejì mi tuntun - Makinde	Gomina Seyi Makinde ti ipinlẹ Oyo ni o wu oun ko jẹ oe oun ati igbakeji gomima tuntun, Adebayo Lawal, ni awọn jọ bẹrẹ iṣejọba lati ọdun 2019. Makinde sọ eleyi nigba to pada de lẹyin o gba isimi ranpẹ lẹnu isẹ. Fun Igba akọkọ laarin ọdun mẹta ti o ti n se ijọba ipinlẹ Ọyọ, Seyi Makinde kọ iwe ranṣẹ si ile igbimọ aṣofin lati beere isinmi lẹnu iṣẹ. Bakan naa si ni Makinde ti yọnda agbara fun igbakeji rẹ, Adebayo Lawal lati maa dele gẹgẹ bii gomina nibamu pẹlu ilana ofin. O ni isinmi naa fun oun ni anfani lati  ro bi ilọsiwaju yoo ṣe ba ipinlẹ Oyo. Makinde ni oun gbosuba fun igbakeji gomina tuntun fun bi o se mu ile duro lẹyin ti oun rinrinajo lọ sinmi. O ni bi Igbakeji ṣe di ile mu ti safihan pe ijọba ipinlẹ Oyo jẹ ajumọse gbogbo wa. “Nkan ti afihan awọn eeyan ni ipinlẹ Oyo ni pe ko ki n ṣe ẹnikan lo ṣe ijọba ipinlẹ, bi ko ṣe ajumọse gbogbo lapapọ. “Lati ni ọsẹ mẹta bayii, ipinlẹ Oyo ko ti mọ pe emi ko si nile nitori pe Igbekeji mi ṣe isẹ gidi. “Mo dupe lọwọ awọn eeyan ipinlẹ Oyo fun atilẹyin wọn lori ilọsiwaju ipinlẹ Oyo. “Mo fẹ ki igbakeji Gomina fun isẹ ribiribi ti wọn. O yẹ ki ajọ bẹrẹ iṣejọba yii sugbọn ko pẹ ju. “Mo dupe, mi o lẹ duro lati bẹrẹ isẹ pelu igbakeji gomina titi saa yii o fi pari, ti a si tun jọ bẹrẹ saa keji papọ lọdun 2023. Nigba to ki Makinde kaabọ, Igbakeji gomina, Adebayo Lawal ni laarin ọsẹ mẹta ti oun fi ṣe ijọba, oun ri isẹ ribiribi ti Gomina Makinde n ṣe fun ilọsiwaju ipinlẹ Oyo. O wa dupẹ lowọ Gomina fun igbagbọ to ni ninu oun lati gbe iṣejọba ipinlẹ oyo le oun lọwọ nigba to lọ sinmi. Ileeṣẹ ọlọpaa Canada ti n wa awọn ọkunrin meji kan ti wọn fura si pe awọn lo gun eeyan mẹwaa pa nigba ti awọn marundinlogun mii farapa lagbegbe Saskatchewan. Awọn afurasi naa, Damien Sanderson ati Myles Sanderson ti na papa bora bayii, ọlọpaa si ti kede wọn gẹgẹ bii ewu nla fun awọn araalu. Agbegbe mẹtala ni wọn ti ri awọn eeyan ti awọn afurasi naa gun pa ni iha James Smith Cree Nation ati Weldon. Olootu ijọba Canada, Justin Trudeau ni iṣẹlẹ naa jẹ eyi to buru ju iru rẹ ti yoo waye ninu itan orilẹ-ede ọhun. Trudeau sọ pe “Iṣẹlẹ yii jẹ eyii to bu omi tutu simi lọkan, gbogbo awọn to lọwọ ninu ikọlu naa si gbọdọ fi oju wina ofin.” O kere tan, eeyan marundinlogun lo farapa nibi isẹlẹ naa, ileeṣẹ ọlọpaa si ti gba awọn araalu niyanju lati maa ṣora. Ijọba ilẹ naa ti wa fi atyẹjiṣẹ ṣọwọ si gbogbo ẹrọ ilewọ to wa lagbegbe Saskatchewan, Manitoba ati Alberta bayii. Bakan naa ni wọn ti kede ofin ilu o fararọ ni James Smith Cree Nation, nibi ti nnkan bii ẹgbẹrun meji eeyan n gbe. Titi di asiko ti a nko iroyin yii jọ, ko si ẹni to tii le sọ eredi ti awọn afurasi naa ṣe ṣekọlu ọhun. Ọlọpaa ni o ṣeeṣe ki awọn to farapa ju awọn marundinlogun ti awọn ni akọsilẹ rẹ lọ.	https://www.bbc.com/yoruba/articles/c0kzz09lvepo
politics	Baba mí fí ọwọ́ sí Folarin gẹ́gẹ́ bíi Gómìnà, ọ̀rẹ́ tímọ́tímọ́ àwọn méjèèjì- Ọmọ Alao Akala	"Olamijuwonlo, ọmọ gomina ana nipinlẹ Oyo, Adebayo Alao Akala, ní irọ nla ni Muftau Open Salawu pa lori ibaṣepọ oloogbe ati oludije sipo gomina labẹ asia ẹgbẹ oṣelu APC, Teslim Folarin. Ninu atẹjade to fi tako ọrọ ti Open Salawu sọ nípa ibaṣepọ wọn, Olamijuwonlo ni oun ko nilo lati tako ọrọ to sọ sugbọn ki ẹnikẹni maa lo orúkọ Baba oun fi tan awọn araalu. O ni ko ba irọnu fun Folarin lati di Gomina lọdun to ba jẹ pe a baba oun wa laye nitori oun ni yoo saaju awọn iponlogo ibo ""Onimọ ẹrọ Muftau Open Salawu jẹ enikan ti mo mọ daada sugbọn ko si lara awọn ti baba mi maa n ba sọ ọrọ oṣelu, fun idi eyi o ya mi lẹnu ni bi tí wọn gbọ iroyin ti wọn fi sita pe Baba mi ati Folarin n ja. ""To ba jẹ awada ni, kí wọn janu nibẹ. Baba mi fẹran alaafia tí ko si ni erongba burú ru sí gomina Seyi Makinde. Otunba ko le sọ irufẹ ọrọ yẹn síta. Open Salawu sọ ọrọ yẹn fun anfani tiwọn ni. ""Ti a ba sọrọ pe tani oludije tí baba mi ṣumọ, Teslim Folarin ni. Gbogbo àwọn nkan wọnyi lo so okunkun sì Open Salawu. "" Agbaoye ninu ẹgbẹ oṣelu PDP nipinlẹ Oyo, Muftau Open Salawu ni Gomina ana nipinlẹ Oyo, Oloye Adebayo Alao Akala ko ṣe atilẹyin fun oludije sipo gomina labẹ asia ẹgbẹ oṣelu APC, Teslim Folarin nigba ti o waye laye. O ni pe Akala duro sì ẹyin gomina Seyi Makinde tí ẹgbẹ oṣelu PDP. Salawu sọ eleyi ninu atẹjade to fi ransẹ si awọn akọroyin lọjọ Aiku ọsẹ yii. O ní Akala ko fọwọ si erongba Teslim Folarin lati di Gomina Ipinlẹ Oyo labẹ asia ẹgbẹ oṣelu APC. O ni oun beere lọwọ gomina ana naa pe tani o fẹ ko di gomina lọdun 2023, to si sọ fun un pe ko ki n ṣe Teslim Folarin lo oun fẹ ko di gomina ipinlẹ Oyo. Salawu tẹsiwaju pe Seyi Makinde lẹtọ sì saa kejì gẹgẹ bii gomina ati pe tí gomina Alao Akala ba wa laye, yoo ṣe atilẹyin fun Makinde lati di Gomina fun saa kejì. ""Eto ìdibo lọdun 2023 yoo wa pẹlu ọpọlọpọ oun iyalẹnu fun awọn ẹgbẹ oṣelu. Paapaa julo ninu ẹgbẹ oṣelu APC nítorí ni bẹrẹ oṣesẹ kí Aarẹ Muhammadu Buhari ni erongba to da ni bẹrẹ sugbọn wọn sọ gbogbo ẹnu nigba to yaa. ""Gomina Seyi Makinde lẹtọ sì saa keji lati fi tẹsiwaju gbogbo àwọn ohun meremere to tí gbe ṣe nipinlẹ yii. Ninu gbogbo awọn to n díje dupo gomina nipinlẹ Oyo, Makinde nìkan lo ni oye to peye lati ti fi tukọ ipinlẹ Oyo. ""Ti Akala ba wa laye ni, ó han gbangba pe yoo ṣe atilẹyin fun Makinde fun saa kejì. Ibaṣepọ gigi wa laarin gomina Seyi Makinde àti Gomina ana Alao Akala. ""Titi to fi jade laye, Akala ko to si ẹyin Folarin lati di Gomina Ipinlẹ Oyo. Mo bẹrẹ lọwọ gomina ana nigba to wa laye pe tani yoo ṣe atilẹyin fun ninu idibo gomina lọdun 2023, o ni ko ki n ṣe Teslim Folarin rara."""	https://www.bbc.com/yoruba/articles/c515qwvz9y1o
politics	Ondo election 2020: Gómìnà Akeredolu la Jegede mọ́lẹ̀ wọlé ìbò gómìnà Ondo fún sáà kejì	Aarẹ orilẹede Naijiria, Muhammed Buhari ti ki gomina ipinlẹ Ondo, Oluwarotimi Akeredolu ku oriirẹ pẹlu bi o ṣe jajabọ ninu idibo sipo gomina to waye ni ipinlẹ Ondo. Aarẹ Buhari fi eyi lede gba ọwọ oluranlọwọ pataki ninu eto iroyin igbalode, Bahir Ahmad, eleyii to fi si oju opo Twitter. O ni '' Akeredolu ku orire iyansipo gẹgẹbi gomina fun ọdun mẹrin miran lati tukọ ipinlẹ Ondo''. Akeredolu ti ẹgbẹ oṣelu APC la Jedege mọlẹ pẹlu ibo 29,2830, ti Jegede ti ẹgbẹ oṣelu PDP si ni ibo 195,791. Awọn ololufẹ ẹgbẹ oṣelu PDP ti ni awọn ko gba wi pe Eyitayo Jegede fidirẹmi, amọ ajọ eleto idibo INEC lo ṣe magomago fun wọn. Eyi ko ṣẹyin bi Ajọ INEC ṣe kede gomina ipinlẹ Ondo, Oluwarotimi Akeredolu gẹgẹ bi ẹni to jawe olubori ninu idibo sipo gomina nipinlẹ Ondo. Bakan naa ni alukoro ẹgbẹ oṣelu nipinlẹ Ondo, ni awọn ṣi n gba alaye lori esi idibo naa lọwọ nitorinaa awọn ko tii le fesi. ''Eyitayo Jegede naa ko i tii ṣetan lati sọrọ lori esi idibo naa, ti asiko ba to, yoo sọrọ'' Ololufẹ Eyitayọ Jegede miran to sọrọ ni oun ko tun ṣe oṣelu mọ lẹyin bi Eyitayọ Jegede ṣe fidirẹmi. Lasiko ti akọroyin BBC kaakiri agbegbe Eyitayo Jegede, ni ṣe lo pa lọlọ ti ko si si ẹni to n dunnu ni agbegbe naa. Gomina ipinlẹ Ondo, Oluwarotimi Akeredolu ti ni ifẹ ti oun ni si awọn araalu lo jẹ ki wọn dibo fun oun gẹgẹ bi  gomina fun saa keji. Gomina Akeredolu sọ eyi lasiko to jawe olubori ninu didbo sipo gomina ni ipinlẹ Ondo. Akeredolu tun dupe lọwọ aarẹ Muhammadu Buhari ati igbakeji rẹ, Yemi Osinbajo fun atilẹyin wọn saaju ati lasiko idibo naa. Bakan naa lo dupẹ lọwọ gomina ipinlẹ Eko, Babajide Sanwo-Olu, gomina ipinlẹ Ekiti, Kayode Fayemi,  Gomina ipinlẹ Ogun tẹlẹ, Ibikunle Amosun,gomina ipinlẹ Kogi, Yahaya Bello, gomina ipinlẹ Kebbi ati gomina ipinlẹ Jigawa. Bakan naa lo dupẹ lọwọ Lucky Ayedatiwa to dije gẹgẹ bi igbakeji gomina, to si rọ ki o maṣe da oun lẹyin o rẹyin. O tun dupẹ lọwọ awọn ti wọn jọ dije dupo labẹle pe wọn ba oun ṣiṣẹ. Ninu ọrọ tirẹ, Gomina ipinlẹ Eko, Babajide Sanwo-Olu ni ibi giga ni ipinlẹ Ondo n lọ, nitori naa ki wọn ma a gbadura fun un lati mu gbogbo ileri rẹ ṣẹ. Gomina Rotimi Akeredolu ti wọle ibo gomina ipinlẹ Ondo to waye lọjọ Abamẹta, ọjọ kẹwaa, oṣu kẹwaa, ọdun 2020. Akeredolu to jẹ oludije labẹ ẹgbẹ oṣelu APC la oludije ẹgbẹ oṣelu PDP, Eyitayo Jegede to sun mọ ọ julọ ninu eto idibo naa mọlẹ. Eyi tumọ si pe Akeredolu ti wọle ibo gomina ipinlẹ Ondo bayii fun igbakeji. Akeredolu lo moke ninu ijọba ibilẹ to pọ julọ ni ipinlẹ Ondo nigba ti Jegede oludije PDP atawọn to ku si tẹ le e. Ninu esi idibo awọn ijọba ibilẹ ti wọn kọkọ ka, APC moke ninu ijọba ibilẹ mejidinlogun to wa ni Ondo. Akeredolu lo gba  ju bẹrẹ lati ijọba ibilẹ Akoko North West, Akoko North East, Akoko South East ati Akoko South West. Awọn yoku ni Ile Oluji/Okeigbo, Owo, Idanre ati Ondo East. Awọn ijọba ibilẹ ti PDP ti moke ni ijọba ibilẹ Ifedore, Akure North ati Akure South. A o maa mu ẹkunrẹrẹ iroyin naa wa fun yin ni kopẹ kopẹ.	https://www.bbc.com/yoruba/afrika-54498690
politics	Supreme Court: Atiku ní ìdájọ́ ilé ẹjọ́ tó dá Buhari láre kò b'òun nínú jẹ́	'Bi ile ẹjọ ba da idajọ ododo tabi ti wọn ba idajọ ododo nidakeji bakan naa, awọn ọmọ Naijiria lo le sọ.' Ọrọ yii ni oludije fun ipo aarẹ fẹgbẹ osẹlu PDP, Alhaji Atiku Abubakar sọ lẹyin ti ile ẹjọ to ga julọ da a lẹbi lori ẹjọ to pe aarẹ Muhammadu Buhari lori ibo aarẹ to lọ. Atiku ni oun ti fitafita fawọn ọmọ Naijiria gẹgẹ bi ẹni to gbagbọ ninu eto ijọba awarawa, o ni oun yoo si tẹsiwaju lati maa ja fun Naijiria, fun ijọba awarawa ati fun ododo. Atiku fikun ọrọ rẹ pe inu oun ko bajẹ lori idajọ ile ẹjọ, o ni oun ko ronu nipa ara oun bi ko ṣe pe nipa Naijiria l'oun ro ni gbogbo igba. Ẹwẹ, lẹ́yìn tí ilé ẹ́jọ to gá jùlọ n'9i Nàìjíría ti yí ẹ̀sùn ẹgbẹ́ òṣèlú People's Democratic Party (PDP) tó pe All Progressive Party (APC) lórí àbájáde èsì ìdìbò ọdún 2019 dànù tán, ní agbẹnusọ ẹgbẹ́ òṣèlú APC Mallam Lanre Issa Onilu ba BBC sọ̀rọ̀. Onilu  ní láti ìgbà ti ẹgbẹ́ ò[sèlú PDP ti gbe APC lọ si ile ẹjọ ni òun ti mọ pé ẹ̀yìn igbá ni wan ń yín àgbàdo sí, nítori pé kò si àrigbámú kankan nínú ẹjọ́ ti wọ́n pé, pe ààrẹ kò ni ìwé ẹ̀rí tàbi ko lọ ilé iwé gíga. Issa onilu ní òun gbẹ oríyìn fún ẹgbẹ́ òṣèlú PDP fún ìgbésẹ̀ tí wọ́n gbé láti lọ si ilé ẹjọ́ lórí ọ̀rọ̀ náà, nítori ọ̀na to tọ ni , súgbọ̀n ìgbẹ́jọ náà ti dé òpin báyìí, ó si pọ́ndadan ki wọ́n fún ààrẹ Buhari láàyè láti ṣe ijọba O wá rọ ẹgbẹ́ náà láti ṣẹ́wẹ́lé ìpínu wọ́n láti da orilẹ̀-èdè rú pẹ́lú àwọn ìròyìn ẹlẹjẹ́ nítori àbájáde ìdájọ ilé ẹjọ́, o ní nigba ti o ti já si ibi ti o já si nítori pé orilẹ̀-èdè Naijiria kii ṣe tí ẹnikan, o si ṣe pàtàkì kí ifọ́wọ́sowọpọ̀ wà ki ilọsiwáju le ba ìlú. Agbẹnusọ APC wá rọ wọn pé kí wọ́n ni sùúrù fún bí ọdún mẹta àti oṣù díẹ̀ láti tun gbe igbá ìdìbò míràn lọdun 2023, kí wan fi ẹgbk APC lọ́run sílẹ̀ láti le rójú ṣe ìjọba. Atiku fìdí rẹmi nílé ẹjọ́ tó ga jùlọ, kò sọ́rọ̀ mọ́ lórí ìbò ààrẹ Ile ẹjọ to ga julọ lorilẹede yii ti tun fi idi ibo to gbe aarẹ Muhammadu Buhari mulẹ gẹgẹ bii aarẹ ti ilu dibo yan lọjọ Kẹtalelogun osu Keji ọdun 2019. Igbimọ ẹlẹni meje, ti adajọ agba ni Naijiria, Tanko Mohammed ko sodi, tun wọgile ẹjọ Kotẹmilọrun ti oludije fun ipo aarẹ labẹ asia ẹgbẹ oselu PDP, Atiku Abubakar pe, eyi to fi n tako eto idibo ọdun aarẹ 2019. Gbogbo awọn adajọ mejeeje naa lo wọgile awọn ẹri ti Atiku ko wa siwaju wọn, ti wọn si ni ofuutu fẹẹtẹ, aasa ti ko ni kaun ni wọn. Atiku lo wọ aarẹ Muhammadu Buhari lọ sile ẹjọ lati tako idibo to gbe wọle fun saa keji gẹgẹ bii aarẹ Naijiria.	https://www.bbc.com/yoruba/afrika-50231175
politics	Nkan tó yẹ kí o mọ̀ nípa Olaniyi Ben Agboola, olúdíje ẹgbẹ́ PRP nínú ìdìbò gómìnà ipinlẹ Ekiti	Ọkan lara àwọn to n dije fun ipo gomina ipinlẹ Ekiti, ti yoo waye lọjọ Abamẹta, ọjọ kejidinlogun, oṣu Kẹfà, ọdun 2022,ni Olaniyi Ben Agboola. Ọdun 2018 ni Ọgbẹni Olaniyi Ben kọ́kọ́ wọ agbo oṣelu, lasiko to díje fun ipo gomina ipinlẹ Ekiti labẹ asia ẹgbẹ́ oṣelu Alliance for Democracy (AD). Sugbọn ninu idibo ti ọdun yìí, lati inu ẹgbẹ́ oṣelu People's Redemption Party (PRP) ni yoo ti dije. Ọdun 1970 ni wọn bi Olaniyi Ben Agboola  n'ilu  Odo-Oro Ekiti  ni  ijọba ibilẹ Ikọle O lọ si ile ẹ̀kọ́ gbogboniṣe Federal Polytechnic Ado-Ekiti, nibi to ti kẹkọọ gba iwe ẹri ninu akoso oko-owo, Business Administration and Management. Lẹyin naa lo lọ si fasiti imọ ẹ̀rọ Ladoke Akintola, n'ilu Ogbomoso, lati gboye imọ ijinlẹ kejì, laarin ọdún 1997 si 1999. Gẹ́gẹ́ bi akọsilẹ to kọ nipa ara rẹ si oju opo ayelujara Instagram, ogbontagi onimọ nípa òwò ṣíṣe ni Ben Agboola. O si ti sisẹ ni àwọn ileeṣẹ nlanla ni Naijiria, ati nilẹ okeere, fun ọdun mẹẹdọgbọn. Lọwọlọwọ, o jẹ oniṣowo ninu iṣẹ agbẹ. Agboola sọ pe idi ti oun fi fẹ di gomina ipinlẹ Ekiti, ni lati ra ipinlẹ naa pada, ki oun si mu pada bọ sipo.	https://www.bbc.com/yoruba/articles/cd1egkm2d5xo
politics	Ò hàn gbangba pé Ìyàwó Atiku ṣí ọ̀rọ̀ sọ ní nígbà tó ní kí àwọn aráàlú dìbò fún APC- Keyamo	Minisita abẹle fun ọrọ osiṣẹ ati igbanisiṣẹ, Festus Keyamo ni ọrọ ti iyawo igbakeji aarẹ nigba kan ri ati oludije sipo aarẹ labẹ asia ẹgbẹ oṣelu PDP, Titi Atiku Abubakar sọ pe ki awọn eeyan dibo fun ẹgbẹ oṣelu APC lọdun to n bọ ni o jẹ asisọ ọrọ. Keyamo to tun jẹ agbenuso APC, lori opo ayelujara rẹ ni iyawo igbakeji aarẹ si ọrọ naa sọ ni. Laipẹ yii ni Titi Abubakat, nigba to ba awọn obinrin, o rọ wọn lati kaadi idibo wọn, ki wọn si dibo fun ẹgbẹ oṣelu APC. O ni, “Ẹ lọ gba kaadi idibo yin, kẹ dibo fun APC lọjọ kẹdọgbọn oṣu keji ọdun to n bọ.” Nigba to n sọrọ lori rẹ, Keyamo ni pe ko bojumu pe ki awọn bẹrẹ si ma gbe ọrọ naa kiri “Pẹlu gbogbo otitọ ọkan, asisọ ọrọ ni sugbọn a ko ro pe o bujumu lati bẹrẹ si ni maa gbe ọrọ kiri paapa nigba ti ẹni ọhun ti ṣe atunṣe si ọrọ rẹ. “Ẹgbẹ LP ni nkankan naa ẹgbẹ APC ati PDP lẹyin ti Atiku kuro lati APC lọ PDP “Ẹgbẹ APC ni nkankan naa ni ẹgbẹ LP ati PDP lẹyin ti Peter Obi kuro lati PDP lọ LP. “Orukọ Tinubu ko si ninu gbogbo ẹsun wọn. Ẹgbẹ oṣelu PDP ko ni nkan lati sọ nitori aarun jẹjẹrẹ ni wọn, ti awọn eeyan si n sa fun wọn.”	https://www.bbc.com/yoruba/articles/crg2yn0y7yxo
politics	Ekiti 2022: Kìí ṣe gómínà nìkan ni Ekiti nílò báyìí fún ọjọ́ ọ̀la tó dára- Oluwole Oluyede	Ẹ̀gbẹ́ ADC lo le fọwọsowọpọ yanju iṣoro Ekiti bayii- Oluyede Akọṣẹmọṣẹ oniṣegun oyinbo ni Oluwole Oluyede to n dije dupo gomina Ekiti labẹ asia ẹgbẹ oselu African Democratic Congress. O sọrọ lori awọn aṣiṣe to ti waye ninu isejọba ipinlẹ Ekiti tẹlé ati ohun to yẹ ni ṣiṣe bayii. Oluwole Oluyede ti ẹgbẹ ADC tun sọ nipa ọna abayọ si isọrọ awọn eniyan Ekiti lasiko yii. O menuba awọon nkan to fẹ se lọna to yatọ ni ipinle Ekiti. O ni ifọwosopọ lo le ko Ekiti yọ ti ẹgbẹ rẹ si duro fun.	https://www.bbc.com/yoruba/61824766
politics	Báyìí, Mo ti ṣetán láti ṣe ìponlogo ìbò fún Tinubu àti àwọn Olùdíje APC- Buhari	"Aarẹ Muhammadu Buhari ti ni oun ti setan lati ìpolongo ibo fun oludije ẹgbẹ oṣelu APC, Bola Ahmed Tinubu ati awọn olujide yooku saaju eto ìdibo lọdun 2023. Agbẹnusọ aarẹ, Garba Shehu lo kede ọrọ naa sita lasalẹ ọjọru pe gbogbo aarẹ fi setan lati kopa ninu ìpolongo ọhun. Aarẹ fi atẹjade naa lati koro ju si ọrọ to bu ẹnu atẹlu aarẹ bii ko ṣe kopa ninu ìpolongo ibo ẹgbẹ oṣelu naa yatọ si ti ifilọlẹ to waye nipinlẹ Jos. ""Mo ṣetan lati tẹle ìlana ẹgbẹ oṣelu APC, tí mo sì gbogbo ṣe isẹ gẹgẹ bii aarẹ Orilẹede Naijiria. ""Lakọ ni mo wa fun ẹgbẹ oṣelu APC saaju eto ìdibo aarẹ lọdun 2023."" Aare tẹsiwaju pe ìpolongo ibo ẹgbẹ oṣelu APC lo lokiki julọ lorilẹede Naijiria ti awọn yooku si n fi ṣe awukọse ninu eto ìpolongo ibo wọn. Aarẹ ni o da oun loju pe ẹgbẹ oṣelu APC ni yoo bori ninu eto ìdibo ọdun to bọ lai si rogbodiyan kan kan tabi ni mago mago ninu."	https://www.bbc.com/yoruba/articles/cv2vg0pr2lvo
politics	Bayelsa: Douye Diri di gómìnà Bayelsa lẹ́yìn ìbúrawọlé, iléeṣẹ́ ọlọ́pàá kéde kóńlé ó gbélé	"Adajọ agba nipinlẹ Bayelsa, Kate Abiri ti ṣe ibura fun oludije ipo gomina fẹgbẹ oṣelu PDP, Douye Diri gẹgẹ bi gomina tuntun ipinlẹ naa. Ni irọle ọjọ Ẹti ọjọ kẹrinla oṣu lkeji ni ibura naa waye nile iṣẹ ijọba nilu Yenagoa tii ṣe olu ilu ipinlẹ Bayelsa. Bakan naa ni adajọ agba ipinlẹ Bayelsa ṣe ibura fun Sẹnẹtọ fun Lawrence Ewhrudjakpo gẹgẹ bi igbakeji gomina tuntun ipinlẹ naa. Ẹwẹ, ile iṣẹ ti kede ofin konile o gbele ti yoo maa bẹrẹ lati irọlẹ di idaji ọjọ keji nipinlẹ Bayelsa lẹyin tawọn olufẹhonu ati awọn janduku kọlu ile gomina tuntun fun ipinlẹ naa, Douye Diri ti wọn si ba nkan jẹ. Ọga agba ọlọpaa nipinlẹ naa, Uche Anozia lo ṣe ikede naa fawọn akọroyin lọjọ Ẹti. Ọgbẹni Anozia to ṣe ikede naa nibi tawọn ọga ajọ eleto aabo miran naa ti wa nijoko ṣalaye pe alẹ ọjọ Ẹti, ọjọ kẹrinla oṣu Keji yii naa ni eto konle o gbele ọhun yoo bẹrẹ. Ọga ọlọpaa naa ṣe ikilọ pe ẹnikẹni to ba ta felefele laarin aago mẹjọ alẹ si aago mẹfa aarọ yoo foju wina ofin. Niṣe ni ile iṣẹ ijọba ipinlẹ Bayelsa kun fọfọ nigba ti ọga ọlọpaa n ṣe ikede naa. Àwọn jàndùkú kọlu ilé gómìnà ìpínlẹ̀ Bayelsa tuntun, wọ́n ba nkan jẹ́ Iroyin kan to tẹwa lọwọ ni pe awọn olufẹhonu ati awọn janduku kọlu ile gomina tuntun fun ipinlẹ Bayelsa, Douye Diri ti wọn si ba nkan jẹ. Gẹgẹ bi iwe iroyin The Punch ṣe jabọ iroyin, awọn janduku naa ba awọn ọkọ kan ti wọn gbe sinu ọgba ile naa jẹ, ati abala kan lara ile naa. Eyi waye lẹyin ti ajọ INEC fun Diri ni iwe ẹri moyege gẹgẹ bi gomina ipinlẹ Bayelsa. Ọsan ọjọ Ẹti ni ajọ eleto idibo Nigeria, Inec ti fun oludije gomina fẹgbẹ oselu PDP, Sẹnatọ Douye Diri ati igbakeji ni iwe ẹri moyege ibo gẹgẹ bi gomina ipinlẹ Bayelsa. Eyi waye lọjọ lẹyin ipade ti ajọ Inec ṣe nilu Abuja lati jiroro lori idajọ ileẹjọ to ga julọ ni Naijiria to waye l'Ọjọbọ. Ile ẹjọ naa wọgile ibo to gbe oludijẹ ẹgbẹ oselu APC wọle nipinlẹ Bayelsa, to si yẹ ki wọn bura fun lonii. Eyi lo si fidi rẹ mulẹ pe gbogbo igbiyanju oludije fun ipo gomina labẹ ẹgbẹ APC, David Lyon lati sebura wọle bii gomina ipinlẹ Bayelsa l'oni, ọjọ Ẹti lo ti ja si pabo. Ṣaaju ni ajọ eleto idibo naa ni oun ti setan lati gbe iwe ẹ́ri moyege ibo fun oludije ẹgbẹ oselu PDP, Senator Douye Diri ati igbakeji rẹ, Lawrence Ewhruojakpo, gẹgẹ bi ileẹjọ ti paa lasẹ. Lati Ọjọbọ ti ile ẹjọ si ti dajọ ni omi nu ti n kọ awọn eniyan ipinlẹ Bayelsa lori taa ni gomina ipinlẹ Bayelsa ti wọn yoo bura fun loni. Idi ni pe ẹgbẹ oselu APC ati PDP ti n tutọ si ara wọn loju lori ohun ti idajọ ileẹjọ naa sọ, ti ko si tii foju han, ẹni ti wọn yoo bura fun bii gomina ni Bayelsa. Lasiko to n bawọn akọroyin sọrọ nilu Abuja, alaga ẹgbẹ oselu APC, Adams Oshiomole leri leka, to si n tọ ilẹ la pe ko si ẹnikẹni ti wọn yoo bura fun bii gomina ni Bayelsa lonii. Oshiomole ni ""kii se bonkẹlẹ mọ pe ile ẹjọ to ga julọ ti dajọ pe wọn ko lee bura fun David Lyon, bẹẹ si ni ẹni to ni ibo to pọ julọ sikeji ni ki wọn bura fun. Eyi tumọ si pe lati ọla lọ, ko ni si ijọba kankan mọ ni Bayelsa."" O fikun pe oludije fẹgbẹ PDP ko ni ida mẹta ibo to yẹ ninu eto idibo gomina ọhun, ti ọwọja ibo rẹ ko si tan ka ida mẹta ijọba ibilẹ to wa nipinlẹ naa. Amọ agbẹnusọ fun ẹgbẹ oselu PDP, Kọla Ọlọgbọndiyan ni  ofo lasan ni ihalẹ Oshiomole nitori ofuutu, fẹẹtẹ, aasa ti ko ni kaun ni. Ẹgbẹ oselu PDP wa n fewe ọmọ mọ Oshiomole leti lati ta kete si ipinlẹ Bayelsa nitori igbinyanju rẹ lati da rogbodiyan silẹ nipinlẹ naa, ti kuna. Bẹẹ ba gbagbe, a mu iroyin wa fun yin pe ile ẹjọ to ga julọ nilẹ wa ti yẹ aga gomina mọ David Ylon, tii se oludije gomina fẹgbẹ APC nidi, ẹni ti ajọ Inec kede pe oun lo moke ninu ibo gomina to waye nipinlẹ naa losu Kọkanla ọdun 2019. Idi ni pe ẹni to jẹ igbakeji Lyon naa, Biobarakuma Degi-Eremienyo, ko ayederu iwe ẹri kalẹ fun ajọ eleto idibo, to si mu ki awọn Lyon ati igbakeji rẹ naa kuna lati lee de ipo gomina. Oni, ọjọ Ẹti lo yẹ ki wọn bura fun Lyon ati igbakeji rẹ naa amọ nibayii, ti ileẹjọ ti kede pe ki wọn gba iwe ẹri moyege ti ajọ Inec fun, ki wọn si kọ iwe ẹri miran fun oludije ẹgbẹ oselu PDP, taa wa ni wọn yoo bura fun bii gomina Bayelsa lonii. Koda, lọwọ aarọ ana ni Lyon ti n se igbaradi fun bi wọn yoo se bura fun bii gomina lonii, ti ko si mọ pe riro ni teniyan, sise ni ti Ọlọrun, bẹẹ ni igun ijọba ẹgbẹ oselu PDP to n dari Bayelsa gan ti setan lati fa ibi ti akoso de duro le Lyon lọwọ."	https://www.bbc.com/yoruba/afrika-51499515
politics	Alága àpapọ̀ fẹ́gbẹ́ APC sọ̀rọ̀ sóke nípa èsì ìbò Osun	Alaga fun ẹgbẹ oṣelu All Progressive Congress (APC), Sẹnatọ Abdullahi Adamu ni bi ẹgbẹ oṣelu naa ṣe fidi rẹmi ninu eto idibo gomina ni ipinlẹ Osun, lo jẹ ẹkọ ati idanwo lati ọdọ Ọlọhun fun ẹgbẹ ọhun, ti awọn si ti gba fun Ọlọrun. Adamu ninu ifọrọwerọ rẹ pẹlu BBC, ni ojuṣe awọn ọmọ ẹgbẹ ni lati pa gbogbo asise wọn rẹ ninu eto iṣejọba orilẹede yii saaju igbaradi fun eto idibo Aarẹ lọdun 2023. “Eto idibo gomina ipinlẹ Osun ti fihan pe isẹ si pọ fun wa lati ṣe, ti a si ti bẹrẹ awọn igbesẹ lati yii awọn nkan wa pada.” “A ni lati wo finifini gbogbo nkan ti a n ṣe ti ko dara ati eyi ti o da lati mọ ohun ti a nilo lati ṣe atunṣe si ninu irinajo wa si eto idibo aarẹ lọdun 2023.” Adamu wa fi idi e mulẹ pe isubu APC ni ipinlẹ Osun ko tumọ si pe ẹgbẹ naa ko ni fakọyọ ninu eto idibo orilẹede wa lọdun 2023.” O ni awọn ni lati lọ ṣe iwadi lori ohun ti o sẹlẹ ninu eto idibo Osun, ti awọn fi lulẹ ati awọn atunṣe ti awọn gbọdọ ṣe.” Ajọ eleto idibo nilẹ wa lo kede esi idibo gomina nipinlẹ Osun to waye lọjọ Satide, ọjọ Kẹrindinlogun osu Keje ọdun 2022 ti ẹni to bori eto idibo naa ni Sẹnatọ Ademola Adeleke tii se oludije fun ipo gomina labẹ asia ẹgbẹ oselu PDP. Adeleke lo ni apapọ ibo 403,371 eyi to mu ko fi ẹyin gomina to wa lori aleefa janlẹ, eyiun Adegboyega Oyetola. Adamu ni otitọ ni pe awọn ni igbọtaraẹniye laarin awọn ọmọ ẹgbẹ oṣelu naa ti o si wa lara okunfa ti ẹgbẹ na fi fidirẹmi ninu eto idibo gomina to waye ni ipinlẹ Osun Alaga ni ija laara awọn agba ọjẹ ẹgbẹ naa gan ni idi ti awọn padanu eto idibo naa. “O han si gbogbo wa pe ija wa laarin awọn eeyan pakati ẹgbẹ naa ni ipinlẹ Osun.” “Awọn ọmọ ẹgbẹ ni wọn ni gbọmisi omioto laarin ara wọn.” “Ọrọ oṣelu, ọlọrun nikan lo mọ ohun ti yoo sẹlẹ, ti a si ti gba fun ọlọrun.” Bakana ni Adamu ni bi PDP ṣe bori eto idibo naa ki ṣe nitori pe awọn mọ ọrọ oṣelu ju awọn lọ sugbọn nitori aja to wa laara awọn ọmọ ẹgbẹ ni ipinlẹ Osun. “A ti gba fun ọlọrun.”	https://www.bbc.com/yoruba/articles/cd1qd74lwq1o
politics	Presidential Candidates: Ọ̀rọ̀kọ́rọ̀ ni àbọ̀ EU lóri ìbò 2019	"Olùdíje dupò ààrẹ to tó ọgọta nínú ìdìbò gbogboogbò ọdun 2019 ti bu ẹnu àtẹ lu ẹgbẹ́ òṣèlú People's Democratic Party, PDP, àti olùdije lábẹ́ àsíá ẹgbẹ́ náà, Atiku Abubakar, lóri ọ̀rọ̀ awuyewuye to n waye nipa oju òpó ayélujára àjọ elétò ìdìbò, èyí ti wọ́n sàpèjúwe pé, ọ̀rọ̀ ti kò nílári ni. Bákan náà ni wọ́n bu ẹnu atẹ́ lu àbájáde ìwádìí EU lóri bi ètò ìdìbò ṣe lọ ni Nàìjíríà, tí wọ́n si sàpèjúwe rẹ̀ gẹ́gẹ́ bii èyí ti kò jágara tó, ti kò si tọ ìlànà òfin ìdìbò. Àwọn ọmọ ẹgbẹ́ naa, lábẹ àbùrada ẹgbẹ gbogbo olúdije dupò ààrẹ to to ọgọ́ta niye àti àwọn alága ẹgbẹ́ wọ́n (Joint Forum of Sixty Presidential Candidates àn national Chairmen), sọ èyí di mímọ̀, lásiko ti wọ́n pé ìpàdé pẹ̀lú àwọn akọroyin. Alhaji  Muhammed Shittu lo soju fun ẹgbẹ naa, to si sàlàyé pé ajọ INEC kún ojú òsùwọ̀n tó. Shittu ni ""a ń tẹnu mọ pé, awuyewuye lori ọ̀rọ̀ oju opo ayelujara INEC kò ni ìtùmọ kankan, nítori pé, nínú gbogbo ìpàdé ti a se ki ètò ìdìbò tó dé, kò si ìgbà ti a jọ sọ̀rọ̀ lóri lílo oju opo ayélujára láti fí èsì ìdìbò ránṣẹ́, ọ̀nà láti yẹ̀yẹ́ àjọ elétò ìdìbò lásán ni."" Wọ́n fi kún pé "" A rọ ààrẹ Muhammadu Buhari  lati yara buwọlu àbádofin lóri àtunṣe to wáye nínú iwé òfin ilẹ wa, eyi to nii ṣe pèlu ètò ìdìbò, ní kété ti àwọn ilé ìgbìmọ aṣòfin bá ti gbe aba naa dé ìwáju rẹ̀. Shittu fi kún pé, èyí yóò túbọ ràn ìlànà ètò ìdìbò Nàìjíríà lọ́wọ́ síí ni."	https://www.bbc.com/yoruba/media-48763100
politics	2023 Election: Mimiko padà sí PDP lẹ́yìn ìpàdé ìdákọ́ńkọ́ pẹ̀lú Seyi Makinde, Nyeson Wike l'Ondo	"Gomina ipinlẹ Ondo nigba kan, Olusegun Mimiko ti darapọ mọ ẹgbẹ oṣelu Peoples Democratic Party, PDP. Lasiko ti awọn gomina kan lati inu ẹgbẹ PDD, ṣe abẹwo si ile oloṣelu naa to wa ni ilu Ondo, nipinlẹ Ondo, ni Ọjọbọ, ni eyi waye. Awọn gomina naa ni Aminu Tambuwal lati Sokoto, Okezie Ikpeazu lati Abia, Nyesom Wike lati Rivers, ati Seyi Makinde lati Oyo. Koko abẹwo awọn gomina naa si ni lati bẹ Mimiko pe ko darapọ mọ ẹgbẹ wọn. Ṣaaju asiko yii, ọmọ ẹgbẹ oṣelu Zenith Labour Party, ZLP, ni Mimiko jẹ. Yatọ si pe Segun Mimiko darapọ mọ PDP bayii, awọn alẹnu-lọrọ ninu ẹgbẹ ZLP lati ijọba ibilẹ mejidinlogun to wa nipinll Ondo lo tun darapọ mọ PDP pẹlu rẹ. Awọn olori ẹgbẹ ZLP naa sọ pe awọn gbà lati darapọ mọ PDP ""nitori pe igbesẹ naa yoo gba Naijiria kuro lọwọ ijọba APC, ti yoo si tun fi ẹsẹ rẹ si oju ọna alaafia ati ilọsiwaju"". Igba kẹta re e ti Olusegun Mimiko yoo fi ẹgbẹ oṣelu kan silẹ lati darapọ mọ PDP. Ọmọ ẹgbẹ oṣelu Alliance for Democracy, AD ni lọdun 1999, to si ṣe kọmisanna eto ilera ipinlẹ Ondo labẹ ijọba Adefarati. O darapọ mọ ẹgbẹ PDP lẹyin naa, to si ṣe minisita labẹ ijọba Olusegun Obasanjo. O tun fi PDP silẹ lati darapọ mọ Labour Part, nibi to ti dupo gomina to si wọle, ṣugbọn ko to o pari saa rẹ lo tun ti pada si PDP. Lẹyin naa lo tun lọ si ZLP nibi to ti dupo sẹnetọ ni 2019, ṣugbọn o ni ijakulẹ. Gomina ipinlẹ Ondo tẹlẹri, Olusegun Mimiko ti gbalejo gomina mẹrin latinu ẹgbẹ oselu PDP ni ile rẹ ni ipinlẹ Ondo. Eyi ko ṣẹyin iroyin pe Mimiko ti ṣetan lati darapọ mọ ẹgbẹ oṣelu PDP lorilẹede Naijiria. Awọn Gomina to wa ṣepade pẹlu rẹ ni gomina ipinlẹ Oyo, Seyi Makinde, gomina ipinlẹ Rivers, Nyeson Wike, Gomina ipinlẹ Sokoto, Aminu Tambuwal ati gomina ipinlẹ Abia, Okezie Ikpeazu. Wẹrẹ ti awọn gomina naa de si ile rẹ ni ilu Ondo, ni wọn wọ iyẹwu lọ lati lọ ṣe ipade. Saa keji ijọba Mimiko nigba to wa ni ipo gomina, lo fi ẹgbẹ oselu Labour Party silẹ lati lọ darapọ mọ ẹgbẹ oṣelu PDP. Amọ o pada si ẹgbẹ oṣelu Zenith Labour Party- ZLP ki idibo sipo gbogboogbo to waye, nibi to ti dije dupo sẹnatọ ni ẹkun Guusu Ondo, ti Sẹnatọ Ayo Akinyelure ti ẹgbẹ oṣelu PDP si fi ẹyin rẹ janlẹ. Bakan naa lo ṣe atilẹyin fun igbakeji gomina nipinlẹ Ondo tẹlẹ, Agboola Ajayi lasiko to dije gomina lẹgbẹ oselu ZLP nipinlẹ Ondo to si fi idi rẹmi. Iroyin ni lati igba ti wọn ti kede pe o ṣeeṣe ko pada si ẹgbẹ oṣelu PDP ni awọn kan ninu ẹgbẹ naa ti n fi apa janu. Laipẹ yii ni Aarẹ ile Igbimọ Aṣofin tẹlẹri, to jẹ eekan ninu ẹgbẹ oṣelu PDP, Bukola Saraki fi lede pe gomina tẹlẹri kan yoo darapọ mọ PDP laipẹ, ti awọn kan si sọ wi pe o ṣeeṣe ko jẹ Mimiko."	https://www.bbc.com/yoruba/afrika-59065095
politics	Iṣẹ́ yóò wà lọ́pọ̀ yanturu l’Ekiti tí mo bá di gómìnà - Adeyinka Ali, olùdíje ẹgbẹ́ APP	Oludije sipo gomina ninu ẹgbẹ oṣelu APP nipinlẹ Ekiti, Adeyinka Ali, ti sọ pe oun yoo pese iṣẹ yanturu fun awọn eeyan ipinlẹ ọhun i wọn ba le dibo gbe ou wọle. Ali lo sọ bẹẹ ninu itakurọsọ kan pẹlu BBC Yoruba. O ni bi eto ọrọ aje ipinlẹ Ekiti ṣe ri lọwọ yii ko tẹ oun lọrun, oun si ti ṣetan lati tan iṣoro naa gẹgẹ bii gomina. Gẹgẹ bii ohun to sọ, pẹlu gbogbo ohun ti ipinlẹ Ekiti ni ati bi awọn ọmọ ipinlẹ naa ṣe kawe to, ko yẹ ki wọn wa ni irufẹ ipo ti wọn wa bayii. O ni “Niṣe lo yẹ ki a maa figa-gbaga pẹlu awọn ipinlẹ bii Eko, a le ma ni epo o, amọ awọn ohun ti a ni to wa.” Nipa eto to ni fu ipinlẹ naa to be di gomina, o  ni n fẹ ki ipinlẹ naa dabi orilẹ-ede to da funra rẹ. Ali tun sọ pe oun ti ṣeto ti aye fi maa rọ awọ ara Ekiti lọrun nipa ipese iṣẹ yatọ si ijọba. O ni “Ti wọ ba sọ pe ko si iṣẹ l’Ekiti, ko si nnkan to n jẹ bẹẹ... iṣẹ maa wa lọpọ yanturu l’Ekiti.” Bakan naa lo mẹnu ba bi ijọba ou yoo ṣe lo imọ igbalode lati gbena woju eto abo to mẹhẹ ni ipinlẹ ọhun.	https://www.bbc.com/yoruba/articles/cl4758kkvgdo
politics	Tunde Bakare: Gbogbo ìlérí ààbò tí Buhari ṣe ló kùnà	"Pasitọ agba fun ijọ Citadel Global Community, Tunde Bakare ti sọrọ nipa bi ẹya miran ni Naijiria yoo ṣe dipo aarẹ mu. Ninu ifọrọwerọ pẹlu iwe iroyin This Day, Bakare ni ẹnikẹni to ba n gbero lati di aarẹ Naijiria gbọdọ dunadura pẹlu awọn ara oke ọya. O ni oun ko lero wi pe awọn eeyan apa ariwa Naijiria yoo finu fẹdọ gbe ijọba kalẹ fun ẹya miran. O fi kun pe laisi iranwọ lati ọdọ awọn ẹya to kú, oun ko lero pe ẹkùn kankan ní Naijiria le da nikan gbe ararẹ de ipo aarẹ, nitori náà, ifọwọsowọpọ ati idunadura ṣe pataki Bakare dije fun ipo aarẹ pẹlu Muhammadu Buhari ni ọdun 2011, gẹgẹ bi igbakeji. Ṣugbọn, wọn ko wọle. ''Bi orileede wa ti se ri yí, ẹnikẹni to ba fẹ dupo aarẹ gbọdọ joko, ko fi ọrọ jomitooro ọrọ pẹlu awọn ara Ariwa Naijiria ni. ""Igbagbọ awọn eniyan Ariwa Naijiria ni pe awọn lo nii ọbẹ ati iṣu lọwọ bi eeyan ba fẹ di aarẹ Naijiria. Ki eleyi to yi pada, ayafi ti atunṣe ba ba iwe ofin Naijiria taa  n lo yii.'' O tẹsiwaju pe  nigba aye awọn olori Naijiria bi Ahmadu Bello, ti awọn ileeṣẹ n ṣiṣẹ daadaa, ti nkan si rọsọmu fawọn ara àríwá, ti kọja. ''Ni bayii, ohun tawọn ara ariwa ni, naa ni ipo ati agbara ìjọba. Wọn o si ni fẹ fi silẹ lẹrọ'' Bakare ni  laarin awọn ara eeyan Yoruba tabi awọn ariwa gan, ko si ẹni to le da jawe olubori ninu idibo, bi wọn ko ba fọwọ wẹwọ. Lori bo se ri iṣejọba awọn to wa lori aleefa bayi laarin ọdun mẹfa to kọja, Bakare ni nkan ti bajẹ jinna lai naani pe ijọba n ṣa gbogbo ipa to le ṣa. ''Afojusun wa lọdọ ijọba ga gan. Mo maa n ro nigba mii pe ṣe kii ṣe pe aarẹ Buhari ti sọ ara rẹ di ope loju araalu nitori igba to fẹ du ipo yii, wọn ro pe ohun gbogbo lo le ṣe'' Ojisẹ Ọlọ́run naa tun mẹnuba bi ailera ti ṣe ṣe idiwọ fun Buhari ni saa kinni rẹ. O ṣalaye pe ''ogo Olorun ni Buhari ṣi fi wa laye. Bi a ba pa gbogbo ọdun mẹfa to lo papọ, yatọ si nkan amayedẹrun to ri ṣe diẹ, gbogbo ileri to ṣe faraalu nipa Boko Haram ati ààbò, pabo lo ja si'' Bakare wa ni oun ko ni fọwọ gbaya tabi ṣe ileri kankan pe oun dara ju ẹlomiran lọ ayafi toun ba de ori ipo toun si ṣe daada ju awọn to wa nibẹ lọ. O ni ni toun o, oun ko ni pe funfun ni dudu nitori pe nnkan naa ni ohun ṣe pẹlu ọrẹ tabi ẹni mimọ."	https://www.bbc.com/yoruba/59041653
politics	Ekiti Governorship Election Results: Máàpù tó ṣàlàyé gbogbo èsì ìdìbò Gómìnà ìpínlẹ̀ Ekiti rèé	Gbogbo esi idibo gomina ni ipinlẹ Ekiti ti jade bayii. BBC si ti ṣe maapu ti yoo tọ yin sọna bi ẹ ṣe le ri esi idibo ijọba ibilẹ kọọkan nisalẹ yii. Bi o se lọ ree pẹlu orukọ awon to n lewaju ati iye ibo ti wọn n gba lawọn ijọba ibilẹ kọọkan ni Ekiti. Bi ajọ eleto idibo INEC se n kede ibo naa, la n kọ onka iye ibo ti onikaluku ni sinu maapu ti a ṣe agbekalẹ rẹ yii. Sun atọna (cursor) ori foonu tabi ẹrọ kọmputa rẹ kaakiri ori atẹ to wa nisalẹ yii, yoo ṣafihan ijọba ibilẹ kọọkan ati esi idibo ibẹ.	https://www.bbc.com/yoruba/61827931
politics	ICPC ń wá ọkọ ọmọ Buhari àtàwọn méjì míì lórí ṣíṣe $65,000,000 kúmọ kùmọ	Ajọ ICPC to n gbogun ti iwa ajẹbanu atawọn iwa ọdran mii ti kede pe awọn n wa ọkọ ọmọ Aarẹ Muhammadu Buhari, Gimba Yau Kumo,atawọn meji mii lori ẹsun iṣowo ilu kumọ kumọ. Ẹsun ti ajọ naa fi kan wọn ni pe wọn na miliọnu marunlelọgọta owo dọla baṣu baṣu. Ọdun 2016 ni Ọgbẹni Yau Kumo ti ICPC n wa yii ṣe igbeyawo pẹlu ọmọbinrin keji Aarẹ Buhari. ICPC ni ajọ to ri si iwa ajẹbanu tawọn oṣiṣẹ ọba ba hu lẹnu iṣẹ. Gẹgẹ bi atẹjade ti ajọ naa fi soju opo alatagba wọn, ICPC ni Tarry Rufus, Bola Ogunsola ati Yau Kumo lawọn n wa bayii. Ẹsun ti wọn kan wọn niṣe pẹlu iwa ajẹbanu lori owo ileegbe awọn oṣiṣẹ. Eto ti ijọba apapọ gbe kalẹ ni eto ileegbe ti ko ni gara fawọn fawọn oṣiṣẹ. Ilu Daura to jẹ ile Aarẹ Buhari ni Yau kumo ti ṣe igbeyawo pẹlu Fatima to jẹ ọmọbinrin Buhari. Yau Kumo  ni ọga agba banki ayanilowo kọle ti ijọba apapọ tẹlẹ, banki lo si n ṣamojuto owo tawọn oṣiṣẹ n da fun ileegbe.	https://www.bbc.com/yoruba/afrika-57118044
politics	Anambra election: Ìbẹ̀rù-bojo gbalẹ̀ bí ètò ìdìbò gómìnà Anambra yóò ṣe waye lónìí	Lati ọjọ Ẹti ọjọ karun un oṣu kọkanla ni ibẹru-bojo ti gbalẹ nipinlẹ Anambra ṣaaju eto idibo gomina ipinlẹ naa lonii ọjọ Abamẹta. Gbogbo ọja, opopona ati ile ifowopamọ lo da paro paro nitori ẹru n ba awọn eeyan lati jade. Koda, awọn eeyan kan sa kuro nipinlẹ Anambra lati sa asala fun ẹmi wọn nitori wọn ko mọ ohun to le ṣẹlẹ lasiko eto idibo. Ọpọ eeyan ni wọn ri ni ibukọ nibi ti wọn ti n wọ ọkọ lọ si ipinlẹ Enugu, Delta. Edo, nigba ti awọn mii n lọ si ipinlẹ Abia. Ọkan lara wọn to sa lọ si ilu Asaba nipinlẹ Delta ni oun ti fẹ lọ fori pamọ titi di igba ti eto idibo naa yoo fi tan. Ẹlomiran tiẹ sọ pe ọkan oun ko balẹ lati duro si Awka ti ṣe olu ilu ipinlẹ Anambra lasiko idibo, o ni Enugu ni oun mori le. Ẹnikan ti ko darukọ ara fawọn akọroyin ni ko si ẹni to fẹ ku lo jẹ kawọn eeyan maa kuro ni Anambra ṣaaju eto idibo gomina. O ni ẹgbẹ IPOB lo jẹ ki onikaluku maa bẹru pẹlu ohun ti wọn n ṣe nilẹ Igbo. Ohun to jẹ iyalẹnu fun ọpọ eeyan ni pe ẹgbẹ IPOB ti fagile ofin konle-o-gbele to kede ṣaaju eto idibo ọhun eyi to le maa mu awọn eeyan bẹru. Bakan naa ni ileeṣẹ ọlọpaa kede pe awọn agbofinro ẹgbẹrun lọna mẹrinlelọgbọn ni yoo mojuto eto idibo naa ki abo to peye le wa. Ẹgbẹ awọn agbaagba nilẹ Ibo, Ohanaeze Ndigbo naa parọwa si awọn eeyan ipinlẹ Anambra lati jade dibo lonii lai bẹru. Amọ, awọn kan ni aijade awọn eeyan ipinlẹ naa nii ṣe pẹlu bi ijọba ṣe kede ọjọ meji gẹgẹ bi ọjọ isinmi lati gbaradi fun eto idibo gomina tuntun ipinlẹ Anambra. Ọpọ eeyan lo ti ra ounjẹ sile ṣaaju eto idibo ki wọn le maa ri nkan ninu ile wọn ti wọn ko ba jade lasiko idibo. Awọn eeyan tiẹ sọ pe ẹru n ba awọn pẹlu bi awọn ẹṣọ eleto abo ti pọ nipinlẹ Anambra tawọn ti ibọn ati oriṣiiriṣii ohun ija oloro lọwọ wọn.	https://www.bbc.com/yoruba/afrika-59188287
politics	Buhari visit to Kano: A kò ní sinmi títí tí àlááfíà yóò fi padà sí Naìjíríà- Buhari	"Muhammadu Buhari ṣèlérí ètò amáyédẹrùn fún àwọn ọmọ ogun, àti láti pèsè ètò àbò tó péye Aarẹ Muhammadu Buhari ti sọ pe ijọba oun ko ni sinmi ayafi to ba yanju iṣoro to n koju ẹka eto abo ni gbogbo kọrọkọndu orilẹ-ede Naijiria. Buhari lo sọ ọrọ naa nibi ipade awọn ọmọ ileeṣẹ ọmọ ogun orufurufu kan to waye niluu Kano ni ariwa Naijiria. O ni ""Ijọba yii ko ni sinmi titi ti a oo fi da alaafia ati eto to peye pada si orilẹ-ede yii."" Buhari tun fi akoko naa ki awọn ọmọ ogun ọhun ku iṣẹ takun-takun ti wọn n ṣe lati dabo bo awọn araalu. O ni ijọba oun ko ni fa ọwọ atilẹyin rẹ sẹyin lọdọ awọn ọmọ ogun naa latari iṣẹ akinkanju tio wọn n ṣe. A ti ṣetan lati jawe sobi akitiyan wa Nigba toi n fi ẹmi imoore han si awọn o logun naa fun bi wọn ṣe n fi wọn wewu, Buhari ni ""Mo fẹ fi da yin loju pe awọn ọmọ Naijiria mọ riri iṣẹ akin ti ẹ n ṣe."" Lẹyin naa lo rọ wọn lati maṣe fa sẹyin ninu ojuṣe wọn nitori obitibiti owo ti ijọba ti na lori ẹka eto abo, eyii to ti n so eso rere. O ni ""Ninu afojusun wa lati tubọ jẹ ki ileeṣẹ ọmọ ogun ofurufu ba igba mu, a oo tubọ maa na ọwọ si ileeṣẹ naa."" ""Fun idi eyii, a ti gbe owo kalẹ lati ra awọn irinṣẹ ogun, to fi mọ awọn ọkọ UAV ati elikọpita lati mu ki iṣẹ yin rọrun."" ""A fẹ ki ẹ mọ pe ijọba wa ti ṣetan lati ṣe gbogbo ohun to yẹ lati ri pe a ṣe gbogbo atilẹyin to yẹ fun yin lati yanju iṣoro to n koju eto abo."" Buhari tun ṣeleri lati ṣeto awọn ohun igbayegbadun fun awọn ọmọ ogun naa. Lara awọn to wa nibi ipade naa ni gomina ipinlẹ Kano, Abdullahi Ganduje, awọn lọgalọga nileeṣẹ ọmọ ogun, awọn ọba alade, to fi mọ awọn ọmọ ile igbimọ aṣofin."	https://www.bbc.com/yoruba/afrika-61555025
politics	Ọmọ ọdún méjìdínlógún di olórí ìlú l'Ámẹ́ríkà	Ọmọ ọdun mejidinlogun, Jaylen Smith ni wọn ti diboyan lati ṣiṣẹ bi alakọso ilu ti o kere julo ni  ila-oorun Arkansas ni orilẹede Amẹrika.  Smith jẹ ọkan ninu awọn ọdọ ti o kere lọjọ ori lati ṣiṣẹ bi adari ilu ni Amẹrika.  Jaylen Smith ẹni ti o ṣẹṣẹ pari ẹkọ girama ninu oṣu karun-un ọdun yii ni wọn diboyan ni ọjọ Iṣẹgun ọsẹ yii gẹgẹ bi adari ilu Earle to jẹ miile ọgbọn si iwọ oorun Memphis ni ilu Tenesse.  Jaylen Smith kọ ni ẹnì akoko to jẹ ọmọ ọdun méjìdínlógún ti wọn maa diboyan gẹgẹ bi adari ilu lorilẹ ede Amẹrika. Ninu ọrọ rẹ ti o fi lede lori ẹrọ ayelujara Facebook Smith nigba ti oun ti jawe olubori  gege bi oludari ilu, i ọtun yoo deba Earle Arkansas. Smith ọmọ ẹgbẹ oṣelu Democrat jawe olubori ninu ilu Earle ti o ni olugbe to to ẹgbẹ́sán niye.  Ninu ọrọ rẹ ti o fi lede lori ẹrọ ayelujara Facebook Smith ni igba ọtun yoo deba Earle Arkansas bi oun ṣe jawe olubori gege bi oludari ilu naa.  Smith ọmọ ẹgbẹ oṣelu Democrat jawe olubori ninu ilu Earle ti o ni olugbe to to ẹgbẹsan niye.  Nigba ti o n dupẹ lọwọ awọn ara ilu Earle ti wọn diboyan-an pẹlu ibo ojilenigb din marun-un nigba ti alatako re si ni ibo marundinlaadọwa. O ni oun tí ohun yoo ṣe gẹgẹ bi adari ilu ni lati ṣe atunto si ikọ ọlọpaa, titun awọn idominugere ṣe ati lati ṣiṣẹ pọ pẹlu awọn ara ilu.  Smith ẹni ti o ti di ipo oṣelu mu nigba ti o wa ni ile ẹkọ girama ni oun ni aniyan lati mu ile itaja wa si inu ilu Earle.  Nigba ti o fi idunnu rẹ han lori ipo oṣelu ti wọn diboyan si, o ni akoko ti ohun di ipo oṣelu mu yii naa da nitori ohun ni alawọ dudu akọkọ ti wọn diboyan.  Smith yoo tẹsiwaju ninu iwe kika rẹ nitori oni erongba lati di agbejoro lọjọ iwaju.	https://www.bbc.com/yoruba/articles/cxer4kk5lx4o
politics	N kò fi Peter Obi ṣe ààyò olùdíje ààrẹ, máà kéde èròǹgbà mi fún Nàíjíríà láìpẹ́ – Obasanjo	Aarẹ Naijiria nigba kan ri, Olusegun Obasanjo ti sọ pe oun ko ni aayo lara awọn oloṣelu to n dije du ipo Aarẹ ninu eto idibo ọdun 2023. Obasanjo lo sọ ọrọ naa niluu Mina, nipinlẹ Niger lasiko to lọ ṣabẹwo si adari Naijiria tẹlẹ, ọgagun Abdulsalam Abubakar. Baba Iyabo ṣalaye pe tako igbagbọ ọpọ eeyan pe oun n satilẹyin fun Peter Obi, tii se oludije aarẹ fun ẹgbẹ iselu Labour, o ni oun ko ni aayo lara oludije bi ko ṣe bi Naijiria yoo ṣe dara. O ni “Mi o ni aayo kankan lara awọn to n dijdu ipo Aarẹ, ohun to jẹ mi logun ni ilọsiwaju Naijiria.” Aarẹ Naijiria nigba kan ri naa ni ohun to gbe oun lọ si Minna ko ṣẹ̀yìn àárẹ̀ to n ṣe Abdulsalami Abubakar. O sọ pe “Mo wa sibi lati ṣe abẹwo si ọrẹ mi to n ṣaisan ranpẹ, lootọ ni mo ti kọkọ fẹ bẹ ẹ wo niluu London, amọ ọjọ gan ti mo de London ni oun naa pada si Naijiria.” “Idi ree ti mo fi pinnu lati wa si ile rẹ, o tobi lọwọ mi, lo jẹ ki n wa sibi.” “Ti mo ba ri ẹni ti ara rẹ  ko da, mo maa ṣabẹwo sọdọ rẹ nitori ara mi ṣi mokun daadaa.” Nnkan bii aago mejila abọ ọsan ni Obasanjo balẹ si ile Abubakar, wọn ṣe ipade idakọnkọ, lẹyin naa lo fi ibẹ silẹ ni nnkan bii aago kan kọja iṣeju diẹ. Ti ẹ ko ba gbagbe, ọsẹ to kọja ni Obasajo ṣe ipade pẹlu oludije fun ipo Aarẹ ninu ẹgbẹ oṣelu Labour, Peter Obi, to fi mọ gomina ipinlẹ Rivers, Nyesom Wike, niluu London. Lara awọn to wa nibi ipade naa ni Okezie Ikpeazu to jẹ gomina ipinlẹ Abia, gomina ipinlẹ Benue, Samuel Ortom, gomina ipinlẹ Oyo, Seyi Makinde, ati gomina ipinlẹ Cross River tẹlẹ, Donald Duke, atawọn eeyan mii. Ipade ọhun ni ọpọ eeyan gbagbo pe ko ṣẹyin eto idibo gbogbogbo ọdun to n bọ.	https://www.bbc.com/yoruba/articles/crgd57k927wo
politics	EndSARS panel report: Rinu Oduala, adarí ìwọ́de EndSARS dúró lórí pé bí irọ́ àwọn ìjọba bá lọ lógún ọdún, òtítọ́ á lékè	"Iwe akọsilẹ abajade iwadii igbimọ lori aṣemaṣe awọn ọlọpaa ati iṣẹlẹ to waye ni Lekki Toll gate logunjọ oṣu kẹwaa ọdun 2020, to wa nigboro lori ayelujara, eleyi to n fa ọpọlọpọ awuyewuye bayii yats si eleyi to wa lọwọ ijọba ipinlẹ Eko. Ọkan lara awọn ajafẹtọ to runpa runsẹ si iwọde naa lọdun 2020, Rinu Oduala lo sọ bẹẹ ninu ifọrọwerọ pẹlu BBC News Yoruba. O ni lootọ ni ẹda kan jade sita lara abajade iwadii awọn igbimọ naa ṣugbọn ohun to wa ninu rẹ lee yatọ si ohun to wa ninu eyi ti wọn gbe kalẹ fun gomina ipinlẹ Eko. O ṣalaye pe idi ni pe awọn oniruuru afikun ati ayọkuro lo lee ti waye laarin ẹda to lu sita ati eyi ti wọn fountẹ lu gbe le gomina lọwọ. Arabinrin Rinu Oduala tun tẹsiwaju lati sọ pe ko ni ya awọn ajafẹtọ to lewaju iwọde EndSARS lọdun 2020 lẹnu bi abajade iwe ilana ijọba iyẹn 'White paper' lori abọ iwadii igbimọ naa ba yatọ si ohun to wa ninu ẹda iwe iwadii to lu sita. ""Ijọba ko ni so okun mọ ara rẹ lẹsẹ, Ekeji ni pe a ti gbọ nipa oriṣiriṣi igbimọ sẹyin bii igbimọ oputa atigbimọ oriṣiriṣi. Gbogbo awọn aba tawọn igbimọ yii n gbe jade, ṣe ijọba maa tẹle awọn aba naa? Pupọ ninu awọn ti orukọ wọn jade ninu ẹda to lu sita yii la ri pe inu ijọba ni wọn wa, ṣe ijọba yoo lee fi wọn jofin?' O ni nitori pe ọpọ ọmọ Naijiria mọ irufẹ ijọba ti wọn ni pe lati ipilẹ ni wọn ti fẹ doju ọrọ ohun to ṣẹlẹ ru nipa pipariwo kiri agbaye pe ko si ikọlu kankan nibẹ ati pe ko si eeyan kankan to ku. Rinu Oduala ni ohun to han si gbogbo eeyan kaakiri ni nitoripe gbogbo agbaye lo ri ohun to ṣẹlẹ ati bi awọn agbofinro ṣe huwa ipa si awọn araalu paapaa awọn ọdọ lorilẹede Naijiria lasiko naa. Lori ọrọ aṣuwọn ifowopamọsi rẹ ti ijọba gbẹsẹ le nigba naa, arabinrin Rinu Oduala ṣalaye pe lẹyin oniruru ifigagbaga ofin laarin amofin agba Fẹmi Falana ati ijsba Naijiria, wọn ti gbe ẹsẹ kuro lori aṣunwọn ifowopamọsi naa. O ni gbogbo ẹsun igbesunmọmi ati awọn ẹsun miran ti ijọba fi kan oun atawọn miran lasiko iwọde naa ni wọn ko lee fi idi rẹ mulẹ to si mu ki amofinagba Fẹmi Falana o fariga pe niwọn igba ti wọn ko ba ti le ṣe eyi ki wọn gbẹsẹ ati apa kuro lori awọn aṣuwọn naa lo tọ. O ni wọn ti gbẹsẹ kuro lori ti toun, ṣugbọn wọn ṣi gbẹsẹ le awọn miran. Lori ọrọ awọn to n ja fun ipinya orilẹede Naiijiria ati idasilẹ orilẹ€de ẹya wọn, arabinrin Rinu ṣalaye pe bi idajọ ododo ko ba fidi mulẹ, ti awọn kan n ṣegbe ti wọn si n tẹ oju ofin mọlẹ, ko si bi awọn kan to ni ẹhonu ko ṣe ni pariwo sita pe ara n kan wọn ti wọn yoo si fẹ beere fun idaduro tiwọn. O ni oun ti oun farams ni igbesẹ ti yoo fun awọn ọdọ ni ọjọ ọla to dara."	https://www.bbc.com/yoruba/afrika-59324218
politics	Tinubu 2023: Ọ̀nà tí Bola Tinubu fẹ́ gbà ṣẹ́gun ìgbésùnmọ̀mí rèé tó fi ń ṣèlérí	"Agba oṣelu ninu ẹgbẹ oṣelu All Progressive Congress (APC) Bola Ahmed Tinubu ti ṣe ileri kan lọjọ Abamẹta pe oun yoo gba Naijiria la lọwọ bi wọn ba le dibo yan oun gẹgẹ bi aarẹ. O jẹjẹ yii lasiko to n ba ọgọọrọ awọn ọdọ to kora jọ ni gbagede Mobolaji Johnson l'Eko nitori ipolongo fun idbo yan Tinubu lọ dun 2023. Ta ló ń dá ìwé àṣẹ Falana láti sójú ìdílé Adegoke dúró? Ohun táa mọ̀ rèé Wo àwọn ibi mẹ́rin tí ènìyàn kò le fi ẹsẹ̀ tẹ̀ láyé Gbogbo owó ìlú táwọn APC tó ṣe ijoba tẹ́lẹ̀ kó jẹ la ó gbà padà -Seyi Makinde Ki gan an ló mú kí awuyewuye pọ̀ lórí ìkéde èròngbà Tinubu láti du ipò ààrẹ Nàìjíríà? Ìdìbò 2023: Àwọn ìpèníjà tí Bola Tinubu yóò kojú nínú ìrìnàjò rẹ̀ nìyí Ọlọ́run Tinubu kìí ṣé Ọlọ́run témi torínáà mi o ní gbè lẹyìn rẹ̀ ní 2023- Ojudu Ìdí rèé tí mo ṣe fẹ́ jẹ ààrẹ Nàíjíríà - Tinubu ""Naijiria to wa ni isọ́kan ni ala wa"", Tinubu sọ fun awọn ọdọ naa. Naijiria ti ko ni wahala ni ifọkansin wa. Naijria ti ko si iwa ipa, ti ko si igbesunmọmi. A si ṣeleri fun yin pe a o gbe e lee yin lọwọ. Ẹyin ni ọjọ ọla wa"". Tinubu ni oun n lọ du ipo aarẹ lati lọ ṣoju awọn ọdọ ni o si ni nipas irẹpọ nikan ni ala Naijria fi le ṣẹ. ""Mo fẹ jẹ aarẹ fun yin ni, ẹ wá mi lọ sibẹ. Ẹ fi ara yin jin. Ko si awawi mọ, ikoro to gẹ, aisi irẹpọ ko dopin. Gbogbo taa si ni lati ṣe ni ki a jẹ Naijiria isọkan ni ilẹ Afirika. Gbagbagba lẹgb Asiwaju Bola Tinubu ni gomina ipinlẹ Eko, Babajide Sanwo-Olu wa nibi iwọde awọn ọdọ yii lọjọ Satide to n sọ fun wọn pe awọn ọdọ iha Guusu-Iwọ Oorun ti fi ipinu wọn han ninu pipolongo fun Tinubu gẹgẹ bi aarẹ. Sanwo-Olu sọ ọrọ yii loju opo Twitter rẹ ninu ọpọlọpọ atẹjade to fi sita. ""Mo dara pọ mọ awọn ọdọ iha Guusu- Iwọ Oorun Naijiria nibi iwọde wọn... lati ṣe atilẹyin fun erongba Asiwaju Bola Tinubu lati di aarẹ Naijria"". Wo àwọn ibi mẹ́rin tí ènìyàn kò le fi ẹsẹ̀ tẹ̀ láyé Ọwọ́ ọlọ́pàá Osun tẹ ọ̀dọ́ mẹ̀ta pẹ̀lú ọkàn èèyàn lágbègbè OAU Wo gbajúmọ̀ amúlùúdùn mẹ́fà tó kú láàrin oṣù márùn-ún Okùnrin tó jí ọmọ gbé nínú ṣọ́ọ̀ṣì lásìkò tí ìsìn ń lọ lọ́wọ́ kó sí gbaga ọlọ́pàá Sanwo-Olu to kọwọ rin pẹlu igbakeji rẹ, Obafemi Hamzat atawọn adari ẹgbẹ oṣelu APC mii nilẹ Yoruba ni awọn ti ri akitiyan ati agbara ti awọn ọdọ ""wa"" ni lati ṣiṣẹ fun aṣeyọri erongba Asiwaju Bola Tinubu to ni ifarajin lati fara ṣiṣẹ fun awọn eeyan orilẹede Naijiria. ""Adari wa, Asiwaju Bola Tinubu ri iwuri gidi ninu atilyin to ti gba latọjọ yii lọd awọn ọdọ o si ti pinu lati gba eku ida idari Naijiria pẹlu oreọfẹ Ọlọrun ati ifẹ awọn eniyan fun Naijiria to dara to si lọrọ  to tun wa ni isọkan."	https://www.bbc.com/yoruba/61132183
politics	Adeleke gbégi dí àsùwọ̀n owó ìjọba Osun	Ní kété tí wọ́n búra wọlé tán fún Ademola Adeleke gẹ́gẹ́ bí i gómìnà kẹfà ìpínlẹ̀ Osun ló ti bẹ̀rẹ̀ iṣẹ́ lẹ́yẹ ò sokà. Lẹ́yìn náà ló sì ti pàwọn àṣẹ kan láti tẹ ìpínlẹ̀ náà síwájú gẹ́gẹ́ bí èrò rẹ̀. Gómìnà Adeleke ní láti ìgbà tí àjọ elétò ìdìbò INEC tí kéde òun bí i ẹni tó jáwé olúborí ètò ìdìbì ọjọ́ Kẹrìndínlógún, oṣù Keje ọdún 2022 ni gómìnà àná Gboyega Oyetola ti ń wá gbogbo ọ̀nà láti mú kí ìṣèjọba nira fún òun. Adeleke nínú ọ̀rọ̀ àkọ́sọ rẹ̀ lẹ́yìn tí wọ́n búra fun tán ní lára ìgbésẹ̀ tí Oyetola gbé ni gbígba ọ̀gọ̀ọ̀rọ̀ àwọn ènìyàn síṣẹ́ láì sí bí wọ́n yóò se san owó fún wọn nínú àbá ìsúná. Ó ní fún ìdí èyí òun ti gbégi dí gbogbo akoto owó ìjọba Osun fún ìgbà kan ná. Ó ní kò ní sí ààyè fún kí owó jáde nínú àsùnwọn ìjọba títí àwọn ìwádìí àwọn kan yóò fi parí. Bákan náà ni Adeleke tún yí orúkọ ìpínlẹ̀ Osun kúrò ní “State of Osun” padà sí “Osun State” wí pé èyí tí ìjọba ń pè é náà kò bá ìwé òfin Nàìjíríà mu. Lára àwọn ẹ̀sùn tí Adeleke tún fi kan Oyetola ni pé ó yan àwọn kan láì gba àwọn ọ̀nà tó tọ́ èyí tó fẹ́ fi dá wàhálà kalẹ̀ sí ìjọba òun lọ́rùn. Adeleke ṣàlàyé pé gbogbo ìgbìyànjú òun láti rí wí pé Oyetola gbé ìjọba kalẹ̀ fún òun lọ́nà tó tọ́ àti bó ṣe yẹ ni Oyetola gbégi dínà.Ó ní kò sí ìwé àkọ́lẹ̀ kankan tí Oyetola gbé fún òun láti fi ṣàlàyé ibi tí wọ́n bá ètò ìjọba dé ní ìpínlẹ̀ Osun nítorí náà kí àwọn ènìyàn ṣe sùúrù pẹ̀lú òun. Ó tọrọ ọ̀sẹ̀ díẹ̀ láti ṣàgbéyẹ̀wò àwọn ètò ìjọba fún ìgbà kan náà kí ìjọba òun le mọ ibi tí àwọn yóò ti bẹ̀rẹ̀ iṣẹ́. Àwọn àṣẹ mìíràn tí Adeleke tún pa yàtọ̀ sí gbígbégi dí akoto ìjọba àti yíyí orúkọ ìpínlẹ̀ náà padà ni: Ṣíṣe àgbédìde ìgbìmọ̀ tí yóò wá láti gba gbogbo àwọn ohun ìní ìjọba tó wà ní lọ́wọ́ àwọn padà sábẹ́ àkóso ìjọba. Ṣíṣe àgbédìde ìgbìmọ̀ tí yóò ṣàgbéyẹ̀wò gbogbo ìgbanisíṣẹ́ àti àwọn ìgbésẹ̀ tí ìjọba àná gbé láti ọjọ́ Kẹtàdínlógún tí INEC ti kéde rẹ̀ bí i ẹni tó jáwé olúborí ètò ìdìbò. Bákan náà ló ní gbogbo àwọn pátákó tàbí àwòrán tí wọ́n bá ti ń kọ orúkọ ìpínlẹ̀ Osun sí ni kí wọ́n yí orúkọ rẹ̀ padà sí Osun State dípò State of Osun tí ìjọba àná ń kọ. Adeleke ni ìjọba òun yóò gbájúmọ́ ṣíṣe àgbédìde ètò ọ̀gbìn, ètò ẹ̀kọ́, ìnàjú, mímú ìdàgbàsókè bá àwọn obìnrin àti ọ̀dọ́, ètò ìlera, àyípadà ojú ọjọ́ àti bẹ́ẹ̀ bẹ́ẹ̀ lọ.	https://www.bbc.com/yoruba/articles/cw47e1wgzgno
politics	Àṣeyọrí Atiku ló ń ṣẹ̀rù ba Tinubu ló fi ń dojú kọ ọ́ – PDP fèsì	Ẹgbẹ oṣelu PDP ti sọ pe aseyọri oludije ẹgbẹ oṣelu awọn, Atiku Abubakar lo n ṣeru ba ẹgbẹ oṣelu APC ati oludije rẹ, Asiwaju Bola Ahmed Tinubu. Agbẹnusọ ẹgbẹ oṣelu PDP, Debo Ologunagba lo sọ eleyii di mimọ ninu atẹsita to gbe sori ayelujara. O ni Tinubu ko koju osuwọn to lati di aarẹ ati pe ẹgbẹ APC ti kogba wọle nitori gbogbo lasigbo ti wọn ko ba orilẹede Naijiria. Ologunagba ni ẹgbẹ oṣelu PDP wa ni isọkan, ti isẹ si n lọ lọwọ lati gba orilẹede Naijiria lọwọ PDP. “Ohun iyalẹnu lo jẹ fun awọn ọmọ orilẹede Naijiria bi oludije sipo aarẹ fẹgbẹ APC, Asiwaju Bola Ahmed Tinubu se gbiyanju lati fi oju pa asise ẹgbẹ rẹ, to si kọju si ẹgbẹ oṣelu PDP ati Atiku Abubakar. “Gbogbo awọn ọrọ yii lo tu asiri Tinubu gẹgẹ ẹni ti ko mọ nkan to yẹ, ti aseyọri oludije PDP ati Atiku Abubakar si n sẹru ba a saaju idibo ọdun 2023. “Ẹgbẹ oṣelu APC ti ku tipẹ ti PDP si wa laye, fun idi eyi, ọrọ Tinubu ni ko ye. PDP  wa ni isọkan ti a si gbajumọ bi orilẹede Naijiria yoo ṣe ri itusilẹ gba lọwọ ẹgbẹ oṣelu APC.” Saaju ni oludije ẹgbẹ oṣelu All Progressives Congress, Asiwaju Bola Ahmed Tinubu ti se apejuwe ẹgbẹ oselu rẹ, APC gẹgẹ bi ẹgbẹ to ni ọgbọn lori lati tu ọkọ ati lati peṣe ọna abayọ si gbogbo iṣoro orilẹede Naijiria. Tinubu sọ eleyii ni ilu Abuja nigba ti wọn ṣe afihan awọn nkan ipolongo lati bẹrẹ ipolongo ile si ile, ti awọn adari ile aṣofin lati ariwa orilẹede yii gbe kale ni ọjọ Satide. O ni ẹgbẹ oselu APC ni agbara lati mu ilọsiwaju ba orilẹede Naijiria ati awọn araalu pẹlu. “Ẹgbẹ oselu oni ilọsiwaju ni wa. A fẹ ẹkọ to yanranti fun awọn ọmọ wa, ilọsiwaju Naijiria lati bi nkan ọgbin ati awọn akanṣe isẹ ti yoo mu itẹsiwaju ba orilẹede Naijiria. “O da wa loju, a ni nkan ti a le fi mu wa si imusẹ. A ti pinnu lati ṣe awọn nkan wọnyii.” Oludije naa wa tẹsiwaju pe ẹgbẹ People’s Democratic Party  ko ki n ṣe  isoro fun APC ati pe ko yẹ ki awọn maa fi omijomitoro ọrọ pẹlu ẹgbẹ oselu naa. “A wa ko ni maa ba wọn wijọ nitori a ni ọgbọn ori ju wọn lọ. A gbọn, a loye. A yatọ si wọn. “Wọn ni ọdun mẹrindinlogun lati ṣejọba sugbọn wọn gbagbe gbogbo ohun to ye ki wọn ṣe fun awọn araalu'' O wa rọ ẹgbẹ oṣelu PDP lati tete gba pe awọn padanu eto idibo lọdun 2023.	https://www.bbc.com/yoruba/articles/cd1qe1nx339o
politics	Muhammadu Buhari London travel: Ìdí tí àwọn ọmọ Naijiria ṣe fẹ̀hónúhàn lòdì sí ìrìnàjò Buhari sí London	"Awọn alatilẹyin aarẹ Buhari naa ti farahan lati jẹ karaye mọ pe aarẹ Buhari kii ṣe eeyan buruku. Lẹ́yìn tí àwọn ọmọ Nàìjíríà kan ṣe ìfẹ̀hónúhàn níwájú Abuja House, ibi tí Ààrẹ Buhari dé sí ní ìlú London, tí wọ́n sì sọ pé kó padà sílé, ni àwọn ọmọ Nàìjíríà míì náà  wá ṣe ìwọ́de pé àwọn wà lẹ́yìn Ààrẹ náà. Aarẹ Buhari lo tẹkọ ofurufu leti lọjọ diẹ sẹyin lati lọ fun isinmi ti yoo fi tọju ara rẹ ni London. Asọtẹ́lẹ̀ ikú Yinka Odumakin ti jáde sí wa tẹ́lẹ̀, ẹbí gbàdúrà, àmọ́...- Jacob Odumakin Ojú wa rí, a ṣe IVF, oyún ìbeji bàjẹ́ kí á tó di ọlọ́mọ láyé - Adesua àti Banky W Ọlọ́pàá fọhùn pé ẹgbẹ́ IPOB ni àwọn agbébọn tú ẹlẹ́wọ̀n 1,844 sílẹ̀ ní ọgbà ẹ̀wọ̀n Owerri Amọ eyi waye ni kete ti awọn dokita lorilẹede Naijiria gun le iyanṣẹlodi nitori aisa owo oṣu wọn deede. Bi iṣẹlẹ meji yii ṣe ṣe kongẹ ara wọn lo mu awọn ọmọ Naijria faraya ti wọn si n ṣe iwọde tako irinajo aarẹ si ilu London. Amọ, amugbalẹgbẹ Aarẹ tẹlẹri Goodluck Jonathan, iyẹn Reno Omokri n gbe ọ̀rọ̀ sita pe Ọmọwe Philip[Idaewo to dari iwọde adura fun aarẹ Buhari kii ṣe ajoji ati pe bi oluranlọwọ aarẹ Buhari ṣe juwe rẹ gẹgẹ bi olufọkansin ọmọ Naijiria ko tọ. O fi si oju opo Twitter rẹ pe Philip Idaewor yii naa ni alaga ẹgbẹ oṣelu  APC niluu London torinaa ẹyin aarẹ Buhari lo wa tẹlẹ. Awọn ọmọ Naijiria kan to n fi ilu London ṣebugbe ti bẹrẹ ifẹhonuhan lodi si bi Aarẹ Muhamadu Buhari ṣe lọ si ilu naa fun ayẹwo. Ifẹhonuhan ọhun ti wọn kọ lati dẹwọ rẹ ni wọn fi n fa Aarẹ Buhari leti pe ko pada si Naijiria to ba fẹ ṣe ayẹwo ara rẹ. Ọjọru to kọja yii ni amugbalẹgbẹ Aarẹ Naijiria tẹlẹ, Goodluck Jonathan, iyẹn Reno Omokri tẹkọ ofurufu leti lọ siluu London lati bẹrẹ ifẹhonuhan naa, eyii ti ko tii dẹwọ rẹ lati igba naa wa. Ṣugbọn ki lo fa iwọde naa gan? Iwọde ọ́hun bẹrẹ nitori iyanṣelodi awọn dokita ni Naijiria, eyii to bẹrẹ lọjọ kinni, oṣu Kẹrin, ọdun yii. Awọn dokita ni Naijiria daṣẹ silẹ lọna ati bere awọn ẹtọ kan lọwọ ijọba apapọ bii owo oṣu to jẹ wọn atawọn ajẹmọnu kan to yẹ ki wọn gba lasiko ajakalẹ arun Covid-19. Lati le fi aidunu wọn han si Aarẹ lori bo ṣe lọ gba itọju ni London lasiko ti awọn dokita wa ni iyanṣelodi ni Naijiria, Omokri ko awọn eeyan kan sọdi lati ṣe iwọde niwaju ile ijọba Naijiria ti Aarẹ Buhari wa ni London. Ninu atẹjade kan to fi lede loju opo Twitter rẹ, Omokri ni ""ti awọn dokita nilẹ Gẹẹṣi ba n gunle iyanṣelodi, sẹ Aarẹ Bahari yoo to ẹni to n lọ sibẹ fun ayẹwo?"" Nigba ti ikọ BBC ṣabẹwo sile ijọba Naijiria ni London, ọkan lara awọn olufẹhonuhan naa ni ko dun mọ oun ninu bi Aarẹ Buhari ati ẹbi rẹ kii ṣe gba itọju ni Naijiria. O ni Buhari kọ lati kọ ile iwosan to yanranti si Naijiria lati igba to ti gori oye lọdun 2015, ṣugbọn o nifẹ si ati maa lọ gba itọju ni London, eyii ti ko yẹ ko ri bẹẹ. Ẹlomiran ni iye owo ti Buhari yoo na fun itọju ara rẹ ni London to wa kii ṣe owo kekere, ati pe kii ṣe iru owo to yẹ ki ijọba Naijiria maa na lasiko yii niyẹn. Iye igba ti Buhari ti lọ silẹ Gẹẹsi fun itọju Buhari lọ siluu London laarin ọjọ kẹfa si ọjọ kọkandinlogun ọdun 2016 lati gba itọju. O tun ṣayẹwo siluu London larin ọjọ keje si ọjọ kẹtala, oṣu Kẹjọ, ọdun 2017 fun ayẹwo, iyẹn lasiko ti wọn sọ pe eku gba ile ijọba apapọ, Aso Rock, to wa niluu Abuja. Lọdun 2018, Buhari lo ọjọ mẹwaa ni London laarin ọjọ kẹjọ si ọjọ kejidinlogun lati ri awọn dokita. Lẹyin na lo tun bẹ ilẹ Gẹẹṣi wo larin ọjọ keji si ọjọ kẹtadinlogun, ọdun 2019, ṣugbọn a ko le sọ boya ayẹwo lo lọ fun lasiko naa. Ẹwẹ, ijọba Naijiria ko tii ṣo ohun kankan lori ifẹhonuhan naa lati igba to ti bẹrẹ."	https://www.bbc.com/yoruba/afrika-56637924
politics	Oyo palliatives stealing: Èèyàn mẹ́ta dèrò iléẹjọ́ lórí ẹ̀sùn jíjí ẹrù palíétìfù covid-19 ìpínlẹ̀ Oyo tà	Awọn oṣiṣẹ ijọba ipinlẹ Oyo mẹta ti dero ileẹjọ lori ẹsun pe wọn ji ohun elo iranwọ fun araalu lori coronavirus ta. Agbẹnusọ fun ileeṣẹ ọlọpaa ipinlẹ Oyo, SP Olugbenga Fadeyi, lo fidi ọrọ yii mulẹ fun BBC Yoruba. Awakọ pẹlu ipinlẹ Oyo, Ọgbẹni Adebiyi Azeez, Ọgbẹni Sunday Akinleye ati Kafayat Babalola ni wọn fẹsun kan pe wọn gbimọ pọ ta ogoji baagi ṣuga ninu ẹru palietifu covid-19 ipinlẹ Oyo. Ẹsun onikoko mẹta ole jija, igbimọpọ ati gbigba ẹru ole. Ọgbọnjọ oṣu kejila ọdun 2020 ni wọn sọ pe awọn mẹtẹẹta gbimọ pọ da ọran yii ni ẹka ijọba to n ri si ọrọ ijọba ibilẹ ati ọrọ oye nipinlẹ Oyo. Ileeṣẹ ọlọpaa sọ fun ileẹjọ Majisireeti to wa ni Iwo Road pe awọn eeyan yii lo ọkọ ijọba lati ko ẹru palietifu lọ ta fun ẹni to ra a. Olupẹjọ ASP Sunday Ogunremi ṣalaye pe ẹru tawọn eeyan mẹta yii ji ta to ẹgbẹrun lọna ọgọta owo naira. Ọgbẹni Ogunremi tun sọ wi pe irufẹ ẹru bẹẹ ko wa fun tita. Awọn mẹtẹẹta sọ pe awọn ko jẹbi ẹsun ti wọn fi kan awọn. Adajọ Majisireeti Ọgbẹni Taiwo Oladiran fun awọn mẹtẹẹta ni beeli lẹyin ti ẹnikọọkan wọn san ẹgbẹrun lọna ogun naira. Adajọ Oladiran ti sun igbẹjọ si ọjọ kẹjọ oṣu keji ọdun 2021 yii.	https://www.bbc.com/yoruba/afrika-55561348
politics	Adebayo Adelabu: Mo ti ṣetán láti gba ìjọba lọ́wọ́ Makinde lọ́dún 2023	"Ọkan lara awọn to fẹ dije du ipo gomina ipinlẹ Oyo lọ́dún 2023 lábẹ́ ẹgbẹ oselu APC, Adebayo Adelabu ti fọwọ ìdánilójú sọ yà  Ọlọrun ti yan òun láti wa tukọ ìṣàkóso ipinlẹ náà. Adelabu, ẹni to ti kọkọ díje nínú ẹgbẹ oselu APC l'ọdun 2019 fún ipo gomina ṣàlàyé síwájú sí pe Ọlọrun ni pe asiko oun tito lati di gomina ipinle Oyo nígbà náà lọ un, sugbọn ó ti tó àkókò bayii lati gba ijọba kúrò lọ́wọ́ gomina ipinle Ọ̀yọ́, Ṣeyi Makinde tori pe o kuna lati ṣe awọn ohun idagbasoke to peye si ipinlẹ Oyo. Adelabu sọ̀rọ̀ yìí nigba to u kede erongba rẹ lati dupo gomina ipinlẹ Oyo nin ọọfisi APC to n bẹ lágbègbè oke Ado, niluu ibadan. Adelabu ni ""Awọn ọmọ ipinlẹ Ọyọ lati apa Oke Ogun, Ibarapa, Ọyọ ati Ibadan ni wọn wa pẹ̀lú mi lati di gomina ipinlẹ Ọ̀yọ́ lọ́dún to n bọ ati pe, ẹgbẹ oṣelu APC náà tí ṣe tan lati gba ogo wọn pada lọwọ ẹgbẹ òṣèlú PDP."" ""Ẹ lọ wo awọn ile ẹ̀kọ́, ile wosan wa ati ọrọ eto ẹ̀kọ́ wá, gẹgẹ bii ara ọpọlọpọ nnkan ta le tọka si pe idagbasoke ti yẹ kó de ba, lati igba tí ijọba to wa lóde ń ipinlẹ Oyo tí bẹ̀rẹ̀. ""Eto abo mẹhẹ, ọpọlọpọ eeyan lọ padanu ẹ̀mí toun ti dúkìá wọn nítorí aisi eto abo to muna doko fun awọn ọmọ ipinlẹ Oyo, ṣugbọn asiko ti to lati gba ijọba padà lọwọ awọn ẹgbẹ oselu PDP ati Seyi Makinde."" Adelabu ni yoo figagbaga pẹlu aṣọfin to n ṣoju aringbungbun Oyo nílé aṣọfin àgbà, Teslim Folarin, Akeem Alao, Oloye Niyi Akintola, pẹlu aṣofin Fatai Buhari, lati di ọmọ oye ti ẹgbẹ oselu APC yoo fà kalẹ ni eto ìdibo gomina ipinlẹ Oyo lọ́dún ọdun 2023."	https://www.bbc.com/yoruba/afrika-61526761
politics	Islam àti ìfẹ́ tí mo ní sí ìlú ni mo fi fẹ́ kí wọ́n kà mí kún àwọn tó ń ṣe dáadáa - Salihu Mustapha APC	Ninu ifọrọwanilẹnuwo yii ti BBC Yoruba ṣe pẹlu oludije sipo aṣofin labẹ Asia ẹgbẹ All Progressives Congress nipinlẹ Kwara, Salihu Mustapha ti sọ pe kii ṣe ti owo loun n ba lọ ile aṣofin toripe Ọlọrun ti ṣe f’oun na. Salihu n figagbaga pẹlu Minisita eto idaraya tẹlẹri to si tun jẹ agbẹnusọ ẹgbẹ APC tẹlẹri, Bolaji Abdullahi amọ to wa n dije labẹ Asia ẹgbẹ oṣelu Peoples Democratic Party bayii. Salihu sọ fun BBC Yoruba pe o da oun loju pe oun yoo bori. Bakan naa lo mẹnu ba awuyewuye to n lọ kaakiri pe oun ati ọkan lara awọn agba ẹgbẹ APC to di opo rẹ mu ni Kwara, Sẹnetọ Oloriegbe ko ni ija kankan koda awọn ti jọ ṣiṣẹ pọ. Èmi àti Sẹ́nétọ̀ Oloriegbe kò jà, ẹni to ba ni wọn o ṣe daadaa n parọ ni.” O ni “àwa ń wá bí gbogbo wa ní APC yóò ṣe wọlé ní Ilorin ni”, o si ṣalaye idi ti wọn ṣe fẹ ko ri bẹẹ. Salihu sọ pe ni gbogbo ibi ti oun ba wa, oun fẹ ki wan ka oun kun ara awọn to n ṣe daadaa.	https://www.bbc.com/yoruba/articles/cmlkjgwyn84o
politics	BBC Yoruba Ekiti Gubernatorial debate: Wo nkan tó yẹ kí o mọ̀ nípa ìpàdé ìtàkurọ̀sọ láàrin àwọn olùdíjé sípò gómìnà Ekiti	BBC Yoruba yoo ṣe ipade itakurọsọ, Debate, laarin awọn oludije si ipo gomina ipinlẹ Ekiti, ṣaaju idibo naa ti yoo waye ni ọjọ kejidinlogun, oṣu Kẹfa, ọdun 2022. Itakurọsọ naa yoo waye ni Ọjọbọ, ọjọ kẹrindinlọgbọn, oṣu Karun-un, nilu Ado-Ekiti, ni deede ago mẹsan-an owurọ. Ọdun 2018 ni BBC Yoruba bẹrẹ iru ipade itakurọsọ yii, lasiko idibo gomina ipinlẹ Ekiti to waye lọdun mẹrin sẹyin. Bakan naa ni ipade naa tun waye nipinlẹ Osun, lọdun 2018. Lẹyin eyi ni awọn ipade itakurọsọ miran waye lasiko idibo gbogboogbo to waye ni ọdun 2019. Nibi ipade naa, ni oriṣiriṣi ẹgbẹ laarin ilu, bi ẹgbẹ oṣiṣẹ, awọn ọlọja, ati awọn ẹgbẹ miran to ni nkan ṣe pẹlu eto ijọba awaarawa, yoo ti kopa, lati beere ibeere lori ipinnu ati eto ti oludije kọọkan ni fun ipinlẹ Ekiti. Bakan naa ni awọn oludije naa yoo lo anfaani rẹ̀ lati sọ awọn nkan ti wọn yoo ṣe yatọ si ti ijọba to n bẹ lori aleefa. Bo tilẹ jẹ pe kii ṣe gbogbo araalu ni yoo le wọle si gbọngan itakurọsọ naa, amọ ẹ le wo o lori ẹrọ ayelujara Facebook wa, BBC News Yoruba, tabi ki ẹ darapọ mọ awọn ileeṣẹ redio ati tẹlifisan to jẹ alajọṣiṣẹpọ wa, nipinlẹ Ekiti. Segun Oni - SDP Kemi Elebute-Halle - ADP Oluwole Oluyede - ADC Debo Ranti - YPP Biodun Oyebanji - APC Bisi Kolawole - PDP	https://www.bbc.com/yoruba/media-61547997
politics	Eyinwumi Muka 'Muka Ray' darapọ̀ mọ́ ìgbìmọ̀ ìṣàkóso ìjọba ìpínlẹ̀ Kwara	Gbajumọ oṣere sinima Yoruba, Eyiwunmi Muka Aramide ti ọpọ mọ si Muka Ray ti darapọ mọ oṣelu bayii pẹlu bi gomina ipinlẹ Kwara, Abdulrazaq Abdulrahaman ṣe yan an gẹgẹ bii amugbalẹgbẹ agba lori ọrọ aṣa ati irinajo afẹ. Gbajumọ onitiata to lokiki ni Muka Ray, ọmọ agbegbe idibo wọọdu Ipetu/ Rore/ Aran-Orin ni ijọba ibilẹ Irẹpọdun si ni. Ijọba ipinlẹ Kwara kede orukọ Eyiwumi Muka Aramide ati ipo tuntun ti wọn yan an si l’Ọjọbọ. Ṣaaju iyansipo rẹ, gomina Abdulrazaq kan naa ti yan eekan elere sinima miran, Fẹmi Adebayọ si ipo amugbalẹgbẹ pataki lori ọrọ aṣa, iṣe ati irinajo afẹ lọdun 2016. Ikede iyansipo Muka Ray tun tọka si ara igbesẹ akọtun eyi to n fihan bi awọn eekan elere sinima lorilẹede Naijiria pẹlu ṣe ti n lẹnu ninu ọrọ oṣelu lorilẹede Naijiria. O n tọ ipasẹ awọn oṣere bii Bukky Wright to dije fun ipo ile aṣofin apapọ lọdun 2014. Bukky Wright dije labẹ aṣia ẹgbẹ oṣelu SDP nigba naa. Desmond Elliot to wa nile aṣofin ipinlẹ Eko bayii.  Desmond Ellio lo n ṣoju ẹkun idibo Surulere nile aṣofin ipinlẹ Eko bayii labẹ aṣia ẹgbẹ oṣelu APC. Olubankọle Wellinghton ti ọpọ mọ si Banky W to n dije fun ipo aṣojuṣofin lẹgbẹ oṣelu PDP fun eto idibo apapọ ọdun 2023 pẹlu Funkẹ Akindele ti ọpọ mọ si Jennifer to n dije gẹgẹ bi igbakeji gomina nipinlẹ Eko labẹ ẹgbẹ oṣelu PDP.	https://www.bbc.com/yoruba/articles/cp6kz6z1xklo
politics	Àwọn olóṣèlú lápá Ariwa fẹ̀ yọwọ́ Tinubu láti díje, àmọ́ a kò ní gbà - Igbimọ Apapọ Yoruba Lagbaye	Ẹgbẹ kan to n ja fun ẹtọ ọmọ Yoruba, Igbimọ Apapọ Yoruba Lagbaye, Yoruba Council Worldwide, ti fẹsun kan awọn agba oloṣelu kan ni Ariwa pe wọn n gbimọ lati yọ ọwọ Bola Tinubu kuro lawo eto ibo sipo Aarẹ ti yoo waye lọdun to n bọ. Aarẹ ẹgbẹ naa, Omoluabi Oladotun Hassan sọ nibi ipade awọn akọroyin kan l’Abuja pe awọn gbagbọ pe awọn eeyan naa fẹ yọ Tinubu ninu ere ije ipo Aarẹ bi wọn ṣe yọ Obafemi Awolowo ati oloye MKO Abiola. Ninu atẹjade ti Hassan fi ṣọwọ si BBC Yoruba, o ni ọna ti awọn oloṣelu Ariwa naa n gba ni lati maa sọrọ kobakungbe lori awọn iwe iroyin nipa awọn iwe ẹri ile ẹkọ Tinubu. O ni eyii n waye lẹyin ti wọn ti kọkọ gbiyanju lati gbe Sẹnetọ Ahmed Lawan gẹgẹ oludije ẹgbẹ oṣelu naa amọ to ja kulẹ. Hassan ni wọn fẹ lo iwe ẹri ile ẹkọ Tinubu lati ja kulẹ loju awọn araalu, awọn ko si ni gba iru rẹ laaye. O ni “A ti mọ nipa ọgbọn ti awọn oloṣelu Ariwa n da lati yọ Tinubu kuro ninu ere ije ipo Aarẹ lọna ati faye gba oloṣelu miran lati inu ẹgbẹ mii, amọ to jẹ ọmọ bibi iha Ariwa.” “A si ti mọ nipa  ero wọn lati fi ọwọ eyin gbe Atiku wọle, ki wọn si le ṣatilẹyin fun lati di Aarẹ.” “Igbimọ Apapọ Yoruba Lagbaye fẹ ki gbogbo aye mọ pe a ko ni faye silẹ ki wọn ṣe ohun kan naa ti wọn ṣe fun Obafemi Awolowo ati MKO Abiola si Tinubu.” Gẹgẹ bii ohun ti Hassan sọ fun BBC, ẹya Yoruba lo ṣokunfa bi eto ijọba awarawa ṣe ṣeeṣe ni Naijiria nipa, o si yẹ ki ẹya kan naa lẹtọọ lati du ipo Aarẹ lai si ẹtanu kankan lati ọdọ awọn ẹya to ku. O ni “O da wa loju gedegbe pe Asiwaju Bola Ahmed Tinubu nikan ni ọna abayọ si gbogbo iṣoro to n koju Naijiria lasiko yii.” “Eto oṣelu ti a si n fẹ ni eyii ti yoo lọ wọọrọwọ, ti awọn eeyan yoo fi le yan ẹni to wu wọn gẹgẹ bii awọn ẹgbẹ oṣelu ṣe fẹnuko lori gbigbe ipo naa si ẹlẹkunjẹkun.”	https://www.bbc.com/yoruba/articles/crgnepn9d84o
politics	Yoruba Nation: Mo faramọ́ àtúntò 'Restructuring' tí kò lọ́wọ́ ìṣèlú nínú- Oba Ahmed Adekunle Makama ti Kuta	Ẹ jẹ́ kí Gómìnà kọ̀ọ̀kan bẹ̀rẹ̀ 'Restructuring' ni ìpínlẹ̀ rẹ̀ pẹ̀lú ríró ìjọba ìbílẹ̀ lágbárá- Olowu ilẹ̀ Kuta A mọ́ awọn Fulani Abalaye a dẹ tun mọ ti awọn to n gbe ibọn pe wọn yatọ sira wọn- Oba Kuta Oba Ahmed Adekunle Makama ti Olowu Kuta sọrọ ilẹ kun lori oriṣi awọn Fulani to wa ni Naijiria bayii ati nkan to yẹ ki ijọba se fun koowa. Bakan naa lo ni o yẹ ki ijọba pada si riro awọn ijọba ibilẹ lagbara ni ki alafia le jọba. Oba Kuta tun gba imọran pe ki atunto bẹrẹ lati ipinlẹ Gomina kọọkan. O ni ile la ti n ko ẹṣo rode ni ọrọ Naijiria ba de bayii pẹlu ijiya to tọ si ẹnit o ba huwa aitọ.	https://www.bbc.com/yoruba/afrika-58296756
politics	Femi Fani-Kayode: Wákàtí mẹ́fà ààbọ̀ ni EFCC fi gbà mí ní àlejò pẹ̀lú àpọ́nlé àti ìjáfáfá	Minisita nigba kan fun igbokegbodo ọkọ ofurufu ni Naijiria, Femi Fani-Kayode, ti sọ pe ajọ EFCC ko mu oun si ahamọ. Ninu ọrọ kan ti Fani-Kayode kọ si ori ayelujara Instagram rẹ ni alẹ ọjọ Iṣẹgun lo ti ṣalaye pe, ajọ EFCC to n gbogun ti iwa ibajẹ ni Naijiria, kọ iwe si oun lati yọju si ọfiisi rẹ. Eyi si lo mu ki oun wọ ọkọ baalu wa si ipinlẹ Eko lati ṣe bẹẹ. Fani-Kayode sọ pe ni nkan bi aago meji ọsan ni oun de ọfiisi naa, ti oun si kuro ni aago mẹjọ abọ alẹ. O ni pẹlu apọnle ati ijafafa lẹnu iṣẹ ni awọn oṣiṣẹ ajọ naa fi ba oun ṣe. Ọsan ọjọ Iṣẹgun ni iroyin jade pe ajọ EFCC mu Fani-Kayode fun ẹsun iwe yiyi lati fi tan ile ẹjọ nipa eto ilera rẹ. Fani-Kayode n koju igbẹjọ ẹsun kiko owo ilu jẹ lọna aitọ. Laipẹ ni iroyin gba ori ayelujara kan pe ọwọ ajọ to n gbogun ti iwa ajẹbanu lorilẹ-ede Naijiria, EFCC ti tẹ Ọgbeni Femi Fani-Kayode. Iroyin naa ni pe EFCC pe e lati fọrọ wa a lẹnu wo lori akọsilẹ eto ilera ti wọn ni pe o jẹ ayederu to se ki o le fi sa lasiko to n jẹ ẹjọ nile ejẹ giga ipinlẹ Eko. Ileese amohunmaworan Channels ti fi idi ọrọ yii mulẹ. Iroyin naa ni pe nkan bii aago kan ọsan ni Femi Fani Kayode de si ọgba EFCC to wa nipinle Eko pẹlu agbẹjọrọ rẹ. Ajọ EFCC ni pe awọn yoo fi atẹjade sita ni kete ti ifọrọ wanilẹnuwo naa ba yọri sibi kan. Koko ẹjọ naa tẹlẹ ni pe wọn fi ẹsun kan Fani Kayode pe o se magomago owo to le ni bilionu merin o le ọgọrun un mẹfa naira . Adajo Daniel Osiagor nile ẹjọ giga ipinlẹ Eko ni igbẹjọ naa wa niwaju rẹ. Ni ọjọ kẹtala, osu kẹwaa ni Adajo naa ni ki Femi Fani Kayode san igba egbẹrun naira gẹgẹ bii owo itanran pe ko yọju niwaju ile ẹjọ bi o se yẹ,. Adajo ni ti ko ba san owo itanran naa ki wọn da beeli idure re pada. Saaju ni wọn ni minista naa ti fi iwe ransẹ pe dokita rẹ ni ko sinmi sile ko ma jade nitori ilera rẹ	https://www.bbc.com/yoruba/media-59391113
politics	Mi ò ṣé ìpàdé pẹ̀lú àwọn gómìnà PDP G-5 ní London – Tinubu	Oludije sipo aarẹ labẹ asia ẹgbẹ oṣelu All Progressives Congress, APC, Bola Tinubu ti sọrọ lori awuyewuye to n lọ pe awọn gomina kan ninu ẹgbẹ oṣelu PDP ti buwọlu oun gẹgẹ bi ẹni ti wọn maa dibo fun. O ni gbogbo iroyin pe awọn ṣe ipade pọ niluu London ko yẹ ko jẹ ohun ti yoo mu ẹjọ dani nitori gẹgẹ bi oloṣelu ko si ẹni ti oun ko le ba ṣe ipade. Tinubu ni irọ to jina sotọ ni iroyin naa nitori ko si nnkan to jọ mọ bẹ rara. Ninu atẹjade kan ti agbẹnusọ rẹ, Tunde Rahman fi lede ni iroyin ofege nipa ipade naa lo ni erongba buruku, ti o yẹ ki wọn yi danu. O tẹsiwaju pe ohun ti oun gbajumọ lasiko yii ni ipolongo oun nikan bayii ati bi oun yoo ṣe bori ninu eto idibo aarẹ to n bọ, eyi ti yoo fun ni anfani lati mu ileri to ṣe fun awọn orilẹede Naijiria wa si imusẹ. Tinubu ni oun wa si ilu London lọjọ kẹrindinlọgbọn oṣu kejila lati simi fun igba diẹ ko to morile orilẹede Saudi Arabia fun Umrah. “Gẹgẹ bii mo ṣe maa ṣe ni ipari ọdun, mo gba isinmi lati lọ si Umurah. “Nigba ti mo wa niluu London, mo n ka awọn iroyin ofege pe mo ṣe ipade pọ pẹlu awon gomina lati ninu ẹgbẹ oṣelu PDP. “Erongba iroyin ofeege yii no ko dara rara, awọn oloṣelu kan lo fẹ tẹ arawọn lọrun. Tinubu ni gẹgẹ oloṣelu, oun ni ẹtọ lati ṣe ipade pẹlu ẹnikẹni ti yoo ba wulo fun iponlogo oun ati bii oun yoo ṣe di aarẹ. Gómìnà ìpínlẹ̀ Rivers, Nyesom Wike ní òun àti àwọn gómìnà akẹgbẹ́ rẹ̀ mẹ́rin tó kù tí wọ́n ń pe ara wọn ní G5 kò ì tíì fẹnukò pẹ̀lú olùdíje sípò ààrẹ kankan gẹ́gẹ́ bí ẹni tí àwọn máa tẹ̀lé ní ọdún 2023. Àwọn G-5 ọ̀hún ni gómìnà Seyi Makinde ti ìpínlẹ̀ Oyo, Samuel Ortom ti Benue, Ifeanyi Ugwuanyi ti Enugu, Okezie Ikpeazu ti Abia àti Nyesom Wike fúnra rẹ̀. Ẹ ó rántí pé láti ìgbà tí ẹgbẹ́ òṣèlú Peoples Democratic Party, PDP ti ṣètò ìdìbò abẹ́nú láti yan ẹni tí yóò gbé àsíá ẹgbẹ́ náà níbi tí Alhaji Atiku Abubakar ti gbégbá orókè ni awuyewuye ti ń wáyé láàárín àwọn gómìnà náà àti PDP. Ohun tí wọ́n ń bèèrè fún ni pé kò yẹ kí ipò ààrẹ wá láti ẹkùn árìwá kí alága ẹgbẹ́ náà tún wá láti árìwá tí wọ́n sì ní kí alága ẹgbẹ́ Iyorcia Ayu kọ̀wé fipò rẹ̀ sílẹ̀ tí wọn kò sì ṣe àtìlẹyìn fún olùdíje wọn. Láti ìgbà náà ni ẹnu ti ń kùn wọ́n wí pé àwọn gómìnà ń gbèrò láti ṣe àtìlẹyìn fún olùdíje mìíràn àti wí pé ìdúnàádúrà ti ń wáyé láàárín wọn àti àwọn olùdíje sípò ààrẹ lẹ́gbẹ́ òṣèlú mìíràn. Ìròyìn tilẹ̀ ti ń lọ pé wọ́n ti fẹnukò pẹ̀lú olùdíje kan pàtó. Àmọ́ gómìnà náà ti wá ní irọ́ tó jìnà sí òótọ́ ni ọ̀rọ̀ náà wí pé àwọn kò ì tíì buwọ́lu àdéhùn kankan pẹ̀lú olùdíje kankan. Wike nígbà tó ń sọ̀rọ̀ níbi ìfilọ́lẹ̀ òpópónà Eneka-Igbo ní ọ̀pọ̀lọpọ̀ ló mọ̀ wí pé tí òun bá fẹ́ ṣe nǹkan, òun máa ṣe ni. Ó ní tí òun bá fẹ́ gbé ìgbésẹ̀ lórí ẹni tí àwọn máa dìbò fún gẹ́gẹ́ bí ààrẹ Nàìjíríà òun máa fi ìpinu òun léde àti pé òun kò ní kọ̀ láti gba ìmọ̀ràn lọ́wọ́ àwọn olólùfẹ́ òun. Bákan náà ló rọ àwọn ènìyàn láti fi àwọn gómìnà náà lọ́rùn sílẹ̀ àti òun fẹ́ gbádùn ara òun pẹ̀lú àwọn ẹbí òun nígbà tó jẹ́ wí pé òun kò du ipò kankan lọ́dún tó ń bọ̀. Wike tún fẹ̀sùn kan alága ẹgbẹ́ PDP pé ó ń yọ ṣe ìpàdé pẹ̀lú àwọn gómìnà APC àmọ́ tó kọ̀ láti mú ìlérí ṣẹ pé alága ẹgbẹ́ àti ààrẹ kò ní wá láti ẹkùn kan náà.	https://www.bbc.com/yoruba/articles/c517dw0lzzzo
politics	Discover Nigeria: Buhari ṣe ìfilọ́lẹ̀ ìwé tó sọ nípa ẹ̀wa Nàìjíríà ṣáájú ayẹyẹ òmìnira	Yoruba bọ, wọn ni alara nii gb'ara ga, bi adiẹ ba fẹ wọle, a bẹrẹ. Bi ayẹyẹ ọdun mọkanlelọgọta ti orilẹede Naijiria gba ominira ṣe ku ọjọ kan, Aarẹ Muhammadu Buhari yoo ṣe ifilọlẹ iwe kan to sọ nipa ẹwa, awọn ibi irinajo afẹ ati ohun manigbagbe ninu itan Naijiria. Oludamọran fun aarẹ lori ọrọ iroyin, Femi Adesina to fi ọrọ yii lede ṣalaye pe akọwe iwe naa ni ''DISCOVER NIGERIA'' eleyi to tumọ si ṣe awari Naijiria. Adesina ni ayafọto aarẹ Buhari, Bayo Omoboriowo, lo kọ iwe naa eyi to sọ nipa irinajo Naijiria lati igba ominira titi di akoko yii. Iwe naa to ni ewe to din mẹjọ ni irinwo(392) lawọn eeyan ti sọ pe yoo wa lara awọn to lamilaaka julọ ninu lagbaaye. Iwe yii sọ nipa awọn ọba alaye, oriṣiiriṣii ẹya, ilẹ oko Naijiria ati okun ti Eledua fi jinki Naijiria. Omoboriowo ṣalaye pe iwe naa wa lara awọn eto lati fi ṣe ayẹyẹ ọgọta ọdun ominira orilẹede Naijiria. Yàtọ̀ sí ọkọ Dora Akunyili, wo àwọn ibòmìí tí wọ́n tún ti pààyàn ní Anambra lọ́jọ́ kan nàá Kí ló mú kí agbẹjọ́rò àgbà yọ ọwọ́ nínú ìgbẹ́jọ́ Dibu Ojerinde ọgá JAMB tẹ́lẹ̀? Àwọn Oba Yorùbá kan rèé tí wọ́n rọ̀ lóyè, tí Oba míràn jẹ lójú ayé wọn Awọn ọdọ to le lọgọta ni wọn ṣiṣẹ pọ pẹlu Omoboriowo lori ati kọ iwe naa. Ayẹyẹ ifilọlẹ iwe ọhun nile iṣẹ ijọba l'Abuja yoo tun ṣe afihan oriṣiiriṣii iṣẹ ọna lati ẹkun idibo mẹfa to wa ni Naijiria. Koda oriṣiiriṣii ounjẹ awọn ẹya to wa ni Naijiria naa ko ni gbẹyin nibi ayẹyẹ ọhun. Olori orilẹede Naijiria tẹlẹ. ajagun fẹhinti, Abdulsalami Abubakar, lo kọ ọrọ iṣaaju fun iwe naa. Minisita eto iroyin ati ọrọ aṣa, Lai Mohammed lo kọ ọrọ ifihan fun iwe ọhun. Koda, olori ologun Naijiria to tun jẹ aarẹ ologun orilẹede Naijiria tẹlẹ ri, Ibrahim Babangida naa ti ka iwe ọhun ti o si gboṣuba rabandẹ fawọn onkọwe Omoboriowo atawọn to ṣiṣẹ pọ pẹlu rẹ.	https://www.bbc.com/yoruba/afrika-58746057
politics	Edo Election 2020: Obaseki gba ìwé-ẹ̀rí moyege gẹ́gẹ́ bí gómìnà tí wọ́n ṣẹ̀ṣẹ̀ dìbò yàn	Ajọ eleto idibo INEC ti fun Gomina Godwin Obaseki ni iwe-ẹri moyege lẹyin to jawe olubori ninu ibo gomina ipinlẹ EDo to waye lọjọ Abamẹta to kọja. Obaseki fẹyin oludije APC, Osagie Ize-Iyamu gbalẹ ti o si ṣe bẹẹ wọle ibo gomina fun saa keji. Gomina Obaseki to jẹ oludije ẹgbẹ oṣelu PDP lo ni ibo to pọju ninu idibo naa. Kọmiṣọnna INEC fun ipinlẹ Edo, Rivers ati Bayelsa, Arabinrin May Agbmuche-Mbu lo fun ni iwe-ẹri ọhun lọjọ Iṣẹgun ni ilu Benin. Agbmuche-Mbu ko ṣai lu gbogbo awọn ti ọrọ kan lọgọ ẹnu to fi mọ awọn oṣiṣẹ eleto aabo fun aṣeyọri eto idibo ọhun. Wo ìdí tí ètò ìdìbò gómìnà ìpínlẹ̀ Edo ṣe lọ ní ìrọwọ́-rọsẹ̀ Godwin Obaseki wọle ibo gomina ipinlẹ Edo ninu eto idibo to lọ ni irọwọ-rọsẹ kaakiri ipinlẹ naa lọjọ Abamẹta. Obaseki to jẹ oludije ẹgbẹ oṣelu PDP fẹyin oludije APC Osagie Ize-Iyamu gbalẹ ninu idibo ọhun ti o si wọle lẹẹkeji. Ohun to ya ọpọ eeyan lẹnu ni pe edto idibo naa lọ ni wọọrọwọ laisi rogbodiyan papaa julọ pẹlu gbọmisi omi o too to ti waye laarin laarin awọn ẹgbẹ oṣelu APC ati PDP ṣaaju ibo naa. Onwoye nipa eto idibo, Ọmọwe Dikrullahi Yagboyaju to ba BBC Yoruba sọrọ ṣalaye ohun to ṣe okunfa alaafia to jọba ninu eto idibo gomina ipinlẹ Edo. Ọmọwe Yagboyaju sọ pe nkan koko mẹta lo mu ki eto idibo Edo kẹsẹjari lai si rogbodiyan. Ekinni ni pe gbangba laṣa ta ni eto iforukọsilẹ awọn oludibo, eto idibo, akojọpọ ibo ati ikede esi ibo,. Ọmọwe Yagboyaju ni eto idibo naa lọ ni irọwọ rọsẹ nitori gbogbo awọn ti ọrọ kan bi ajọ INEC, awọn ẹgbẹ oṣelu PDP ati APC to fi mọ awọn oṣiṣẹ eleto aabo tẹle alakalẹ ofin eto idibo. O fikun ọrọ rẹ pe niwọn igba ti awọn ti ọrọ kan ninu eto idibo ko ba ri ara wọn pe awọn ju ofin lọ, ko le si rogbodiyan ninu iru eto idibo bẹẹ. Àjọ INEC ò gbọdọ̀ kéde pé ètò ìdìbò gómìnà ìpínlẹ̀ Edo kò yanjú- Wike kìlọ̀ Alaga igbimọ ẹgbẹ oṣelu PDP to n ri si eto ipolongo eto idibo gomina ipinlẹ Edo to tun jẹ gomina ipinlẹ Rivers, Nyesom Wike, ti kilọ fun ajọ eleto idibo INEC pe ko maa kede wi pe eto idibo naa ko yanju. Wike rọ ajọ INEC lati ṣe afihan ohun gbogbo ti wọn ba fẹ ṣe lori eto ibo gomina Edo lai fi igba kan bọkan ninu. Gomina ipinlẹ Rivers ni awọn oṣiṣẹ eleto aabo gbọdọ ṣiṣẹ wọn bii iṣẹ ki wọn si maa faye gba ẹnikan kan lati da eto idibo naa ru. Wike ṣalaye pe awọn oṣiṣẹ eleto aabo ko si lọpọlọpọ ibudo ti wọn ti n ko esi idibo jọ eleyi to sọ pe ko yẹ ko ri bẹẹ. Wike sọ pe oun nigbagbọ pe ajọ INEC ko ni ba orukọ ara jẹ, yoo si sẹ eto idibo naa ni aṣeyọri ti alakan n ṣe epo. Lakotan, gomina ipinlẹ Rivers ni oun ti ẹgbẹ PDP ko fẹ gbọ ni pe ki INEC kede ibo gomina Edo pe ko fori sọ ibi kan. Wo bí èsì ìdìbò ìpínlẹ̀ Edo ṣe ń jáde Eto idibo ti pari ni ipinlẹ Edo bayii, ohun ti awọn oludibo atawọn onwoye n foju sọna fun bayii ni esi idibo lati mọ ẹni ti yoo maa ṣe akoso iṣejọba ni ipinlẹ naa fun ọdun mẹrin. O kere ta ijọba ibilẹ mejila ninu mejidinlogun to wa ni ipinlẹ ni yoo kopa ribiribi lonii lati yan ẹni ti yoo di gomina wọn gẹgẹ bi gomina to wa lori alefa lọwọlọwọ labẹ ẹgbẹ oṣelu PDP yoo ṣe maa gbena woju oludije ti ẹgbẹ oṣelu APC, Pasitọ Ize-Iyamu. Bo tilẹ jẹ pe nibẹrẹ pẹpẹ, oludije mẹrinla lo wa ṣugbọn awọn oluwoye ti wo o fin fin pe gbogbo awọn toku ti bila to si ti ku ija laarin erin meji, PDP ati APC. Awọn ijọba ibilẹ ti iroyin n s pe idibo oni yoo ti waye ni Egor, Ikpoba/Okha, Oredo, Ovia North-East, Ovia South-West, Uhunmwode, Akoko Edo, Owan West, Owan East, Etsako East, Etsako West ati Etsako Central. Ẹgbe oṣelu Peoples Democratic party ti ni ki awọn ọlọpaa jawọ ninu idunkoko mọ awọn Gomina ẹgbẹ naa to wa ni ipinlẹ Edo fun idibo Gomina nibẹ. Ninu atẹjade kan ti akọwe ipolongo ẹgbẹ naa, Kola Ologbondiyan fi sita o ni iwa yi ko bojumu nitori awọn ọlọpaa ko dẹgun le awọn Gomina APC to wa fun idibo Edo. Ologbondiyan to ni alaga ẹgbẹ Uche Secondus koro oju si iwa awọn ọlọpaa yi ni ọna lati da wahala silẹ ni wọn n ba bọ. Pdp sọ pe o jẹ iyalẹnu fawn pe awọn ọlọpaa ko de ọdọ awọn Gomina ẹgbẹ oṣelu APC bi Gomina Abdullahi Ganduje ti Kano ati akẹgbẹ rẹ Hope Uzodinma ipinlẹ Imo. Wọn ni bẹẹ naa ni igbakeji aar ile aṣofin agba Sẹnetọ Ovie Osagie naa n yan fanda kiri ile alaga ẹgbẹ APC tẹlẹ Adams Oshiomole. Ileeṣẹ ọlọpaa ko ti fesi sọrọ yi bẹẹ naa si ni APC naa ko ti fesi. Idibo Gomina ipinlẹ Edo yoo waye lọjọ Kọkandilogun oṣu Kẹsan nibi ti Gomina Godwin Obaseki ati Pasitọ  Ize-Iyamu yoo ti jọ maa figa gbaga.	https://www.bbc.com/yoruba/afrika-54209920
politics	Ajimobi: Obaseki, Ambode àtàwọn gómìnà míràn tí tírélà gba ààrín àwọn àtàwọn bàbá ìsàlẹ̀ wọn kọjá	Awọn ‘Baba Isalẹ’ ni eto oṣelu Naijiria ni ọpọlọpọ eniyan gbagbọ wi pe wọn kii dije dupo fun ara wọn, Amọ awọn ni o maa n sọ nipa ẹni ti yoo bori tabi ti yoo kuna ni idibo sipo lagbegbe wọn. Gẹgẹ bi eto idibo sipo gomina ni ipinlẹ Ondo ati ipinlẹ Edo ṣe ti n sunmọle bayii, awọn Baba Isalẹ yii ni wọn n sọ bi o ṣe maa ri. Awọn Baba Iṣalẹ yii ni wọn maa n lo owo ati ipọ wọn lati fi gbaruku ti ẹni ti wọn ba tilẹyin ninu ididbo naa. Awọn eniyan lo gbagbọ pe ẹni to ba ni Baba isalẹ ninu ẹgbẹ oṣelu ni Naijiria ni anfaani lati dije dupo ti wọn yoo si bori, bi wọn ko tilẹ ni ọpọlọpọ imọ nipa oṣelu. Saaju idibo sipo gomina ni ipinlẹ Edo ni Osu Kẹwaa, Odun 2020, ohun to gba ẹnu awọn eniyan kan ni ija to bẹ silẹ laarin Adams Oshiomọlẹ ati Gomina ipinlẹ Edo, Godwin Obaseki. Ni ọdun 2016 ni Obaseki deede yoju si gbagede oṣelu Naijiria lẹyin ti Adams Oshiomole gbe e wa lati ilu Eko nibi ti o ti n ṣiṣẹ, ti ọpọ eniyan ko si mọ ọ ni gbagede oṣelu ipinlẹ Edo. Iroyin gbe e wi pe lasiko idibo sipo gomina ni ọdun 2016 naa ni Gomina Adams Oshiomole gbe ipolongo rẹ kari, Nibe naa lo si ti n logun rẹ fun awọn eniyan nigba naa lati tako Pasito Osagie Ize-Iyamu to n dije dupo gomina lẹgbẹ oṣelu PDP. Nibayii, ti ọdun mẹrin miran ti de, ọpọlọpọ nkan ti yi pada, Adams Oshiomọle ti le Obaseki kuro lẹgbẹ Oṣelu APC Eyi waye lẹyin ti o fi lede wi pe oun naa fẹ dije dupo gomina fun saa keji lẹgbẹ oṣelu APC. Ibaṣepọ laarin awọn mejeeji ti fori sanpọn, ti Obaseki si ti mura lati darapọ mọ ẹgbẹ oṣẹlu PDP. Ohun itiju lo jẹ fun Gomina ipinlẹ Eko, Akinwumi Ambode lasiko idibo sipo gomina ni ipinlẹ Eko lọdun 2019 nibi ipolongo kan. Eyi sele nigba ti baba isalẹ rẹ, Asiwaju Bola Ahmed Tinubu na ọwọ Babajide Sanwo-Olu sọke gẹgẹ bi oludije sipo gomina ni ipinlẹ Eko lẹyin to ni ki Ambode lo rọọkun nilẹ lẹyin ọdun mẹrin to lo nipo. Amọ, ohun ti awọn eniyan sọ ni pe, bi Tinubu ṣẹ na ọwọ rẹ soke ni idibo sipo gomina lọdun 2016 lasiko ti ko si ẹni to mọ ọ rara, ti ko tilẹ di ipo ọṣelu kankan mu tẹlẹ ki o to di igba naa. Nigba naa, gomina to wa nibẹ, Babatunde Fashola fẹ ki kọmisọnna fun eto idajọ nipinlẹ naa, Supo Shasore dije dupo sipo gomina lasiko naa, Amọ Tinubu kọ jalẹ pe Ambode ni yoo ṣe gomina naa pẹlu gbogbo agbara rẹ. Ọdun 2019 ni idibo gbogboogbo naa ni Babajide Sanwo-Olu naa fi idi Ambode janlẹ ninu idibo abẹlẹ saaju idibo sipo gomina naa, amọ Ambode si wa ni ẹgbẹ oṣelu APC. Rashidi Ladoja jẹ gomina ipinlẹ Oyo ni ọdun 2003 si ọdun 2007, ti Adedibu si ṣe agbatẹru fun Ladoja gẹgẹ bi oludije lẹgbẹ oṣelu PDP ni ọdun 2003, ti o si ran an lọwọ lati bori. Ladọja fun ara rẹ fi idi ẹ mulẹ fun ajọ ajafẹtọ ọmọniyan, Human RIghts Watch pe Adedibu ṣe bẹbẹ lasiko idibo lati jẹ ki o bori idibo naa. Amọ o ni bi oun ṣe wole ni o gbe igbesẹ lati gba ara rẹ lọwọ Adedibu, ti oun ko si tẹle awọn ilana rẹ mọ. Ladọja ni oun kọ lati jẹ ki Adedibu lu owo ipinlẹ naa ni ponpo lẹyin ti Adedibu ni ki oun maa fi ida marundinlọgbọn owo Security Vote to to miliọnu marundinlogun Naira si apo oun ni oṣoosu. Bakan naa ni Ladoja kọ lati jẹ ki Baba iṣalẹ rẹ fi orukọ silẹ fun awọn Kọmisọnna ti wọn yoo jọ ṣe ijọba. Ninu ọrọ tirẹ, Adedibu ni alaamọrẹ ẹda ni Ladọja, ti o si saa gbogbo ipa rẹ lati jẹ ki o kuro nipo gomina nipinlẹ naa, amọ o lo saa rẹ tan, idibo miran ni ko bori ninu rẹ mọ. Gomina ipinlẹ Kano, Abdullahi Ganduje naa ti pin gaari pẹlu baba isalẹ rẹ, Rabiu Kwankwaso to ṣe agbatẹru fun un lasiko idibo sipo gomina ni ọdun 2016. Ganduje sọ wi pe idi ti oun fi yapa kuro labẹ Kwankwaso ni pe o jẹ ẹni ti imọtara ẹni nikan n da laamu. O fẹsun kan an wi pe nitori o jẹ baba isalẹ fun awọn, o fẹ gaba lẹ wọn lori, ki o si sakoso gbogbo nkan to n wọlẹ si ipinlẹ naa fun ara rẹ nikan. Amọ, Kwankwanso naa lo fa ọwọ rẹ soke ni idibọ ọdun 2016. Ọpọlọ̀pọ eniyan lo gbagbọ wi pe Godswill Akpabio ni baba isalẹ fun wọn ni ipinlẹ Akwa Ibom. Amọ ija to de lorin di owe laarin Gomina ipinlẹ naa, Udom Gabriel ati Akpabio lẹyin to kuro ni ẹgbẹ oselu PDP lọ si ẹgbẹ oṣelu APC. Ohun to han gbangba ni si awọn eniyan pe Udom di gomina ipinlẹ Akwa Ibom nitori ibaṣepọ rẹ pẹlu Baba isalẹ Akpabio ti o gbe le ejika lati dije dupo gomina ni ọdun 2015 to si yege. Amọ ni bayii wọn ko foju rinju mọ lẹyin ti Udom yẹba fun Akpabio, eleyii to fa gbọnmi si omi o to laaarin wọn , ki wọn to pin gari, ti Akpabio si fi PDP silẹ lọ si APC.	https://www.bbc.com/yoruba/afrika-53078020
politics	X﻿i Jinping kéde ara rẹ̀ gẹ́gẹ́ bí ààrẹ àkọ́kọ́ tó ṣe sáà kẹta ní China	Aarẹ orilẹede China, Xi Jinping ti sọ pe “gbogbo agbaye nilo China”. O sọ eyi lasiko to n ba awọn oniroyin sọrọ lẹyin to kede ara rẹ̀ faraye gẹ́gẹ́ bí ààrẹ àkọ́kọ́ tó ṣe sáà kẹta ní China. “China ko lee ri idagbasoke lai si gbogbo agbaye bẹẹ si ni gbogbo agbalaaye naa nilo China”.\nXi sọ eyi lẹyin ọpọlọpọ ọdun akitiyan fun atunto to le ni ogoji ni China. Xi Jinping, aarẹ China ti di ẹni akọkọ to ṣe saa mẹta nipo arẹ orilẹ-ede naa. Owurọ ọjọ Aiku ni ikede naa waye nibi eto kan nilu  Beijing. Nibi eto naa ni Jinping tun ti kede awọn ọmọ igbimọ alaṣẹ tuntun ti yoo ba a ṣe saa kẹta ọhun. Lara awọn to kede ni oloye kan ninu ẹgbẹ oṣelu Communist, Li Qiang, ẹni ọdun mẹtalelọgọta, ti yoo duro gẹgẹ bi igbakeji rẹ (olootu ijọba) nigba ti Li Keqiang ba fi ipo naa silẹ loṣu Kẹta, ọdun 2023. Eeyan marun-un mii lo tun yan sinu igbimọ alaṣẹ naa – Zhao Leji, Wang Huning, Cai Qi, Ding Xuexiang ati Li Xi. Amọ iroyin to n lọ ni pe gbogbo awọn to yan sinu igbimọ oluṣakoso naa lo jẹ awọn to n wáríí fun, to n ṣe baba rere, baba kẹ̀ fun. Onimọ eto oṣelu kan nilẹ America sọ pe igbesẹ Xi tumọ si pe “ẹnikẹni ko ni le yẹ ẹ lọwọ wo to ba gbe igbesẹ ti ko yẹ”. Bakan naa ni gbogbo aṣẹ lori igbimọ naa ati awọn igbimọ oludari ẹgbẹ oṣelu Communist. Ikede ifinijoye naa waye lẹyin ọjọ ipade gbogboogbo ẹgbẹ Communist , nibi ti wọn ti ṣe atunsẹ si awọn ilana ẹgbẹ naa lati le fi ontẹ lu saa kẹta Ọgbẹni Xi, ati awọn ojuṣe rẹ si ẹgbẹ. X﻿i Jinping ree, pẹlu eeyan mẹfa to yan lati ṣe iṣakoso saa kẹta pẹlu rẹ. Wọn bi Xi Jinping ni ọdun 1953, o si jẹ ọmọ ẹnikan lara awọn to pilẹ ẹgbẹ oṣelu Communist. Ọdun 2012 ni Jinping de ipo aarẹ orilẹ-ede China, lẹyin ti aṣiwaju rẹ Hu Jintao yan an. O ti kọkọ ṣe igbakeji aarẹ Hu Jintao lọdun 2008. Lati igba to ti de ipo naa lo ti wa agbara mọ aya, ti oun nikan si n da a paṣẹ tako ilana ijọba ajumọṣe ti wọn n lo tẹlẹ lati aye Mao Zedong. Ni ọdun 2018, labẹ iṣakoso rẹ ni awọn adari ni China dibo lati pa ofin ti wọn ti n lo lati ọdun 1990, ti ko faaye gba ju saa meji lọ nipo aarẹ. Inu oṣelu ẹgbẹ communist ni wọn bi Xi si, nitori pe baba rẹ, Xi Zhongxun jẹ ọmọ ẹgbẹ naa, to si ti dari ẹkun Guandong ri. Bi i baba rẹ, Xi Jinping naa gbajumọ fun gbigbogun ti iwa ibajẹ, idagbasoke ọrọ aje, ati riri daju pe agbara ko kuro lọwọ ẹgbẹ oṣelu naa.	https://www.bbc.com/yoruba/articles/c723v777301o
politics	Samuel Ortom: A ti fi kún owó ìtanràn fún ẹni tó ba da ẹran jẹ̀ nígboro Benue- Gómìnà Ìpínlẹ̀ Benue	Ẹnikẹ́ni tó bá daranjẹ ko láàárín ìgboro yóò san owó ìtanràn ẹgbẹ̀rún lọ́nà ẹ̀ẹ́dẹ́gbẹ̀ta Náírà - Gómìnà Ìpínlẹ̀ Benue, Samuel Ortom Gómìnà Ìpínlẹ̀ Benue Samuel Ortom tí buwọ́lu àtúnṣe sí òfin tó sọ dída ẹran jẹ̀ ní ìta gbangba di èèwọ̀ àti ìdásílẹ ibùjẹ ẹran ti ọdún 2017. Òfin yìí ti wá fi òté le wí pé ẹnikẹ́ni tí wọ́n bá mú pé ó da ẹran láàárín ìlú tàbí ẹsẹ̀ kùkú tàbí apá ibì kankan fún ìgbà àkọ́kọ́ ní Ìpínlẹ̀ náà yóò san owó ìtanràn ẹgbẹ̀rún lọ́nà ẹ̀ẹ́dẹ́gbẹ̀ta Náírà. Kini ofin yii yoo ṣe bayii? Bákan náà ni òfin yìí fìdí rẹ̀ múlẹ̀ pé ẹnikẹ́ni tí wọ́n bá mú fún ẹ̀ṣẹ̀ kan náà fún ìgbà kejì yóò san mílíọ̀nù kan Náírà gẹ́gẹ́ bí owó ìtanràn. Nígbà tó ń buwọ́lu òfin náà ní Ọjọ́ bọ̀, ní gbọ̀ngán Banquet ilé ìjọba ní ìlú Makurdi, gómìnà Ortom ní àwọn ṣe àfikún àwọn owó ìtanràn látàrí bí ohun gbogbo ṣe rí lọ́wọ́ yìí lórílẹ̀ èdè Nàìjíríà. Ijiya wo lo wa tọ si arufin yii? Ortom ni fún ìdí èyí, màlúù kan tí wọ́n yóò gba ìdáǹdè rẹ̀ ní ẹgbẹ̀rún méjì Náírà tẹ́lẹ̀ ti di ẹgbẹ̀rún lọ́nà àádọ́ta Náírà báyìí látàrí bí owó àwọn ohun tí wọ́n fi ń tọ́jú àwọn màlúù náà ni àyè tí wọ́n ń kó wọn sí ti gbówó lórí. Bákan náà ni òfin yìí ṣe àlàkakẹ̀ ẹ̀wọ̀n ọdún mẹ́rìnlá tàbí sísan owó ìtanràn mílíọ̀nù márùn-ún Náírà fún ẹni tí ó bá ní kí àwọn ọmọdé máa dá ẹran láàárín ìgboro. Àwọn owó ìtanràn mìíràn ni ẹgbẹ̀rún lọ́nà àádọ́ta Náírà lórí màlúù kan, ẹgbẹ̀rún mẹ́wàá lórí Ẹlẹ́dẹ̀ kan àti ẹgbẹ̀rún kan Náírà lórí adìẹ. Gómìnà tún ṣàlàyé pé ẹni tí wọ́n bá mú nǹkan ọ̀sìn rẹ̀ tí kò sì wá gbà á ní ọjọ́ náà yóò san àlékún ẹgbẹ̀rún lọ́nà ogún Náírà, tí kò bá sì wá gbà á lẹ́yìn ọjọ́ méje, òfin fàyè gba ìjọba láti lu nǹkan ọ̀sìn bẹ́ẹ̀ ní gbàǹjo. Ṣaájú ni gómìnà Ortom ti tẹ́ pẹpẹ òfin náà síwájú ilé ìgbìmọ̀ Aṣòfin Ìpínlẹ̀ náà fún àtúnṣe lójúnà à ti wá ojútùú sí àwọn tó ń tẹ òfin náà lójú mọ́lẹ̀. Ní ọjọ́ Ìṣẹ́gun to kọjá ní ilé ìgbìmọ̀ Aṣòfin Ìpínlẹ̀ Benue buwọ́lu òfin náà lẹ́yìn ìjíròrò gbogbo ilé.	https://www.bbc.com/yoruba/afrika-60083893
politics	APC vs PDP: Òótọ́ ni pé Gbanga Daniel ti kúrò ní PDP, ṣùgbọ́n kii ṣe tuntun - Agbẹnusọ PDP	"Alukoro ẹgbẹ oṣẹlu PDP ni Naijiria, Kola Ologbondiyan ti sọ pe o ti to ọdun diẹ ṣeyin ti gomina ipinlẹ Ogun tẹlẹ, Gbenga Daniel ti kuro ninu ẹgbẹ oṣelu naa. Ologbondiyan lo ṣalaye ọrọ naa ninu ifọrọwerọ kan pẹlu BBC. Ṣaaju ni iroyin kan ti kọkọ gbode pe Gbenga Daniel ṣẹṣẹ kuro ninu ẹgbẹ oṣelu PDP, ṣugbọn alukoro ẹgbẹ na sọ pe ko ṣẹṣẹ gbe igbesẹ naa nitori ni kete ti idibo Aarẹ pari lọdun 2019 lo fi ẹgbẹ naa silẹ. Gẹgẹ bo ṣe ṣalaye ""aarin ọsẹ ti a pari eto idibo tan lọdun 2019 ni Ọtunba Gbenga Daniel kuro ninu ẹgbẹ oṣelu PDP, to si sọ pe oun ko ṣe ẹgbẹ oṣelu kankan mọ."" ""Ṣugbọn ni nnkan bi ọdun kan ṣeyin lo sọ ni gbangba pe awọn alatilẹyin oun ke si oun pe ki oun ko wọn lọ sinu ẹgbẹ oṣelu APC."" Ologbondiyan ṣalaye pe gomina tẹlẹ  ọhun sọ pe oun gba lati ṣe ohun ti awọn alatilẹyin oun n fẹ, nitori naa kii ṣe pe ó kuro ninu ẹgbẹ PDP lọ si APC. Alukoro ẹgbẹ PDP naa sọ siwaju si pe loju awọn, Gbenga Daniel ko fi ẹgbẹ PDP silẹ lọ si APC, ""ṣugbọn o fi ẹka ẹgbẹ APC kan silẹ lọ sinu ẹka ẹgbẹ APC miran ni."" Ologbondiyan sọ pe ẹgbẹ APC ti pin si ọna mẹrin, nitorin naa, awọn ọmọ APC ni ọrọ naa ye. O pari ọrọ rẹ pe amọran awọn alatilẹyin Gbenga Daniel ni o tẹle. Ni ti pe boya iyapa tabi rukerudo wa ninu ẹgbẹ oṣelu PDP nipinlẹ Ogun, Ologbondiyan sọ pe ko si ohun to jọ bẹẹ."	https://www.bbc.com/yoruba/56101912
religion	Polygamy: Ẹ wo pásítọ̀ tó fẹ́ omidan mẹ́rin lẹ́ẹ̀kàn náà! Ó ní kìí ṣe ẹ̀ṣẹ̀	Bíbéli mi ló sọ pé kí n fẹ́ ìyàwó omidan márùn ún, kìí ṣe ẹ̀ṣẹ̀- Pásítọ̀ Pasitọ kan lorilẹede Congo ti ṣe ohun ti ẹnikan ko ṣe ri, o fẹ iyawo mẹrin ni ẹẹkan naa, lẹyin to ti ni ẹyọkan si ilẹ tẹlẹ. Pasitọ Zagabe Chiluza lati orilẹede Congo ni awọn eniyan n sọrọ nipa rẹ lori ayelujara lẹyin to ṣe iyawo alarede fun obinrin mẹrin lẹẹkan naa. Pasitọ Chiluza lo kọkọ ni iyawo ẹyọkan ki o to wa pa ero rẹ da to si fẹ omidan ti wọn ko i tii ja abale rẹ mẹrin, pẹlu idaniloju pe inu Bibeli ni oun ti ri ero naa. Pasitọ naa rọ awọn ọmọlẹyin  Kristi lati ṣe bi oun, ki wọn si di alaya pupo nitori awọn omidan ti wọn ko i tii ja abale wọn ni awọn ọkunrin ni ile ijọsin oun ma n fẹ. Gẹgẹ bi ileeṣẹ iroyin AfriMax English ṣe gbe jade, pasitọ naa fi apẹrẹ han lati inu Bibeli to fihan pe kii ṣe ẹṣẹ fun awọn eniyan lati fẹ ju iyawo kan lọ. Ni ọjọ igbeyawo rẹ ni pasitọ naa sọ wi pe 'Mo ti ni iyawo kan tẹlẹ amọ ma a fẹ awọn mẹrin yii loni, ti wọn yoo si darapọ mọ iyawo akọkọ to wa ni ile.'' O fikun un pe fifẹ iyawo pupo wa lati inu ẹsẹ Bibeli. 'Jacob ni iyawo pupọ to fi mọ Leah ati Rachel, Bilha ati zilpa... iyawo mẹrin fun ọkunrin kan.'' Kini iriri Zagabe? Zagabe ni ọdun 1986 ni oun fi aye oun fun Jesu ti oun si sọ fun  awọn alejo pe inu oun dun lati ni iyawo marun un. Iroyin fikun un pe omidan ti ko mọ ọkunrin ri ni awọn omidan mẹrin ti pasitọ fẹ ni ẹẹkan naa.	https://www.bbc.com/yoruba/afrika-61249248
religion	Shiite: Kò ní sí ìwọ́de mọ́ yíká Nàíjíríà láti bu ọ̀wọ̀ fáwọ̀n èèyàn tó dá sí wa	"Ẹgbẹ Shiite ti kede pe oun ti wọgile awọn iwọde gbogbo loju popo ilu Abuja, eyi to ni se pẹlu itusilẹ olori wọn, Ibrahim El-ZakZaky. Igbesẹ yii lo waye lẹyin wakati mẹrinlelogun ti ọga agba ọlọpa nilẹ yii, Mohammed Adamu kede ijọba ti fofin de ẹgbẹ Shiite. Atẹjade kan ti ẹgbẹ Shiite fisita sisọ loju rẹ pe, oun gbe igbesẹ naa lọna ati faaye gba iwadi nipa isoro to n koju wọn, paapa ẹjọ tawọn agbẹjọro awọn gbe ls sile ẹjọ eyi to da lori bijọba apapọ se kede pe oun ti fi ofin de ẹgbẹ ẹlẹsin musulumi naa. ""A gbe igbesẹ naa pẹlu igbagbọ nla ati ọwọ taani fun awọn eeyan iyi ati ẹlẹgbẹjẹgbẹ ti wọn da si ọrọ yii, a si lero pe wọn yoo wa ọna lati yanju awọn aawọ to wa nilẹ nitubi n nubi, paapa lori bi wsn se ti asaaju wa mọle lati bii ọdun mẹrin sẹyin."" ""Ti ifẹhonu han kankan ba si waye nibikibi lorilẹede yii, a jẹ pe atẹjade yii ko tii tẹ awọn to wa nibẹ lọwọ ni, tabi pe wọn si ọrọ yii gbọ abi awọn agbofinro lo wa nidi isẹlẹ naa, gẹgẹ bi wsn ti n se lati latẹyinwa lati ta ẹrẹ si asọ ala wa, lọna ati mu kawọn eeyan maa fi oju arufin wo wa, dipo oju awọn eeyan ti wọn n fi iya jẹ lati ọdun 2015."" Atẹjade naa tun wa n dupẹ pupọ lọwọ awọn ẹlẹgbẹjẹgbẹ ajafẹtọ ẹni nilẹ yii ati loke okun, ati awọn ajafẹtọ ẹni lori ikanni ayelujara, fun bi wọn se gbe awọn iroyin to nii se pẹlu iwọde wọn sita lasiko ijagudu fun idajọ ododo naa. Ẹgbẹ Shiite tun tẹnumọ ipinnu rẹ lati wa ọna abayọ miran lati yanju isoro ọlọjọ pipẹ to n koju wọn ọhun, ti wọn si tun n beere fun itusilẹ asaaju wọn, iyawo rẹ ati ọpọ ọmọ ẹgbẹ Shiite miran to wa ni ahamọ, ti wọn si fi ẹtọ si ominira dun wọn lati ọdun 2015."	https://www.bbc.com/yoruba/49184526
religion	TB Joshua: Kí ni ìdí tí àwọn òjíṣẹ́ Ọlọrun jàǹkàn yìí ṣe kọ̀ láti yọjú síbi ètò ìsìnkú TB Joshua?	Lẹyin iku wolii Temitope BalogunJoshua, ti ọpọ eeyan mọ si TB Joshua ni ọpọ awọn eeyan kaakiri agbaye ti bẹrẹ si n ṣedaro rẹ. Lara awọn eeyan naa ni awọn gomina, Aarẹ, minisita, awọn oṣere atawọn alẹnulọrọ mii lawujọ. Ṣugbọn lọjọ ti TB Joshua wọ kaa ilẹ sun ninu ijọ rẹ, Synagogue Church of All Nations, SCOAN, ọpọ awọn iranṣẹ Ọlọrun bii tirẹ ti awọn eeyan n reti nibi ayẹyẹ isinku ọhun ni ko yọju rara. TB Joshua jade laye lẹni ọdun mẹtadinlọgọta lẹyin to dari isin kan tan ni ile ijọsin rẹ lọjọ karun un, oṣu Kẹfa, ọdun 2021 ti a wa yii. Ṣaaju ni ijọ SCOAN ti kọkọ kede pe eto isinku naa yoo waye laarin ọjọ karun un si ọjọ kọkanla, oṣu Keje, ọdun 2021, nibi ti wọn ti n reti obitibiti ero. Ẹwẹ, iyalẹnu nla lo jẹ fun ọpọ awọn bi wọn ko ṣe ri awọn iranṣẹ Ọlọrun nla-nla miran nibi ayẹyẹ isinku ọhun. Gẹgẹ bii ọrọ ti awọn eeya n sọ nibi eto isinku naa, lara awọn iranṣẹ Ọlọrun jankan-jankan ti wọn ko ri ni pasitọ agba ijọ RCCG, Enoch Adeboye, pasitọ Sam Adeyemi ti ijọ Daystar, adari agba ijọ Living Faith, Biṣọọbu David Oyedepo. Ko tan sibẹ, awọn ojiṣẹ Ọlọrun miran ti awọn eeyan ko tun ri ni adari ijọ Deeper Life, W.F. Kumuyi, Paul Enenche ti ijọ Dunamis ati Lazarus Mouka ti ijọ The Lord's Choosen. Bakan naa lawọn eeyan tun reti awọn pastọ mii bii Chris Okotie ti Household of God Church International Ministries, Tunde Bakare ti ijọ Citadel Global Community Church ati pasitọ Matthew Ashimolowo to jẹ adari ijọ Kingsway International Christian Centre. Ọpọ eeyan lo ti n woye idi ti awọn ojiṣẹ Ọlọrun wọnyi atawọn miran to lamilaaka ni Najiria ko ṣe yọju, ṣugbọn iroyin ni lara awọn ojiṣẹ Ọlọrun naa ran awọn aṣoju wọn lọ sibi ayẹyẹ ikẹyin ọhun. Sibẹ, awọn eeyan jankan mii to peju sibi eto isinku naa ni Gomina Rotimi Akeredolu ti ipinlẹ Ondo; aṣoju gomina ipinlẹ Eko, Olarewaju Elegushi; Aarọ Ọna Kakanfo ilẹ Yoruba, Iba Gani Adams, aya Ooni Ile Ife, Olori Naomi Adeyeye; minisita tẹlẹri fun eto irinna ọkọ ofurufu, Femi Fani-kayode ati Oloye Bibopere Ajube. Ti ẹ ko ba gbagbe, ẹgbẹ awọn ọmọlẹyin Kristi ni Naijiria, CAN, ati ọpọ ojiṣẹ Ọlọrun ni Naijiria ni ko sọ ọrọ kankan lẹyin iku oloogbe ọhun. Ṣugbọn CAN fi atẹjade kan lede lati ba ẹbi oloogbe naa kẹdun lẹyin nnkan bi ọjọ mẹta lẹyin iku rẹ. Mọlẹbi Wolii TB Joshua ati gbogbo ijọ Synagogue lagbaye ti fi eeru fun eeru, wọn si ti fi erupẹ fun erupẹ. Gẹgẹ bi wọn ṣe n ṣe isin ikẹyin fun oloogbe naa ninu ij synagogu to wa nipinlẹ Eko, wọn ti gbe e sinu ile ikẹyin rẹ laye bayii. Awọn eniyan jankanjankan ti n de si ibi isinku gbajugbaja Woli to jade laye, TB Joshua ni ẹni mẹtadinlọgọta. Lara awọn to ti de si be ni Gomina ipinlẹ Ondo, Oluwarotimi Akeredolu to fi mọ gomina ipinlẹ Ogun, Abiodun. Bakan naa ni awọn eniyan jankanjankan lati awọn ilẹ ijọsin Kristẹni kaakiri agbaye lo ti wa nibẹ. Oni ni ọjọ ti ile ijọsin Synagogue of All Nations yoo sin oku oludasilẹ wọn, TB Joshua. Ayika ile ijọsin naa ni wọn yoo sin i si ni owurọ Ọjọ Kẹsan, Osu Keje, ọdun 2021. Lẹyin osu kan ti TB Joshua papoda ni wọn ṣeṣẹ fẹ eto isinku rẹ. Ó tó gẹ́, Sunday Igboho fẹ́ gbé ìjọba lọ ilé ẹjọ́ bí wọn kò bá tú àwọn èèyàn rẹ̀ sílẹ̀ 'Ariwò tí ẹ̀ ń pa kò lè dóòlà ẹ̀mí Sunday Igboho, kò leè sá mọ́ ìjọba lọ́wọ́' Ijọ SCOAN fi atẹjade sita ni were to ku wi pe ọṣẹ kan ni wọn yoo fi ṣe eto isinku rẹ, lati ọjọ karun un , osu keje, pẹlu titan abẹla yika ilẹ adura rẹ, ti eniyan to le ni ẹgbẹrun marun un si pejọ sibẹ. Ni Ọjọ Tuesday ni Ọjọ iwuri ti awọn eniyan pejọ pọ lati sọ ohun ti wọn mọ nipa igbe aye TB Joshua. Ni Ọjọ yii ni awọn eniyan jankan jankan ni awujọ pejọ to fi mọ awọn oṣere to lamilaaka lorilẹede Naijiria jade lati wa sọ ọrọ iwuri nipa rẹ. Ayajọ asalẹ orin waye ni Ọjọru, ti awọn olorin to fi mọ Timi Dakolo, Shasha Malley lati orilẹede Ghana naa ko gbẹyin ni bẹ. Awọn eniyan pejọ ni Ọjọbọ lati wo oku rẹ nibi ti wọn tẹ si ninu ile ijọsin, ti ọpọlọpọ eniyan si n ṣe idarọ rẹ. Ọpọlọpọ lo mọ TB Joshua nitori awn iṣẹ ara ati iṣẹ iyanu ti o ma n waye ni ile ijọsin rẹ, eleyii ti o si si sọ ọ da ilumọọka kaakiri agbaye. Bi o tilẹ jẹpe ko si ẹnikẹni to mọ patọ ohun to ṣekupa, lẹyin to waasu tan ni ile ijọsin ni o wọle lọ ti wọn si ba ni ori ijoko to ti dake si.	https://www.bbc.com/yoruba/media-57773834
religion	Èèyàn mẹsan an pàdánù ẹ̀mi wọn nínú ìwọ́de tako Hijab ní Iran	"Ifẹhonuhan to bẹ silẹ lẹyin iku obinrin kan ti gbẹmi eeyan mẹsan-an miiran lorilẹede Iran. Obinrin to ku naa ni awọn agbofinro ti mọle nitori o tapa si ofin to rọ mọ lilo ibori lorilẹede naa. Obinrin naa si lo padanu ẹmi rẹ lẹyin to lo ọjọ mẹta nile wosan. Lara awọn to ti ba iṣẹlẹ naa lọ ni ọmọ ọdun mẹrindinlogun kan , ẹni ti awọn agbofinro yinbọn lu, nigba ti wọn ṣe ikọlu si awọn olufẹhonuhan. Orisirisi fọnran lori ayelujara ṣe afihan bi awọn obinrin to n ṣe ifẹhonuhan ṣe ju anamọ soke, lẹyin ti wọn dana sun awọn ibori wọn. Fọnran naa ṣe afihan bi wọn ṣe pariwo pe “A ki n ṣe anamọ, a fẹ itusilẹ ati ibaradọgba akọ ati abo"" Ninu ọrọ rẹ niwaju Ajọ Isọkan Agbaye, Aarẹ Joe Biden ti orilẹede Amẹrika ni awọn wa lẹyin awọn obinrin to n fi ẹhonu han naa ni Iran nitori wọn ja fun ẹtọ wọn ni. O sọrọ yii ni kete ti Aarẹ Iran, Ebrahim Raisi ni ki ajọ agbaye kọ eti ikun si ipe awọn obinrin naa to n ja fun ẹtọ wọn. Ọpọ awọn obinrin lo lewaju ifẹhonuhan ni Iran, ti wọn si n dana sun ibori wọn, ‘Hijab’, lẹyin ti ọkan lara wọn to tapa si ofin ‘Hijab’ padanu ẹmi rẹ. Ifẹhonuhan naa lo ti gbalẹ fun ọjọ marun un bayi, to si ti tan kalẹ kaakiri orilẹede naa. Mahsa Amini, obinrin kan ti awọn ọlọpa fi ẹsun kan pe o tapa si ofin to de lilo ibori si lo padanu ẹmi rẹ ni ile wosan lọjọ Ẹti. Amini yii lo ku lẹyin to ti wa ni ẹsẹkan aye ẹsẹkan ọrun (Coma) nile iwosan fun ọjọ mẹta. Ni Sari, ẹkun ariwa ilẹ Tehran, ogunlọgọ awọn obinrin lo tu sita, ti wọn si bẹrẹ si ni dana sun ‘Hijab’ wọn lati fẹhonu han. Amini ni ọwọ awọn ọlọpaa to n risi igbọran araalu tẹ ni olu ilu orilẹede naa lọsẹ to kọja. Wọn si fi ẹsun kan pe o tapa si ofin to rọ mọ pe ki obinrin gbọdọ fi nkan bo ori, apa ati ẹsẹ wọn. Iroyin naa ni awọn ọlọpaa na obinrin naa, to si daku, eyi to mu ko wa ni koma fun ọjọ mẹta. Asoju ajọ United Nation to ri ija fun ẹto ọmọniyan, Nada al-Nashif,  ni Iwadi awọn safihan pe awọn ọlọpaa naa fi kumọ naa Amina. O ni ti wọn si tun gba ori rẹ mọ ọkan lara ọkọ wọn. Awọn ọlọpaa ni awọn ko fi iya jẹ obinrin naa ati pe o kan sadede ni ijakulẹ ọkan rẹ. Mọlẹbi Amina ni ilera rẹ wa ni alaafia, ti ko si nkan to mu rara. Amini, ẹni ọdun mejilelogun wa lati Kurdistan ni ẹkun iwọ orun orilẹede Iran. Agbegbe yii si ni eeyan mẹta ti padanu ẹmi wọn lọjọ Aje nigba ti ọlọpaa sina bolẹ fun awọn olufẹhonuhan. Ọkan lara awọn amugbalẹgbẹ adari Ayatollah Ali Khamenei, ti orilẹede Iran sabẹwo si idile ọmọbinrin, to si ṣe ileri pe ẹlẹsẹ kan ko ni lọ la jiya lori iṣẹlẹ naa. MP Jalal Rasidi Koochi wa bu ẹnu atẹlu ihuwasi awọn agbofinro, to si ni wọn kan ko ba awọn araalu si ni lorilẹede Iran. Lẹyin ti ẹsin Islam ri ayipada lọdun 1979, awọn alasẹ lorilẹede Iran gbe ofin kalẹ lori asọ wiwọ awọn obinrin. Wọn ni wọn gbọdọ bo ori wọn, wọn ko si gbọdọ wọ asọ to fun mọra ju ni awujọ. Ẹka ọlọpaa to ri si igbọran ""Gasht-e Ershad"", ni wọn gbe isẹ naa le lọwọ lati ri pe awọn obinrin tẹle ofin naa. Awọn ọlọpaa ni asẹ lati da obinrin duro lati wo boya o tẹle ofin ati irufẹ asọ ti wọn ba wọ sara. Ijiya ẹsẹ fun ẹni toba tapa si ofin naa ni, owo itanran, lilọ sọgba ẹwọn ati ẹgba jijẹ. Lọdun 2014., awọn obinrin bẹrẹ lati ma ṣe afihan awọn aworan ati fọnran ara wọn ni awujọ nibi ti wọn ti n tapa si ofin naa lati fi ṣe ifẹhonuhan lori ayelujara. Ifẹhonuhan naa ni wọn pe ni   ""My Stealthy Freedom"". Lara awọn ifẹhonuhan ti ọpọlọpọ awọn obinrin miran ti se lori lilo ibori ni wọn pe akori rẹ ni ""White Wednesdays"" ati ""Girls of Revolution Street""."	https://www.bbc.com/yoruba/articles/c4nd20n22d0o
religion	Chris Oyakhilome: Wọn tí fòfin de iléeṣẹ́ ìròyìn Chris Oyakhilome lẹ́yìn tó sọ pé 5G lọ ṣokùnfà Coronavirus	"Ijọba ilẹ gẹẹsi ti fofin de ileeṣẹ igbohunsafẹfẹ oluṣoagutan ijọ Christ Embassy, pasitọ Chris Oyakhilome lẹyin ti wọn fẹsun kan pasitọ naa pe o n waasu tako ilana ofin wọn. Igbeṣẹ yii lo waye lẹyin ti pasitọ ọhun sọ pe nẹtiwọọki 5G lo ṣokunfa ajakalẹ arun Coronavirus. Ileeṣẹ to n mojuto igbohunsafẹfẹ nilẹ naa, Ofcom ni iwaasu naa ti awọn eeyan orilẹede Gẹẹsi ni anfani lati tẹti si lee ṣe ijamba fun wọn, nitori naa, o lodi si ofin igbohunsafẹfẹ ilẹ wọn. Bakan naa, wọn fẹsun kan ileeṣẹ amohunmaworan Loveworld to jẹ ti pasitọ naa pe o sọ pe ogun Hydroxychloroquine lagbara lati ṣegun arun Covid-19 to n ba gbogbo aye finra. Ninu atẹjade kan ti ileeṣẹ Ofcom fi lede, wọn ni ileeṣẹ amohunmaworan Loveworld ti gba pe wọn ko ni ṣe bẹ mọ. Ijọba ilẹ Gẹẹsi ni ijiya ileeṣẹ tẹlifiṣọn Loveworld ni pe yoo maa sọ ninu igbohunsafẹfẹ rẹ pe oun kede ọrọ ti ko ni otitọ ninu nipa arun Cpvid-19. Ileeṣẹ naa si ti fesi pe oun yoo ṣe gẹgẹ bi ijọba ti pa laṣẹ fun un. Ẹwẹ, ijọba UK atawọn onimọ ijinlẹ ti ni ko si ootọ ninu ọrọ ti awọn kan sọ kiri pe nẹtiwọọki 5G naa lee ṣokunfa arun Coronavirus. Biṣọọbu David Oyedepo ti ṣe apejuwe ijọba to wa lorilẹede Naijiria bayii gẹgẹbi egun fun orilẹede Naijiria. Biṣọọbu Oyedepo sọrọ yii lasiko to fi n waasu ni ijọ rẹ. O ni ofin tawọn aṣofin n gbero lori kẹlẹnu o ṣẹnu lori ayelujara, (social media bill) iyẹn social media bill jẹ eyi to tako ọpọlọ ati arojinlẹ. Agba iranṣẹ ọlọrun naa wa ṣalaye pe gbogbo ọmọniyan lo lẹtọ lati sọ ọrọ ẹnu wọn lai si ẹni ti yoo dawọn lẹkun. Oyedepo ni ""ni iwoye temi eyi ni ohun to buru juls ti yoo ṣẹlẹ si orilẹede Naijiria, iyẹn ijọba yii. Ohun ni ijọba to buruju, koda bii egun lo ri."" O ni ijọba to wa lorilẹede Naijiria bayii ko ni pato ibi to n lọ ati pe gbogbo ilana iṣejọba lo ti fẹ sọ orilẹede Naijiria da bi Ọgba ẹranko. Eyi kọ ni igba akọkọ ti Biṣọbu oyedepo yoo ma sọko ọrọ ranṣẹ si aarẹ Muhammadu Buhari ati ijọba rẹ."	https://www.bbc.com/yoruba/afrika-51798231
religion	TB Joshua burial: Ètò ìsìnkú TB Joshua ti bẹ̀rẹ̀ pẹ̀lú àṣálẹ́ àbẹ́là títàn	Ayẹyẹ eto isin idagbere ti bẹrẹ fun oloogbe Temitope Joshua ni ipinlẹ Eko ati ilu abinibi rẹ, Arigidi-Akoko nipinlẹ Ondo. Eto aṣalẹ titan abẹla ni wọn fi bẹrẹ ayẹyẹ naa ni Arigidi, eyi ti ọpọ ọmọ ilu naa ati awọn ololufẹ rẹ ti kopa. Kaluku wọn to mu abẹla ti wọn tàn dani lo daro rẹ, ti wọn si n fi awọn abẹla wọn silẹ ni ibi kan ti wọn ya sọtọ ni ile ti wọn ti bi oloogbe. Ọkan lara awọn eeyan to kopa nibi aṣalẹ abẹla titan ti wọn fi bẹrẹ isin idagbere fun oloogbe, Wolii Temitope Joshua ni ilu abinibi rẹ, Arabinrin Kemi Omoniyi, Arigidi-Akoko, ti sọ pe lootọ lo kú amọ isẹ iranṣẹ n tẹsiwaju. Nibi eto naa ti akọroyin BBC Yoruba  ti kopa, ni obinrin naa ti sọ pe o ma n nira fun oun lati bimọ ti oun ba loyun wọn. O ni lọjọ ti iroyin iku TB Joshua jade, ibanujẹ lo jẹ fun oun nitori pe oun gbagbọ pe pẹlu iranlọwọ isẹ iransẹ rẹ, oun yoo bi oyun inu oun layọ. O sọ pe bẹẹni oun bẹrẹ si ni gbadura pe to ba jẹ lootọ ni Ọlọrun pe TB Joshua, ki oun bimọ wẹrẹ. Arabinrin Omoniyi sọ pe bẹẹ gẹlẹ lo ri fun oun ni ọjọ ti oun fẹ ẹ bimọ, debi pe oun ko ni irora kankan lasiko irọbi. Emmanuel to jẹ ara orukọ oloogbe TB Joshua ni oun ati ọkọ rẹ to jọ wa sibi eto naa sọ ọmọ wọn lati bu ọla fun un. Zaki ilu Arigidi-Akoko ni ipinlẹ Ondo,  to jẹ ilu abinibi oloogbe Wolii Temitope Joshua, Ọba Yisa Olanipekun, ti sọ pe oriṣiriṣi eto lo wa nilẹ fun isinku wolii naa. Ọjọ Aje, ọjọ karun-un, oṣu Keje, ni ayẹyẹ isinku T.B Joshua to di oloogbe ni ọjọ karun-un, oṣu Kẹfa, bẹrẹ nile ijọsin rẹ, Synagogue Church of All Nations, nipinlẹ Eko. Ọba Olanipekun sọ pe gbogbo eto ati ayẹyẹ ti wọn ba ṣe ni Eko, naa ni yoo waye ni Arigidi O ni awọn naa yoo bẹrẹ ayẹyẹ idagbere ni ọjọ Aje, ọjọ karun-un, oṣu Keje, pẹlu alẹ abẹla titan, lasiko kan naa to ba n waye ni ile ijọsin Synagogue nipinlẹ Eko. Ṣaaju ni Ọba Olanipekun ti fi erongba ọkan ara ilu Arigidi han pe ilu Arigidi ni awọn fẹ ki wọn o sin oku T.B Joshua si.	https://www.bbc.com/yoruba/awon-iroyin-miran-57725879
religion	Tunde Bakare: Àwọn èèyàn kò gbọ́ ìwàáṣù mi délẹ̀, kí wọn tó bú mi lórí ọ̀rọ̀ Tinubu	"Olusọagutan Tunde Bakare, ti i se asaaju ijọ Citadel Global, ti yọ suti ete sawọn eeyan to n foju laifi wo oriyin to gbe fun ipa ti Bola Tinubu ko si idagbasoke orilẹede yii. Bẹẹ ba gbagbe, fidio kan lo lu sori ayelujara laipẹ yii, ninu eyi ti Bakare ti yonbo asaaju ẹgbẹ APC naa ninu iwaasu to se lori pẹpẹ ijọ rẹ. Gbajugbaja oniwaasu naa si lo fi Tinubu we Jephtar ninu bibeli, pẹlu afikun pe gbajumọ oloselu naa ti ja ọpọ ogun fun ilọsiwaju ilẹ Yoruba. Bakan naa lo ni o ti gba ipinlẹ Eko atawọn ipinlẹ yoku nilẹ Yoruba silẹ lọwọ ifiyajẹni ẹgbẹ oselu PDP laarin ọdun 1999 si 2007. Iwaasu yii lo mu awuyewuye dani, ti ọpọ si n kọminu pe ki lo de ti Tunde Bakare ti ti laali Tinubu tẹlẹ, se wa yipada maa kọrin re ki i. Nigba to n fun awọn alariwisi rẹ lesi ọrọ wọn, Bakare wa se apejuwe awọn eeyan to n bu ẹnu atẹ lu naa gẹẹ bii 'Agbokujo'. O ni kii se pe oun gba owo lọwọ Tinubu, ki oun to kọrin rere kii, bẹẹ ni ko si ẹni to lowo lọwọ to bẹẹ lati sanwo isẹ fun oun. O tun kesi awọn eeyan to n yọ suti ete si pe o ti gba owo ẹyin, lati fi ẹri to daju lelẹ, ti wọn ba ni lọwọ. Ninu iwaasu miran to se lọjọ Aiku ana, eyi ti Bakare pe akori rẹ ni 'Ko si ẹni to mọ bii Ọlọrun', wa n beere pe ki lo de tawọn eeyan fi n tako oun lai gbọ ẹkunrẹrẹ iwaasu naa delẹ tan. Bakare ni ọwọ Ọlọrun ni idajọ wa, ko si yẹ ki awọn eeyan maa fi iwanwara se idajọ ọmọnikeji nitori iwa ti wọn ti hu sẹyin. O fikun pe lootọ ni oun yonbo Tinubu nipa awọn aseyọri to se nidi oselu amọ eyi ko tumọ pe oun fara mọ igbe aye rẹ Ojisẹ Ọlọrun naa ni nigba ti ọpọ eniyan n sun, Tinubu n sisẹ kara lati fi awọn eeyan rẹ sibi to lagbara. O ni yoo nira fun ẹnikẹni lati bori oludije ti Tinubu ba ti lẹyin nipinlẹ Eko nitori akoko ko tii to fun wọn. Wayi o, Bisọọbu ijọ aguda ti Sokoto Ẹniọwọ, Matthew Kukah ni aarẹ Muhammadu Buhari ti fi ọjọ iwaju Naijiria rubọ nitori ifẹ ati ipinu rẹ lati mu ki iha Arewa Naijiria maa jẹgaba lori ẹya to ku. Kukah sọ eyi ninu atẹjade iwe ikini rẹ fun ọdun keresimesi to pe akọle rẹ ni A Nation in Search of Vindication.' O ni Naijiria wa ninu okunkun birimu labẹ akoso aarẹ Buhari, ati pe o ṣe pataki ki aarẹ ṣalaye nkan to wa ni idi itajésilẹ ojoojumọ nitori eto abo to mẹhẹ. O ṣapejuwe orilede Naijiria bi eyi ti ara ilu rẹ n rinrin ajo ọkọ oju omi ṣugbọn ti ko si awakọ, iwe irina ati ebute ibi ti yoo ti sọkalẹ. Kukah ni "" Aarẹ Buhari nilo lati ṣalaye fun ọmọ Naijiria ibi ti o ń dari ọkọ wọn lọ gan nitori pe o jọ pe inu okunkun birimu ni. ""Itajẹ silẹ ojoojumọ ti pọju o si kọja afẹnusọ, ṣe bi awọn oniṣẹ ibi yii yoo ṣe di ara ilu  lọwọ ati ẹsẹ ree abi o ti di nkan ti a o maa ba gbe titi lai?"" ""Aarẹ Buhari mọọmọ fi iran awọn ọmọ orilede yii to dibo fun rubọ ni, ó jọ bi ẹni pe, o ni ileri kan to gbọdọ muṣẹ fun awọn Arewa nitori naa o gbọdọ sọ ẹya toku di ""boo ba o pa a"" boo ba o bu u lẹsẹ. Imọ tara ẹni nikan ni aarẹ ni ṣe lai fi ti ara ilu ṣe."" "" Gbogbo ọmọ Naijiria ti ko ba ni parọ tan ara rẹ mọ pe ẹnikéni ti kii ṣe musulumi lati iha Arewa ko dan ida kan nkan ti aarẹ Muhammadu n dáwo lọọwọlọwọ bayii ti yoo si mujẹ bẹẹ. Awọn ọmọ ologun yoo ti ditẹ gba ijọba tipẹ tabi ki orilede yii ti béré ogun"". O ni nitori iwa aibikita aarẹ ajalu lori arelu ni aburu to n de ba Naijiria, orilede yii ti wa ninu wahala ati isoro to n ranju mọ ara ilu kọọkan. Ọpọ ala ati iran ara ilu lo si ti sọnu pẹlu, wọ́n ti ji ọrọ gbogbo ilu gbe, ti iwa ajẹbanu si ti ni éka loriṣiriṣi, awọn mitan ti gba émi ara wọn pẹlu. Ẹwẹ, o rọ gbogbo ara ilu lati ma sọ ireti nu loju gbogbo isoro yii, inira, ibanuje ati ainireti to kun orilede Naijiria"	https://www.bbc.com/yoruba/afrika-55451266
religion	Winners Pastors Sack: Oyedepo tún ti fèsì sí áwọn tó bẹnu atẹ́ lu ìgbésẹ̀ to gbé lórí àwọn Pásítọ̀ rẹ̀	"Bisọọbu ijọ Winner tun ri fesi lati da awọn to n sọrọ alufansa sii nitori pe o le awọn pasitọ ijọ rẹ lẹnu isẹ nitori pe wọn ko so eso. Bakan naa lo Soko ọrọ ranṣẹ si awọn to tako lori ile ijosin onijoko eniyan ẹgbẹrun lọna ọgọrun ti o pe ni ""The Ark"" Oyedepo ni awọn olusọaguntan ti oun le n saisan bakan naa wọn ko so eso rere, gẹgẹ bi gbedeke ti oun fun wọn lati jere o kere ju emi mejila lọsẹ. O ni: Awọn ijọ igberiko n lọ lọwọ ti awọn nkọ idamẹwaa ati ọrẹ ti wọn n da nibẹ ti wọn ba ko jọ ni ogoji ọdun ko le kọ iru ile ijọsin ti ijọ n kọ fun wọn. Mo gbọ pe awọn kan n sọ pe nitori awọn ni owo ọrẹ ni oun se ni ki wọn maa lọ"". "" Nitori pe ẹ saisan. Ẹ o so eso. A fayin tu. ""A ran yin lọ si igberiko ki ẹ lọ gba ọkan eniyan mejila la lọsẹ ki ẹ si ri daju pe eniyan mẹfa ninu wọn wa si ile ijọsin, sugbọn lẹyin osu mẹfa ko si eniyan mewaa ni sọọsi. E o so eso, amoju gidi lo gbe wa de ibi ti a wa yii ""Ti eniyan ba fi ọmọsẹ ti ko so eso kalẹ, o tumọ si pe eni naa kii se adari rere'. Ẹ ni ẹtọ lati kowe fipo silẹ, a ní ẹtọ lati da yin duro lẹ́nu iṣẹ. Bi o se ri ni ibi gbogbo niyẹn. ""Wọn n kọ ile alaga ẹgbẹrun lọna ọgọrun. Ṣe wọn gba owo lọwọ yin ni? O yẹ ki wọn di owo naa kọ ile ìṣe, ṣe ẹyin ni ẹ o maa se eto isuna owo olowo ni. Ẹ gbe enu yin dakẹ ki ẹ si kọju mọ iṣẹ yin. Wọn fẹran lati maa gbọ lati ọdọ mi, mo si feran lati maa gbọ lati ọdọ mi, emi naa si feran lati maa dawọn lohun"""	https://www.bbc.com/yoruba/media-58064108
religion	Daddy Freeze ti sọ̀rọ̀ lórí ẹjọ́ àgbèrè tó ṣe pẹ̀lú ìyàwó Paul Odekina, Benedicta Elechi	Gbajugbaja Agbohunsafẹfẹ, Ifedayo Olarinde, ti ọpọ eyan mọ si Daddy Freez ti kede pe oun n lọ si ile ẹjọ kotẹmilọrun, lẹyin ti ile ẹjọ giga kan nipinlẹ rivers ni ko san owo itanran nitori pe o ṣe agbere pẹlu iyawo oniyawo, Benedicta Elechi. Ninu fidio kan to fi si ori ayelujara Youtube ni alẹ ọjọ Satide ni Daddy Freeze ti sọrọ lori idajọ naa. O ni ile ẹjọ ko fi iwe kankan ranṣẹ si oun. Bakan naa lo sọ pe oun ko ni sọ ohunkohun nipa awọn ẹsun to jẹyọ ninu idajọ naa, nitori pe ọrọ ti wa ni ile ẹjọ kotẹmilọrun. Ṣugbọn lori ikọsilẹ to waye laarin oun ati iyawo rẹ nigba kan, Opeyemi Morenike Oni, Freeze sọ pe kii ṣe agbere tabi aarun ọpọlọ lo tu igbeyawo naa ka, gẹgẹ bi nkan ti obinrin ọhun n sọ kiri. O ni iwa ipa ninu ile lo tu awọn ka. Ọjọ diẹ sẹyin ni iroyin jade pe ile ẹjọ giga kan to wa ni ili Port Harcourt nipinlẹ Rivers, dajọ ni ọjọ kejidinlogun, oṣu Keji, ọdun 2021, pe ki Ifedayo Olarinde san miliọnu marun-un Naira fun Paul Odekina, to jẹ ọkọ Benedicta Elechi to ṣe agbere pẹlu Freeze lasiko to ṣi wa nile ọkọ. Onidajọ Akpughunum sọ pe ki Daddy Freeze san miliọnu marun-un naa jẹ owo itanran fun Odekina, nitori pe ko jẹ ko gbadun iyawo rẹ. Bakan naa ni adajọ tu igbeyawo ka laarin Paul ati Benedicta nitori agbere ti Benedicta ṣe pẹlu Freeze. Iroyin sọ pe agbere naa bi ọmọkunrin kan laarin wọn. Yatọ si pe Daddy Freeze jẹ gbajugbaja agbohunsafẹfẹ ni Naijiria, o tun gbajumọ fun bo ṣe ma n sọrọ tako awọn pasitọ, paapaa lori ọrọ idamẹwa ati ọrẹ. O ti sọrọ abuku si awọn pasitọ bi David Oyedepo ti ijọ Winners Chapel, Pasitọ Enoch Adeboye ti ijọ Redeem ati awọn pasitọ nla mii. Koda, o da ẹgbẹ kan silẹ to pe ni 'Free the Sheeple Movement' lati ma a 'tu awọn eeyan silẹ kuro ninu ide awọn pasitọ'.	https://www.bbc.com/yoruba/awon-iroyin-miran-56311237
religion	Osinachi Nwachukwu: Ọ̀rẹ́ tímọ́tímọ́ olóògbé sọ pé lóòótọ́ ni ọkọ rẹ̀ n fi ìyà jẹ ẹ́, ohun tó mọ̀ rèé	"O ti le ni ọsẹ kan ti gbajugbaja akọrin ẹ̀mí, Osinachi Nwachukwu, jáde laye. Sugbọn ọrọ ko tii tán lori iku rẹ. Lati igba to ti ku ni awọn eeyan kọọkan ti n sọ ni gbangba pe lílù ti ọkọ rẹ, Peter Nwachukwu, má n lu u lo ṣe okunfa iku rẹ. Lara àwọn eeyan naa ni àwọn ọmọ oloogbe, ẹbi rẹ, ati awọn akẹẹgbẹ rẹ ninu iṣẹ orin bii Frank Edwards. Àwọn aláṣẹ ko tii fidi eyi mulẹ ṣa. A rí àwọn fọ́tò tó fihàn pé ọkọ Osinachi ní ìyàwó míràn sí ìkọ̀kọ̀ - Mínísítà fọ́rọ̀ obìnrin Nǹkan márùn-ún tó yẹ kí o mọ̀ nípa Peter, ọkọ Osinachi, tí wọ́n fi ẹ̀sùn ikú aya rẹ̀ kàn Ọdún mẹ́jọ ni ọkọ ọmọ mi kò jẹ́ ki n fojú kan ọmọ mi lẹ́yìn ìgbéyàwó - Ìyá Osinachi Kọjú sí iṣẹ́ ìwàásù táa fí rán ọ, bí bẹ́ẹ̀ kọ́, wà darapọ̀ mọ́ òṣèlú - Ilééṣé ààrẹ sí Father Kukah Ẹni tuntun to tun sọrọ nipa iku Osinachi, ni ọrẹ rẹ timọtimọ, Odinakachi Ukanwa. Ukanwa sọ fun BBC Igbo pe o ni asiko kan ti Osinachi rinrinajo lọ si ilu Eko, o ni ni ṣe ni Peter sọ fun iyawo rẹ pe ko lọ sun sile aṣẹwo, dipo ile òun ọrẹ rẹ. O ni oun ti mura silẹ lati gbalejo rẹ, ki ọkọ rẹ to pàṣẹ fun un pe ko ma sun sile oun. "" Bo ṣe de papakọ ọkọ ofurufu, lo pe mi pe ọkọ oun ni ile ìtura ni ki oun sun. Koda, ibẹ lo wa to ti n reti ki ọkọ fi owo ti yoo fi gba yaara ránṣẹ́ si i"". ""Nigba to de ile itura naa, ni awakọ takisi to gbé e lọ síbẹ̀ salaye fun pe ile aṣẹwo ni ibẹ, kii ṣe ile ìtura."" Arabinrin Odinaka Ukanwa ṣalaye pe lẹyin iṣẹlẹ naa ni Osinachi sọ fun oun nipa nkan to n la kọja ninu igbeyawo rẹ. Ati bo ṣe jẹ́ pe ọkọ rẹ lo n mojuto gbogbo owo to ba pa nibi orin kíkọ. Odinaka sọ pe ọrẹ òun jẹ ẹnikan ti ko fọwọ si tabi gbagbọ ninu ikọsilẹ tọkọtaya. Idi ni pe o gbagbọ pupọ ninu Bibeli. O ni sugbọn, kii fẹ sọ̀rọ̀ nipa nkan to n la kọjá, ki ọrọ naa ma baa di wahala laarin oun ati ọkọ rẹ. Lọwọlọwọ, ọkọ Osinachi, Peter, wa ni ahamọ ọlọpaa n'ilu Abuja. Eyi waye lẹyin ti aburo oloogbe fi ẹjọ sùn ni agọ ọlọpaa, pe Peter lo lu iyawo rẹ pa. Nítorí orin 'Angeli mi' ti Tope Alabi kọ, iléeṣẹ́ MTN, Glo àti Airtel dèrò ilé ẹjọ́ Kókó pàtàkì márùn ùn rèé tí Bíṣọ́bù Kukah fi sọ ọ̀rọ̀ gbá ààrẹ Buhari nínú ìwàásù ọdún àjínde Wo èsì ilé ìtura Zanzibar tí ọmọbìnrin yìí ní wọ́n fẹ́ fipá bá òun lòpọ̀ níbẹ̀ Ìyà tó jẹ́ mi lẹ̀yìn tí mo kúrò nílé ọkọ lọ́wọ́ ọmọ Nàìjíríà kọjá sísọ - Iyabo Ojo Ìdí nìyí tí àwọn Igbo kò lè jẹ Ààrẹ lórílẹ̀èdè Nàíjíríà - Oluwo Minisita fun ọrọ awọn obinrin ni Naijiria tilẹ sọ pe àṣírí tú nigba ti oun bẹ awọn ọmọ oloogbe wo pe Arakunrin Peter ni iyawo miran ni ikọkọ. Mama Osinachi, Arabinrin Madu, sọ fun BBC pe lẹyin ọdun mẹjọ ni oun to fi oju kan ọmọ oun nigba to ṣe igbeyawo pẹlu Peter. Bakan naa ni ẹbi naa sọ pe Ọgbẹni Nwachukwu ko gba ki Osinachi wa ẹbi rẹ tabi ki awọn naa o wa. Koda, wọn sọ pe awọn ti gbe e kuro nile arakunrin naa ri, nigba to n fi iya jẹ ẹ. Ṣugbọn, oloogbe pada sile ọkọ rẹ ""nitori pe ko fẹ ki ẹnikẹni tu nkan ti Ọlọrun ti so pọ"". Pásítọ̀ Paul Enenche to jẹ oludasilẹa ti adari ijọ ti wọn n lọ naa sọ nnkan tó mọ̀ nípa ikú akọrin Ekwueme, Osinachi Nwachukwu. Lẹyin ọsẹ kan ti gbajugbaja akọrin ẹmi, Osinachi Nwachukwu, jade laye, pasitọ Paul Enenche, ti sọrọ lori iku rẹ. Pasitọ naa sọ pe oun ko mọ tabi gbọ pe ọkọ obinrin naa ma n lù ú, titi awọn eeyan fi n sọrọ nipa rẹ lẹyin iku rẹ. Wo àwọn ibi mẹ́rin tí ènìyàn kò le fi ẹsẹ̀ tẹ̀ láyé Ọlópàá 16 farapa nínú ikọlù tó wáyé torí àwọn kàn gbèrò láti dáná sún Quran"	https://www.bbc.com/yoruba/61146634
religion	Boxing Day: Kí ni ìdí tí wọ́n fi ń pe ọjọ́ kejì ọdún Kérésì ní Boxing Day?	Itan 'Boxing Day' yii bẹrẹ lakoko ti Ọbabirin Victoria wa lori aleefa niwọn ọdun 1800. Boxing Day ko ni nnkankan ṣe pẹlu ẹṣẹ kíkàn gẹgẹ bi awọn eeyan kan ṣe lero. Orisun orukọ naa bẹrẹ pẹlu bi awọn ọlọla ṣe maa n di ẹbun sinu apoti, ti wọn si maa n pin fun awọn alaini lọpọlọpọ ọdun sẹyin. Ọjọ ọhun jẹ ọjọ ti awọn ẹrú kii ṣe iṣẹ kankan, ti awọn olowo wọn si maa n fun wọn ni ẹbun ọdun Keresi ninu apoti. Awọn ẹbun ọhun ni awọn ẹru naa maa n gbe lọ fun awọn ara ile wọn, ki wọn fi ṣafihan bi awọn olowo awọn ṣe mọ riri iṣẹ ti wọn ṣe ni odidi ọdun kan to. 'Boxing Day' tun jẹ ọjọ ti awọn orilẹ-ede kan bii Hungary, Germany, Poland ati Netherlands maa n ṣe ajọyọ ọjọ to tẹle ọjọ ọdun Keresimesi. Ninu iwe itan, awọn ile ijọsin naa kopa ninu ṣiṣagbekale ọjọ 'Boxing Day'to wa fun pinpin ẹbun fi mọ riri ara ẹni. Lẹyin ti wọn ba ti gba owo ọrẹ lọwọ awọn ijọ laarin ọdun, wọn maa n ko owo naa sinu apoti, wọn a wa ṣi apoti owo ọrẹ yii lọjọ keji ọdun Keresi, ti wọn a si pin owo inu rẹ fun awọn talaka. Ọjọ wo ni ọjọ' Boxing Day'? Boxing Day jẹ ọjọ keji, ọdun Keresimesi, o si maa n bọ si ọjọ kẹrindinlọgbọn, ninu oṣu Kejila ọdun. Ọjọ ọhun tun jẹ ọjọ isinmi lorilẹ-ede Naijiria ati ni awọn orilẹ-ede miran lagbaye. Lorilẹ-ede wa nibi, ọjọ yii jẹ ọjọ faaji ati ọjọ igablejo loriṣiriṣi fun ọpọ eeyan. Ọjọ ọhun tun jẹ ọjọ  ti awọn eeyan ma jẹ ajẹyo ati ajẹṣẹku ounjẹ ti wọn se lasiko ọdun.	https://www.bbc.com/yoruba/media-50918074
religion	Wòlíì bá ọmọ ìyá méjì sùn nínú ìjọ rẹ̀, ọ̀kan níńú wọn ti lóyún	Wolii ijọ Kerubu ati Serafu kan, Joseph Ogundeji ti wọ gbaga ọlọpaa nipinlẹ Ogun fun biba awọn ọmọ iya meji kan lo pọ. Awọn ọlọpaa sọ pe, ọkan lara awọn ọmọbinrin naa loyun nipasẹ aṣemaṣe naa. Alukoro ileeṣẹ ọlọpaa nipinlẹ Ogun, Abimbọla Oyeyẹmi ṣalaye ninu atẹjade kan pe ọmọ ijọ Wolii Ogundeji ni awọn ọmọ iya mejeeji naa jẹ ati pe awọn ọlọpaa lọ fi panpẹ ofin mu wolii naa lẹyin ti wọn fi ẹjọ rẹ sun ni agọ ọlọpaa to wa lagbegbe Ajuwọn. O ni wolii naa jẹwọ nigba ti wọn fi ọrọ waa lẹnu wo pe lootọ loun ṣe aṣemaṣe naa. Iwadii ọlọpaa fihan pe ọkan lara awọn ọmọbinrin naa jẹ ọmọ ọdun mẹrindinlogun ti ikeji si jẹ ọmọ ọdun mẹtala “Awọn ọmọbinrin mejeeji yii fi to ọlọpaa leti pe pe nigbakugba ti wọn ba ti ni iṣọ oru ni ile ijọsin, wolii naa ti ile rẹ ko jina si ile ijọsin naa yoo ni ki awọn lọ sun si ile oun nigbakugba ti iṣọ oru naa baa pari ni nnkan bi agogo mẹta.” Alukoro ileeṣẹ ọlọpaa nipinlẹ Ogun sọ pe awọn ọmọbinrin naa tun sọ pe nigba kugba ti awọn ba ti wa ni ile wolii na yoo fun awọn ni nnkankan lati la, eleyi ti yoo mu wọn sun lọ ti awọn yoo si taji nigba to ba ya lati rii pe wolii ti ba awọn ni ibalopọ. “Nigba ti a bi wọn pe ki lo de ti wọn ko fi ọrọ naa to awọn obi wọn leti, wọn ni wolii naa leri lati pa awọn bi awọn ba sọ ọrọ naa fun ẹda alaye kankan.”	https://www.bbc.com/yoruba/articles/c1dgl50n455o
religion	National Prayer: Àjọ́ CAN pàṣẹ ètò àdúrà ọlọ́jọ́ mẹ́tà fún Naijiria , ẹ wo kókó àdúrá...	"Ajọ ọmọlẹyin Kristi lorilẹede Naijria, CAN ti pe fun adura ọlọjọ mẹta lati gbadura fun Naijiria. Ajọ CAN ninu atẹjade ti wọn fi lede ni Ọjọ Ẹti, Ọjọ Kejidinlọgbọn si Ọgbọnjọ, Oṣu Karun un lati gbe ohun adura soke kaakiri ẹkun Naijiria ti awọn ọmọlẹyin Kristi. CAN ni asiko ti to lati bẹbẹ fun aanu lorilẹ-ede Naijiria nitori itajẹsilẹ naa ti to ge. Bkan naa ni wọn kigbe si Ọlọrun lati dẹkun ipaniyan, ijinigbe pẹlu wahala ati idaanu to n koju awọn ọmọlẹyin Kristi ni Naijiria. Akọwe Ajọ CAN, Daramola Bade Joseph ni ibanujẹ ọkan ni itajẹ silẹ ojoojumọ n jẹ fun awọn ọmọlẹyin Krisiti ni Naijiria, ati wi pe ẹṣẹ ti pọju ni orilẹ agbaye. ''Ẹjẹ ki a gbadura wi pe ki Ọlọrun dari gbogbo aiṣedede wa jinwa gẹgẹ bi ijọ ọlọrun ati orilẹede, paapaa awọn adari ni Naijiria''. '' Ẹ gbadura wi pe imọ ọta ati awọn ẹni ibi lati ba aye awọn eniyan jẹ ati eto ọrọ aje kaakiri, ki o di ofo'' Ajọ CAN fikun pe ki ijọ dide ninu adura pe ki ogun maṣe bẹ silẹ ni Naijiria, ki awọn eniyan le raye sin Ọlọrun. Laipẹ yii ni aarẹ orilẹede Naijiria, Muhammadu Buhari naa kesi awọn ẹlẹsin Musulumi lati gbe ohun ẹbẹ si Allah lasiko ọdun itunu aawẹ, ki gbogbo ogun to n ja orilẹede Naijiria lọ si okun igbagbe. Aarẹ Muhammadu Buhari ti fi iṣẹ ikini ku ọdun itunu awẹ ranṣẹ si awọn ọmọ Naijiria ati Musulumi kaakiri agbaye. Ninu atẹjade ikini ti agbẹnusọ rẹ, Garba Shehu fi sita, Buhari sọ fun awọn ọmọ Naijiria, lati gbadura tako ijinigbe ati iṣẹ awọn agbebọn ni Naijiria. Buhari sọ pe "" a gbọdọ gbadura tako awọn iṣẹlẹ ibanujẹ bi ijinigbe ati ikọlu lati ọwọ awọn agbebọn, to fi mọ bi awọn kan ṣe n wa gbogbo ọna lati já agbara gba, eyi ti wọn fi n dunkooko mọ orilẹede wa"". Aarẹ sọ pe oun rọ awọn olori ilu ati olori ẹsin, lati ba awọn ""eniyan wa sọrọ pe ki wọn o ma a fi ifẹ ati oju aanu ba ara wọn lo"". Alaye ti aarẹ ṣe ni pe inu didun ati iwuri ni bi awọn ẹlẹsin Kristiẹni kan ṣe n ṣe ọdun itunu awẹ pẹlu awọn Musulumi, tabi fun wọn ni ẹbun lasiko Ramadan. Eyi ti awọn Musulumi kan naa ma n ṣe lasiko ọdun awọn Kristiẹni. O ni iru awọn iwa bẹẹ n ṣe atọna fun jijẹ ibatan ati idariji. Ṣaaju ni Aarẹ Muhammadu Buhari ti funpe si gbogbo awọn mumini ati mumina lati ṣe ayẹyẹ ọdun Eid-el-Fitr ninu ile ara wọn lati yago fun itankalẹ arun Corona Virus. Aarẹ sọ ọrọ yii ninu atẹjade kan ti agbẹnusọ rẹ, Garba Shehu fi sita lọjọ Aiku ninu eyi to ti sọ wipe oun naa yoo ṣe adura ọdun Eid ninu ile ti ko si ni si a nkini kankan lẹyin rẹ. .""Gbogbo mọlẹbi aarẹ, awọn oluranlọwọ rẹ, minisita atawọn olori oṣiṣẹ alaabo aarẹ to wa ni ilu Abuja yoo ṣe adura ọdun ni ile aarẹ ni ilana ati ofin fun igbogun ti arun Covid-19"". Atẹjade naa tun sọ pe ""lẹyin eyi, ko ni si ikini ti Salat. Ati pe adura yoo bẹrẹ ni ago mẹsan"". Gẹgẹ bi wọn ṣe ṣe e lọdun to kọja lọ, bẹẹ gẹlẹ naa ni aarẹ rọ awọn adari lati ṣe ayẹyẹ yii ninu ile wọn nitori ajakalẹ arun. Lọjọ Aiku, aarẹ Buhari ba wọn pe nibi ikadi eto kika Quaran eyi ti wọn ṣe ni ile rẹ ti Sheikh Abdulwahi Abubakar Sulaiman ti n dari lati ibẹrẹ awẹ Ramadan."	https://www.bbc.com/yoruba/57062039
religion	SCOAN leadership tussle: Ìyàwó Wòlíì TB Joshua di olórí ìjọ Synagogue	Ijọ Synagogue, SCOAN ti yan iyawo oloogbe Wolii TB Joshua, Evelyn Joshua gẹgẹ bii adari tuntun ijọ naa bayii. Ijọ naa ṣalaye ninu atẹjade kan loju opo Facebook rẹ pe gbogbo eto ijọ naa yoo wa labẹ itọni Ọlọrun ati idari arabinrin Evelyn Joshua bayii. Gẹgẹ bi atẹjade naa ṣe sọ, akoko ti a yan lo to, wọn si rọ gbogbo awọn ọmọ ijọ naa lati maa fi adura tii lẹyin fun ogo Ọlọrun lati maa tii lẹyin. Ṣaaju asiko yii ni oniruru iroyin ti n kaakiri nipa edeaiyede lori tani yoo ṣe olori ijọ naa lẹyin ti oludasilẹ ijọ ọhun, TB Joshua jade laye loṣu karun ọdun 2021. Edeaiyede naa lo faa ti wọn fi le awọn ọmọlẹyin Wolii TB Joshua kan kuro ni gbagede ijọ naa laipẹ yii. Ileesẹ iransẹ TB Joshua kede pe oludasilẹ ijọ naa ati agba wolii lorilẹede Naijiria, Temitope Balogun Joshua ti dagbere faye loju opo Facebook rẹ, lọjọ Satide, ọjọ karun osu Kẹfa ọdun 2021. Wolii Joshua, to dele aye ni ọjọ Kejila osu Kẹfa ọdun 1963, lo lo ọdun mejidinlọgọta loke eepẹ, ki ọlọjọ to de. Ikede naa fidi rẹ mulẹ pe Ọlọrun kii se ohunkohun lai fi iran rẹ han awọn wolii rẹ saaju, to si tọkasi iwe mimọ Amosi, ori kẹta ẹsẹ keje. Gẹgẹ bi ikede ijọ naa ti wi, Wolii Joshua sọrọ lọjọ Satide lasiko ipade to se pẹlu awọn alabasisẹpọ rẹ fun ileesẹ mohunmaworan ijọ rẹ, Emmanuel TV, to si dabi ẹnipe o n sọ asọtẹlẹ nipa iku rẹ.	https://www.bbc.com/yoruba/afrika-58539526
religion	Mummy G.O: Ẹ bi àwọn tó ti mulẹ nínú ayé gidi, wọ́n mọ̀ wípé òótọ́ ni mò ń sọ - Evangelist Funmilayo Adebayo	"Ko sẹni to fi bẹẹ mọ Ajihinrere Funmilayo tẹlẹ ni ijọ rẹ to duro si jẹjẹ to ti n waasu amọ kete ti awn kan gbọ pe o n waasu pe awọn kan yoo lọ ọrun apaadi tori iwa wọn, awọn eeyan han an to si ti tara eyi di gbajugbaja lori ayelujara. ""Wọ́n ń ru ìbínú àwọn èèyàn sí mi ni wọn ṣe n tun gbogbo iwaasu mi ""edit"" ti wọn n fi ọrọ tiwọn kun un"". Evangelist Funmilayo Adebayo gangan ni orukọ arabinrin oniwaasu ti gbogbo aye n pe ni Mummy G.O lori ayelujara ti gbogbo eeyan si n fẹ lati wo awọn fidio iwaasu rẹ. Koda o ti kọja wiwo fidio iwaasu rẹ nikan, awọn eeyan ti n lo aworan rẹ ati ọrọ rẹ lati fi ba ara wọn ṣe yẹyẹ lori ayelujara pe boo ba ṣe bayi bayi, ọrun apaadi lo n lọ. Eyi wa lara ọrọ to saba maa n jade lẹnu Ajihinrere Funmilayo tori o maa n waasu pe awọn iwa mii ati igbe aye ti awọn eeyan n gbe gaan ni yoo ran wọn lọ si ọrun apaadi eyi tii ṣe inu ina ajooku titi ayeraye eyi ti awọn ọmọlẹyin Kristi gbagbọ pe o jẹ ibi ijiya ayeraye fun awọn ti ko ba gba Jesu Kristi gbọ nigba ti wọn wa ninu aye. Lara awọn ọrọ to ti jẹyọ ninu iwaasu Ajihinrere yii ti awọn eeyan gbọ ti wọn fi n pariwo niwọnyii: Àsọtẹ́lẹ̀ 2022 àti ìgbésẹ̀ tí Pásítọ̀ Enoch Adeboye fẹ́ gbé lórí ìdojúkọ Nàìjíríà nìyí 'Ẹ ṣọ́ ẹnu yín pẹ̀lú ọ̀rọ̀ àsọtẹ́lẹ̀ nípa ọdún 2022, àwọn ọlọ́pàá kìlọ̀ fáwọn òjíṣẹ́ Ọlọ́run bí bẹ́ẹ̀ kọ́...' 'Kí òpin dé sí ìmọtaraẹni nìkan àti gbogbo ìwà àjẹbánu lórílẹ̀èdè Nàíjíríà'' Àwọn àsọtẹ́lẹ̀ tó já s'ófo lórí ìdìbò 2019 'Àwọn olóṣèlú Nàìjíríà náà máa n ṣàbèwò sí àwọn wòólì, wọn kò lè fòfin de àsọtẹ́lẹ̀ ọdún tuntun' -Iwọ too ba n fi irun onirun kun irun rẹ ti wọn n pe ni ""attachment"" ọrun apaadi lo n lọ. -Iwọ too ba n ṣe iṣẹ apanilẹrin, ko si ijọba ọrun rere fun ọ tori oo le ṣe koo ma pa irọ. -Iwọ too ba fẹran ere bọọlu tabi too tilẹ n gba bọọlu, inu ina janto. -Iwọ to ba n kun eekana lọda, ọrun apaadi lo n lọ Mummy G.O to jẹ oludasilẹ ati adari ijọ Rapture Proclaimer Evangelical Church of God tọka si ibi ti awọn ọrọ to n sọ yii wa ninu bibeli to si ni o n pariwo rẹ faraye tori bibeli lo sọ bẹẹ lai wo ti pe wọn korira oun. Ajinhinrere yii ni oun ko bikita bi awọn eeyan ba korira oun fun otitọ tori nigba ti oun wa ninu ẹgbẹ okunkun, gbogbo wọn lo fi ifẹ han si oun. Ninu ẹgbẹ okunkun to wa tẹlẹ yii lo ti tọka si pe awọn lawọn pese gbogbo awọn irun afikun irun ati ọpọlọpọ ọṣọ ara ati ipara to si ni ki awọn eeyan jawọ lilo wọn tori oun toun da wọn gan ti faye oun fun Jesu. Irọ́ ni pé àwòrán CCTV ṣàfihàn bí Ramon Adedoyin ṣe pa Timothy Adegoke - Agbẹjọ́rò Adedoyin Ilé ẹjọ́ pàṣẹ kí wọ́n fi àwòrán Raheem Adedoyin léde láwọn ìwé ìròyìn lórí ikú Timothy Adegoke"	https://www.bbc.com/yoruba/ere-idaraya-59926363
religion	Christmas: Ìdí tí Bàbá Kérésì fi máà n wọ aṣọ pupa àti funfun nígbà gbogbo	Ọpọlọpọ gbagbọ pe Baba Keresi maa n wọṣọ ni ibamu pẹlu aàwọ̀ pupa ati funfun to wa lara agolo nkan mimu ẹlẹrindodo Coke. Won ro eyi nitori pe ipolowo ọja Coca Cola ni nkan bii ọdun 1030 lo sọ Baba Keresi di gbaju-gbaja. O dara bẹẹ, ṣugbọn wọn ko da Baba Keresi alaṣọ pupa ati funfun kalẹ lati polowo Coca Cola, ṣugbọn nitori pe o n du ọja pẹlu White Rock l'ọdun 1923 ni. Ọkan lara wọn ni Saint Nicholas. Biṣọọpu Greek ni aye atijọ, to maa n wọ aṣọ pupa ni gbogbo igba to ba ti fẹ ẹ fun awọn alaini ni ẹbun. paapa awọn ọmọde. Ìtàn miran lati ọwọ oṣere Netherlands, Sinterklas, to tun dale Saint Nicholas, to gbajumọ laarin awọn olowo ni New York, bi i Washington Irving ati Clement Clark Moore ni nkan bi ọdun 1800. Awọn mejeeji gbiyanju lati sọ Aisun alẹ Keresimesi di nkan ti gbogbo eniyan yoo wa lori ibusun wọn lati sun, dipo ayẹyẹ ati ariya ita gbangba. Ọgbẹni Moore jẹ ọ̀kan lara awọn to da Baba Keresimesi ti Amẹrika silẹ - ẹni mimọ to maa n wọ aṣọ pupa, ti yoo si maa fun gbogbo eniyan ni ẹbun, boya wọn fẹ tabi wọn ko fẹ ẹ. A le tọ ipasẹ Baba Keresi lọ si ọdọ Biṣọọpu Greek, Nicholas. Ninu ẹ̀sìn Kristiẹni, ọpọ maa n pọn ọn le gẹgẹ bi alaabo awọn ti ko ni iya ati baba, awakọ oju omi ati awọn ẹlẹwọn. Olukọtan kan ni Fasiti Manitoba, Gerry Bowler, ṣalaye pe nitori pe Ẹni Ọwọ Nicholas maa n pin ẹbun fun awọn eniyan, ni wọn ba bẹrẹ sii ri gẹgẹ bi baba-isalẹ awọn ọmọde ati onidan to maa n fun nii ni nkan. Ṣugbọn, ipolowo ọja lo mu ki Baba Keresimesi ode-oni o gbajumọ. Ni nkan bi ọdun 1820, ipolowo fun ẹbun ọdun Keresimesi bẹrẹ si ni tan kiri orilẹ-ede Amẹrika, nigba ti yoo si fi di ọdun 1940, Baba Keresi naa ti bẹrẹ si ni farahan daada ninu ipolowo ọja. Bi ififunni lasiko Keresi ṣe bẹrẹ niyi.	https://www.bbc.com/yoruba/awon-iroyin-miran-50910234
religion	Oyo Chieftancy Coronation: Ìpapòda Aláàfin kò ní dá ètò ìfinijoyè Femi Gbajabiamila dúró- Ọyọmesi	"Ti baba ba ku, baba nii ku, adiyẹ kii si ku kaa dọmọ rẹ nu. Ni kete ti Alaafin ilu ọyọ, Ọba Lamidi Adeyemi tẹri gbaṣọ ni ọpọlọpọ ti sọ pẹ oye Aarẹ Baasofin ti ilẹ Yoruba ti Alaafin fẹ fi da Abẹnugan ile igbimọ aṣojuṣofin orilẹ ede Naijiria, Femi Gbajabiamila lọla ni o ṣe ṣeeṣe ki o ma waye mọ. Ṣugbọn ọrọ yipada ni ọjọ Aiku, ọjọ kẹjọ, oṣu karun-un, ọdun 2022 nigba ti Oyomesi ni ipapoda Alaafin ko ni da jijẹ oye naa duro. Basorun ilu Oyo, Oloye Olayinka Ayoola lo sọ ọrọ naa nigba ti Gbajabiamila ṣe abẹwo si Aafin ilu Oyo lati ba idile Alowolodu, Oyomesi ati gbogbo ilu Oyo kẹdun Alaafin Adeyemi to lọ darapọ mọ awọn babanla rẹ Oloye Ayoola ni ifinijoye naa jẹ nnkan ti Ọba Adeyemi fẹ ko ṣeeṣe ki wọn to waja ṣugbọn àwọn alalẹ ko kọ. Ninu ọrọ mọlẹbi Alowolodu, Ọmọọba Akeem Adeyemi sọ pe tori Gbajabiamila jẹ ọkan lara awọn Yoruba to gbe Aṣa ati iṣe ẹya naa larugẹ ni Ọba Lamidi fi ni pe oye naa tọ sii. O ni ""Alaafin ni gẹgẹ bi ọmọ Yoruba, Gbajabiamila koju oṣuwọn lati di Aarẹ Baasofin ilẹ Yoruba, o si di dandan lati di ṣiṣe."" Ayẹyẹ ifinijoye naa lo yẹ ko waye lọjọ kẹtadinlọgbọn oṣu karun-un, ọdun 2022 lati fi ṣami ayẹyẹ ọjọ ibi abẹnugan naa."	https://www.bbc.com/yoruba/afrika-61384829
religion	Ọdún 1981 ni mo ti ń ṣe ayálégbé kí ṣọ́ọ̀ṣì tó kọ́lé fún mi – Aludùrù ìjọ	Ajani Godwin Babalola ẹni ọdun mẹtadinlọgọrin, to jẹ aluduru ninu ijọ African Church ti ṣalaye fun BBC Yoruba bi igbe aye rẹ ṣe yi pada lẹyin ọpọ ọdun to ti n ṣiṣẹ fun ọlọrun. Baba agba naa ti ijọ ọhun kọ ile fun ni ile tuntun naa jẹ iyalẹnu nla fun oun. O ni awọn elere aye kan loun n tẹ gita fun tẹlẹ ki oun to pẹyinda bẹrẹ si n lo ẹbun oun fun Oluwa. Ninu iriri rẹ, o ni igba ti oun bẹrẹ si n lo gbogbo akoko oun fun duru titẹ ninu ile Oluwa loun padanu owo ti oun n ṣe tẹlẹ, to fi mọ iyawo oun atawọn ọrẹ kan, amọ ni igbẹyingbẹyin, ayọ lo pada ja si fun oun. Nigba to n sọrọ, alufaa ijọba ti babalola ti n ṣiṣẹ sin Ọlọrun, Pasitọ Adebayo Olujimi sọ pe Ọlọrun lo fi si oun lọkan ki wọn da ọkunrin naa lọla. Olujimi sọ pe asiko ti baba naa n ṣe ọjọ ibi lawọn gbero lati ṣe ayẹyẹ ọjọ ibi rẹ naa fun ki inu rẹ le dun amọ Ọlọrun ni eto rere miran fun baba oniduru ọhun ju ero ti awọn ni lọkan. Ọkan lara awọn to kọ gbero bi wọn ṣe kọ ile naa, Olusesan Akinpelu ni asiko ti wọn n gbero lati ṣe akara oyinbo nla kan fun baba ni ẹnikan ninu igbimọ ti wọn gbe kalẹ fun eto naa sọ pe o san ki wọn kọ ile fun baba ju ki wọn ṣe akara oyinbo fun lọ. Gẹgẹ bii ohun ti Olujimi sọ, ile oniyara kan ni awọn kọkọ fẹ kọ tẹlẹ, amọ wọn yi ero awọn pada, ti wọn si kọ ile oniyara meji fun baba, eyii ti wọn pe orukọ rẹ ni “Bethel House.” Lori bi inu rẹ ṣe dun to lori ile naa, Babalola sọ pe ayọ oun ko lohunka. O ni ile ọhun da bi igba ti eeyan ba kuro ninu ile eku si aafin ọba lo ri loju oun. Baba Babalola wa gba awọn eeyan to n ṣiṣẹ sin Ọlọrun lamọran pe ki wọn ni suuru nidi iṣẹ naa, ki wọn si maa fi ọkan kan ṣiṣẹ ọhun.	https://www.bbc.com/yoruba/articles/cyd43qzmd80o
religion	Day before Valentine: Àyànmọ́ ẹlòmíì yóò bàjẹ́ lóríi bẹ́ẹ̀dì ní ọ̀la- Mike Bamiloye	"Ilumọọka ajihinrere to tun jẹ oṣere fiimu Kristni, Mike Bamiloye ti sọ oko ọrọ sita lori ọrọ ayajọ ololufẹ ti ọpọ mọ si Valentine. O sọrọ naa ni ayajọ ololufẹ ku ọla lọdun to lọ ni bi awọn mii ṣe n gbaradi fun ayajọ ọjọ ololufe ti o maa n waye ni ọjọ kẹrinla, oṣu keji ọdun. Oṣere naa kọ imọran ati akiyesi rẹ bi ẹni n kọ itan ere ori itage ni pe: ""Irọle ọla jẹ ọjọ faaji, nigba ti awọn ọkunrin ati awọn ọdọbinrin yoo ba ayanmọ ọpọlọpọ jẹ lori ibusun ifẹkufẹ ara"". Bamiloye ni nigba ti ilẹ ọjọ keji yoo fi mọ, nkan ti dahun. ""Ayanmọ yoo di tita fun ọdọkunrin tabi ọdọbinrin to ti ta ọjọ iwaju rẹ fun eṣu"". Bawo ni ọrọ ayajọ ololufẹ ṣe kan Josẹfu? Mike Bamiloye, Gbajugbaja oṣere yii fi apẹrẹ ọrọ naa we Josẹfu ninu Bibeli to ni ayanmọ rẹ ko ba ti di gige kuru to ba jẹ pe o ba iyawo Potiphar to jẹ ọga rẹ lajọṣepọ. O fi sita lori ayelujara pé ""ẹ ku ayajọ ọjọ ololufẹ...! Bi o ba ṣe pe Josẹfu ba iyawo Portiphar ni ajọṣepọ, ko ba ma de aafin to ti di ọba to si ri iru opgo to ri"". Bamiloye ni Josẹfu moribọ lọwọ panpe ti ko ba mu u da ayanmọ rẹ legbodo eyi ti aye ọpọlọpọ eeyan ni ilu naa ati iran rẹ dara le lori"". Ọgbẹni Mike Bamiloye ni itan ọmọkunrin kan ni Bibeli toun naa ṣe ""Valentine"" ninu iwe Oniwaasu ori ikeje, ẹsẹ ikẹfa si ikẹtadinlọgbọn jẹ itan ibanujẹ. Bamiloye ni: ""O ti ro pe oun fẹ gbadun alẹ ọjọ naa, o ti ro pe oun yoo jaye ori ara oun amọ o doju ọjọ iwaju ara rẹ bolẹ po lalẹ ọjọ igbadun kanṣoṣo. ""Oniwaasu 7:21-23 21   Pẹ̀lú ọ̀rọ̀ dídùn ó sì í lọ́nà; ó tàn án jẹ pẹ̀lú ẹnu dídùn. 22   Òun sì tọ̀ ọ́ lọ lẹsẹ̀ kan náà, bí i màlúù tí ń lọ sí ibùpa, tàbí bí (aṣiwèrè) àgbọ̀nrín tí ń lọ sí ibi ọgbọ́n ìfabà kọ́. 23    Títí tí ọ̀kọ̀ fi gún un ní ẹ̀dọ̀, bí ẹyẹ ṣe ń fẹ́ wọ inú okùn, láìmọ̀ pé yóò gba ẹ̀mí òun."	https://www.bbc.com/yoruba/56051810
religion	Siyanbola Omolade Asabi: Hijab kò dí mi lọ́wọ́ iṣẹ́ mọkáníìkì tí mo n ṣe; ó kàn máa ń rán mi létí àwọn ǹkan ni	'Iṣẹ́ ni iṣẹ́ n jẹ́; kò sí nkan ti ọkunrin n ṣe ti obinrin kò le ṣe' Siyanbola Omolade Asabi jẹ akẹkọo jade lati Fasiti Olabisi Onabanjo to wa ni Agọ iwoye nipinle Ogun ni iwo oorun guusu Naijiria. Leyin to ṣetan lo ṣeṣẹ lọ kọ iṣẹ atun ọkọ ajagbe nlanla ṣe ni ipinlẹ Eko. Siyanbola jẹ ọmọ bibi ilu Oyo. O ṣalaye bi irinajo aye rẹ se gbe e lọ si ibi ti ori daa si abyii. Omolade Asabi gab awọn obinrin ẹgbe rẹ niyanju lati ma bẹru mọ. O ni pe iṣẹ ni iṣẹ n jẹ ti eeyan ko ba ti huwa ibi lawujọ.	https://www.bbc.com/yoruba/64149758
religion	Ẹ wo bí wọ́n ṣe bẹ́ orí ènìyàn nitori ó sọ ọ̀rọ̀ òdì sí Anabi Muhammed (SAW)	Ija ẹsin ti bẹ silẹ ni ipinlẹ Rajasthan ni India  lẹyin ti wọn bẹ ori arakunrin ẹya Hindu nitori o satilẹyin fun isọrọ odi si Prophet Muhammed. Ẹni ti wọn pa naa to jẹ aranṣọ telọ ni orukọ rẹ n jẹ Kanhaiya Lai, ti awọn ẹlẹsin musulumi meji pa, ti wọn si tun gbe si ori ẹrọ ayelujara. Wọn ni pipa ti awọn paa ni pe o ṣe atilẹyin fun ọrọ ti oloṣelu kan sọ tako Prophet Muhammmed. Niṣe ni wọn wọ ṣọọbu arakunrin naa, ti wọn si ṣebi ẹni pe awọn fẹ ranṣọ ki wọn to ṣekupa a. Nibayii ijọba ti wọgile lilo oju opo ayelujara ati ipejọpọ eniyan ni ọgọọrọ. Bakan naa ni ileeṣẹ ọlọpaa ti fi panpẹ mu awọn meji ti wọn darukọ ara wọn ninu fidio ọhun. Ijọba ilẹ India si rọ awọn akoroyin lati maṣe ṣe apinka fidio naa. Awọn alaṣẹ ni agbegbe Uttar Pradesh ti wo awọn ile palẹ to jẹ ti awọn Musulumi lorilẹede India. Awọn ti wọn wo ile wọn palẹ naa lo niiṣe pẹlu ifẹhọnuhan ọlọgọọrọ to gbale kan lorilẹede naa, lẹyin ti awọn kan sọrọ odi si Prophet Muhammed. Ifẹhọnuhan ti wọn n ṣe kaakiri naa lo da rogbodiyan silẹ kaakiri awọn ipinlẹ lorilẹede ọhun. Ọrọ ti awọn meji ninu awọn oṣiṣẹ agba ninu ẹgbẹ oṣelu BJP sọ nipa Prophet Muhammad lo mu ki awọn araalu to jẹ Musulumi binu ti wọn si bẹrẹ sini ṣe ifẹhọnuhan. Agbẹnusọ fun ẹgbẹ osẹelu BJP, Nupur Sharma ati agba osẹlu miran Naveen Jindal ni wọn sọrọ kubakugbe nipa Muhammad naa. Amọ ifẹhọnuhan naa da ija igboro, ti awọn kan siba ọja ati ohun ini awọn eniyan jẹ. O kere tan ileeṣẹ ọlọpaa ti fi panpẹ ọba mu ọọdunrun eniyan. Awọn alaṣẹ naa wo awọn ile ẹlẹsin Musulumi mẹta palẹ ni opin ọsẹ lẹyin ti wọn sọ wi pe ọna ẹburu ni wọn gba kọ ile naa. Amọ awọn onile naa ni kọ si otitọ ninu ẹsun naa. Wiwo ile wọn naa mu ki ẹgbẹ oṣelu alatako lorilẹede naa fi ẹsun kan ijọba apapọ ti Olotu ijọba Yogi Adityanath ṣe adari fun pe, wọn n ṣe ikọlu si awọn Musulumi ti ẹsin wọn kere lorileede naa, ti kii ṣe ẹsin Hindu to jẹ gboogi nibẹ. Lati ọdun 2014 ni ija ẹlẹsinmẹsin ti n bẹ silẹ lorilẹede India, lẹyin ti ẹlẹsin Hindu ni ẹgbẹ oṣelu BJP bọ si ipo adari orilẹede naa.	https://www.bbc.com/yoruba/articles/cg399j17pxqo
religion	Pakistan Blasphemy: Ìjà ẹlẹ́ṣìnmẹ̀sìn bẹ́ sílẹ̀ nítorí ọmọ ọdún mẹ́jọ tó tọ̀ sí ilé kéwú	"Ọmọ ọdun mẹjọ kan ti wa ninu ewu idajọ iku lori ẹsun pe o tọ si ile ikawe ile ijọsin kan. Lọwọlọwọ bayi ọmọdekunrin ẹlẹsin Hindu yi wa ni abẹ aabo ọlọpaa ni Pakistan. Lẹyin ti wọn fẹsun kan an pe o mọọmọ tọ sara ninu ile ikawe ile ijọsin. Ọmọde yi ni ẹni tọjọ ori rẹ kere julọ ti wọn fẹsun kan pe o tabuku ẹsin ni ilẹ naa to se pe ijiya iku lo so mọ ẹsẹ yi. Wọn fi ẹsun kan pe o mọọmọ tọ si ori itẹ ninu ile ikawe Madrassa ti wọn ko awọn  tira si losu to kọja. Awọn mọlẹbi ọmọdekunrin yi ti sa asala fun emi won. Nigba ti ọpọ awọn ẹlẹsin Hindu ni Punjab naa si sa asala fun ẹmi wọn. Eyi waye lẹyin ti awọn musulumi kan ya bo ile ijọsin awọn Hindu lẹyin ti ile ẹjọ gba oniduro ọmọdekunrin naa ti wọn si ni ko maa lọ sile. Ọrọ yi le debi pe wọn ti ni kawọn ọmọọgun lọ si adugbo isẹlẹ yi lati le daabo awọn eeyan. Lọjọ Abamẹta, eeyan ogun ni awọn agbofinro mu lori ẹsun pe wọn dana sun ile ijọsin Hindu. Ọkan alara awọn mọlẹbi ọmọ yi to foripamọ ba awọn akọroyin sọrọ. O ni ''ọmọ yi ko tiẹ mọ nipa ẹsun itabuku ẹsin ati pe ko tiẹ yee  bayi ohun ti o jẹ ẹsẹ rẹ ati idi ti wọn fi fi si ahamọ fọsẹ kan''. O salaye pe "" A ti fi sọọbu wa ati isẹ wa silẹ salọ.Gbogbo wa lẹru n ba wa pe wọn le wa gbẹsan nipa ikọlu si wa.A o fẹ pada si agbegbe yi.'' O ni awọn ko lero pe wọn yoo gbe igbesẹ kan to jọju lati le mu awọn to wa nidi ikọlu yi tabi daabo bo awọn ẹya ti ko lẹnu  lọrọ lagbegbe ọhun. Nise ni ọrọ yi  se awọn amọfin ni kayeefi lori bi wọn se fi iru ẹsun yi kan ọmọde. Ramesh Kumar, agbẹjọro to si tun jẹ olori ẹka alasẹ Hindu ni ''ikọlu tawọn eeyan se si ile ijọsin Hindu ati ẹsun itabuku ẹsin Islam ti wọn fi kan ọmọde yi ya mi lẹnu. O ni o le ni ọgọ́run idile Hindu to ti sipo pada nitori ibẹru lori isẹlẹ yi. O wa parọ́wa si ijọba lati pese aabo to peye. Ikọlu sawọn ile ijọsin Hindu lẹnu ọjọ mẹta yi pọ si nitori awọn alakatakiti ẹsin ati awọn to gba nkan mii mọ ẹsin."	https://www.bbc.com/yoruba/afrika-58177577
religion	Dare Adeboye, #PDee àti #NotTodaySatan, I'm not leaving God: Ẹ wo bí Leke Adeboye, àwọn ọ̀dọ́ ìjọ RCCG ṣe gẹ irun wọn láti bú ọlá fún olóògbé Dare Adeboye	"Gbogbo eto lo ti bẹrẹ fun eto isinku oloogbẹ, Pasitọ Dare Adeboye to jẹ ọmọkunrin ikeji Pasitọ Enoch Adeboye to jẹ adari ijọ Redeem Christian Church of God lagbaye. Ọjọ Kọkanla, Oṣu Karun un ni yoo wọ kaa ilẹ sun, amọ lati Ọjọ Aiku ọṣẹ naa ni ayẹyẹ ikẹyin loriṣiriṣi ti bẹrẹ fun un pẹlu awọn ọdọ ijọ naa ti wọn gẹ irun ori wọn lati ṣe ẹyẹ ikẹyin fun oloogbe naa. Pẹlu Hashtag #PDee ati #NotTodaySatan, I'm not leaving God, ni wọn n lo lati fi aworan wọn sita pẹlu bi wọn fa irun wọn lori ayelujara. ''Awọn ọrọ akọle ti wọn ko si be ni pe'' A o bẹru iku mọ, iye ayeraye ni tiwa ni aye ati ni orun ti n bọ. Kikuro ninu ara mu mi wa pẹlu Oluwa ninu ẹmi'' ''Ki emi wa laye ni lati wa ninu Kristi, ki emi si ku jẹ ere nitori iye ayeraye ni - Phillippians 1:21.'' Ẹni akọkọ to kọkọ gẹ irun rẹ ni aburo oloogbe naa, Leke Adeboye ki  awọn ọmọlẹyin Kristi ninu ijọ naa kaakiri agbaye to bere lati ma a ṣe gẹgẹ bi Leke ṣe n ṣe. Ninu fidio to fi lede lo ti sọ wi pe iṣe wọn ni lati bu ọla fun ẹni to ba jẹ akinkanju ọkunrin to jẹ ọdọ ninu Kristi, to si ja fitafita fun ọrọ Ọlọrun ki o to rekọja kuro ni aye. Ọpọlọpọ eniyan lo si ti bẹrẹ si ni fesi si irun gigẹ naa lati bu ọla fun ẹni to doloogbe. Ọpọ sọ wi pe kii ṣe ọna igbagbọ lati gẹ irun nitori oloogbe to kọja lọ nigba ti awọn miran ni o dara bẹẹ nitori ẹni ọdun mejilelogoji ni Dare ko to di oloogbe. Ọjọ kẹfa, oṣu Karun un, ọdun 2021 ni iroyin iku pasitọ Dare Adeboye fa ori ayelujara ya. Iroyin iku rẹ da omi tutu si ọkan gbogbo eeyan, paapaa awọn ọmọ ijọ Redeemed Christian Church, RCCG, ni Naijiria ati loke okun. Dare Adeboye nigba aye rẹ jẹ ọkan lara awọn ọmọ alufa agba, to tun jẹ adari ijọ RCCG kaakiri agbaye, pasitọ Enoch Adejare Adeboye. Wọn bi Dare Adeboye ni ọjọ kẹsan an, oṣu Kẹfa, ọdun 1979. Dare jẹ olukọ awọn ọdọ, o jẹ ẹnikan to ko awọn eeyan mọra, o si tun jẹ ọkan pataki lara awọn ọdọ to lẹnu lọrọ ati ilumọka ninu ijọ RCCG. Orukọ ti ọpọ awọn ọdọ ninu ijọ irapada maa n pe ni ""Pastor Dee tabi PD""."	https://www.bbc.com/yoruba/afrika-57053601
religion	Ọlọ́pàá mú pásítọ̀ tó kó àwọn ọmọ ìjọ pamọ́ sí àjà ilẹ̀ l'Ondo, Ó ní oṣù kẹsàn án ni 'Jesu' yóò dé	Ọwọ ọlọpaa ti tẹ alufa ijọ kan nilu Ondo ati igbakeji rẹ tim wọn fi itanjẹ ko awọn ọmọ ijọ ni papa mọra pe Jesu yoo de ni oṣu kẹsan ọdun yii. Ileeṣẹ ọlọpaa ni ipinlẹ Ondo ti ṣalaye ọrọ lori awọn ti wọn ko nni ijọ naa pe wọn kii ṣe ọmọde nikan. Alukoro ileeṣẹ ọ̀lọpaa nipinlẹ Ondo, SP Ọdunlami ṣalaye pe alufa ijọ naa sọ fun awọn ọmọ ijọ naa pe aye yoo parẹ loṣu kẹsan an ọdun 2022, nitori naa ni gbogbo awọn ọmọ ijọ naa fi ko ara jọ pọ si ijọ naa ni ireti ipadabọ Jesu. Ileeṣẹ ọlọpaa ni eeyan mẹtadinlọgọrin ni wọn ko ninu ijọ naa ninu eyi to ni awọn agbalagba lo pọ julọ laarin wọn. “Ọpọ awọn ọmọde miran ni wọn ti fi fi ile wọn silẹ lati bii oṣu karun un lẹyin ti pasitọ naa ti sọ fun wọn pe Jesu yoo de loṣu kẹsan ko si si idi fun wọn lati kawe mọ.” Ninu ọrọ to ba BBC News Yoruba sọ, alukoro ileeṣẹ ọlọpaa ni ipinlẹ Ondo ni iwadi ti bẹrẹ, bẹẹni pasitọ naa ati igbakeji rẹ ti wa ni atimọle awọn ọ̀lọpaa. Ọpọlọpọ awọn ọmọde ni wọn ri ninu aja ilẹ kan nile ijọsin kan lagbegbe valentino nilu Ondo nipinlẹ Ondo lalẹ ọjọ Ẹti. Gẹgẹbi ohun ti a gbọ, awọn ajinigbe lo ji awọn ọmọde naa gbe ti wọn si fi wọn pamọ sinu aja ilẹ nile ijọsin naa. Alukoro ileeṣẹ ọlọpaa ni ipinlẹ naa, SP Funmilayọ Ọdunlami ṣalaye fun BBC pe awọn ọlọpaa ti wa lagbegbe naa bayii lati tan ina wadii ohun to ṣẹlẹ nibẹ gan an. Amọṣa awọn iroyin atọwọdọwọ ti a gbọ lori iṣẹlẹ naa fi yeni pe, awọn ọmọde ti wọn ba nibẹ to aadọta, bi o tilẹ jẹ wi pe ileeṣẹ ọlọpaa ko  tii fi idi iye awọn ọmọ tyi wọn ba nibẹ mulẹ. Ninu fidio kan to n ja ranyin lori ayelujara, awọn ọmọde naa wa ninu ọkọ ọlọpaa kan eyi to gbe wọn lọ si agọ ọlọpaa. Amọṣa alukoro ileeṣẹ ọlọpaa nipinlẹ naa ni wọn ti n ko awọn ọmọde naa lọ si olu ileeṣẹ ọlọpaa ipinlẹ naa to wa nilu Akurẹ. Ninu ọrọ to fi sita loju opo twitter rẹ, ileeṣẹ ọlọpaa ni ipinlẹ Ondo ni ẹka ọtẹlẹmuyẹ SCID ti bẹrẹ iwadii lori iṣẹlẹ naa. Bakan naa ni wọn rọ awọn eeyan ipinlẹ naa lati simẹdọ ki wọn si gba alaafia laaye. Bi ẹ ko ba ni gbagbe, laipẹ yii ni iṣẹlẹ manigbagbe waye nile ijọsin kan nilu Ọwọ nipinlẹ Ondo kan naa nibi ti awọn agbebọn ti ṣeku pa eeyan ti ko din ni ogoji.	https://www.bbc.com/yoruba/articles/cl7gnpk7kdjo
religion	TB Joshua dead: Ikú TB Joshua, Ọmọ Pasitọ Enoch Adeboye, Dare àti àwọn Pásítọ̀ jàǹkàn-jànkàn tí ikú wọn tí mí orílẹ̀èdè Naijiria	"Iyalẹnu ati ibanujẹ ọkan ni awọn eniyan fi gbọ iroyin iku gbajugbaja Woli TB Joshua to ni ile ijọsin Synagogue Church of All Nations [SCOAN] to wa ni ilu Eko ni orilẹede Naijiria. Pasitọ naa jẹ gbajugbaja kaakiri agbaye ti awọn eniyan si ṣe apejuwe rẹ gẹgẹ bi ẹni to o ma n fi fun ni ni ọpọ igba. Pasitọ naa to ku ni ẹni ọdun mẹtadinlọgọta lo mu jinni-jinni ba gbogbo awọn eniyan lagbaye paapaa awọn orilẹede ni iwọ guusu Naijiria. Iroyin iku pasitọ naa lo n waye lẹyin oṣu kan ti Dare Adeboye to jẹ ọmọ baba Enoch Adeboye, iyẹn adari ijọ Redeem Christian Church of God lagbaye jade laye. Akojọpọ awọn pasitọ ti iku wọn ti mi orilẹede Naijiria ni aipẹ yii ree. Ileesẹ iransẹ TB Joshua ti kede pe oludasilẹ ijọ naa ati agba wolii lorilẹede Naijiria, Temitope Balogun Joshua ti dagbere faye. Gẹgẹ bi ikede kan ti ileesẹ iransẹ naa ati ijọ Church Of ALl Nations fisita loju opo Facebook rẹ, ana ọjọ Satide, ọjọ karun osu Kẹfa ọdun 2021 ni agba wolii naa mi kanlẹ. Wolii Joshua, to dele aye ni ọjọ Kejila osu Kẹfa ọdun 1963, lo lo ọdun mejidinlọgọta loke eepẹ, ki ọlọjọ to de. Wolii Joshua sọrọ lọjọ Satide lasiko ipade to se pẹlu awọn alabasisẹpọ rẹ fun ileesẹ mohunmaworan ijọ rẹ, Emmanuel TV, to si dabi ẹnipe o n sọ asọtẹlẹ nipa iku rẹ. Ọgọọrọ eniyan ti o pejọ pọ si ijọ rẹ ni Ọjọ Isinmi, Ọjọ Kẹfa, Oṣu Kẹfa lati ṣe ikẹdun iku akọni naa to re ọrun aremabọ. Apapọ ẹgbẹ awọn ọmọ Pasitọ ni ijọ Redeemed Christian Church of God lo fi kede sita pe Oluwadamilare Temitayo Adeboye ti jade laye. Awọn ọdọ ijọ RCCG ni pẹlu ọkan wuwo  ni awọn fi  kede ipapoda ọmọ wọn, ẹgbọn wa, ọkọ ati baba wọn, Oluwadamilare Temitayo Adeboye to lọ ba Ọlọrun ni ọjọ Iṣẹgun ọjọ kẹrin oṣu karun ọdun 2021"". Atẹjade naa ka wipe igbe aye rẹ jẹ igbe aye rere gẹgẹ bo ṣe sin Ọlọrun lai kaarẹ, to n fun ni. to si n dari lai si ifoya. ""Bo tilẹ jẹ pe iroyin yii fi wa gidi gan, a duro lori Jesu Kristi ninu ẹni ti a ni idaniloju pe a o pade nibi ti ko si inira"". Ẹni ọdun mejilelọgoji ni Pasitọ Damilare Adeboye ki o to jẹ kuro laye. Pasitọ Elijah Abina, to jẹ adari ijọ Gospel Faith Mission International, GOFAMINT, ti padanu ọmọ rẹ ọkunrin, Emmanuel Folorunso. Iroyin iku ọmọ Pasitọ Abina jade lẹyin ọjọ diẹ ti ọmọkunrin Pasitọ agba ijọ Redeem, Enoch Adeboye naa jade laye. Iroyin sọ pe ọjọ kẹrinlelogun, oṣu Kẹrin, ọdun 2021, ni Emmanuel Abina ku nilu Eko. Eyi to jẹ ọjọ kẹjọ ṣaaju iku ọmọ Adeboye. Ariwo ati ibanujẹ gbode lorilẹede Naijiria nigba ti iroyin iku pasitọ Ibidun Ighodalo to jẹ́ ọbinrin tó rẹ̀wà jùlọ nígbàkan rí, tó sì tún jẹ́ ìyàwó adarí àti olùdásílẹ̀ ìjọ Trinity House tan jade. Ibidunni Ighodalo náà kú ní ìdájí  Ọjọ́ àìkú, Ọjọ Kẹrinla, Oṣu Kẹfa, ọdun 2020 ní ìlú Port Harcourt, nípìnlẹ̀ Rivers nibi to ti lọ ṣèrànwọ́ kíkọ́ ibudó ti wọn yóò ti maa tójú àwọn aláàrùn Covid-19 nibẹ. Nurudeen Lawal  to jẹ adarí Elizabeth R ti Pasitọ Ibidun jẹ oludasilẹ fun, sọ wi pe àwọn kò mọ ǹkan to ṣe ku paa nítori lẹ́yìn ti àwọn pari iṣẹ́ ní  olúkúlùkù wọ yàrá rẹ̀ lọ láti sù, sùgbọ́n nígbà ti ilẹ̀ mọ́ ni ni kò jí mọ. Ibídùn fí ọkọ àti ìbejì rẹ̀ silẹ̀ sáyé lọ. Ariwo he lo jade lori ẹrọ ayelujara lẹyin ti ọdọmọde olowo ati oniṣowo ni ipinlẹ Eko, Kayode Badru ku iku ojiji ni ile ijọsin Celestial Church of Christ ni ilu Eko. Iṣẹlẹ naa ṣẹlẹ ni Ọjọ Aje, Ọjọ Kẹta, Osu Karun un, lasiko to n ṣe eto adura ninu ile ijọsin naa. Ọkan gboogi ninu awọn agba ni ile ijọsin ti iṣẹlẹ naa ti waye, Imolẹmitan Ojo ni Badru ṣẹ̀ṣẹ de lati Dubai wa si Naijiria lati wa ṣe ayẹyẹ to ti wa pin nkan fun awọn eniyan. Imọlẹmitan ni ọpẹ́ ní Kayode Badru ń ṣe pẹ̀lú imọlẹ meje ti o fi n ṣe ọpẹ naa ki o to di wi pe nkan yiwọ. O ni: ''Funrara Kayode Badru lo tan imọlẹ meje to fẹ fi ṣe ọpẹ ni Ọsan Ọjọ Aje naa, ti o fi dupẹ lọwọ Ọlọrun ''Lẹyin naa ni wọn gba imọlẹ meje naa ni ọwọ rẹ, ti wọn si sunmọ kuro ni ọdọ rẹ, ki Woli Ebony to gbadura fun un to si wọn 'perfume' si i lara amọ ko pọju bi o ṣe yẹ lọ'' ''Ti ina fi jo Kayode ni ara ko ju iṣẹju aaya ọgbọn, ti ko si to iṣẹju kan ti awọn eniyan to wa nibẹ fi sare digbadigba lọ bu omi ti wọn si pa ina naa''. Arakunrin Imọlẹmitan tun ṣalaye fun BBC ''nii Ọjọọru ti mo pada lọ si ile iwosan lo wo o, Kayode Badru sọ fun mi pe oun jẹun, o jẹ amala to si mu olomiọsan, amọ Ọjọbọ ni wọn sọ fun mi pe o ti jade laye''. Iku doro, iku ṣeka, iku ti mu gbajugba ajiyinrere agbaye, Reinhard Bonnke lọ lẹni ọdun mọkandinlọgọrin. Ninu atẹjade kan ti iyawo rẹ, Annie Bonnke buwọ lu loju opo Facebook rẹ ni wọn ti kede iku ojiṣẹ Ọlọrun yii. Wọn sọ ninu atẹjade naa pe pẹlu alaafia ni Ọgbẹni Bonnke fi pada lọ ba Ẹlẹdaa rẹ ni ọrun. Fun ọgọta ọdun sẹyin, Bonnke ṣiṣẹ ajihinrere kaakiri agbaye papaa julọ nilẹ Afirika, o ṣe eto isọji kaakiri awọn orilẹ-ede, ti awọn ọmọlẹyin Kristi ni orilẹede Naijiria si gba tirẹ."	https://www.bbc.com/yoruba/afrika-57377004
religion	COZA RAPE Allegation: Ìdí rèé tí mi ò fi yọjú sí ìgbìmọ̀ àjọ PFN- Fatoyinbo	"Oludasilẹ ijọ Commonwealth Of Zion Assembly ti ọpọ mọ si COZA, Biodun Fatoyinbo ti iyawo gbajugbaja olorin Timi Dakolo, Busola Dakolo fẹsun ifipabanilopọ kan ti ṣaleye pe agbẹjọro oun lo gba oun ni imọran pe k'oun maa yọju si igbimọ ajọ PFN. Fatoyinbo sọrọ yii ninu atẹjade kan to fi sita lati ọwọ amugbalẹgbẹ rẹ, Ademola Adetuberu. O sọ ninu atẹjade naa pe o ti gbangba pe igbimọ PFN yoo ṣegbe lẹyin ẹnikan ni ko jẹ ki oun lọ siwaju wọn. Adetuberu ṣalaye ninu atẹjade ọhun pe lootọ ni pasitọ Akinola Akinwale pe Fatoyinbo lori aago pe ko wa farahan niwaju igbimọ PFN, ṣugbọn COZA sọ fun un pe ko le wa nitori iwadii si n lọ lọwọ lori ẹsun ti Busola fi kan an. O fikun ọrọ pe agbẹjọro sọ fun Fatoyinbo wi pe ko maa yọju si igbimọ naa nitori aarẹ ajọ PFN, Bisọpu Felix Omobude ti sọ tẹlẹ pe oun o mọ Fatoyinbo ri. Adetuberu tun sọ pe niṣe ni igbimọ ajọ PFN tun kọ lati fi iwe pe Fatoyinbo. O ni Fatoyinbo yoo yọju si igbimọ PFN tawọn ọlọpaa ba pari iṣẹ iwadii wọn lori ọrọ naa. PFN: Fatoyinbo kọ̀ láti yọjú ni ìwádìí wa kò ṣe parí Ajo awọn ẹni ẹmi ni Naijiria, eyi ti wọn n pé ni Pentecostal Fellowship of Nigeria (PFN), ti fi ọrọ lede pe awọn ko tii pari iwadii ti wọn n ṣe lori ẹsun ifipabanilopọ ti Busọla Dakolo fi kan Biọdun Fatoyinbo. Ẹni ti o jẹ akọwe fun ẹgbẹ naa, Biṣọọbu Emma Isong lo fi ọrọ naa lede nigba ti o n ba ileeṣẹ BBC sọrọ nilu Eko lowurọ oni. O sọ ninu ifọrọweró naa pe:  olusọ agutan Biodun Fatoyinbo kọ lati yọju si ibi iwadii ti ajọ naa gbe kalẹ, bi o tilẹ jẹ pe, Busọla Dakolo ti yọju nitirẹ. Awọn ajọ tó ń rí sí ọ̀rọ̀ ilé ìjọsìn pẹntikọsita ní Nàìjíríà (PFN) ti so pe iwadi ajọ naa si ẹsun ifipabanilopọ ti Busola Dakolo fi kan oludasilẹ ijọ Commonwealth of Zion Assembly (COZA), Pasitọ Biodun Fatoyinbo ko pari. Ajọ PFN sọ pe iwadii naa ko pari nitori Pasitọ Fatoyinbo kọ lati yọju si igbimọ ẹlẹni marun-un to n ṣewadii ẹsun naa. O te siwaju ninu ọrọ pe ""iwadii ti ẹgbẹ PFN ṣe ko nii ṣe pelu iwadii ti awọn ọlọpaa."" Iwadii ẹgbe PFN lo waye nitori awuyewuye awọn eniyan ati awọn oniroyin lori ẹsun naa."	https://www.bbc.com/yoruba/afrika-49451547
religion	Èèyàn méjì tó ṣẹ̀ṣẹ̀ gba Jesu gún pasítọ̀ ìjọ RCCG pa nínú ṣọ́ọ́ṣì l'Eko	Awọn afurasi ọmọ ita ti pa pasitọ ijọ Redeemed Christian Church of God kan to wa ni Festac Town, nijọba ibilẹ Amuwo-Odofin, nipinlẹ Eko. Iroyin sọ pe inu ṣọọṣi RCCG Chapel of Resurrection ọhun ni wọn pa Pasitọ Babatunde Dada si, lọjọ keji, oṣu Kejila, ọdun 2021. Gẹgẹ bi iwe iroyin The Punch ṣe sọ, awọn meji kan to ṣẹṣẹ fi aye wọn fun Jesu ninu ijọ naa lo pa a . Iroyin sọ pe ọjọ Aiku to ṣaaju ọjọ naa, ni awọn ọdọ mejeeji jade sita lasiko ti ijọsin n lọ lọwọ pe awọn fi aye awọn fun Jesu. Koda, ọjọ ni ọjọ akọkọ ti wọn lọ si ṣọọṣi naa. Lẹyin ti wọn jade, ti wọn fi aye wọn fun Jesu, ni awọn alaṣẹ ile ijọsin naa fun wọn ni ile gbigbe ninu ọgba ile ijọsin ọhun, nitori wọn ni awọn ko ni ibi ti awọn n gbe. Ko si ti i to ọsẹ kan ti wọn ti n gbe inu ọgba ile ijọsin, ni iroyin sọ pe wọn gún pasitọ pa. Aya oloogbe naa, Bose Dada sọ fun awọn akọroyin pe ọkọ oun ni oluṣiro owo ati alamojuto ni ọfiisi ile ijọsin naa, to si tun jẹ oluṣọ agutan ni ṣọọṣi RCCG miran, Chapel of Glory, to wa ni Agboju. Ko ti i pẹ ti tọkọtaya naa ṣe igbeyawo, ti iyawo si wa ninu oyun. Bakan naa ni mọlẹbi rẹ kan, Abolarinwa Olatunbosun sọ fun iwe iroyin Punch pe lẹyin ti Pasitọ Dada gba owo ni banki ni wọn pa a. O ni o lọ gba owo ni banki, to si pada si ile ijọsin naa. Nibi to ti n sinmi ni aja kinni ṣọọṣi, ni wọn sọ pe awọn meji to ṣẹṣẹ fi aye wọn fun Jesu ọhun wọle lọ ọ ba loke, ti wọn si fọ ni ori, gun ni nkan pa ki wọn o to gbe owo lọ. Aburo oloogbe to ba BBC sọrọ, Akin Dada, ni ẹgbọn oun ni ṣọọbu kan nitosi ṣọọbu naa, nibi to tun ti n ṣe iṣẹ agbafọ aṣọ. O ni koda o tun gba awọn ọkunrin meji ọhun sibẹ lati ma a ba ṣiṣẹ. Bakan naa lo ni ọwọ ti tẹ ẹnikan lara awọn afurasi naa nilu Ilorin to salọ. Ọkan lara awọn foonu oloogbe ti wọn mu, ni awọn ọlọpaa fi tọpasẹ rẹ. Agbẹnusọ ọlọpaa nipinlẹ Eko, Adekunle Ajisebutu to fidi isẹlẹ naa mulẹ fun BBC sọ pe iwadii ti n lọ lori iṣẹlẹ naa.	https://www.bbc.com/yoruba/59605992
religion	Oloye Peter Fatomilola: Ọjọ̀gbọ́n olùkọ́ni ni Jesu àti Orunmila jẹ́, àwòkọ́ṣe sí rere si ni wọ́n	Wo bi Orunmila àti 'Mechizedek' inu Bíbélì ṣe tan mọ ara wọn- Peter Fatomilola Oloye Peter Fatomilola salaye ni kikun fun BBC Yoruba ajọṣepọ to wa laarin Jesu Kristi inu bibeli mimọ ati Orunmila. Ọjọ̀gbọ́n olùkọ́ni ni Jesu àti Orunmila jẹ́, àwòkọ́ṣe sí rere si ni wọ́n. Baba Peter Fatomilola sọrọ nipa iwa omoluwabi ninu iran yoruba. O gba awọn eeyan nimọran lati ni iwa omoluwabi lẹnu iṣẹ, ninu ile ati laarin ẹbi. Bakan naa lo gba imọran pe ki awọn akẹkọọ maa kọ nipa Ifa nile ẹkọ. Njẹ́ ìwọ ń ṣe ìfẹ́ Olodumare lẹ́nu iṣẹ́ rẹ bí? Ta ni Yorùbá ń pè ní Omoluwabi?	https://www.bbc.com/yoruba/58568477
religion	TB Joshua Burial: Ìjọba ìpínlẹ̀ Eko ní kí ìjọ SCOAN tẹ̀síwájú pẹ̀lú ètò ìṣínkù Wòlí TB Joshua tí yóò bẹ̀rẹ̀ lónìí	"Ijọba ipinlẹ Eko ti buwọlu eto isinku adari ijọ Synagogue Church of All Nations (SCOAN), Woli TB Joshua to jade laye. Eyi ko ṣẹyin bii ijọ naa ṣe n reti ọpọlọpọ eniyan kaakiri agbaye ti wọn yoo ma awa si ibi isinku naa lati oni lọ. Kọmiṣọnna fun eto ilẹra nipinlẹ Eko, Ọjọgbọn Akin Abayomi to saaju awọn to ṣe abẹwọ sibẹ ni idi ti awọn fi lọ sibẹ ni lati ri pe wọn tẹlẹ ilana to de arun Coronavirus. Abayomi ni awọn n gbiyanju lati ri pe ọwọja ikẹta aarun Coronavirus to n kaakiri awọn orilẹede paapaa India, ko ja de Naijiria. O ni awọn ko fẹ ki arun Coronavirus to ti n rele ni Naijiria tun ru gẹgẹ si oke si nitori iye awọn eniyan to n bọ lati okeere wa si Naijiria. ''A tun fi asiko yii ba ẹbi ati ara oloogbe TB Joshua kẹdun ipapoda ẹni ire to lọ, paapaa ni asiko yii.'' ''Ohun ti a mọ ni pe orisirisi ọwọja aarun Coronavirus lo n ja kaakiri ni agbaye bayii, amọ a ko fẹ ko wọ ilu Eko.'' ''Lẹyin iku T.B Joshua ni gomina ipinlẹ Eko ti paṣẹ pe ki a ṣe abẹwo to yẹ si ile ijọsin naa nitori eniyan nla lo kọja lọ, ti ọpọlọpọ eniyan yoo si pejọ sibẹ.'' ''Nibayii, gbogbo ẹni to ba n bọ gbọdọ wa ni ipamọ fun ọjọ meje, lẹyin naa ni wọn to le darapọ mọ ayẹyẹ kankan.'' Bakan naa ni kọmisọnna ohun ni gbogbo eto lo ti wa lati ri pe ẹnu ibode Naijiria gbogbo lo wa ni ilana idẹkun arun Coronavirus. Gẹgẹ bi eto isinku gbajugbaja Wolii agbaye ni ati ati oludari ijọ Synagogue Church of All Nations, Temitope Joshua yoo ṣe bẹrẹ lọsẹ yii, ijọ naa ti kéde ohun to yẹ ni ṣiṣe fun awọn ti yoo wa nibi eto isinku naa. Wọn ni bo tilẹ jẹ pe isin akọkọ ti yoo waye, kii ṣe gbogbo eniyan ni yoo lanfani lati wa nibẹ tori wọn ko ṣe aye silẹ fun gbogbogbo amọ awn ti ko ba si nibẹ lee ba awọn pe lori ayelujara tabi lorii tẹlifisan wọn. Ninu fidio ti wọn fi sita lori ayelujara ijọ SCOAN lowurọ oni yii kan naa ni wọn ti ki awọn eniyan nilọ pe ki wọn ṣọra fun awọn ọdaran to n dibọn bii ileeṣẹ tẹlifisan Emmanuel tabi ijọ SCOAN lati maa beere owo lọwọ wọn fun eto isin ikẹyin Woli TB Joshua. ""Ole paraku ni iru awọn bẹẹ! Ẹ ma jẹ ki ẹnikẹni tan yin jẹ, Ọlọ run mọ bo ṣe n sọrọ si ọkan awọn eeyan lati na ọwọ si ohun ti a nilo. A o ran ẹnikẹni, a ko si ni ran ẹnikẹni lai lai"". Ileeṣẹ naa ni awọn ni ọna ti awọn fi n kan si awọn onigbọwọ awọn nipasẹ Emmanuel TV to jẹ agbẹnusọ awọn. Lẹyin eyi ni wọn kede ilana bi eto isinku ti yoo bẹrẹ lọla yoo ṣe lọ laarin ọla ọjọ karun titi di ọjọ kọkanla oṣu keje eyi ti wọn n pe akori rẹ ni ""kii ṣe temi, bikoṣe ifẹ Ọlọrun"". Bí ìlànà ìsìnkú TB Joshua yóò ṣe lọ rèé - Mọ̀lẹ́bí kéde Mo rí òkú TB Joshua tó yọ sí mi lẹ́yìn ikú rẹ̀ - Jaiye Kuti Mo rí Áńgẹ́lì mẹ́fà tó wá gbé Wòlíì TB Joshua lọ sọ́run - Àlúfáà kan kéde Wo ohun tí Dele Momodu sọ nípa TB Joshua lẹ́yìn ikú rẹ̀ Ìtàn ayé TB Joshua tó lo ọdún kan àti oṣù mẹ́ta nínú ìyà rẹ̀ Ninu ikede naa ni wọn ti ni eto idagbere nipa titan abẹla yoo waye ni ọjọ Aje ọjọ karun oṣu keje. Wọn kede pe ki awọn to n bọ ma gbagbe ati mu abẹla wọn dani. Koda wọn ni ""gbogbo ẹni ti ko ba le wa sibi eto naa, o lee tan abẹla ninu ile rẹ gẹgẹ bi ami didarapọ mọ wa lati inu ile lati bu iyi fun iranṣẹ Ọlọrun oloogbe TB Joshua"". Lọjọ keji eyi ni wọn isin orin idagbere lataarọ yoo waye ninu ijọ SCOAN to wa ni Eko ninu eyi ti ẹ o ti lanfani lati jẹri nipa ohun rere ti Ọlọrun ti lo Wolii naa lati ṣe ninu aye yin. Isin ti wọn ni aaye rẹ wa ni ṣiṣi fun gbogbo awọn eeyan amọ pẹlu aaye ijoko to lonka ni eyi ti yoo waye l'Ọjọbọ ati ọjọ Ẹti. Bi  ko ba gbagbe, laip ti ikede iku Wolii Temitope jade ni Ọba ilu ibi rẹ, Arigidi-Akoko ti sọ fun ẹbi pe awọn n f ki wọn wa bu iyi fun ilu awọn nipa sinsin oku rẹ si Arigidi amọ ij pada kede ninu ijọ wn to wa ni Eko ni yoo ti waye. Nibayii, ijọ Synagogue Church of All Nations ti kede iyawo oloogbe gẹgẹ bi adari tuntun. Sunday Igboho kọ̀wé sí ìjọba àpapọ̀, o ní dandan kí wọn sàn owó gbà má bínú ₦500m ''Ṣọ́ọ̀bù ìyá rẹ̀ ní Jumoke wá tí ìbọn ọlọ́pàá ti pa lásìkò ìwọ́de Yoruba Nation ní Ojota'' Kò jọ́ọ́! Àṣìṣe kọ́, Ọlọ́pàá mọ̀ọ́mọ̀ pa ọmọ ọdún mẹ́rínlà lásìkò ìwọ́de Yoruba Nation ní Ojota - Femi Falana Gbogbo ìpilẹ̀sẹ̀ ìṣoro Nàìjíríà ni àtúnyẹ̀wò òfin ta ń ṣe yìí yóò mójútó - Gbajabiamila Ọkọ̀ òfurufú ọmọ ogun já lulẹ̀, èèyàn 92 ló wà nínú rẹ̀ Wo ohun tó yẹ kí o ṣe sí ojú abẹ́ rẹ, ''vagina'' lẹ́yìn ìbálòpọ̀"	https://www.bbc.com/yoruba/afrika-57711414
religion	T.B Joshua: ...Àwọn ọmọ ẹ̀yin ń sọ̀fọ̀, ìdá mẹ́ta àǹgẹ́lì Olorun dójútí Lucifa tó lọ- Pasito Chris Okotie	"Ibinu nla lati oke wa ti mu  anjonu to n jẹ́ Emmanuel lọ, bẹ́ẹ̀, awọn ọmọ lẹ́yin rẹ́ n sọ̀fọ̀ ipapoda abuku rẹ̀- Pasito Chris Okotie Pasito Chris Okotie jẹ́ ọ̀kan lara awọn pasito ti won ti sọ̀rọ̀ sita lẹ́yin iku Wolii TB Joshua. Okotie sọ̀rọ̀ yii lori ero ayelujara ni eyi ti wọ́n ni o wa fun oludasilẹ̀ ijọ Household of God International Ministries. Ọ̀pọ̀ awon omo Naijiria, lo ti faraya lori ayelujara lori ọ̀rọ̀ Okotie naa. Won n sọ pe ko kuku si ẹni ti ko ni ku. Bẹ́ẹ̀, wọ́n ni ọ̀rọ̀ naa ti pọ̀ ju. Nitooto Chris Okotie ko darukọ kankan ju Emmanuel to fi kun srọ̀ rẹ̀ lọ Sugbọ́n awn eeyan n ni pe o jọ gate, ko jọ gate, o n fi ẹ̀sẹ̀ mejeji tiro ni ọ̀rọ̀ naa jọ. Awọ́n to n sọ̀rọ̀ loriayelujara ni eyi ko seyin Wolii TB Joshua to ku yii to si je pe Emmanuel naa ni orukọ́ ile ise amohunmaworan re ti ijọ Synagogue Church of All Nations (SCOAN). Ẹni akọkọ to kọkọ tako TB Joshjua ni Pasitọ Chris Okotie, ti ijọ Household of God, nigba to ṣe apejuwe rẹ gẹgẹ bi iransẹ esu lagbaye, to fẹ da ijọ Ọlọrun ru ni Naijiria. Okotie ti ko fi igba kan sọ ọrọ TB Joshua ni rere sọ wi pe, o n ṣiṣẹ pẹlu agbara ẹmi okunkun lati sọ agbara ijọ ni Naijiria di okunkun nitori ifẹ esu ni ohun ṣe. Bakan naa ni Pasitọ naa ko fi ẹhọnu rẹ bo, nigba ti o ri fidio ti Pasitọ Chris Oyakhilome ati TB Joshua ti n gbadura fun arakunrin kan to rọ lapa rọ lẹsẹ. Gbajugbaja akọroyin, Dele Mọmọdu ti fesi lori iku oloogbe T.B Joshua Dele Momodu ń bèèrè pé ṣe ẹgbẹ́ CAN àtàwọn pásítọ̀ ṣì ń bá olóògbé jà ni lẹ́yìn ikú rẹ̀? Ṣugbọn yatọ si pe o daro iku wolii naa, ibeere to n beere ni pe ki lo de ti awọn ẹgbẹ ẹlẹsin Kristiẹni ko ti i sọ nkankan nipa iku rẹ. Lati owurọ ọjọ Aiku ti iroyin iku Joshua ti jade, ni ọpọlọpọ eniyan kaakiri agbaye ti n daro rẹ, ti wọn si n sọ oriṣiriṣi nkan nipa rẹ. Amọ, akiyesi fihan pe ko si ẹgbẹ ọmọlẹyin Kristi kankan bi Christian Association of Nigeria, CAN, Pentecostal Fellowship of Nigeria, to fi mọ awọn iranṣẹ Ọlọrun to gbajumọ, ko ti i sọ ohunkohun nipa akẹẹgbẹ wọn to lọ. Ninu ọrọ kan to kọ si ori ayelujara Instagram rẹ, Momodu sọ pe ""o ga o, pe ko ti i si ọrọ kankan nipa iku TB Joshua lati ọdọ awọn ọmọlẹyin Kristi. Se wọn tun ṣi korira rẹ lẹyin to ku ni?"". ""Ko nilo ibuwọlu ẹnikẹni... Gbogbo ọkan ni yoo ku."" A ko le sọ idi ti awọn eeyan yii ko ti i sọ ọrọ tabi daro iku wolii naa, tabi iru ibaṣepọ to wa laarin TB Joshua ati ẹgbẹ awọn Kristiẹni nigba to fi wa laye. Amọ awọn iroyin ti a ko le fidi rẹ mulẹ to n lọ ni pe awọn ẹgbẹ Kristiẹni ati awọn gbajugbaja iranṣẹ Ọlọrun kan ni Naijiria ti sọrọ ri pe, awọn ko le gba T.B Joshua laaye ninu ẹgbẹ awọn. Bakan naa ni wọn ni awọn ko ni lọ si ṣọọṣi rẹ fun iṣẹ iranṣẹ ""nitori pe kii ṣe ẹni igbala, bẹẹ ni orisun iṣẹ iyanu to n ṣe ko mọ ọ"". Ọpọ igba ni awuyewuye waye lori iṣẹ iranṣẹ rẹ. Laipẹ yii ni ileeṣẹ ayelujara Youtube pa oju opo rẹ lọdọ wọn rẹ, nitori fidio kan ti Joshua ti sọ pe oun n wo awọn ọkunrin to n ni ibalopọ pẹlu ọkunrin ẹgbẹ wọn san. Yatọ si eyi, awọn igba kan wa ti awuyewuye ti waye ri nipa rẹ nitori awọn asọtẹlẹ to sọ ti ko wa si imuṣẹ. Bakan naa ni lọdun 2014, nigba ti ile kan wó ninu ọgba ile ijọsin Synagogue, to si pa eeyan to le ni ọgọrun. Pupọ ninu awọn eeyan naa lo wa lati orilẹ-ede South Africa. Yoruba ni ta ba ku laa dere, eeyan ko sunwọn laaye. Pasitọ Ijọ Synagogue Church of All Nations, Wolii Temitope Balogun Joshua to dagbere faye ni ọpọ eeyan n kọrin re ki lẹyin iku rẹ pe oloore lọ. Amọ ni ọpọ igba, ni ọrọ nipa agba wolii naa ti fa awuyewuye, ti wọn si n beere pe ṣe lootọ ni Woli naa jẹ iranṣẹ Ọlọrun? Lati igba ti Woli TB Joshua ti bẹrẹ iṣẹ gẹgẹ bi eniyan Ọlọrun ni ọpọlọpọ eniyan ti ma n tẹle fun itusilẹ lọwọ ẹmi okunkun, igbala ẹmi wọn ati iṣẹ iyanu. Kaakiri orilẹede agbaye si ni awọn eniyan ti maa n wa si ile ijọsin rẹ fun igbala ati iwosan, ti ọpọlọpọ ṣi n jẹri si pe agbara rẹ daju. Amọ ọpọlọpọ awọn pasitọ miran lo ri Joshua nigba aye rẹ, gẹgẹ bi onirọ, to kan n fi orukọ Ọlọrun jẹun ati ẹlẹgbẹ okunkun to n lo agbara ẹmi okunkun ati awọn alawo lati fi ṣe iwosan. Diẹ lara aero awọn ojisẹ Ọlọrun miran ree nipa TB Joshua lasiko to wa loke eepẹ. Ohun ti Chris Okotie sọ nigba naa ni pe, o ṣeun ni aanu pe Chris Oyakilhome n ṣepọ pẹlu TB Joshua. O si tẹnumọ pe ẹlẹgbẹ okunkun ni pasitọ naa, to si bu ẹnu atẹ lu bi wọn ṣe n pe e ni ''Emmanuel'', orukọ ti wọn n pe Jesu Kristi, to jẹ adari gbogbo ijọ Kristẹni lagbaye. TB Joshua kii ṣe ara wa, ẹlẹgbẹ okunkun ni - Pentecostal Fellowship of Nigeria Lasiko ti ẹgbẹ ọmọlẹyin Kristi ni Naijiria, Pentecostal Fellowship of Nigeria dahun si ija laarin TB Joshua ati Chris Okotie, ni wọn sọ wi pe TB Joshua kii ṣe ara awọn ọmọlẹyin Kristi ni Naijiria. Bisọọbu Mike Okonkwo, to jẹ adari ẹgbẹ Pentecostal Fellowship of Nigeria nigba naa ni TB Joshua kan n farapẹ awọn ọmọlẹyin Kristi ni Naijiria ni, kii ṣe ara wọn rara. O wa kilọ fun un pe ko ma pe ara rẹ ni ara ijọ Pentecostal lorilẹede Naijiria. Ninu ọrọ tirẹ, Pasitọ ijọ Revival Assembly Church ni ipinlẹ Eko, Anselm Modubuku ni ko si otitọ ninu ọrọ ti TB Joshua sọ wi pe ati inu iya oun ni oun ti di atunbi, ti o si ti ṣi ọpọlọpọ onigbagbọ ni ọna iye. Bakan naa ni pasitọ ijọ Word of Life Bible Church, Ayo Oritsejafor ni ilu Warri ni oun ko mọ oun ti awọn ara ilẹ Amẹrika ri lara TB Joshua, ti wọn fi n wọ tẹle nitori oun tikararẹ ko ni ẹni to mọ igba to fi aye rẹ fun Jesu, tabi ta ni pasitọ rẹ. Ara ijọ Synagogue Church of All Nations, to ti tun jẹ ọrẹ timọ timọ si TB Joshua, Oye Ogunwale ni ahesọ ni gbogbo ọrọ ti awọn eniyan miran n sọ nipa rẹ, paapaa awọn pasitọ ni Naijiria. Ogunwale ni eniyan Ọlọrun ni TB Joshua, ti ko si ni ohun ikọkọ tabi agbara okunkun kankan nitori oun ti mọ lati bi ọdun mẹwaa ṣẹyin. O ni awọn to n sọrọ rẹ ni aida ni awọn ti ko ri iwosan gba nigba ti wọn lọ si ile ijọsin rẹ, amọ o fi n da awọn eniyan loju wi pe o kere tan, TB Joshua n wo awọn alaisan HIV/Aids bii mẹwaa san ni ọṣẹ kan. Ogunwale ni o ṣe ni laanu wi pe ọrọ TB Joshua dabi ti oloye Obafemi Awolowo, to jẹ wi pe lẹyin iku rẹ ni awọn eniyan ṣẹṣẹ rii gẹgẹ bi olori to dara. O ni igbagbọ ni wọn fi n ri iwosan gba ni ọdọ TB Joshua, amọ ẹni ti ko ba ri idariji gba lati ọdọ Ọlọrun, ko le e ri iwosan gba lọdọ rẹ. Amọ, awọn miran fi ẹsun kan TB Joshua wi pe, ẹmi okunkun lo fi n ṣe iwosan fun awọn eniyan nitori ti wọn ba ri iwosan gba lẹṣẹkẹṣẹ, aisan naa yoo tun pada pa eniyan bẹẹ ni, laipẹ si ara wọn."	https://www.bbc.com/yoruba/afrika-57376560
religion	Kwara Hijab Crisi: Èdè àwọn Krìsítẹ́nì àti Mùsùlùmí kò yé ara wọn lórí lílo Hijab	Awọn musulumi ati Kristiẹni ti wọn wa ni ti salaye ohun to tun fa akọtun ija ẹsin ni ile ẹkọ Oyun High School to wa nilu Ijagbo, nipinlẹ Kwara. Nigba ti BBC Yoruba kan silu Ijagbo nipinlẹ Kwara nibi ti akọtun ija ẹsin tun ti suyọ laipẹ yii, awọn asaaju Kristiẹni ati Musulumi salaye idi ti wọn se gboju agan sira wọn. Ninu ọrọ ti wọn ba wa sọ, irin kan ko tẹ fun ekeji, ti ko si si eyikeyi ninu wọn to gba pe igbesẹ ti ẹnikeji gbe tọna. Koda, wọn n di ẹbi aawọ lilo Hijab naa ru ijọba pe ko se ojuse rẹ bo se yẹ, to si tun yẹ adehun to wa nidi gbigba awọn ile ẹkọ lọwọ awọn ẹlẹsin. Nigba to n ba BBC Yoruba sọrọ, alaga fun ẹgbẹ awọn ọmọlẹyin Kristi (CAN) ni ilu Ijagbo, Ẹni-ọwọ Olanrewaju Ajayi salaye pe ohun to n fa ija ju ọrọ lilo Hijab lọ ni awọn ile ẹkọ Kristiẹni. O ni awọn ti gbọ pe ijọba fẹ yi awọn orukọ awọn ile ẹkọ to jẹ ti Kristiẹni pada ni amọ o kan kọkọ bẹrẹ pẹlu lilo Hijab ni. “Ijọba n lo agbara oselu le wa lori nitori pe musulumi ni gomina wa, o si wa n lo agbara rẹ fawọn musulumi. A mọ ibi ti wọn n lọ pe ibi ti wọn ti fẹ duro lori ọrọ naa kọja lilo Hijab, wọn kan n fi se bojuboju ni. O ni adehun ti wa laarin awọn Kristiẹni ati ijọba nigba ti wọn fẹ gba ile ẹkọ lọwọ awọn ẹlẹsin pe akoso awọn ile ẹkọ yoo maa wa mi ikawọn awọn ẹlẹsin. O fikun pe lati ẹyin wa, awọn Kristiẹni lo maa n sọ ẹni ti yoo di ọga ile ẹkọ ni awọn ile ẹkọ to jẹ ti awọn Kristiẹni naa. Ti wọn ba fi gbe ọrọ Hijab wọle tan, diẹdiẹ ni wọn yoo yan ọga ile ẹkọ to jẹ Musulumi sawọn ile ẹkọ Kristiẹni lati maa se akoso ibẹ. Ogun wa ni ile ẹkọ ti Kristiẹni yii jẹ, a ko si setan lati yọnda rẹ fun ẹnikẹni.” Ajayi ni ọgbọn ẹwẹ ni ijọba n lo, awọn mọ ibi ti wọn n lọ, ki wọn si lọ jawọ ninu asẹ pe kawọn akẹkọ maa lo Hijab lawọn ile ẹkọ Kristiẹni . BBC Yoruba tun tẹsiwaju lati ba awọn obi to jẹ musulumi to ni ọmọ ni ile ẹkọ Oyun High School sọrọ. Mallam Ajibola Yusuf, lasiko to n ba BBC sọrọ ni oun ri ẹda iwe tijọba fi ọwọ si pe awọn akẹkọ to ba jẹ Musulumi le lo ibori, taa mọ si Hijab lọ sile ẹkọ wọn to ba wa labẹ akoso ijọba. Ẹda iwe yii lo ni awọn obi ri tawọn akẹkọ musulumi fi n lo Hijab sugbọn ti awọn ọga ile ẹkọ to jẹ ti Kristiẹni n kọ fun wọn lati lo. “Lootọ ni wọn ko mu awọn ọmọ wa nipa lati se ẹsin Kristiẹni ni ọna ti gbogbo aye yoo fi mọ, amọ wọn n mu wọn nipa labẹnu, ara rẹ si ni kikọ lati jẹ ki wọn lo Hijab. Apẹrẹ jijẹ Musulumi ni lilo Hijab, ti ẹ ko ba si jẹ ki wọn lo, yatọ si igba ti wọn ba fẹ kirun, ẹ ti mu wọn nipa niyẹn. A wa n rọ ijọba lati lo gbogbo agbara to ba wa ni ikawọ rẹ, ko fi paarọ orukọ awọn ile ẹkọ ẹlẹsin yii nitori abẹ akoso ijọba ni wọn wa. Ohun to si le dẹkun aawọn ilẹ yii ni ki wọn fi asẹ lilo Hijab mulẹ ni awọn ile ẹkọ naa fawọn akẹkọọ to jẹ Musulumi.” Yusuf ni awọn ko mọ ohun ti aawọ lilo Hijab yii le bi lọla, ti ijba ko ba gbe igbesẹ to yẹ lori rẹ. Ọdun 1974 la gbọ pe ijọba ipinlẹ Kwara gba akoso awọn ile ẹkọ girama ti awọn ẹlẹsin Kristiẹni ati Musulumi kọ lori awijare pe awọn ile ẹkọ ti ijọba kọ ko to. Ijọba si ba awọn ẹlẹsin naa se adehun pe awọn yoo maa san owo awọn olukọ ti wọn ba n sisẹ lawọn ile ẹkọ ẹlẹsin naa, ti akoso ile ẹkọ yoo si wa lọwọ awọn ẹlẹsin. Amọ ni bi ọdun kan sẹyin ni ariwo ta pe awọn ile ẹkọ kan nipinlẹ Kwara to jẹ ti Kristiẹni ko gba awọn akẹkọọ to jẹ Musulumi laaye lati lo Hijab, eyiun ibori wa sile ẹkọ. Ọrọ naa fa rogbodiyan nla, ti ọpọ eeyan si se lese, ti aimọye dukia si bajẹ bakan naa. Idi ree ti ijọba ipinlẹ naa se se ofin pe awọn akẹkọọ to jẹ Musulumi ni asẹ lati maa lo Hijab lawọn ile ẹkọ ijọba to n jẹ tawọn ẹlẹsin Kristiẹni. Wahala naa ti lọ silẹ di ni ipinlẹ Kwara lati igba ti ijọba ti se ofin naa amọ se ni laasigbo naa tun dede su yọ ni ile ẹkọ Oyun High School to wa nilu Ijagbo. O ti le ni ọdun kan bayii ti aawọ ẹsin ti n da omi alaafia ru ni awọn ile ẹkọ to jẹ ti Kristiẹni nipinlẹ Kwara. Koda, aawọn naa ti mu ọgbẹ nla ba awọn eeyan kan lasiko rogbodiyan to waye ni ọdun to kọja. Bakan naa ni ọpọ ile ẹkọ ni ijọba gbe ti pa nitori rogbodiyan naa, to si se ipalara fun eto ẹkọ lasiko naa.	https://www.bbc.com/yoruba/agbaye-60314293
religion	Kwara Hijab Crisis: Ìjọbá ńi akẹ́kọ̀ọ́bìnrin Mùṣùlùmí le lo ìbòrí gẹ́gẹ́ bó ṣe ń wáyé l‘Eko, Osun, Oyo	"Ijọba ipinlẹ Kwara ti kede pe kawọn ileewe mẹwa to gbe ti pa tẹlẹ nitori aawọ lilo Hijab di sisi pada. Atẹjade kan tijọba fisita lo sisọ loju ọrọ yii pẹlu afikun pe bi ijọba se fọwọsi ilana pe akẹkọọbinrin to ba nifẹ lati lo Hijab lawọn ileẹkọ ijọba le lo yoo mu ki alaafia jọba, ti ibagbepọ alaafia yoo si wa. ""Igbesẹ alaafia ta gbe yii yoo mu ibọwọfunraẹni, agbọye ati alaafia pada sawọn ileẹkọ, paapaa niwọn igba ti ẹkun ariwa Naijiria ati ọpọ ipinlẹ lẹkun iwọ oorun guusu bii Eko, Osun, Ekiti ati Oyo ti fara mọ pe kawọn akẹkọbinrin maa lo Hijab."" ""Nibayii tawọn akẹkọ n wọle pada si kilaasi, ijọba n sakiyesi isoro ti ọpọ awọn akẹkọjade to fẹ sedanwo WAEC n koju. A si ti pasẹ pe kawọn ile ẹkọ ti wọn ti pa tẹlẹ naa maa se afikun lẹsinni wakati meji fawọn akẹkọjade naa lẹyin ti akoko eto ẹkọ ba pari lojoojumọ, tijọba yoo si tun pese ipanu fun wọn."" Ijọba ipinlẹ Kwara wa gbosuba fawọn asaaju Kristiẹni ati Musulumi fun agbọye wọn ati aayan lati jẹ ki alaafia jọba lagbegbe wọn lati ọsẹ diẹ sẹyin ti rogbodiyan naa ti bẹrẹ. Gbogbo àwọn ti ọ̀rọ̀ kan nípìnlẹ̀ Kwwara lo ti n sọ ìwòyè wọ́n lórí rúkèrúdò tó n wáye ní ìpínlẹ̀ Kwara Sáájú ni égbẹ́ ọmọlẹ́yìn Kriténi ti sọ èrò wọ́n, bákan náà ni BBC Yoruba bá akọwé ẹgbẹ́ IEDPU nílùú Ilorin sọ̀rọ̀ Lásìkò tó n bá wá sọ̀rọ̀ ó sàlàyé pé ìgbésẹ̀ ìjọba tọ̀nà ó sì bá òfin mú, nítorí pé kò sí ǹkan tó tako òfin nínú ǹkan to ti n wáyé tẹ́lẹ̀. O ní gbogbo eniyan lo ni ẹtọ lati peju si ibikibi ninu awujọ gẹ́gẹ́ bi ofin se sọ. Ẹtọ ọmọ Musulumi ni lati lo Hijab nítori ilana lati sin ẹsin to wú wọ́n jẹ́ ọkan lara ẹtọ ọmọniyan, bákan náà ni wọ́n le wọ irú asọ to bá wù wọ́n. Ọjọgbọn Oba Abdulhamid salaye pe ti eniyan ba ti wa ni iru ẹtọ yii, gbogbo ibi to ba ti jẹ ìta gbpangba ni, wọn lẹtọ lati wọ ibẹ̀. ""Àwọn ilé iwé yìí owó ori ni wọn fi n san owo àwọn olùkọ tó wà nibẹ, nítori naa nkan ijọba ni."" Ọ̀rọ̀ Hijab kìí se ǹkan tuntun n\itori náà kò yẹ kí ó jẹ́ ǹkan ti yóò maa dí ọja ọla àwọn ọmọ lọ́wọ́ ""Ẹlẹ́sìn méjèèjì ló ti jọ n gbé pọ̀ lálàfíà láti ẹ̀yìn wá tí kò sì sí wàhálà, ""láyèé ti ọ̀pọ̀ ń sáré láti gbé àwọn ǹkan mere mere ṣe yìí kìí ṣe ọ̀rọ̀ ẹsin ló yẹ lásìkò yìí"" Ọ̀jọ̀gban náà ni kò pé kí ẹlẹ́sìn ọ̀tọ̀ọ̀tọ máa dá wà pàápàá jùlọ ni àwọn ilé iwé, ó sọ èyí nítorí àwọn tó n sọ pé ki àwọn tó bá jk musùlùmí máa lọ sí ilé ìwé tí Musulumi bá dá síll kí àwọn Kiristẹ́nì sì má lọ sí ibi tí wọ́n. Ó ní ó ṣe pàtàkì kí àwọn ọmọ náà mọ bi à ti 'se n gbépọ̀ láti àsìkò yìí kìí ṣe ìgbà ti wọ́n bá dàgbà tan ni wan yóò ṣẹ̀ṣẹ̀ wá máa gbìyànjú láti bárawọn ṣe.  A ni ǹkan ti a fẹ́ kọ́ lọ́dọ̀ ara wa. ""Ọ̀rẹ́ tímọ́tímọ́ ọmọ mi Janet ni orúkọ rẹ̀, emi funra mi a ma bá pé ó sì má n wá sí ilé wa""  bí ó ṣe yẹ kí o rí níyẹ̀n. Ó  wá sàlàyé pé, tí àwọn kristẹni bá le gba àwọn ilé ìwé yìí padà lọ́wọ́ ìjọba, ìgbà yẹ ni yóò se gbọ́ nítorí wọ́n le gbé òfin kalẹ̀. Sùgbọ́n títí dí àsìkò yìí, àti ìjọba apapọ àti tí ìpínlẹ̀ kò sí ẹni tó dáhun láti dá ilé ìwé padà fún wọ́n. IEDPU jẹ́ ẹgbẹ́ ìtẹ̀síwájú àti ìdàgbàsókè , ibásepọ àti ìrẹ́pọ̀ ọmọ bíbí ìlú Ilorin to wà ni ìjọba ìbílẹ̀ márùn ní ìpínlẹ̀ Kwara. Ẹgbẹ ọmọlẹyin Kristi ni ipinlẹ Kwara ti fesi si bi awọn ọmọ ẹgbẹ naa kan se pejọ si ileewe ti ijọba Kwara sọ pe ko wa ni titi pa nitori wahala wiwọ Hijab. CAN sọ pe ko si ohun to buru ti ẹnikẹni ba fi ẹhonu han lori lilo Hijab paapa lawọn ileewe Kristẹni nitori ofin faye gba iwọde. Ẹgbẹ naa sọ pe lopin igba ti ko ba ti mu ija wa ko saburu nibẹ.  Ọkan lara awọn ọmọ ẹgbẹ naa to ba BBC Yoruba sọrọ lo fidi ọrọ yi mulẹ. Aposteeli Sina Ibiyemi to jẹ oludari eto ofin f'ẹgbẹ CAN Kwara ṣalaye pe awọn ko ni ki eeyan kankan ma ṣẹsin tirẹ. O ni awọn ko ṣẹṣẹ bẹrẹ si ni fa ọrọ yi ati pe nkan meji pere lawọn fẹ. Akọkọ, ki ijọba Kwara da ileewe ti wọn gba lọwọ awọn pada ki awọn eeyan si maa lo Hijab nileewe awọn. ''Awọn eeyan kan lo fẹ funkun mọ Gomina ki wọn fi le fofin lilo Hijab lawọn ileewe rinlẹ mọ wa lori.'' O tẹsiwaju pe bi ijọba ti ṣe ti awọn ileewe yi pa, alaafia ni wọn wa ṣugbọn ki wọn ṣe ohun to ba tọ ki alaafia le jọba. Ibiyemi tẹsiwaju pe olu ilu ipinlẹ Kwara kii ṣe ti ẹnikan nitori naa ko yẹ ki awọn kan maa jẹ gaba lori awọn araalu to ku. ''Ijọba ni lati sayẹwo ẹtọ gbogbo eeyan nipinlẹ yi, ẹnikẹni to ba fẹ ki awọn ọmọ wọn lo Hijab nileewe, ki wọn gbe wọn lọ si Mọdirasa tabi awọn ileewe ti musulumi ba da ni'' Akọroyin BBC to kaakiri awọn ileewe ti ijọba tipa jabọ pe titi pa lawọn ileewe naa wa. Yatọ si ni ileewe Baptist Secondary School ti awọn kan ti dana sun taya, pupọ awọn ileewe yi ni o wa ni titi pa ti ko si si wahala kankan. Ijọba ipinlẹ Kwara ti kede pe awọn ileẹkọ ti wọn gbe ti pa nitori wahala lilo Hijab yoo ṣi wa bẹẹ nitori aabo. Ileeṣẹ eto ẹkọ ipinlẹ naa lo fi atẹjade sita lọjọ Aiku. Ninu atẹjade ọhun ti arabinrin Kemi Adeosun to jẹ akọwe agba buwọlu, wọn ni awọn gbe igbesẹ naa nitori aabo. Lọjọ Aje tii ṣe ọjọ Kẹjọ oṣu Kẹta lo yẹ ki wọn ṣi awọn ileewe girama mẹwaa yi pada. Wahala ọrọ Hijab yi ti n rugbo bọ o to ọjọ mẹta ki ijọba to wa kede pe ki wọn ti awọn ileewe mẹwaa kan ti awọn Kristẹni sọ pe awọn lawọn n ṣe akoso wọn. Lọjọ kọkandilogun Osu keji ni wọn gbe aṣẹ yi jade nitori iwọde tawọn akẹkọọ ati ẹgbẹ musulumi kan ṣe pe awọn alakoso ileewe naa ko jẹ ki awọn ọmọbinrin lo Hijab. Awọn ileewe ti wọn ti pa naa wa bẹẹ ti ijọba si gbe igbimọ kan kalẹ lati ṣagbeyẹwo ọrọ naa. Ababọ igbimọ naa ni pe ijọba paṣẹ pe awọn ọmọ musulumi lẹtọ lati lo Hijab ni eyikeyi ileewe nipinlẹ naa. Ọrọ yi ko dun mọ ẹgbẹ awọn ọmọlẹyin Kristi CAN ti wọn si leri pe awọn ko ni gba ki awọn ọmọ musulumi wọ Hijab nile ẹkọ wọn. Kaakiri loju opo Whatsapp ati loju opo ayelujara awọn ikọ mejeeji, musulumi ati Kristẹni ti n leri leka  pe awọn ko ni gba. Pẹlu ohun ti ijọba wa ṣe yi, o daju pe wọn ko fẹ ki wahala bẹ silẹ nigba ti wọn ba ṣi awọn ileewe yi pada ni wọn fi ni ki wọn ṣi wa ni titi pa."	https://www.bbc.com/yoruba/afrika-56317499
religion	Imam Fuad Adeyemi: Mọ̀wádà - Ìfẹ́ òtítọ́ gbudọ̀ wà nínú ìgbéyàwó	Ọ̀rọ̀ lori iwa ipá ninu ididle lo gbe BBC wa agba ọ̀jẹ̀ Imaamu lọ́ pe kini Kurani sọ nipa rẹ̀? Ìwà ipá nínú ilé ti rìn jìnà gẹ́gẹ́ bíi kòkòrò ajẹnirun tó ti ń tú ọ̀pọ̀lọpọ̀ ìdílé ká. Ṣùgbọ́n àwọn onímọ̀ ẹ̀sìn sọ pé ohun àá ṣeé ṣì kù. O ni igbesẹ ti lọkọlaya yẹ ki wọn gbe ninu Islam tile ba fẹ maa daru. Imam Fuad Adeyemi ti Mosalasi nla rẹ̀ wa ni Abuja to je olu ilu Naijiria salaye kikun lori koko yii Imam Fuad Adeyemi ti mọṣalaṣi Al-Islabiyah sọrọ ni kikun lori ohun ti Islam faaye gba fun alaafia lati jọba ninu ile.	https://www.bbc.com/yoruba/afrika-45518445
religion	Àwọn olùfẹ́hónúhàn dáná sun ọ̀pọ̀ ṣọ́ọ̀ṣì mẹ́ta àti mọ́ṣáláṣí ní Ethiopia	Awọn eeyan kan ti dana sun ọpọ ṣọọṣi ati mọṣalaṣi ni iha ariwa ati gusu Ethiopia. Wahala naa bẹrẹ lẹyin ti awọn kan ti kọkọ ṣekupa ogun Musulumi, nigba ti ogunlọgọ awọn mii si farapa nibi eto isinku kan niluu Gondar, to wa lagbegbe Amhara. Agbẹnusọ awọn Musulumi lorilẹ-ede naa sọ fun BBC pe mọṣalaṣi mẹrin ni wọn dana sun. Bẹẹ naa ni agbẹnusọ fun awọn ọmọlẹyin Kristi ṣalaye fun BBC pe wọn dana sun ṣọọṣi mẹta ni iha gusu orilẹ-ede naa. Iroyin ni o ṣeeṣe ki iṣẹlẹ naa jẹ ẹsan fun awọn ogun Musulumi ti wọn ti kọkọ pa ṣaaju nibi eto isiniku to waye ni Amhara. Ijọba orilẹ-ede naa ti sọ pe ọwọ awọn ti tẹ ọọdunrun ati aadọrin eeyan ti wọn funra si pe wọn lọwọ ninu rogbodiyan ọhun. Wọn ni awọn ko fi ọwọ yẹpẹrẹ mu iṣẹlẹ naa, nitori naa awọn yoo fi imu ẹnikẹni ti ọwọ ba tẹ pe o n fa wahala lawọn ilu mi danrin. Ẹwẹ, awọn Musulumi ni olu ilu orilẹ-ede naa, Addis Ababa ti n mura lati  korajọ lọna ati fẹhonuhan lori ifẹmiṣofo naa. Nnkan bii ida mẹrinlogoji ni awọn Musulumi to n gbe ni Ethiopia.	https://www.bbc.com/yoruba/media-61282072
religion	Samuel Ajayi Crowther: Baba nlá Herbert Macaulay, tó túmọ̀ Bíbélì sí Yorùbá	àlùfáà tó túmọ̀ Bíbélì sí Yorùbá , tó tún jẹ́ baba nlá Herbert Macaulay Kii se igba akọkọ ree ti a gbọ orukọ Bisọọbu Samuel Ajayi Crowther nilẹ Yoruba ati ni orilẹ-ede wa Naijiria lapapọ. Odu ni, kii se aimọ fun oloko paapaa ninu itan ẹsin awọn ọmọlẹyin Kristi ni orilẹ-ede Naijiria ati iwa imunilẹru jake-jado agbaye. Ogbontagi ọmọ Oodua to gbe ogo ilẹ Adulawọ ga ni, ko si yẹ ka ma mọ itan igbesi aye rẹ, ati ọgbọn ta lee ri kọ ninu rẹ. Gẹgẹ bi a ti se akojọpọ itan igbe aye Samuel Ajayi Crowther lori itakun agbaye, ololufẹ oniruuru ede ni, to si kọ ẹkọ nipa ede to to mẹrin. Awọn ohun to yẹ ko mọ nipa Samuel Ajayi Crowther: Wòlíì Kasali ní Dolapo Awosika kò lé ìyàwó òun jáde 'Alífábẹ́ẹ́tì Ohùn Oduduwa di ìtẹ́wọ́gbà ni Ajaṣẹ' Ṣẹ gbọ́ nípa Alájọ Ṣómólú, tó ta mọ́tò ra kẹ̀kẹ́? Yorùbá dùn lédè, ẹ máa sọọ́ O yẹ ki gbogbo wa ri ọgbọn kọ ninu itan igbe aye akọni ọmọ Oodua yii, ẹni to jẹ ẹru, amọ to ta ara rẹ yọ. Ipokipo ti a ba wa, o yẹ ka maa ri daju pe a sa ipa wa, lati fi ọgbọn ori wa han, ka si se iwọn ti a lee se.	https://www.bbc.com/yoruba/afrika-47135688
religion	Coronavirus: Ìjọ kò ní tilẹ̀kùn ilé ìjọsìn nítorí Coronavirus - Ondo PFN	"Alaga ẹgbẹ ọmọlẹyin Kristi ti ijọ igbalode PFN ni ipinlẹ Ondo, Joshua Kolawole Opayinka ti sọ pe, ijọ ko ni gbe kọkọrọ sẹnu ile ijọsin nitori arun Coronavirus. Biṣọbu ọhun sọ fun BBC Yoruba pe adura nikan ṣoṣo lo le dẹkun arun Coronavirus, kiiṣe titi ile ijọsin pa. O ni ""A ko le sọ pe ka ti ile ijọsin nitori Coronavirus, nitori ori bibẹ kọ ni ogun ori fifọ."" Opayinka sọ pe Ọlọrun mọ si gbogbo ohun to n ṣelẹ patapata, ati pe Ọlọrun nikan lo le yanju gbogbgo iṣorọ ati aisan to ba n ba aye finra lọwọ yii. Aṣoju PFN naa sọ pe ohun to yẹ ki awọn ọmọlẹyin Kristi ṣe ni pe ki wọn gbohun adura soke ju ti atẹyinwa lọ. Alufa naa tẹsiwaju pe Ọlọrun lo le aisan Ebola lọ, nitori naa Ọlọrun nikan naa lo le ṣegu arun Coronavirus. Nipa pe ọna ti ajakalẹ arun fi n tan kalẹ ni kikorajọ ọpọ eeyan, o ni ẹmi eṣu ko le raye laarin awọn ọmọ Ọlọrun. Opayinka sọ pe ""Ẹmi eṣu to n kaakiri ninu afẹfẹ ni Coronavirus, ti ẹni to ba ni arun ọhun ba ti n wọle sinu ile ijọsin, ẹmi naa ko ni ba wọle. ""Ti eeyan ba wọle sinu ile ijọsin pẹlu ẹmi naa, ẹmi naa ko ba iru ẹni bẹ jade, bẹẹni ko ni ko arun naa ran elomiran."" Nigba to n sọrọ lori pe ti ijọba ba paṣẹ pe ki wọn ti awọn ile ijọsin, Opayinka sọ pe ijọ yoo tẹlẹ aṣẹ ti ijọba ba pa lori arun naa. Opayinka rọ  ijọba ni ipari ọrọ rẹ pe, ko ma gbe agadagodo ṣenu ọna ile ijọsin latari arun Coronavirus nitori ijọ nikan ṣoṣo ni ọna abayọ si araun naa to n tan kaakiri agabaye."	https://www.bbc.com/yoruba/afrika-51949985
religion	Dare Adeboye burial: Pásítọ̀ Adeboye bẹ̀bẹ̀ fún àdúrà fún ìdílé rẹ̀ àti ẹbí olóògbé Dare Adeboye	Oludari ijọ Redeem(RCCG), Pasitọ Enoch Adejare Adeboye ti bẹbẹ adura fun idile rẹ nigba to n sọrọ nibi eto isinku ọmọkunrin rẹ, Pasitọ Dare Adeboye to d'oloogbe. Baba Adeboye sọrọ lori ẹrọ amohunmaworan nibi eto isinku naa to wa ni ọgba ''Redeem camp'' to wa ni opopona ilu Eko si Ibadan. Alufaa Adeboye sọ pe ikku ko mọ ọmọde, bẹẹ ni ko mọ agba nitori bi ọmọde ṣe n ku naa ni awọn agbalagba n ku. ''Iku ko niiṣe pẹlu ọjọ ori eeyan, ṣugbọn ẹ dẹkun lati maa gbadura fun mi. Ẹ maa gbadura fun iyawo mi, ẹ maa ranti aya oloogbe atawọn ọmọ rẹ naa ninu adura yin. Eleyii to ju gbogbo rẹ lọ ni pe e maa gbadura fun ara yin ki ẹyin naa le pari irinajo yin laye yii daradara,'' Pasitọ Adeboye lo sọ bẹẹ. Baba Adeboye ṣalaye pe ko si ọna ti aye yii fi le da bi ọrun laelae. ''Mo mọ ohun ti mo n sọ nipa rẹ tori pe mo rii fun ra mi. Ti ẹ ba ri mi ti mo n ṣiṣẹ takuntakun fun Oluwa, nitori mo mọ pe ere mi n duro de mi lọrun ni. Mo rọ yin wi pe ki ẹ tẹsiwaju ninu ereeje igbagbọ. Ohun ti mo mọ nipe iyanu nla ti iru rẹ ti aye ko tii ri ri yoo ṣẹlẹ ninu aye yin laipẹ,'' Pasitọ Adeboye lo sọ bẹẹ. Baba Adeboye tun sọ pe oun yoo tubọ tẹra mọ ọrọ awọn ọdọ ninu ijọ RCCG ju ti atẹyinwa lọ. Àwọn àwòrán láti ibi ètò ìsìnkú olóògbé Dare Adeboye ni Redemption Camp Eto isinku oloogbe Dare Adeboye, to jẹ ọmọ kẹta to tun duro fun ọmọkunrin keji adari ijọ Redeemed Christian Church of God, RCCG, Pasito Enoch Adejare Adeboye ti bẹrẹ. Gbogbo ẹbi, ara ọrẹ ati ojulumọ ni ireti wa pe wọn yoo peju pesẹ sibi isin naa loni ọjọ Iṣẹgun, ọjọ kọkanla, oṣu karun un, ọdun 2021. Pẹlu Hashtag #PDee ati #NotTodaySatan, I'm not leaving God, ni wọn n lo lati fi aworan wọn sita pẹlu bi wọn fa irun wọn lori ayelujara. Lana ni wọn ti kọkọ ṣe isin idagbere ni ile ijosin House of Favour ni Redemption Camp ni Mowe ni ipinlẹ Ogun. Eyi si waye leyin isin iyẹ oloogbe si to kọkọ waye ni ọjọ Aiku nil ipinlẹ Akwa Ibom ti oloogbe ti ṣiṣẹ iranṣẹ gbẹyin ki ọlọjọ to de. Ọjọ Isẹgun ọjọ Kọkanla osu Karun ọdun 2021: Isin idagbere yoo waye ni aago mẹwa owurọ ni ibudo awọn ọdọ, Youth Centre, to wa ni Redemption Camp ni Mowe, nipinlẹ Ogun. Lẹyin naa ni wọn yoo sin oloogbe Dare Adeboye si ibẹ. Lẹyin isin fun oloogbe ni RCCG House of Favour ni Redemption Camp ni Mowe ni ipinlẹ Ogun laarọ oni ni wọn yoo gbe ara oloogbe Oluwadamilare Temitayo Adeboye lọ si itẹ̀ oku ni Redemption Camp. Nibẹ ni wọn yoo ti fi eruku fun eruku ati iyẹpẹ fun iyẹpẹ ti wọn yoo si fi ara naa silẹ lọ. Iyawo kan, Temiloluwa ati ọmọ mẹta, Oluwatise, IreOluwa, ati Araoluwa lo gbẹyin oloogbe naa yatọ si Obi, ẹgbọn, aburo, ara ati ọrẹ.	https://www.bbc.com/yoruba/afrika-57067581
religion	Attempted Murder: Ọwọ́ sìkún àjọ ọlọ́pàá ba Wòlíì Akute, Pasitọ Ayodele Omope tó yìnbọn lu ẹní tó sá wọ ilé ìjọsìn rẹ̀	Ileeṣẹ ọlọpaa nipinlẹ Ogun ti kede pe awọn ti mu wolii ile ijọsin kan fẹsun pe o gbiyanju lati pa eniyan ati pe o ni nkan ija oloro lọwọ lọna aitọ. Wolii ile ijọsin Cele kan to wa ni orita Olambe, Akute ni ipinlẹ Ogun la gbọ pe o dabọn bo arabinrin kan lẹsẹ lasiko to sa asala wọ ile ijọsin rẹ. Gẹgẹ bi alukoro ọlọpaa ipinlẹ Ogun DSP Abimbola Oyeyemi ti ṣe sọ,awọn mu Pasitọ Ayodele Omope lẹyin ti eeyan kan pe awọn nipe pajawiri. Ki lo fa ati wolii yinbọn mọ alaiṣẹ? Ohun taa ri ka ninu atẹjade ọlọpaa ni pe arakunrin to kesi awọn lori ago, Deji Olaketan jẹ alabaṣiṣẹpọ pẹlu arabinrin ti Pasitọ naa yinbọn lu lẹsẹ. Olaketan sọ fun awọn ọlọpaa pe oun ati arabinrin Kemi Johnson n dari pada sile lẹyin tawọn lọ ja ọga wọn si papakọ ofurufu nibi to ti wọ baalu lọ si irinajo. O ni bawọn ṣe n pada bọ lẹyin ti awọn gbe ọkọ lọ si ile mọlẹbi ọga wọn awọn gbọ pe awọn oloro wa ni agbegbe Olambe. Nitori pe ilẹ ti ṣu ,Deji sọ pe awọn sa asala wọ ile ijọsin Cele kan ti wọn ti nṣe aisun isọji.Ẹnu ọna lo s pe awọn duro si ti wahala fi bẹ silẹ. Gẹgẹ bi o ṣe sọ,afurasi wolii ti ọlọpaa mu yi ṣadede jade to si yinbọn lu arabinrin Kemi Johnson lẹsẹ. Awọn ọlọpaa ẹka Ajuwon lo sare wa sibi iṣẹl naa lẹyin ipe lati ọdọ Deji. Wọn mu wolii ti wọn si gba ibọn ati ọta ibọn marun un ti ko ti yin lọwọ rẹ. Lọwọlọwọ, arabinrin Kemi n gba itọju nile iwosan Igbobi to wa nilu Eko.Ṣaaju wn ti gbe lọ si ile iwosan nla Ijaye ati ile iwosan fasiti ilu Eko. Ẹwẹ Kọmisana ọlọpaa Lanre Bankole ti ni ki wọn gbe afurasi yi lọ si ẹka ọtẹlẹmuyẹ ki iwadii si tẹsiwaju lori iṣẹlẹ yi.	https://www.bbc.com/yoruba/afrika-60543386
religion	Àpẹrẹ ìrẹ́pọ̀ àti ìṣọ̀kan mùsùlùmí àti Krìstẹ́nì là fí hàn ní Ijomu Oro-Venerable tó ṣadura sí ọkọ̀ Ìmáàmù	Aworan to ṣafihan awọn ẹlẹsin meji to jijọ duro sara ọkọ ni awn ọmọ Naijiria n sọrọ lori rẹ loju opo ayelujara. Ṣugbọn kii ṣe gbogbo eeyan naa lo mọ pato nkan to waye ti Venerable ijọ Kristẹni kan ati Imaamu ilu Ijọmu Oro ni ipinlẹ Kwara ti ṣe n dọwẹkẹ lori ọkọ ti Imaamu ra. BBC Yoruba tẹsiwajulati t pinpin nkan tiowaye nibẹ la si ti ri aridaju pe lootọ ni Imaamu gbe ọkọ tuintun to ṣẹṣẹ ra lọ sọdọ alagba ijọ Kristẹni pe ko ṣadura si. Iṣẹlẹ yi ti mu ki ọpọ ọmọ Naijiria maa kan saara si awọn mejeeji pe iru awokọṣe to yẹ re lasiko yi ti ija ẹlẹsinmẹsin ati ẹlẹyamẹya gbode ni Naijiria Orukọ Venerable ti ọrọ yi kan ni Ebenezer Oyeleye Oyedalu ti wọn si jẹ oludari ijọ Christ Anglican Church,ni Ijọmu Oro . Gẹgẹ bi alaye ti o ṣe fun BBC Yoruba o loun kii ṣe ọmọ Ilu Ijomu Oro ṣugbọn lati igba ti iṣẹ Ọlorun ti dari rẹ wa si ilu naa ni irẹpọ ti wa laarin oun ati Imaamu ilu naa. ''Laarọ ọjọ Isinmi to kọja ni nkan bi ago mẹjọ ni mo kọja lẹgbẹ mọsalasi. O jẹ igab akọkọ ti emi ati Imaamu yoo ri ara wa lẹyin ti wọn ti ṣe ọdun tan. O beere pe akoko wo laa pari ijọsin mo si ṣalaye fun. Amọ o ni nkan bi ago mẹwaa loun le wa yọju si mi. Mo ni ko buru'' ''Sadede ni a n ṣe ijọsin lọwọ ni nkan bi ago mẹwaa owuro to si gbe ọkọ wa bawa ni ile ijọsin.Nigba ti mo jade si , o ni oun ṣẹṣẹ ra ọkan naa ni oun si fẹ ki n gbaura si.Inu mi dun, mo si gbaura pe ẹmi rẹ ni yoo lo ọkọ naa.'' ''Ibẹ la wa tawọn ọdọ ijọ ti jade ti wọn si ya aworan .Mi o mọ pe awọn eeyan tiẹ ti ri aworan naa loju ayelujara.'' Orukọ Imaamu ti o wa ninu aworan taa n wi yi ni Imaam Ibrahim Bashir Adewara oun si ni Imaamu agba ilu Ijomu Oro. Ninu alaye ree, o ni ohun ti oun ṣe nipa fifi ọkọ naa han Venerable pe ko ṣe adura si kii ṣe nkan to jẹ tuntun nitori awọn ko ṣẹṣẹ maa ba ara wọn ṣe. ''Ki n to ra ọkọ naa ni Venerable ati awọn olori ẹlẹsin mii to jẹ musulumi ati Kristẹni ti n fi adura ran mi lọwọ pe ki Ọlọrun pese ọkọ fun mi.'' ''Nigba ti mo si ti wa ra ọkọ naa tan, ṣe ko yẹ ki gbogbo wọn ṣadura si ni?'' Imam Adewara sọ pe ibaṣepọ alaafria lo wa laarin awọn ẹlẹsin gbogbo ni Ilu Ijomu Oro ati pe bẹẹ lawọn ṣ n ṣe ni gbogbo Oke Mesan Oro patapata. O fi kun ọrọ rẹ pe ohun ti ẹsin kọ oun ni pe ki oun ṣe daada si alabagbe oun ko si si iyasotọ laarin Kristẹni ati musulumi ninu alabagbepọ. Lafikun ọrọ rẹ, o ni eleyi to dara ju ni pe ki awọn olori ẹlẹsin fi apẹrẹ daada lelẹ fun awọn to n tẹle wọn ati pe ''awọn oloṣelu lo de ti wọn mu iyapa wa laarin gbogbo wa. Ninu ilu wa,musulumi ati Kristẹni ọkan naa ni gbogbo wa.''	https://www.bbc.com/yoruba/articles/ckd71ejqjqvo
religion	TB Joshua: Ọba Arigidi ní àwọn kò ní ró òkú wòlíì náà torí ó tí sọ àsọtẹ́lẹ̀ tó jẹ mọ́ ikú rẹ̀ sẹ́yìn	"Kabiyesi ilu Arigidi Akoko, to jẹ ilu abinibi oloogbe Temitọpẹ Joshua ti sọ pe ifẹ gbogbo ọmọ ilu naa ni pe ki wọn o sin oku gbajugbaja wolii naa sibẹ. Ninu ọrọ to ba BBC sọ, Zaki ilu Arikidi, Ọba Yisa Olanipekun sọ pe awọn iranṣẹ Ọlọrun nla bi Mose Orimọlade, Ayọdele Babalọla, Samson Ọbadare, ni wọn sin si ilu abinibi wọn. O ni lootọ awọn ko ti i ba iyawo oloogbe sọrọ, ṣugbọn dandan ni ki wọn o gbe wa sile. Lori iroyin to n lọ ni ori ayelujara pe awọn ara ilu Arigidi fẹ ẹ wa idi iku to pa Joshua, Ọba sọ pe ko si nkan to jọ iwadii kankan. O ni ""ko si idi ti ẹnikẹni fi fẹ ẹ pa, a gba pe o ti pari iṣẹ ti Ọlọrun ran wa si aye lati ṣe ni, paapaa ninu ọrọ to sọ ni ọjọ diẹ sẹyin. ""Ṣugbọn nkan ti a n sọ ni ẹ ba wa gbe oku ẹ wa si Arigidi fun isinku."" O ni ilu naa yoo di ibi ti gbogbo agbaye yoo ma a wa, lati wa gbadura nibi iboji rẹ, ti wn ba sin sibẹ. O ni lootọ ni iyawo rẹ kii ṣe ọmọ Arigidi, bẹẹ ni awọn ọmọ rẹ ko de ilu Arigidi ri. ""Ti wọn ko ba fi sin si ile, ko si bi awọn ọmọ tabi iyawo rẹ yoo ṣe de ilu wa mọ. ""Oun (Joshua) kọ lo ni ara rẹ mọ, awa la ni ọmọ wa. Ọmọ ologo wa ni, ko si gbọdọ sun sita."" Kabiesi sọ pe nkan ti gbogbo ọmọ ilu fẹ ni oun sọ, ti oun ko si ni i fẹ ki ọrọ ibi ti wọn yoo sin oloogbe si da wahala silẹ. Abẹwo si ilu Arigidi, ipinlẹ Ondo, to jẹ ilu abinibi oloogbe Woli T. B Joshua fihan pe, ẹni to dara nita, dara nile ni. Ọkan lara awọn agbaagba ni agboole rẹ to ba BBC Yoruba sọrọ, Solomon Olotu, sọ pe awọn mọ iku rẹ lara pupọ. ""A ko ti mọ ẹni ti ọlọrun yoo fi rọpo fun wa, nitori pe oun ni imọlẹ ilu yii. T.B Joshua ti ma n sọ tẹlẹ pe oun yoo ku, oun ni imọlẹ ilu yii, ibanujẹ lo jẹ fun wa pe o papa ku. Nigba to n tọka si awọn nkan to ṣe fun ilu Arigidi, Olotu naa sọ pe Joshua lo ra ẹrọ amunawa transformer fun ilu naa, to si tun ma n ko ounjẹ fun awọn arugbo ati alaini loore-koore. Ẹlomiran to tun sọrọ, ọgbẹni Isaac Olumọfẹ sọ pe, oun ati Joshua jọ gbe papọ ni ilu Eko ni, ko to o dipe aisan da oun pada si ilu Arigidi. O ni owo ti Joshua fun oun lo da oun pada si aye. Bakan naa ni Oloye mii sọ pe Joshua lo mu ki ọpọlọpọ ọmọ ilu Arigidi da baalu mọ, nitori pe o ti gbe ẹlikọpita wa si ilu ri, to si gbe si ibi ti gbogbo ara ilu ti ni anfaani lati wọ inu rẹ fun igba akọkọ. Ọba alade ilu naa, Zaki ti Arigidi, Ọba Yisa Olanipekun sọ pe ilu abinibi rẹ ni awọn fẹ ki wọn o wa sin oku rẹ si. Ọkan lara awọn ẹbi oloogbe to ba BBC sọrọ, Arabinrin Bọsẹ Balogun sọ pe, iku rẹ dun oun pupọ, ki Ọlọrun si gba a si afẹfẹ rere. ""Baba mi lo jẹ, bo tilẹ jẹ pe aburo lo jẹ fun mi. Amọ o dun mi pe iku mu u lọ ni ọsan gangan."""	https://www.bbc.com/yoruba/afrika-57384382
religion	Emmanuel Folorunso Abina, ọmọ Olùdarí ìjọ GOFAMINT, Elijah Abina jáde láyé lẹ́yìn ikú ìyàwó rẹ̀	"Pasitọ Elijah Abina, to jẹ adari ijọ Gospel Faith Mission International, GOFAMINT, ti padanu ọmọ rẹ ọkunrin, Emmanuel Folorunso. Iroyin iku ọmọ Pasitọ Abina jade lẹyin ọjọ diẹ ti ọmọkunrin Pasitọ agba ijọ Redeem, Enoch Adeboye naa jade laye. Iroyin sọ pe ọjọ kẹrinlelogun, oṣu Kẹrin, ọdun 2021, ni Emmanuel Abina ku nilu Eko. Eyi to jẹ ọjọ kẹjọ ṣaaju iku ọmọ Adeboye. Bo tilẹ jẹ pe a ko ti i le sọ pato nkan to pa Emmanuel, iroyin sọ pe aisan ọlọjọ diẹ lo pa a. Ṣaaju iku rẹ, oun ni pasitọ ẹka ijọ GOFAMINT, Kingdom House Assembly to wa ni Festac Town nilu Eko. Bakan naa lo tun jẹ oludari ẹka igbohunsafẹfẹ ijọ naa. Ninu atẹjade kan ti Akọwe Agba fun ijọ GOFAMINT , Pasitọ S.O Omowumi fi sita ni ọjọ keji, oṣu Karun-un, lo ti kọkọ kede iku naa. O ni ""pẹlu ẹdun ọkan, ṣugbọn ni itẹriba fun aṣẹ Ọlọrun Olodumare, ni a kede iku arakunrin wa, pasitọ wa, ati ọkan lara ọmọ igbimọ oludari ijọ... Pasitọ Emmanuel Abina, to ku l'Ọjọru, ọjọ kejidinlọgbọn, oṣu Kẹrin, ọdun 2021. O ni awọn yin Ọlọrun, fun igbeaye oloogbe ati ipa to ni ninu ijọ, paapaa laarin awọn ọdọ. ""Ki Jesu Kristi, Oluwa wa, ko tu Oludari wa, idile, ati ẹbi, to fi mọ ijọ ninu."""	https://www.bbc.com/yoruba/awon-iroyin-miran-57047149
religion	Imam ìjọ Shafaudeen in Islam, Sabit Olagoke gbàdúrà pé kò sí olólùfẹ́ BBC Yorùbá tó máa ṣìrìn lọ́dùn 2023	Ko si ẹni ti ko ni lu aluyọ lọla Eledua ni 2023 yii. Bi ọdun 2023 ṣe ti wọle de wẹrẹ yii, BBC Yoruba kan si Imam agba ninu ijọ Mosalasi Shafaudeen In Islam lati sadura ọdun fun gbogbo ololufẹ BBC Yoruba pẹlu ilana musulumi. Imam Sabiat Olagoke ni pe ayọ lo ku lọdun 2023. Ati pe Allahurabi yoo fun ijọba Naijiria lọgbọn ati agbara lati ṣe ẹtọ to yẹ fun awọn oṣiṣẹ.	https://www.bbc.com/yoruba/64143321
religion	Àtìmọ́lé ni Pásítọ̀ 'Ondo Church' tó kó àwọn ọmọ ìjọ pamọ́ sí àjà ilẹ̀ yóò ti ṣe ọdún iléyá	"Ile ẹ̀jọ Majisireeti to n gbọ ẹjọ pasitọ ijọ The Whole Bible Church nilu Ondo, Pasitọ David Anifowoṣe, igbakeji rẹ Josiah Peter atawọn mẹta miran ti wọn fi ẹsun kan pe wọn fi tipa ko awọn eeyan kan pamọ sinu ile ijọsin wọn tun tẹsiwaju igbẹjọ lọjọ Ẹti. Ile ẹjọ naa sun igbẹjọ rẹ siwaju di ọjọ kejidinlogun oṣu keje ọdun 2022. Onidajọ Majisireeti Rashidat Yakubu to gbọ ẹjọ naa ṣalaye pe oun sun un siwaju lati lee fun ile ẹjọ naa laaye ati farabalẹ yẹ ẹbẹ fun beeli awọn olujẹjọ naa ti agbẹjọro wọn gbe ka iwaju ile ẹjọ naa wo. Nigba ti igbẹjọ naa bẹrẹ lọjọ Ẹti, agbẹjọro fun olupẹjọ, Leo Ologun rọ ile ẹjọ lati wọgile abala ikarun un ati ikẹfa ẹbẹ naa, ki wọn si ri atimọle ti wọn fẹ fi awọn olujẹjọ naa si gẹgẹ bi ọna kan lati daabo bo wọn nitori inu ṣi n bi awọn eeeyan to wa lagbegbe ijọ wọn. Amọṣa agbẹjọro fun olujẹjọ, Ọladele Ayọọla tako eyi. O ni ohun to ṣini lọna patapata ni Olupẹjọ sọ. Pasitọ ile ijọsin Whole Bible Believers Church nilu Ondo ti wọn fi ẹsun kan pe wọn ri agidi ko awọn ọmọ ijọ pamọ si ajalẹ ni wọn foju ba ile ijọ loni. Kọmiṣọna ọlọpaa nipinlẹ Ondo lo pẹjọ tako alufaa ijọ The Whole Bible Church ti ọpọ mọ si ""Ondo Church"" Pasitọ David Anifowoṣe ati awọn mẹrin miran niwaju ile ẹjọ majisireeti kan nilu Akurẹ. Ẹsun ifipa gbenipamọ ni wọn fi n kan awọn afurasi naa. Kọmiṣọna feto idajọ nipinlẹ Ondo to tun jẹ agbẹjọro agba fun ijọba ipinlẹ naa, Amofin Charles Titiloye lo lewaju ikọ olupẹjọ nigba ti Amofin Oladele Ayoola si jẹ agbẹjọro fun awọn olujẹjọ. Awọn ọlọpaa ya bo ile ijọsin kan ti orukọ rẹ n jẹ The Whole Bible Church lagbegbe Valentino nilu Ondo lọjọ Ẹti lẹyin ti arabinrin kan ti orukọ rẹ n jẹ Elizabeth Rueben pariwo sita pe awọn adari ijọ kan ti ọmọ oun nlọ ti gbe e pamọ si ahamọ wọn ko si fẹ ko ṣe idanwo aṣekagba girama WAEC. Arabinrin naa ni ohun ti wọn n sọ fun ọmọ oun ati ọpọlọpọ awọn ọmọ ijọ to wa nile ijọsin naa ni pe Jesu yoo de ni ọdun yii nitori naa ki wọn pa gbogbo ohun ti wọn ba n ṣe ti nitori bi Ọlọrun ṣe fẹẹ niyi. Ni kete ti wọn mẹnuba ẹjọ ọun ni agbẹjoro fawọn olujẹjọ ti rawọ ẹbẹ si onidajọ Magistrate R.O. Yakubu ki o fun ohun laaye lati lọ yẹ iwe ẹsun ti wọn fi kan awọn onibara ohun wo finnifinni, leyi ti yoo gba ohun to ọjọ meji. Ẹwẹ Magistrate Yakubu ni o wipe aaye ọjọ meji ko le yọ nitoripe ọla ni ọjọ ẹti to jẹ ọjọ iṣẹ to kẹyin lọsẹ yi ati pe isinmi lẹnu iṣẹ le wa lọjọ aje ọsẹ to n bọ. O waa sun igbẹjọ si ọla ọjọ ẹti ọjọ kẹjọ oṣu keje ọdun yi lati fun agbẹjọro awọn olujẹjọ laaye lati le fesi si iwe ẹsun ti wọn fi kan awọn onibara rẹ. Alukoro ileeṣẹ ọlọpaa ni ipinlẹ Ondo SP Olufunmilayọ Ọdunlami ṣalaye fun BBC News Yoruba nigba ti iṣẹlẹ naa ṣẹ pe Alufaa ijọ naa, Pasitọ Anifowoṣe ati Igbakeji rẹ, Josiah Peter Asumosa “sọ fun awọn ọmọ ijọ naa pe Jesu yoo pada de ni oṣu kẹrin ọdun 2022, ki o to tun yii pada lati sọ pe o ti di oṣu kẹsan an ọdun 2022, ti o si sọ fun awọn ọdọ inu ijọ naa lati maṣe gbọran si awọn obi wọn lẹnu mọ, ati pe awọn obi wọn ninu oluwa nikan ni ki wọn maa gbọ ọrọ si lẹnu.”"	https://www.bbc.com/yoruba/articles/cn35pem4l09o
religion	Sotitobire: Ilé ẹjọ́ kòtẹ́milọ́rùn dá olùkọ́ èwe ṣọ́ọ̀ṣì Sotitobire, Magaret Oyebola sílẹ̀	Ile ẹjọ kotẹmilọrun to wa nilu Akurẹ ti wọgile idajọ ẹwọn gbere ti ile ẹjọ giga ipinlẹ Ondo gbe le arabinrin Magaret Oyebọla, olori awọn ṣọọsi ọmọde nile ijọsin Sotitobirẹ Praising Chapel nilu Akurẹ. Adajo Oluṣẹgun Oduṣọla ti ile ẹjọ giga ipinlẹ Ondo ran Oyebọla, Wolii Babatunde Alfa atawọn miran lọ si ẹwọn gbere fun ẹsun jiji ọmọdekunrin Gold Kọlawọle gbe ni ijọ naa losu kọkanla ọdun 2019. Ninu idajọ rẹ eyi ti onidajọ, James Gambo Abundaga sọ pe awijare ti ile ẹjọ giga gbe idajọ rẹ le lori ko fidi mulẹ to lati fihan pe wọn ji ọmọ naa gbe ni. Bakan naa lo ni igbẹjọ naa ti ṣe yajoyajo jubii ina alẹ niwọn igba ti iwadii ṣi n lọ lọwọ ti gbogbo rẹ si n fihan pe ẹri ti wọn n gbe kalẹ ko rinlẹ to, bẹẹsi ni ko si idi fun riran wọn lẹwọn laisi ẹri to daju. Agbẹjọro fun olupẹjọ naa, Ọladele Oke dupẹ lọwọ ile ẹjọ naa fun itusilẹ arabinrin Oyebọla, ṣugbọn adari ẹka ipenilẹjọ nijọba ipinlẹ Ondo, Ọgbẹni Leonard Ologun ṣalaye pe ijọba yoo gbe idajọ naa yẹwo lati gbe igbesẹ to ba kan. Oyebọla ni ẹnikeji ti yoo gba itusilẹ lara awọn olukọ ile ijọsin awọn ọmọdemarun un ni ṣọọṣi Sọtitobirẹ ti wọn ran lọ si ẹwọn gbere loṣu kẹwaa ọdun 2020. Ile ẹjọ kotẹmilọrun ti kọkọ tu Motunrayọ Egunjọbi silẹ ninu idajọ rẹ ni ọjọ kini oṣu kejila ọdun 2021. Loni ni idajọ olukọ agba ileejọsin awọn ọmọde ni ṣọọsi Sọtitobirẹ yoo waye. Bi ẹ ko ba ni gbagbe, ni ọdun 2020 ni ile ẹjọ giga kan ni ipinlẹ Ondo da ẹjọ ẹwọn gbere fun Oludasilẹ ijọ naa, Wolii Alfa Babatunde lori ọmọdekunrin, Gold Kọlawọle to sọnu ninu ijọ naa. ArabinrinMagareth Oyebọla ni adari ẹka awn ọmọde ni ileejọsin Sọtitobirẹ Praising Chapel nilu Akurẹ. O wa lara awọn ti wọn da ẹjọ ẹwọn gbere fun pẹlu adari ijọ naa. Oun pẹlu tọ ile ẹjọ kotẹmilọrun lọ lati wọgile idajọ naa eleyi ti idaj yoo waye le lori loni.	https://www.bbc.com/yoruba/afrika-59725136
religion	Kwara Hijab Crisis: Kí ni ọ̀nà àbáyọ sí wàhálà ìgbà gbogbo lórí híjàbú wíwọ̀ láwọn iléẹ̀kọ́ Kwara?	"Ọrọ Hijaabu wiwọ ni awọn ileẹkọ ijọba nipinlẹ Kwara tun ti n da wahala silẹ pada. Lọjọbọ, ija waye laarin awọn obi ati akẹkọọ kan ti wọn se iwọde lọ si ileẹkọ Girama Oyun Baptist Secondary School ni Ijagbo lori pe awọn alasẹ ile ẹkọ naa ko jẹ ki awọn ọmọ wọn to wọ Hijaabu wọ kilaasi. Ọrọ yi lo di wahala ti ikọlu si waye laarin awọn ọdọ musulumi ati Kristẹni to doju ija kọ ara wọn. Ni bayi, ijọba ipinlẹ Kwara ti kede pe ki wọn ti ileẹkọ naa pa titi ti alaafiayoo fi pada sibẹ. Ijọba Kwara to gbẹnu Kọmisana feto ẹkọ Hajia Sa'adatu Modibo Kawu sọrọ sọ pe awọn bẹnu atẹ lu ikọlu to waye ni Ijagbo yi. Kini Komiṣọnna sọ lori iṣẹlẹ yii? Ninu atẹjade kan ti kọmiṣọnna fi sita lỌjọbọ, ijọba sọ pe awọn lawọn ni ile ẹkọ Oyun Baptist Secondary School tori naa nkan to sẹlẹ yi awọn ko faramọ rara. ""Ijọba Kwara fi tọkantọkan  koro oju si idẹyẹsi ẹnikankan paap awọn ọmọde nitori ẹsin.A ko ni faramọ iwa yi ni eyikeyi ileesẹ ijọba eleyi ti o ba jẹ ti ijọba''. Kọmiṣọnna naa  tẹsiwaju pe ''Pẹlu bi ijọba ati awọn ajọ rẹ se n jiroro pẹlu awọn olori ẹsin mejeeji, a ti wa pasẹ bayi pe ki wọn ti ile ẹkọ naa pa tti ti ọrọ yi yoo fi lojutu'' ''A rọ awọn agbofinro lati se iwadii lori ọrọ yi ki wọn si mu ẹnikẹni to ba lọwọ ninu isẹlẹ yi kawọn eeyan baa le kọgbọn lara rẹ.Ijọba n beere fun alaafia nitori wahala kii so eso rere''. Ki lawọn ọlọpaa sọ? Ileesẹ ọlọpaa fi ọrọ sita ninu atẹjade lati ọwọ agbẹnusọ wọn Ajayi Okasanmi pe awọn fẹ fi da araalu Kwara loju pe alaafia ti pada si agbegbe naa. O ni ''ikọ kogberegbe ati awọn ọlọpaa to wa nilẹ ni ijagbo ti da alaafia pada si agbegbe naa ti wọn si duro digbi la ti ri pe wahala kankan ko waye nibẹ'' Agbofinro se alaye pe ọrọ hijaabu lo da wahala silẹ laarin awọn musulumi ati Kristẹni ti o ti n waye ti pẹ nipinlẹ Kwara. ''Eleyi to kan wa ni ọrọ wahala to bẹ silẹ laarin awọn eeyan ijagbọ ati awọn obi musulumi ti wọn n se iwọde.Wọn pada wa doju ija kọ ara wọn pẹlu ohun ija oloro'' Igba akọkọ kọ ni yi ti iru nkan bayi n waye: Ni Naijiria,ọrọ wiwọ hijaabu yi ko sẹsẹ maa waye. Ni ipinlẹ Kwara ni paapa ilu Ilorin, ọrọ yi da wahala silẹ laipẹ eleyi to mu ki ijọba ti awọn ileẹkọ mẹwaa kan ti awọn Kristẹni n se akoso rẹ. Awọn oludari ile ẹkọ Kristẹni yi sọ pe awọn ko le gba ki wọn maa wọ hijaabu wa si ile ẹkọ awọn nitori o tako ilana ẹsin awọn. Nigba naa lọhun, Victor Dada to jẹ olori ijọ itẹbọmi sọ pe awọn kọdi awọn akẹkọọ yi lati wọ ile ẹkọ awọn nitori awọn ko faaye gba iru imura bayi Ni tawọn musulumi, wọn ni ile ẹkọ wọnyi kii se ti awọn Kristẹni bi kii se pe ijọba lo da wọn silẹ. Nigba ti awọn Kristieni sọ pe awọn lo da awọn ileẹkọ naa silẹ pẹlu owo awọn ọmọ ijọ ki ijọba to gba a lọwọ wọn nigba naa. Ọrọ naa di ranto ti ikọlu si waye laarin awọn musulumi ati Kristẹni ni ile ẹkọ Baptist to wa ni Surulere. Ijọba gbe igbesẹ pe ki wọn ti ile ẹkọ naa paa ti wọn si pada wa si lẹyin ti wọn ni ile ẹjọ giga ati kotẹmilọrun ti fun awọn ni akoso ile ẹkọ naa tipẹ. Alaafia pada sugbọn o da bi ẹni pe ikunsinu yi ko ti tan nilẹ. Ninu awọn ile ẹkọ ti ijọba lawọn gba pada lọwọ awọn Kristẹni la ti ri. Cherubim & Seraphim College Sabo Oke ST. Anthony College, Offa Road ECWA School, Oja Iya, Surulere Baptist Secondary School Bishop Smith Secondary School, Agba Dam. CAC Secondary School Asa Dam road. St. Barnabas Secondary School Sabo Oke. St. John School Maraba. St. Williams Secondary School Taiwo Isale, ati  St. James Secondary School Maraba. Ni nkan bi ọsẹ to kọja ni wahala tuntun ti ile ẹkọ Baptist Oyun yi bẹrẹ si ni rugbo ko to wa di pe o di ranto. Ko si sẹyin bi awọn olukọ ti se da awọn akẹkọọ kan pada sile nitori pe wọn lo hijaabu wa si ileẹkọ. Ọrọ yi di nkan tawọn musulumi kan se fidio ti wọn si ya aworan awọn akẹkọọ yi soju opo ayelujra. Nitori ariwo lori ọrọ yi, ileesẹ eto ẹkọ  Kwara kan si ile ẹkọ naa ti wọn si kilọ fawọn olukọ ati alasẹ ileẹkọ naa pe ki wọn maa se doju le akẹkọọ kankan lori wiwọ hijaabu tabi pọn dandan pe ki ọmọ wọ hijaabu tabi fila gẹgẹ bi imura. Lẹyin ikilọ yi lawọn obi akẹkọọ musulumi naa se iwọde lọ si ile ijọba Kwara pe awọn ile ẹkọ naa ko tẹle asẹ ijọba."	https://www.bbc.com/yoruba/agbaye-60256748
religion	Dare Adeboye: Ọjọ́ Ìṣẹ́gun ní olóògbé yóò wọ káà ilẹ̀ ṣùn ní Redemption Camp	"Idile Baba Enoch Adejare Adeboye to sẹsẹ padanu ọkan lara ọmọkunrin rẹ, Pasitọ Dare Adeboye, ti sọrọ sita fun igba akọkọ lẹyin isẹlẹ ibanujẹ naa. Atẹjade kan ti mọlẹbi naa fisita lọjọ Ẹti, eyi ti Pasitọ Leke Adeboye fọwọsi lo dupẹ lọwọ gbogbo eeyan fun ibanikẹdun wọn. Bakan naa lo tun salaye ilana bi iku oloogbe naa yoo se lọ. Leke Adeboye ni ""Pẹlu ẹmi imoore la fi n mọ riri yin bẹ se duro ti ẹbi wa lasiko idanwo yii, amọ a tu ara wa ninu pe ọmọ wa ọwọn pada lọ sile ni lati lọ sinmi lọdọ baba ati ẹlẹda rẹ. Igboya wa lo fidi mulẹ ninu igbe aye ifiraẹnijin ati aimọ tara ẹni nikan ti ọmọ wa gbe ninu Jesu Kristi, Olugbala wa. Adura wa ni pe ki gbogbo wa dijọ pade nile ologo lorukọ Jesu."" Bakan naa ni ẹbi Adeboye tun salaye ilana ti eto isinku oloogbe naa yoo gba waye. Bi eto isisnku Dare Adeboye yoo se lọ ree: Akanse isin yoo waye ninu ijọ Redeem, City of David Youth Church to wa ni Eket nipinlẹ Akwa Ibom nibi ti oloogbe naa ti jẹ ojisẹ Ọlọrun, to si ku si. Akanse isin orin idupẹ ati ọrọ imọyi nipa oloogbe yoo waye ni ijọ Redeem, House of Favour to wa ni Redemption Camp nilu Eko. Isin idagbere yoo waye ni aago mẹwa owurọ ni ibudo awọn ọdọ, Youth Centre, to wa ni Redemption Camp ni Mowe, nipinlẹ Ogun. Lẹyin naa ni wọn yoo sin oloogbe Dare Adeboye si ibẹ."	https://www.bbc.com/yoruba/afrika-57003877
religion	Arafat Day: Wo ohun márùn-ún tí ayájọ́ òní fi lọ́lá jùlọ nínú Islam	"Ọjọ Aje oni, tii se Ọjọ Kọkandinlogun osu Keje ọdun 2021 ni ọjọ Arafa fun ọdun yii. Ọjọ Arafa ni ọjọ kẹsan oṣu Zul-Hijjah, ni onka oṣù ojú ọrun. Ní ayajọ oni ni awọn Alhaji ati Alhaja tuntun máa ń kórajọ pọ sí oke Arafat tó wà ní ìlú Makkah lọdọdún. Láti ìgbà tí ìrun àílà bá ti to, titi di ìgbà tí òòrùn bá wọ, ni wọn yoo maa gun oke Arafa, láti ṣe ọkan lára àwọn koko iṣẹ hajj naa. BBC ṣe ifọrọwerọ pẹlú agba Alfa ẹsìn Islam kan ní Nàìjíríà, Ọmọwe Ibrahim Disina, lóríi àwọn nǹkan tó se pataki to yẹ kí àwọn èèyàn ṣe ni ọjọ Arafa. Ní irú ayajọ ọjọ yìí lasiko hajj ìdágbére láyé Anabi Muhmmad (S.A.W.), ni Ọlọrun parí sísọ àwọn òfin ẹsin Islam kalẹ. Láti ọjọ náà, kò sí ìdájọ kan tó sọkalẹ mọ, eléyìí gan ló fàá tí Sayyidina Umar fi sọ pé: ""Nitori àjùlọ tó wà fún ọjọ yìí, tó bá jẹ àwọn Yahúdí ni, ki sọ ọjọ yìí di ọjọ tí wọn ó máa ṣe ayẹyẹ lọdọdún"", Gẹgẹ bí Ọlọrun ṣe gba ẹmí Anabi Muhammad (S.A.W.) ní ọjọ kọọkanlelọgọrin lẹyìn ìgbà náà. Gbígba àdúrá nígbà tí èèyàn bá wà l'Árafat ni àdúrà tó lọlá jù lágbáyé. Gẹgẹ bí Annabi (S.A.W) se sọ pé ""Àdúrà tó lọlá jù ni àdúrà tí wọn ṣe lọjọ Arafat"" Ní ọjọ Arafat ni Ọlọrun máa n yọ àwọn eeyan kúrò nínú ọmọ iná jùlọ. Eléyìí wá nínú  ẹgbàwá ọrọ Imam Muslim pé: Anabi (S.A.W) sọ pé: ""Kò sí ijọ tí Ọlọrun máa ń yọ àwọn eeyan kúrò nínú ọmọ iná bíi ọjọ Arafa"" Gbígba ààwẹ lọjọ Arafa máa ń pa ẹṣẹ oṣù méjì rẹ, gẹgẹ bí Anabi (S.A.W) ti sọ pé: ""Àwẹ ọjọ rana Arafat máa ń pa àwọn ẹṣẹ ọdún tó kọja àti ti ọdún tó ń bọ."" Muslim ló gba ọrọ yìí wá bákan náà. Ọlọrun máa fi àwọn Alhaji tó lọ sí Arafat yangàn Arafat  ní ọjọ yìí. Imam Ahmad gba ẹgbàwá ọrọ wá pé: Anabi ni: ""Ọlọrun máa ń fi àwọn tó lọ sí Arafa yangàn lójú àwọn tó wà lọrun. "" Ọjọ Arafa bọ si Ọjọ Kẹsan ti awọn musulumi n pe ni Dhul-Hajjah, to jẹ ọjọ keji Hajj. Ọjọ nla ni Ọjọ yii jẹ ninu irinajo awọn musulumi lọ si ilu Mecca, ilẹ mimọ, to si jẹ ọkan ninu awọn ọjọ to se pataki si wọn. Ti oorun ba ti jade ni ọjọ yii, ni awọn musulumi ti wọn lo bi ilẹ mimọ yoo bẹrẹ irinajo lọ si Oke Arafa to wa ni Mecca."	https://www.bbc.com/yoruba/49307006
religion	Pásítọ̀, ẹ pèsè ẹ̀rọ CCTV sílé ìjọsìn yín torí ìkọlù agbébọn - Oriade l‘Ogun	Oba Eselu ti ilu Iselu ni ipinlẹ Ogun ti fi iwe ranṣẹ si  olori ẹgbẹ ọmọ lẹyin  Kristi Naijiria,Rev Supo Ayokunle,lori ikọlu sawọn ọmọ lẹyin Kristi ni ile ijọsin St. Francis Catholic Church  Owo nipinlẹ Ondo. Oba Akintunde Akinyemi  ninu iwe naa da laba pe ki aarẹ ẹgbẹ yi kesi awọn ile ijọsin lati ṣamulo ẹrọ kamẹra CCTV lati le fi mọ awọn to ba n wọle tabi jade ninu ile ijọsin wọn ni gbogbo igba. Gẹgẹ bi oriade yi ti ṣe sọ, fidio lati inu ẹrọ CCTV yi yoo jẹ ranwọ fawọn olori ijọ lati le tete kesi awọn agbofinro ti wọn ba nilo iranwọ wọn. Oba y ni CAN tun gbọdọ pa laṣẹ lasẹ fawọn ile ijọsin lati ra awọn irinṣẹ aabo ki wọn si lo irufẹ irinṣẹ naa lati fofin si ipakupa awọn ọmọ ijọ ni ile ijọsin wọn. Kabiyesi to ba kan jẹ lori iṣẹlẹ ikọlu si ile ijọsin naa sọ pe iṣẹlẹ naa buru ''ti gbogbo eeyan si gbọdọ dide ni itako ikọlu si awọn ile ijọsin lati ọwọ awọn agbebọn ti wọn ko mọ'' Eselu tẹnumọ pe ki CAN ma sinmi lati bẹnu atẹ lu pipa ẹnikankan, yala musulumi tabi Kristẹni ni paapa labẹ awawi pe wọn sọrọ odi si ẹsin. O ni iru iwa yi jẹ́ iwa ẹranko ti wọn ko si gbọdọ ba lọwọ awọn eeyan lawujọ ode oni. O tun parọwa si gbogbo ọmọ Naijiria lati ''mu opin ba iwa ẹhanna yi lorileede Naijiria'' ''Ọlọla julọ, o da lootọ pe ki a gbadura,iwe mimọ sọbẹ ṣugbọn a ko tun gbọdọ sun asunpiye gẹgẹ bi iwe mimọ ṣe sọ fun wa''	https://www.bbc.com/yoruba/articles/c6pl23g1993o
religion	Catholic protest: Ìjọ Aguda ṣèwọ́de l'Abuja, ó ní àwáwí ìjọba ṣú òun lórí ààbò tó mẹ́hẹ	"Yoruba ni agba ti ko ba kẹhun sọrọ, afaimọ ko ma kẹtan sare, idi ree ti awọn ọmọ ijọ Aguda fi tu jade kẹti-kẹti nilu Abuja lọjọ Aiku, lati ṣe iwọde tako awọn iṣẹlẹ iṣekupani to n waye ni Naijiria. Ẹgbẹ awọn biṣọpu ijọ naa to se agbatẹru iwọde ọhun sọ pe, ijọba ko ṣe to lati daabo bo ẹmi awọn araalu, ti awawi rẹ pe, oun ti sẹ eegun ẹyin ikọ asẹrubalu Boko Haram, si ti su awọn. Aṣọ dudu ni awọn to wọde naa wọ, eyi to tumọ si pe asiko ọfọ tabi ibanujẹ ni akoko naa jẹ fun wọn. Awọn alaṣẹ ijọ naa sọ pe, iwọde naa waye lati gbadura ati lati bẹbẹ fun alaafia ati aabo ni orilẹ-ede Naijiria. ""Iwa ika gbaa ni ka pa eniyan, bẹẹ si ni kikuna lati daabo bo ẹmi alaisẹ lọwọ iku aitọjọ gan, iwa ika ni. Ọpọ isinku apapọ lo n waye ni Naijiria, ijinigbe awọn arinrinajo ati ọmọ wẹwẹ to fi mọ ikọlu awọn eeyan ninu ile wọn, sọọsi, mọsalasi ati ileẹkọ oniwaasu."" Bẹẹ ba gbagbe, o ti to bi igba melo kan ti awọn ajinigbe ti ji awọn alufaa ijọ Aguda gbe, ti ijọ naa si sọ pe, awọn kan gba ominira lẹyin ti ijọ san owo. Ṣugbọn, awọn ajinigbe pa awọn kan. Oṣu Keji ni awọn ajinigbe tun pa ọkan lara awọn akẹkọọ Alufaa ijọ naa nipinlẹ Kaduna, Michael Nnadi, lẹyin ti wọn ti ji gbe fun igba diẹ. Ẹni ọdun mejidinlogun ni. Laipẹ yii naa ni ijọ irapada Kristi, Redeemed Christian Church of God, naa ṣe iwọde lati tako ipaniyan ni orilẹ-ede Naijiria."	https://www.bbc.com/yoruba/awon-iroyin-miran-51702059
religion	"Ṣé pé àwọn ""Revrend Sisitá náà ń wo ""Blue"" fíìmù lórí ayélujára? – Pope Francis dá sọ̀rọ̀"	Poopu ijọ Aguda, Pope Francis ti kilo fun awọn alufaa ijọ naa, lọkunrin ati lobinrin lati sọra fun wiwo awọn fiimu ibalopọ lori ayelujara nitori irufẹ iwa bẹẹ yoo pa ina ẹmi ninu wọn. Poopu lo sọ ọrọ naa lasiko ifọrọwerọ kan lori bo ṣe yẹ ki awọn eeyan maa lo ikanni ibaradọrẹ lori ayelujara niluu Vatican. O ni wiwo fiimu ibalopọ ko dara rara, ọpọ eeyan lo si n wo irufẹ awọn fiimu bẹẹ laye ode oni.  Gẹgẹ bii ohun ti poopu Pope Francis sọ, “O lewu fun ọpọ eeyan… to fi mọ awọn alufa ọkunrin ati obinrin.” O sọ fun fun awọn alufa na pe “Ẹmi Eṣu maa n gba ibẹ wọ inu aye eeyan.” Nipa bo ṣe ki awọn eeyan maa lo oju opo ayelujara lọna ti yoo so eso rere, Pope Francis ni ki wọn maa lo ni iwọntuwọnsi, ki wọn si maṣe fi akoko ṣofo lori rẹ. O ṣalaye pe “Ọkan mimọ, to n fun Jesu laaye lojojumọ ko le maa wo fiimu ibalopọ ko si wa bakan naa.” Lẹyin naa lo gba awọn eeyan naa niyanju lati fa awọn fidio ibalopọ yọ kuro lori foonu wọn, ki wọn ma ba ko sinu idanwo.” Yatọ si ijọ Aguda, pupọ ni awọn ijọ kaakiri agbaye lo koro oju si wiwo gbogbo ohun to jọmọ fiimu ibalopọ.	https://www.bbc.com/yoruba/articles/c2j0eyx8pr1o
religion	Àwọn akẹ́kọ̀ọ́ tó jẹ́ Musulumi láṣẹ láti máa wọ Hijab nílé ẹ́kọ́ ní ìpínlẹ̀ Eko - Ilé ẹjọ́ tó ga jùlọ	Ile ẹjọ to ga julọ ni Naijiria ti sọ pe awọn akẹkọọ to jẹ Musulumi le maa wọ ijaabu lawọn ile ẹkọ to wa nipinlẹ Eko lai si idẹyẹ si kankan. Inu yara ile naa to wa niluu Abuja ni idajọ ọhun ti waye lọjọ Ẹti. Ṣaaju ni ile ẹjọ kotẹmilọrun kan ti kọkọ dajọ pe awọn akẹkọbinrin to jẹ Musulumi le maa wọ ijaabu naa lawọn ile ẹkọ nipinlẹ Eko lọjọ kọkanlelogun, oṣu Keje, ọdun 2016, amọ idajọ naa ko tẹ ijọba ipinlẹ Eko lọrun. Eyii lo mu ijọba Eko gba ile ẹjọ to ga julọ ni Naijiria lọ ninu oṣu Keji, ọdun 2017, lati tako idajọ ti ile ẹjọ kọtẹmilọrun naa da. Iwe ẹjọ naa to ni nọmba CA/L/135/15lo n waye laarin ijọba ipinblẹ Eko ati arabinrin kan, Aisat Abdulkareem, arabinrin Moriam Oyeniyi ati ẹgbẹ awọn akẹkọọ tojẹ Musulumi ni Naijiria. Igbẹjọ laarin awọn obinrin yii ati ijọba Eko waye lẹyin ti adajọ Mudupe Onyeabo ti ile ẹjọ giga kan ni Ikeja, nipinlẹ Ekọ ti kọkọ fofin de lilo ijaabu lawọn ile ẹkọ alakọbẹrẹ ati ile ẹkọ girama kaakiri ipinlẹ naa. Ẹgbẹ awọn Musulumi ọhun sọ pe ofin ti ile ẹjọ naa fi de ijaabu lilo n ṣafihan idẹyẹsi awọn akẹkọọbinrin to jẹ Musulumi l’Eko, ko si tẹ awọn lọrun. Ẹwẹ, nigba ti ile ẹjọ to ga julọ naa yo gbe idajọ rẹ kalẹ, o ni ọrọ ẹsin ni ijaabu jẹ fun awọn Musulumi, o si jẹ ọna kan gboogi ti wọn fi n sin Ọlọrun. O ni ijaabu lilo fun awọn Musulumi ko ni da iyapa silẹ laarin awọn akẹkọọ Musuli naa atawọn akẹgbẹ wọn, bakan naa ni ko tumọ si pe awọn Musulumi n dẹyẹ si awọn akẹkọọ to ku ti kii ṣe Musulumi. Lara awọn adajọ to wa ninu igbimọ to gbe idajọ ile ẹjọ giga julọ naa kalẹ ni; Olukayode Ariwoola, Kudirat Kekere-Ekun, John Inyang Okoro, Uwani Aji, Mohammed Garba, Tijjani Abubakar, ati adajọ Emmanuel Agim. Nigab ti wọn sọrọ lori idajọ naa, Aarẹ ẹgbẹ awọn akẹkọọ to jẹ Musulumi ni Naijiria, MSSN, Miftahudeen Thanni, sọ pe idajọ naa n tumọ si pe awọn Musulumi lawọn ile ẹkọ l’Eko le maa wọ ijaabu bayii lai si idẹyẹsi kankan lati ọdọ awọn akẹgbẹ wọn. O ni idajọ ọhun yoo mu ki igabgbọ awọn eeyan gbilẹ si ninu ẹka eto idajọ Naijiria. Lẹyin naa lo kilọ fun awọn olukọ atawọn araalu mii lati dẹkun idẹyẹsi awọn Musulumi nitori bi wọn ṣe yan lati maa mura ni ilana ẹsin wọn.	https://www.bbc.com/yoruba/articles/c51v719507jo
religion	Kwara Hijab crisis: ìgbìmọ̀ olùwádìí bẹ̀rẹ̀ iṣẹ́ lórí ohun tó ṣokùnfà wàhálà hìjáàbù	"Ìgbìmọ̀ olùwádìí tí ìjọba ìpínlẹ̀ Kwara ṣe àgbékalẹ̀ láti ṣèwádìí ohun tó ṣokùnfà làásìgbò tó bẹ́ sílẹ̀ ní ilé ẹ̀kọ́ girama Oyun Baptist High School, Ijagbo, ti bẹ̀rẹ̀ ìjókòó ní ìlú Ilorin, olú ìpínlẹ̀ Kwara. Níbi ìjókòó wọn àkọ́kọ́, alága ìgbìmọ̀ náà, Dókìtà Shehu Omoniyi ṣàlàyé pé ìgbìmọ̀ náà kìí ṣe láti dúnkokò mọ́ ẹnikẹ́ni bíkòṣe láti fìdí ohun tí ó wáyé níbi ìṣẹ̀lẹ̀ náà múlẹ̀ gan. Omoniyi tẹmpẹlẹ mọ pé kókó ohun tí àwọn yóò ṣiṣẹ́ lé lórí ni láti mọ kí ló ṣẹlẹ̀, báwo ni ọ̀rọ̀ lílo ìjáàbùṣe di yánpọnyánrin àti láti ṣe àgbékalẹ̀ ìmọ̀ràn tó yẹ fún ìjọba kí irúfẹ́ ìsẹ̀lẹ̀ bẹ́ẹ̀ má bá a lè wáyé lọ́jọ́ iwájú. Bákan náà ló rọ àwọn ènìyàn láti fọwọ́sowọ́pọ̀ pẹ̀lú wọn nígbà tí wọ́n bá pè wọ́n fún ìfọ̀rọ̀wérọ̀, kí wọ́n sì sọ òótọ́ lójúnà àti lè gbé ìmọ̀ràn tó da kalẹ̀ fún ìjọba. Ó fi kun pé ìbẹ̀rù Ọlọ́run ni àwọn yóò fi ṣe iṣẹ́ tí tọ̀tún tòsì yóò sì dunnú sí èsì àbájáde ìwádìí àwọn. Bẹ́ẹ̀ náà ló pé fún fífi àyè gba ara ẹni pàápàá tó bá ti jẹ mọ́ ọ̀rọ̀ ẹ̀sìn, kí ìbágbápọ̀ àláfíà le wà ní àárín ìlú. Olùkọ́ àgbà ilé ẹ̀kọ́ náà ṣàlàyé bí ìṣẹ̀lẹ̀ náà ṣe wáyé Nígbà tó ń ṣàlàyé ohun tó ṣẹlẹ̀ ní ilé ẹ̀kọ́ Oyun Baptist High School, Ijagbo ní ọjọ́rú ọjọ́ kọkàndínlógún, oṣù kìnní, àti ọjọ́bọ̀ ọjọ́ kẹta, oṣù kejì ọdún 2022, olùkọ́ àgbà ilé ẹ̀kọ́ náà, Francis Lambe ṣàlàyé bií iṣú ṣe kú àti bí ọ̀bẹ ṣe bẹ́ lórí ìṣẹ̀lẹ̀ náà. Lambe ní ọ̀rọ̀ náà bá ẹ̀yìn yọ nígbà tí àwọn Kìrìsìtẹ́nì ìlú Ijagbo fárígá wí pé àwọn kò ní gbà kí àwọn akẹ́kọ̀ọ́ mùsùlùmí lo hìjáàbù ní ilé ẹ̀kọ́ náà mọ́. Ó fi ìdí rẹ̀ múlẹ̀ pé ilé ẹ̀kọ́ ìjọba ní ilé ẹ̀kọ́ náà àti pé ipa tí ìjọ Onítẹ̀bọmi ń kó ni láti fún ìjọba lámọ̀ràn lórí ẹni tí yóò bá jẹ olùkọ́ àgbà ilé ẹ̀kọ́ náà. Bákan náà ló ní gbogbo ìpàdé àti ìjíròrò tí àwọn ṣe pẹ̀lú àwọn alẹ́nulọ́rọ̀ ni kò so eso rere. Lambe wa rọ ìjọba láti pé àwọn ẹgbẹ́ ọmọlẹ́yìn Kìrìsìtẹ́nì, CAN àti àwọn olórí ẹlẹ́sìn mùsùlùmí fún ìjíròrò láti lè jẹ́ kí wọ́n mọ gbogbo òfin ìlànà ìjọba lórí ètò ẹ̀kọ́. Ó ní ó jẹ́ ẹ̀dùn ọkàn fún àwọn pé ilé ẹ̀kọ́ àwọn wà ní títì pa pẹ̀lú ìdánwò WAEC ṣe ń súnmọ́ etílé. Àwọn wo ló wà nínú ìgbìmọ̀? Yàtọ̀ sí Dókítà Shehu Omoniyi tó jẹ́ alága, Akọ̀wé àpapọ̀ fún ẹgbẹ́ ọmọ bíbí ìlú Ijagbo, Emmanuel Adebayo Fatola náà jẹ́ amúgbálẹ́gbẹ̀ẹ́ alága. Àwọn ọmọ ìgbìmọ̀ ni Pásítọ̀ Modupe Oreyemi Agboola, Ọ̀mọ̀wé Saudat Baki, Alhaji Ibrahim Zubair Danmaigoro, Ẹni ọ̀wọ̀ Timothy Akangbe, tí Onídàjọ́ Ishola Olofere sì jẹ́ akọ̀wé. Kí ló ti ṣẹlẹ̀ sẹ́yìn? Ọrọ Hijaabu wiwọ ni awọn ileẹkọ ijọba nipinlẹ Kwara tun ti n da wahala silẹ pada. Lọjọbọ, ija waye laarin awọn obi ati akẹkọọ kan ti wọn se iwọde lọ si ileẹkọ Girama Oyun Baptist Secondary School ni Ijagbo lori pe awọn alasẹ ile ẹkọ naa ko jẹ ki awọn ọmọ wọn to wọ Hijaabu wọ kilaasi. Ọrọ yi lo di wahala ti ikọlu si waye laarin awọn ọdọ musulumi ati Kristẹni to doju ija kọ ara wọn. Ni bayi, ijọba ipinlẹ Kwara ti kede pe ki wọn ti ileẹkọ naa pa titi ti alaafiayoo fi pada sibẹ. Ijọba Kwara to gbẹnu Kọmisana feto ẹkọ Hajia Sa'adatu Modibo Kawu sọrọ sọ pe awọn bẹnu atẹ lu ikọlu to waye ni Ijagbo yi. Kini Komiṣọnna sọ lori iṣẹlẹ yii? Ninu atẹjade kan ti kọmiṣọnna fi sita lỌjọbọ, ijọba sọ pe awọn lawọn ni ile ẹkọ Oyun Baptist Secondary School tori naa nkan to sẹlẹ yi awọn ko faramọ rara. ""Ijọba Kwara fi tọkantọkan  koro oju si idẹyẹsi ẹnikankan paap awọn ọmọde nitori ẹsin.A ko ni faramọ iwa yi ni eyikeyi ileesẹ ijọba eleyi ti o ba jẹ ti ijọba''. Kọmiṣọnna naa  tẹsiwaju pe ''Pẹlu bi ijọba ati awọn ajọ rẹ se n jiroro pẹlu awọn olori ẹsin mejeeji, a ti wa pasẹ bayi pe ki wọn ti ile ẹkọ naa pa tti ti ọrọ yi yoo fi lojutu'' ''A rọ awọn agbofinro lati se iwadii lori ọrọ yi ki wọn si mu ẹnikẹni to ba lọwọ ninu isẹlẹ yi kawọn eeyan baa le kọgbọn lara rẹ.Ijọba n beere fun alaafia nitori wahala kii so eso rere''. Ki lawọn ọlọpaa sọ? Ileesẹ ọlọpaa fi ọrọ sita ninu atẹjade lati ọwọ agbẹnusọ wọn Ajayi Okasanmi pe awọn fẹ fi da araalu Kwara loju pe alaafia ti pada si agbegbe naa. O ni ''ikọ kogberegbe ati awọn ọlọpaa to wa nilẹ ni ijagbo ti da alaafia pada si agbegbe naa ti wọn si duro digbi la ti ri pe wahala kankan ko waye nibẹ'' Agbofinro se alaye pe ọrọ hijaabu lo da wahala silẹ laarin awọn musulumi ati Kristẹni ti o ti n waye ti pẹ nipinlẹ Kwara. ''Eleyi to kan wa ni ọrọ wahala to bẹ silẹ laarin awọn eeyan ijagbọ ati awọn obi musulumi ti wọn n se iwọde.Wọn pada wa doju ija kọ ara wọn pẹlu ohun ija oloro'' Kí ló ti ṣẹlẹ̀ sẹ́yìn?"	https://www.bbc.com/yoruba/afrika-60754507
religion	MURIC pè fún ìwọ́de lẹ́yìn Jumat láti tako ìgbésẹ̀ ISI lórí Hijab wíwọ̀	Ọrọ lori gbigba ibori Hijab lori awọn akẹkọ ileewe girama ISI ni fasiti Ibadan ti fa ọpọ awuyewuye sẹyin. Amọṣa, titi di bi a ṣe n sọrọ yii, ọrọ naa ko tii jẹ rodo lọ momi. Ni bayii, ẹgbẹ kan to n ja fun ẹtọ awọn musulumi, MURIC ti pe fun iwọde lati fi ẹhonu han lori ọrọ naa. Ninu ifọrọwerọ rẹ pẹlu BBC Yoruba, olori ẹgbẹ MURIC, Ọjọgbọn Ishaq Akintọla ṣalaye pe, gbogbo ọna to tọ lawọn ti gba lati yanju ọrọ naa ni tubinubi, ṣugbọn kaka ki ewe agbọn rẹ dẹ, pipele lo n pele sii. Ọjọgbọn Ishaq Akintọla ni ẹgbẹ MURIC ti ke sawọn musulumi kaakiri ẹkun iwọ oorun gusu orilẹede Naijiria, lati gunle iwọde alaafia lẹyin isin Jumat ni ọjọ ẹti pẹlu aṣọ funfun lati fi ẹhonu han lori iṣẹlẹ naa. O ni ko si awijare fun igbesẹ ti awọn alaṣẹ ileewe girama ISI ni fasiti ilu Ibadan n gbe, labẹ ofin nipa fifofin de elo ibori Hijab ni ileewe naa. Oloyede ni kaakiri agbaye ni awọn ọmọbinrin ẹlẹsin musulumi ti n lo ibori Hijab sinu imura wọn, ati pe, ọgbọn ati fi ẹtọ ẹkọ dun awọn ọmọbinrin to jẹ ẹlẹsin musulumi ni ileewe naa. Ni ọdun 2018 ni wahala lori wiwọ ibori Hijab bẹrẹ ni ileewe girama ISI ni fasiti ilu Ibadan, eleyi ti o tilẹ ti de ile ẹjọ pada.	https://www.bbc.com/yoruba/afrika-48967303
religion	Pastor Adeboye: Ariwo lórí ayélujára nítorí ọ̀rọ̀ ìkíni kú ọjọ́ọ́bí tí Pásítọ̀ Adeboye kọ sí ìyàwó rẹ̀, Folu	"Pasitọ ijọ Redeem tun ti m'oke patapata lara awọn ti wọn n ka atẹjade wọn ju lori ayelujara. Ọpọlọpọ igba ni orukọ alufa yii ti sun soke lori ayelujara to si tun jẹ ọkan lara awọn gbajugbaja ojiṣẹ Ọlọrun lagbaye amọ ọrọ tirẹ a maa fa ọpọlọpọ ọrọ jade lori ayelujara paapaa lẹnu awọn ọmọ Naijiria. Ọna ti Baba Adeboye gba ṣe ayẹsi ọjọ ibi iyawo rẹ, Folu Adeboye lọtẹ yii to pe ọdun mejilelaadọrin ma nii- ni awọn ọdọ Naijiria ba tu sita loju opo Twitter Adeboye lati da si ọrọ naa yala ni ti ṣiṣi fila fun ohun ti Pasitọ yii ẹni ọdun mẹtalelọgọrin funrararẹ sọ nipa iyawo rẹ, Folu Adeboye tabi tita ko o. Ninu aduru ọrọ to fi sita, eyi ti awọn eniyan han ni bi o ti ni "" Oni lọjọ ibi iyawo mi mo si fẹ́ ki awọn obinrin kọ awọn ẹkọ kan latara rẹ paapaa ọpọlọpọ awọn ọdọ. ""Bi iṣẹ ṣe pọ fun un to, iyawo mi lo ṣi n da ina ounjẹ to si n bu ounjẹ ti mo n jẹ, koda o ṣi maa n ge eekana fun mi. Ọpọlọpọ obinrin ode oni lo n fi gbogbo iṣẹ lẹ fun ọmọ ọdọ..."" Baba Adeboye ni koda lasiko kan, iyawo oun ti gẹ irun fun oun nitori ilu ti iṣẹ iranṣẹ gbe wọn lọ lasiko naa. Fun ọpọlọpọ, ṣe ni awọn ọrọ naa wu awọn eeyan lori bi ifẹ to jinlẹ to eyi ṣi ṣe wa laarin awọn lọkọ laya iranṣẹ Ọlọrun yii pẹlu bi wọn ṣe dagba to - afi bii ifẹ ti kii ti tabi d'ogbo. @benmichael4ever fi fidi sita ninu eyi to ti gboriyin fun Pasitọ Adeboye to si wọ eebu le awọn obinrin to n bu u lori pe wọn ko lọpọlọ. Wọn ni ọpọlọpọ awọn to n tẹle wọn lori Facebook ati Twitter ṣugbọn wọn ko reeyan kankan tẹle wọn lọ sile baba wọn pe o fẹ fẹ wọn gẹgẹ bi ọkọ tabi aya. Ni ti awọn ti ko gba ti ọ̀rọ̀ ti Pasitọ Adeboye fi sita yii, ṣe ni wọn n bu ẹnu atẹ lu u. Ṣe ko si b'ọmọ ṣe dara to ti ko ni ni ọta. @solomon__c bu ẹnu atẹ lu u pe gbogbo ọrọ naa loju toun da bi ẹni to n keree gbogbo ipo ati iyi nla ti wọn ti gba ni. Koda ọpọlọpọ fidio lawọn ọmọ Naijiria fi ranṣẹ si Mama Adeboye gẹgẹ bi ikini ku ọjọ ibi to fi mọ awọn oṣere adẹrinpoṣonu gan atawọn ọmọ ijọ irapada naa. Haa, aṣe Baba Adeboye ko lee da ounjẹ jẹ, ko si lee da eekanna ara rẹ ge laisi iyawo rẹ lariwo ti awọn eeyan kan n pa bayii lori ayelujara ni kete ti iranṣẹ Ọlọrun Adejare Enoch Adeboye ki aya rẹ ku ọjọ ibi rẹ to waye ni ọjọ kẹtala oṣu keje. Ẹni ọdun mejilelaadọrin ni iyaafin pasitọ Folu Adeboye da lọdun yii ọrọ ikini ti baba Adeboye si fi ranṣẹ sii lori ayelujara ti n fa wahala. Ni kete to gbe ọrọ rẹ yii jade ni awsn ọmọ Naijiria kan ti fọn sori ayelujara lati fi ero wọn han lori ọrọ naa. Ọkan lara awọn ọmọ orilẹede Naijiria kan loju opo Twitter @Mochevious kọọ soju opo naa pe, baba Adeboye i ba ti sọ pe "" Ku ọjọ ibi ẹran ninu ẹran ara mi"" ko si fi mọọ bẹẹ. Ni bayii a ti mọ pe ko lee ṣe awọn nnkan pẹ-pẹ-pẹ bii ko dana fun ara rẹ ati ko ge eekanna rẹ.TMI."" Bakan naa, @Benxta_ naa sọ pe ""Mi o lee gbagbọ pe Adeboye yoo joko o si wa ọna lati lo anfani ọjọ ibi iyawo rẹ fi sọrọ lori ara rẹ ati agbara to ni lori rẹ. Dipo ko kuku ti laa mọlẹ pe 'ku ọjọ ibi ifẹ mi' Amọṣa bi awọn wọnyii ṣe n sọ tiwọn lawọn kan naa n gbe sẹyin baba Adeboye pe otitọ ọrọ lo sọ. @TifeOfficial nitirẹ kọọ pe ""tẹlẹ, o yẹ kawọn obinrin maa tẹriba fun awọn ọkọ wọn. Pasitọ Adeboye kan n sọ ododo ọrọ ni lati fi imoore han fun iyawo rẹ fun itẹriba to ni, nitori naa iwa oponu patapata gbaa ni lati maa fi ẹnu tẹmbẹlu rẹ, nitoripe ootọ ọrọ lo sọ."" @OgbeniDipo kọọ soju opo tirẹ pe: ""Njẹ o lee pe baba to bi ọ lọmọ ni oponu nitori pe o ko fara mọ ohun to sọ? Ki lo de ti ti Pasitọ Adeboye fi yatọ?"" Pasitọ ijọ Redeem tun ti m'oke patapata lara awọn ti wọn n ka atẹjade wọn ju lori ayelujara. Ọpọlọpọ igba ni orukọ alufa yii ti sun soke lori ayelujara to si tun jẹ ọkan lara awọn gbajugba ojiṣẹ Ọlọrun lagbaye amọ ọrọ tirẹ a maa fa ọpọlọpọ ọrọ jade lori ayelujara paapaa lẹnu awọn ọmọ Naijiria. Ọna ti Baba Adeboye gba ṣe ayẹsi ọjọ ibi iyawo rẹ, Folu Adeboye lọtẹ yii to pe ọdun mejilelaadọrin ma nii- ni awọn ọdọ Naijiria ba tu sita loju opo Twitter Adeboye lati da si ọrọ naa yala ni ti ṣiṣi fila fun ohun ti Pasitọ yii ẹni ọdun mẹtalelọgọrin funrararẹ sọ nipa iyawo rẹ, Folu Adeboye. Ninu aduru ọrọ to fi sita, eyi ti awọn eniyan han ni bi o ti ni "" Oni lọjọ ibi iyawo mi mo si fẹ́ ki awọn obinrin kọ awọn ẹkọ kan latara rẹ paapaa ọpọlọpọ awọn ọdọ. ""Bi iṣẹ ṣe pọ fun un to, iyawo mi lo ṣi n da ina ounjẹ to si n bu ounjẹ ti mo n jẹ, koda o ṣi maa n ge eekana fun mi. Ọpọlọpọ obinrin ode oni lo n fi gbogbo iṣẹ lẹ fun mọ ọdọ..."" Baba Adeboye ni koda lasiko ohun, iyawo oun ti gẹ irun fun oun nitori ilu ti iṣẹ iranṣẹ gbe wọn lọ lasiko naa. Fun ọpọlọpọ, ṣe ni awọn ọrọ naa wu awọn eeyan lori bi ifẹ to jinlẹ to eyi ṣi ṣe wa laarin awọn lọkọ laya iranṣẹ Ọlọrun yii pẹlu bi wọn ṣe dagba to - afi bii ifẹ ti kii ti tabi d'ogbo. @benmichael4ever fi fidi sita ninu eyi to ti gboriyin fun Pasitọ Adeboye to si wọ eebu le awọn obinrin to n bu u lori pe wọn ko lọpọlọ. Wọn ni ọpọlọpọ awọn to n tẹle wọn lori Facebook ati Twitter ṣugbọn wn ko reeyan kankan tẹle wn lọ sile baba wọn. Ni ti awọn ti ko gba ti ọ̀rọ̀ ti Pasitọ Adeboye fi sita yii, ṣe ni wọn n bu ẹnu atẹ lu u. Ṣe ko si b'ọmọ ṣe dara to ti ko ni ni ọta. @solomon__c bu ẹnu atẹ lu u pe gbogbo ọrọ naa loju toun da bi ẹni to n keree gbogbo ipo ati iyi nla ti wọn ti gba ni. Koda ọpọlọpọ fidio lawọn ọmọ Naijiria fi ranṣẹ si Mama Adeboye gẹgẹ bi ikini ku ọjọ ibi to fi mọ awọn oṣere adẹrinpoṣonu gan atawọn ọmọ ijọ irapada gan."	https://www.bbc.com/yoruba/53400033
religion	RCCG Congress 2020: Pásítọ̀ ní owó Naira yóò sì tún gbé pẹ́ẹ́lí lẹ́ẹ̀kàn síi	"Alabojuto gbogbogbo fun ijọ Redeemed Christian Church of God, RCCG, Pasitọ Enoch Adeboye ti sọ pe owo Naira yoo si tun pada niyi lawujọ awọn owo orilẹ-ede to gbe pẹẹli julọ lagbaye. Adeboye lo sọ ọrọ naa laarọ ọjọ Abamẹta nibi ipade adura Holy Ghost Congress to maa n waye lọdọdun ni Olu ijọ naa to wa lọna marosẹ Eko si Ibadan. Ẹni ọdun mejidinlaadọrin ọhun gbadura pe ki Ọlọrun da si eto iṣuna Naijiria, ko si tun yi ọkan awọn alaṣẹ to n mọọmọ ṣe awọn eto to n pa owo Naira lara pada. Adeboye sọ itan kan fun awọn eeyan to wa nibi ipade adura naa pe, ni ọpọ ọdun ṣeyin, oun nilo ẹgbẹrun marun un naira pere lẹyin ti oun pe ọpọ ero sibi ipade adura pẹlu ileri pe oun yoo gbọ bukata jijẹ ati mimu wọn. Bo tilẹ jẹ pe ko ni owo naa lọwọ, o ni Ọlọrun pese owo ọhun lọna iyanu. Pasitọ naa ni ""owo Naira niye lori lọdun naa lọhun, yoo si tun niye lori lẹẹkan sii."" ""Gbogbo awọn to n mọọmọ rẹ owo naira silẹ, Ọlọrun yoo da si ọrọ wọn ki ilẹ ọla to mọ."" Ọpọ ọmọ Naijiria to ti n lọgun pe owo naira ko niyi mọ lati nkan bi ọdun diẹ sẹyin, paapaa lẹyin ti owo dollar kan parada di ẹẹdẹgbẹta naira. Awọn to maa n ṣẹ owo ilẹ okere, Bureau De Change, sọ pe idi ti owo naira ṣe n lọ soke silẹ ko ṣẹyin awọn eeyan kan. Ẹwẹ, banki apapọ Naijiria, CBN, ni owo dollar kan ko to irinwo naira, gẹgẹ bi iṣiro to wa loju opo wọn lori ayelujara. Gomina ipinlẹ Edo, Godwin Obaseki ti ṣalaye pe, oludari ijọ Redeemed Christian Church of God, Enoch Adeboye gbadura foun, o si tun sọ asọtẹlẹ pe oun yoo wọle ibo gomina ipinlẹ Edo fun saa keji. Gomina Obaseki sọrọ yii lasiko to n jẹri nibi akanṣe eto ọlọdọọdun ijọ Redeem, RCCG Holy Ghost Congress ti ọdun 2020 yii lọjọ Ẹti. Obaseki ni ''nigba ti ogun gbona giri giri, emi ati iyawo mi ṣabẹwo si Daddy G.O. ni ipagọ ijọ Redeem to wa lopopona ilu Eko si Ibadan. ''Lẹyin ti mo ṣalaye ipenija mi lagbo oṣelu tan, pasitọ Adeboye sọ pe ''ọmọ mi, ma foya, iwọ ni yoo bori, wa si wọle ibo gomina lẹẹkeji,'' Obaseki lo sọ bẹẹ. Gomina ni oun pada lọ ri alufaa Adeboye nigba ti idibo gomina ọhun ku diẹ, o si tun sọ foun pe gbogbo rẹ maa dara lẹyin ''to gbadura fun mi tan.'' Ẹgbẹ oṣelu APC lo gbe Obaseki wọle fun saa kinni gẹgẹ bi gomina ipinlẹ Edo. Ṣugbọn ẹgbẹ APC ko fun un lanfaani lati jẹ oludije ẹgbẹ ọhun ninu idibo ọdun 2020, lẹyin rogbodiyan to ṣẹlẹ pẹlu alaga gbogbo-gboo ẹgbẹ oṣelu naa tẹlẹ, Adam Oshiomole. Pasitọ Osagie Eze-Iyamu ni APC fun lanfaani lati dije fun ipo gomina, labẹ asia ẹgbẹ oṣelu naa dipo Obaseki. Eyi lo mu ki Obaseki lọ sinu ẹgbẹ oṣelu PDP, nibi to wọle ibo gomina ipinlẹ lẹẹkeji."	https://www.bbc.com/yoruba/afrika-55285323
religion	TB Joshua: Wo nǹkan tó ṣẹlẹ̀ nígbà tí òkú wòlíì yọ sí òṣèrébìnrin, Jaiye Kuti	"Gbajugbaja oṣerebinrin, Jaiye Kuti sọ iriri rẹ nipa bi òkú Woli Temitope Joshua ṣe yọ si. Oṣerebinrin, Jaiye Kuti ni oku oloogbe, Woli Temitope Balogun Joshua, to jẹ oludasilẹ ile ijọsin Synagogue Church of All Nations, yọ si oun lẹyin iku rẹ. Ninu ọrọ to kọ si ori ayelujara Instagram rẹ, Kuti sọ pe iyalẹnu lo jẹ fun oun pe TB Joshua yọ si oun, bo tilẹ jẹ pe oun ko ri loju koroju ri nigba to wa laye. Ọjọ karun-un, oṣu Kẹfa ni Woli naa jade laye lẹni ọdun mẹtadinlọgọta. Oṣerebinrin naa sọ pe nise ni ori oun dide jan-in lasiko ti oku TB Joshua yọ si oun, ti oun si ri to rọra kọja lọ jẹjẹ. ""Mi o ri ri lojukoroju, sugbọn oku rẹ yọ si mi nigba to ku. Emi nikan ni mo wa ninu yara mi ni ilu Offa, ti mo deede ri to kọja. Ori mi dide. Nkankan to dara wa nipa ẹ̀mí naa."" ""Alaini ni Kristi, sugbọn o bọ́ awọn eniyan, o si n tọju gbogbo eeyan. Bẹẹ ni ìwọTB Joshua naa ṣe fun ọpọlọpọ. Eeyan meji ni mo mọ to fi aye wọn fun Jesu ni tootọ nipasẹ rẹ̀."" Jaiye Kuti ni oun gbadura pe ki Ọlọrun tẹ Woli T. B Joshua si afẹfẹ rere. Bakan naa, nigba to n fesi si awọn ọrọ ti awọn ololufẹ rẹ kọ si abẹ awọn nkan to sọ nípa T. B Joshua, paapaa nipa nkan ti awọn eniyan sọ nipa oloogbe nigba aye rẹ. Jaiye Kuti sọ pe awọn erokero naa ko yọ oun silẹ. O ni oun naa gbagbọ bi awọn eeyan ṣe sọ pe Joshua kii ṣe iranṣẹ Ọlọrun tootọ. ""Gbogbo wa la jẹbi awọn ọrọ naa nípa rẹ, nitori pe a ko ri aridaju nipa iru eniyan to jẹ."" Oserebinrin naa wa n beere pe ta ni eeyan Ọlọrun gan bikose ẹni to se awọn ofin rẹ, to si jẹ pe awọn ojisẹ Ọlọrun nkan wa, to jẹ pe owo ni wọn n wa. ""Wọn ko ni fi ọrọ Ọlọrun gan bọ wa debi pe a mọ ẹni ti Ọlọrun jẹ, okoowo ni wọn n fi ẹsin Kristiẹni se. Ni Italy, wọn maa fun wa lowo tori pe a wa sile ijọsin, wọn yoo fun wa lowo lati wa sin Ọlọrun ni amọ nibi yii, ohun gbogbo ta ni la fi n sin awọn ojisẹ Ọlọrun."" O fikun pe ọpọ eeyan ni ko mọ ofin orilẹede yii amọ wọn le ka bibeli lori lati ibẹrẹ de opin. O wa kede pe wọn kan n fi ẹsin tu wa jẹ lasan ni, to si jẹ pe ọtẹ ati tẹmbẹlẹkun lo kun inu ọpọ eeyan to n fi ara rẹ we Kristi."	https://www.bbc.com/yoruba/afrika-57490131
religion	Hajj: Àjọ alálàájì ní owó Hajj ọdún yìí yóò tó N2.5m fún arìnrìnàjò kọ̀ọ̀kan	"Ajọ Alalaji to n se kokari irinajo lọ silẹ mimọ Hajj, (NAHCON) ti kede pe arinrinajo silẹ mimọ kọọkan le san to miliọnu meji ati aabọ naira. Owo ti wọn yoo fi lọ si Mecca lọdun yii si lo fi idaji le si iye ti arinrinajo kọọkan san lọdun 2019 ti wọn seto Hajj kẹyin, ki arun Coronavirus to wọle de. Eyi fihan pe o le ni miliọnu kan naira to owo Hajj tọdun 2022 ta wa yii fi le si iye ti arinrinajo kọọkan san lọdun 2019. Alaga ajọ alalaaji NAHCON labẹ ijọba apapọ, Alhaji Zikrullahi Hassan lo sisọ loju ọrọ yii ni Ọjọbọ nibi ipade igbimọ alasẹ ajọ naa. Ipade ọhun lo wa fun ipalẹmọ feto Hajj fọdun ta wa yii. Nigba to n salaye idi ti alekun fi ba owo Hajj naa, Hassan ni pasipaarọ owo naira ilẹ wa si tilẹ okeere to mẹhẹ lo sokunfa alekun owo Hajj naa. Bakan naa lo ni awọn owo ọja to gbẹnu soke pẹlu ida mẹẹdogun ninu ọgọrun owo ori ọja ti wọn n san eyi tawọn alasẹ ilẹ Saudi Arabia n beere fun naa sda kun alekun owo Hajj naa. ""Tẹlẹtẹlẹ lọdun 2019, naira mẹfalelọọdunrun ni a n sẹ owo naira si dọla amọ o ti di naira mẹwalenirinwo naira si dọla kan bayii. Gẹgẹ bi gbogbo wa se mọ pe ida mẹtadinlọgọrun pasipaarọ owo ilẹ wa si tilẹ okeere ni isẹ Hajj n ko eyi ta n na lori ounjẹ, owo baalu atawọn nnkan miran. ""Ni afikun eleyi, awọn alasẹ ilẹ Saudi Arabia tun ti se afikun owo ori ọja tiwọn lati ida marun si mẹẹdogun. A tiraka ni iha tiwa lati mu adinkun ba awn isoro to le fẹ koju awọn arinrinajo nitori awọn ipenija naa."" Hassan salaye pe ninu aaye arinrinajo bii ẹgbẹrun lọna mtalelogoji ati mẹjọ (43,008) tijọba Saudi fun Naijiria lọdun yii, aaye arinrinajo ẹgbẹrun lọna mẹrinlelọgbọn o din mẹrinlelogun (33,976 ) ni wọn yoo fun awọn ipinlẹ lapapọ. O ni ipinlẹ Kaduna ati Sokoto ni yoo gba ipin aaye Hajj to pọ ju, Kaduna yoo gba aaye ẹgbẹrun meji aabo din diẹ (2491), ti Sokoto yoo si gba ẹgbẹrun meji abọ o din diẹ naa (2404) Bakan naa lo salaye pe awọn ipinlẹ bii Bayelsa, Imo ati Rivers ko ni ipin aaye Hajj kankan lọdun 2022 yii nitori wọn ko ba ilana to yẹ nidii to de sise Hajj mu."	https://www.bbc.com/yoruba/media-61180966
religion	Pastor Paul Adefarasin: Bí Naijiria kò bá rọrùn láti gbé ẹ gba orílẹ̀-èdè míì lọ	"Bó ṣe nípasẹ̀ ọkada ni tàbí ọkọ̀ ojú omi tàbí láti inú ihò ilẹ̀, ẹ wá ọ̀nà láti fi Naijiria sílẹ̀- Pasitọ Paul Adefarasin Oluṣọagutan agba ati oludasilẹ ijọ House on The Rock, pasitọ Paul Adefarasin ti gba awọn ọmọ ijọ rẹ nimọran pe ki wọn fi Naijiria silẹ lọ ilẹ miran ti aye rẹ ba ṣi silẹ. Ninu iwaasu rẹ to ṣe lọjọ Aiku lo ti sọ ọrọ naa nibi to ti sọ pe awọn to ti n ṣejọba Naijiri bọ latẹyinwa ati lọwọ yii ko kọbi ara si bi nnkan ṣe lọ. Pasitọ naa ni bo tilẹ jẹ pe oun ni igbagbọ pe Naijira ṣi maa dara, oun ti wa wọrọkọ fi ṣ'ada lati fi Naijiria silẹ ti nnkan ba pada yiwọ. O ni ""Mo mu ikinni wa fun yin lati ọdọ pasitọ Ifeanyi to n ṣeto ọna abayọ wa… mo mọ pe ẹ ni igbagbọ o, emi naa ni igbagbọ, ṣugbọn mo ti wa abayọ lati fi orilẹ-ede yii silẹ."" Adefarasi ṣalaye pe oun le ṣe iwaasu fun awọn ọmọ ijọ naa lati ibikibi lorile¬̣-ede agbaye pẹlu imọ ẹrọ, nitori naa lo ṣe ṣe pataki ki awọn eeyan naa tete wa ọna abayọ lati sa kuro ni Naijiria nitori gudugbẹ to ṣeeṣe ko ja lọjọ iwaju. O ni ""Bo ṣe nipasẹ ọkada ni tabi ọkọ oju omi tabi lati inu iwo ilẹ, ẹ wa ọna abayọ lati fi Naijiria silẹ nitori awọn adari Naijiria ko ni afojusun rere fun araaalu."" Pasitọ naa tun ke si awọn adari ijọba ni Naijiria lati tun Naijiria ṣe ki ogun abẹle keji ma baa bẹ silẹ. Gẹgẹ bo ṣe sọ ""Iṣoro Naijiria ti pọ ju ti tẹlẹ lọ, o si yẹ ki a ṣe iwadii awọn iṣoro naa lati ipinlẹṣẹ igba ti a gba ti ominira, bi bẹẹ kọ, ko si ohun ti a le ṣe lati yanju iṣoro ti a n koju."" Pasitọ naa pari ọrọ rẹ pe ko si orilẹ-ede kankan to le farada ogun abẹle meji. Lẹyin naa lo rọ awoon adari lati pe ipade apero ki wọn si jiroro bi Naijiria yoo ṣe ni ilọsiwaju lawujọ awọn akẹgbẹ rẹ. Ọpọ awọn ọmọ Naijiria lo ti bẹrẹ si n fi erongba wọn lede lori ọrọ ti pasitọ naa sọ. Bi awọn kan ṣe n kiin lẹyin pe ootọ ọrọ lo sọ lawọn mii n sọ pe kii ṣe irufẹ iwaasu to yẹ ko maa ṣe fun awọn ọmọlẹyin rẹ niyẹn."	https://www.bbc.com/yoruba/57068055
religion	Àwọn Krìstẹ́ní Yoruba Nation kọ̀wé sí CAN láti pínyà!	"Ẹgbẹ Yoruba Nation Christian Association (YORNCA), awọn Kristẹni to wa laarin awọn ajijagbara fun orilẹede Yoruba yii n pe fun didaduro gedegbe ati kikuro labẹ akoso apapọ ẹgbẹ ọmọlẹyin Kristi lorilẹede Naijiria CAN. Eyi lo mu ki wọn kọ iwe ti wọn si dari si Aarẹ ẹgbẹ CAN, Alufa agba, Daniel Chukwudumebi Okoh, lati fi to gbogbo ẹgbẹ leti pe asiko ile ti to fun awọn ọmọm Yoruba to wa laarin CAN. Wọn kọ sinu rẹ pe “koko iwe na ni lati sọ fun ẹgbẹ CAN pe ẹgbẹ Yoruba Nation Christian Association (YORNCA) to ko gbogbo ọmọlẹyin Kristi atawọn ile ijọsin to wa nilẹ Yoruba to darapọ mọ awọn nile ati lẹyin odi pe awọn ti fẹ kuro lara ẹgbẹ CAN. Ohun ti eleyi tumọ si ni wipe wọn n fẹ ki awọn Kristẹni ẹya Yoruba yọra kuro labẹ idari ati akoso ẹgbẹ CAN. Nigba ti BBC Yoruba kan si akọwe agba ẹgbẹ naa, Pasitọ E.A Agboola, o jẹ ko di mimọ pe Ọlọrun alaaye ni awọn kọkọ fẹyinti ti awọn ṣe gbe igbesẹ yii, bakan lo sọ pe ẹgbẹ apapọ Yoruba Self Determination Movement (YSDF) to jẹ asia nla ti gbogbo ẹgbẹ to n ja fun iran Yoruba wa labẹ rẹ to si ni Ọjọgbọn Banji Akintoye jẹ baba fun awọn naa. “Baba wa Ọjọgbọn Banji Akintoye lo fi ẹgbẹ wa lọlẹ”, Agboola sọ fun BBC Yoruba. ""﻿Iran ti kii korira tabi ṣe ẹlẹyamẹya ni Yoruba torinaa la ṣe gba awọn ẹsin ti oyinbo mu wa laye atijọ lai ja tabi ni ẹnikẹni lara lati yan eyi ti o  ba fẹ ṣe."" Akọwe ẹgbẹ naa jẹ ko di mimọ pe bi ẹnikẹni ba n reti ki orukọ awọn ilumọọka Pasitọ wa lara awọn, ko lee ri bẹẹ toripe wọn ti baba wa labẹ akoso CAN amọ sibẹ sibẹ, awọn adari ijọ ti wọn si jẹ Pasitọ to to mẹrinlelogun lo jẹ alakoso ẹgbẹ YORNCA. Agboola ṣalaye pe kii ṣe pe awọn ni nkankan lodi si ẹgbẹ CAN to wa ni Naijiria amọ bi lẹta wọn ṣe sọ, oju awọn ọmọlẹyin Kristi ti ri ọpọlọpọ idamu ninu orilẹede Naijiria ti wọn si gbagbọ pe awọn to fẹ pa ilu run lo wa nidi eyi paapaa bi wọn ṣe ni wọn n doju le ẹya Yoruba. Bakan naa wọn tọka si bi awọn agbesunmọmi ṣe n pa awọn Kristẹni kaakiri orilẹede Naijiria ti wọn si ni awọn ni ọpọlọpọ ẹri bii ti Deborah Samuel ti wọn pa ni ọjọ Kejila Oṣu Karun ọdun 2022 ti awọn kan sọ ni okuta ti wọn si tun dana sun un ni ilu Sokoto. Lafikun, o mẹnu ba ikọlu to waye si ijọ Katoliki ti ilu Owo lọsan gangan nipinlẹ Ondo ni ọjọ Karun Osu Kẹfa ọdun yii kan naa. Ẹwẹ, wọn ni awọn o na ika abuku si ẹsin tabi ẹya kankan o toripe ọpọlọpọ eekan Naijiria lo jade lati bu ẹnu atẹ lu iṣẹlẹ naa. “Torinaa ni awa Kristẹni nile ati lẹyin odi to jẹ ọmọ Yoruba ṣe kọ lati jẹ ẹru ni ilu tiwa ti Ọlọrun fun wa. Awa ajọ Kristẹni ọmọ Yoruba yoo yapa kuro patapata lorilẹede Naijira ni kete ti wọn ba ti kede Yoruba Nation gẹgẹ bi orilẹede ara rẹ, eleyi ko si ni pẹ rara si akoko yii”. “A fọwọ ati ẹsẹ si gbogbo akitiyan ti Baba wa ati adari, Ọjọgbọn Banji Akintoye n ṣe a si mọ pe wọn ti kọ iwe ranṣẹ ni ilana ofin si Aarẹ orilẹede Naijiria, Muhammadu Buhari lati fi ifẹ iran Yoruba han lati yapa kuro lorilẹede Naijria."	https://www.bbc.com/yoruba/articles/c4nrxxjr7yeo
religion	Fake Pastors: Bunmi àti Rukayat ni agbódegbà àwọn afurasi pasitọ náà	"Awọn òṣìṣẹ́ ọ̀tẹlẹ́múyẹ́ to n rí si ìwádìí ọ̀dáran nípinlẹ̀ Eko ti mú àwọn mẹ́rin kan tọ fi mọ olùsọ́aguntan méji. Wọn fẹ̀sun kan pé wọ́n ń ṣe iṣẹ́ amí ati iṣẹ ìyanu èké ti wọ́n si n purọ gbówó lọ́wọ́ àwọn olùgbé Lekki àti Epe nípínlẹ̀ Eko. Àwọn pásìtọ tí wọ́n fẹ́sùn kan ní Favour David ati Favour Chimobi pẹ̀lú ìfọwọ́sowọ́pọ̀ Rukayat Folawewo àti Bunmi Joshua, láti maa ṣe ìṣẹ́ jìbìtì wọ́n. Agbẹ́nusọ ọlọpàá ní ìpínlẹ̀ Eko Bala Elikana, sọ nínú àtẹjáde kan pe àwọn afurasí náà maa n wá ọmọ ìjọ fún ìjọ Wonders Assembly Ministry to waà ni àdojúkọ Lagos Business School ní márosẹ̀ Lekki/Epe  ni Ajah. Elkana ni ""a mú afurasí mẹ́rin ti wọ́n maa n fi iṣẹ́ ìyanu òfége lo gbájuẹ̀ fún àwọn ara ilú ti ko fúra, wọ́n ṣe asọtẹlẹ, awọ́n miran a jẹri èké, èyi ni wọn n lò láti gbowó lọ́wọ wọ́n ti wọ́n a sì tún maa lo àwọn ọna miran láti kó ọrọ̀ jo."" Elkana ni lẹ́yin ti ará ìlú tàwọn lolobó ni àwọn gbé ìgbésẹ̀ ti àwọn si mú àwọn obinrin méji, Rukayat Folawewo àti Bunmi Joshua ti wọ́n n ṣe bi ọmọ ìjọ naa ti wọ́n sì ri iṣẹ́ ìyànú ìwòsàn gbà láti ọwọ pásìtọ lẹ́yìn ìjàmba ọkọ̀. ""Ní ti Bunmi Joshua nítirẹ, oun jẹ́ri èké fún àwọn ọmọ ìjọ naa pé ọmọ oun to ti kò gbọ́ran ti ko si lè sọrọ ri ìwòsàn gbà. O tun ni o sì ti n gbọ́ran àti sọ̀rọ̀ báyìí lábẹ́ iṣẹ́ ìránṣẹ́ pásìtọ Favour Chimobi ti ìjọ Elijah Ministry ní Port Harcourt ti oun ati pasitọ David Favour jọ ń ṣiṣẹ́ pọ̀. Elkana sàlàyé pé ìwádìí fihan pé ìrọ panbele ni gbogbo ẹ̀rí náà, ti wọ́n si mu àwọn afurasi náà lásìkò ìṣọ́ oru."	https://www.bbc.com/yoruba/afrika-50654916
religion	Yoruba Nations Vs Islamic petetioners: Àwọn Mùsùlùmí kan bẹ̀rẹ̀ ìpẹ̀jọ́ lòdì sí Oodua Republic, Igboho fèsì	"Olori ẹgbẹ ajijagbara fun orilẹede Yoruba Nations, Sunday Igboho ti fi esi sita pe irọ nla ni awọn to gbe igbesẹ kikọwe ipẹjọ lori ayelujara pe orilẹede Oduduwa Republic ko ni faaye gba ẹtọ awọn musulumi. Ninu ọrọ ti agbẹnusọ Sunday Igboho, Olayomi Koiki fi sita lori ayelujara, o bi wọ́n ni ibeere pe ṣe ni orilẹede Naijiria ni aabo ti wa fun Musulumi? Koiki ni ""bi ẹ ba ti ri iru ipẹjọ yii, kẹẹ bere ibere yii lọwọ wọn"". O fi kun un pe Yoruba Nation yoo faaye gba gbogbo ẹsin gẹlẹ bii ti orilẹede UK, USA, Germany, France atawọn orilẹede mii to faaye gba ẹtọ eeyan lati ṣe ẹsin rẹ. Awọn ẹgbẹ ẹlẹsin Musulumi naa ni iha Guusu-Iwọ Oorun eyi tii ṣe ilẹ Yoruba lo n tọwọ bọwe lori itakun ayelujara kan ipetitions.com. Wọn ni eyi wa lati tapa si ijagbara to n waye pe ki iran Yoruba da ni orilẹede tirẹ lọtọ ki wọn si yapa kuro lorilẹede Naijiria. Gẹgẹ bi awọn kan to buwọ lu iwe ọhun ṣe sọ, ko si eto to jọ mọ pe wọn yoo gbọ ti awọn Musulumi nilẹ Yoruba ninu ija ti wọn n ja fun Yoruba Nation. Ipejọ ori ayelujara yii bẹrẹ lati ọwọ Oyedeji Owoseni ni Ọgbọnjọ oṣu karun to si ti ko itọwọbọwe to fẹrẹẹ to ọọdunrun ati esi ọrọ to fẹrẹẹ to igba ninu iroyin ti a ti ri ikede yii. Koko ọrọ ti wọn si kọ sinu iwe ipẹjọ ori ayelujara ọhun ka bayii pe: Ọrọ to kan awọn Musulumi ko ṣe pataki si awọn ajafẹtọọ Oodua; wọn ko tilẹ fi ti awọn Musulumi ṣe rara ninu ilana wọn, Musulumi ko ni aabo labẹ aato wọn. Ileeṣẹ iroyin Naijiria kan woye latinu iwe ori ayelujara ti wọn n tọwọ bọ pe ọpọlọpọ awọn to tọwọ bọ iwe naa lo jẹ Musulumi ọmọ orilẹede Naijiria ti awọn diẹ mii naa si tọwọ bọ ọ lati orilẹede Amẹrika, Burkina Faso, Sweden, Saudi Arabia ati London. Ọkan lara wọn, Abibat Adebisi Sanusi ni ""O dara ki a wa papọ gẹgẹ bi orilẹede kan, Naijiria. Ohun taa ni lati ṣe ni ka fi aaye silẹ fun anfani to pọ"". Adesina Kareem ni tirẹ kọ pe, ""inu mi ko dun si awọn to n dari eto naa. Ọpọlọpọ wọn o ṣee fọkan tan pẹlu agbara"". Sulaiman Abdul Majeed ko si ibi kankan to han pe wọn ti faaye gba mi ninu eto ijijagbara Oodua /republic. Baba Moshood ni ""mi o ti Oodua nation lẹyin tori awọn to n ja fun un, janduku ni wọn, afipamuni ati ọdaran"". Olawuyi Abdul Akeem ni, ""mi o gbagbọ ninu Oodua Nation. Mo fura si i, o ni ọwọ ẹgbẹ okunkun ati ẹsin Kristẹni ninu"". Sanusi Ibrahim ni wọn ko ni faaye gba ẹtọ oun lati ṣe ẹsin oun, o ni wọn ti n dena awọn ọmọbinrin Musulumi lati lo Hijaabu lawọn ileewe ijọba, wọn o tun gba awọn obinrin to fẹ tẹle ofin Quaran laye. Adeniyi Liadi Oyedele sọ pe ""Afojusun awọn ajijagbara naa ni lati tẹ ksin Islam ati awọn Musulumi ri mọlẹ ni iha Guusu - Ila Oorun ki wọn ba le gbe eto ikọkọ wọn jade"" o si ni Musulumi ododo kankan o gbọdọ ti wọn lẹyin. Ẹwẹ, agbẹnusọ fun olori ajijagbara Yoruba Nations, Sunday Igboho iyẹn Olayemi Koiki ti fi esi sita pe irọ nla ni awọn to gbe igbesẹ yii n pa. O wa gba imọran pe ki wọn ma gba ""awọn eeyan perete kan to n ri jẹ nidi ibajẹ ati iwa ajẹbanu orilẹede ti wọn n pe ni Naijiria lati sọ fun wa pe ko ni si aabo fun awọn Musulumi ni orilẹede tuntun naa""."	https://www.bbc.com/yoruba/57323823
religion	Yoruba traditon: Ohun tí Yorùbá ń pè ní Èṣù yàtọ̀ sí Sàtánì nítorí Èṣù ní iṣẹ́ rere lọ́wọ́ -Ejùgbọ̀nà ìlú Rẹ́mọ	Ọpọlọpọ igba ni adapọ ati edeaiyede maa n waye lori Esu. Ta ni, bawo lo ṣe jẹ ninu itan iṣẹdalẹ Yoruba ati pe ṣe lootọ ni pe idi iṣẹ buruku la ti maa n ri? Edeaiyede yii lo mu ki ọpọ maa daa pe ni Satani, sugbọn awọn baba mọnimọni ṣalaye pe iyatọ pọnbele lo wa laarin Esu ti iṣẹṣe Yoruba ati Satani ti ọps awọn iwe ẹsin miran n fihan. Ninu igbagbọ Yoruba, aṣeburuku ṣe rere ni Esu jẹ, bẹẹni ko si irumslẹ kankan nilẹ Yoruba ti kii fi ti Eṣu laalu ogiri oko ṣe. BBC News Yoruba tọ awọn agba lọ lagbegbe Ijẹbu lati mu ẹkunrẹrẹ ims ati alaye lori Eṣu, ojuṣe rẹ laarin awọn igba irumọlẹ, ati ohun to faa ti ọps maa fi n pariwo iṣẹ Eṣu ni bi iṣẹlẹ buburu kan ba ti ọdọ wọn jade.	https://www.bbc.com/yoruba/afrika-58278044
religion	Imam Abubakar: ìdí tí mi ò fi fi méní pe méjì láti ṣí Mọ́sálásí fáwọn Krìstẹ́nì	"""Lẹ́yìn ìrun, ló ṣẹlẹ̀, a ṣí Mọ́sálásí fún àwọn Krìstẹ́nì láti sá pamọ́"". Akọroyin BBC ba Imam Abubakar to gba awọn ẹlẹsin Kristẹni lalejo labule Ngargerwa, ipinlẹ Jos. Imam ni oun ko la ala iru ayẹsi ti oun n ri gba bayii ri laye oun bẹẹ si ni oun ko tilẹ ronu ohun ti yoo tẹyin rẹ wa nigba ti oun ṣeranwọ fawọn Kristẹni lọjọ naa. ""Mo sọkún bíi ọmọ́dé nígbà tí à ń gbé òkú àwọn ti wọn pa sita"". Imam ṣalaye bi jinijini ṣe bo gbogbo eniyan ti wọn ko roju wo ẹsin kan ni tẹnikan tabi omiran. Bakan naa, Pasitọ atawọn Kristẹni to ku sọ ohun toju wọn ri ti wọn fi gbudọ maa dupẹ lọwọ Imam Abubakar titi di oni."	https://www.bbc.com/yoruba/49930545
religion	Prophet Israel Oladele: Kilo gbe e de ijọ Celestial?	Idile ẹlẹsin musulumi ni wọn bi Woli Israel Oladele si. Orukọ abisọ rẹ ni Wasiu. O si jẹ ọmọ ilu Abeokuta, nipinlẹ Ogun. Awọn obi rẹ pada di ẹlẹsin Kristiẹni, ti wọn si n lọ sinu ijọ kan ni agbegbe Oshodi nipinlẹ Eko. Gẹgẹ bi akọsilẹ itan igbesi aye rẹ to wa lori ayelujara itakun agbaye ijọ naa, genesisglobal.org, idile ti ko ri ọwọ rọri lo ti wa, nitori oju owo pọn awọn obi rẹ pupọ. O kiri ọja bi mọin-mọin ati burẹdi, bakan naa lo sẹ awọn iṣẹ pẹẹpẹẹpẹ lati ran awọn obi rẹ lọwọ gẹgẹ bi akọbi. Iṣẹ ati oṣi to ba awọn obi rẹ finra ko jẹ ko lọ si ileewe tayọ ileewe girama. Koda, ko kẹkọọ pari ti ko fi lọ mọ. Itan igbesi aye Wooli Oladele Ogundipe sọ pe idile rẹ ko fẹran ijọ alaṣọ funfun, nigba to wa ni kekere. Igbagbọ wọn ni pe awọn to n lọ si awọn ijọ naa maa n ṣe oogun, ati awọn nkan ti ko tọ gẹgẹ bi Kristiẹni to jẹ atunbi. Ijọ Aposteli Kristi, CAC, ni oun ati awọn obi rẹ n lọ. Iwaju ile wọn si ni ile ijọsin naa wa. O sọ pe awọn kan riran si iya oun nigba to loyun pe ọmọ inu rẹ yoo ṣiṣẹ fun Ọlọrun, amọ iṣẹ alfa tabi imaamu ni awọn obi rẹ n fọkan si nitori ẹlẹsin Musulumi ti wọn jẹ lasiko naa. Ṣugbọn iṣẹlẹ buruku kan waye ni ọjọ kan. Iya Oladele jẹ ẹnikan lara awọn obinrin inu ijọ naa ni owo, ti ko si ri i san. Ni obinrin naa ba wa sile wọn, to si pariwo le iya rẹ lori lati san owo naa. Ibi ti ariwo ti n waye ni obinrin naa ti ya aṣọ kan ṣoṣo ti iya Oladele maa n wọ jade, mọ ọ lọrun. Oladele sọ pe iṣẹlẹ naa mu itiju ati ibanujẹ ba oun. Eyi lo si mu ko pinnu lati ma lọ si ṣọọṣi naa mọ, nitori itiju. Eyi lo mu ko darapọ mọ ijọ Cele kan ti ko jinna si ile wọn. Gẹgẹ bi ẹni to mọ ilu lilu, Oladele bẹrẹ si ni ba wọn lu ilu ninu ijọ naa. Kẹrẹ-kẹrẹ, lo ba di ọmọ ijọ Celestial. O ni kii ṣe idaamu, tabi aisan lo gbe oun de inu ijọ alaṣọ funfun. Nibẹ lo ti bẹrẹ si ni 'gun oke ẹmi', ti ko si ni mọ nkan to n lọ ni ayika rẹ fun bi ọjọ meje, lai mu omi tabi jẹun, to si sọ n sọ asọtẹlẹ. O si ti n ṣiṣẹ alufaa ijọ Cele fun ọdun mẹrinla gbako. Afojusun rẹ si ni lati da yatọ si awọn ijọ Cele yooku, nipa iwaasu ati isẹsi wọn. Wòlíì Genesis kan yẹra díẹ̀ ni, ó máa tó wọlé padà bí olè lóru- Adelé pásítọ̀ Oladele Adelé pásítò Oladele ní wòlíì Genesis kan yẹra díẹ̀ ni, ó máa tó wọlé padà bí olè lóru Adaba o naa ni a n kungbẹ, ina n jo ẹyẹ oko n lọ ni ijọ Celestial Church of Christ Genesis Global fi ṣe lẹyin ti ileẹjọ dajọ ẹwọn ọdun meji fun alakoso ijọ naa, Woli  Israel Oladele lori ẹsun gbajuẹ. Niṣe ni ijọ naa kun fọfọ ni isin ọjọ isinmi akọkọ to waye ninu ijọ ọhun lẹyin ti woli naa rẹwọn he. Adele oluṣọ woli Oladele, Samuel Oba sọ ninu iwaasu rẹ pe ohun to ṣẹlẹ ko le fa iwariri ninu ijọ naa. O ni Woli Genesis kan yẹra diẹ ni, ''ti akoko ba to, yoo wọle pada bi ole loru.'' ''Ṣugbọn awọn ọta lo kan n polongo ohun ti ko ṣẹlẹ kaakiri,'' Pasitọ Oba lo sọ bẹẹ ninu iwaasu rẹ. Pasitọ Oba tun fi igboya sọrọ pe ''mo wa nibi ti ẹ ba fẹ gbe mi, ẹ wa gbemi.'' Alufaa ọhun tun sọ pe ko si ohun ti awọn fẹ ki ọlọrun ṣe fun Woli Genesis ti ko tii ṣe fun tẹlẹ. O rọ gbogbo awọn ọmọ ijọ CCC Genesis Global wi pe ki wọn kun fun ayọ, ki wọn si maa ṣe bi ẹni ti ibanujẹ ba nitori ohun to ṣẹlẹ si alufaa Oladele. Israel Oladele Ogundipe (GENESIS) ni oludari ati alakoso ijọ Celestial Church of Christ, Genesis Global, ọkan ninu awọn ẹni ifami ororo yan tawọn ololufẹ rẹ n warii fun gẹgẹ bí ajinrere fun ijọ CCC lagbaye. Olusọaguntan ni pẹlu, ó jẹ olukọ ati onisesẹ Aposteli. Ọmọ ilu Igboore ni ilu Abeokuta ipinlẹ Ogun ni woli Israel Oladele ṣugbọn ọmọ atapata dìde ni to si jẹ iya ki o to de ipo to wa. Ẹni ọdun marundinlaadọta ni Israel Oladele Ogundipe. Ṣaaju, awọn ọmọ ijọ rẹ ti ba BBC Yoruba sọrọ pe:	https://www.bbc.com/yoruba/afrika-55012450
sports	Mikel Arteta: Wọ́n ti kéde Mikel Arteta gẹ́gẹ́ bí akọ́nimọ̀ọ́gbá ikọ̀ Arsenal tuntun	"Ẹgbẹ agbabọọlu Arsenal ti kede Mikel Arteta gẹgẹ bi akọnimọgba rẹ tuntun. Ninu adehun iṣẹ naa, Arteta yoo dari ikọ Arsenal fun ọdun mẹta ati aabọ. Idunu ati ayọ ni Arteta fi gba iṣẹ naa to si sọ pe ""O jẹ iyi nla fun mi lati dara pọ mọ ikọ Arsenal."" O tẹ siwaju pe ""Inu mi dun nitori Arsenal jẹ ọkan lara awọn ẹgbẹ agbabọọlu to tobi ju lagbaye."" Arteta ti n ṣe iṣẹ tẹlẹ gẹgẹ bi adari labẹ Pep Guardiola ni Manchester City lẹyin to darapọ mọ ikọ ọhun lọdun 2016. Ọmọ ọdun mẹtadinlogoji naa ti fi igba kan ṣe iṣẹ ni ikọ Arsenal yii ati ikọ Everton ri. Awọn adari ẹgbẹ agbabọọlu Arsenal ko tii kede awọn ti yoo ba Arteta ṣeṣẹ."	https://www.bbc.com/yoruba/afrika-50871297
sports	Anthony Joshua: Kí ni abẹ̀ṣẹ́kùbíòjò Anthony Joshua fi n wu àwọn ọmọ Naijiria tí gbogbo wọn fẹ́ tan mọ́ ọ?	"Ibẹrẹ Anthony Joshua Wọn mọ ẹbi Joshua daadaa ni ilu Sagamu, ti wọn si mọ itan awọn baba nla rẹ daadaa. Baba-baba-baba rẹ ni Daniel Adebambo Joshua, ọlọrọ onilẹ ati oniṣowo ti wọn gbagbọ pe o yan orukọ kẹta rẹ nigba to di ọmọlẹyin Kristi. Daniel ran ọmọ rẹ kan nileewe nilẹ Britain, nibẹ lo ti fẹ obinrin Irish kan to ba a wale pada si Naijiria nibi ti wọn ti tọ ọmọ meje. Ọkan lara awọn meje ọhun ni Robert to fẹ Yeta Odusanya lati ilu Sagamu kan naa, ohun si ni baba Anthony ati aburo rẹ, Janet. Orukọ mii ti Anthony n jẹ ni Olaseni. Awọn aṣeyọri rẹ ninu jija ẹṣẹ fihan pe idile rẹ gbajumọ tayọ ilu wọn nikan de gbogbo orilẹede Naijiria. Pẹlu iyi lo fi maa n pọn orilẹede rẹ le nibikibi to ba wa, asia Naijiria ko le ma fẹ lẹlẹ nibi to ba ti n ja, koda aworan Afirika wa gbagada lapa rẹ. O maa n fihan pe oun fẹran awọn ounjẹ ibilẹ Naijiria gan Bi o ṣe fẹran Naijiria to, o ko ounjẹ ranṣẹ sile fun awọn idile ti Coronavirus ṣakoba fun. O jẹ ẹni to lẹkọ ile pẹlu ọrọ pẹlẹ lẹnu ati ẹrin musẹ to maa n di ẹrin keekee. O nira ki Anthony ma bori to ba ja ẹṣẹ tori naa irawọ to tan jade wa lati Naijiria ni ọpọ ka a si, eyii si mu ki ọpọlọpọ ololufẹ rẹ lati Naijiria fẹran rẹ gan. Ero maa n wọ ni nibi iworan ti wọn ti maa n wo ija Anthony Joshua ni Sagamu, koda Joshua tun ni ẹgbẹ awọn alatilẹyi n tirẹ ni Sagamu. O to ẹgbẹrun mẹwa ololufẹ rẹ to wo ija kan, koda awọn kan rinrinajo lọ wo o. Bi Joshua ko tilẹ ṣe raye ri ipade ṣe pẹlu awọn ololufẹ rẹ nigba to wale ninu oṣu keji, ko sẹni to binu si i, ṣugbọn o ri ọba ati awọn ijoye ko to pada. ""Ko si iyọnu, ọmọ wa naa ṣi ni, aṣoju wa si ni,"" ọkan lara wọn, Okunore lo sọ bẹẹ. ""Mo mọ pe o tan mọ Watford amọ ọmọ ilu wa ni baba ati baba baba rẹ ati babaa babaa babaa rẹ"". Iwuri ni Joshua Ọpọ ọdọ ni ẹkun Guusu-Ila Oorun lo ti n fi Joshua ṣe awokọṣe pẹlu bi wọn ṣe n wo o ti wọn si n farabalẹ kọ bo ṣe n goke. Ẹni ọdun mọkanlelogun kan, 'Lekan the Engine' Muibi to jẹ mọkaliiki ni Ooṣa ni Joshua jẹ si oun. ""Mike Tyson gangan lo mu mi fẹran jija ẹṣẹ amọ Joshua lo n ti mi soke pe mo lee moke tori ọmọ Naijiria bii emi loun""."	https://www.bbc.com/yoruba/55282407
sports	Benin vs Nigeria: Mínísítà ní kí Super Eagles lọ lu Benin mọ́lé nínú ìfẹsẹ̀wọnsẹ̀ àti pegedé fún AFCON 2021	Minisita ere idaraya ati ọrọ idagbasoke awọn ọdọ, Sunday Dare ti rọ ẹgbẹ agbabọọlu Super Eagles Naijiria pe ki wọn lọ lu alatako wọn wọn, Benin Republic mọle. Super Eagles gunlẹ si Benin Republic lọjọ Ẹti fun ifẹsẹwọnsẹ ati pegede fun idije ere bọọlu ilẹ Afirika, AFCON 2021. Ninu ọrọ iyanju rẹ sawọn agbabọọlu Naijiria, minisita só fun wọn pe ''aileja lojude ile baba mi o de bi, ẹ bẹrẹ daadaa, ṣugbọn ni bayii, ẹ gbọdọ pari daadaa bakan naa. Ko si ere bọọlu to rọrun, nitori naa, ẹ maa foju di awọn agbabọọlu Benin Republic tori pe ko si ọbọ kan ni dere mọ lagbo ere bọọlu afẹsẹgba,'' minisita lo sọ bẹẹ. Ọgbẹni Dare sọ fawọn agbabọọlu Naijiria pe ki wọn sa gbogbo ipa wọn lati fo bi ẹyẹ idi ti orukọ inagijẹ wọn n jẹ. Naijiria lo si wa loke tente lori isọri kejila awọn orilẹede to n gba ifẹsẹwọnsẹ ati pegede fun idije AFCON 2021. Ẹgbẹ agbabọọlu Super Eagles ti jawe olubori ni meji ninu ifẹsẹwọnsẹ mẹrin ti wọn ti gba nigba ti wọn ta ọmi meji bakan naa. Orilẹede Benin lo wa ni ipo keji lẹyin tawọn naa jawe olubori ninu ere bọọlu meji ṣugbọn wọn fidi rẹmi ninu ọkan nigba ti wọn ta ọmi ninu omiran. Ẹwẹ, ajọ to n ri si ere bọọlu afẹsẹgba ni Naijiria, NFF ti sọ pe awọn ọmọ Naijiria yoo ri ifẹsẹwọnsẹ naa wo loju opo Twitter rẹ.	https://www.bbc.com/yoruba/ere-idaraya-56548138
sports	FA Cup final Arsenal vs Chelsea: Lampard laná! Arsenal fa Chelsea ya pẹ́rẹpẹ̀rẹ gba ife FA Cup	Ami ayo meji si odo ni ẹgbẹ agbabọọlu Arsenal fi ja ife idije FA Cup mọ Chelsea lọwọ. Nkan gbona janjan bi amala gbigbona lasiko ti ẹgbẹ agbabọọlu Chelsea ati Arsenal koju ara wọn ni aṣekagba idije FA Cup. Papa iṣere Wembley to jẹ ti Chelsea ni idije na ti waye. Nigba ti yoo fi di ọgbọn iṣẹju ti idije naa bẹrẹ, Chelsea ati Arsenal ti ku eruku ami ayo kọọkan si ara wọn l'oju. Ẹgbẹ agbabọọlu Chelsea lo kọkọ gba bọọlu wọle, lati ọwọ ọmọ ilẹ America, Christian Pulisic. Oun si ni ọmọ ilẹ America akọkọ to gba bọọlu sinu àwọn ni aṣekagba idije FA Cup. Ṣugbọn Cesar Azpilicueta ṣe aṣiṣe, eyi to mu ki Arsenal o gba pẹnariti. Pierre-Emerick Aubameyang lo gba bọọlu wọle fun Arsenal, niṣe lo fi bọọlu ju goli si ibi ti ẹgbẹ kan. Oun naa lo si tun gba bọọlu keji wọle fun wọn ni abala keji ifẹsẹwọnsẹ naa. Chelsea ti kọkọ gba kaadi yẹlo ni abala akọkọ, ti wọn si tun gba omiran laipẹ ti abala keji bẹrẹ. Ni bayii, ẹgbẹ agbabọọlu Arsenal ti yege lati kopa ni idije Europa.	https://www.bbc.com/yoruba/ere-idaraya-53624967
sports	Lesotho vs Nigeria: Nàìjíríà lu Lesotho lu lálùbolẹ̀ mọ́lé wọn	Alubolẹ ni ẹgbẹ agbabọọlu Naijira, Super Eagles lu Lesotho mọle wọn ninu ifẹsẹwọnsẹ ati pegede fun idije ere bọọlu ilẹ Afirika, 2021 AFCON qualifiers. Lesotho kọkọ ta biọbiọ lẹyin ti Masoabi Nkoto gbayo sawọn Naijiria lẹyin mọkanla ti wọn bẹrẹ ifẹsẹwọnsẹ ọhun. Ṣugbọn a ju ara wa lọ bi ti ijankadi kọ o, Alex Iwobi lo dayo naa pada lẹyin iṣẹju mẹẹdogun tawọn Lesotho gbayo wọle Naijiria. Ko pẹ ko jina ni elege ara, Samuel Chukwueze fọba lee fun ẹgbẹ agbabọọlu Super Eagles. Ẹlẹsẹ ayo, Victor Osimhen eleyi tawọn Lesotho bẹru ki ifẹsẹwọnsẹ naa to bẹrẹ lo gba goolu ẹlẹẹkẹta wọle. Osimhen tun ṣe bẹẹ gbayo ẹkẹrim wọle ni Naijiria ba jawe olubori pẹlu ami ayo mẹrin si meji. 'Osimhen àti Aribo ni Lesotho bẹ̀rù jù nínú ẹgbẹ́ agbábọ́ọ̀lù Nàìjíríà' Bi ẹgbẹ agbabọọlu Naijiria, Super Eagles ti ṣetan lati koju Lesotho, akọnimọọgba Lesotho, Thabo Senong ti sọ pe ẹlẹsẹ ayo, Victor Osimhen ati Joe Aribo lawọn bẹru ju. Ẹgbẹ agbabọọlu Lesotho ti wọn n pe ni Crocodiles ta ọmi 1-1 pẹlu Sierra Leone l'Ọjọru ninu ifẹsẹwọnsẹ lati pegede fun idije 2021 AFCON. Akọnimọọgba Senong ni Lesotho ko gbọdọ fun Osihmen ati Aribo laye, ti wọn ba fẹ bori Naijiria. Senong ṣalaye pe ''Super Eagles ni awọn agbabọọlu to dantọ to to gbangba sun lọyẹ, amọ Lesotho le fagba han Naijiria ti wọn ba mura gidigidi.'' Akọnimọọgba Lesotho ni Osihmen ati Aribo ti fakọyọ fẹgbẹ agbabọọlu wọn loke okun, idi niyii ti fi gbọdọ mu wọn daadaa. Naijriria lo wa loke tente ni isọri ''L'' lẹyin ti wọn pokọ iya fun Benin pẹlu ami ayo meji sodo l'Ọjọbọ niluu Uyo. Ẹgbẹ agbabọọlu Super Eagles Naijiria lo gba ipo kẹta ninu idije 2019 AFCON ti waye lorilẹede Egypt.	https://www.bbc.com/yoruba/ere-idaraya-50452637
sports	Báyìí ni àwọn alátìlẹ́yìn Super Eagles ṣe ń dá músò ṣáájú ìdíje tòní	Ẹgbẹ alatilẹyin ikọ Super Eagles lorilẹede Egypt n fi idunu wọn han pe ifẹsẹwọnsẹ oni yoo ṣẹnu 're fun Nàìjíríà.	https://www.bbc.com/yoruba/48891803
sports	Kí ló pa dókítà àjọ FIFA tó kú níbí ìdíje Ghana vs Nigeria ní Abuja? Àjọ NFF sọ̀rọ̀	"Ajọ bọọlu ni Naijiria, NFF ti fi ẹdun ọkan rẹ han lori iku oṣiṣẹ eto ilera kan, Dokita Joseph Kabungo, to ku lẹyin ifẹsẹwọnsẹ Ghana ati Naijiria nilu Abuja lọjọ Iṣẹgun. Ṣaaju iku rẹ, Dokita Kabungo to wa lati Zambia, wa lara awọn oṣiṣẹ ilera to ṣe ayẹwo fun awọn agbabọọlu lati mọ boya wọn lo oogun oloro. Atẹjade kan lati ẹka iroyin ajọ NFF sọ pe lootọ ni iku dokita naa jẹ ẹdun ọkan, ṣugbọn o ṣe pataki ki oun sọrọ lori nkan to fa iku rẹ. Ṣaaju ni iroyin ti n tàn kiri pe lasiko ti awọn ero iworan to jẹ ololufẹ Super Eagles ti Naijiria yawọ ori papa lati fẹhonu han nitori ifidirẹmi ẹgbẹ agbabọọ̀lu naa ni wọn lu oloogbe Kabungo pa. Awọn ero iworan naa wọ ori papa, ti wọn si bẹrẹ si ni ju oriṣiriṣi nkan mọ awọn agbabọọlu Super Eagles nitori wọn fi idi rẹmi. NFF ni dokita ajọ naa ti FIFA yan lati wa nibi ifẹsẹwọnsẹ naa, Dokita Onimisi Ozi Salami, sọ pe awọn kan lo ri oloogbe Kabungo nibi to ti n pọkaka iku, nitori ko le mi daadaa. Eyi lo waye nitosi yara ti ẹgbẹ agbabọọlu orilẹ-ede ghana ti n wọ aṣọ. ""Awọn to ri oloogbe sọ nkan to n ṣẹlẹ fun mi. Mo si paṣẹ pe ki wọn o tete ma a gbe lọ sileewosan. ""Ṣugbọn bi wọn ṣe n de ẹnu ọna ileewosan lo kú."" Dokita Ozi Salami sọ fun awọn aawọn alaṣẹ ajọ NFF pe lasiko ti Dokita Kabungo fẹ ẹ lọ pe awọn agbabọọlu orilẹ-ede Ghana lati wa ṣe ayẹwo ni iṣẹlẹ naa waye. ""Emi naa fẹ ẹ lọ pe awọn agbabọọlu Naijiria, ni ẹni to jẹ oludari eto gbogbo, Kabore Hubert Bosilong, lati South Africa, pe akiyesi mi si bi Dokita Kabungo ko ṣe le mí daadaa mọ lojiji."" O ni iṣẹlẹ naa ṣoju oṣiṣẹ alaabo ajọ FIFA, Dixon Adol Okello lati Uganda. NFF sọ pe aisan ọkan ti wọn n pe ni 'heart attack' tabi 'cardiac arrest' lo pa oloogbe. Ọmọ orilẹ-ede Zambia ni Dokita Kabungo. Gbajumọ si ni pẹlu nitori pe gbogbo idije bọọlu ni orilẹ-ede Zambia lo ti ma n ṣiṣẹ gẹgẹ bi eleto ilera. Aarẹ ajọ bọọlu ni Zambia, Andrew Kamanga, ṣapejuwe oloogbe gẹgẹ bi ọkan pataki ni lagbo bọọlu orilẹ-ede naa, paapaa bo sẹ wa lara ikọ to gba ife idije AFCON lọdun 2012."	https://www.bbc.com/yoruba/ere-idaraya-60931025
sports	Mo yá $50k fún ìgbáradì ìdíje 2022 World Championships – Tobi Amusan	"Tobi Amusan to gba ami ẹyẹ idije ere sisa ọlọgọrun mita (Women 100m hurdles) ti sọ iriri rẹ ati bo ṣe di alami ẹyẹ naa. Amusan, to sọrọ yii lasiko to n ba awọn akọroyin sọrọ, ni oun gba ẹyawo to le ni ẹgbẹrun lọna aadọta Dọla ($50,000) lati ṣe igbaradi fun igbaradi idije ere sisa lagbaye (World Athletics Championship). Ọjọ Iṣẹgun ni wọn ṣe atunṣe si iye akoko to lo lati fi sare nigba akọkọ to lọ sare. Dipo iṣẹju aaya 12s. 06ms ti wọn kọ silẹ fun pe o lo nigba to kọkọ sare naa lati gba ami ẹyẹ, 12s.12ms ni wọn kọ silẹ fun bayii pe o lo lati fi sare naa, lati pari idije agbaye naa. Amusan lo di ọmọ Naijiria akọkọ yoo gba ami ẹyẹ lanti lanti naa, ti aarẹ Buhari si ti fun ni ami ẹyẹ idanimọ. Lasiko to n sọrọ nigba igbaradi rẹ, o ni oun ṣiṣẹ takun takun saaju idije naa. Amusan to fakọ yọ ni Oregon lo ni, oun saba ma n farapa nitori ere idaraya ti oun yan laayo. O ni nitori naa ni oun se gba ẹyawo lati ri pe ara oun duro kampe lati wa ni ipo to yẹ fun idije naa. ""Bẹẹ ni mo n ṣèṣe ni ọpọlọpọ igba, ti mo si mọ pe ilera mi ku diẹ kaato. Ati wa loke tente ninu iṣẹ ti mo yan laayo nilo owo, nitori naa, ni mo se ya owo lati ri pe ilera mi wa nibamu, ki idije to bẹrẹ."" Ọṣẹ to kọja ni aarẹ Buhari fun Tobi Amusan ni ami ẹyẹ Officer of the Order of the Niger (OON) ti orilẹede Naijiria. Ninu ọrọ rẹ, Amusan ni idunnu ati ayọ lo jẹ fun oun lati ri pe Aarẹ Buhari fun oun ni ami ẹyẹ naa ati pe oun gbe orukọ orilẹede Naijiria ga."	https://www.bbc.com/yoruba/articles/c2e18633m87o
sports	Liverpool vs Chelsea: Ayé àkámarà! Liverpool laná ní Anfield, Chelsea pa òkúta sí gaàrí wọn	Ogun laye, ọmọ araye le! Ijamba mii tun ṣe ẹgbẹ agbabọọlu Liverpool lalẹ Ọjọbọ lẹyin ti Chelsea lu wọn mọle. Eyi ni igba ifẹsẹwọnsẹ karun un ti Liverpool yoo fidi rẹmi ninu rẹ ni papa iṣere wọn ni Anfield. Kete ti wọn bẹrẹ ere bọọlu naa ni Chelsea ti bẹrẹ si ni gbiyanju lati gba bọọlu sawọn Liverpool nigba ti Liverpool ko si le ta putu. Ẹlẹsẹ ayo, Timo Werner lo kọkọ gba goolu sawọn Liverpool nigba ti ifẹsẹwọnsẹ ọhun de iṣẹju mẹrinlelogun. Amọ, ẹrọ oloju aṣa VAR wọgile goolu naa pe o ti wọ ''off side'' ko to gba bọọlu sawọn. Ṣugbọn agbabọọlu aarin gbungbun, Mason Mount gba goolu miran wọle nigba ti ipele akọkọ ku iṣẹju mẹta ko pari. Liverpool gbiyanju titi lati da ayo naa pada ṣugbọn omi pọ ju ọka lọ fun wọn. Ni bayii, ipo keje ni ẹgbẹ agbabọọlu Liverpool wa lori tabili idije Premier League. Chelsea ti wa ni ipo kẹrin lẹyin ti wọn ko fidi rẹmi ninu ere bọọlu mẹwaa ti wọn ti gba lati igba ti Thomas Tuchel ti di akọnimọọgba wọn. Ẹwẹ, agbabọọlu Liverpool tẹlẹ ri, Jamie Carragher ti rọ ẹgbẹ agbabọọlu naa lati ra awọn agbabọọlu tuntun to dantọ. Carragher ni Liverpool nilo awọn agbabọọlu tuntun lati sọji pada.	https://www.bbc.com/yoruba/ere-idaraya-56289975
sports	AFCON 2019 final: Kọ̀lọ̀kọ̀lọ̀ Algeria là kìnìún Senegal mọ́ lẹ̀ lẹ́ẹ̀kejì gba ife	Ikilọ kẹlẹgbẹ mẹgbẹ rẹ ni ẹgbẹ agbabọọlu Algeria fi ifẹsẹwọnsẹ aṣekagba idije AFCON 2019 ṣe fun ikọ Senegal lẹyin ti wọn rọ ojo iya le wọn lori lẹẹkeji ti wọn si gba ife ẹyẹ AFCON mọ wọn lọwọ. Lẹyin iṣẹju meji pere ti ere bọọlu naa bẹrẹ ni ọkan lara awọn agbabọọlu Algeria, Baghdad Bounedjah gba goolu aramọnda kan wọ le, eyi to mu Algeria siwaju. Bo tilẹ jẹ pe ogbontarigi adilemu fun Senegal, kalidou koulibaly ko lanfani lati kopa ninu ifẹsẹwọnsẹ ọhun nitori o ti gba kaadi olomi ọsan(yellow card) meji ninu ifẹsẹwọnsẹ mẹta, ikọ Senegal ṣi ja fitafita isbẹsibẹ. Ilumọọka agbabọọlu Liverpool, Sadio Mane ati awọn akẹgbẹ gbiyanju agbara wọn lori papa, ṣugbọn awọn agbabọọlu Algeria duro wamuwamu bi ologun ti wọn. Igba keji ree ti Algeria yoo gba ife ẹyẹ AFCON lẹyin ti wọn gbaa fun igba akọkọ lọdun 1990. Bakan naa, igba keji ree ti ẹgbẹ agbabọọlu Senegal yoo gba ipo keji(fadaka) ninu idije AFCON lẹyin ti wọn kọkọ gbaa lọdun 2002 nigba ti wọn gbalejo idije naa.	https://www.bbc.com/yoruba/ere-idaraya-49053293
sports	English Premier league: Liverpool gun Chelsea bí ẹṣin lójúde rẹ̀ ní Stamford bridge	Awọn agba bọ wọn ni bi ale iya ẹni ba ju baba ẹni lọ, baba laa pe. Bẹẹ lọrọ ri fun Chelsea nigba ti wọn gbalejo Liverpool ni ifẹsẹwọnsẹ kẹfa, saa idije liigi ti ọdun yii ni ilẹ Gẹẹsi. Trent Alexander-Arnold lo kọkọ gba goolu wọle fun Liverpool nigba ti ifẹsẹwọnsẹ naa wọ iṣẹju kẹrinla ki Roberto Firmino to dee lade funwọn. Amọṣa lẹyin ọpọlọpọ jija raburabu, Ngolo Kante da ẹyọ kan pada fun Chelsea. Gbogbo  akitiyan atamatase Chelsea, Tammy Abraham lati yọ ikọ rẹ jade ninu ọfin Liverpool lo ja si pabo. Pẹlu esi yii, ifẹsẹwọnsẹ meji pere ni Chelsea ṣi bori ninu mẹfa ti wọn ti gba ninu liigi saa yi labẹ akoso olukọni wọn tuntun, Frank Lampard. Esi yii si n fi Liverpool silẹ loke tente tabili liigi ilẹ Gẹẹsi. Lẹyin ifẹsẹwọnsẹ mẹfa ti awọn ẹgbẹ agbabọọlu ti gba, Liverpool nikan ni ko tii padanu ifẹsẹwọnsẹ kankan bayii.	https://www.bbc.com/yoruba/afrika-49786168
sports	NGA vs RSA: 'Bode Thomas' àti àwọn àṣà mííràn tó jẹyọ nínú ìdíje AFCON	Igbakiigba ti ọrọ ba ti pa Naijiria ati South Afrika pọ,bi igba pe wọn jọ fẹ doju ija kọ ara wọn ni o maa n jẹ. Lori papa ere bọọlu papa julọ, wọn kii fi oju ọrẹ wo ara wọn tabi ọmọ ilẹ adulawọ kanna. Awọn mejeeji fi ifigagbagba yi han nigba ti Naijiria ati South Afrika pade ninu idije AFCON 2019 Naijiria bori South Afrika pẹlu ami ayo meji sookan ti o si tumọ si pe wọn yoo tẹ siwaju lọ abala to kangun si aṣekagba. Loju opo Twitter ati Facebook, iroyin aṣeyọri Naijiria ti mu ki awọn ọmọ ile naa ati awọn akẹgbẹ wọn lati South Afrika ma fọrọwerọ. Nibi ọrọ yi ni awọn aṣa kan ti jẹyo eleyi ti o gba ori ayelujara kan. Ọmọ Yoruba to ba n gbe ilu Eko yoo ti gbọ orukọ Bode Thomas ri. Opopona kan nilu Eko lo n jẹ Bode Thomas lagbegbe Surulere amọ lẹyin ti Naijiria fi ẹyin South Afrika janlẹ, o gba itumọ miiran Lati oju opo Twitter, diẹ lara awọn itunmọ tuntun ti awọn eeyan fun orukọ yi re e: Lotitọ ati ododo, ọtọ ni nnkan ti olorin to kọrin rẹ jẹjẹ sọ ninu orin ti awọn ọmọ Naijiria yi itumọ rẹ pada si Bode Thomas. T'oun ti pe wọn mọ itunmọ rẹ, awọn ọmọ Naijiria ni ko kan awọn nitoripe asiko ree fawọn lati fi South Afrika ṣe yẹyẹ. Idẹyẹ si awọn ọmọ Naijiria lati ọwọ awọn eeyan South Afrika kan ko jẹ tuntun mọ. Amọ bayii ti Naijiria ti gbewuro soju South Afrika, nnkan ti yi pada ti awọn ọmọ Naijiria si ni asiko to bayi ki awọn naa ṣe idẹyẹ si sawọn ọmọ Naijiria. Samuel Chukwueze ẹlẹsẹ ayo to ge awọn ọmọ South Afrika lori papa ni wọn ni o n bawọn deye si South Afrika pada Ossai Joshua tilẹ ni Super Eagles fi aṣeyọri wọn ninu ifẹsẹwọnsẹ naa jẹ ogede South Afrika ni. Lakotan gbogbo awọn nkan ti awọn eeyan  n sọ ko ju ere lọ irufẹ eleyi ti o ma n waye laarin awọn alatilẹyin ere boolu jakejado agbaye.	https://www.bbc.com/yoruba/ere-idaraya-48946704
sports	Nigeria Basketball: Buhari yọ ikọ̀ D'Tiger, D'Tigress kúrò nídíje bọ́ọ̀lù alápẹ̀rẹ̀ lágbáyé fún ọdún méjì, ohun tó fàá nìyí	"Ijọba apapọ Naijiria ti pinnu lati yọ ikọ agbabọọlu alapẹrẹ, (Basket ball) Naijiria ko gbọdọ kopa ni idije agbaye kankan fun ọdun meji Bakan naa nijọba tun fẹ tu ajọ bọọlu alapẹrẹ NBBF ka nitori wahala adari to n suyọ nibẹ. Ileeṣẹ ere idaraya ati idagbasoke awọn ọdọ lorilẹede Naijiria lo paṣẹ yii ti aarẹ Muhaamadu Buhari si buwọlu u. Lẹta kan ti ileeṣẹ ere idaraya ijọba apapọ Naijiria kọ ṣalaye ohun top ṣokunfa igbesẹ naa. O ni  pe wọn yọ ọwọ awọn ikọ ọkunrin ati obinrin agbabọọlu apẹrẹ naa kuro lawọn idije bọọlu alapẹrẹ lagbaye nitori""oniruuru wahala ati awuyewuye to n waye eyi to ti ""fẹrẹ sọ ere idaraya bọọlu alapẹrẹ di ẹdunarinlẹ"" ni Naijiria. ""Eyi yoo fun Naijiria laaye lati tun ile rẹ to lẹka bọọlu alapẹrẹ bẹrẹ lati ẹsẹ kuku titi kan awọn liigi abẹle rẹ gbogbo. Ohun to han si BBC ni pe wọn gbe igbesẹ yii lati dena ipinnu awọn agbabọọlu apẹrẹ Naijiria lati wọde lawọn idije agbaye kan tako ajọ naa ati ijọba. Bakan naa ni inu awọn alakoso ileeṣẹ ere idaraya ni Naijiria ko dun si bi awọn agbabọọlu alapẹrẹ ṣe n da siedeaiyede to n waye laarin awọn adari lajọ ere bọọlu alapẹrẹ Naijiria ti wọn si n gbe lẹyin igun kan ninu edeaiyede naa. Labẹ ofin ajọ ere bọọlu alapẹrẹ lagbaye, FIBA, ajọ naa koro a maa koro oju si awọn orilẹede yoowu ti ijọba ba ti n da si ọrọ iṣakoso awọn ikọ agbabọọlu alapẹrẹ nibẹ. Igbesẹ ti ijọba orilẹede Naijiria gbe yii lee mu ki ajọ FIBA gbegile orilẹede Naijiria lagbo ere idaraya bọọlu alapẹrẹ lagbaye- eyi si lee tumọ̀ si pe aikọ agbabọọlu alapẹrẹ orilẹede Naijiria, awọn ẹgbẹ agbabọọ̀lu alapẹrẹ gbogbo atawọn oṣiṣẹ rẹ gbogbo ko ni lanfani si awọn idije agbaye gbogbo ati ipade wọn. BBC ti kan si ajọ FIBA fun alaye lori eyi. Itumọ eyi ni pe ikọ agbabọọlu alapẹrẹ obinrin Naijiria ko ni lee kopa nibi idije ife ẹyẹ agbaye fawọn obinrin agbabọọlu alapẹrẹ  ti yoo waye lorilẹede Australia loṣu kẹsan an ọdun 2022. Kan lara awọn agbabọọlu alapẹrẹ Naijiria, Upe Atosu ni ibanujẹ ọkan nla ni igbesẹ naa jẹ fun wọn ati pe o yẹ ki ijọba atawọn alaṣẹ ere idaraya ni Naijiria o mọ pe ere idaraya kii ṣe ayo ọlọpọn ti eeyan a daaru ki o to tun un to. ""Ọna to dara julọ lati yanju ọrọ yii kọ niyi."" Awuyewuye eto idibo sipo awọn alakoso ajọ ere bọọlu alapẹrẹ orilẹede Naijiria, NBBF to waye lọdun mẹfa sẹyin lo ṣokunfa wahala laarin awọn alakoso nibẹ. Lọpọ igba si ni wahala ti fẹrẹ da igbaradi awọn agbabọọlu alapẹrẹ naa fun awọn idje agbaye gbogbo ati liigi rẹ labẹle ru. Wahala naa tun ṣe akoba fun owo oṣu akọnimọọgba ikọ obinrin agbabọọlu alapẹrẹ Naijiria, Otis Hugley to ko ikọ naa lọ kopa fun ati pegede fun ere idaraya agbaye Tokyo 2020, ife ẹyẹ ilẹ adulawọ fawọn ikọ agbabọọlu alapẹrẹ  ati ife ẹyẹ agbaye ti ọdun 2022 titi kan bibori France pẹlu. Bakan naa lawọn agbabọọlu alapẹrẹ lobinrin pẹlu n waako pẹlu ajọ to n ṣakoso ere bọọlu alapẹrẹ ni Naijiria, NBBF ati ileeṣẹ ere idaraya lori kikuna lati san owo ajẹmọnu wọn tawọn wahala to nii ṣe pẹlu iṣakoso ikọ naa lasiko ti wọn lọ kopa ni idije Olimpiiki lorilẹede Japan."	https://www.bbc.com/yoruba/afrika-61433893
sports	Tọkọtaya wọ “jẹsí” Messi àti Mbappe lọ́jọ́ ìgbéyàwó	Onírúurú àrà ni àwọn olólùfẹ́ eré ìdárayá máa ń dá tí ọ̀rọ̀ bá di ti ẹni tí wọ́n ń fẹ́ràn pàápàá lágbo eré bọ́ọ̀lù àfẹsẹ̀gbá. Ọ̀pọ̀lọpọ̀ ni kò kí ń lè pa ìdúnnú wọn mọ́ra nígbà tí ọ̀rọ̀ eré bọ́ọ̀lù bá dá lórí agbábọ́ọ̀lù tí wọ́n bá  fẹ́ràn jùlọ. Bẹ́ẹ̀ gẹ́gẹ́ lọ̀rọ̀ rí ní ìpínlẹ̀ Kerala, níbi tí àwọn olólùfẹ́ eré bọ́ọ̀lù àfẹsẹ̀gbá pọ̀ sí jùlọ ní orílẹ̀ èdè India. Ní India, eré ìdárayá Cricket ló gbajúmọ̀ jùlọ, tí àwọn ibẹ̀ sì máa ń ṣe àtìlẹyìn fún àmọ́ àrà ọ̀tọ̀ ni ìfẹ́ tí àwọn ará ìpínlẹ̀ yìí ní sí eré bọ́ọ̀lù àfẹsẹ̀gbá. Ní ọjọ́ Àìkú, ọjọ́ Kejìdínlógún, oṣù Kejìlá, ọdún 2022 tí àṣekágbá ìfẹsẹ̀wọnsẹ̀ ìdíje ife ẹ̀yẹ àgbáyé wáyé láàárín orílẹ̀ èdè Argentina àti France, àwọn ará ìpínlẹ̀ náà gbáradì láti wo ìdíje náà dáradára. Àmọ́ ohun kan tó jẹ́ àrà ọ̀tọ̀ ni tí àwọn tọkọtaya kan tí wọ́n ṣe ìgbéyàwó ní ọjọ́ àṣekágbá ìfẹsẹ̀wọnsẹ̀ ìdíje ife ẹ̀yẹ àgbáyé yìí. Bí ìmọ̀ àwọn tọkọtaya náà ṣe jọ lórí gbogbo nǹkan tí wọ́n máa lò ní ọjọ́ ìgbéyàwó wọn, ó dàbí wí pé ẹnu wọn kò kò lórí orílẹ̀ èdè tí wọ́n jọ máa ṣe àtìlẹyìn fún. Sachin R tó jẹ́ ọkọ ìyàwó ló jẹ́ alátìlẹyìn Messi ti orílẹ̀ èdè Argentina nígbà tí ìyàwó rẹ̀ sì ń ṣe àtìlẹyìn fún orílẹ̀ èdè France láti gbégbá orókè níbi ìdíje náà. Èyí ló mú àwọn tọkọtaya náà wọ “jẹsí” lórí aṣọ tí wọ́n fi ṣe ìgbéyàwó wọn níbi ayẹyẹ ìgbéyàwó náà tó wáyé ní ìlú Kochi láti fi ìfẹ́ wọn sí eré ìdárayá náà hàn. Athira tó jẹ́ ìyàwó wọ “jẹsí Mbappe láti fi ìfẹ́ rẹ̀ sí France hàn nígbà tí ọkọ rẹ̀ Sachin wọ “jẹsí” Messi láti ṣàtìlẹyìn fún Argentina. Ìwé ìròyìn Malayala Manorama jábọ̀ pé ní kíákíá ni àwọn tọkọtaya náà kúrò níbi tí wẹ̀jẹwẹ̀mu ayẹyẹ ìgbéyàwó wọn ti ń wáyé láti lọ wó àṣekágbá eré bọ́ọ̀lù náà. Ìpínlẹ̀ Kerala gẹ́gẹ́ bí ìròyìn ṣe sọ ni ayẹyẹ lọ́kan-ò-jọ̀kan ṣì ń wáyé níbẹ̀ nítorí Messi ni ọ̀pọ̀lọpọ̀ wọn ń ṣe àtìlẹyìn fún.	https://www.bbc.com/yoruba/articles/c2lqel4gnwko
sports	Jurgen Klopp: Akọ́nimọ̀ọ́gbá Liverpool tọwọ́ bọ̀wé àdéhùn tuntun tí yóò múu wà nípò di ọdún 2026	"Akọnimọọgba ẹgbẹ agbabọọlu Liverpool, ti buwọlu  adehun afikun ọlọọdun meji kun adehun rẹ to wa nilẹ tẹlẹ pẹlu ẹgbẹ agbabọọlu naa. Lọdun 2024 lo yẹ ki adehun rẹ to wa nilẹ tẹlẹ pari, ṣugbọn adehun tuntun to fọwọsi bayii ti sun un di ọdun 2026 bayii. Ni ọdun 2015 ni Klopp darapọ mọ Liverpool ki o to sọ ọ bi ẹna loṣu kẹta ọdun 2022 pe o ṣeeṣe ki oun gba isinmi kuro lẹnu iṣẹ akọnimọọgba lasiko ti saa adehun oun ba pari lọdun 2024. Ife ẹyẹ marun ni Klopp ti gba pẹlu Liverpool lati igba to ti dara pọ mọ wọn. Nigba to darapọ mọ ẹgbẹ agbabọọlu naa lọdun 2015, Klopp ṣeleri ati mu idunnu wa fawọn ololufẹ agbabọọlu naa lati mu wọn di ẹni to ni igbagbọ to jinlẹ ninu ilepa ikọ agbabọọlu naa lati ṣe aṣeyọri. Nigba naa, Liverpool ko tii gba ife ẹyẹ liigi ilẹ Gẹẹsi lati ọdun 1990. Klopp ko ikọ naa sodi gba ife ẹyẹ Champions League Yuroopu ni saa liigi ọdun 2018 si 2019 ki o to ko wọn sodi gba ife ẹyẹ liigi lọdun 2020. Nigba to n buwọlu adehun tuntun naa, Klopp ni ""inu oun dun, ayọ oun kun, oun si rii gẹgẹ bi anfani nlanla"" Klopp fi kun un pe "" Nigba tawọn to ni ẹgbẹ agbabọọlu naa mu aba adehun tuntun tọ mi wa, mo bi ara mi leere ibeere ti mo maa n beere ni gbangba lọpọ igba. Ṣe mo ni agbara ati okun lati  ṣiṣẹ naa lẹẹkansi lati ṣe awọn ohun ti ẹgbẹ agbabọọlu to dara yii nilo latọdọ ẹni to di ipo akọnimọọgba mu?"" ""Ko gba mi lọpọ akoko lati ri idahun sii..ifẹ ibi yii ti gba ọkan mi."" Bakan naa lawọn amugbalẹgbẹ rẹ, Pep Lijnders ati Peter Krawietz naa ti tọwọ bọ iwe adehun tuntun pẹlu."	https://www.bbc.com/yoruba/afrika-61265210
sports	AFCON 2021: Orílẹ̀-èdè Cameroon tí yóò gbàlejò ìdíje nàá yí ọjọ́ padà	"Cameroon Football Federation (Fecafoot) don announce say 2021 Africa Cup of Nations go happun for January 9. Ajọ to n mojuto bọọlu afẹsẹgba ni Cameroon (Fecafoot) ti kede pe ọjọ kẹsan, oṣu Kinni ni idije Africa Cup of Nations yoo bẹrẹ l'ọdun 2021. Oṣu Kẹfa ati Ikeje loyẹ ki idije naa waye, ṣugbọn ajọ Fecafoot sọ pe ayipada naa waye nitori bi oju ọjọ ṣe maa n ri ni orilẹ-ede naa ni akoko ti wọn n ṣe e. Awọn alaṣẹ ajọ naa ṣe ipade pẹlu awọn aṣoju ajọ Confederation of African Football (CaF), to n mojuto bọọlu gbigba ni Africa l'Ọjọru nilu Yaounde. ""Ajọ Fecafoot fi si ori ayelujara pe ""ọjọ kẹsan an, oṣu Kinni si ọjọ Kẹfa, oṣu Keji, ọdun 2021 ni wsn yoo gba idije AFCON 2021"". Ayipada yii tun tumọ si pe idije naa ko ni i waye ni asiko kan na pẹlu idije Club World Cup ti yoo waye ni China l'oṣu Kẹfa, ọdun 2021. Ajọ Caf ṣalaye pe ayipada naa waye nitori pe Cameroon beere fun un. Ṣugbọn ṣa, o ṣeeṣe ki idije AFCON 2021 ni ipa lara idije Champions League nitori awọn agbabọọlu ilẹ Africa bi i Sadio Mane, Mohammed Salah, ati awọn miran to le fẹ gba bọọlu fun orilẹ-ede wọn."	https://www.bbc.com/yoruba/ere-idaraya-51128360
sports	Anthony Joshua kékeré: Mo fẹ́ kí ẹ̀ṣẹ́ gbé mi lọ sí òkè okun - Tijani Azeez	"Ọmọ ọdun mẹrinla abẹṣẹkubiojo ni Tijani Azeez to si jẹ akẹkọọ ni ile iwe ati ni ile ẹk to ti n kọ ẹṣẹ jija. ""Ti mo ba lọ ileewe laarọ, ti mo de ni ago mẹrin, maa tun bẹrẹ si ni kọ ẹkọ ẹṣẹ di ago meje alẹ"". Lati ọmọ ọdun meji ni ọmọ ọdun mẹrinla yii ni oun ti bẹrẹ ẹṣẹ jija toripe baba rẹ gan lo si ọna yii. Gbogbo igba ni inu Tijani maa n dun si ohun to fẹran lati maa ṣe yii to bẹẹ to jẹ wipe iye ọjọ ati wakati to fi n kọ ẹṣẹ jija laarin ọsẹ kan ko  lonka rara. Olukọni to n kọ tijani bo ṣe n ja ẹṣẹ jẹ onimọ to ti n kọ ẹṣẹ lati ọdun 2003 koda o wu oun gan ki ọmọ to bi funrarẹ maa ja ẹṣẹ. Ọpọlọpọ ọrọ iwuri lo sọ nipa Tijani azeez."	https://www.bbc.com/yoruba/56369878
sports	Ronaldo Brazil làgbà gbogbo agbábọ́ọ̀lù, kì í ṣẹgbẹ́ ẹ Messi àti Ronaldo- Roberto Carlos	Agbabọọlu Real Madrid tẹlẹ ri, Roberto Carlos ti sọ pe ẹlẹsẹ ayo, Ronaldo Nazario Delima pegede ju Lionel Messi ati Cristiano Ronaldo lọ nigba to si fi n gba bọọlu. Ronaldo Delima gba gbajugbaja ami ẹyẹ Ballon d'Or lẹẹmeji, o si tun gba ife ẹyẹ agbaye lọdun 1994 ati 2002. Ṣugbọn ifarapa leralera lori ookun rẹ ko jẹ ko le gba bọọlu pẹ. Amọ, o pitu meje tawọn ọdẹ n pa ninu igbo nigba to fi n ṣoju ẹgbẹ agbabọọlu Real Madrid ati Barcelona lorilẹ-ede Spain. Carlos ni lootọọ ni Messi ati Ronaldo n tii fi bọọlu dara, fun bi ọdun mẹẹdogun bayii, o ni Ronaldo Delima si ni baba wọn. Carlos to jẹ akẹgbẹ rẹ ni Real Madrid ati Brazil jẹri wi pe o nira fawọn ẹlẹsẹ ayo lati gba bọọlu sawọn nigba naa ju akoko yii lọ nitori iyatọ ti ba ofin ere bọọlu nisin yii.	https://www.bbc.com/yoruba/ere-idaraya-52754773
sports	Suzzanne Wenger: Obìnrin òyìnbó tó mọ ojú òrìṣà Osun ju ọmọ Yorùbá lọ	Ni ilẹ kaarọ oojiire, ẹsin ibilẹ tabi iṣẹṣe rinlẹ lati atijọ, ohun si lo jẹ ẹsin abalaye tawọn baba nla wa tẹwọgba lati fi maa sin Olodumare. Amọ, nigba ti awọn oyinbo alawọ funfun de, ẹya Yoruba fi ẹsin abalaye silẹ, ti wọn si tẹwọgba ẹsin Kristiẹni ati ti Musulumi. Ẹtahoro ọmọ Yoruba lo ku to n gbe awọn orisa abalaye ga, ti wọn si n se ẹsin ibilẹ. Àwọn ìtàn mánigbàgbé tì ẹ leè ní ìfẹ̀ síí: Idi si ree to se jẹ ohun iyalẹnu lati ri obinrin oyinbo to n kara mọ aasiki ẹsin ibilẹ ju awa alawọ dudu gan an lọ. Orukọ obinrin naa ni Suzzane Wenger, to wa lati ilu oyinbo, ti kii si fi ọkankan ninu awọn orisa ilẹ Yoruba sere. Gẹgẹ bi oju opo Wikipedia to wa lori itakun agbaye ti slaye, ipa kekere kọ ni Suzzane Wenger, ti ọpọ mọ si Adunni Olorisa ko, lati ri pe ẹsin abalaye wa ko parun nilẹ Yoruba. Adunni Olorisa jẹ agbẹgilere, to si maa n fi igi da ara to ba wu, eyi to mu ko rọrun fun lati gbẹ ere nipa oniruuru orisa to wa nilẹ Yoruba. Bi itan aye obinrin naa si se lọ ree ati ipa manigbagbe to ko nidi agbega asa ati orisa ilẹ Kaarọ Oojire Ọjọ Kẹrin, osu keje, ọdun 1915 ni wọn bi Suzzanne Wenger sile aye, lasiko ogun agbaye akọkọ. Ilu Graz, lorilẹ-ede Guusu Austria si ni wọn bi obinrin naa si, sinu idile ẹlẹsin Kristẹni, amọ, o nifẹ gbogbo ohun to ba jẹ ti isẹda tabi adayeba. Eyi lo mu ki Suzzanne lọ kọ nipa isẹ ọna, paapaa ba se n gbẹ igi ni ere, to si lọ yika awọn ilu nla nla lati mọ nipa isẹ naa, to si tun n ta awọn ọja to ba fi igi se. Nitori ifẹ si isẹ ọna to ni, lara awọn ilẹ to ti sisẹ ọna naa ni Vienna, Italy, Switzerland ati Paris, lorilẹ-ede Faranse. Ilu Paris si ni Suzzanne wa, to fi se alabapade ọkọ rẹ akọkọ, Ulli Beier ẹni to sẹsẹ ri isẹ olukọ lọgba fasiti Ibadan. Ulli Bier ati Suzzanne Wenger se igbeyawo nilu London lọdun 1949, eyi to mu ko rọrun fun wọn lati dijọ wa silẹ Naijiria bii tọkọ taya. Nigba to di ọdun 1950, awọn tọkọ-taya yii lọ tẹdo silu Ede nitori wọn n wa ayika to kun fun ohun isẹda lati maa gbe. Bawo ni Suzzanne Wenger se gba ẹsin iṣẹṣe? Suzzanne Wenger ko saadede tẹwọ gba orisa ibilẹ amọ aisan nla kan lo deede gbe  e ṣanlẹ laarin ọdun kan ti oun ati ọkọ rẹ wọ Naijiria, ti wọn si tẹdo si ilu Ibadan. Lọ́dun 1950 yii ni arun ikọ ife da a wolẹ, bẹẹ ni ko si dokita oyinbo kankan larọwọto lati se itọju rẹ, to si n ku lọ bi ọjọ ti n gori ọjọ. Asiko yii ni awọn olorisa dide, ti wọn si n se itọju obinrin yii pẹlu agbo, egboogi, ewe ati egbo titi ti ara rẹ fi da, to si bọ lọwọ arun asekupani naa. Lati igba naa, ni Suzzanne ti fi aye rẹ fun awọn orisa, ti ko si boju wẹyin mọ, bẹẹ lo si mu ẹsin bibọ orisa ni ọkunkundun, to si gba a gbọ titi di ọjọ iku rẹ. Asiko yii si lo salabapade orisa Obatala ati Alagemo, to si nifẹ pupọ si ọna ti wọn n gba bọ awọn orisa yii ati gbogbo ohun to jẹ mọ. Bi o tilẹ jẹ pe Suzzanne ko gbọ ede Yoruba, sibẹ eyi ko se idiwọ fun un lati maa kọ nipa ilana irubọ ati etutu awọn orisa yii, to si di ọrẹ awọn olorisa naa. Suzzanne yi orukọ rẹ pada kuro ni ti oyinbo, awọn olorisa si sọ ọ ni orukọ abisọ nilana ẹsin abalaye. Orukọ rẹ tuntun ni Iwinfunmi Adunni Olorisa, Ọba Samuel Adeleye Adenle, Ataoja tilu Osogbo si lo fun un ni orukọ naa. Adunni ati ọkọ rẹ tun lọ silu Osogbo lati tẹdo si, ibẹ si ni wọn ti tuka gẹgẹ bi tọkọ-taya. Obinrin oyinbo naa n tẹsiwaju pẹlu orisa bibọ, to si n kọ ẹkọ lojoojumọ nipa ilana ẹsin abalaye. Adunni tun dan igbeyawo wo lẹẹkan si, to si tun se igbeyawo pẹlu ọkọ keji, tii se onilu ibilẹ lọdun 1959. Orukọ onilu naa ni Oloye Ayansola Oniru Alarape, toun naa ti di oloogbe bayii. Amọ igbeyawo naa ko tun tọjọ, ti wọn fi tuka, ti Adunni si da wa titi opin aye rẹ lai sopo fẹ ọkọ kankan mọ, amọ to fi awọn orisa se ọkọ. Adunni ko tẹwọ gba orisa kan soso ni pato amọ o gba ilana ẹsin ibilẹ, gbogbo ọna si lo n gba gbe awọn ẹsin abalaye yii larugẹ. Oniruuru ere ni Adunni fi igi gbẹ lati safihan awọn orisa ilẹ Yoruba, to si n fi owo, ara ati isẹ ọwọ gbe oẹsin abalaye tilẹ Yoruba larugẹ. Gbogbo awọn ẹlẹsin Kristiẹni ati ti Musulumi lo n se ariwisi si obinrin oyinbo yii pe se lo tun n se agbende ati agbega iwa ibọrisa, eyi to ti n lọ sokun igbagbe. Amọ, gbogbo ariwisi wọn ni ko tu irun kankan lara Adunni, to si n tẹsiwaju lati maa fọn rere pe ajọsepọ wa laarin awọn ẹsin mẹtẹẹta, ko si iyatọ. Awọn ohun meremere ti Adunni Olorisa se nidi agbega osiṣa nigba aye rẹ Kíni ìdí ti àwọn ọmọ ogun fi n ṣọ́ àwọn Imaam ni Mecca? Mọ̀ sií i nípa Oba Yesufu Asanike , Olubadan tí kìí fi ọ̀rọ̀ sí abẹ́ ahọ́n sọ kódà níwájú sọ́jà Irú ẹ̀dá wo ni Lamidi Adeyemi? Aláàfin tó rí ìbẹ̀rẹ̀ àti opin sáà gómìnà mọ́kànlélógún l‘Oyo August Agboola Brownie, ọmọ Yorùbá tí wọ́n n wárí fún ní Poland Aadọta ọdun gbako ni Adunni Olorisa lo pẹlu iran Yoruba ko to filẹ bora. Ọjọ ni ọjọ Aje, ọjọ kejila, osu Kinni, ọdun 2009, ti Aduuni Olorisa dakẹ, to si ki aye pe o digbose se nile iwosan Aguda ti Fatimah to wa nilu Osogbo. Gbogbo ọmọ mẹẹdogun ti obinrin oyinbo tọ yii si gba tọ ọ lo wa ni ẹba ibusun rẹ lasiko to mi kanlẹ. Lara awọn ọmọ ti Adunni gba tọ ni Yinka Davies Okundaye ti ọpọ eeyan mọ si Nikky Afirikana, ẹni toun naa gbajumọ nidi isẹ ọna ati asọ Adire sise. Ọmọ ọdun mẹfa ni Yinka wa nigba to di ọmọ orukan, ti Adunni si gba lati ma a tọju rẹ gẹgẹ bii ọmọ bibi inu rẹ. Ko si to jade laye ni Adunni ti fi ọrọ silẹ pe wọn ko gbọdọ gbe oku oun sinu yinyin ni ibudo igbokusi tabi se inawo alarinrin lati se oku oun. Ọpọ eeyan to si gbọ nipa iku akikanju obinrin iya olorisa yii lo ni kii se pe o ku, o sun ni lati di ọkan lara orisa ti iran Yoruba ko ni le gbagbe laelae. Bakan naa ni awọn ọmọ rẹ fidi rẹ mulẹ pe lootọ ni wọn sin Adunni nilana ẹsin isẹse amọ ko si ẹni to ge ẹya ara rẹ kankan, lodi si ahesọ ọrọ tawọn kan n sọ kiri. Adunni Olorisa ti waye, o si ti lọ mọ ipa manigbagbe to ko nidi agbega asa ilẹ Yoruba ko le parẹ laelae. Lara awọn ẹkọ naa ni pe ko yẹ ka maa fi ọwọ rọ oun adayeba wa sẹyin nitori ọmọ ale nii fi ọwọ osi juwe ile baba rẹ. Bakan naa ni itan igbe aye Adunni kọ wa pe ka maa se anu nipa gbigbe ori awọn ọmọde sori soke boya ọba oke fun wa ni ọmọ abi bẹẹ kọ. Itan yii tun kọ wa pe ka maa se amulo awọn ohun isẹse wa bii egboogi, agbo, ewe ati egbo nitori iwulo tiwọn naa wa, eyi to ti n lọ sokun igbagbe bayii.	https://www.bbc.com/yoruba/afrika-56670376
sports	"Arsenal rántí ""Invincibles,"" ó pé ọdún mẹ́rìndínlógún tí Arsenal gba ife Premier League"	O ti pe ọdun mẹrindinlogun bayii ti ẹgbẹ agbabọọlu Arsenal gba ife ẹyẹ Premier League lai fidi rẹmi ninu ifẹsẹwọnsẹ kankan ni saa bọọlu ọdun 2003/2004. Nigba naa si ni Arsenal gba ife ẹyẹ idije Premier League kẹyin. Arsene Wenger ni akọnimọọgba ikọ Arsenal nigba naa. Patrick Vieira ni balogun ẹgbẹ agbabọọlu ikọ naa ninu eyi tawọn agbaọjẹ agbabọọlu bi Thierry Henry, Robert Pires, Dennis Beckamp, Sol Campbell, Arshley Cole ati Kanu Nwankwo wa. Ifẹsẹwọnsẹ mọkandinlaadọta ni Arsenal gba lai padanu ọkankan ninu wọn. Lori ifẹsẹwọnsẹ aadọta ni wọn de ki ẹgbẹ agbabọọlu Manchester United to fẹyin wọn gbolẹ  ti wọn si da wọn duro. O ṣeeṣe ki idije Premier League bẹrẹ pada laipẹ, lẹyin ti o ti wa ni idaduro lati inu oṣu kẹta nitori ajakalẹ aarun coronavirus. Ajọ UEFA ti fawọn alaṣẹ idije naa atawọn idije liigi bọọlu mii kaakiri ilẹ Yuropu di ọjọ kẹẹdọgbọn oṣu karun un lati ṣeto igba ti wọn fẹ bẹrẹ saa bọọlu yii pada. Awọn alaṣẹ Premier League fẹ bẹrẹ liigi ọhun pada lọjọ kẹjọ oṣu kẹfa, eyi ti wọn fẹ ko pari ninu oṣu keje ọdun yii.Ẹwẹ, ẹgbẹ agbabọọlu Arsenal, Tottenham, West Ham ati Brighton ti ṣi papa iṣere wọn fawọn agbabọọlu wọ lati ma ṣe igbaradi ọlọdanni.	https://www.bbc.com/yoruba/ere-idaraya-52459695
sports	Premier league: Ìjà orogún London, Arsenal ati Tottenham ranjú mọ ara wọn, ṣùgbọn iná ojú wọn kò ran tábà	Diẹ lo ku ki omi tẹyin wọ igbin Arsenal lẹnu loni nibi ifẹsẹwọnsẹ awọn ati orogun wọn ni ilu Londọn, iyẹn Tottenham. Tottenham ko fi ojuure wo Arsenal ninu ifẹsẹwọnsẹ naa pẹlu bi wọn ṣe side iya fun Arsenal ni iṣẹju kẹwa ifẹsẹwọnsẹ naa lati ẹsẹ Eriksen. Ogoji iṣẹju ni Harry Kane, balogun ikọ Tottenham ba tun gba ọkan si. Ẹgbé agbábóólù orílẹ-èdè Naìjíríà gba ẹbuǹ wúrà ilẹ Afrika Van Dijk gbadé UEFA mọ́ Messi àti Ronaldo lọ́wọ́ Liverpool kun Arsenal wẹ́lẹ́wẹ́lẹ́ bí ẹran àsun 'lójúbọ' Anfield Ikú dóró! Agbábọ́ọ̀lù Super Falcons tẹ́lẹ̀, Chiejine jáde láyé lẹ́ni ọdún 36 Wo àwọn eléré ìdárayá mẹ́ta tí àjọ FIFA ti fòfin dè títí ayé Amọṣa, ṣe awọn agba bọ wọn ni bi ẹṣin ba da ni aa tuu gun ni. Ki ifẹsẹwọnsẹ naa to wọ isinmi fun saa akọkọ ni Lacazette, atamatase Arsenal da ọka pada ninu rẹ. Arsenal jẹwọ ọmọ ọkọ fun Tottenham ni abala ikeji ifẹsẹwọnsẹ naa ṣugbọn pẹlu gbogbo kirakita wọn, goolu kan ṣoṣo ti Aubameyang gba wọle nikan ni wọn ri dimu eyi to ko wọn yọ ninu itiju naa. Ori lo ko Tottenham pẹlu yọ lọwọ ogun atẹyinja ṣugbọn ṣa wọn sun iya ta lagba niluu London di ọjọ mii, ọjọọ re. Bi ọrọ orogun adedigba ni ifẹsẹwọnsẹ laarin Arsenal ati Tottenham maa n jẹ nitori ifigagbaga awọn mejeeji lori mimọ tani alagbara ẹkun ariwa ilu London, eyi ti a ms si North London. Ireti ọpọ lori ifẹsẹwọnsẹ naa ko kuku ja sofo nitori bi ajere lo ṣe gbona janjan ṣugbọn lẹyin o rẹyin. Ninu awọn ẹgbẹ agbabọọlu mẹfa to maa n du ipo mẹrin akọkọ lori atẹ igbelewọn liigi ilẹ Gẹẹsi, iyẹn Manchester city, Liverpool, Arsenal, Manchester United, Chelsea ati Tottenham, Manchester city pẹlu  Liverpool  nikan lo bori ninu ifẹsẹwọnsẹ wọn lopin ọsẹ yii, ọmi ni Manchester United ati  Chelsea ta ninu ifẹsẹwọnsẹ tiwọn to waye lọjọ satide.	https://www.bbc.com/yoruba/afrika-49541047
sports	FIFAWWC: Ifẹsẹ̀wọnsẹ̀ Germany ati Naijiria ti parí pẹ̀lú àmi ayò ìbànújẹ́ mẹ́ta	Ikọ Germany ati Super Falcons Naijiria wako ni France ninu idije ife ẹyẹ agbaye ti awọn obinrin to n lọ lọwọ ni ọjọ Abamẹta, ṣugbọn lẹyin ò rẹyin, Germany fi agba han Naijiria pẹlu ami ayo mẹta si odo. Lẹyin ogun iṣeju, ikọ Germany fun Naijiria ni ami ayo kan. Ṣugbọn iṣeju marun lẹyin rẹ, wọn tun fun wọn ni wo-mi-n-gba-si-ọ, to sọ ami ayo naa di meji. Pẹlú iṣẹju mẹjọ si ipari ifẹsẹwọnsẹ naa, wọn tun ti fi ikẹta lee. Bayii ipele ko mẹsẹ o yọ ni idije ife ẹyẹ agbaye awọn obinrin FIFA de duro. Orilẹ-ede Germany lo ṣaaju ninu ẹgbẹ B nitori wọn bori ninu idije mẹta wọn nigba ti Naijiria bori ninu idije kan to sọ wọn di alaṣeyọri kẹta ni ẹgbẹ A. Igba akọkọ laarin ogun ọdun ni yii, ti Naijiria a de ipele ikẹrindinlogun ninu idije ife ẹyẹ agbayeSuper Falcons gòkè odò bọ́ sípele ìkẹrìndínlógún ní France. Agbabọọlu Naijiria ni ikejidinlogoji to dara julọ ni agbaye. Lara awọn to maa gba bọọlu fun Naijiria ni Osinachi Ohale, Onome Obi, Rita Chikwelu, Francisca, Desire Oparanozie atawọn mii. Asisat Oshoala ni yoo ṣaaju awọn ẹlẹsẹ ayo ninu idije naa. Ta ni Germany ti Naijiria n koju? Awọn agbabọọlu orilẹ-ede Germany ni ikeji to dara julọ ni gbogbo agbaye. Germany lo gbalejo idije ife ẹyẹ agbaye lọdun 2011. Awọn ni wọn bori ninu idije wọn pẹlu orilẹ-ede USA to dara julọ ni agbaye lọdun 2011. Awọn agbabọọlu mẹfa lo ku ninu awọn mejidinlọgbọn ti wọn ṣoju orilẹ-ede wọn nigba naa. Alexandra Popp lo ku ninu awọn agbabọọlu naa to maa koju Naijiria. Alexandra yoo gba bọọlu fun igba ọgọrun un ti Germany ba koju Naijiria loni. Orilẹ-ede Germany ti gba ife ẹyẹ agbaye tawọn obinrin lọdun 2003 ati 2007. Nigba ti wọn gbe ipo keji ni ọdun 1995. Ipo kẹrin ni Germany gbe lọdun 1991 ati 2015. Ileri Super Falcons fun awọn ọmọ Naijiria: Nitootọ ni ọpọ gba pe Germany kii ṣe ẹran rirọ fun Naijiria ṣugbọn awọn agbabọọlu Naijiria ni awọn a gbiyanju lati bori. Onome Ebi, ọkan lara awọn agbabọọlu ti oju wa lara rẹ ni awọn sa ipa awọn ninu idije pẹlu France ko to di pe wọn gba ami ayo kan sile Naijiria ninu kọju si mi koo gbaa sile. O ni Naijiria ko wa ta guguru ni France, a maa bọ si ipele to kan lagbara Olorun ni.	https://www.bbc.com/yoruba/ere-idaraya-48729463
sports	Mike Tyson Canabis ambassador: Malawi kọ lẹ́tà sí Mike Tyson pé kó di asojú wọn fún ewé ọlà, igbó	Ileese eto ọgbin lorilẹ-ede Malawi ti kọwe ẹbẹ ransẹ si Mike Tyson pe ko di asoju awọn lori ọrọ Igbo. Mike Tyson to jẹ gbajugbaja abẹsẹkubi ojo ni ti gba iwe ifẹ lati ọdọ ileesẹ ijọba apapọ orilẹ-ede Malawi to n ri sio eto ọgbin. Won ni ki Mike Tyson jọwọ ara rẹ gẹgẹ bii asoju wọn lori ọra Igbo to jẹ ewé ọlà. Minista Lobin Lowe salaye nipa bi Igbo se di eyi ti ofin Malawi faaye gba nile ati nita orilk-ede Malawi. Ileese eto ọgbin naa ni pe Egbẹ United States Cannabis Association naa lọwọ si ipe lati soju naa. Ogbẹni Lowe so pe olokowo naa ni Mike Tyson ati pe oun naa ni oko Igbo to ti na owo si to pọ. 'Malawi Gold' to jẹ wura Malawi ni orukọ ti wọn n pe Igbo ni Malawi. Ọdun 1985 ni Mike Tyson bẹrẹ abẹṣẹkubi ojo, ko to fẹyinti lọdun 2005.	https://www.bbc.com/yoruba/media-59405173
sports	Ìdíje bọ̀ọ́lù àwọn obìnrin, WAFCON 2022 gbérasọ ní Morocco	Ọjọ keji, oṣu Keje, ọdun 2022, ni idije fun ife ẹyẹ bọọlu awọn obinrin ni Afrika, Women's Africa Cup of Nations, yoo bẹ̀rẹ̀ ni orile-ede Morocco. Ti ọdun yii si ni igba akọkọ ti orile-ede mejila n kopa ninu idije naa. Saaju asiko yii, orile-ede mẹ́jọ lo ma ń kopa. Bakan naa lo jẹ pe igba àkọ́kọ́ re e ti Morocco gbalejo idije naa. Papa ìṣeré mẹta ni yoo ti waye, n'ilu Rabat olu ilu Morocco, ati ilu Casablanca laarin ọjọ keji oṣu Keje, si ọjọ kẹtalelogun, oṣu Keje. Ìfẹsẹ̀wọnsẹ̀ akọkọ lati ṣide yoo waye laarin Morocco ati Burkina Faso ni papa isere Prince Moulay Abdellah n'ilu Rabat. Ẹgbẹ agbabọọlu Naijiria, Super Falcons, lo gba ife naa ni idije mẹta to kọja, wọn si ti gba a nígbà mẹsan-an, ninu igba mọkanla ti idije naa ti waye. Ipin C ni Naijiria wa ninu idije ti ọdun yii. Ìfẹsẹ̀wọnsẹ̀ wọn àkọ́kọ́ yoo waye lọjọ Aje pẹlu orile-ede South Africa. Lẹyin naa ni wọn o koju Botswana ati Burundi. Ohun kan to jẹ mímọ̀ ni pe lati ìbẹ̀rẹ̀ ìfẹsẹ̀wọnsẹ̀ wọn àkọ́kọ́, ni Super Falcons ti ma n gba jọba idije. Àwọn agbabọọlu Naijiria to n sisẹ nilẹ okeere, pọ laarin àwọn ọmọ ikọ Super Falcons. Lara wọn ni Asisat Oshoala, ọmọ ẹgbẹ́ agbabọọlu Spain. Oun naa ni balogun ikọ Super Falcons. Ni opin idije WAFCON 2022 yii, ẹgbẹ́ agbabọọlu orile-ede to ba bori yoo ni anfaani lati kopa ni idije ife agbaye lọdun to n bọ. Bakan naa, orile-ede mẹrin to ba de ipele to kangun si aṣekagba, semi-final, yoo ni anfaani lati lọ si Australia ati New Zealand. Ẹgbẹrun lọ́nà ẹẹdẹgbẹta Dọla ni ẹ̀bùn owo ti orile-ede to ba borí ni WAFCON 2022 yoo gba.	https://www.bbc.com/yoruba/articles/c88v1ndzx5ro
sports	Ronaldinho: Agbábọ́ọ̀lù Brazil tẹ́lẹ̀, Ronaldinho gba ìtúsílẹ̀ kúrò lẹ́wọ̀n, àmọ́...	Agbabọọlu Brazil tẹlẹ, Ronaldinho ti gba itusilẹ lọgba ẹwọn lorilẹede Paraguay. Amọ, ijọba ilẹ Paraguay si fi ofin de e wi pe ko gbọdọ jade nile. Lọjọ kẹfa oṣu kẹta to lọ ni wọn mu Ronaldinho ati arakunrin rẹ, Roberto Assis lori ẹsun pe wọn lo ayederu iwe irina wọn orilẹede Paraguay. Awọn mejeeji gbọdọ wa ni igbele bayii titi di igba ti igbẹjọ wọn yoo fi bẹrẹ. Ṣugbọn Ronaldinho ati arakunrin rẹ sọ pe awọn ko jẹbi ẹsun ti wọn fi kan awọn. Agbẹjọro wọn tiẹ ṣapejuwe igbesẹ ijọba naa lati fi wọn si ahamọ iwa ta ni yoo mu mi eleyi to lodi si ofin. Adajọ Gustavo Amarilla ara gbedeke to wa ninu beeli awọn mejeeji ni pe wọn ko gbọdọ sa lọ. Ronaldinho rinrin ajo lọ si orilẹede Paraguay tẹlẹ lati ṣe ifilọlẹ iwe rẹ ati ipolongo fawọn ọmọ ti obi wọn ko ri ọwọ họri. Ronaldinho to gba ife ẹyẹ agbaye pẹlu Brazil lọdun 2002 gba bọọlu fun Paris St-Germain, Barcelona ati AC Milan ilẹ Yuropu ko to fẹhinti lẹyin to ṣoju Fluminense fun igba diẹ ni Brazil.	https://www.bbc.com/yoruba/ere-idaraya-52218356
sports	Chelsea vs Manchester United: Ole ní Man United kò bá borí Chelsea ṣùgbọ́n rẹfirí kọ̀ láti fún wọn ní pẹnárítì	"Man United kò bá lu Chelsea mọ́lé, àmọ́ rẹfirí jà wá lólè pẹnárítì- Ole yarí. Akọnimọọgba Manchester United, Ole Gunnar Solskjaer ti fi aidunnu rẹ han lórí bi rẹfiri ṣe kọ lati fun Man U ni pẹnariti ninu ifẹsẹwọnsẹ idije Premier League ọjọ Aiku. Ole ni agbabọọlu Chelsea, Callum Hudson-Odoi fi ọwọ gbe bọọlu eyi to tumọ si pẹnariti. Ṣugbọn rẹfiri Stuart Atwell ko fun Man United ni pẹnariti lẹyin to tun iṣẹlẹ laarin Hudson-Odoi ati Mason Greenwood wo eyi to fihan pe bọọlu kọkọ kan oke ọwọ Greenwood ko to ba agbabọọlu Chelsea lọwọ. Amọ, Solskjaer ni ariwo tawọn alatako ẹgbẹ agbabọọlu n pa wi pe Man United ni awọn rẹfiri n fun ni pẹnariti julọ ni ko jẹ ki rẹfiri Attwell fun United ni pẹnariti. Ẹgbẹ agbabọọlu Man United ti ni pẹnariti mejilelogun ninu idije Premier League lati ibẹrẹ saa bọọlu to lọ titi di akoko yii. Eyi lo mu ki olukọni Liverpool, Jurgen Klopp ati akọnimọọgba Chelsea tẹlẹ, Frank Lampard sọrọ pe awọn rẹfiri n ṣegbe lẹyin Man United lori ọrọ pẹnariti. Ole ni eyi gan an ni ko jẹ ki awọn rẹfiri fẹ maa fun Man United ni pẹnariti mọ. Solskjaer ni ko gba ibikan ye oun idi ti rẹfiri ṣe kọ lati fun Man U ni pẹnariti. Solskjaer ṣalaye pe lai ṣe ani-ani, tẹlifisan VAR fihan pe o yẹ ki rẹfiri fun United ni pẹnariti ṣugbọn ""ariwo tawọn Chelsea n pa ni pe Greenwood lo kọkọ fi apa gbe bọọlu."" Àmọ́, akọnimọọgba Chelsea, Thomas Tuchel ti fesi si ọrọ Solskjaer. Tuchel ni ko si ohun to jọ pẹnariti rara ninu ohun to ṣẹlẹ laarin Hudson-Odoi ati Greenwood. Tuchel ni o ya oun lẹnu pe rẹfiri tiẹ lọ ṣ'ayẹwo iṣẹlẹ naa tẹlifísàn VAR nitori agbabọọlu Man United lo kọkọ fọwọ́ gbe bọọlu. Ami ayo mejila ni Manchester City to wa ni ipo kinni fi n ṣiwaju Man United bayii lori tabili EPL. Ipo karun un si ni Chelsea wa bayii lori tabili idije Premier League."	https://www.bbc.com/yoruba/56235725
sports	Samuel Okwaraji: Ó pé ọdún mọ́kànlélọ́gbọ̀n tí Samuel Okwaraji ṣubú lójú ìjà	Awaye ma lọ kan ko si, ọrun nikan lare mọbọ. O pe ọdun mọkanlelọgbọn lonii ọjọ kejila oṣu kẹjọ ọdun 2020 ti gbajugbaja agbabọọlu orilẹede Naijiria Samuel Sochukwuma Okwaraji ṣubu loju ija. Ṣe wọn ni iku ogun nii pa akinkanju, iku odo nii pa omuwẹ, oju ija, iyẹn lori papa ni Samuel Okwaraji ku si ninu ifẹsẹwọnsẹ fun ati kopa ninu idije ife ẹyẹ agbaye ti yoo waye ni ọdun 1990. Ifẹsẹwọnsẹ naa waye ni ọjọ kejila oṣu kẹjọ ọdun 1989 pẹlu orilẹede Angola ni papa iṣere to wa ni Surulere niluu Eko. Ti o ba wa laye ni, Okwaraji ko ba ti pe ọmọ ọdun mẹrinlọgọta lati ọjọ kọkandinlogun, oṣu karun ọdun 2020 yii. Ọpọ ọmọ Naijiria papaajulọ awọn ololufẹ ere bọọlu afẹsẹgba lo n ṣe iranti ẹni 're to lọ lori ayelujara. Ajọ to n ri si ere bọọlu afẹsẹgba ni Naijiria, NFF naa ko gbẹyin, niṣe ni NFF gboṣuba rabandẹ fun ẹni ire to lọ. Ajọ ni ohun ko le gbagbe ipa ribiribi ti Okwaraji ko ninu ere bọọlu ni Naijiria. NFF ni titi lai loun yoo maa ṣe iranti akọni agbabọọlu to re iwalẹ asa. Ǹjẹ́ o tilẹ̀ mọ Samuel Okwaraji, agbábọ́ọ̀lù Nàìjíríà tó 'ṣubú lójú ìjà? Odu agbabọọlu orilẹede Naijiria ni Samuel Sochukwuma Okwaraji jẹ ni igba aye rẹ, o si ṣoju orilẹede Naijiria fun ọpọ ifẹsẹwọnsẹ. Agbẹjọro to kawe gboye ni o si tun ni iwe ẹri imọ ijinlẹ keji ninu imọ ofin ajọṣepọ ilẹ okeeere, (Masters in International Law) Ọjọ kọkandinlogun, oṣu karun  ọdun 1964, ni wọn bi Sam Okwaraji ni ilu Orlu ni ipinlẹ Imo, o si gba bọọlu jẹun lawọn ẹgbẹ agbabọọẹu to lorukọ ni ilẹ Yuroopu bi  AS Roma (1984-1985), NK Dinamo Zagreb (1985-1986), Austria Klagenfurt (1986-1987), VfB Stuttgart (1987-1989) ati SSV Ulm 1846 (loan) (1987-1988) Ni ọdun 1988 ni Samuel Okwaraji kọkọ gba bọọlu fun orilẹede Naijiria ninu idije ife ẹyẹ Afrika ninu eyi ti o ti gba ọkan lara awọn goolu to yara wọle ju lọ ninu itan idije naa. Ka ni Okwaraji ko ku ni, oni yii, ni ko ba pe ọmọ ọdun marundinlọgọta lori oke erupẹ.	https://www.bbc.com/yoruba/48325689
sports	Unai Emery: Àwọn olólùfẹ́ Arsenal ní Emery gbọdọ̀ fipò rẹ̀ sílẹ̀ dandan	Ina ti jo dori koko bayii fun akọnimọọgba ẹgbẹ agbabọọlu Arsenal, Unai Emery. Ọgọrọ awọn ololufẹ Arsenal ni wọn yabo oju opo ayelujara papaajulọ Twitter, nibi ti wọn ti sọ pe ki Emery kọwọ fipo rẹ silẹ tabi ki Arsenal juwe ile fun un. Agidi ni Arsenal fi gba ọmọ alayo meji si meji pẹlu ikọ agbabọọlu Southampton lopin ọsẹ to kọja ninu idije Premier League. Lẹyin ifẹsẹwọnsẹ naa lawọn ẹgbẹ alatilẹyin Arsenal kan sọ fun awọn alaṣẹ ikọ Arsenal pe ki wọm fọwọ osi juwe ile fun Emery. Ipo kẹjọ ni Arsenal wa bayii lori tabili idije Premier League eleyi to jẹ ki ọpọ alatilẹyin Arsenal maa kọminu. Ẹgbẹ naa ṣalaye pe awọn eeyan bi ọgọrun un mẹfa lo ti kọwọ bọwe pe ki Emery dagbere fun Arsenal. Bakan naa lọpọ eeyan loju opo Twitter n sọ pe o ti to asiko fun Emery lati fipo rẹ silẹ. Ọpọ lo n sọ pe kawọn alaṣẹ Arsenal gba Massimiliano Allegri tabi Mauricio Pochettino lati rọpo Emery gẹgẹ bi akọnimọọgba Arsenal.	https://www.bbc.com/yoruba/afrika-50544644
sports	Jose Mourinho: 3-2 ni Tottenham fi se àgbà fún West Ham	Ọpọ eniyan lo gboriyin fun akọnimọọgba tuntun Tottenham, Jose Mourinho pẹlu bi ikọ rẹ se na West Ham pẹlu ami ayo mẹta si meji. Son Heung-min lo kkọ fi bọọlu sinu awọn, lẹyin ti Dele Alli gba bọọlu fun un, ti o si wọ inu awọn. Ni se ni Jose n tọ soke sodo, ti inu re si n dun de di. Lucas Moura lo gba bọọlu keji wọnu awọn, nigbati Harry Kane si ran Serge Aurier lọwọ lati gba bọọlu naa wọ inu. Michail Antonio ti ikọ West Ham ati Angelo ogbonna lo gba bọọlu wọle fun ikọ naa ti ayo fi pari si 3-2. Igba akọkọ ni yii ti akọnimọọgba naa yoo ma a tukọ ẹgbẹ agbabọọlu Tottenham lẹyin ti wọn le ni ikọ Chelsea ati Manchester United.	https://www.bbc.com/yoruba/50531633
sports	Akọ́nimọ̀ọ́gbá ikọ̀ agbábọ́ọ̀lù Arsenal, Mikel Arteta náà ti fara káásá àrùn Coronavirus	"Awọn alakoso idije Premier League ti wọgile ifẹsẹwọnsẹ to yẹ ko waye laarin ikọ naa ati Brighton lọjọ Abamẹta lẹyin ti akọnimọgba ikọ Arsenal, Mikel Arteta lugbadi arun Coronavirus, Iṣẹlẹ yi ti mu ki ikọ ọhun gbe kọkọrọ ṣẹnu ilẹkun papa iṣere ti wọn ti n ṣe igbaradi, lẹyin naa ni wọn ya awọn eeyan to ṣalabapade akọnimọgba naa sọtọ fun ayẹwo ati itọju. Ni bayii, awọn alakoso idije Premier League yoo ṣepade pajawiri lọjọ Ẹti lati jiroro lori ọjọ iwaju idije naa ni saa yi. Nigba ti esi ayẹwo rẹ fihan pe o ti Lugbadi arun ọhun, ẹni ọdunn ọdun mẹtadinlọgbọn naa ni ""O ṣeni laanu."" Arteta sọ pe oun lọ ṣayẹwo lẹyin ara oun rẹwẹsi, leyi to fi han pe Coronavirus lo n ba finra. Ṣugbọn o ti wa ni oun yoo fẹ lati pada sẹnu iṣe laipe ni kete ti awọn dokita ba ti fun ni aye ati ṣe bẹ. Ọkan lara awọn adari ikọ Arsenal, Vinai Venkatesham sọ fun awọn akọroyin pe ilera awọn oṣiṣẹ ẹgbẹ agbabọọlu naa ati awọn ololufẹ wọn lo jẹ ikọ naa logun. Ikọ ọhun ti wa ni pupọ awọn ọmọ ẹgbẹ agbabọọlu naa ni wọn yoo fi si apapmọ fun ayẹwo."	https://www.bbc.com/yoruba/afrika-51867378
sports	Joshua vs Fury: Anthony Joshua bẹ̀rẹ̀ ìgbáradì láti kojú Tyson Fury nínú ìjà tí yóò yeruku lálá	Ohun to ba ti ya kan, kii tun pẹ mọ, abẹṣẹ ku bi ojo, Anthony Joshua ti bẹrẹ igbaradi fun ija rẹ pẹlu Tyson Fury. Olukọni Joshua, Joby Clayton ṣalaye pe AJ ti n gbiyanju oriṣiiriṣii ọna lati gbaradi fun ija naa. Onigbọwọ Joshua, Eddie Hearn lo kede laipẹ yii pe AJ ti buwọlu ija meji pẹlu Fury lati le mọ ẹni to le ja ju ni ipele awọn akẹṣẹ to lagbara ju. Clayton sọ pe ati okeere ni olujinjin ti maa n mẹkun sun ni ọrọ igbaradi Joshua fun ija rẹ pẹlu Fury. Olukọni Joshua to n ṣiṣẹ pọ pẹlu Rob McCracken ṣalaye pe iṣẹ oun ni lati rii pe Joshua wa ni igbaradi lati koju Fury. ''Fury kii ṣe ẹran rirọ, o ṣoro lati mọ oriṣiiriṣii ọgbọn ti o maa n lo ti o ba n ja,'' Clayton lo sọ bẹẹ. Clayton ni Joshua n ṣe daadaa ninu igbaradi rẹ nitori oun gan an mọ pe ija pẹlu Fury yoo nipa to lagbara lori rẹ gẹgẹ bi akẹṣẹ. ''A maa n ri pe AJ simin lasiko to ba yẹ ki o sinmin nitori gbogbo igba kọ ni o gbọdọ fi maa ṣe igbaradi,'' Clayton ṣalaye. Laipẹ yii ni onigbọwọ Joshua, Hearn kede ibi ti ija naa yoo ti waye. Hearn sọ pe AJ ko beṣu bẹgba lori igbaradi rẹ fun Fury nitori o mọ iru akẹṣẹ ti Fury jẹ. Amọ, Hearn ni gbogbo ohun ti Joshua n ro ni ọna lati jawe olubori ninu ija naa.	https://www.bbc.com/yoruba/ere-idaraya-56425948
sports	Mikel Obi: Orílẹ̀èdè Egypt ni mo ti bẹ̀rẹ̀ ayò, ibẹ̀ náà ló parí sí	Eyi ti mo ṣe to! Ọrọ yi ni balogun ẹgbẹ agbabọọlu ọkunrin Naijiria, John Mikel Obi sọ l'Ọjọbọ. Balogun Super Eagles, Mikel to fọrọ naa lede loju opo Instagram rẹ, sọ pe, asiko ti to fun oun lati fi ikọ agbabọọlu Naijiria silẹ. Mikel fi fọto ara rẹ soju opo Instagram, o sọ pe orilẹede Egypt loun ti bẹrẹ si soju Naijiria, nibẹ naa si ni oun pari rẹ si. O sọ pe ni Egypt lọdun 2006 loun ti ṣoju Naijiria ninu idije AFCON fun igba akọkọ, bakan naa ninu idije AFCON 2019 loun ti fi adagba rọ bọọlu gbigba fun Naijiria si. Mikel dupẹ lọwọ Naijiria fun anfani lati ṣoju orilẹede rẹ ninu oniruuru idije ere bọọlu. Mikel ni oun gbe igbesẹ lati fi ẹgbẹ agbabọọlu Naijiria silẹ lati fun awọn ọjẹwẹwẹ agbabọọlu laaye. O ni ẹgbẹ agbabọọlu Super Eagles gbiyanju ninu idije AFCON 2019, lẹyin ti wọn gba ami ẹyẹ baba(Bronze) tii ṣe ipo kẹta. Naijiria na Tunisia pẹlu ami ayo kan sodo l'Ọjọru lati gba ipo kẹta.	https://www.bbc.com/yoruba/ere-idaraya-49034370
sports	Liverpool vs Arsenal: Liverpool kun Arsenal wẹ́lẹ́wẹ́lẹ́ bí ẹran àsun 'lójúbọ' Anfield	Ajura wa lọ, ti ijakandi kọ o! Liverpool kọ ẹgbẹ agbabọọlu Arsenal lẹkọ ti wọn ko le gbagbe ni papa iṣere Anfield lọjọ Abamẹta. A na sare ni Liverpool lu Arsenal ninu ifẹsẹwọnsẹ Premier League nirọlẹ ọjọ Satide. Ami ayo meji sodo ni wọn fi fẹyin Arsenal gbi lẹ ni Anfield. Adilemu, Joel Matip lo kọkọ fori kan bọọlu wọ le Arsenal, ki David Luiz to fa Mohamed Salah laṣọ nigba to fẹ gbayo sawọn, ni rẹfiri ba fọn feere pẹnariti. Salah ko beṣu bẹgba, niṣe lo gba pẹnariti naa wọ le, eleyi to mu Liverpool siwaju pẹlu ami ayo meji sodo. Laipẹ lai jina, Salah tun gbayo sawọn eleyi to jẹ ki Liverpool siwaju pẹlu ami ayo mẹta sodo ti Arsenal ko si ri ọkankan da pada. Amọ, Lucas Torreira gbiyanju lati dayo kan pada nigba ti ifẹsẹwọnsẹ naa ku iṣẹju marun un ko pari. Pierre-Emerick Aubameyang ati Nicolas Pepper to ṣẹṣẹ rọpo mọ Arsenal lanfaani lati gba goolu sawọn fun Arsenal, ṣugbọn wọn ko lo anfaani ti wọn ni.	https://www.bbc.com/yoruba/ere-idaraya-49462334
sports	Barcelona vs Osasuna: Real Madrid gbadé ògo La Liga, Messi ní Barcelona ò lè ta pútú mọ́	"Nibi ti ẹlẹkun ti n sunkun lalayọ ti n yọ. Bayii lọrọ ri pẹlu ẹgbẹ agbabọọlu Real Madrid ati Barcelona. Bi idunnu ti ṣubu layọ fun Madrid lẹyin ti wọn fagba han Villareal eyi to mu wọn gba ife ẹyẹ La Liga fun igba kẹrinlelọgbọn, nnkan ko ṣẹnu ire fun Barca ni ti wọn. Ẹgbẹ agbabọọlu Osasuna to bawọn lalejo lo dẹru iya le wọn lori eleyi lo mu Lionel Messi koro oju ti o si fi ibinu sọrọ. Messi ti juwe ẹgbẹ agbabọọlu Barcelona gẹgẹ bi ikọ ti ko lagbara lẹyin ti ikọ Osasuna gbo ewuro si wọn loju pẹlu ami ayo meji si ọkan ni Nou Camp. Ibanujẹ dori agba Messi kodo lẹyin ti ijakulẹ Barcelona pẹlu Osasuna gba ife ẹyẹ La Liga mọ Barcelona lọwọ lalẹ Ọjọbọ. Ajẹkun iya ti Barcelona jẹ lọwọ Osasuna yii n tumọ si pe ẹgbẹ agbabọọlu Real Madrid ni yoo gba ife ẹyẹ naa lai wo ohun ti ifẹsẹwọnsẹ rẹ pẹlu Villarreal yoo ba jade. Nigba to n ba ileeṣẹ iroyin Spanish TV sọrọ lẹyin ifẹṣwọnsẹ ọhun, Messi sọ  pe ""Esi ti a ri kọ la lero pe a o ri, ẹgbẹ agbabọọlu wa ko lagbara to."" O tẹsiwaju pe ""Awa gangan ni wọn n pe ni Barcelona, o si yẹ ki a maa bori ninu gbogbo ifẹsẹwọnsẹ wa ni, ṣugbọn bẹẹ kọ lọrọ ri bayii."" José Arnaiz Diaz lo kọkọ sọ bọọlu sinu awọn Barcelona lẹyin iṣeju marundinlogun ti ifẹsẹwọnsẹ naa bẹrẹ, ṣugbọn Messi da pada ni abala keji ifẹsẹwọnsẹ ọhun. Laarin iṣẹju diẹ ti ifẹsẹwọnsẹ naa yoo pari ni Roberto Torres tun ri ẹyin awọn Barcelona nigba kan sii, eyi to mu ki goolu Osasuna di meji. Oṣu Kẹfa ọdun 2020 ni idije La Liga gberasọ pada lẹyin ti wọn ti kọkọ da a duro nitori ajakalẹ arun Covid-19."	https://www.bbc.com/yoruba/53440887
sports	Sergio Aguero: Ẹ̀rù n ba àwọn agbabọọlu láti padà sí ìdíje Premier League tó fẹ́ bẹ̀rẹ̀ padà	"Atamatase fun ẹgbẹ́ agbabọọlu Manchester City, Sergio Aguero ti sọ pe ẹru a ti pada sori papa n ba awọn agbabọọlu pẹlu bi aarun coronavirus ṣe n tankalẹ.Ọjọ kẹjọ, oṣu Kẹfa ni ireti wa pe idije Premier League yoo tẹsiwaju, eyi to tumọ si pe awọn agbabọọlu gbọdọ pada si papa igbaradi lọjọ kejidinlogun, oṣu Karun. Awọn ẹgbẹ́ agbabọọlu to ṣe koko yoo si ṣe ipade lọjọ Ẹti lati jiroro lori ọna ti wọn yoo gbe e gba.Aguero sọ pe"" ẹru n ba pupọ ninu awọn agbabọọlu nitori pe wọn ni ọmọ ati ẹbí."" Lasiko to n ba ileesẹ amohunmaworan El Chiringhito sọrọ, ọmọ orilẹ-ede Argentina ọhun sọ pe: ""Ẹru n ba mi, sugbọn emi ati ọrẹbinrin mi lajọ wa nibi, mi o si ni i ifarakanra pẹlu awọn eeyan miran. Inu ile mi ni mo wa, ọrẹbinrin mi si nikan ni mo le ko o ran.""Wọn sọ pe awọn kan wà to ni Covid-19, sugbọn ti ko fi àpẹẹrẹ kankan han, tí wọn si le ko ran elomiran. Nitori naa ni mo ṣe duro sile, tori boya mo ni aarun naa ti mi o mọ.""Ọjọ kẹtala, oṣu Kẹta ni wọn so idije Premier League rọ nitori coronavirus, sugbọn gbogbo awọn ẹgbẹ́ agbabọọlu lo ṣetan lati gba ifẹsẹwọnsẹ mejilelaadọrun to ṣẹku.Wọn yoo si gba gbogbo ifẹsẹwọnsẹ naa lai si eero iworan. Bakanna ni wọn n gbeero lati fi awọn idije kan han lori amohunmaworan lọfẹ. Ẹwẹ, àwọn oludari eto ilera yoo sepade lọjọ Ẹti lati jiroro lori ilana ti wọn yoo gbe nkan gba.BBC Sport ri i gbọ wi pe wọn yoo ṣe ayẹwo aarun coronavirus fun awọn agbabọọlu lẹẹmeji lọsẹ, ti igbaradi ba bẹrẹ saaju ki ofin konile o gbele to kasẹ nilẹ. Bakan naa ni awọn agbabọọlu gbọdọ maa lo í ọmú ni gbogbo igba ti wọn ba wa ni papa. Wọn ko si gbọdọ si oúnjẹ jíjẹ tabi iwẹ ni ibudo naa.Awọn eleto ilera to ṣe koko nìkan si ni anfaani yoo wa fun lati wọle, wọn si gbọdọ wọ aṣọ idaabo bo. Gbogbo ipade ati ijiroro gbọdọ maa waye lori ayelujara. Sugbọn sa, atamatase ẹgbẹ́ agbabọọlu Brighton, Glenn Murray sọ pe awọn ilana kan ti wọn la kalẹ le ma a ṣíṣẹ, paapa ibomu lilo nitori pe ""awọn agbabọọlu yoo ma a yọ sọnu lasiko ti wọn ba n gba bọọlu"". O sọ pe ""idi ti awọn eeyan fi fẹ́ ẹ pada sori papa ye mi, sugbọn wọn gbọdọ ṣe e ni ọna to mu ọgbọ́n dani, ati ni asiko to tọ́, ni ọna ti aabo yoo fi wa fun gbogbo eniyan, nitori pe kaakiri agbaye ni awọn agbabọọlu yoo ti wa, ko si si ẹni to mọ àwọn to ni i"".""Mo ni awọn ọmọ nilẹ, mi o si ni i fẹ́ fi wọn sinu ewu. Awọn agbabọọlu kan ni ọmọ tuntun nile, bẹ ẹ làwọn kan si n gbé pẹlu arugbo wọn. Nitori naa, igbesẹ ti ko bojumu ni bi wọn ṣe sọ pe ki idije o bẹrẹ pada. Ẹgbẹ́ agbabọọlu Arsenal, Brighton ati West Ham ti si ibudo igbaradi wọn silẹ fun awọn agbabọọlu lati ma a da ṣe igbaradi."	https://www.bbc.com/yoruba/ere-idaraya-52514390
sports	TUNNGR: Ta ló ṣe móríyá fún ọ jù lọ ní Super Eagles?	"Ẹgbẹ agbabọọlu Super Eagles ti Naijiria ti pari ifẹsẹwọnsẹ wọn ninu idije ilẹ Afirka, lẹyin ti wọn pari pẹlu ipo kẹta ninu idije Afcon 2019. Tunisia ni Super Eagles naijiria fi se ifajẹ ti wọn se ipo keta. Bi awọn kan se n sọ wi pe Ighalo lo fakọyọ julọ ninu ẹgbẹ agbabọọlu Super Eagles ni idije Afcon naa. Amọ, awọn miran ni Chukwueze ati Ighalo tiraka ṣugbon Etebo ni fun awọn, ti awọn miiran si ni ẹni miran lo se moriya fun wọn. Bakan naa ni awọn kan ni gbogbo igba ni ikọ Super Eagles ma n se ipo kẹta, eleyii ti wọn tilẹ pe ni ""ogun ibi wa lorilẹede Naijiria""."	https://www.bbc.com/yoruba/afrika-49027665
sports	K﻿areem Benzema, atamátàsé Real Madrid gba àmì ẹ̀yẹ Ballon d'Or 2022	Gbajumọ agbabọọlu ọmọ orilẹede France, Kareem Benzema to n gba bọọlu jẹun ni ikọ Real Madrid lorilẹede Spain ni o gba ami ẹyẹ Ballon d’Or ti ọdun yii. Igba akọkọ rẹ ree lati gba ami ẹyẹ yii. Goolu mẹrinlelogoji ni Benzema gba sinu awọn ninu ifẹsẹwọnsẹ mẹrindinlaadọta to gba ni saa bọọlu ọdun 2021-22 to kọja nibi to ti lewaju ikọ Real Madrid lati gba ife ẹyẹ Champions league ilẹ Yuroopu ati ife ẹyẹ La liga ti liigi orilẹede Spain. Lionel Messi ni agbabọọlu to gba ami ẹyẹ yii nigba to pọju. Igba meje ọtọọtọ lo ti gba a. Lẹyin rẹ ni Christiano Ronaldo to gba a fun igba marun un ọtọọtọ, Michel Platini, Johan Cruyff ati Marco van Basten ti gba a nigba mẹta ọtọọtọ. Sadio Mane, ọmọ Senegal to n gba bọọlu  jẹun ni ikọ Bayern Munich bayii lẹyin to fi ikọ Liverpool to to wa ni saa to kọja silẹ lo ṣe ipo keji ti Kevin de Bruyne, ọmọ Belgium to n gba bọọlu jẹun ni Manchester city nilẹ Gẹẹsi ṣe ipo kẹta. Putellas, agbabọọlu obinrin fun ikọ obinrin Barcelona lo ṣi di ife ẹyẹ Ballon d’Or ti Obinrin mu gẹgẹ bi agbabọọlu to ta sansan julọ lọdun 2022. Beth Mead, ọmọ ilẹ Gẹẹsi to n gba bọọlu jẹun ni ikọ obinrin Arsenal lo ṣe ipo keji si. Beth Mead wa lara ikọ England to gba ife ẹyẹ Euro 2022 fawọn obinrin ilẹ Yuroopu loṣu diẹ sẹyin. Ipo kẹrindinlogun ni Asisat Oṣoala ọmọ Naijiria wa gẹgẹ bi agbabọọlu obinrin to pegede lagbaye. Ẹgbẹ agbabọọlu Manchester city lo gba ife ẹyẹ ẹgbẹ agbabọọlu to ta sansan julọ lọdun 2022. Agbabọọlu Manchester city mẹfa ọtọọtọ lo wọ aṣekagba ipele n pele nibi ami ẹyẹ naa. Kevin de Bruyne, Joao Cancelo, Riyad Mahrez, Erling Haaland, Phil Foden fun ipele  ami ẹyẹ agbabọọlu to pegede julọ, nigba ti aṣọle wọn Ederson ṣe ipo kẹta ni ipele aṣọle to pegede julọ. Liverpool lo gba ami ẹyẹ naa lọdun to kọja. Ọkọ ere idaraya ere sisa racing car ni wọn fi gbe ife ẹyẹ Ballon d’Or wọ gbagede ibudo ami ẹyẹ naa lọjọ Aje. Gbajumọ awakọsaregbayi ni torukọ rẹ n jẹ Esteban Ocon lo si wa ọkọ na wọ ibudo Theatre du Chatelet ti ayẹyẹ naa ti waye. Benzema ni yoo jẹ ọmọ orilẹede France ti yoo tun gba ami ẹyẹ yii lẹyin ti Zinedine Zidane gba a lọdun 1998. “Ami ẹyẹ to wa niwaju mi yii fun mi layọ gidigidi. Nigba ti mo wa ni kekere, alaa rere ti mo n ni nigba ewe ni. Mi o tẹti ninu ileoa rẹ. Ko si ohun ti ko ṣe e ṣe.” Ni ọr Benzama lẹyin to gba mi ẹyẹ yii. 1. Karim Benzema (Real Madrid, France). 2. Sadio Mane (Bayern Munich, Senegal). 3. Kevin de Bruyne (Manchester City, Belgium). 4. Robert Lewandowski (Barcelona, Poland). 5. Mohamed Salah (Liverpool, Egypt). 6. Kylian Mbappe (Paris St-Germain, France). 7. Thibaut Courtois (Real Madrid, Belgium). 8. Vinicius Junior (Real Madrid, Brazil). 9. Luka Modric (Real Madrid, Croatia). 10. Erling Haaland (Manchester City, Norway). 11. Son Heung-min (Tottenham Hotspur, South Korea) 12. Riyad Mahrez (Manchester City, Algeria). 13. Sebastien Haller (Borussia Dortmund, Ivory Coast). 14. Fabinho (Liverpool, Brazil) ati Rafael Leao (AC Milan, Portugal). 16. Virgil van Dijk (Liverpool, Netherlands). 17. Luis Diaz (Liverpool, Colombia) ati Dusan Vlahovic (Juventus, Serbia) ati Casemiro (Manchester United, Brazil). 20. Cristiano Ronaldo (Manchester United, Portugal). 21. Harry Kane (Tottenham Hotspur, England). 22. Trent Alexander-Arnold (Liverpool, England) ati  Phil Foden (Manchester City, England) ati Bernardo Silva (Manchester City, Portugal). 25. Joao Cancelo (Manchester City, Portugal) ati Joshua Kimmich (Bayern Munich, Germany), Mike Maignan (AC Milan, France), Antonio Rudiger (Real Madrid, Germany), Darwin Nunez (Liverpool, Uruguay) ati Christopher Nkunku (RB Leipzig, France). Ami ẹyẹ Ballon d’Or wa fun agbabọọlu to ba ta sansan julọ laarin ọdun kan. Iṣedede wọn ni saa liigi ọdun 2021 si 2022 ni wọn fi ṣe igbelewọn wọn. Ede faranse ni wọn fi pe e, itumọ rẹ si ni bọọlu ti a fi wura ṣe. Ami ẹyẹ ti ileeṣẹ iwe iroyin kan ti orukọ rẹ n jẹ France Football bẹrẹ si ni fun awọn agbabọọlu ni. Lọdun 1956 ni akọkọ rẹ kọkọ waye. Laarin ọdun 2010 si 2015,  pẹlu adehun pẹlu ajọ ere bọọlu lagbaye, wọn da ami ẹyẹ naa pọ mọ ami ẹyẹ ami ẹyẹ bọọlu agbaye ti FIFA ti wọn da silẹ lọdun 1991. Amọṣa ajọṣepọ naa pari lọdun 2016, wọn si da ami ẹyẹ naa pada si orukọ to n jẹ lati ibẹrẹ, iyẹn Ballon d’Or ti FIFA naa si pada si orukọ ti oun naa n jẹ tẹlẹ. Ayẹyẹ ami ẹyẹ Ballon d’Or tọdun 2022 ni ẹlẹkẹrindinlaadọrin iru ẹ ti yoo waye. Stanley Matthews, ọmọ orilẹede England to n gba bọọlu fun ẹgbẹ agbabọọlu Blackpool nigba naa lo kọkọ gba a lọdun 1956; Alfredo Di Stéfano lo gba a lọdun 1957 ti Raymond Kopa tẹgbẹ agbabọọlu Real Madrid kan naa si gba a lọdun 1958. Awọn yooku to ti gba ami ẹyẹ naa niwọnyii: Alfredo Di Stéfano                            Real Madrid                         1959 Luis Suárez                                         Barcelona                              1960 Omar Sívori                                        Juventus                                1961 Josef Masopust                                 Dukla Prague                        1962 Lev Yashin                                          Dynamo Moscow                1963 Denis Law                                           Manchester United             1964 Eusébio                                                Benfica                                    1965 Bobby Charlton                                Manchester United              1966 Flórián Albert                                   Ferencvarós                            1967 George Best                                       Manchester United               1968 Gianni Rivera                                    Milan                                        1969 Gerd Müller                                       Bayern Munich                      1970 Johan Cruyff                                      Ajax                                          1971 Franz Beckenbauer                          Bayern Munich                     1972 Johan Cruyff                                      Barcelona                               1973 Johan Cruyff                                      Barcelona                               1974 Oleg Blokhin                                      Dynamo Kyiv                         1975 Franz Beckenbauer                           Bayern Munich                     1976 Allan Simonsen                                   Borussia Mönchengladbach 1977 Kevin Keegan                                     Hamburger SV                        1978 Kevin Keegan                                     Hamburger SV                        1979 Karl-Heinz Rummenigge                   Bayern Munich                    1980 Karl-Heinz Rummenigge                   Bayern Munich                    1981 Paolo Rossi                                        Paolo Rossi                                1982 Michel Platini                                     Juventus                                   1983 Michel Platini                                     Juventus                                   1984 Michel Platini                                     Juventus                                   1985 Igor Belanov                                       Dynamo Kyiv                          1986 Ruud Gullit                                         Milan                                          1987 Marco van Basten                              Milan                                         1988 Marco van Basten                              Milan                                         1989 Lothar Matthäus                                Internazionale                       1990 Jean-Pierre Papin                              Marseille                                 1991 Marco van Basten                              Milan                                       1992 Roberto Baggio                                 Roberto Baggio                     1993 Hristo Stoichkov                                Barcelona                               1994 George Weah                                     Milan                                       1995 Matthias Sammer                               Borussia Dortmund               1996 Ronaldo                                              Internazionale                        1997 Zinedine Zidane                                Juventus                                  1998 Rivaldo                                               Barcelona                               1999 Luís Figo                                           Real Madrid                            2000 Michael Owen                                    Liverpool                                2001 Ronaldo                                              Real Madrid                            2002 Pavel Nedvěd                                    Juventus                                2003 Andriy Shevchenko                           Milan                                       2004 Ronaldinho                                       Barcelona                               2005 Fabio Cannavaro                               Real Madrid                            2006 Kaká                                                   Milan                                       2007 Cristiano Ronaldo                             Manchester United                2008 Lionel Messi                                      Barcelona                               2009 Lionel Messi                                       Barcelona                               2010 Lionel Messi                                       Barcelona                               2011 Lionel Messi                                       Barcelona                               2012 Cristiano Ronaldo                             Real Madrid                            2013 Cristiano Ronaldo                             Real Madrid                            2014 Lionel Messi                                       Barcelona                               2015 Cristiano Ronaldo                             Real Madrid                            2016 Cristiano Ronaldo                             Real Madrid                            2017 Luca Modric                                       Real Madrid                            2018 Lionel Messi                                       Barcelona                               2019 Ami ẹyẹ naa ko waye lọdun 2020 nitori ajakalẹ arun COVID-19 Lionel Messi                                       Barcelona                               2021 Kareem Benzema                               Real Madrid                            2022	https://www.bbc.com/yoruba/articles/cw57vrkg4g4o
sports	Manchester United vs Arsenal: Ta ni yóò borí nínú ìjà arọ méjì yìí?	Ẹgbẹ agbabọọlu meji ti muṣemuṣe wọn ko da muṣemuṣe to, Manchester United ati Arsenal lo fẹ koju ara wọn lalẹ ọjọ Aje ni papa iṣere Old Trafford ninu idije English Premier League. Awọn ẹgbẹ agbabọọlu mejeeji ni wọn kọ lati ṣe iwuri fawọn ololufẹ lati igba ti saa bọọlu tuntun yii ti bẹrẹ. Ikọ Man U ni tiẹ ti fidi rẹmi nigba meji, bẹẹ ni wọn ta ọmi lẹẹmeji ninu ifẹsẹwọnsẹ mẹfa ti wọn gba ninu idije EPL ti saa yii. Ifẹsẹwọnsẹ meji pere ni Manchester UNited ti jawe olubori ninu ere bọọlu mẹfa ti wọn kopa ninu rẹ. Arsenal tun gbe pẹẹli diẹ ni ti wọn nitori ipo kẹjọ lawọn wa nigba ti Man U wa ni ipo kọkanla lori tabili idije EPL. Ninu ifẹsẹwọnsẹ mẹta ni Arsenal ti fakọyọ ninu meje ti wọn ti gba ni saa bọọlu yii. Arsenal fidi rẹmi ninu ifẹsẹwọnsẹ kan, bẹẹ ni ni wọn ta ọmi ninu ere bọọlu meji.	https://www.bbc.com/yoruba/ere-idaraya-49875301
sports	Ẹgbẹ́ agbẹjọ́rò NBA fọnmú lórí  bí ọlọ́pàá ṣe pa ọmọ ẹgbẹ́ rẹ̀ l‘Eko	"Ẹgbẹ Agbẹjọro nilẹ Naijiria, NBA, tí koro oju sì bí awọn ọlọpaa ṣe ṣekupa ọkan lara ọmọ ẹgbẹ wọn, Omobolanle Raheem lọjọ ọdun keresimesi ni agbegbe Ajah nilu Eko. NBA ni kiakia, ki ileeṣẹ ọlọpaa kede orúkọ ọlọpaa to ṣe kọlu naa sita. Iṣẹlẹ ọhun waye nigba ti oloogbe ati awọn mọlẹbi rẹ n ti ile jọsin bọ lọjọ Aiku to jẹ ọjọ keresimesi. Ninu atẹjade to fi lede, Aarẹ NBA, Yakubu Chonoko ni ẹgbẹ naa n ṣe akitiyan lati ba awọn mọlẹbi ọhun kẹdun lori iku ọmọ ẹgbẹ. O ni awọn si ti pinnu lati dìde iranlọwọ fun mọlẹbi ọhun. Chonoko ni awọn ti bẹrẹ iwadi lori ọlọpaa to ṣe iṣẹ buruku ọhun, ti awọn si ti kan si Kọmisona fun Ileeṣẹ ọlọpaa fun ipinlẹ Eko, Abiodun Alabi. O tẹsiwaju pe ileeṣẹ ọlọpaa ti fi idi rẹ mulẹ fun awọn pe orúkọ afurasi ọlọpaa to ṣekupa oloogbe naa ni ASP Drambi Vandi, ẹni to ti wa lẹnu isẹ ọlọpaa fun ọpọlọpọ ọdun. ""A rọ ileeṣẹ ọlọpaa nipinlẹ Eko lati kede orúkọ awọn ọlọpaa wọnyi fun gbogbo ọmọ Naijiria. ""Ẹ kede wọn fun wa, gbogbo nnkan to yẹ ka mọ ni kí ileeṣẹ ọlọpaa nipinlẹ Eko kede fun awọn ọmọ orile-ede Naijiria."" Bakan naa ni Gomina Ipinlẹ Eko, Gomina Babajide Sanwo-Olu ti ransẹ ibanikẹdun si mọlẹbi oloogbe Omobolanle Raheem. Sanwo-Olu wa n fi da awọn mọlẹbi loju pe ijọba yoo ri pe idajọ òdodo waye lori isẹlẹ naa. Sanwo-Olu ni o ṣe ni laanu pe awọn to yẹ ko da bobo awọn araalu naa lo tun ṣekupa wọn, sugbọn ijọba oun ko ni fi ọwọ lẹran lori ọrọ naa. O ni inu oun dun pupọ pe afurasi apaniyan ti wa ni atimọle ileeṣẹ ọlọpaa, ti wọn si ti gba gbogbo ohun ija lọwọ re. Gomina wa ro awọn eeyan ipinlẹ Eko lati ṣe suuru lori ọrọ naa atipe ìjọba ìpinlẹ Eko ti setan lati ri pe idajọ jẹyọ lori iku Omobolanle Raheem Ọga agba ọlọpaa lorilẹede Naijiria, Usman Alkali Baba ti paṣẹ pe ki iwadii to ya kanmọ-kanmọ waye lori iku Amofin Ọmọbọlanle Raheem, ti ọlọpaa kan yinbọn pa. Ọga ọlọpaa Alkali Baba tun paṣẹ pe ohunkohun ko gbọdọ di fifi kọlọransi ọlọpaa naa jofin ni kiakia. O ṣalaye ninu atẹjade kan, eyi ti alukoro ileeṣẹ ọlọpaa Naijiria, Ọmọọba Olumuyiwa Adejọbi fọwọsi, pe iṣẹlẹ buruku naa kii ṣe afihan ihuwasi ileeṣẹ ọlọpaa ni Naijiria. Bakan naa lo tun ba awọn ẹbi oloogbe naa kẹdun ẹni wọn to lọ. O si tun kilọ fawọn ọlọpaa pe ki wọn maa fi iwa ọmọluabi kun iṣẹ wọn ni gbogbo igba. Ọga agba ọlọpaa ni Naijiria naa tun fi da awọn ọmọ Naijiria loju pe gbogbo ika to ba ṣẹ lori ọrọ naa ni ida ofin yoo ge. Ọlọpaa kan ti wọn ko darukọ rẹ ti yinbọn pa obinrin agbẹjọro kan, Bolanle Raheem, lagbegbe Ajah, nipinlẹ Eko. Iroyin ni asiko ti oloogbe naa atawọn ẹbi rẹ n bọ lati ijọsin ọjọ ọdun Keresimesi ni iṣẹlẹ naa waye. Gẹgẹ bi ohun ti a gbọ, ọlọpaa ọhun atawọn akẹgbẹ rẹ gbiyanju lati mu ọkọ Bolanle duro ki iṣẹlẹ naa to waye. Asiko ti ọkọ ti Bolanle wa ninu rẹ n gbiyanju lati yi obiripo to wa labẹ afara Ajah ni ọlọpaa naa ṣina ibọn bolẹ. Amọ nigba ti wọn yoo fi gbe dele iwosan Bolanle ti jade laye. Ẹwẹ, agbẹnusọ ileeṣẹ ọlọpaa ipinlẹ Eko, Benjamin Hudeyin ti sọ pe iṣẹlẹ naa jẹ eyii to ṣeni laanu. Ninu atẹjade kan loju opo Twitter rẹ, ọwọ awọn ti tẹ ọlọpaa to yinbọn pa oloogbe naa, yoo si foju wina ofin. Hundeyin sọ pe “A ti fi ọlọpaa to yinbọn atawọn meji mii si atimọle.” O fi kun pe awọn yoo tun tare ẹjọ naa lọ si ẹka ileeṣẹ ọhun to n ṣewadii iwa ọdaran ni Panti fun iwadii ni kikun. Lẹyin naa lo ni ni kọmiṣọna ọlọpaa ipinlẹ Eko ti kan si awọn mọlẹbi oloogbe ọhun. O ni “Ileeṣẹ ọlọpaa ipinlẹ Eko ba awọn ọrẹ ati mọlẹbi agbẹjoro Bolanle Raheem kẹdun.” “Kọmiṣọna ọlọpaa, CP Abiodun Alabi ti kan si awọn ẹbi oloogbe naa ati ẹgbẹ awọn agbẹjọro, NBA lana, o si fi da wọn loju pe wọn yoo ri idajọ ododo gba.” Wayi o, ọpọ awọn araalu lo ti bẹrẹ si n bu ẹnu atẹ lu ileesẹ ọlọpaa fun bi awọn oṣiṣẹ rẹ ṣe n dukoko, ti wọn si maa n fi iya jẹ araalu lọna ti ko ba ofin mu."	https://www.bbc.com/yoruba/articles/c9xwyz7xdgdo
sports	Messi fi ìtàn lélẹ̀, Ife ẹ̀yẹ àgbáyé di ti Argentina lẹ́yìn ọdún 36	Orílẹ̀ èdè Argentina ti borí ìdíje ife ẹ̀yẹ àgbáyé ọdún 2022 èyí tó wáyé ní orílẹ̀ èdè Qatar. Orílẹ̀ èdè France ni Argentina lù láti fi gba ife ẹ̀yẹ náà. Aago mẹ́rin ìrọ́lẹ́ ọjọ́ Àìkú, ọjọ́ Kejìdínlógún oṣù Kejìlá ní àṣekágbá ìdíje ife ẹ̀yẹ àgbáyé tó bẹ̀rẹ̀ ní ogúnjọ́, oṣù Kọkànlá wáyé ní pápá ìṣéré Lusail ní orílẹ̀ èdè Qatar. Góòlù mẹ́ta mẹ́ta ni France àti Argentina fi parí ìfẹsẹ̀wọ́nsẹ̀ náà kí wọ́n tó gbá pẹnáritì. Messi ló jẹ góòlù méjì fún Argentina tí Angel Di Maria sì fi ẹyọ̀kan le. Kylian Mbappe ló jẹ góòlù mẹ́tẹ̀ẹ̀ta fún orílẹ̀ èdè France. Nígbà tí ìdíje náà parí sí ọ̀mì ni wọ́n gbá pẹnáritì àmọ́ France pàdánù sọ́wọ́ Argentina. Góòlù mẹ́rin sí méjì ni Argentina fi fàgbà han France láti fi gba ife ẹ̀yẹ àgbáyé. Orílẹ̀ France ló gba ipò kejì nígbà tí Croatia gba ipò Kẹta lẹ́yìn tí wọ́n ná Morocco ní ọjọ́ Àbámẹ́ta.	https://www.bbc.com/yoruba/articles/c979zlp9l7go
sports	Carabao cup: Iheanacho gba góòlù wọlé láti ra Leicester city padà lọ́wọ́ ìfìdírẹmi	Ipele to kangun si aṣekagba ni idije Carabao cup waye ni ilẹ Gẹẹsi ṣugbọn ori lo ko ikọ agbabọọlu Leicester city yọ lọwọ idojuti ni kọọrọ iyara wọn ni papa iṣere Kings power. Bi o tilẹ jẹ pe ọpọ lo ti wo o pe irọrun ni ifẹsẹwọnsẹ ọhun yoo ba de fun ikọ naa amọṣa omi fẹrẹ t'ẹyin wọ igbin wọn lẹnu. Ọpẹlọpẹ goolu kan ti Kelechi Iheanacho gba wọle ni ko jẹ ki Aston villa na Leicester city mọle lẹyin ti Frederic Guilbert ti kọkọ fi ori gbe goolu wọle fun Villa nigba ti ifẹsẹwọnsẹ naa wọ iṣẹju kejidinlogun. Abala keji ifẹsẹwọnsẹ naa ni wọn gbe Iheanacho wọle ti o si jẹ goolu naa. Ninu ọrọ rẹ, olukọ ẹgbẹ agbabọọlu Leicester city, Brendan Rodgers ṣapejuwe Kelechi gẹgẹ bii agbabọọlu ti ẹbun rẹ ko ṣee fọwọ rọ sẹyin. O ni lootọ ni pe Iheanacho kii fi bẹẹ ri aye gba bọọlu ki oun to de gẹgẹ bi olori ikọ naa ṣugbọn lati igba ti oun ti de loun ti bẹrẹ si nii fun un ni aye lati maa dabira lori papa, eleyi to ni o si ti n so eso rere. Bakan naa lo ni agbabọọlu ọmọ Naijiria naa a maa ṣe iṣẹ takuntakun ni gbogbo igba to si jẹ pe eyi ti n fara han ninu ayo to n gba bayii.	https://www.bbc.com/yoruba/afrika-51044377
sports	Lionel Messi: Ronaldinho ní Messi kọ́ ni agbábọ́ọ̀lù tó dára jùlọ lágbàáyé	"Ọrọ yii dabi ẹni pe ko ni tan nilẹ bọrọ. Ọpọ lo ti n sọ pe aramọnda agbabọọlu Barcelona ati Argentina, Lionel Messi ni agbabọọlu to dara julọ ninu itan. Bakan naa, ọpọ ni wọn ko gba pe Messi ni agbabọọlu to dantọ julọ lagbaaye. Agbabọọlu Brazil tẹlẹ ri orilẹede Brazil to jẹ akẹgbẹ Messi ni ikọ Barcelona, Ronaldinho wa lara awọn to gbagbọ pe Messi kọ ni agbabọọlu to dantọ julọ ninu ere bọọlu. Laipẹ yii ni Messi gbami ẹyẹ Ballon D'or nilẹ Faranse fun igba kẹfa, amọ Ronaldinho t'oun naa gbami ẹyẹ Ballon d'or lọdun 2005 sọ pe oun ko le pe Messi ni agbabọọlu to dara julọ lagbaaye ninu itan. Ronaldinho ni idunnu lo jẹ fun oun pe Messi gbami ẹyẹ Ballon fun igba kẹfa loṣu yii amọ agbabọọlu bi Pele, Maradona, ati Ronaldo ko le jẹ ki sọ wi pe Messi lo dara julọ ninu itan. ""Ohun ti mo le sọ ni pe Messi lo dantọ julọ laarin gbogbo awọn agbabọọlu to wa lasiki tirẹ,'' Ronaldinho lo woye bayii. Cristiano Ronaldo lo ṣi keji lẹyin ti oun naa ti gba ami ẹyẹ Ballon d'or fun igba marun un."	https://www.bbc.com/yoruba/ere-idaraya-50784072
sports	Ballon D'or 2019: Ronaldo ló dáńtọ́ jùlọ (GOAT), bó tilẹ̀ jẹ́ pé Messi ló gb'àmì ẹ̀yẹ Ballon D'or	Lootọọ ni aramọnda agbabọọlu Lionel Messi gba ami ẹyẹ Ballon D'or fun igba kẹfa bayii, ṣugbọn aṣoju orogun rẹ, Jorge Mendes faake kọri. O ni Cristiano Ronaldo lagbabọọlu to dantọ julọ laye ninu itan. Ronaldo kọ lati lọ si ibi ayẹyẹ naa to waye lalẹ ọjọ Aje niluu Paris lorilẹ-ede Faranse, koda oun lo gba ipo kẹta nigba ti adẹyinmu ẹgbẹ agbabọọlu Liverpool, Virgil van Dijk ṣe ipo keji mọ Ronaldo lọwọ. Ko si agbabọọlu to tii gba ami ẹyẹ naa to Messi, ẹni to ti gba a fun igba kẹfa bayii, lati igba ti wọn ti bẹrẹ fifi ami ẹyẹ naa dawọn agbabọọlu to fakọyọ julọ lọla. Ronaldo lo tun tẹle Messi lẹyin t'oun naa ti gba ami ẹyẹ Ballon D'or fun igba marun un ọtọọtọ. Ilu Milan lorilẹ-ede Italy lo wa nibi ti wọn ti fami ẹyẹ agbabọọlu to dara julọ ni idije liigi Serie A fun saa 2018-2019 daa lọla. Eyi ni igba akọkọ ti Messi yoo gba ami ẹyẹ Ballon D'or lati ọdun 2015, Ronaldo lo gbami ami ẹyẹ naa lọdun 2016 ati 2017, nigba ti Luka Modric Real Madrid gba a lọdun 2018. Ọpọ lo gbagbọ pe Messi ni ami ẹyẹ t'ọdun yii tọ si lẹyin to gba goolu mọkanlelaadọta ninu ifẹsẹwọnsẹ aadọta to gba ni saa bọọlu 2018-19. Ija ilara ko le tan laelae, ajuwọn lọ ko ṣee wi lẹjọ, Virgil van Dijk to ṣe ipo keji ni Messi ni Eleduwa gbade ere bọọlu fun un. Van Dijk ni o yẹ kawọn tubọ maa gbaṣoba rabandẹ fun anjannu agbabọọlu ti wọn n pe ni Messi.	https://www.bbc.com/yoruba/ere-idaraya-50640233
sports	UFC 243: Isreal Adesanya sán bàǹtẹ́ ìyà fún Robert Whittaker pẹlu 18-0	"Ọdun meji ati ija meje pere ni Afẹsẹkubiojo Isreal Adesanya to jẹ ọmọ orilẹede Naijiria ati Australia lo lati gba Ami Ẹyẹ UFC. Adesanya ti wọn n pe ni ""Last Stylebender"" lo gba Ami Ẹyẹ naa lẹyin to la Robert Whittaker mọlẹ, ni asekagba Idije UFC Middleweight Champion to waye ni Australia. Adesanya na ikeji rẹ pẹlu 3:33 ni iwaju awọn eniyan to to ẹgbẹrun lọna mẹtadinlọgọta ni papakọ ere idaraya naa. Lasiko to n sọrọ nipa aseyori rẹ, Adesanya ni ọpọ igba ni awọn eniyan ti ma n mu imu oun sẹjẹ, sugbọn ni bayii oun ti mu imu Whittaker naa sẹjẹ. Aseyori yii jẹ ko jẹ igba mejidinlogun (18-0) ti afẹsẹkubiojo Adesanya ti jawe olubori to si fi gba Ami Ẹyẹ UFC Middleweight Champion."	https://www.bbc.com/yoruba/media-49949984
sports	Ìgbà ọ̀tun! Lampard kó ìyà lọ, Tuchel kó ire de Chelsea	Igba kan n lọ, igba kan n bọ, aye duro titi lae. Eyi lo difa akọnimọọgba Chelsea tẹlẹri, Frank Lampard ti o ti idi itan bayii ni ẹgbẹ agbabọọlu naa. Olori ẹgbẹ agbabọọlu naa, Roman Abramovich jawe gbẹle ẹ fun Lampard lẹyin ti nkan ko ṣẹnu 're mọ fun Chelsea ninu awọn ifẹsẹwọnsẹ ti wọn n kopa ninu rẹ. Ṣugbọn ni bayii, omi tuntun ti ru, ẹja tuntun si ti wọ lẹgbẹ agbabọọlu Chelsea lẹyin ti Tomas Tuchel di akọnimọọgba tuntun fun Chelsea. Ọmi ni Chelsea gba pẹlu Wolves ninu ifẹsẹwọnsẹ akọkọ ti Chelsea ti gba lẹyin ti Tuchel de. Amọ, ẹgbẹ agbabọọlu Chelsea fakọyọ lọjọ Aiku, lẹyin ti bo Burnley mọlẹ nile wọn pẹlu ami ayo meji sodo. Balogun ikọ Chelsea, Cesar Azpilicueta lo gbayo akọkọ sawọn fun Chelsea ki Marcos Alonso to fọba lee nigba to ku diẹ ki ifẹsẹwọnsẹ naa pari. Ipo kẹsan ni Chelsea wa bayii lori tabili idije English Premier League.	https://www.bbc.com/yoruba/ere-idaraya-55879368
sports	UFC245: Kamaru Usman, f'ẹ̀ṣẹ́ borí ààyò Trump, Colby Covington ní ìjà UFC	"Bii bara ni abẹṣẹkubiojo ọmọ orilẹede Naijiria, kamaru Usman lu Colby Covington ti wọn jọ koju ija lowurọ ọjọ aiku lati ṣi wa nipo to ni akọle rẹ, welterwwight ni idje UFC 245. Ija naa waye ni gbagede T-Mobile Arena ni Las Vegas, orilẹede Amẹrika. Laarin idije ija naa, bi Colby ṣe n ta a ni Kamaru n gbakuru mọ ọ koda o tun fi ẹṣẹ fọ Colby leyin isalẹ ti gbogbo oju rẹ si kun fun ẹjẹ. Lati idaji ni gbogbo eniyan lori ayelujara ti n reti ohun ti ija yii yoo bi. Ni bayii, Kamaru náà ni yóò tún jẹ́ ọmọ Afíríkà àkọ́kọ́ tó fẹ̀ṣẹ́kùbíòjò gbaigbanu ẹyẹ idije Ultimate Fighting Championship. Ni kete ti Covington could barely stand to listen to Usman's victory speech, charging out of the Octagon to the back as soon as the Nigerian's hand was raised. But even in defeat, ""Chaos"" established himself as one of the greatest fighters on the planet with an excellent display that will surely still see his stock rise. It was an extremely close fight that could have gone either way had it gone the distance, as both men met in the middle of the Octagon and traded blows from start to finish, eschewing their world-class wrestling abilities in favour of an all-out brawl. But Covington's fortunes changed when Usman broke his jaw at the end of the third round with a hard right."	https://www.bbc.com/yoruba/afrika-50798795
sports	Liverpool vs Manchester City: Gbé bọ́dì ẹ! Ajá Liverpool gbéra pakuru mọ́ Manchester City.	Liverpool ti fi sọ àmì ayò tí wọ́n fi jù Manchester City  lọ nínú ìdíje EPL di mẹ́sàn  lẹ́yìn ìgbà tí wọ́n dá aṣọ ìyàn fún City. Fabínho ló fi bọ́ọ̀lù olóyì sẹ City lọ́wọ́ lẹ́yìn ìṣẹ́jú mẹ́fà [(6) sí ìgbà tí wan bẹ̀rẹ̀ ìfẹsẹ̀wọnsẹ̀. Ìṣẹ́jú mẹ́tàlá (13) sí ìgbà tí eré bẹ̀rẹ̀ ni Mohamed  Salah fi orí gbá bọ́ọ̀lù sí àwọ̀n  City. Liverpool ò dékun àti fi ìyà jẹ Manchester City títí di ìṣẹ́jú mọ́kànléláàádọ́ta (51) nígbà tí Sadio Mane gbá bọ́ọ̀lù kẹẹ̀ta sí àwọ̀n Manchester City. Pep Guardiola yọ atamátàsẹ́ Man City, Sergio Aguero jáde nígbà tí eré di àádọ́rin (70) ìṣẹ́jú tó sì fi Gabriel Jesus rọ́pò rẹ̀. Man City ráyè dá góòlù kan padà nìgbà tí Bernado Silva gbá bọ́ọ̀lù sí àwọ̀n Liverpool ní ìṣẹ́jú keèjìdílọ́gọ́rin (78).	https://www.bbc.com/yoruba/ere-idaraya-50339118
sports	Arsenal vs Newcastle: Ọba àwọn góòlù! Aubameyang àti Saka ṣá Newcastle pa lálẹ́ ọjọ́ Ajé	Ẹgbẹ agbabọọlu Arsenal rọ bajinatu fun Newcastle ni papa iṣere Emirates lalẹ ọjọ Aje ninu idije Premier League. Balogun ikọ Arsenal, Pierre-Emerick Aubameyang gba goolu meji sawọn nigba ti Bukayo Saka naa gba goolu kan si awọn lẹyin Arsenal lu Newcastle pẹlu ayo mẹta sodo. Aubameyang lo kọkọ gbayo sawọn ni iṣẹju marun un lẹyin ti ipele keji ifẹsẹwọnsẹ naa bẹrẹ. Saka gba goolu keji sawọn nigba ti ere bọọlu naa pe ọgọta iṣẹju ọgọta. Aubameyang fi ọba lee nigba ti ifẹsẹwọnsẹ naa ku iṣẹju mẹtala ti yoo pari. Nibayii, Arsenal ti goke lọ si ipo kẹwaa lori tabili idjije Premier League. Akọnimọọgba Arsenal, Mikel Arteta ko ṣai fi idunnu rẹ han si Aubameyang to gba goolu meji sawọn lẹyin to n tiraka lati fakọyọ lawọn ifẹsẹwọnsẹ ti Arsenal ti sẹyin. Bakan naa lo gboṣuba fawọn ọjẹwẹwẹ agbabọọlu bii Bukayo Saka ati Emile Smith-Rowe ti wọn fakọyọ bakan naa.	https://www.bbc.com/yoruba/ere-idaraya-55715025
sports	FIFAWWCUP: Wo ohun mẹ́rin tó jẹ́ ki America tún gbá ife ẹ̀yẹ àgbáyé	"Èyí ni ìgbà kẹrin tí America yóò gba ife ẹ̀yẹ àgbáyé nínú ìdíje tàwọn obìnrin tí kò ṣẹ̀yìn Rapinoe tó gba bàtà gòólù. Megan Rapinoe ni Balogun ikọ ẹgbẹ agbabọọlu obinrin fun orilẹ-ede America lọdun 2019. Repinoe lo gba ami ẹyẹ ẹlẹsẹ ayo bata goolu, bọọlu goolu àti agbabọọlu to fakọyọ julọ ninu idije ife ẹyẹ agbaye tawọn obinrin to pari ni France yii. Igba ikeji ni yii ti Megan maa gba ife ẹyẹ agbaye tawọn obinrin lọ sile gẹgẹ bii balogun ikọ USA. Oun lo kọkọ gba bọọlu sáwọ̀n Netherland ninu idije aṣekagba naa ni papa iṣere Lyons eleyii to sọ USA di olu ọmọ ninu idije naa. Ọpọ ṣẹṣẹ gbagbọ nipa imọsilara rẹ pẹlu ajọṣepọ akọ si akọ ati abo si abo nigba ti o kigbe pé "" Go Gays"" - Akọ si akọ; abo si abo, ẹ tẹsiwaju. Irun alawọ rẹsurẹsu ni aawọ irun ori ẹlẹsẹ ayo Megan eyi ti ọpọ obinrin si ti ni wọn yoo sọ aawọ irun ori wọn da lẹyin idije naa. Megan Rapinoe jẹ ọmọ ọdun mẹrinlelọgbọn to ti wa lẹnu owo bọọlu gbigba lọdun melo sẹyin. O ti gba bọọlu fun ẹgbẹ oriṣii meje ni ọpọlọpọ orilẹ-ede agbaye. Megan ti gba ami ẹyẹ bii ti NWSL Sheild pẹlu Reign FC lẹẹmeji yatọ si ti goolu olimpiiki ati ti ife ẹyẹ agbaye ẹẹmeji bayii. Megan jẹ ẹni to fẹran lati maa ṣe nkan tawọn eniyan a maa sọrọ le lori lẹyin idije. Bi apẹẹrẹ ninu idije tọdun 2011, o gba ẹrọ gbohungbohun lori papa ni kete to gba bọọlu sáwọ̀n Columbia ki wọn to koju Japan nibi to ti kọrin nipa ibi rẹ ni Amerika. Megan ni awọn amohunmaworan ṣafihan rẹ pe ko kọ orin ogo ilẹ Amerika jade ṣaaju idije wọn. O wa lara awọn ti wọn n ja pe ki ajọ FIFA sọ owo idije obinrin di iye kan naa pẹlu ti ọkunrin ni agbaye nitori bi a ṣe bi ẹru ni abi ọmọ. Wo ohun mẹ́rin tó jẹ́ ki America tún gbá ife ẹ̀yẹ àgbáyé Orilẹ-ede America ati Netherland ni wọn jọ gbena woju ara wọn ninu idije aṣekagba ti awọn obinrin lagbaye lọdun 2019. Ami ayo meji sodo ni wọn fi gbe ifẹ ẹyẹ lọ ti wọn fi na Netherland. Orilẹ-ede France lo gba alejo idije tọdun 2019 naa. America naa lo gba ife ẹyẹ naa lọdun 2015, fun idi eyi ilé ni wọn tun gbe e pada si. Ẹkọ mẹ́rin ti a lè kọ́ lára America: 1) Ko si ìgbà ti a ko le da aṣọ ki a tun fi wọ́lẹ̀ pẹlu iyì: Kii ṣe dandan ko jẹ pe ninu abala idije akọkọ ni ẹgbẹ agbabọọlu ti le yege ninu idije. Abala keji idije aṣekagba laarin Netherlands ati America ni Megan Rapinoe ati Rose Lavelle ti jẹ goolu to mu ki America gbe igba oroke ninu idije naa. 2) O ṣe pataki fun ẹgbẹ agbabọọlu to ba fẹ ṣe aṣeyọri lati ni adilemu to gbounjẹfẹgbẹ gba awo bọ. Sari Van Veenendaal to jẹ adilemu fun America mọ iṣẹ rẹ bii iṣẹ. Ẹẹmẹrin ọtọọtọ lo mu bọọlu ti ko ba di goolu mọ wọn lọwọ ni eyi ti wọn ko ba fi di apẹrẹ ajaṣẹ ninu idije ife ẹyẹ agbaye naa. 3) Ọpọ igba ni eeyan le goke ọla to ba ni ipinnu lai wo aṣeyọri latẹyinwa. Ẹgbẹ agbabọọlu Amerika ko roo pe awọn ti gbe ife ẹyẹ naa lọ ri lọdun 1991, 1999 ati 2015. Wọn tẹpa mọṣẹ lati ibẹrẹ idije naa pẹlu ipinnu lati tun gba ife ẹyẹ naa lọdun yii, eyi to pada wa si imuṣẹ fun wọn ni papa iṣere Lyon ni orilẹ-ede France. 4) Agbajọwọ la fi n sọya, ajoji ọwọ kan kò gbéru dori lo n di aṣeyọri ẹnikọọkan ninu idije. Rapinoe to pada jẹ ọkan ninu goolu to mu ki Amerika na Netherland ko deede ri goolu naa jẹ, awọn kan ni wọn gba bọọlu naa titi to fi de ẹsẹ tirẹ. Goolu yii lo jẹ ki Rapinoe pada gba ami ẹyẹ ẹlẹsẹ ayo goolu ninu idije todun 2019 yii. Eyi jẹ ki goolu rẹ pe mẹfa ti oun funra rẹ si ran awọn meta lọwọ lati jẹ goolu ninu idije ife ẹyẹ agbaye naa. Bakan naa ni Rapinoe gba ami ẹyẹ bọọlu oni goolu pe oun lo mọ ọ gba julọ ninu idije ọdun 2019. Sibẹ ọpọlọpọ gba pe amulumala agbara ọdọ ati awọn to ti ni iriri ni akọnimọọgba Amerika lo to fi gba ife ẹyẹ tọdun 2019."	https://www.bbc.com/yoruba/afrika-48905096
sports	Kelechi Iheanacho ẹlẹ́sẹ̀ ayò tún ti dábírà fún Leicester City	Kelechi Iheanacho, ogbontarigi ninu awọn ọdọ agbabọọlu Naijiria tun ti jẹwọ orukọ rẹ. Eemeji ọtọọtọ lo sọ bọọlu sáwọn ẹgbẹ agbabọọlu Rotherham nigba ti Leicester City pade wọn lọjọ Abamẹta. Bi ẹ ko ba gbagbe, o ti le ni oṣu mẹwaa ti Iheanacho ti gba ami ẹyẹ goolu sẹyin ti ko si ri bọọlu kankan gba si awọn. Inu awọn agbabọọlu Leicester City dun pupọ ni eyi ti o n fi ọkan wọn balẹ de idije Premier league to maa bẹrẹ lọjọ kẹsan an, oṣu kẹjọ, ọdun yii.	https://www.bbc.com/yoruba/ere-idaraya-49143927
sports	Chelsea vs Crystal Palace: Chelsea bínú gbẹ̀san ìyà Tottenham lára Crystal Palace	Akọnimọọgba ẹgbẹ agbabọọlu Chelsea, Frank Lampard ti fi idunnu rẹ han pẹlu bi wọn ṣe na Crystal Palace lalubami pẹlu ami ayo mẹrin si odo. Lampard ni aṣeyọri awọn ko ṣẹyin agbabọọlu tuntun, Ben Chilwell ti wọn ra fun miliọnu marundinlaadọta pọun. Chilwell to jẹ ẹni ọdun mẹtalelogun lo gba bọọlu wọ inu awọn, nigba ti Zouma ṣe iranwọ fun goolu keji, Jorginho gba penariti wọ inu awọn ni igba kẹta ati ikẹrin. Amọ, Frank Lampard ti rọ awọn agbabọọlu rẹ lati farabalẹ nitori ere ṣẹṣẹ bẹrẹ ni. Laipẹ yii ni Liverpool lu Chelsea ni alubami, ko to di wi pe wọn gberasọ pada. Bakan naa naa ni Everton naa Brighton ni ami ayo mẹrin si meji , nibi ti Rodriguez ti gba ami ayo meji wọ ni awọn, ti CalverLewin ati Mina naa gba bọọlu wọ inu awọn.	https://www.bbc.com/yoruba/media-54404206
sports	Premier League: Liverpool fẹ́ gbafe yìí ṣá! Premier League yóò bẹ̀rẹ̀ padà lóṣù kẹfà	Gbogbo eto ti to bayii lati bẹrẹ idije Premier League lọjọ kinni oṣu kẹfa ọdun yii lẹyin to ti wa nin idaduro nitori ajakalẹ aarun coronavirus. Ohun ti awọn alaṣẹ idije naa n gbero ni lati gba gbogbo ifẹsẹwọnsẹ to ku tan laarin ọsẹ mẹfa ni kete ti idije naa ba ti bẹrẹ pada. Inu ọpọlọ awọn ololufẹ idije Premier lo dun pe idije naa yoo pada laipẹ ọjọ. Ijọba ilẹ Gẹẹsi rọ awọn ẹgbẹ agbabọọlu ogun to wa ninu idije naa lati gba awọn ifẹsẹwọnsẹ to ku lawọn papa iṣere mii yatọ si ti wọn. Ṣugbọn awọn ikọ agbabọọlu kọ jalẹ, wọn ni o wu awọn lati gba awọn ifẹsẹwọnsẹ to ku nile awọn. Liverpool lo wa loke tente tabili EPL, nigba ti ifẹsẹwọnsẹ to ku si jẹ mọkanla.	https://www.bbc.com/yoruba/ere-idaraya-52626973
sports	Crystal Palace vs Manchester United: Crystal Palace pàkúta sí gaàrí Manchester United ní Old Trafford	Ajẹtun iya ni Manchester United jẹ lọwọ ẹgbẹ agbabọọlu Crystal Palace lọjọ Abamẹta ninu idije Premier League. Crystal Palace lo kọkọ gba bọọlu sawọn ṣugbọn Manchester United dayo naa pada. Ṣugbọn ọrọ bẹyin yọ nigba ti Crystal Palace gbayo mii wọ le Man U nigba to ku diẹ ki ere bọọlu naa pari. Tamọtiye! Tammy ta Norwich pa mọ́ lé, bí Chelsea ti gbéra Lẹyin ọ rẹyin, ẹrin gba ẹkẹ akọnimọọgba Chelsea, Frank Lampard lẹyin ti ẹgbẹ agbabọọlu Chelsea gbegba oroke fun igba akọkọ lati igba to ti gori aleefa gẹgẹ bi akọnimọọgba tuntun ni papa iṣere Stamford Bridge. Chelsea fẹyin Norwich City gba lẹ nile wọn ni Carrow Road lẹyin ti wọn ti ta ọmi kan ti wọn si jawe olubori ninu omiran ninu ifẹsẹwọnsẹ meji ti wọn ti gba lati igba ti idije Premier League ti bẹrẹ ni saa yii. Lẹyin iṣẹju mẹta pere ti wọn bẹrẹ ere bọọlu ọhun ni Tammy Abraham gba bọọlu sawọn fun Chelsea. Ṣugbọn Todd Cantwell dayo naa pada lẹyin iṣẹju mẹta mii lo ba di ọmi alayo kọọkan. Ọjẹwẹwẹ agbabọọlu Chelsea, Mason Mount gbayo wọ le eleyi ti Chelsea fi tun wa niwaju ṣugbọn ẹlẹsẹ ayo Teemu Pukki sọ ere bọọlu ọhun ọmi alayo mejimeji. Ẹlẹsẹ ayo Tammy Abraham lo gba mii wọ le fun Chelsea eleyi to jẹ ẹlẹẹkeji rẹ ninu ifẹsẹwọnsẹ naa. Lampard gbéra sọ!Chelsea run Norwich mọ́ lẹ̀ jégéjégé	https://www.bbc.com/yoruba/ere-idaraya-49460043
sports	NFF fi #30,000 kún #10,000 owó ìrànwọ́ oṣooṣù fún ìyá Rashidi Yekini àti Samuel Okwaraji	Ajọ to n ri si ere bọọlu afẹsẹgba ni Naijiria, NFF ti fi ẹgbẹrun un lọna ọgbọn naira kun ẹgbẹrun mẹwaa ti ẹka ijọba to n ri si ere idaraya ṣeto gẹgẹ bi owo iranwọ oṣooṣu fawọn iya oloogbe agbabọọlu Naijiria tẹlẹ, Rashidi Yekini ati Samuel Okwaraji. L'Ọjọru ni ileeṣẹ ijọba to n ri si ere idaraya ati idagbasoke awọn ọdọ kede eto naa lati maa fun awọn mama oloogbe agbabọọlu Naijiria mejeeji tẹlẹ ni ẹgbẹrun mẹwaa naira loṣooṣu gẹgẹ bi owo iranwọ. Olaitan Shittu to jẹ aṣoju minisita ere idaraya lo fọrọ naa lede l'Ọjọru nigba to ṣabẹwo si Alhaja Yekini niluu Ijagbo nipinlẹ Kwara. Bakan naa ni ijọba tun fun mọmọ Yekini ni ẹgbẹrun lọna aadọta naira gẹgẹ ẹbun fun awẹ Ramadan to n lọ lọwọ. O ti pe ọdun mẹjọ ti ẹlẹsẹ  ayo, Rashidi to gba goolu sawọn julọ fun Naijiria di oloogbe. Okwaraji ṣubu lori papa, o si gba ibẹ ku nigba to n kopa ninu ifẹsẹwọnsẹ ati yege fun idije ife ẹyẹ Italian '90 to waye laarin Naijiria ati Angola niluu Eko lọjọ kejila oṣu kẹjọ ọdun 1989. Ìjọba buwọ́lu ẹgbẹ̀rún mẹ́wàá náírà owó ìrànwọ́ oṣooṣù fún ìyá Rashidi Yekini Rashidi Yekini: Ìjọba buwọ́lu ẹgbẹ̀rún mẹ́wàá náírà owó ìrànwọ́ oṣooṣù fún ìyá Rashidi Yekini Ileeṣẹ ijọba to n ri si ere idaraya ati idagbasoke awọn ọdọ ti ṣeto lati maa fun mama oloogbe agbabọọlu Naijiria tẹlẹ, Rashidi Yekini ni ẹgbẹrun mẹwaa naira loṣooṣu gẹgẹ bi owo iranwọ. Olaitan Shittu to jẹ aṣoju minisita ere idaraya lo fọrọ naa lede l'Ọjọru nigba to ṣabẹwo si Alhaja Yekini niluu Ijagbo nipinlẹ Kwara. Bakan naa ni ijọba tun fun mọmọ Yekini ni ẹgbẹrun lọna aadọta naira gẹgẹ ẹbun fun awẹ Ramadan to n lọ lọwọ. O ti pe ọdun mẹjọ ti ẹlẹsẹ ayo, Rashidi to gba goolu sawọn julọ fun Naijiria di oloogbe.	https://www.bbc.com/yoruba/afrika-52570213
sports	US Open 2019: Bianca júwe ilé fún Serena Williams nínú ìdíje l'America	Idije to gbogo fun Bianca Andreescu naa waye ni Flushing Meadows ni New York laarin ọjọ kẹrindinlọgbọn, oṣu kẹjọ si ọjọ kẹjọ, oṣu kẹsan an, ọdun 2019. Bianca Andreescu jẹ ọmọ ọdun mọkandinlogun lati orilẹ-ede Canada lo koju agbaọjẹ Serena Williams ọmọ ọdun mẹtadinlogoji naa ninu idije aṣekagba. 6-3; 7-5 ni wọn pada jọ gba ninu idije aṣekagba naa ni New York. Bianca fo fun ayọ, o ni: Odun yii ni àlá mi wa sí imuṣẹ. O ni: inu mi dun gidi, mo mọ oore nitori mo ti n tiraka tipẹ ti mo ti n woye ọjọ ti maa pade Serena Williams ninu idije. Serena ni gbajugbaja ti gbogbo wa n wo loke ninu ere idaraya yii. Si iyalẹnu gbogbo ero iworan to wa lori papa ni Bianca fidi Serena janle ti o si jẹ ki Serena padanu ife ẹyẹ yii lẹẹkẹrin bayii. Serena funra rẹ gboriyin fun ọdọmọde Bianca, o ni: Inu mi dun fun Bianca, o ṣiṣẹ bi ọmọ akin nitootọ ninu idije yii. Bianca jẹ ọmọ orilẹ-ede Canada. Oun ni ọdọmọde ẹni akọkọ ni Canada to maa gba ami ẹyẹ idije nla bọọlu ẹlẹyin ori tabili. Oun ni ọdọmọde ti ko tii pe ogun ọdun akọkọ to maa gba goolu Grand slam lẹyin Maria Sharapova lọdun 2006. Oun lo tun kọkọ gba Akọkọ ṣe Slam lẹyin ọmọ Russia to gbaa lọdun 2004 ni Wimbledon Bianca jẹ ọdọmọde to ni igbooya ati ọkan akin ninu gbogbo idawọle rẹ, eyi to han ninu idije naa. Andreescu ni ti ẹnikẹni ba sọ fun oun pe oun a koju Serena Williams ninu idije oun maa sọ pe ẹni naa ti ya were ni. Oun ni gbogbo aye n sọrọ nipa rẹ lori ayelujara lasiko yii pe ko si ohun ti ọdọmọde ko le ṣe yanju! Lọdun to lọ ni Bianca ja nibẹrẹ idije ti ko si si lara awọn igba akọkọ to ṣaaju ninu gbigba bọọlu ọhun. Awọn ara Romania ni obi Bianca jẹ. Nicu ni orukó baba rẹ nigba ti iya rẹ n jẹ Maria. Wọn lọ ṣe atipo ni orilẹ-ede Canada nibẹre ọdun 1990. Lati kekere ni Bianca ti n gba bọọlu ẹlẹyin ori tabili ni eyi to si ti gba ami ẹyẹ bii WTA Premier ni Indian Wells ati Toronto to si gba ẹbun owo rẹpẹte si. Bayii, Bianca n lọ ẹni karun un ni agbaye to si n lọ sile pẹlu ẹbun owo $3.85 miliọnu. Ẹkọ nla ti Bianca fẹ ki awọn ọdọ kọ ni pe ki wọn maa di eti wọn si ariwo ọja ati pe ki wọn ma bẹru ogbontarigi ti wọn ba fẹ koju lẹnu iṣẹ wọn. O ni oun di eti oun si ariwo ọja awọn eniyan ni bi awọn ero lori papa naa ṣe n pariwo orukọ Serena ki oun to le bori.	https://www.bbc.com/yoruba/afrika-49624895
sports	Ṣé Nigeria yóò fìyà jẹ Morocco bí ti àtẹ̀yìnwá láti dé àṣekágba WAFCON 2022?	"Ẹgbẹ agbaboolu obinrin Naijiria, Super Falcons yoo wako pẹlu ikọ Atlas Lionesses ti orlẹede Morocco. Loni, ọjọ Aje, ọjọ kejidinlogun, oṣu Keje, ọdun 2022, ni ifigagbaga naa yoo waye fun ìfẹsẹ̀wọnsẹ̀ to kangun si asekagba idije WAFCON 2022. Papa ìṣeré Prince Moulay Abdellah ni ìfẹsẹ̀wọnsẹ̀ naa yoo tì waye laago mẹsan-an alẹ n'ilu Rabat. Iko Super Falcons lo gbọdọ bori ifẹsẹwọnsẹ yii  lati wọ ipele aṣekagba idije naa. Lionesses of Atlas ile Morocco ni o bori ninu gbogbo ifẹsẹwọnsẹ ti wọn ti kopa ninu idije naa, ti iko Super Falcons si padanu ẹyọ kan ninu ifẹsẹwọnsẹ wọn ti wọn gba pẹlu iko Bayana Bayana ti ile South Africa. Ìfẹsẹ̀wọnsẹ̀ yii ni yoo gbe ẹgbẹ́ agbabọọlu Super Falcons de ipele aṣekagba idije naa, ti wọn ba fi borí Morocco. Bakan naa ni yoo jẹ fun Morocco, to ba jẹ pe awọn lo bori. Ki wọn o to koju ẹlòmíì ni aṣekagba idije. Orile-ede Naijiria n ja lati gba ife idije bọọlu àwọn obìnrin ni Africa, WAFCON, fun igba kẹwaa, ninu ìgbà mejila to ti waye. Morocco n jà lati gba a fun igba akọkọ. Botilẹ jẹ pe Super Falcons ni ọpọ n fi ojú si lara gẹgẹ bi akọni, ẹgbẹ́ agbabọọlu Atlas Lionesses naa kò ṣe e fi ọwọ rọ́ sẹyin. Idi ni pe lati igba ti idije WAFCON 2022 ti bẹ̀rẹ̀, ni wọn ti n fakọyọ. Wọn ò si tíì padanu ìfẹsẹ̀wọnsẹ̀ kankan. Yatọ si eyi, Morocco lo gbalejo idije naa, wọn o si ni fẹ ki ife ẹyẹ bọ wọn lọwọ. Nitori naa ẹgbẹ́ agbabọọlu Super Falcons nilo lati fi ọkàn si nkan ti wọn n ṣe lori papa lati ìbẹ̀rẹ̀ ìfẹsẹ̀wọnsẹ̀ naa. Iye igba ti Morocco ati Super Falcons ti pade lori papa Ọdun 1998 ni ẹgbẹ́ agbabọọlu mejeeji kọkọ pade ni WAFCON 1998. Iya kekere kọ ni Super Falcons fi jẹ Atlas Lionesses ni ilẹ baba wọn. Ami ayo mẹjọ si odo ni wọn fun wọn. Ọdun 2000 ni wọn tun pade ni WAFCON 2022 to waye ni South Africa. Ami ayo mẹfa si odo ni Naijiria tun fi lù wọ́n ni aludojubolẹ. Sugbọn laarin ìgbà naa si asiko yii, ẹgbẹ́ agbabọọlu Morocco fihan pe nkan ti yatọ, paapaa lati igba ti WAFCON 2022 ti bẹ̀rẹ̀. Nigba ti o gba ni yanju, Aarẹ, ajọ to risi kokari ere bọọlu nile wa, NFF, Amaju Pinnick ni gbogbo nkan ni iko Super Falcons ni lati ṣe lati gba ifẹyẹ ijide naa gba kẹwa. Amaju ni oun kọkọ ki awọn agba bọọlu naa fun bi wọn ṣe fakọyọ ninu awọn ifẹsẹwọnsẹ ti ko pa ninu, ti wọn si bori awon akẹẹgbẹ wọn. “Mo kọkọ ki awọn agbabọọlu naa fun bi wọn fakọyọ ninu ifẹsẹọnsẹ pẹlu awọn akẹẹgbẹ wọn.” “Wọn ti fi ran wa pe orilẹede Naijiria ni oga ti a ba sọrọ ere bọọlu obinrin ni ile adulawọ, bi wọn ṣe fakọyọ ninu awọn ifesewọn wọn,” “Ifẹsẹweọnsẹ pẹlu ikọ Morocco ko le yipada sugbọn yoo lagbara pupọ gan nitori ikọ Morocco naa jẹ ẹgbẹ agbabọọlu ti muṣemuṣe wọn da muṣe.” “Mo ni igbagbọ pe a bori wọn, mo ti sọ fun awọn agbabọọlu naa lati ranti ibi ti wọn wa, ki wọn si fi ọkan gbe orilẹede Naijiria larug\]e nibi ijide WAFCON.” “Ninu mi dun si awọn agbabọọlu pupọ.” Aarẹ, ajọ to risi kokari ere bọọlu nile wa, NFF, Amaju Pinnick ni oun ni igbagbọ ninu iko Super Falcons lati bori orilẹede Morocco to ba di ago mẹsan oni ni papa iṣerẹ Prince Moulay Abdellah Stadium, Rabat lorilẹede Morocco. Amaju ni awọn agbabọọlu Naijiria ti sẹtan lati jẹ orilẹede Naijiria bọ si oke nibi ti o ko wa. O ni o ti ṣeṣe fun Ikọ agbabọọlu Super Facons lati kopa ninu ifẹsẹwọmsẹ aṣe kagba to ba di ọjọ aiku ọse to bo yi Bi ẹgbẹ́ agbabọọlu Super Falcons ti Naijiria ṣe n gbaradi lati koju Swallow ti Burundi lonii, ẹ jẹ ka ṣe agbeyẹwo ipa ti ìfẹsẹ̀wọnsẹ̀ naa ni. Ìfẹsẹ̀wọnsẹ̀ naa ni eyi to kẹhin ni abala akọkọ fun awọn orile-ede to the wa ni ipin C ninu idije WAFCON 2022 to n lọ lọwọ ni Morocco. Ẹgbẹ agbabọọlu to ṣe ipo kinni, ikeji, ati ikẹta ni ipin C, yoo bọ si ipele quarter finals. Ìfẹsẹ̀wọnsẹ̀ pẹlu Burundi si ni yoo sọ ibi ti ori n gbe Super Falcons lọ, ti Burundi ba fi lu wọn. South Africa ati Botswana lo na Burundi. Ìfẹsẹ̀wọnsẹ̀ ti ọjọ́ Aiku, ti yoo waye ni papa ìṣeré Prince Moulay El Hassan, Rabat, ni igba àkọ́kọ́ ti orile-ede mejeeji koju ara wọn nilẹ okeere. Orile-ede Burundi ti padanu ninu ìfẹsẹ̀wọnsẹ̀ wọn meji akọkọ, Naijiria padanu ẹyọkan sọwọ South Africa. Ìfẹsẹ̀wọnsẹ̀ laarin orile-ede mejeeji la le fi we ija laarin Dafidi ati Golayaati. Igba àkọ́kọ́ re e ti Burundi n kopa ni idije WAFCON, àmọ́ Naijiria ti kopa ninu mọkanla, o si ti gba ife ni igba mẹsan-an. Ìfẹsẹ̀wọnsẹ̀ mẹta ni orile-ede kọọkan to n kopa ni idije bọọlu àwọn obìnrin ni Africa to n lọ lọwọ ni Morocco, WAFCON 2022, gbá ni abala akọkọ. Ninu meji to ti kọkọ gbá, Naijiria padanu ẹyọkan sọwọ South Africa, o bori ikeji nigba to na Botswana ni ami ayo méjìlá si odo. Lọwọlọwọ, Naijiria lo wa ni ipo keji ni ipin kẹta (C), pẹlu ami mẹta. Orile-ede Burundi lo wa ni ipo to kẹhin, ko ni ami kankan lẹyin ti South Africa ati Botswana lu u. Botilẹ jẹ pe ami mẹta ni Naijiria àti Botswana ni lori tabili igbelewọn, wọn fi Naijiria si ipo kejì, nitori 'iru' goolu ti wọn gbá wọ awọn. Sugbọn o, dandan ni fun wọn lati bori Burundi, ki wọn o le bọ si ipele quarter final. Olukọni ẹgbẹ́ agbabọọlu obìnrin Naijiria, Randy Waldrum, sọ fun awọn akọroyin n'ilu Rabat, lọjọ Abamẹta pe, àwọn ko le foju kere Burundi. O ni ""ao le foju di ẹgbẹ́ agbabọọlu Burundi."" A n gbaradi lati tun ṣe daadaa ju bi a ṣe ṣe lọ ní ìfẹsẹ̀wọnsẹ̀ wa to kọja. Erongba wa si ni lati wọ ipele quarter finals lọjọ Aiku."""	https://www.bbc.com/yoruba/articles/cg6zd1nxzkwo
sports	Angel Gomes: Angel Gomes, agbábọ́ọ̀lù Manchester United ṣàlàyé ohun gan tó gbé e dé ṣọ́ọ̀ṣì T. B Joshua	"Ọmọ agbábọ̀ọ̀lù Manchester United Angel Gomes ti fèsì fún àwọn olólùfẹ́ rẹ̀ lórí ayélujára ìdí tó fi sàbẹ̀wò sí ìjọ T.B Joshua lorílẹ̀-èdè Nàìjíríà. Gomes bẹ̀rẹ̀ ìrìnàjò bọ́ọ̀lù gbígbá nígbà tó ti wà ni ọmọ ọdún mẹ́fà, wọ́n yan láti gbáradà ní ilé ẹ̀kọ́ ọmọ wẹ́wẹ́ Manchester United tí ó sì lo ọdún mọ́kanlá gbáko kí o tó lé darapọ̀ mọ ẹgbẹ́ agbábọ́ọ̀lù náà lọ́dun 2017. Láti ìgbà náà, ó ti farahàn tó ìgbà mẹ́wàá nínú ẹgbẹ́ agbábọ̀ọ̀lù Red Devils tí ó sì ti n pinu láti búwọ́ lùwé láti fikún àsìkò rẹ̀ nínú ẹgbẹ́ agbábọ̀ọ̀lù Manchester United. Ẹ̀wẹ̀, fónrán iṣẹ́jú meji kan ṣẹ́yọ lórí ayélujára, èyí tó sàfihàn ìtiràka rẹ̀ lórí bi yóò ṣe gba ìwòsàn lórí ìṣòro ẹsẹ̀ tó n bá fíra lásìkò  ọ̀ún. Fọ́nran náà sàfihàn Gomes nibi to ti n ṣi ojú egbò rẹ̀ nínú ìjọ T.B Joshua, Synagouge Church of All Nation. Ọ̀dọ́mọkùnrin náà sàlàyé pé òun gbé ìgbésẹ̀ náà lẹ́yìn ti àwọn òbí òun gbà òun nímọ̀ràn láti gbìyànjú rẹ̀ wò gẹ́gẹ́ bi o ṣe sọ nínú fídíò náà': ""Orúkọ mi ni Angel Gomes, mó wá láti Manchester, ọmọ ọdun mẹ́rìndílógún ni mi. Àlàyé tó fí síta rèé O ní àwọn isòrò ẹṣẹ̀ tó ń yojú yìí ń kan òun lóminú lásìkò tí ó yẹ ki òun maa gbádún ayé òun nínú eré bọ́ọ̀lù Mó n gbá bọ́ọ̀lù fún Manchester United, mo sì ń sojú ẹgbẹ́ agbábọ́ọ̀lù England gẹ́gẹ́ bíi balọ́gun ikọ̀ agbábọ́ọ̀lù náà, mo sì ti mọ ijọ synagogue láti kékeré. Àwọn obí mi fẹ́ràn T.B Joshua púpọ̀ à sì maa n wòó fídíò rẹ lóòrèkóòrè. Gomes fèsì lójú òpó Twitter rẹ, tó sì tẹpẹlẹ mọọ pé ẹsìn òun kìí ṣe ǹkan ti ó yẹ kí àwọn ènìyàn máa fọ̀rọ̀ jomitoro ọ̀rọ̀ lé lórí, pàápàá jùlọ nínú ìṣòrò ààùn Corornavirus yìí ati ìfẹhónúhàn ""ayé ènìyàn dúdú ṣe pàtàkì""(BLM) tó n jà ká gbogbo àgbáyé. O ní: Ni ti fọ́nrán to jẹyọ láti ọdún 2016. Ìdílé onígbàgbọ́ ni mo ti wá, ni àsìkò náà olólùfẹ́ pásítọ ọ̀un ni maami jẹ́, ó sì fẹ́ ki n lọ nítórí àwọn ìṣòrò ti mo ní. "" Mó kéré lásìkò  náà àwọn òbí mi ǹkan yìí dára fún mi láti ṣe, ìṣòro pọ̀ gàn ni lágbàyé báyìí tó yẹ kí a mójú tó"""	https://www.bbc.com/yoruba/afrika-53067405
sports	CAF kéde Asisat Oshoala, Rasheedat Ajibade, Chiamaka Nnadozie lára àwọn agbábọ́ọ̀lu obìnrin fún àmì ẹ̀yẹ 'CAF Awards' tọdún 2022	Ajọ ere bọọlu nilẹ Afirika, CAF ti kede orukọ awọn agbabọọlu obinrin ti yoo kopa fun ami ẹyẹ awọn agbabọọlu obinrin ni Afrika ti ọdun 2022. Lara awọn ipele ami ẹyẹ ti wọn yoo kede awọn agbabọọlu obinrin to bori fun ni agbabọọlu obinrin  to pegede julọ laafirika, agbabọọlu obinrin fun ẹgbẹ agbabọọlu to pegede julọ, agbabọọlu ọdọbinrin  to pegede julọ l’Afirika, pẹlu ẹgbẹ agbabọọlu obinrin to pegede julọ ni Afrika. Atẹjade ti Ajọ CAF fi sita tun sọ pe, wọn yoo kede awọn oludije fun ami ẹyẹ akọnimọọgba ikọ agbabọọlu Obinrin to pegede julọ pẹlu ẹgbẹ agbabọọlu obinrin orilẹede to pegede julọ laipẹ. Ajọ naa ni ijafafa awọn agbabọọlu obinrin nibi idije ife ẹyẹ bọọlu awọn Obinrin ni Afirika, WAFCON yoo wa lara awọn ohun ti wọn yoo gbe yẹwo lati yan awọn oludije ti yoo bori ọkọọkan awọn ipele ami ẹyẹ kọọkan. Ni ọjọ kọkanlelogun oṣu keje ọdun 2022 ni wọn yoo kede orukọ awọn agbabọọlu obinrin to ba pegede lawọn ẹka naa ni ilu Rabat lorilẹede Morocco. Ayẹyẹ ami ẹyẹ naa yoo waye ṣiwaju ifẹsẹwọnsẹ aṣekagba ife ẹyẹ bọọlu awọn obinrin nilẹ Afirika, WAFCON to n lọ lọwọ lorilẹede Morocco. Awọn oludije fun ami ẹyẹ agbabọọlu obinrin to pegede julọ ni Afirika Awọn oludije fun ami ẹyẹ agbabọọlu obinrin to pegede julọ ni Afirika	https://www.bbc.com/yoruba/articles/c726qxd784do
sports	Kò rọrùn rárá láti dàgbà ní agbègbè bíi Mushin, àànú Ọlọ́hun ló sọ mi di agbábọ́ọ̀lù Super Falcons - Rasheedat Ajibade	Ṣaaaju ifsẹwọnsẹ ti yoo waye laarin awọn agbabọọlu obinrin orilẹede Naijiria ati Cameroon lonii ni papa isere Stade Mohamed V Stadium ni Casablanca lẹyin ti wọn lu awọn agbabọọlu Burundi lalubami lọjọ Aiku to kọja, BBC Yoruba mu iroyin nipa igbaradi awọn ẹgbẹ agbabọọlu ti Naijiria wa. Ọkan lara wọn to jẹ agbabọọlu aarin to si jẹ ọmọ Yoruba, Rasheedat Ajibade kẹnu bọ ọrọ nipa ibẹrẹpẹpẹ rẹ ni agbegbe Mushi ni ipinlẹ Eko, Naijiria.	https://www.bbc.com/yoruba/articles/clkvepv1mveo
sports	National Sports Festival: Ìjọba àpapọ̀ ní kò sí ohun tó jọ pé ìdíje náà yóò párí l'Ọ́jọ́bọ̀	Ijọba apapọ ti sọ pe idije oriṣiiriṣii ere idaraya, National Sports Festival to n lọ lọwọ nipinlẹ Edo ko ni wa sopin lojiji lonii Ọjọbọ mọ. Ọrọ yii jade lẹyin ti igbimọ abẹnu lori idije naa, LOC ti kọkọ kede pe idije naa yoo pari lọsan Ọjọbọ nitori aisowo. Ṣugbọn igbakeji oludari ọrọ iroyin ni ileeṣẹ ijọba to n ri si ọrọ ere idaraya ati idagbasoke awọn ọdọ, Ramon Balogun lo fidi ọrọ naa mulẹ ninu atẹjade to fi sita l'Ọjọbọ. O ṣalaye ninu atẹjade ọhun pe ẹka ijọba to n ṣakoso ere idaraya ati ajọ MOC to n ṣiṣẹ lori agbekalẹ idije naa ko gbọ ohun kan nipa ọrọ ti igbimọ LOC ipinlẹ Edo sọ pe idije naa ko ni le tẹsiwaju mọ. Atẹjade naa ṣalaye pe ko si ipade kankan tabi apero kan lori ati da idije naa duro. Ọgbẹni Balogun sọ pe Minisita ere idaraya, Sunday Dare, akọwe agba ileeṣẹ to n ri si ọrọ ere idaraya atawọn lọgalọga lo wa ni Benin fun idije National Sports Festival. O ṣalaye pe ojuṣe ipinlẹ Edo tabi igbimọ LOC ni lati fi to wọn leti ti ipenija kan tabi omiran ba wa lori idije to n lọ lọwọ. Igbakeji oludari ọrọ iroyin ni ileeṣẹ ijọba to n ri si ọrọ ere idaraya ati idagbasoke awọn ọdọ tun sọ pe ipinlẹ Edo tiẹ beere iranwọ owo lori ati gbalejo idije ọhun lẹyin ti ijọba sun un siwaju nitori ajakalẹ arun covid-19. Ọgbẹni Balogun ni ileeṣẹ ijọba to n ri si ere idaraya ti gbe ọrọ naa de iwaju ijọba apapọ, o si yẹ ki owo iranwọ naa jade laipẹ. Ẹwẹ, alakoso ọrọ iroyin lori idije National Sports Festival to n lọ lọwọ nipinlẹ Edo, Ebomhiana Musa lo sọ lalẹ Ọjọru pe igbesẹ lati da idije naa duro waye nibi ipade ti igbimọ LOC ṣe eleyii ti igbakeji gomina ipinlẹ Edo, Philip Shaibu wa nibẹ. O sọ pe igbimọ LOC gbe igbesẹ yii nitori ijọba apapọ ko tii mu ileri iranwọ owo to ṣe fun ipinlẹ Edo ṣẹ lẹyin ti wọn ti kọkọ sun idije naa siwaju tẹlẹ. O kere tan ẹgbẹrun mẹjọ awọn elere idaraya lo n kopa ninu idije National Sports Festival to n lọ lọwọ nipinlẹ Edo.	https://www.bbc.com/yoruba/afrika-56672265
sports	Liverpool fi àwìn ṣẹ Man city lọ́wọ́ pẹ̀lú 3-1 ní Community Shield	Manchester city gba idagiri akọkọ ni saa bọọlu tuntun ti yoo bẹrẹ nilẹ Gẹẹsi lọsẹ to nbọ pẹlu bi Liverpool ṣe ko bo wọn ni ifẹsẹwọnsẹ ife ẹyẹ Community Shield to waye lọjọ Abamẹta. Goolu mẹta si ẹyọ kan ni Liverpool na Manchester city lati gba ife ẹyẹ Community Shield, eyi to jẹ ife ẹyẹ akọkọ lati ṣide saa bọọlu Premier league lọdọọdun lorilẹede England. Liverpool padanu ife ẹyẹ Premier league saa to kọja si ọwọ Manchester City to gba ife ẹyẹ naa lẹyin to fi ami kan la Liverpool. Idije naa to waye ni papa iṣire King power stadium dipo Wembley nitori ifẹsẹwọnaẹ aṣekagba idije ife ẹyẹ Euro tawọn obinrin ti yoo waye nibẹ. Agbabọọlu Liverpool, Trent Alexander-Arnold lo gba goolu akọkọ wọle lẹyin ti bọọlu gba soju ile ba ara Nathan Ake, agbabọọlu Manchester city wọle. Julian Alvarez, ọkan lara awọn agbabọọlu tuntun ti Manchester city ṣẹṣẹ ra lo gba goolu wọle lati daa pada fun Liverpool. Agbabọọlu ọmọ orilẹede Egypt ni, Mohammed Salah lo tun sun Liverpool siwaju pẹlu pẹnariti lẹyin ti ọkan lara awọn adilemu Manchester city, Ruben Dias fi ọwọ kan bọọlu loju ile rẹ. Agbabọọlu tuntun ti Liverpool ṣẹṣẹ ra, Darwin Nunez lo de gbogbo rẹ lade.	https://www.bbc.com/yoruba/articles/c848g9n2440o
sports	AFCON 2019: Wo àbájáde èsì àsọtẹ́lẹ̀ rẹ	.	https://www.bbc.com/yoruba/48745614
sports	Akẹ́kọ̀ọ́ fásitì UNILAG ṣubúlulẹ̀ níbi tó ti ń gbá bọ́ọ̀lù, ó gba ibẹ̀ kú	Akẹkọọ onipele kini lẹka eto ìmọ nipa ato ilu ni fasiti Eko, Simon Adokwu ti jade laye lasiko to n gba bọọlu pẹlu awọn akẹgbẹ rẹ logba ile ẹkọ fasiti naa to wa niAkoka niluu Eko Iroyin kaakiri awọn ileeṣẹ iroyin abẹlẹ ni Naijiria sọ pe akẹkọọ naa ṣẹṣẹ ti ile ijọsin de loun ati awọn akẹgbẹ rẹ ba gbe bọọlu sita lati fi ṣe ere ni papa isere to wa nitosi ibudo idagbasoke oṣiṣẹ Human Resource Development Center nile ẹkọ naa ko to di pe omodekunrin naa ṣa dede ṣubululẹ to si ku. Nigba ti awọn akẹgbẹ rẹ yoo fi gbe e de ileewosan to wa nile ẹkọ giga fasiti naa, dokita fìdí rẹ mulẹ pe o ti jade laye. Alukoro ile ẹkọ fasiti naa, Alagba Ibraheem sọ pe ẹni ọdun mejilelogun ni akẹkọọ naa ko ro dagbere fun aye. O ni o ṣalaye fun awọn akẹgbẹ rẹ ṣaaju pe ara oun ko ya ko to lọ si papa lọ gba bọọlu. Arabinrin Ibraheem ni sibẹ o sọ fun wọn pe oun ṣi fẹ lati gba bọọlu pẹlu wọn. “Ibi ti wọn ti n ba ere bọọlu lọ lọwọ ni wọn ti wo ẹyìn wo ti wọn ri pe oti ṣubu lulẹ. “Awon akẹgbẹ rẹ gbe e lọ si ileewosan, wọn si gbiyanju lati raa pada nibẹ ṣugbọn epa ko boro mọ, ọmọ naa ti ku.” Alukoro UNILAG ni awọn alaṣẹ ile ẹkọ fasiti naa ti kan sí awọn obi akẹkọọ naa, wọn si ti ni awọn yoo wa gbe oku rẹ. Amọṣa o ni ile ẹkọ naa ṣi kọkọ fẹ ṣe ayẹwo oku rẹ lati mọ bi ọrọ iku rẹ ṣe jẹ.	https://www.bbc.com/yoruba/articles/crg9zl43x11o
sports	Coronavirus and sport: Paul Onuachu ni agbábọ́ọ̀lù Super Eagles Nàìjíríà àkọ́kọ́ tó lùgbàdì Covid 19	Ẹlẹsẹ ayo, ọmọ Naijiria to n gbabọọbu jẹun fun ìkọ Genk lorilẹ-ede Belgium, Paul Onuachu ti ko aarun coronavirus. Ni Ọjọru ni ayẹwo fihan pe Onuachu nikan lo ni arun covid-19 ninu gbogbo awon agbabọọlu Genk ti wọn ṣe ayẹwo coronavirus. Amọ, ayẹwo naa tun fihan pe awọn akẹgbẹ rẹ ọmọ Naijiria ti wọn jọ wa ni Genk, Stephen Odey ati Cyrul Dessers ko ni arun  ọhun. Nigba ti Ẹgbẹ agbabọọlu Genk pinnu lati ṣe ayẹwo fun gbogbo agbabọọlu wọn ṣaaju ifẹsẹwọnsẹ ọlọrẹsọọrẹẹ kan ni ayẹwo naa ti fihan pe Onuachu ti farakasa. Lọjọ kẹtadinlọgbọn, oṣu karun un ni Onuachu rinrin ajo lati Belgium lọ si Naijiria. Ọjọ kejidinlọgbon, oṣu kẹfa lo lanfaani lati pada si Belgium lẹyin ti o ha si ilu Eko fun ọsẹ kan ti ko ri baalu wọ nitori ajakalẹ arun coronavirus.	https://www.bbc.com/yoruba/ere-idaraya-53353115
sports	Super Eagles: Bi Yisa Sofoluwe ṣe di olóògbé ni Luth	"A bí Yisa Sofoluwe ni ọjọ́ kejìlélógún, oṣù kejílá, ọdún 1967 to si gbá bọ́ọ̀lù fún orílẹ̀-èdè Nàìjíríà gẹ́gẹ́ bi a dile ẹyin mú. Ẹyìn ni apá òsì ni ìròyìn sọ pé ó máa ń gbá láàrin ọdún 1983 si ọdun 1988, bákan náà ló gbá Nation's Cup ọdún 1984 àti ti 1988 Sofoluwe jẹ góòlù kan fún orílẹ̀-èdè Nàìjíríà lásìkò náà. Ó farahàn nínú idíje bọ́ọ̀lù Nàìjíríà fún ìgbà ogójì lásìkò tó n gbá bọ́ọ̀lù Bákan náà ni Sofoluwe ti fi igba kan jẹ́ agbábọ́ọ̀lù Abiola Babes nílùú Abeokuta, IICC ti Ibadan àti Gatew+ay Abeokuta. Ṣááju ni ìròyìn kàn pé, àgbà ọ̀jẹ̀ agbábọ́ọ̀lù náà ṣe àìsàn to sì gba ìtọ́jú nílé ìwòsàn LUTH. Ọ̀kan ninu àwọn ọrẹ́ rẹ̀ Waidi Akanni sàlàyé pé, àwọn ń gbìyànJÚ láti wá owó tí yóò fi ṣe iṣẹ́ abẹ̀ tó nílò, ṣùgbọ́n ẹpa kò bóró mọ́. Ìròyin sọ pé mínísítà fún eré ìdárayá àti ọ̀rọ̀ ọ̀dọ́ lọ́sàn ọjọ́ Iṣẹgun gbé ìgbésẹ̀ láti ran Sofoluwe lọ́wọ́ láti bá gómìnà ìpínlẹ̀ rẹ̀ sọ̀rọ̀ kí wọ́n lé ràn an lọ́wọ́ lórí ọ̀rọ̀ iṣẹ́ abẹ náà. Mínísítà fí owó ránṣẹ́ pẹ̀lú láti fi ran ìtọ́jú rẹ̀ lọ́wọ́ sùgbọ́n kò dúró ṣe iṣẹ́ abẹ náà tó fi gbekuru jẹ lọ́wọ́ ẹbọra. Agbábọ́ọ̀lù ikọ̀ Super Eagles tẹ́lẹ̀rí Yisa Sofoluwe jáde láyé Agbabọọlu ikọ Super Eagles tẹlẹri, Yisa Sofoluwe ti jade laye ni ẹni ọdun mẹrinlelaadọta, lẹyin to ṣe aisan. Opin ọsẹ yii ni iroyin jade nipa aisan rẹ lẹyin ti wọn lo ni aisan ninu agbari, cerebral atrophy to niiṣe pẹlu ọpọlọ. Aisan yii ma n jẹ ki gbogbo sẹẹli ọpọlọ ni ifasẹyin, ti ọpọlọ ko si ni lee ṣiṣẹ mọ bi o ṣeyẹ. Sofoluwe ni agbabọọlu ẹyin to n dile mu nigba aye rẹ, ti gbogbo aye si mọ ọ si ""Dean of Defence"". Ọjọ Kejidinlọgbọn, Oṣu Kejila, ọdun 1967 ni wọn bi akọni naa to si gba bọọlu si awọn lẹẹkan fun orilẹede Naijiria. O gba bọọlu pẹlu ikọ to de aṣekagba idije AFCON ni ọdun 1984 ati ọdun 1988. Awọn akẹgbẹ rẹ ati awọn ololufẹ rẹ ni wọn ti n ṣe idaro rẹ lẹyin to papoda pe ki Edua de ilẹ fun ẹni ire to lọ."	https://www.bbc.com/yoruba/56006915
sports	Chelsea vs Manchester City: Man City gba fújà lọ́wọ́ Chelsea n'íbẹ̀rẹ̀ ọdún tuntun	Awọn Yoruba maa n gbadura kan wi pe ''aye ko ni gba fuja lọwọ rẹ.'' Amọ iru adura yii gan ni Chelsea nilo lasiko yii ninu idije Premier League lẹyin ti ẹgbẹ agbabọọlu Manchester City ṣe wọn bi ọṣẹ ṣe maa n ṣe oju lọjọ Aiku. Ṣebi aileja lojude ile baba mi ko de bi. Nile ni Chelsea kuku wa ti Man City ko igbaju igbamu bo wọn bi ole to ji ike owo. Agbabọọlu aarin gbungbun Ilkay Gundogan lo kọkọ gba goolu sawọn Chelsea fun Manchester City lẹyin isẹju mejidinlogun ti ere bọọlu ọhun bẹrẹ ni papa iṣere Stamford Bridge. Ka to wi, ka to fọ, Phil Foden gba goolu keji wọle fun City, lo ba di ami ayo meji sodo. Ẹlẹsẹ ayo, Kevin De Bruyne lo gba goolu kẹta sawọn fun Man City, lọrọ ba di họ fun Chelsea. Chelsea gbiyanju lati da goolu kan pada amọ ẹpa ko boro mọ. Ipo kẹjọ ni Man City wa bayii lori tabili idije Premier League nigba ti Liverpool si wa loke tente. Ti ẹ ko ba gbagbe, Arsenal lo kọkọ digbaju ru Chelsea laipẹ yii pẹlu ami ayo mẹta si ẹyọkan.	https://www.bbc.com/yoruba/ere-idaraya-55522685
sports	AFCON 2019: Bí Nàìjíríà ṣe gbá eyí tó lọ, mi ò lè sọ àsọtẹ́lẹ̀ti tònìí	Gẹgẹ bi awọn agbabọọlu Naijiria ṣe ti n gbara di fun ifẹsẹwọnsẹ wọn pẹ̀lú ikọ agbabọọlu ti Cameroon, ọkan awọn ọmọ Naijiria naa ti wa loke. Ṣe ni ọpọlọpọ ti n gbiyanju lati Sọ àsọtẹ́lẹ̀ orílẹ̀èdè tí yóò borí ìfẹsẹ̀wọnsẹ̀ t'òní Awọn ololufẹ ikọ super Eagles to n gbe orillẹ̀ede wọn larugẹ ni o yẹ ki awọn agbabọọlu gan ni imọ lara eyi ki wọn si lo gbogbo ọgbọn ati agbara ti wọn ba ni lati mu ori awọn ololufẹ wọn wu. Bi awọn kan ṣe n sọ idi ti wọn ko fi ro pe Naijiria yoo bori Cameroon bẹẹ ni awọn mii n ṣa n fẹ́ẹ̀ ki Naijiria bori.	https://www.bbc.com/yoruba/afrika-48891798
