category	headline	text	url
health	Tí ìgbẹ́ tóò ń yà bá rí báyìí? Àìsàn jẹjẹrẹ ikùn ló dé o! Wo bí wàá ṣe dàa mọ̀	Ìlera ní Yorùbá pè ní oògùn ọrọ̀, àláfíà ẹni kọ̀ọ̀kan wa kò sì ní di fíafìa. Onírúurú àìsàn ló wà lóde òní tó jẹ́ wí pé àìní àkíyèsí àwọn ènìyàn tó ló jẹ́ kí ẹlòmíràn bá àìsàn náà lọ. Lára àwọn àìsàn tí àwọn ènìyàn kò le tètè kọbi ara sí ni àìsàn jẹjẹrẹ inú ikún nítorí àwọn nǹkan tó rọ̀ mọ. Àìsàn jẹjẹrẹ ikùn ni jẹjẹrẹ tó máa ń mú ènìyàn nínú ìfun. Òhun ni àwọn olóyìnbó ń pè ní Bowel cancer tàbí Colon/Rectal cancer. Dame Deborah James, tó pàdánù ẹ̀mí rẹ̀ sọ́wọ́ jẹjẹrẹ ikùn lẹ́ni ogójì ọdún ní UK rọ àwọn ènìyàn ṣaájú kó tó kú láti máa yẹ ìgbẹ́ wọn wò nígbàkúgbà tí wọ́n bá ti ya ìgbẹ́. Àwọn àpẹẹrẹ mẹ́ta ló ṣe pàtàkì jùlọ láti mọ̀ bóyá ènìyàn ní àìsàn jẹjẹrẹ ikùn. Kò túmọ̀ sí pé tí àwọn nǹkan wọ̀nyí bá ń ṣe ènìyàn onítọ̀hún ti ní àìsàn jẹjẹrẹ ikún àmọ́ ó ṣe pàtàkì fún irú ẹni bẹ́ẹ̀ láti lọ rí àwọn dókítà fún àyẹ̀wò tó péye pàápàá tó bá ti lé ní ọ̀sẹ̀ mẹ́ta tí àwọn àpẹẹrẹ yìí bá ti ń wà lára. Àwọn nǹkan náà nìyí: Àwọn àpẹẹrẹ mìíràn ni Gẹ́gẹ́ bí àwọn àìsàn jẹjẹrẹ yòókù, tí ènìyàn bá tètè mọ̀ wí pé ó wà lára, ó ṣeéṣe kí ènìyàn rí ìtọ́jú tó péye gbà lórí àìsàn náà. Bákan náà ni àìsàn jẹjẹrẹ ikùn lé ṣokùnfà kí ènìyàn má rì í ìgbẹ́ yà, tó sì lè dá àárẹ̀ sára ènìyàn. Lára ohun tí ó dára kí ènìyàn máa ṣe ni yíyẹ ìgbẹ́ ènìyàn tí ènìyàn bá ti ya ìgbẹ́ tán láti mọ bí ó ṣe rí nítorí bí ìgbẹ́ ènìyàn bá ṣe rí jẹ́ ọ̀nà láti fi mọ ìlera ènìyàn. Wò bóyá kò sí ẹ̀jẹ̀ nínú ìgbẹ́ rẹ tàbí ní ìdí rẹ. Ìgbà mìíràn tó jẹ́ wí pé jẹ̀dí ló máa ń fa kí ẹ̀jẹ̀ wà nínú ìgbẹ́ ènìyàn àmọ́ àìsàn jẹjẹrẹ ikùn náà máa ń fà á. Kò ì tíì sí ìwádìí kankan tó fi ohun tó ń fa àìsàn jẹjẹrẹ ikùn múlẹ̀ àmọ́ àwọn nǹkan wà tó le mú kí àìsàn yìí tètè dàgbà lára. Gẹ́gẹ́ bí ibi tí ìwádìí mọ báyìí, àìsàn jẹjẹrẹ kò le ràn láti ìyá tàbí bàbá sọ́mọ àmọ́ ó ṣe pàtàkì kí ẹni tí wọ́n bá ti ní àìsàn yìí ní ìran rẹ̀ fi tó àwọn dókítà létí. Bákan náà ẹni tó bá ní àìsàn Lynch syndrome ṣeéṣe kó ní àìsàn jẹjẹrẹ ikùn ṣùgbọ́n ó ṣe é mójútó tí àwọn dókítà bá tètè mọ̀. Bákan náà tí ènìyàn bá ń gbé ìgbé ayé àláfíà, tó ń jẹ àwọn oúnjẹ tó le ṣe ara ní àǹfàní le mórí bọ́ lọ́wọ́ àìsàn jẹjẹrẹ. Colonoscopy jẹ́ ọ̀nà tí wọ́n máa ń fi ẹ̀rọ ayàwòrán wo inú ènìyàn láti mọ irú nǹkan tó wà níbẹ̀. Wọ́n le fi ẹ̀rọ yìí mọ̀ tí ènìyǹ bá ní àìsàn jẹjẹrẹ ikùn. Àìsàn jẹjẹrẹ ṣe é tọ́jú tí wọ́n bá tètè ṣàwárí rẹ̀ nígbà tó bá ṣẹ̀ṣẹ̀ bẹ̀rẹ̀. Ìdá àádọ́sàn-án ènìyàn tí wọ́n bá tètè mọ̀ wí pé ó ní àìsàn ló ní àǹfàní láti lo ọdún márùn-ún sí láyé nígbà kan àmọ́ wọ́n ní ẹni náà le lo ọdún mẹ́wàá sí báyìí. Kò sí ìpele tí àìsàn náà bá wà tí kò sí ìtọ́jú fún gẹ̀gẹ̀ bí àwọn onímọ̀ ṣe ṣọ. Ìpele mẹ́rin ni àìsàn jẹjẹrẹ máa ń wà A lérò wí pé ẹ ti di ohun kan tàbí òmíràn mú, tí ẹ ó sì mú ìlera ara yín ní ọ̀kúnkúndùn, ẹ ò ní máa sáré dìde kúrò ní yàrá ìgbọ̀nsẹ̀ tí ẹ bá ti yàgbẹ́ tán. Yẹ ìgbẹ́ rẹ wò kí o tó kúrò nílé ìgbọ̀nsẹ̀ fún ìlera ara rẹ.	https://www.bbc.com/yoruba/articles/c0w5qxr417zo
health	Breastfeeding: Wo àwọn oúnjẹ́ tí yóò mú kí omi ọmú pọ̀ si fún ìyálọ́mọ́	Ọpọlọpọ ounjẹ lo wa, to le ṣe awọn iyalọmọ to n fun ọmọ ni ọyan ni anfaani, ki omi ọmu wọn le pọ si. Iru ounjẹ ti obinrin to n tọ ikoko lọwọ ba jẹ, ni yoo sọ bi ilera oun ati ọmọ rẹ yoo se ri. Ṣugbọn ṣa, ọpọlọpọ obinrin lo maa n jẹ oriṣiriṣi 'ijẹkujẹ', lasiko ti wọn ba n fun ọmọ ni ọmu, nitori pe wọn ko mọ nipa iru ounjẹ ti wọn le ma a jẹ. BBC ba onimọ nipa ounjẹ, Florence Uchendu ati onimọ nipa bi obinrin ṣe n fun ọmọ ni ọmu, Maryam Sanuth sọrọ, lati ṣalaye iru ounjẹ ti obinrin le ma a jẹ, ki omi ọmu rẹ le pọ si. Gẹgẹ bi Arabinrin Sanuth Maryam ṣe sọ, ti oyun obinrin ba ti pe ogún ọsẹ, ni ọmu rẹ yoo ti ma a ni omi. O ṣalaye pe lasiko yii ni obinrin yoo ṣakiyesi pe ọmu oun n tobi si i. Ni kete ti obinrin naa ba si bimọ tan, eroja ara ti wọn n pe ni prolactin ati oxytocin yoo bẹrẹ si ni jade sinu ọmu. Awọn ounjẹ to le mu ki omi ọmu pọ si: Florence Uchendu sọ pe, o ṣe pataki fun obinrin to sẹṣẹ bimọ lati ma a jẹ awọn nkan wọnyii, nitori pe o ni ipa pataki fun ipese omi ọmu. O ni wọn tun ma n mu ki awọn ẹjẹ to di sinu ile ọmọ, tete ṣan jade kuro ninu ara. Yatọ si eyi, o tun sọ pe yoo jẹ ki ọmu obinrin duro daadaa. Arabinrin Sanuth sọ pe mimu ẹkọ gbigbona naa ṣe koko fun ipese omi ọyan. Uchendu paapaa fikun pe, lootọ ni ẹkọ mimu dara fun obinrin to n fun ọmọ ni ọmu, amọ o dara ko mu ẹkọ naa pẹlu miliki lai ni ṣuga, to le koba ọmọ tuntun. O ni eroja aṣara loore protein to wa ninu miliki ṣe pataki fun awọn obinrin to n fun ọmọ ni ọyan. Ata ilẹ ati alubọsa ayu (Ginger ati Garlic) Arabinrin Maryam Sanuth sọ pe galiiki ni anfaani pupọ, paapaa fun awọn obinrin to n fun ọmọ ni ọyan. O ni wọn tun le fi sinu omi ti ko gbona ju, fun mimu. Sanuth sọ pe eroja aṣaraloore Fiber ati ọpọlọpọ eroja mii lo wa ninu oat, eyi to mu ko dara fun iyalọmọ ni jijẹ ni gbogbo igba. Bakan naa lo tun ni awọn ounjẹ onikoro bi imumu ati ẹpa naa dara. Imumu, ti wọn n pe ni tigernut ni ede Gẹẹsi, ni wọn fi n ṣe Kunnu Aya. O ni ti obinrin ba n mu bi ẹẹmẹta lojumọ, yoo mu ki omi pọ daadaa ni ọmu rẹ, o O ni iyalọmọ le ma a mu ṣibi ewe moringa ti wọn gun lojoojumọ. Florence Uchendu sọ pe o ṣe koko fun obinrin to n fun ọmọ ni ọmu lati ma a jẹun daadaa, nitori pe yoo tete ma a rẹ ẹ. Fun awọn obinrin to ni aisan itọ ṣuga, Uchendu sọ pe bi wọn ṣe n jẹun tẹlẹ ki wọn o to bimọ, naa ni ki wọn o tẹsiwaju. O ni o le jẹ ọgẹdẹ dodo ti ko pọn, tabi iṣu sise.	https://www.bbc.com/yoruba/awon-iroyin-miran-55609159
religion	Pastor Adeboye: Ìyàwó Adeboye ní ó jẹ́ okùnrin tí gbogbo obìnrin fẹ́ràn láti fi ṣe ọkọ	Iyawo pasitọ Enoch Adeboye, Foluke Adeboye ti sapajuwe ọkọ rẹ gẹgẹ bi ọkunrin akinkanju ti gbogbo obinrin fẹran lati fi ṣe ọkọ. Foluke Adeboye sọ bẹẹ ni oju ọpọ ikansiraẹni Twitter rẹ lasiko ti wọn ṣe ayẹyẹ pasitọ Adeboye to pe ẹni ọdun mọkandinlọgọrin. Pasitọ Adeboye ni adari ijọ irapada, The Redeemed Christian Church of God kaakiri gbogbo agbayẹ. Pasitọ Foluke ni Ọlọrun nigba to n ṣẹda Enoch Adeboye ni nkan bi ọdun mọkandinlọgọrin ṣẹyin ṣe ẹda rẹ fun oun Foluke gẹgẹ bi ade ori. O ni Ọlọrun mọ wi pe oun nilọ akinkanju ọkunrin, ọba, alufaa, woli ati ọkunrin to nirẹlẹ to ṣe e mu yangan, ti pasitọ Adeboye jẹ. ''Adeboye, O da mi loju wi pe Ọlọrun da ẹ fun mi ni o'' ''Mo dupẹ lọwọ rẹ fun ifẹ to fihan mi, emi naa si fẹran rẹ tọkantọkan.'' ''Iwọ ni ọkunrin naa ti gbogbo obinrin fẹ fi ṣe ọkọ wọn, ti gbogbo ọmọ fẹ ko jẹ baba wọn'' Iyawo Adeboye gbadura fun ọkọ rẹ pe ki Ọlọrun da ẹmi rẹ si , ko si ṣe ọpọlọpọ ọdun laye. Bakan naa lo gbadura wi pe ki ilera ati ọrọ kun igbeaye pasitọ Adeboye, ki awọn si gbepọ ni irẹpọ titi opin aye wọn. Ọjọ Keji, Oṣu Kẹta ni Pasitọ Adeboye to jẹ adari ijọ irapada, The Redeemed Christian Church of God pe ẹni ọdun mọkandinlọgọrin.	https://www.bbc.com/yoruba/56262187
health	Charles Olumo Agbako ń ṣe àìsàn ńlá, ó ní ara ń ni òun	"Òdú ni gbajúgbajà òṣèré tíátà nnì, Abdulsalam Ishola ẹni tí ọ̀pọ̀lọpọ̀ mọ̀ sí Charles Olúmọ Àgbákò lagbo tiata. Láàárín ọdún 1990 sí ìbẹ̀rẹ̀ ọdún 2000, àwọn ipa líle tí Charles Olúmọ Àgbákò máa ń kó nínú eré jẹ́ kó di ìlú mọ̀ọ́kà láàárín àwọn àgbà òṣèré. Ní ìbẹ̀rẹ̀ ọdún yìí, gbajúmọ̀ òṣèré yìí gba ikọ̀ BBC Yorùbá ní àlejò, tí baba naa sì ṣàlàyé bí ìrìnàjò wọn nínú eré sinimá ṣe bẹ̀rẹ̀. Bakan naa lo tun salaye àwọn ipa ribiribi to ti ko sẹyin ninu eré sinimá nínú ìgbésí ayé wọn. Kódà bàbá Charles Olúmọ Àgbákò fi yé wa nígbà náà wí pé, kokoko ni ara ọta oun le. Agbako ni oun ṣì lè ṣeré tíátà ti wọ́n bá pe oun sí iṣẹ́ pẹ̀lú bí ọjọ́ orí oun ṣe ti ń súnmọ́ ọgọ́rùn-ún ọdún lọ. Eyi lo mu ko jẹ ìyàlẹ́nu nla fún BBC Yoruba nígbà tí a gbọ́ wí pé bàbá tó ń fò sókè ní bi oṣù mélòó kan sẹ́yìn ni òjòjò ń ṣe Ògún rẹ̀ báyìí. Nígbà tí BBC News Yorùbá kàn sí ilé bàbá Charles Olúmọ Àgbákò láti mọ ipò ìlera tí bàbá náà wà, àgbà òṣèré náà ṣàlàyé bí àárẹ̀ tó ń ba jà ṣe bẹ̀rẹ̀ ní bí ọdún díẹ̀ sẹ́yìn. Àgbákò ṣàlàyé pé ní ọdún díẹ̀ sẹ́yìn ni òun ṣàdédé ri wí pé òun kò le yàgbẹ́ tàbí tọ̀ ní ìrọ̀rùn. Ó ní èyí ló mú kí ọ̀kan nínú àwọn ọmọ òun gbé òun lọ sí ilé ìwòsàn fún ìtọ́jú, tí àwọn dókítà sì ní iṣẹ́ abẹ ló le tán ìṣòro ohun tó ń bá òun fínra lọ́dún náà. Ó fi kun pé, lẹ́yìn ìgbà díẹ̀ tí wọ́n ṣe iṣẹ́ abẹ náà tán, ni ojú ọgbẹ́ ibi tí wọ́n ti ṣe iṣẹ́ abẹ ọ̀hún máa ń da òun láàmú tí òun sì tún padà lọ sí ilé ìwòsàn náà. ""Nígbà tí mo padà lọ sí ilé ìwòsàn, wọ́n fún mi ní àwọn òògùn àti nǹkan mìíràn láti máa lò láti fi tọ́jú ibi ojú ọgbẹ́ náà"" Charles Olúmọ Àgbákò tẹ̀síwájú pé, lẹ́nu ọjọ́ mẹ́ta yìí ni òun tún ń ri pé àti yàgbẹ́ àti tọ̀, tún bẹ̀rẹ̀ sí ní di ìjọ̀gbọ̀n. Ó ní dókítà ní ó jẹ́ kí ó yé òun wí pé, iṣẹ́ abẹ ọjọ́ kìíní kò jìnà wọnú èyí ló sì fa àìlera gbogbo ìgbà tó ń bá òun fínra báyìí. Bákan náà ló ní wọ́n jẹ́ kó yé òun wí pé ìfun òun ti já sínú ẹpọ̀n òun tí àwọn sì nílò láti ko kúrò níbẹ̀, ko le bọ́ sí àyè tó yẹ kó wà gangan nínú ikùn. Ó ṣàlàyé pé bí ó tilẹ̀ jẹ́ pé àwọn dókítà ní òun kò le ṣe iṣẹ́ abẹ bíi ti ìgbà àkọ́kọ́ mọ́, àwọn ìgbésẹ̀ wà tí wọn yóò gbé láti mú kí ìfun náà padà sí ààyè rẹ̀, kí ìnira tí ó ń kó bá òun náà dínkù jọjọ. ""Nígbà tí mo dé ilé ìwòsàn, dókítà ní mi ò le ṣe iṣẹ́ abẹ mọ́, wọ́n ní ki n ṣáà ma lọ lo oògùn, gbogbo ògùn tí wọ́n ń kọ fún mi ni mò ń rà, tí àwọn ènìyàn mi dẹ̀ ń rà fún mi."" Àgbákò ní lóòótọ́ ni àwọn ògùn tí àwọn dókítà kọ fún òun ń ṣiṣẹ́ àmọ́ ọjọ́ mẹ́ta mẹ́ta ni òun gba abẹ́rẹ́. O ni awọn abẹrẹ yii lo wa láti fi mú àdínkù bá ìnira tí àìlera ọhun ń kó bá òun. Ó ní ọ̀pọ̀lọpọ̀ owó ni àwọn ń run sórí àwọn ògùn àti abẹ́rẹ́ yìí, tó sì jẹ́ wí pé kò sí òkun àti ìlera pípé fún òun láti lọ sí oko eré sinimá mọ́. Agbako ni ọ̀wọ́ nǹkan tí àwọn ènìyàn fi ń ran òun lọ́wọ́ nikan lo ku, ti oun n jẹ. Ìyàwó ọmọ Charles Olúmọ Àgbákò, Olamide tó ń tọ́jú bàbá ṣàlàyé fún BBC News Yorùbá pé láti nǹkan bí oṣù mẹ́fà sẹ́yìn, tí ara bàbá kò ti yá, ni òun ti wà pẹ̀lú wọn. Olamide ní ó jẹ́ ohun tó máa ń ba òun àti àwọn ọmọ bàbá lọ́kàn jẹ́ nígbà tí bàbá bá ń tọrọ ikú fún ara wọn nítorí bí ara ṣe ń ni wọn. Ó ní lóòótọ́ ni pé bàbá Àgbákò ti dàgbà, àmọ́ àwọn ò mọ iye ọdún tí Ọlọ́run kọ fún wọn nítorí náà kò ní wù wá kí wọ́n lo ìgbésí ayé wọn tó kù nínú ìnira. Ó fi kun pé ìrànlọ́wọ́ àwọn ọmọ Nàìjíríà ni bàbá Àgbákò nílò lásìkò láti fi bọ́ lọ́wọ́ ìnira tí bàbá náà ń kojú lásìkò yìí."	https://www.bbc.com/yoruba/articles/cjrn5w951r4o
religion	US Fake Marriage Pastor: Ẹ̀wọ̀n ọdún márùn-ún ni ìkọ̀ọ̀kan ẹ̀sùn jìbìtì àti irọ́ pípa tí wọn fi kan Pásítọ̀ gbérù	Olusọagutan kan ni Maryland lorilẹede Amẹrika, tii se ẹni aadọta ọdun, Joshua Olatokunbo Shonubi ni wọn ti fi ẹsun kan pe o se ọpọ ayederu igbeyawo laarin awọn mẹkunnu nilẹ Amẹrika atawọn ajeji lọna ati gba iwe igbelu. Wọn fi ẹsun kan Pasitọ naa pe o se magomago loju ọna ati gba iwe igbelu ni Amẹrika, to si n se ayederu igbeyawo, ayederu iwe igbelu ati genje iwe adehun gbigba ile. Joshua Olatokunbo Shonubi, to tun n jẹ Olatokunbo Joshua Shonubi, ni awọn agbẹjọro ijọba nilu naa wọ lọ sile ẹjọ pe o n lu jibiti nipa igbeyawo ati iwe asẹ iwọlu taa mọ si Visa, to si tun ko awọn genje iwe ẹri awọn ileesẹ ijọba silẹ. Atẹjade tawọn agbefọba naa fisita ni Shonubi gbe nilu Bowie, to si tun jẹ Pasitọ ijọ New Life City to wa lẹba Hyattsville ni Maryland yii kan naa amọ maili mejila ni ilu mejeeji fi jinna sira wọn. Atẹjade naa ni lati ọdun 2014 titi di ọdun 2021  ni Pasitọ Shonubi fi se magomago yii, to si gba ẹgbẹlẹgbẹ dọla lati ọwọ awọn ajeji ni orilẹede miran pe oun yoo bawọn seto igbeyawo pẹlu awọn ọmọ ilẹ Amẹrika. Bakan naa ni wọn tun fi ẹsun kan Shonubi pe gẹgẹ bii Pasitọ, o n gba awọn eeyan ti ko ni agbara lati tọju ara wọn sọdọ rẹ, to si n kọ wọn lati maa se igbeyawo pẹlu awọn ọmọ ilẹ Amẹrika, eyi to ni yoo tete jẹ ki wọn ni iwe igbelu. Nigba mii, Shonubi yii ni wọn lo maa n seto igbeyawo yii funra ara rẹ nile ijọsin rẹ tabi ko ran tọkọ taya naa lọ si Virginia fun ayẹyẹ igbeyawo nla. Awọn agbefọba naa ni ni kete tawọn eeyan naa ba ti se igbeyawo tan, ti wọn si san owo nla fun Shonubi, oun ni yoo ba wọn seto iwe ti wọn yoo fi sọwọ si ileesẹ to n ri si ọrọ iwe igbelu, ti yoo si fi adirẹsi rẹ sibẹ, ọwọ rẹ si ni iwe tabi iroyin nipa igbesẹ naa yoo maa de si. Shonubi yii tun ni wọn ni yoo fi awọn ayederu iwe sọwọ si ileesẹ naa pẹ́lu iwe sọọsi rẹ, ti yoo si sọ nipa bo se mọ tọkọ taya naa si, to si maa n tọ wọn sọna ninu ẹmi ati bi igbeyawo wọn se da lori ifẹ pipe. Wọn ni o to iru ayederu iwe ẹri bayii bii mejidinlogoji ti Shonubi ti se fawọn ofege lọkọ laya, ti yoo si tun pese ẹbu iwe to fihan pe awọn tọkọ tiyawo naa dijọ n gbe papọ ni. Ikọ agbẹjọro agbefọba naa ni Shonubi ni ọwọ ti tẹ bayii, to si ti yọju siwaju adajọ ni Baltimore lọjọ, to si seese ko fi ẹwọn ọdun marun marun jura lori awọn koko ẹsun lilu jibiti ati irọ pipa ti wọn fi kan.	https://www.bbc.com/yoruba/afrika-59033802
entertainment	Yinka Ayefele: Ìrọ́ ni pé ń kò le ṣe bíi ọkùnrin, mò ń ta pútú dàadáa	Awọn agba ni ẹni ti yoo ga, ẹsẹ rẹ yoo tiirin, bẹẹ si ni bi ẹni ti yoo ba ni ogo, yoo ri ohun sọ nitori inu ẹgbin ni ọla n gbe. Idi ree ti ilumọọka akọrin ẹmi Tungba nni, Ọmọwe Olayinka Joel Ayefele (MON) fi n se alaye ọpọ ohun ti oju rẹ ri, ko to di eeyan lasiko to n ba BBC Yoruba sọrọ. Ayefele, ninu ifọrọwerọ naa, tun salaye bo se bẹrẹ igbesi aye rẹ, awọn isẹ to ti se, ko to ja oju ọna pẹlu bo se ni ijamba ọkọ to da joko sori kẹkẹ lai le rin. Bakan naa ni gbajumọ akọrin ẹmi ati agbohunsafẹfẹ naa tun sọrọ lori oniruuru ahesọ ọrọ tawọn eeyan n gbe kiri nipa oun lati igba ti ijamba ọkọ naa ti waye. Ayefele salaye fun BBC pe ileesẹ redio ijọba apapọ, ta mọ si Radio Nigeria ni oun ti bẹrẹ isẹ ni ibẹrẹ aye oun. O ni isẹ ki oun maa ba wọn gbe baba Keresi lopin ọdun ni oun kọkọ fi bẹrẹ lọdun 1997, ti wọn si n fun oun ni aadọta naira ni ojumọ. O salaye pe asiko yii ni wọn ri ẹbun ohun agbohunsafẹfẹ lara oun, ti wọn si gba ki oun maa se eto lori redio wọn. O ni awọn ẹbun orin ti ohun tun ni tẹlẹ tun ni oun n lo lati maa mu owo wọle nibẹ nipasẹ ipolowo ọja ati ikede, ti oun si pade oloogbe Kola Olawuyi nibẹ. Ayefele tẹsiwaju pe oun ti sisẹ atagija lẹyin awọn agba osere olorin ri, lara wọn ni Baba Toye Ajagun, Wale Thompson, Micho Ade ati bẹẹ bẹẹ lọ. O ni oun tun maa n ba awọn ile ijọsin ta gita kaakiri lasiko isin pẹlu, ki oun to wa yan isẹ agbohunsafẹfẹ ni aayo. Olayinka Ayefele ni ọjọ Kejila osu Kejila ọdun 1997 ni ijamba se elesu lẹyin ọkọ fun oun, ti oun si bẹrẹ irin ajo orin kikọ. “Osu mọkanla ni mo lo nile iwosan UCH nilu Ibadan fun itọja ara lasiko ti mo ni ijamba ọkọ naa, ti mo si maa n da gbọ awọn orin kekeke ti mo ti kọ tẹlẹ́. Awọn kekeke yii ni mo n gbọ lasiko ti awọn ọrẹ mi wa ki mi, ti wọn si gbe imọran kalẹ pe ka se akojọpọ awọn orin naa, ka si se ifilọlẹ rẹ lati ri owo. Owo yii ni wọn ni maa lo lati lọ fi se itọju ara mi ni oke okun, ti mo si gbe awo orin Bitter Experience jade. Amọ awọn eeyan tẹwọgba orin naa, ti mo si ri pe ọbẹ wa nibẹ, bi mo se bẹrẹ niyẹn. Nigba to n sọ nipa ọpọ ahesọ ọrọ ti awọn eeyan n sọ nipa bo se di olokiki lẹyin to ni ijamba ọkọ tan, Ayefele ni ahesọ ọrọ lasan ni awọn ọrọ naa. “Se o rọrun ki eeyan fi igbesi aye rẹ se oogun okiki tori ko le lowo, ko joko sori kẹkẹ, rara, ko ri bẹẹ. Wọn tun ni mo fi eegun ẹyin mi se oogun okiki ni, ki n wa ni ori kẹkẹ lo wu mi ki n joko si, ẹhun ọrọ lasan ni Koda, wọn tun sọ pe o seese ki n ma le se bii ọkunrin amọ ko ri bẹẹ, mo le se daadaa.” Olayinka Joel Ayefele jẹ akọrin, agbohunsafẹfẹ ati oludasilẹ ileesẹ Redio kaakiri ilẹ Yoruba. Ọmọ bibi ilu Ipoti Ekiti nipinlẹ Ekiti ni, to si dele aye ni ọdun ọjọ kinni osu Keji ọdun 1968, eyiun ọdun mẹrinlelaadọta sẹyin. Ọdun 1997 lo ni ijamba ọkọ to kan eegun ẹyin rẹ, ti ko si le fi ẹsẹ mejeeji rin mọ, eyi to mu ko maa lo kẹkẹ. Yinka Ayefele, ẹni ti ijba apapọ fi ami ẹyẹ MON da lọla lo ti gbe ọpọ awo orin jade, o ni iyawo, to si bi ibẹta.	https://www.bbc.com/yoruba/afrika-60329281
entertainment	Ìdí tí àwọn ìbejì mi, Twinz love ṣe ń rí mi mú fi ṣe “prank” wọn rèé – Ìyá Ìbejì	“A ṣe prank gbe ọkan lara wa loyun fun iya ibeji, wọn sọkun gidi gan, koda bi a ṣe pada sọ pe irọ ni, wọn ṣi balẹ sile iwosan”. Ṣe ẹ ranti bi awọn ibeji yii ṣe ti di gbajumọ lori ayelujara bayii pẹlu orukọ wọn “Twinz Love”?\nỌjọ tun ti gun ọjọ ori wọn ti awọn mejeji si ti n ṣe ọpọlọpọ nkan kun ohun ti wọn ba bẹrẹ iṣẹ adẹrinpoṣonu lori ayelujara. iya to bi Moyinoluwa ati Doyin Oladimeji ti ba BBC Yoruba sọrọ. Lọjọ ti a kọkọ ṣe “Facebook Live pẹlu awọn ibeji naa, iya wọn ko fẹ fi oju han. “Mi o fẹran keeyan wọ aṣọ, ko jẹun, ko maa gbe e si ori afẹfẹ fun gbogbo aye amọ, awọn ọmọ yii...” Arabinrin Adeyinka Oladimeji tun ṣalaye pe lati kekere, oun fun wọn ni aaye lati sunmọ oun daadaa. “Mo ni aaye fun wọn lati sun mọ mi ni gbogbo ọna tori naa ẹru kii ba wọn lati sun mọ mi tabi sọ ọrọ nipa ara wọn fun mi”. Bi awọn naa ṣe n ṣalaye bi wọn ṣe de oke ninu iṣẹ ti wọn yan. Wọn ni awọn ko kọkọ ri eeyan to fẹran nkan ti awọn fi sita amọ o pada yi biri ti “likes” n tu puupuu. Kehinde: Lori Instagram, a kọkọ lo Moyin&Doyin amọ Instagram kọọ, mo kan ronu ni pe ṣebi ibeji ni wa a dẹ fẹran ara wa, bi Twinz Love ṣe jade niyẹn ti gbogbo eeyan fẹran ẹ. Bi wọ́n ṣe jẹ́ gbajúmọ̀ tó, wọn kawe tan ni Fasiti amọ awọn mejeeji gan ko ri iṣẹ. Taiye: Bi emi nisinyi, mo ka “History and  International Relations” ni ile ẹkọ amọ, mo maa n ji lati din ipapanu Doughnut laraarọ ni. Iya wọn taa ba sọrọ naa sọ iriri rẹ nipa ere ẹfẹ kan ti wọn ti sọ fun oun pe ọkan lara wọn loyun eyi to lagbara gan. O ni ọjọ naa dabii pe opin ti de ba gbogbo laalaa oun lori wọn. Lootọ, lọpọ igba kii tete mọ pe ere ni wọn n ṣe. “Ti mo ba sọ fawọn eeyan pe ọpọlọpọ nkan ti wọn ṣe yii, mi o mọ nipa rẹ rara. Omii gan wọn o le fi sita tori igba mii ti mo ba ti mọ, mo ma n daa ru fun wọn gidi gan ti mo maa binu”.	https://www.bbc.com/yoruba/articles/ck5zyy5319eo
entertainment	Pasuma: Ọ̀gáńlá Fújì ní ominú ń kọ òun lórí ọ̀dá àwọn ìràwọ̀ tuntun lágbo orin Fújì	Gbajugbaja akọrin Fuji ni, Alhaji Wasiu Alabi ti ọpọ eeyan mọ si Pasuma Wonder, iba wasi baba baraka ti ṣalaye pe ọrọ iyawo nini fun oun kii ṣe afi waduwadu ṣe o. Alhaji Pasuma ṣalaye pe idi ti oun ko tii fi ni iyawo lọwọ yii naa ni pe oun fẹ ṣe ohun gbogbo bi o ti yẹ ko le baa ri bose yẹ ko ri. Paso ni ohun lawọn obinrin to bimọ fun oun o, ṣugbọn ọrọ iyawo afẹsile ko tii yọ fun oun bayii. Ọganla Fuji ni nigba to ba ya oun yoo niyawo ṣugbọn suuru lo gba. Ninu ifọrọwerọ rẹ pẹlu BBC News Yoruba ni Ba wasi ti sọ ọrọ yii. Bakan naa lo sọrọ lori ahesọ ọrọ to n wi pe ọjọṣepọ ifẹ n bẹ laarin oun ati gbajumọ oṣere tiata, Jaiye Kuti. Pasuma ni ere tiata lo da awọn mejeeji pọ. Bakan naa lo fi kun un pe ọrẹ lasan loun ati gbajugbaja oṣere tiata, Ronkẹ Ididowo ti ko si si ohun ifẹ ikọkọ kankan to pa wọn pọ. Bakan naa lo kọminu lori ọda awọn irawọ tuntun lagbo fuji. O ni ohun to mi oun lọkan ni bi o ṣe jẹ pe awọn ọdọ olorin ko fẹ kọ orin Fuji mọ bi ko ṣe orin takasufe, HipHop. O fi kun un pe oun yoo sa ipa oun gẹgẹ bii aṣiwaju lati mu idagbasoke ba awọn ọdọ to ba fẹ yan orin Fuji laayo	https://www.bbc.com/yoruba/afrika-51780573
politics	Ekiti state PDP Congress: Fayose, Olujimi, Oni ń forígbárí nítorí ìdìbò wọ́ọ̀dù tó wáyé lẹ́gbẹ́ òṣèlú PDP l'Ekiti	Ina edeaiyede n jo laarin awọn eekan oloṣelu lẹgbẹ oṣelu PDP ni ipinlẹ Ekiti paapaa laarin igun gomina tẹlẹ, Ayọ Fayose ati igbakeji rẹ nigbakan ri to tun jẹ sẹnetọ lọwọ bayii nileegbimọ aṣofin apapọ Naijiria. Ko si ohun meji to n fa awuyewuye laarin wọn ju abajade eto idibo ati yan awọn aṣoju ẹgbẹ oṣelu PDP ni wọọdu to waye nipinlẹ Ekiti lọjọ Satide, ọjọ karundinlogun oṣu kinni ọdun 2022. Ninu ọrọ to ba BBC News Yoruba sọ, Sẹnetọ Abiọdun Olujimi ṣalaye pe lara ọna ati mu iṣọkan igbọraẹniye ati alaafia pada sagbo ẹgbẹ naa nipinlẹ Ekiti lawọn fi wo eto naa. O ni igbagbọ awọn ṣaaju eto naa ni pe gbogbo ẹgun iṣaaju to da wahala silẹ ni wọn yoo dana sun. Amọsa, o ni ọrọ ko ri bẹẹ nigba ti awọn rii pe meji ninu awọn eeyan to wa nidi wahala naa lati ipilẹ wa ni wọn tun yan lati ṣe akoso idibo aṣoju naa. Sẹnatọ Abiọdun Olujimi fi ẹsun kan Oloye Ayọ Fayose pe oun gan ni eku ẹda to n da ina alaafia PDP ru paapa pẹlu ti idibo aṣoju wọọdu naa. Sẹnetọ naa ṣalaye pe inu kọrọ ile kan ni awọn igun OPA to jẹ ti Fayoṣe ti kọ orukọ awọn aṣoju ti wọn fẹ laifi ti awọn igun ti 'Repositioning' to wa pẹlu Olujimi ṣe. Amọṣa ninu ọrọ to ba BBC News Yoruba sọ, gomina tẹlẹ nipinlẹ Ekiti, Ayọdele Fayoṣe ṣalaye pe oun o ba ẹnikẹni ja. O ni eeyan oun ni gbogbo wọn, oun ko si tii ṣe ohnunkohun to buru gẹgẹ bii aṣiwaju ẹgbẹ oṣelu naa. Fayoṣe ṣalaye pe oun o mọ idi ti awọn oludije ti ọrọ kan ṣe n pariwo oun nigba ti wọn mọ pe oun kii ṣe Oludije. Oṣoko, gẹgẹ bi orukọ inagijẹ ti ọpọ maa n pe e ṣalaye pe niwọn igba to jẹ wi pe nitori pe awọn oludije naa ri oun gẹgẹ bii eeyan pataki lagbo oṣelu ni wọn fi n da orukọ oun. O ni gbogbo awọn ileeṣẹ agbofinro ni wọn ni akọsilẹ pe eto idibo ati yan awọn aṣoju ẹgbẹ oṣelu PDP ni wọọdu waye nipinlẹ Ekiti, oun kọ lo si gba wọn siṣẹ. Lara awọn eekan oloṣelu ni ipinlẹ Ekiti to n gbaradi lati dije fun ipo gomina labẹ aṣia ẹgbẹ oṣelu PDP ni ipinlẹ Ekiti, Biọdun Olujimi  ati Ṣẹgun Oni fọn si igboro ilu Ado Ekiti lati ṣe iwọde takogomina ipinlẹ naa tẹlẹ, Ayọdele Fayose. Ẹsun ti wọn n fi kan Fayose ni pe o ti n dọwọ ru pẹlu ibo yiyan awọn adari ati aṣoju ẹgbẹ naa lẹsẹpupu wọọdu eyi to waye lọjọ Satide ọjọ karundinlogun, oṣu Kinni dun 2022. Awọn ọmọ ẹgbẹ oṣelu PDP kan dara pọ wọ iwọde naa ti wọn si n ke sawọn alaṣẹ ẹgbẹ oṣelu naa lati fofin de Fayoṣe lẹgbẹ oṣelu naa. Wọn ni o n ṣe agbẹyinbẹbọjẹ fun gbogbo ilakaka awọn alaṣẹ ẹgbẹ oṣelu naa nipa dida ṣe idibo yiyan awọn adari wọdu ni gbọngan adani rẹ kan lasiko to si jẹ pe ipade idibo ti ẹgbẹ fọwọ si gan n lọ kaakiri awọn wọọdu mẹtadinlọgọsan nipinlẹ naa. Awọn oludije mejeeji naa wa ke sawọn adari ẹgbẹ oṣelu naa lati maṣẹ fọwọ kan iwe orukọ awọn adari wọọdu yoowu ti Ayọdele Fayose ba fi ranṣẹ si wọn nitori pe, ni ti awọn o, ipade idibo yiyan adari ẹgbẹ oṣelu PDP lawọn wọọdu nipinlẹ Ekiti ko waye. Awọn alaṣẹ apapọ ẹgbẹ oṣelu PDP  ni awọn ti tẹwọ gba abajade ipade idibo yiyan awọn adari ati aṣoju ẹgbẹ naa lẹsẹpupu wọọdu lati ipinlẹ Ekiti. Ninu atẹjade kan ti wọn fi si oju opo ikanni Twitter ẹgbẹ oṣelu PDP awọn alaṣẹ ẹgbẹ oṣelu naa ni awọn yoo wa ojutu si awọn aawọ to suyọ lasiko ipade idibo naa. Atẹjade ọhun ti alukoro ẹgbẹ oṣelu PDP lapapọ, Debọ Ologunagba fọwọ si ṣalaye pe bi wọn ṣe n tẹwọ gba esi idibo naa ni wọn tun tẹwọ gba awọn iwe ẹhonu latọdọ awọn mọ ẹgbẹ to ni ẹhonu kan kabi omiran. O ni gbogbo rẹ ni wọn yoo yẹwo lati rii daju pe alaafia n jọba.	https://www.bbc.com/yoruba/afrika-60034883
sports	Mama Arsenal: Ẹgbẹ́ kan ti fún màmá ní ẹ̀bùn owó	Bi a ba ku, iṣe o tan ni Yoruba maa n wi. Bẹẹ gẹlẹ ni ọrọ ri pẹlu mama agba ololufẹ ẹgbẹ agbabọọlu Arsenal, Nosimatu Hassan. Mama to jẹ ẹni ọdun mẹtadinlọgọrin di ẹni ti ọgọọrọ eeyan n sọ nipa rẹ lori ayelujara lẹyin ti sọ ọpọ ọrọ nipa ẹgbẹ agbabọọlu to yan laayo. Lati igba naa ọpọ ẹlẹyinju aanu ọmọ Naijiria ti n ṣeleri lati fun mama ni ẹbun kan tabi omiiran. Ṣugbọn ni bayii, ẹgbẹ ololufẹ awọn ikọ agbabọọlu Naijiria, Authentic Nigeria Supporters' Club ti fun mama ni ẹbun owo rọgun rọgun. Owo ti ẹgbẹ ololufẹ agbabọọlu Naijiria naa fun mama Arsenal ni ṣe ẹgbẹrun un lọna ọta le lugba o din mẹwaa. Ọlọ́run ló yàn mí ti Arsenal, mi ò lè fi wọ́n sílẹ̀ láéláé- Mama Arsenal yarí Ara meriri , mo ri ori ologbo lori atẹ ni ọrọ mama agba kan, Nosimatu Hazzan, ti ọpọ eeyan mọ si mama Arsenal. Mama agba yii, to nifẹ ẹgbẹ agbabọọlu Arsenal bii oju, ti ọjọ ori rẹ yoo si to aadọrin ọdun, lo nifẹ ere bọọlu ju ọmọde tabi awọn ọkunrin miran lọ. Lasiko ti BBC se abẹwo si ọdọ mama naa, ti ọpọ eeyan mọ si Mama Arsenal nitori bo se nifẹ si ẹgbẹ agbabọslu Arsenal, ẹnu ko gba iroyin. Ko fẹẹ si agbabọọlu Arsenal tẹlẹ abi lọwọlọwọ bayii ti mama naa ko lee darukọ, to si ni oun maa n wo bọọlu ninu ile oun tabi lọ sawọn ibudo ti wọn ti n wo bọọlu. Bakan naa lo ni oun maa n lọ sawọn papa isere idaraya nilu Eko lati wo ere bọọlu, ti oun si nifẹ ere sisa, awọn ere idaraya miran lorisirisi, paapaa ẹgbẹ agbabọọlu Arsenal.	https://www.bbc.com/yoruba/afrika-53304170
politics	Shuahib Afolabi Salisu: Òótọ́ ni mo súnmọ́ Gómìnà ṣùgbọ́n mo kúnjú òṣùwọ̀n ni mo ṣe gba láti díje dupò	Ẹgbẹ APC nikan lo fẹ́  ẹ ku ninu gbogbo ẹgbẹ nipainlẹ Ogun bayii- Omo Yayi Alhaji Shuahib Afolabi Salisu to n dije dupo aṣojuṣofin fun ẹkun aarin gbungbun ipinle Ogun ba BBC Yoruba sọrọ lori ohun to n ṣẹlẹ ni ipinlẹ Ogun bayii. O mẹnuba iriri rẹ ninu oṣelu lati kekere titi di asiko yii. O sọ awọn ipenija, aṣẹyọri ati ikuna to ti koju ninu iṣelu titi di asiko yii ki awọn ọdọ le kọ ẹkọ ti o yẹ. Omọ Yayi tun ṣalaye ohun to ni lọkan lati ṣe fun ọdọ, awọn obinrin ati awọn Oludibo lapapọ. O mẹnuba ohun to maa jẹ ki ara rọ gbogbo ilu lasiko yii. Bakan naa ni Shuahib Afolabi Salisu sọrọ lori ibi ti iselu ipinlẹ Ogun dẹ duro ati ajọṣepọ to wa laarin Gomina Dapo Abiodun ati awọn ẹka iṣẹjoba to ku nibẹ. O ni pe ko si rukerudo ninu ile igbimọ Aṣofin ni ipinlẹ Ogun bayii.	https://www.bbc.com/yoruba/63658710
sports	Odion Ighalo: Ó di 2021 kí Ighalo tó fi Manchester United	Ẹgbẹ agbabọọlu Manchester United ti sọ idi ti wọn fi ṣe adehun tuntun pẹlu ẹlẹsẹ ayo, Odion Ighalo eyi ti yoo mu un di oṣu ọdun 2021 pẹlu ikọ naa. Lori opo ayelujara ikansiraẹni Twitter ni Man U ti fidi ọrọ naa mulẹ lọjọ Aje. Lasiko ti ọja rira agbabọọlu ṣi silẹ ninu oṣu kinni ọdun 2020 ni Ighalo darapọ mọ Manchester United lati ikọ agbabọọlu China, Shanghai Shenhua. Ighalo ti gba goolu mẹrin sawọn lẹẹmẹrin ninu ifẹsẹwọnsẹ mẹjọ to lanfaani lati ṣoju Man U ninu rẹ ki o to di wi pe wọn so ere bọọlu rọ nilẹ Gẹẹsi nitori ajakalẹ aarun coronavirus. Ẹwẹ, ẹgbẹ agbabọọlu Man U ti sọ loju opo Twitter pe ohun to jẹ kawọn ṣe adehun tuntun pẹlu Ighalo ni pe o farajin ṣiṣẹ atawọn goolu to ti gba sawọn. Ti ẹ ko ba gbagbe, Ighalo gan an fun ra rẹ ṣalaye laipẹ yii bi o ti fi owo ounjẹ ọsan rẹ lọ wo ere bọọlu Man U. O ni oun atawọn ẹgbọn ati aburo oun maa n ya owo sọtọ ninu owo ounjẹ lati le lanfaani wo Manchester United. Akọnimọọgba ẹgbẹ agbabọọlu Man U, Ole Gunnar Solskjaer sọ pe oun fẹ ki Ighalo gba ife ẹyẹ pẹlu Man U ko to fi ẹgbẹ agbabọọlu naa silẹ.	https://www.bbc.com/yoruba/media-52887815
politics	Iná sọ nílé Akin Ogunbiyi tó ń díje du ípò gómìnà ní ìpínlẹ̀ Osun, ọ̀pọ̀ dúkìá ṣòfò	Ina ti jo ile oludije sipo gomina nipinlẹ Osun labẹ asia ẹgbẹ oṣelu Accord, Akin Ogunbiyi. Iroyin ni aarọ kutu ọjọ Isinimi ni ina ọhun dede ṣẹyọ, to si ba ile naa atawọn dukia mii to wa ninu ọhun jẹ ni Ileogbo, to wa ni ijọba ibilẹ Ayedire. Ile ọhun, to dojukọ ọọfisi ijọba ibilẹ Ayedire ni Ogunbi sọ pe oun ko mọ ohun to ṣokunfa bi ina ṣe sọ nibẹ. Nigba ti BBC Yoruba kan si Ogunbiyi, agbẹnusọ rẹ, Steven Owolabi ṣalayae pe ile ijọsin ni oludije naa wa ki wọn to ke si pe ina ti sọ ninu ile rẹ. O ni “Lootọ ni ina jo ile naa, amọ a ti yanju gbogbo rẹ.” “A ko mọ ohun to ṣokunfa ina naa titi di asiko yii, bẹẹ ina ọhun kii ṣe ina kekere.” “Inu yara rẹ ni ina naa ti bẹrẹ, gbogbo yara naa lo jona, bẹẹ naa ni awọn iwe kan to ṣe pataki ba ina ọhun lọ.” Owolabi ṣalaye siwaju si pe “Ọna ile ijọsin ló wa ki wọn to ke si pe ile rẹ ti n jona, adupẹ lọwọ Ọlọrun pe kii ṣe oru ọganjọ ni ina ọhun ṣẹyọ, ohun ti a n sọ bayii kọ ni a ba maa sọ... nitori ko si nnkankan to ṣeku ninu yara yẹn.” O pari ọrọ rẹ pe ko si ẹnikẹni to farapa ninu ijamba ina ọhun.	https://www.bbc.com/yoruba/articles/cjk0d566d02o
entertainment	Kunle Adeyanju ti gun orí àpáta Kilimanjaro rí, ó sì ti gun alùpùpù láti Naijiria lọ sí Ghana	"Arakunrin ọmọ orileede Naijiria to n gun alaupupu bọ lati London ti balẹ si Naijiria bayii. Kunle Adeyanju bẹrẹ irinajo yi lati London to si kan si awọn orileede Afrika ko to de ilẹ baba rẹ lọjọ Aiku yi. Nise lawọn eeyan to ti n fi ọkan ba irinajo rẹ bọ  tu yaya jade lati wa pade rẹ Ni ibode Naijiria pẹlu orileede Benin to wa ni Seme ni awọn ololufẹ rẹ ti wa ki kaabọ. Shina Peller àti Teslim Folarin tahùn síra wọn lórí ẹ̀sùn ìpànìyàn, wàhálà ṣẹlẹ̀ n'ídìbò abẹ́nú Oyo 'Ìdí rèé tí mo fi ń sin ẹkùn méjì nínú ilé mí' ""Kunle Adeyanju ti gun orí àpáta Kilimanjaro rí, ó sì ti gun alùpùpù láti Naijiria lọ sí Ghana"". Ọmọ Naijiria to n wa alupupu lati ilu London nilẹ Gẹẹsi, siluu Eko ni Naijiria, Kunle Adeyanju ti ṣalaye eredi to ṣe gbe igbesẹ naa. Ninu ifọrọwerọ pẹlu BBC Yoruba, Adeyanju ni ọna ati tan iṣoro awọn eeyan lo mu ki oun gbe igbesẹ naa. O ni oun tun gbe igbesẹ ọhun nitori oun jẹ ẹnikan to fẹran lati maa rin irinajo to le. Kunle Adeyanju sọ fun BBC Yoruba pe kii ṣe igba akọkọ ree ti oun yoo gun alupupu lati orilẹ-ede kan si omiran. O ni ''Mo fẹran lati maa ṣe awon ohun akinkanju, mo si fẹran irinajo to le.'' ''Mo ti gun ori apata Kilimanjaro ri, eyii to jẹ ori apata to  ga julọ nilẹ Afrika.'' ''Bakan naa ni mo ti wa alupupu lati Naijiria lọ si orilẹ-ede Ghana ri, ti mo tun gun alupupu pada wa si Naijiria.'' ''Nigba ti mo pinnu lati rin irinajo yii lati ilu London si Naijiria, mo woye pe bawo ni mo ṣe le ṣe lati fi tu awọn eeyan lọrun ki n si fi ṣe awọn araalu loore.'' O ni yatọ si pe oun fẹran awọn irinajo to le, oun tun gunle irinajo naa lati ṣe ikowojọ fun awọn alaini, ati lati fi gbogun ti aisan to n ba awọn eeyan finra bii polio. Ọjọ kọkandinlogun, oṣu Kẹrin, ọdun 2022 yii ni Adeyanju gbera kuro niluu London pẹlu alupupu rẹ, ti ireti ṣi wa pe yoo gunlẹ si Naijiria lọjọ Isinmi, ọjọ kọkandinlọgbọn, oṣu Karun un, ọdun 2022."	https://www.bbc.com/yoruba/media-61623688
health	coronavirus: Ìdí tí obìnrin fi leè rù ú là ju ọkùnrin lọ	"O n dabi ẹni pe o ṣeeṣe fun ọkunrin lati ku lọwọ arun Coronavirus to n ja nilẹ bayii ju awọn ọkunrin lọ. Bakan naa si ni ko ṣeeṣe fawọn ọmọde lati ku nipasẹ arun naa to bi awọn agba lọ. Ọpọlọpọ awọn eeyan lo jẹ wi pe arun yii yoo kan ṣi ni fila lọ ni, ṣugbọn awọn miran a maa tipasẹ arun yii dero ọrun. Ti o ba ri bẹẹ, ki wa gan an lo n fa iyatọ laarin bi ọṣẹ arun yii ṣe le si laarin ẹya akọ atabo tabi ara awọn ọmọ wẹwẹ ati agbalagba? Gbogbo awọn iroyin ti a ri kojọ lori eyi wa latawọn iwadii gbankọ gbi tawọn ibudo amojuto ajakalẹ arun lorilẹede China ṣe, Chinese Centers of Disease Control. ẹgbẹrun mẹrinlelogoji (44,000)  ni iwadii naa gbe yẹwo ninu eyi to ti fihan pe ida mẹta din diẹ ninu ọgọrun (2.8%) awọn ọkunrin to ko arun Coronavirus yii lo jade laye; bẹẹni ida meji o din diẹ ninu ọgọrun (1.7%) awọn obirin to ko arun naa lo jade laye. Bẹẹni ko tilẹ sun mọ ida kan ninu ọgọrun (0.2%) awọn ọmọde ati ọṣọrọ ọdọ to ko arun yii to jade laye; nigba ti ida marundinlogun (15%) awọn agbalagba ti ọjọ ori wọn ti ju ọgọrin ọdun lọ laisan Coronavirus ti ran lọ sọrun. Ọna meji ni a le gba ṣalaye abajade iwadii naa lori eyii. Yala ko jẹ wi pe awọn obirin atọmọde ko lee saba ko arun yii tabi ko jẹ wi pe awọn ẹya ara wọn lagbara lati koju kokoro arun coronavirus ọhun. 'Koko pataki kan ni wi pe, kokoro arun tuntun yii n tan kalẹ, gbogbo eeyan lo si lee ko o."" Eyi jẹ ọrọ Dokita Bharat Pankhania lati fasiti Exeter sọ. Idi eyi ni pe ko si ajẹsara kankan ninu agọ ara to lee dena arun yii nitori ko si ẹnu to lugbadi rẹ ṣaaju asiko yii ri. Lootọ o, lasiko ti arun naa ṣẹṣẹ bẹẹ, o ṣoro diẹ fun awọn ọmọde lati ko kokoro arun naa. Yoo ya ọ lẹnu pe iyatọ gedegbe wa laarin iye awọn ọkunrin ati obinrin to n ku nipasẹ arun yii? Ṣugbọn eyi ko ya awọn onimọ sayẹnsi lẹnu o. Bi a ko ba ni jayopa, bakan naa lọrọ ṣe rilawọn aisan miran bii otutu. Lara idahun si eyi naa ni pe, igbe aye awọn ọkunrin buru jai ju tawọn obirin lọ lawọn nnkan ti wọn n ṣe bii siga mimu. ""Siga n ba ẹdọ jẹ. Iru ẹni bẹẹ ko lee yee rara."" Gẹgẹ bi Dokita Nathalie MacDermott lati ile ẹkọ giga Kings College ni ilu London ṣe sọ. Eyi ṣeeṣe ko fa wahala nla lorilẹede China nibi ti  iwadii ti fihan pe nnkan bi ida mejilelaadọta ninu ọgọrun  awọn ọkunrin wọn lo n ṣana si siga ti o si jẹ pe iwọn perete ida mẹta nini ọgọrun awọn obinrin lo n mu siga nibẹ. Bakan naa ni iwadii fihan pe iyatọ wa laarin eroja ajẹsara abawaye awọn obinrin ati ti ọkunrin ati ọna ti awọn eroja ajẹsara yii maa fi n gbera sọ nigbakugba ti aisan tabi arun kan ba fẹ dide. Làá hàn mí dé, ètò tó ń ṣàlàyé ohun tó yẹ ká ṣe láti dènà àrùn Coronavirus Mi o tíì rí olórí tó fẹ́ràn Naijiria tó Baba Obasanjo- Yoruba  Council of Elders Idahun awọn ọjọgbọn ni pe 'rara'ṣugbọn awọn akọṣẹmọṣẹ kan ti n sọ ọ wi pe o ṣeeṣe o ki ọrọ maa ri bẹẹ Oriṣiriṣi nnkan ni oyun nini maa n ṣe fun ara, lara rẹ si ni dindin agbara awọn eroja ajẹsara ara ku. Eyi si maa n mu ki wọn wa larọwọto ọpọlọpọ kokoro arun lasiko oyun yii. Ijọba ilẹ Gẹẹsi ni 'ko si ami kan gboogi' to fihan pe awọn obirin to ba loyun lee fara kaasa arun coronavirus ju awọn ti ko loyun lọ. Awọn ọmọde lee ko arun Coronavirus. Iroyin tilẹ ti fi idi rẹ mulẹ pe ninu awọn to ti ni arun Ccoronavirus lagbaye bayii, ọmọ kekere jojolo ti wọn ṣẹṣẹ bi wa lara wọn. Iyatọ nla wa laarin ilana eroja ajẹsara amuwaye (immune system) ọmọde ati ti agbalagba. Awọn eroja yii lara awọn ọmọde maa n ṣiṣẹ ni kiakia ni; wọn a si maa jẹ iṣẹ kọja ibi ti wọn ba ran wọn de nigba miran. Eleyii lo maa n faa tawọn ọmọde maa fi n saba n ni aisan iba. Bi awọn eroja yii ba n jẹ iṣẹ kọja ala, wọn le ṣe akoba fun awọn eroja ara yoku, ara idi si niyi ti awọn arun coronavirus lee mu iku dani. Amọṣa gẹgẹ bi Dokita MacDermott ṣe sọ, eyi kii waye pẹlu arun Coronavirus lara awọn ọmọde o, ko si si ẹni to mọ ohun ti arun naa n ṣe lara awọn ọmọde ti eyi fi ri bẹẹ."	https://www.bbc.com/yoruba/afrika-51788497
health	Anti-vaccine mandate protests: Canada ṣetán láti gbẹ́sẹ̀ lé àkáùntì àwọn tó ń ṣẹ ìwọ́de táko abẹ́rẹ́ covid-19	Olootu ijọba orilẹede Canada, Justin Trudeau ti kede pe ijọba yoo gbẹsẹ le akaunti gbogbo awọn to n ṣe iwọde tako gbigba abẹrẹ ajẹsara covid-19. Trudeau ṣalaye pe awọn ile ifopamọ le gbẹsẹ le akaunti awọn to ba ni ohun kan ṣe pẹlu iwọde tako abẹrẹ covid-19. Ọgọọrọ awọn olouwọde ni wọn ti n fi ẹhonu han tako gbigba abẹrẹ coronavirus. Awọn agbofinro lo tu awọn oluwọde naa ka ni Windsor lọjọ Aiku to kọja. Iwọde to bẹrẹ lati tako ikede ijọba pe gbogbo awọn to wa ọkọ akẹru nla ti wọn n gba ibode Canada ati Amẹrika kọja gbọdọ gba abẹrẹ covid-19. Amọ ifẹhonuhan naa ti di ohun ti wọn n fi tako gbogbo eto ijọba lati dẹna coronavirus bayii. Trudeau ni ''igbesẹ yii wa lati ri pe awọn eeyan Canada ko si ninu ewu. Bakan naa ni a tun n ṣe eleyii lati daabo bo iṣẹ awọn eeyan ni Canada.'' Olootu ijọba ilẹ Canada ni ijọba yoo fawọn ọlọpaa ni irinṣẹ ti wọn nilo lati ju awọn oluwọde si atimọle ati lati daabo bo ohun amayedẹrun. Ọpọ koro oju si Trudeau lori igbesẹ rẹ lẹyin ti wọn lo ṣe atilẹyin fawọn agbẹ ti wọn di ọna mọrosẹ ni India lọdun 2021 lasiko ti wọn n ṣe iwọde. Wọn ni Trudeau lo fẹnu ara rẹ sọ pe Canada ko le ṣalai ṣe atilẹyin fawọn to n ba ṣe iwọde wọọrọwọ. Igbakeji olootu ijọba Canada naa, Chrystia Freeland sọ pe awọn banki le gbẹsẹ le akaunti ẹnikẹni to ba kopa ninu ifẹhonuhan ọhun. Freeland fikun ọrọ rẹ pe iwe adojutofo ọkọ ẹnikẹni to ba ni ohun kan ṣe pẹlu iwọde naa le ni idaduro fun igba diẹ. Freeland ni ijọba n lo eleyii lati mọ awọn to n pese owo fawọn oluwode. O sọrọ yii lẹyin tawọn onijibi ori ayelujara sọ pe eeyan ẹgbẹrun lọna mẹtalelaadọrun lo ṣe irawọn owo to le ni miliọnu mẹjo ($8.4m) fawọn awakọ nla akẹru.	https://www.bbc.com/yoruba/afrika-60391949
religion	Kí ni ìdí ariwo lórí bí Tinubu ṣe yan Musulumi gẹ́gẹ́ bíi igbákejì Ààrẹ? - CAN dáhùn	Ẹgbẹ ọmọlẹyin Kristi lorilẹede Naijiria ti ni awọn ko pa ohun wọn da lori titako ki ẹsin kan naa dije du ipo aarẹ lorilẹede Naijiria. Agbẹnusọ ẹgbẹ CAN, Pasitọ Adebayo Oladeji lo sọ bẹẹ lasiko to n ba BBC Yoruba sọrọ lori iyansipo gomina ipinlẹ Borno tẹlẹ, Kashim Shettima gẹgẹ bi igbakeji oludije lẹgbẹ oṣelu APC. Oladeji ni ki awọn eniyan ma sọrọ nipa asiko MKO Abiola nitori aye dara nigba naa ju asiko yii lọ. ‘’Ko si didara ti oludije to ba yan Musulumi gẹgẹ bi igbakeji yoo ṣe fun wa.’’ ‘’Ki wọn lọ wọ iwe ofin Naijiria lẹyin ogun abẹlẹ, o yẹ ki wọn ṣe didara si gbogbo ẹya ati ẹsin ni Naijiria’’. ‘’Nigba Abiola ko si Boko Haram to n pa awọn Kristeni, to n jo ṣọṣi abi awọn agbebọn to n ji pasitọ gbe ti wọn si n gba ọkọ awọn eniyan lọwọ wọn.’’ Yiyan igbakeji ẹlẹsin kan naa fihan pe wọn ko naani awa ẹlẹsin  Kristẹni ni Naijiria. Amọ wọn fikun un pe ko si ohun ti awọn le ṣe sii yatọ si ki awọn ọmọ Naijiria dibo fun ẹni ti ọkan wọn ba fẹ ni idibo ọ̀dun to n bọ. Ajafẹtọ ọmọ Naijiria, Aisha Yesufu ni yiyan igbakeji lati inu ẹsin kan naa ko bojumu, awọn ọmọ Naijiria ko si ni gba iru rẹ. Ninu ọrọ tirẹ, Ajafẹtọ awọn ọdọ Rinu Oduala ni kii ṣe pe ọrọ ẹlẹsin kan naa lo wa nilẹ bayii, amọ ohun ti awọn eniyan n bere fun ni ki pinpin ẹtọ ọmọniyan dọgba lorilẹede Naijiria. Amọ agbẹjọro Agba lorilẹeede Naijiria, Festus Keyamo ni oun faramọ ohun ti Tinubu ṣe lori ọrọ igbakeji. Keyamo ni ko si orilẹede kankan ni agbaye to jẹ pe idagbasoke niiṣe pẹlu didọgba awọn ẹlẹsin to wa ni orilẹede naa. O ni ṣiṣe ijọba fun idagbasoke kii ṣe lati gboriyin fun awọn adari ẹsin kan tabi jẹ ki nkan lọ bi wọn ṣe fẹ.	https://www.bbc.com/yoruba/articles/cd1kww137e6o
entertainment	Burna Boy yí ìpinnu padà, yóò kópa ní àjọ̀dún orin lórílẹ̀-èdè South Áfríkà	Gbajugbaja olorin takasufe ọmọ Naijiria Burna Boy ti ni oun yoo jọwọ lara owo tawọn ba pa nibi ode orin ti yoo waye lorileede South Africa fawọn to farakasa Xenophobia. Loju opo Twitter rẹ ni akọrin yii ti fi ọrọ naa hande. Ṣaaju asiko yii, Burna Boy ti leri pe oun ko ni fẹsẹ tẹ ilẹ South Afrika nitori idẹyẹsi sawọn ọmọ ilẹ Afrika mIiran to n waye nibẹ. Ajọdun orin ti o fẹ kopa yii ni yoo jẹ igba akọkọ ti Burna Boy yoo tẹ South Afrika lati ọdun 2017. Lara awọn ti wọn yoo jijọ fi orin bẹnu atẹ lu idẹyẹsi awọn eeyan ilẹ miran ní South Afrika la ti ri awọn akọrin bi Kwesta Jidenna ati Busiswa. Akori ajọdun orin naa ti yoo waye lọjọ kẹtalelogun oṣu Kọkanla ni ''Afirika, pawọ pọ''	https://www.bbc.com/yoruba/afrika-50378516
health	Baby Placenta: Ṣé lóòtọ́ọ́ làwọn kan máa ń fi ibi ọmọ ṣe oògùn?	Yoruba ni tibi-tire la wale aye, tibi-tire la se ẹda eeyan, bi aye ire se wa, naa ni aye ibi se wa. Ni ọjọ ti obinrin ba ti kunlẹ bimọ, ti ọmọ jade eyi tii se ire, naa ni olubi ọmọ yoo jade, eyi ti wọn tun n pe ni ibi ọmọ tabi Placenta ni ede oyinbo. Ni aye atijọ, olubi ọmọ yii se pataki fun ibi ọmọ, baba to ba si gba olubi ọmọ tabi sin bo se yẹ, ni asa Yoruba mọ bii baba ọmọ. Baba ọmọ lo maa n gbe olubi ọmọ ni kere ti ọmọ ba ti bọ lara iya ọmọ tan. Olubi ọmọ tawọn kan maa n pe ni ibi ọmọ jẹ ohun to ṣe pataki laarin oriṣiiriṣii ẹya lorilẹ-ede Naijiria. Ko si ọmọ ti kii ni olubi, nitori ohun gan ni atẹle to n ba ọmọ wa sile aye. Sugbọn oniruuru ọrọ ni awọn eeyan maa n sọ nipa pataki olubi ọmọ, eyi to yẹ ki olukaluku mọ boya o tọ abi ko tọ. Dokita Joseph Akinde, to jẹ onimọ nipa itọju awọn alaboyun ṣalaye pe igbagbọ wa ninu aṣa ibilẹ lasan, ni ohun ti ọpọ eeyan maa n sọ nipa olubi ọmọ. Dokita Akinde sọ pe awọn kan tiẹ ni igbagbọ awọn eeyan kan wipe ibi ọmọ ni ohun ṣe pẹlu ayanmọ ọmọ naa laye. Akinde salaye pe ''Igbagbọ awọn eeyan ni pe ohunkohun ti ẹnikẹni ba ṣe pẹlu ibi ọmọ ni nnkan ṣe pẹlu ohun ti ọmọ naa yoo da laye. Ṣugbọn a ko le fidi eleyi mulẹ ninu iṣẹ iṣegun tabi ninu imọ ijinlẹ sayẹnsi, igbagbọ ninu aṣa lasan ni,'' Dokita Akinde ṣalaye. Amọ dokita onimọ nipa itọju obinrin naa sọ pe, dokita ti ko ri ibi ọmọ gbe fun baba ọmọ ti wọ gau. Wọn ni ọpọ awọn dokita ni wọn ti dunkoko mọ lori ibi ọmọ, koda wọn sọ pe awọn eeyan maa n gbe dokita lọ si ileẹjọ lori órọ ibi ọmọ. Amọ, Dokita Akinde ṣalaye pe aṣa lasan an ni gbogbo rẹ, ko ni ohun kan ṣe pẹlu sayẹnsi. Wo igbagbọ awọn eeyan lori olubi ọmọ, ti wọn se maa n fẹ gba a nile iwosan: Nigba to n salaye oniruuru ọna ti awọn eeyan fi ni igbagbọ ọtọọtọ si pataki ohun ti ibi ọmọ jẹ, Dokita Oyede tun sọ iriri rẹ lori bi awn obi se n lakaka lati gba ibi ọmọ kuro nile iwosan. ''Awọn eeyan kan maa n bo olubi ọmọ mọlẹ, igbagbọ wọn ni pe ibikibi ti ọmọ naa ba wa, o gbọdọ de ibi ti wọn ri ibi rẹ mọ lọjọ kan. Awọn mii tun gbagbọ pe wọn maa n fi olubi ọmọ ṣe oogun, idi niyii ti wọn maa fi n gbaa lati ile iwosan. Mo ranti ni bii ọdun diẹ sẹyin bi ẹbi obinrin kan to bimọ si ile iwosan ijọba ṣe dunkoko mọ dotika to gbẹbi fun obinrin naa nitori ko mọ ibi ti ibi ọmọ wa. Niṣe lawọn ẹbi naa lọ sọ fawọn akọroyin pe dokita naa ti ta olubi ọmọ awọn, o si ti ta ayanmọ rẹ laye,'' Dokita Akinde lo sọ bẹẹ. Alaga ẹgbẹ awọn dokita oniṣegun oyinbo nipinlẹ Cross River, Dokita Innocent Abang naa kin ọrọ Ọgbẹni Akinde lẹyin. Dokita Abang ni ọpọ lo gbagbọ pe ibi ti wọn ba ri ibi ọmọ si ni ayanmọ rẹ wa. Dokita sọ pe awọn tiẹ maa n gbin igi agbọn sori ibi ti wọn ba ri ibi ọmọ si, ''wọn gbagbọ pe bi igi naa ṣe n dagba ni ọmọ naa yoo maa dagba.''	https://www.bbc.com/yoruba/afrika-56834292
politics	Ibi tí Yorùbá ńfẹ́ kọ́ ni Adebanjo kọjú sí, ẹ̀yìn Tinubu ni Afenifere tò sí -Wale Oshun	Aṣiwaju ẹgbẹ ọmọbibi ilẹ Yoruba, Afenifere Renewal Group, Ọgbẹni Olawalu Oshun, ti sọ pe Bọla Tinubu lawọn n ṣe atilẹyin fun, kii ṣe Peter Obi ti ẹgbẹ oṣelu Labour Party. Ṣaaju ni olori Afenifere, Oloye Ayo Adebanjo sọ nibi eto kan lọjọ Aje pe Obi ni ẹgbẹ naa n tilẹyin. Ọgbẹni Oshun sọ fun BBC pe ohun ti Ẹgbẹ Afẹnifẹre Renewal Group duro ti ni ifẹ ọmọ Yoruba nile ati lẹyin odi, ti o si da awon loju pe ohun to ọgọrọ ọmọ Yoruba n fẹ naa ni ki ọmọ Yoruba to kun oju oṣuwọn o wọle sipo aarẹ. O ni kii ṣe pe ẹgbẹ naa ko ni igbagbọ ninu iṣọkan Naijiria, ati wi pe boya awọn eeyan lati ẹya miran ko ni jade. “Ohun to fa ipinnu wa lati duro ti ọmọ Yoruba laarin awọn to n dije bayii ko ju wi pe, oun lo kun oju oṣuwọn julọ ninu gbogbo oludije fun ipo aarẹ. Ọgbẹni Oshun ni Bola Tinubu, ni awọn rii pe yoo lee yanju awọn ipenija ti o n doju kọ ọmọ Naijiria, leyi ti awọn si ti n fọnrere rẹ ṣaaju akoko yii. Ọrọ ti Afẹnifere sọ yii n fidi ohun ti agbẹnusọ fun ileeṣẹ ipolongo ibo Bola Tinubu, Bayọ Ọnanuga sọ pe ọrọ ara oloye Adebanjọ lo n sọkii ṣe ohun ti ẹgbẹ Afẹnifẹre n fe. Asiwaju ẹgbẹ Yoruba kan ti a mọ si Afẹnifẹre, Oloye Ayọ Adebanjọ ti ṣalaye idi ti ẹgbẹ naa ko fi fẹ ti oludije ẹgbẹ oṣelu APC, Bola Ahmed Tinubu tabi ti PDP Atiku Abubakar lẹyin fun ibo aarẹ Naijiria ti yoo waye lọdun 2023.  Asiwaju ẹgbẹ Afẹnifẹre, Oloye Ayọ Adebanjọ ṣalaye nibi apero kan to ṣe pẹl’awọn akọroyin pe iṣọkan ati ilana aparo kan ko ga ju ọkan lọ pẹlu idajọ ododo lti ẹgbẹ naa duro fun lo mu ko pinnu eyi.  Adebanjọ n fi apero naa fesi si ọrọ ti ileeṣẹ ipolongo idibo aarẹ fun Bola Ahmed Tinubu fi sita laipẹ yii ni ninu eyi to ti sọ ọ di mimọ pe iṣẹ ara oloye Adebanjọ lo n jẹ o ko jẹ iṣẹ ọmọ Yoruba lori Peter Obi to gbe ka ori. Oludari eto ipolongo fun ileesẹ ipolongo ibo fun Bola Tinubu, Bayọ Ọnanuga ṣalaye bu ẹnu atẹ lu bi Ayọ Adebanjọ ṣe n ṣe atilẹyin fun Peter Obi ti ẹgbẹ oṣelu Labour. Onanuga kọ ọ si oju opo Facebook rẹ pe lootọ Adebanjọ lẹtọ si fifi atilẹyin rẹ han fun oludije yoowu to ba wu u ṣugbọn iṣẹ ara rẹ lo n jẹ, ko yẹ ko wa maa lọ ifẹ ara rẹ mọ ẹgbẹ Afẹnifẹre lẹsẹ pe oun ti oun n fẹ naa ni ẹgbẹ ọhun pẹlu nfẹ. Adebanjọ to fesi si eyi ṣalaye iwa aisi irẹjẹ ni Afẹnifẹre n fẹ to fi gbe ijoko joko si ẹyin Peter Obi gẹgẹ bi oludije to fẹ ti lẹyin. O fi kun pe ilana iṣejọba apapọ tootọ ti oyinbo n pe ni Federalism ni Afẹnifẹre n fẹ. Ayọ Adebanjọ ni lootọ ọpọ awọn aṣiwaju ilẹ Yoruba lo ti kọminu lori igbesẹ naa sugbọn ti oun ti la ọrọ naa ye ti oun si ti jẹ ki wọn mọ pe ilana ẹni kan kii jẹ ki ilẹ fẹ ti Action Group  ti Awolowo da silẹ laye ọjọun duro le lori lawọn ṣi n tẹlẹ.	https://www.bbc.com/yoruba/articles/c031515nkk9o
health	Rotten Tomatoes: Ìdí tí Tòmátò ẹ̀sà kò ṣe dára fún ìlera yín; wo àwọn kókó márùn-ún yìí	"Onimọ nipa fifi ounjẹ wo aisan, Olusola Malomo ti ṣalaye idi ti ko fi yẹ ki awọn eeyan to ba fẹ ra Tòmátò ni ọja maa ra ẹsa Tomato to ba ti fi ara kan isalẹ apẹrẹ. O jẹ ko di mimọ pe ko dara fun ilera eeyan rara labẹ gbogbo akoso bo ti wu ko ri. Ipo ti ipese ounjẹ fi n ja walẹ lati bii ọdun melo kan sẹyin to fi mọ jija walẹ iyi owo ati bi ìṣẹ́ ṣe n pọ sii ti mu ki ọpọlọpọ ọmọ Naijiria maa ra awọn ounjẹ to ti n bajẹ pẹlu ero ati jẹ ẹ bẹẹ bẹẹ. 'Kò sí ǹkan tó jọ tòmátò tó ní májèlé ní Nàìjíríà' Okòòwò márùn ún tí o lè bẹ̀rẹ̀ nínú ilé rẹ̀ Wo àwọn oúnjẹ márùn ún tó ń mú kí àtọ̀ ọkùnrin dára síi Iroyin bojuwo bi awọn onibara kan ṣe pinu lati bẹrẹ si maa ra Tomato to ti n bajẹ tabi fọ lara gẹgẹ bi wọn ṣe sọ ọ tori pe o dinwo ju oju eyi to ṣi n dan lara lọ ati pe yoo pọ diẹ ju u lọ. Lara awọn to n ra a ti pupọ ninu wọn jẹ awọn to n se ounjẹ ta ṣalaye pe bi eeyan ba ti fọ ọ daadaa ti eeyan si bọ ọ lori ina, ṣe ni yoo da wa ni ilera pada to si dara fun jijẹ. Ẹwẹ, onimọ nipa ounjẹ jijẹ fun ilera, Olusola Malomo sọ fun BBC Yoruba ohun to ṣe pataki fun ilera eeyan nipa ẹsa ti awọn mii yan lati maa ra yii. Ìjọba Ìpínlẹ̀ Ondo sọ̀rọ̀ lórí ìdájọ́ tó dá Sotitobire láre pé kò jí ọmọ kankan gbé Akẹ́kọ̀ọ́ márùn-ún ló wọlé lu ọmọ mí tó fi kú, kìí ṣe bọ́ọ̀lù ló gbá - Baba akẹ́kòó Dowen fèsì Ṣé lóòtọ́ ní pé ìlúmọ̀ọ́ká agbábọ́ọ̀lù ayé àtijọ́ Teslim Thunder Balogun gbá ṣọ́ọ̀tì gbígbóná fi pa ""Goal keeper""? Ọmọ rẹ̀ sọ̀rọ̀"	https://www.bbc.com/yoruba/59530664
health	Nigeria Resident Doctor's Strike: Àwọn dókítà tí fagilé ìyanṣẹ́lódì ọlọ́jọ́ gbọọrọ, sùgbọ́n...	"Àwọn ẹgbẹ́ dókítà tí fagilé ìyanṣẹ́lódì ọlọ́jọ́ gbọọrọ ti wọ́n gùnlẹ, sùgbgọ́n wọ́n ṣe ìlérí pé, ọjọ́rú ni àwọn yóò tó wọṣẹ́. Tí ẹ ò bá gbàgbé, àwọn dókítà bẹ̀rẹ̀ iṣẹ́ nínú oṣù kẹjọ lẹ́yìn èdè-àìyede tó bẹ́sílẹ̀ láàrín àwọn àti ìjọba àpapọ̀ lórí àwọn irinṣẹ́ àti ohunèlò tí kò tó láwọn ilé ìwòsàn ìjọba. Nínú àtẹ̀jáde ti wọ́n fi sita lórí àfẹnukò wọn tí akọ̀wé ẹgbẹ́ náà Expe Philips Uche fọwọ́sí lẹ́yìn ìpàdé tí àwọn aṣojú NMA àti NARD ṣe nílùú Abuja ni bi ti ẹgbẹ́ àwọn Dókíta (NMA) tí wọ́n sì gbà wọ́n ni ìmọ̀ràn láti fòpin sí ìyànsẹ́lódì. Nínú ìpàdé náà ẹgbẹ́ NMA paá ni dandan pé kí ìgbìmọ̀ tó n mójú tó mímójú tó àdéhùn ìjọba tí wọ́n fi ọwọ́ sí ni ọjọ́ kọkànlélógún oṣù kẹjọ ọdún yìí ri dájú pé ìjọba mú àdéhùn wọn ṣẹ. Bákan náà lo ni ki ìgbìmọ̀ ọ̀hún jábọ̀ padà fún àwọn alága  NMA ìpińlẹ̀ kọ̀ọ̀kan tó fi mọ́ alága ti ilúi Abuja  lóòrèkóòrè lórí ilọsíwájú tó bá wáyé. Gẹ́gẹ́ bi alága  NARD  Godiya Ishaya ṣe sọ, ẹgbẹ́ tí fagilé òyànṣẹ́lódì. Ó ní : "" A ti fagilé ìyànṣẹ́lódì, à ọ sì bẹ̀rẹ̀ iṣẹ́ ní aago mẹ́jọ owúrọ̀ Ọjọ́rú. A p ẹnupọ̀ láti fagilé ìyànṣẹ́lódì yìí ní ìdájí owúrọ̀ òní."" ""A pe ìpàdé pàjáwìrì ni ago márùn àbọ̀ ọj Aikú títí dí òwúrọ̀ òní, à jọ́ ṣe àgbéyẹ̀wò àwọn àṣeyọrí wa, a si wòó pé kí a fopin sí ìyànṣẹ́lódì tó n lọ."" Ọ̀sẹ̀ mẹ́sàn gbáko ni ìyànṣẹ́lódì náà pé ní òní ọjọ́ Ajé, èyí tí ó sì tí ṣe àkọ́bá fún àwọn ilé ìwòsàn ìjọba jákèjádò Nàìjíríà, tí ọ̀pọ̀ àwọn aláìsàn sì ti fara gbá nínú rẹ."	https://www.bbc.com/yoruba/media-58783782
religion	Shiloh 2020: Oyedepo ní òun kò le tòṣì láéláé! Ẹni tó bá ń bínú kàn ń bínú lásán ni	"Oludasilẹ ijọ Living Faith ti ọpọ mọ si Winners, Biṣọọbu David Oyedepo tun ti sọ pe oun ko le toṣi laelae! Biṣọọbu Oyedepo sọrọ yii nigba ti o n waasu nibi akanṣe eto ọlọdọọdun ijọ Winners, Shiloh 2020 niluu Ota, ipinlẹ Ogun. Biṣọọbu Oyedepo ni majẹmu ti Ọlọrun ti la kalẹ ninu iwe mimọ ti oun n tẹle ko le jẹ ki oṣi mọ ile oun laelae. O ṣalaye pe niwọn igba ti orun ba n yọ loke ti ilẹ si n su u, majẹmu to sọ oun di ọlọrọ ko le yipada laelae. Biṣọọbu Oyedepo ni Ọlọrun sọ fun oun pe ilọrọ ninu Oluwa kii ṣe ileri, kii sii ṣe ọrọ adura ati aawẹ. Ti eeyan ko ba ko ipa tirẹ, Ọlọrun naa ko ni ṣe ohun kan.'' ''Nigba naa ni mo ke Yeeeehhh! Mo o le toṣi laelae. Ẹni to ba fẹ lọrọ ninu Oluwa ko gbọdọ fi idamẹwa ati ififunni ṣere,'' Oyedepo lo sọ bẹẹ. Ọlọrun tun sọ ohun miiran fun mi lẹyin ti mo ka iwe ti Kenneth ati Gloria Copeland lori ilọrọ ninu Oluwa tan. Oyedepo ni: ''O sọ fun mi pe bi Oun ṣe maa n ṣi ferese ọrun si awọn eeyan naa ni Oun maa ṣi ferese ọrun sori ileeṣẹ. Apẹẹrẹ iru rẹ to wa ninu Bibeli ni Abarahamu to san idamẹwaa lori gbogbo ohun to ko bọ lati oju ogun. Biṣọọbu Oyedepo ni lati igba naa ni ijọ Winners ti bẹrẹ si ni san idamẹwaa eyi ti o si n jẹ ki ferese ọrun maa tubọ ṣi sori ijọ naa sii. Ìjọ 10,000 tuntun ni a dá sílẹ̀ láì gba owó ọrẹ lọ́wọ́ ọmọ ìjọ lásìkò àrùn Coronavirus- Oyedepo Oluṣọ agutan agba ijọ Living Faith, pasitọ David Oyedepo ti ṣi aṣọ loju eegun pe bo tilẹ jẹ arun Covid-19 ba gbogbo agbaye finra lọdun 2020, ẹka ẹgbẹrun mẹwaa tuntun  ni ijọ naa ṣi lai gba kọbọ lọwọ ọmọ ijọ kankan. Oyedepo lo sọ ọrọ naa lọjọ Abamẹta to jẹ aṣekagba ipade adura Shiloh, eyii to maa n waye lọdọdun. Gẹgẹ bo ṣe sọ, o ni ""bo tilẹ jẹ pe arun naa n dun mọhuru mọhuru, ẹgbẹrun mẹwaa ẹka tuntun ni ijọ yii ṣi lai gba owo ọrẹ kankan, a o fi oju imu eṣu danrin."" Nigba to n sọrọ ṣaaju nipa arun Covid-19, Oyedepe sọ pe oun ko gbagbọ pe Covid-19 kan wa nibi kankan . O ni ""ti wọn ba bere lọwọ mi nipa Covid-19, esi mi ko ju pe, Covid-19 wa, bẹẹ ni ko si."" ""Ẹni to ba gbagbọ ninu Covid-19 ni arun naa yoo ran, ẹni ti ko ba gbagbọ ninu rẹ ko ni lugbadi arun naa."" Lẹyin naa lo sọ siwaju si pe ọpọ eeyan lo ti ri iwosan gba lọwọ arun Covid-19 ninu ijọ oun."	https://www.bbc.com/yoruba/afrika-55289586
entertainment	Davido: Àpètàn orukọ̀ ọmọ tuntun náà ní David Adedeji Ifeanyi Adeleke	"Ayọ abara tintin. David Adeleke, ti gbogbo eeyan mọ si Davido ti kede pe, Oluwa ti fi ọmọkunrin kan lanti-lanti da oun ati aya oun, Chioma,  lọla. Owurọ ọjọ Aiku ni Davido kede bẹẹ loju opo Instagram rẹ, to si ni Ọmọọba ti de, ile iwosan kan nilu London si ni Chioma bimọ naa si. O wa pe orukọ ọmọ ọhun ni David Adedeji Ifeanyi Adeleke Jnr pẹlu afikun pe inu oun dun pupọ si iroyin ayọ naa. Davido ni ""Mo nifẹ aya mi pupọ, koda obinrin alagbara ni"", to si jẹ pe nigba ti awọn olorin to jẹ akẹẹgbẹ Davido n lọ sibi ami ẹyẹ fawọn olorin, Headies Award, yara igbẹbi ni Davido wa, to n rawọ rasẹ si Ọlọrun pe, ko sọ aya oun kalẹ layọ. Chioma, afẹsọna Davido lo ti kọkọ kede loju opo Twitter rẹ nirọlẹ ana pe oun wa nile igbẹbi, ti ọpọ eeyan si ti n se adura fun pe yoo bi wẹrẹ. Koda, oun naa tun ti kede loju opo Instagram rẹ pe Oluwa ti sọ oun layọ. Wayi o, awọn ọmọ Naijiria ti n se jaginni yodo pẹlu ọba orin naa fun ayọ ọmọkunrin jojolo to baa lalejo naa, bi o tilẹ jẹ pe obinrin meji ọtọọtọ ti bi ọmọbinrin meji fun tẹlẹ."	https://www.bbc.com/yoruba/afrika-50114244
sports	Egúngún Arsenal tó kọ́kọ́ jó, ìran góòlù méjì ló padà wò lọ́wọ́ Chelsea	Ọrọ naa ṣe awọn ololufẹ ẹgbẹ Arsenal bi ere ṣugbọn nigba ti adari ere yoo fọn fere, wọn ti fidirẹmi lọwọ Chelsea. Goolu meji si ookan ni ikọ Frank Lampard fi tẹyin gberu Arsenal ni agboole wọn tii ṣe Emirates. Pẹlu esi yi, Chelsea ti ni ami marundinlogoji ti wọn si wa ni ipo Kẹrin lori afara  liigi Premiership.Arsenal wa ni ipo kejila Pierre Emerick Aubameyang lo kọkọ jẹ goolu fun Arsenal ni abala kini ipade naa. Ninu ẹgbẹ mejeeji,Arsenal lo pitu gidi gaan ni abala kini ti awọn ọmọ Frank Lampard ko si rojutu ara wọn . Ninu abala keji ni nnkan ti yi pada ti Chelsea si fi ina goolu meji jo Arsenal lara mọle. Aṣiṣe lati ọwọ aṣọle Arsenal lo ṣokunfa goolu akọkọ ti Chelsea jẹ lati ọwọ Jorginho. Tammy Abraham tojẹ atamatase Chelsea ti o ni goolu julọ ni saa bọọlu yi lo pari ijo pẹlu goolu ẹlẹkeeji ni iṣeju mẹ́tàdínláàdọ́rùn ún. Bayi,ami mọkanla ni Chelsea yoo fi ṣagba Arsenal wọ ọdun 2020 lori afara liigi Premiership.	https://www.bbc.com/yoruba/ere-idaraya-50941414
entertainment	Nollywood: Saheed Balogun àti Shina Peters lọ sí ilé Ààrẹ Buhari lÀbuja, wọ́n gba àmì ẹ̀yẹ	Ki ni agba oṣere, Saheed Balogun ati agba akọrin Sir Shina Peters lọ ṣe ni ileeṣẹ aarẹ orilẹede Naijiria nilu Abuja, nibi ti aworan wọn ati awọn atawọn eekan elere tiata miran ti jẹyọ pẹlu amugbalẹgbẹ fun aarẹ lori ọrọ iroyin ati ipolongo, Ọgbẹni Fẹmi Adesina. Agba oṣere ati akọrin meji naa wa lara ikọ ẹgbẹ kan ti wọn pe ni ' Ambassadors of Voice for Change' to ṣe abẹwo si Ọgbẹni Fẹmi Adesina nibi ti wọn ti fi ami ẹyẹ da a lọla nilu Abuja. Awọn agba osere bii Mr. Ibu, Onyekweli Harry B, Gentle Jack, Ben Kure atawọn eekan miran latiẹya gbogbo lorilẹede Naijiria wa lara awọn ti wọn wa ninu ẹgbẹ naa wa nibi abẹwo naa ti Ahmed Bala ko sodi lọ. Amugbalẹgbẹ fun Aarẹ Buhari lori ọrọ iroyin ati ipolongo naa wa kan sara sawọn agba amuludun ọhun fun ipa ti wọn n ko lati rii pe iṣọkan ati alaafia di igi alọye lorilẹede Naijiria. Ọgbẹni Adeṣina fi kun un pe awọn olulaja atawọn to n lepa alaafia lorilẹede Naijiria nilo bayii, kii ṣe awọn ọbayejẹ ti yoo pagidina idagbasoko ati iṣọkan Naijiria. Bakan naa lo tun ṣalaye pe ijọba Buhari yoo tubọ maa ṣe atilẹyin to ba yẹ fun awọn ọmọ Naijiria to n ṣiṣẹ takuntakun lati mu alaafia gbooro sii.	https://www.bbc.com/yoruba/afrika-60006854
sports	Anthony Joshua: Ajagba akẹ̀ṣẹ́ ọmọ Nàìjíríà lóun ṣetán láti f'ẹ̀ṣẹ́ dín dòdò ìyà fún AJ	Yoruba bọ, wọn ni o di oni karangida, adiẹ n jẹ ifun ara wọn. Bayii lọrọ ri abẹṣẹ ku bi ojo ọmọ Naijiria, Efe Ajagba to ni oun ṣetan lati fi ẹṣẹ din dodo iya fun ogbontarigi akẹṣẹ Anthony Joshua. Ilẹ Amẹrika ni Ajagba to ti ṣoju orilẹede Naijiria ri ninu idije ''Olympics'' fi ṣe ibugbe bayii lẹyin to ti wa niluu Eko fun ọpọlọpọ ọdun. Ọrọ naa da bi ẹni to maa ku pade ẹni to maa pa, nirori Joshua gan an funra rẹ ti sọ tẹlẹ pe o wu oun lati fija pẹta pẹlu akẹṣẹ to jẹ ọmọbibi ilẹ Afirika bi t'oun naa. Ajagba tiẹ ti bẹrẹ si ni sọ ọna ti o fi le fẹyin AJ gbalẹ ti wọn ba koju ara wọn. Ajagba sọ fawọn akọroyin pe ko ba wu oun ki Joshua gba lati ba oun ja lorilẹede Naijiria tawọn mejeeji ti wa. Abẹsẹ ku bi ojo ọmọ Naijiria ṣalaye pe lootọọ ni pe Joshua lagbara, amọ ọgban inu loun maa fi ṣẹ AJ leegun ẹyin tawọn koju ara awọn. O ni ati oun ati Joshua lawọn jọ lagbara ṣugbọn o ni ọgbọn ju ọgbọn lọ. Ajagba ni otitọ ni pe Joshua ti gba ami ẹyẹ goolu ninu idije ''Olympics'' ri, oun si tun ni abẹṣẹ ku bi ojo to lami lahaka taye ti aye  n fẹ lọwọ bayii. Oun oun naa gboṣuba fun AJ fun awọn aṣeyọri rẹ lagbo ẹṣẹ kikan, amọ oun mọ awọn ibi ti Joshua ku si ninu ẹṣẹ kikan. Joshua gba awọn igbanu rẹ mẹtẹẹta, IBF, WBA ati WBO pada lọwọ Andy Ruiz Jr pada lẹyin ti Ruiz ti kọkọ lu u bi aṣọ ofi nigba ti wọn kọkọ koju ara wọn. Joshua naa fẹ ṣe bi agbọjẹ ninu ẹṣẹ kikan, oloogbe Muhammad Ali to ba George Foreman ja ni Zaire lọdun 1974. Amọ Ajagba ti kepe Joshua pe ko jẹ ki awọn ṣe ere ọwọ papọ ni Naijiria, o ni ti o ba ti ya eegun Joshua, o ti ya ọlọrẹ t'oun naa.	https://www.bbc.com/yoruba/afrika-54009604
politics	2023 Presidency: Iṣẹ́ Ọlọ́run tí mo gbé dáni kọjá ipò Ààrẹ Nàìjíríà – Bíṣọ̀ọ̀bù David Oyedepo	"Bí oníwá àti ẹlẹ́yìn ṣe ti ń kéde láti fi èròńgbà àti ìpinu wọn hàn láti díje sípò Ààrẹ orílẹ̀ èdè Nàìjíríà, adarí ìjọ Living Faith Church Worldwide tí ọ̀pọ̀lọpọ̀ mọ̀ sí Winners Chapel, Bíṣọ̀ọ̀bù David Oyedepo ní gbígbégbá òṣèlú fún òun ní àsìkò yìí dàbí kí ènìyàn máa padà sẹ́yìn. Nígbà tó ń sọ̀rọ̀ níbi àpérò kan, Oyedepo ní ó ti jù fún òun láti gbégbá tàbí máa díje du ipò Ààrẹ fún òun lásìkò yìí. Bákan náà ló rọ àwọn ọmọ ìjọ rẹ̀ láti ní ìfarajìn sí sínsin Ọlọ́run bó ṣe tọ́ kí Ọlọ́run le máa tó wọn ní gbogbo ìgbésí ayé wọn. Oyedepo ní òun ní ìgbàgbọ́ nínú orílẹ̀ èdè Nàìjíríà ni òun ṣì fi wà ní orílẹ̀ èdè yìí títí di àsìkò yìí tí òun sì ń fi gbogbo ìgbà àti tinútinú òun gbàdúrà pé kí orílẹ̀ èdè Nàìjíríà dára ju bó ṣe wà yìí lọ. Ó fi kun pé bí àwọn kan bá ń pe òun láti wá ṣe Ààrẹ Nàìjíríà túnmọ̀ sí wí pé òun ń padà sẹ́yìn ni nítorí òun tí Ọlọ́run pe òun fún jẹ́ láti sin gbogbo àgbáyé. Ó tẹ̀síwájú wí pé láti ọdún 1984 ni òun ti rí ìpè Ọlọ́run láti sìn-ín . ""Kódà èṣù gan náà ms wí pé kò sí wí pé kò sí bí ènìyàn ṣe máa jókòó ti Ọlọ́run tó ma wá jogun òfo."" ""Láti ìgbà tí mo ti wà ní ọmọ ọdún mọ́kàndínlógún ni mo ti máa ń gbàdúrà sí Ọlọ́run pé mi ò fẹ́ fi ìlú kan sílẹ̀ bí mo ṣe ba."" Ó ní iṣẹ́ Ọlọ́run kò sú òun láti ọdún 1976 tí òun ti bá Ọlọ́run pàdé."	https://www.bbc.com/yoruba/afrika-61372664
politics	Makinde vs Adelabu: Makinde ní ìjọba Ọyọ yàtọ̀ sí ti Ọṣun àbí Ekiti tí APC lé dànù	Ẹsẹ ko gba ero nile ijọba to wa nilu Ibadan loni nigba ti ọpọ ero wa se abẹwo awa lẹyin rẹ si gomina Seyi Makinde lati safihan ifẹ ti wọn ni si. Nigba to n gbalejo awọn ọgọọrọ eeyan naa, Gomina Seyi Makinde ni se ni ẹgbẹ oselu APC dabi afomọ ti ko ni gbongbo, to si n wa gbongbo ti yoo dirọ mọ pẹlu asẹ ile ẹjọ. O fikun pe ohun to n waye ni ipinlẹ Ọyọ ko lee dabi awọn isẹlẹ to ti waye sẹyin nipinlẹ Ọsun ati Ekiti nibi ti idajọ ile ẹjọ ti le ijọba to wa lori aleefa kuro.	https://www.bbc.com/yoruba/afrika-50399017
politics	Nigeria population: Buhari tako ọmọ bẹẹrẹ òṣì bẹẹrẹ ní Nàìjíríà, ó ṣàgbékalẹ̀ ètò láti dẹ́kun rẹ̀	Aarẹ Muhammadu Buhari ti ṣe agbekalẹ eto ti yoo ṣe adinku ọmọ bẹẹrẹ oṣi bẹẹrẹ lorilẹede Naijiria. Buhari to ṣe agbekalẹ eto naa niluu Abuja sọ pe o ṣe pataki bayii lati mu ifeto sọmọ bibi lọkunkundun. Buhari tun ṣe agbekalẹ eto mii ti yoo ṣe iranwọ lori ati dẹkun bi awọn eeyan ṣe n pọ sii ni Naijiria. Buhari ṣe agbekalẹ eto ifeto sọmọ bibi Aarẹ Buhari ṣalaye pe ohun to bi eto ifeto sọmọ bibi wa ni lati mu ibayegbadun ba awọn ọmọ Naijiria. Buhari ni eyi wa lara awọn eto ijọba ẹgbẹ oṣelu APC to wa lode bayii. Eto yii yoo ṣe iranwọ lori bi adinku yoo ṣe ba bi ọpọ eeyan ṣe n bi ọmọ silẹ lọpọ yanturu. Ara awọn ọna ti ijọba fẹ gba lati ṣe eto ọhun ni nipa ilanilọyẹ lori ifeto sọmọ bibi. Aarẹ Buhari gbagbọ pe eto yii yoo ran ọpọ eeyan lọwọ lati fi alafao si aarin awọn ọmọ wọn. Buhari kọminu lori bi Naijiria ṣe pọ julọ l'Afrika Aarẹ Buhari ni orilẹede naijiria lo pọ julọ nilẹ Afirika nigba to tun jẹ orilẹede to wa ni ipo keje lagbaye. Buhari ni Naijiria wa lara awọn orilẹede diẹ lagbaaye to ni ọdọ julọ. Aarẹ ni ida mejilelaadọrin ninu ọgọrun awọn ọdọ yii ni ọjọ ori wọn ko to ọgbọn ọdun. Bakan naa ni Buhari sọ pe idaji awọn obinrin ninu awọn ọdọ yii lo wa ni asiko ti wọn ṣe abiamọ tori ọjọ ori bẹrẹ lati ọdun mẹẹdogun si ọdun mọkadinlaadọta. Ọna abayọ si ọmọ bẹẹrẹ oṣi bẹẹrẹ Buhari ni ijọba ko ni dẹkun lilo eto ẹkọ to peye lati maa la awọn eeyan lọyẹ. Aarẹ ni eto ẹkọ yoo ṣe iranwọ papaa julọ fawọn obinrin to ba jẹ ọmọde tori awọn ni wọn le gboyun nigba kugba. Buhari tun sọ pe eto ikaniyan to n bọ yoo tun ṣe iranwọ lati mọ ọna lati mu adinku ba ọmọ bẹẹrẹ oṣi bẹẹrẹ. Ni bayii, akọsilẹ fihan pe eeyan to wa ni Naijiria le ni ẹgbẹrun lọna igba eleyii yoo si tun pọ sii lọjọ iwaju.	https://www.bbc.com/yoruba/afrika-60226802
health	Pneumonia: Dókítà ní kòkòrò àìfojúrí ló ń fàá òtútù àyà	Ọpọ asọdun lo maa n waye nipa aisan kan ta n pe ni otutu aya eyi ti oloyinbo n pe ni Pneumonia. Koda, aisan yii wọpọ ni Naijiria, paapa laarin awọn ọmọde, ti ajọ Unicef si ti kede pe orilẹede Naijiria wa lara awọn ti aisan naa ti wọpọ lagbaye. Nigba to n ba BBC Yoruba sọrọ, Onisegun oyinbo kan, Dokita Afeez Oladele ni aisan otutu aya ko ni ohunkohun se pẹlu otutu rara nitori eeyan lee sun si ori ilẹ lasan tabi si aya si ẹrọ amuletutu lai wọ asọ, ti onitọun ko si ni ni otutu aya rara. O ni awọn kokoro kan ti a ko lee fi oju ri lo n fa aisan naa, ti a si lee ko awọn kokoro kekeke naa latinu afẹfẹ buruku, eefin, eedu, tabi ka lo ife ati ifọyin ẹni to ba ni aisan naa. O wa gba awọn obi nimọran lati maa tete gbe awọn ọmọde ti wọn ba kẹẹfin pe o n hu ikọ lọ sile iwosan fun itọju, ki aisan naa to bọwọ sori.	https://www.bbc.com/yoruba/afrika-50509486
entertainment	Yomi Fabiyi Oko Iyabo: Ẹgbẹ́ TAMPAN ti dá Yomi Fabiyi dúró lẹ́yìn tó gbé fíímù Oko Iyabo jáde	"Saaju la ti mu iroyin wa fun yin pe apapọ ẹgbẹ awọn oṣere tiata ni Naijiria, TAMPAN ti fofin de Yomi Fabiyi pe ko lọ rọọkun nile na. Ninu atẹjade ti ẹgbẹ naa fi sita lọjọ Ẹti lo ti kede pe igbesẹ naa waye nitori iwa abuku ati eyi ti ko ba oju mu gẹgẹ bi oṣere ti Fabiyi hu nipa fiimu Ọkọ Iyabọ to gbe jade laipẹ yii. Fiimu naa to gbe jade ni ọjọ Aiku to kọja da lori ọrọ ẹsun ifipabanilopọ ti wọn fi kan osẹre miran, Baba Ijesha. TAMPAN sọ pe igbesẹ naa waye lẹyin ti oun gbọ awijare Yomi Fabiyi to jẹ olukọtan, olootu ati oludari fiimu naa, ati oludari keji, Ọgbẹni Dele Matti. ""A ri pe wọn jẹbi hihu iwa ti ko bojumu fun akọṣẹmọṣẹ oni tiata. Awọn alaṣẹ TAMPAN sọ pe botilẹ jẹ pe Ọgbẹni Fabiyi taku pe ẹtọ oun gẹgẹ bi eniyan, ni lati gbe fiimu jade, eyi ti yoo sọ bi nakn ṣe ri gan-an lori iṣẹlẹ ọrọ Baba Ijesha, wọn ni alajọṣiṣẹpọ rẹ gba pe oun jẹbi, to si kabamọ ipa to ko ninu ṣiṣe fiimu naa. Ninu atẹjade ti ẹgbẹ naa fi si ori Instagram rẹ ni ikede naa ti jade. Awọn abajade iwadii ati idajọ ẹgbẹ TAMPAN nipa Yomi Fabiyi: Ọgbẹni Yomi Fabiyi mọọmọ ṣe fiimu naa lai bọwọ fun ilana to de fiimu ṣiṣe, eyi to tumọ si pe o sẹ isẹ naa pẹlu erongba lati da wahala silẹ laarin ilu. Ti iṣẹ naa (fiimu) kii ba ti i ṣe ti ile Sinima, ẹnikẹni ko ni ẹtọ lati lo orukọ eeyan ti iṣẹlẹ ṣẹlẹ si ninu fiimu. ""Nitori naa, iwa aibikita ni bi Fabiyi ṣe lo orukọ, ati awọn iṣẹlẹ to waye loju aye, lai gba aṣẹ lọwọ awọn ti ọrọ kan. Ìtàn, agbekalẹ itan, ohùn, ọrọ, akori, orukọ, ati gbogbo nkan to nii sẹ pẹlu fiimu ""Ọkọ Iyabọ"" jẹ awsn nkan to ṣẹlẹ, eleyi to le mu ki ojuṣaaju waye lori ẹjọ naa to ti wa ni ile ẹjọ. Iwa aibikiti to hu ti tabuku si orukọ ẹgbẹ wa. Ẹni ti wọn jọ dari ere naa, Ọgbẹni Dele Matti, ti fihan pe oun jẹbi, o ti ronu piwada, a si daa duro fun oṣu mẹta pere. A paṣẹ ki gbogbo ọmọ ẹgbẹ wa to kopa ninu fiimu naa yọju siwaju igbimọ to wa fun yiyanju aawọ ati ilana isẹ wa, ni ọjọ kẹrinlelogun, oṣu Keje, ọdun2021. Lakotan, ẹgbẹ TAMPAN sọ pe ẹgbẹ awọn eeyan to jẹ ọmọluabi ni oun, ti ko si ni ṣe atilẹyin fun ohunkohun to ba le da wahala silẹ ni awujọ."	https://www.bbc.com/yoruba/afrika-57783258
religion	Sotitobire: Ìdájọ́ òdòdò ló fẹsẹ̀ múlẹ̀ lórí ọ̀rọ̀ Pásítọ̀ Sotitobire - Agbẹjọ́rò fún ìjọba	"Ọjọ Iṣẹgun, ọjọ kẹfa, oṣu Kẹwaa, ọdun 2020 ni ile ẹjọ giga ti ijọba ipinlẹ Ondo dajọ ẹwọn gbere fun Alfa Babatunde, to jẹ oludasilẹ ijọ Sotitobire Praising Chapel, ati awọn ọmọ ijọ rẹ marun, ti wọn fi ẹsun kan pe wọn lọwọ si bi ọmọ ọdun kan, Gold Kolawole ṣe di awati ninu ijọ naa ni ọdun 2019. Bo tilẹ jẹ pe agbẹjọro fun ijọba ipinlẹ Ondo lori ẹjọ naa, Adekola Olawoye,  sọ pe idajọ ododo lo waye lori ọrọ naa, nitori pe ""bi irọ ba lọ logun ọdun, ọjọ kan ni otitọ yoo ba"". Amọ agbẹjọro to ṣoju awọn olujẹjọ, Akinyemi Omoware, sọ fun BBC pe awọn yoo pe ẹjọ kotẹmilọrun lori idajọ ile ẹjọ giga ọhun. Mi ò fẹ́ di ọlọ́lá jùlọ tí mo bá di gómìnà Ondo, màá tẹ̀lé ìfẹ́ aráàlù póńbélé - Ojon YPP Ojú àwọn èèyàn Ondo ti là pé ìnira ni ẹgbẹ́ APC mú wá - Jegede PDP Àwọn kan ṣónú bí wọ́n bá di gómìnà, ẹ fún wa láyè láti wá parí iṣẹ́ táa bẹ̀rẹ̀ - Akeredolu 'N500 dé fún gbogbo ọmọ tuntun lóṣooṣù bí mo bá di gómìnà Ondo - Adeleye AAC"	https://www.bbc.com/yoruba/54447371
politics	Yemi Osinbajo: Èrò ọmọ Nàíjíríà ṣọ̀tọ̀ọ̀tọ̀ lórí ìkéde Osinbajo láti dupò ààrẹ Nàìjíríà	"Lowurọ ọjọ Aje, ọjọ kọkanla ọdun 2022, ni igbakeji aarẹ Naijiria, Ọjọgbọn Yemi Osinbajo kede erongba rẹ lati dije fun ipo aarẹ, fun gbogbo aye. Eyi si ti fa ọpọlọpọ itakurọsọ lori ayelujara ati lagbo ijiroro ọrọ oṣelu gbogbo. Kii ṣe ikede rẹ gan an lo n fa awuyewuye nitori ọpọlọpọ lo wulẹ ti n reti pe yoo ri bẹẹ. Amọṣa, ohun to n fa ariyanjiyan lori rẹ ko ju bi ọrọ naa yoo ṣe ja si laarin igbakeji aarẹ orilẹede Naijiria, Ọjọgbọn Yẹmi Oṣinbajo pẹlu Aṣiwaju Bọla Ahmed Tinubu to jẹ ọga rẹ tẹlẹ. Bi awọn kan ṣe n sọ pe ko yẹ ki erin fọn ki ọmọ rẹ naa tun fọn; lawọn miran n woye pe ko si bi ọbọ ṣe ṣe ori ti inaki ko ṣe o. 'N ṣe lo yẹ ki Tinubu gba adura pe ki Osinbajo ju oun lọ gẹgẹ bii baba si ọmọ - Igun Osinbajo sọrọ Ninu ifọrọwerọ pẹlu BBC News Yoruba, Amofin Kayọde Ajulọ to jẹ gbajumọ amofin, ajafẹtọ araalu to tun jẹ alabaṣepọ Igbakeji aarẹ Muhammadu Buhari ni igbesẹ ti ọpọlọpọ awọn ọmọ Naijiria ti n reti ni igbesẹ ti Osinbajo gbe naa. O ṣalaye pe idi ti igbesẹ ati kede erongba rẹ ṣe pẹ bayii ko to jade ko ju wi pe igbakeji aarẹ Naijiria naa nilo asiko lati forikori pẹlawọn eekan gbogbo kaakiri lati lee mọ ibi ti yoo gbe ọrọ gba. Lori boya ọrọ naa ko ni fara jọ ẹsun ọdalẹ ti awọn eeyan kan fi n kan igbakeji aarẹ pẹlu bi o ṣe fẹ dije tako Tinubu, ti ọpọ woye gẹgẹ bii oloore rẹ ni. Amofin Ajulọ ṣalaye pe, ni ilẹ Yoruba, gbogbo obi lo maa n gbadura ki ọmọ wọn ju awọn lọ. O darukọ awọn eekan ilẹ Yoruba bii Baba Abraham Adesanya, Baba Daodu, Baba Ayọ Adebanjọ ati Mama Abibatu Mọgaji maa n gba fun Aṣiwaju nigba naa ni pe yoo ga ju wọn lọ , to si ri bẹẹ. ""Adura to yẹ ki aṣiwaju maa gba bayii fun Osinbajo bayii naa ni pe iwọ ọmọ mi o waa ga ju mi lọ."" Ọrọ yii dabi ọmọ to fẹ ba baba rẹ du iyawo ni - Igun Tinubu  ero rẹ Ninu ọrọ tirẹ,  Abdulhakeen Adegoke, adari ẹgbẹ Yoruba Welfare Group ṣalaye fun BBC News yoruba pe ohun ti ko yẹ ko waye ni ikede erongba igbakeji aarẹ Osinbajo pe oun naa fẹ dije lẹyin ti ẹni ti a lee pe ni ọga ọga rẹ ti bọ si gbangba lati sọ pe oun fẹ dije fun ipo naa. Abdulhakeen Adegoke ni osibajo ti ṣi ẹsẹ gbe lori igbesẹ naa nitori ko si bi igbesẹ rẹ ko ṣe ni di igbesẹ Yoruba lati di aarẹ lowo ati pe ni iwoye toun o, itanje lasan lawon eekan ni apap ariwa Naijiria n fun un ti wọn n sọ oe awọn wa lẹyin. O wa rọ awọn agbagba Yoruba lati pe ajọ to nironu fun yiyanju ọrọ ọhun ki alaafia lee jọba laaarin awọn mejeeji. To ba jẹ pe ṣaaju igba ti Aṣiwaju kede tirẹ ni Osinbajo ti kede ni, ọpọ gan ni yoo maa rọ aṣiwaju pe ko sinmi naa ki ọmọ rẹ, iyẹn Aṣiwaju Osinbajo lee dije. ""Ọrọ yii dabi ọmọ to fẹ ba baba to bii du iyawo. Ki awọn baba wa nilẹ Yoruba tete pe aro ati ọdọfin inu wa silẹ."" Owurọ ọjọ kọkanla, oṣu Kẹrin, ọdun 2022, ni igbakeji aarẹ Naijiria, Ọjọgbọn Yemi Osinbajo kede erongba rẹ lati dije fun ipo aarẹ, fun gbogbo aye. Osinbajo ninu fidio kan to fi si oju opo Twitter rẹ  lo ti kede igbesẹ naa. Eyi waye lẹyin to ti kọkọ kede fun awọn gomina kan to wa ninu ẹgbẹ osẹlu All Progressives Congress, APC, lọjọ Aiku. Igbakeji aarẹ, Yemi Osinbajo ti kede erongba rẹ lati dije fun ipo aarẹ Naijiria ninu eto idibo ọdun 2023. Osinbajo ninu fidio kan to fi si oju opo Twitter rẹ ni owurọ ọjọ Aje lo ti sisọ loju eegun pe oun maa dije fun ipo aarẹ. Osinbajo ni ""Pẹlu irẹlẹ ọkan ni mo fi n kede erongba mi lati dije fun ipo aarẹ Naijiria labẹ asia ẹgbẹ oselu APC. A maa mu ẹkunrẹrẹ awọn koko ọrọ to sọ nipa erongba rẹ lati dije naa wa fun yin laipẹ. saaju la ti mu iroyin wa fun yin pe lẹyin ọpọlọpọ akoko ijiroro ati ifikuluku, o dabi ẹni pe igbakeji aarẹ orilẹede Naijiria, Ọjọgbọn Yẹmi Osinbajo ti ṣetan bayii lẹyin o rẹyin lati dije fun ipo aarẹ orilẹede Naijiria ldun 2023. Kii ṣe iroyin abẹnu mọ pe oniruuru ẹgbẹ, ọgba ati igun lo ti bọ sigboro lati gbe lẹyin agba amofin naa pe ki oun pẹlu darapọ mọ awọn oloṣelu to fẹ dije fun aṣia ẹgbẹ oṣelu APC fun ipo aarẹ lorilẹede Naijiria. Ni oṣu karun un ọdun 2022 ni eto idibo lati mọ ẹni ti ẹgbẹ oṣelu APC yoo fa kalẹ fun idije ipo aarẹ lasiko idibo apapọ ọdun 2023 yoo waye. Gẹgẹ bi awọn iroyin kan to jade lati ile aarẹ, Aso Rock Villa nilu Abuja lọjọ Aiku ṣe sọ, igbakeji aarẹ orilẹede Naijiria naa ti bun awọn gomina bii mejila kan gbọ nipa erongba rẹ lati dije. Iroyin naa sọ pe, Ọjọgbọn Yẹmi Osinbajo fi to awọn gomina naa ninu eyi ti Nasir El-Rufai (Kaduna), Dapo Abiodun (Ogun), Abdullahi Sule (Nasarawa), Babagana Zulum (Borno) ati Babajide Sanwo-Olu (Eko) leti lasiko apejẹ iṣinu awẹ Ramadan, Iftar to pe nibi to ti jẹ ko di mimọ fawọn gomina naa nipa erongba rẹ lati tẹsiwaju pẹlu iṣẹ ti ọga rẹ, Aarẹ Muhammadu Buhari ba ṣe ku lasiko ti saa iṣejọba rẹ ba pari ldun 2023. Bọla Tinubu jẹ ọkan lara awọn eekan ẹgbẹ oṣelu APC, ohun si ni gomina ipinlẹ Eko laarin ọdun 199 si 2007. Okorocha ni gomina ipinlẹ Imo tẹlẹ, igba akọkọ rẹ si kọ niyi lati dije, lẹyin to ti kọkọ gbe igba ibo fun ipo aarẹ labẹ ẹgbẹ oṣelu AA nigba kan ri. Rochas Okorocha fi erongba rẹ lati dije han ninu lẹta kan to kọ ranṣẹ si aarẹ ile aṣofin agba, Sẹnetọ Ahmad Lawan lọjọ kẹrindinlọgbọn oṣu kini ọdun 2022. Oun ni obinrin akọkọ to jade lati kede pe oun fẹ dije fun ipo aarẹ lọdun 2023. Ko tii kede ẹgbẹ oṣelu kankan ti o wa bayii na. Ohun to sọ ni pe ẹgbẹ oṣelu to ba ni iran kan naa pẹlu oun loun yoo ba lọ. loṣu kẹta ọdun 2023 ni Dele Mọmọdu kede pe oun naa yoo dije ipo aarẹ lẹgbẹ oṣelu PDP. Igba akọkọ kọ niyi ti Dele Mọmọdu yoo maa fifẹhan si didije fun ipo aarẹ ni Naijiria. Yahaya Bello ni gomina ipinlẹ Kogi lọwọ yii. Laipẹ yii loun pẹlu kede pe oun naa nifẹ si ipo aarẹ lọdun 2023. Awọn miran to tun ti gbe igbesẹ yii kan naa ni aarẹ ile aṣofin agba tẹlẹ ri, Dokita Bukọla Saraki, alaga igbimọ awọn gomina lorilẹede Naijiria, NGF to tun jẹ gomina ipinlẹ Ekiti, Ọmọwe Kayọde Fayẹmi, minisita fọrọ oṣiṣẹ ati igbanisiṣẹ, Dokita Chris Ngige ati bẹẹ lọ."	https://www.bbc.com/yoruba/afrika-61064215
sports	"IAAF World Championships: Abiyamọ kan di lobìnrin tó leè sáré ""100 meters"" jùlọ l'àgbáyé"	Obinrin ọmọ ọdun mejilelogun kan lati orilẹ-ede Jamaica ti wọ inu iwe itan gẹgẹ bi obinrin to lee sare ori papa oniwọn ẹsẹ ọgọrun un julọ l'agbaye. Shelly-Ann Fraser-Pryce to jẹ ọlọmọ kan tun ni ẹni to dagba ju l'gbaye to gba ife ẹyẹ naa lẹyin to gba ife wura ni idije agbaye to n lọ lọwọ ni Doha, lorilẹ-ede Qatar. Dalemoṣu yii lo sa ere ori papa naa larin iṣẹju mẹwaa o le diẹ, lati gba ife ẹlẹẹkẹjọ iru rẹ ti yoo gba. Lẹyin to gba ife ẹyẹ naa tan, o ni inu oun dun gidigidi. O ṣalaye siwaju sii pe, aṣiri aṣeyọri oun ni iwa irẹlẹ ti oun ni ati bi oun ṣe mu iṣẹ oun lokunkundun. Bi o tilẹ jẹ pe ọpọlọpọ awọn ololufe ere ori papa ni ko yọju lati wo Shelly-Ann ni igba to n sa ere naa, o ni oun ko bikita rara. Ṣaaju akoko yii ni Shelly-Ann ti kopa ninu awọn idije agbaye miran bii; idije Olympic ti Beijin lọdun 2008, idije agbaye Berlin lọdun 2009, idije Olympic ti Londo lọdun 2012, ati bẹẹbẹẹ lọ.	https://www.bbc.com/yoruba/afrika-49898089
health	Coronavirus in Nigeria: Ǹjẹ́ ṣé òògùn apakòkòrò le pa ààrùn coronavirus?	Oriṣiiriṣii nnkan lawọn eeyan n sọ pe o le wo aarun coronavirus ti o ba gbogbo aye finra lọwọ. Laipẹ yii ni aarẹ orilẹede Amẹrika sọ oogun apakokoro pe o le wo aarun aarun coronavirus. Ko si ohun to jọ bẹẹ raa! Ajọ eto ilera lagbaye, WHO sọ pe iwadii si n lọ lọwọ lori ati wa oogun tabi abẹrẹ to le wo coronovirus ṣugbọn ko sii oogun rẹ bayii. Alaye lẹkunrẹrẹ fidio yii.	https://www.bbc.com/yoruba/52416211
entertainment	Yoruba Films: Òṣèrè tíátà Muideen Oladapo gbàràdá lórí ètò 'Ṣé o láyà?'	Oṣere tiata Yoruba, Muideen Oladapo fihan lori eto BBC Yoruba, ''Ṣe o Laya'' pe oun laya gbangba. Bi o ti n dahun awọn ibeere ti wọn bi i, bẹẹ naa lo n ṣe atupalẹ idahun rẹ si awọn ibeere naa. Muideen fihan pe oun gbọ ede Yoruba daadaa gẹgẹ bi oṣere ere tiata Yoruba.	https://www.bbc.com/yoruba/afrika-52339308
entertainment	Mide Martins: Gbajúgbajà òṣèré ṣàlàyé ohun tí ojú rẹ̀ rí lóko sinimá	Kò sí iṣẹ́ tàbí òwò tí ènìyàn bá ń ṣe tí kò ní àwọn ewu tirẹ̀. Gbajúgbajà òṣèré tíátà, Mide Martins Abiodun ti tú pẹrẹpẹ́rẹ̀ ọ̀rọ̀ lórí ohun tí ojú rẹ̀ rí láìpẹ́ yìí nígbà tí ó ń ṣe sinimá rẹ̀ kan, Onitemi tó ṣẹ̀ṣẹ̀ jáde. Mide Martins ṣàlàyé pé lásìkò tí òun ń ya abala eré náà lọ́wọ́ ni ẹsẹ̀ òun yẹ̀ gẹ̀rẹ̀, tí òun ṣubú, tí òun sì forí gbá táńgaran àlẹ̀mọ́lé ìyẹn táìsì (tiles). Ó ní òun fi orí gbá taisi naa gidigidi àti pé Ọlọ́run ló yọ òun tí òun kò fi pàdánù ọpọlọ lórí ìjàmbá náà tó wáyé. Bákan náà ló fi kun pé Ọlọ́run ló kó òun yọ, tí òun fóríbọ́ lọ́wọ́ ìṣẹ̀lẹ̀ tí kò bá di ibá míì fún òun. Nígbà tó fi fọ́nrán kan nínú eré náà léde lórí ẹ̀rọ Instagram rẹ̀ dúpẹ́ lọ́wọ́ àwọn olólùfẹ́ rẹ̀ fún àtìlẹyìn tí wọ́n ṣe fún òun lórí sinimá náà. Kí ló ti ṣẹlẹ̀ sẹ́yìn laarin awọn osere tiata? Ní bí ọjọ́ mélòó sẹ́yìn ni Mide Martins fi fọ́nrán kan léde níbi tó ti ń sunkún nítorí pé ilé iṣẹ tó bá dòwòpọ̀ kọ̀ láti fi àwọn ibì kan nínú sinimá rẹ̀ tó ṣẹ̀ṣẹ̀ gbé jáde sí inú fíìmù náà. Nínú fọ́nrán náà ló ti ṣàlàyé gbogbo àwọn ohun tó là kọjá láti ri dájú pé iṣẹ́ náà kẹ́sẹ járí. Ìyá Rainbow bú sígbé nígbà tó ń ṣeré lọ́wọ́ Kìí ṣe ìgbà àkọ́kọ́ nìyìí tí àwọn òṣèré tíátà máa ń la ewu kọjá tàbí tí wọn yóò rí ìrírí tí yóò pa wọ́n lẹ́kún nígbà tí wọ́n bá ń ṣe iṣẹ́ òòjọ́ wọn. Yoruba ni ọrọ arokan nii fa ẹkun asunundakẹ wa nitori ẹkun lo n ba ikun wa, ọrọ lo si n ba moko moro wa. Nigba miran, ti ẹda ba si ro arokan, omije ni yoo maa ja bọ ni oju rẹ, o si le jẹ omije ayọ abi ti idakeji rẹ. Amọ ti ẹni to n ro arokan yii ba wa jẹ agbalagba, ti onitọ̀ọun si sadede maa wa ẹkun mu lairotẹlẹ, o ni ohun to ri. Bi ọrọ se jẹ ree pẹlu gbajumọ osere tiata kan, mama Idowu Phillips, ti ọpọ eeyan mọ si Mama Rainbow. Ọpọ osere tiata lo la ẹnu silẹ, lai le pa de mọ nigba ti Mama Rainbow bẹrẹ ẹkun alagbara yii. Oko ere tiata ni wọn wa, nibi ti wọn ti n ya sinima kan, ti wọn si fun iya agbalagba naa ni ojuse kan lati se. Mama Rainbow, ti yoo pe ẹni ọgọrin ọdun lọdun yii, ni wọn fun ni ojuse lati sun ẹkun ninu ere naa ni apa kan sinima ọhun. Amọ ọrọ naa kuro ni ere tabi awada nigba ti Mama Rainbow ko dakẹ ẹsun sisun, to si fi iriri igbe aye rẹ wọ inu ere to n se. Ojuse ti wọn fun naa lo se ni laanu pupọ, arokan ti Mama ro nipa ere naa, ati ọpọ ohun to sẹlẹ nile aye, ti oju rẹ ti ri si lo fa ẹkun asun un dakẹ naa wa. Ta ni Mide Martins? Gbajúgbajà òṣèré tíátà Yorùbá ní Mide Martins. Ó jẹ́ ọmọ bíbí gbajúgbajà òṣèré Funmi Martins tó di olóògbé lọdún 2002. Lẹ́yìn tí ìyá rẹ̀ papòdà ní Mide bẹ̀rẹ̀ eré tíátà láti ri pé orípa ìyá rẹ̀ kò parẹ́. Ní ọjọ́ kejìlá ọdún 1979 ni wọ́n bí Mide Martins. Ó fẹ́ adarí eré, Afeez Abiodun tí ọ̀pọ̀lọpọ̀ mọ̀ sí Afeez ọwọ́ tí Ọlọ́run sì fi ọmọ ta wọ́n lọ́rẹ.	https://www.bbc.com/yoruba/afrika-60744565
politics	Ìlera Nnamdi Kanu ń burú si, àìsàn ń ṣe é láti inú - Agbẹjọ́rò	Ifeanyi Ejiofor agbẹjọro fun adari ikọ ajijagbara IPOB, Nnamdi Kanu, ti sọrọ sita lori ilera onibara rẹ lẹyin to lugbadi arun miiran. Ejiofor, ninu atẹjade to fi ransẹ sita fawọn akọroyin lọjọ Aje ni onibara oun ni arun to n se eeyan ni inu ati ẹnu, ti oloyinbo pe ni Gastrointestinal Distorder. O ni eyi to mu ki aya ma ta Kanu ni ọpọ igba. O tẹsiwaju pe ileẹjọ giga to wa niluu Abuja labẹ isakoso Adajọ Binta Nyako, palasẹ fun ajọ DSS lati pese ilera to peye fun Nnamdi Kanu sugbọn wọn kọ. O wa ke gbajawire sita lẹyin to ṣe abẹwo si adari IPOB naa ni ọọfisi awọn DSS niluu Abuja lọjọ Ajẹ. “Ni bayi, Nnamdi Kanu n jẹ irora nitori aisan yii, ti o si nilo itọju ni kiakia. “Sugbọn o ṣe ni laanu pe ajọ DSS ko fun ni anfani lati ṣe itọju ara ẹ. “Kete ti a gbọ, ni agbẹjọro agba wa Oloye Mike Ozekhome pasẹ pe ki a bẹrẹ isẹ lati fi ofin si ifiyajẹni naa. Igbakeji alaga ẹgbẹ oṣelu PDP tẹlẹ, Olabode George ti fi aidunnu rẹ han si bi ẹgbẹ oṣelu PDP ko ṣe ni nkan gboogi lati fi dije dupo ni ilẹ Yoruba ni idibo ọdun to n bọ. Ninu ọrọ rẹ lori eto tẹlifiṣọn Arise TV lo ti fi ero rẹ han. Bode George ni ẹgbẹ oṣelu PDP ko dabi ẹgbẹ oṣelu APC to jẹ pe iha Guusu Naijiria ni wọn ti mu ẹni ti yoo dije du ipo aarẹ ni Naijiria ni idibo ọdun to n bọ. Bio tilẹ jẹpe ko darukọ Bola Tinubu, o ṣe afiwe nipa rẹ ati ẹgbẹ oṣelu APC. O ni ti ilẹ Yoruba ko ba ni ipa kan patọ to fẹ lepa ninu eto idibo naa, ko si idi ti awọn eniyan ni ilẹ Yoruba yoo fi dibo fun ẹgbẹ oselu PDP. ‘’Bawo ni mo se fẹ se ipolongo idibo ni ilẹ Yoruba ki wọn wa dibo fun ẹni ti ẹgbẹ oṣelu gbe?’’ A gbọdọ mọ wipe ẹgbẹ oṣelu alatako PDP mu oludije sipo aarẹ ni ilẹ Yoruba nitori naa awọn ni ohun ti wọn fẹ ta, amọ kini ẹgbẹ oṣelu PDP fẹ ta fun awọn ara ilẹ Niajiria? ‘’Ki awn to wa ni iha Ariwa Niajiria fi ọrọ naa yẹ ara wọn wo, ṣe wọn le faramọ ki oludije sipo aarẹ, igbakeji rẹ ati alaga ẹgbẹ ki wọn wa lati iha Guusu Naijiria, se ara wọn le gba iru rẹ.’’ ‘’Ohun ti mo n sọ ni ki ẹ jẹ ki idajoẹ odoodo ati ṣiṣe didara laarin awọn eniyan jọ wọn loju.’’ ‘’Alaga ẹgbẹ oṣelu PDP, Iyorchia Ayu gbọdọ fi ipo silẹ’’	https://www.bbc.com/yoruba/articles/cgrdm04dr3ro
entertainment	Wọ́n ti yọ Portable bíi jìgá kúrò nínú àwọn tí yóò gba àmì ẹ̀yẹ ‘Headies’ nítorí wòtòwótò	Awọn to n ṣagbatẹru ami ẹyẹ Headies, ti yọ orukọ Habeeb Okikiola, ti ọpọ mọ si Portbale kuro lara awọn ti yoo lanfaani lati gba ami ẹyẹ naa lọdun yii. Ninu atẹjade kan loju opo Instagram ni ileeṣẹ Smooth Promotions Limited, to n ṣagbatẹru eto ami ẹyẹ naa ti fi ikede ọhun sita. Atẹjade naa ni “A kabamọ lati kede pe lẹyin awọn ọrọ kobakungbe ti ọgbẹni Okikiola, ti ọpọ mọ si Portable n sọ, eyii to mu ki ilẹeṣẹ ọlọpaa Naijiria atawọn araalu maa sọrọ nipa rẹ, a ti pinnu lati yọ Portable kuro lara awọn ti a fẹ fun ni ami ẹyẹ.” “Igbesẹ wa lati fofin de ọgbẹni Okikiola ko ṣẹyin awọn iwa kobakungbe kan to n wu lori ikanni ibanidọrẹ lori ayelujara.” “Lojọ karundinlọgbọ, oṣu Karun un, o dunkoko pe oun yoo pa, ati pe oun yoo ṣe ijamba fun awọn miran ti a fa kalẹ fun ami ẹyẹ naa ti kii ba ṣe oun lo gba ami ẹyẹ ọhun.” Atẹjade naa tẹsiwaju pe “Lọjọ kejidinlogun, oṣu Keje, ọdun 2022, ọgbẹni Okikiola sọ ninu fidio kan pe oun ni oun da ẹgbẹ okunkun ‘One million boys’to n da ilu ru silẹ.” “Ko tan sibẹ, lọjọ kẹtadinlogun, oṣu Kẹfa, ọdun 2022, ọgbẹni Habeeb Okikiola tun ya ara rẹ ninu fidio kan, nibi to ti paṣẹ fun awọn ọrẹ rẹ lati lu ọrẹ rẹ mii to fẹsun aṣemaṣe kan, iyẹn DJ Chicken, bii bara.” Lara ami ẹyẹ ti Headies fa Portable kalẹ fun tẹlẹ ni olorin to ta lẹnu julọ larin adugbo ati olorin to ṣẹṣẹ n bọ loke amọ ti irawọ rẹ ti tan. Iwọnba eeyan perete lo mọ Portable tẹlẹ, amọ irawọ rẹ buyọ lẹyin awo orin ‘Zazoo Zehh’ ti oun ati Olamide ati Pocolee gbe jade.	https://www.bbc.com/yoruba/articles/czr3e9nz1jgo
politics	Wọ́n fẹ́ fi ìgbálẹ̀ àti pankẹ́rẹ́ lé mi kúrò láàfin torí Adeleke, Ọlọrun ló yọ mí  – Ataoja Osogbo	Ataoja ti ilu Osogbo, Oba Jimoh Oyetunji, ti ki gomina ti wọn ṣẹṣẹ dibo yan nipinlẹ Osun, Ademola Adeleke ku oriire. Ọba Oyetunji, ninu fidio kan to lu ori ayelujara pa, lasiko to n ki Adeleke nigba ti gomina tuntun naa ṣabẹwo si aafin rẹ sọ pe, awọn eeyan kan dunkoko mọ oun pe awọn yoo fi pankẹrẹ le oun kuro ninu afin amọ Ọlọrun lo ko oun yọ. Ti ẹ ko ba gbagbe, Adeleke ti kọkọ bẹ aafin Ataoja wo, nibi ti ọba alade naa ti gbe awọn jaduku kan to kọlu awọn alatilẹyin ẹgbẹ PDP ṣepe ninu aafin ọhun. Igbesẹ ti Ataoja gbe naa ko tẹ awọn araalu kan lọrun, eyii to mu ki wọn fẹsun kan ori ade ọhun pe o n ṣatilẹyin fun ẹgbẹ oṣelu kan ju awọn miran lọ. Amọ nigba ti Ataoja n sọrọ lasiko ti Adeleke de ba a lalejo lẹyin to jawe olubori ninu idibo gomina tan, o ni kii ṣe Adeleke nikan lo ṣe oriire, nitori oun naa ṣe oriire lẹyin idibo naa. O sọ pe awọn eeyan kan ko ba ti fi pankẹrẹ le oun danu kuro laafin. Ataoja ni “Mo ki gbogbo awa ti Ọlọrun yan gomina tuntun fun pe a ku oriire o, Ọlọrun yoo jẹ ki oriire naa o kalẹ.” “Ẹ jẹ ki wọn mọ pe ayọ mi ti de... ki wọn maa sọ pe awọn yoo fi igbalẹ gba mi bọ sita ninu aafin pẹlu pankẹrẹ.” “Ọlọrun lo yọ mi, kii ṣe Ademola nikan lo ṣoriire, Ataoja Jimoh naa ṣe oriire.” “Ki eku ile o gbọ, ko sọ fun t’oko, kii ṣe emi ni ẹ o fi pankẹrẹ le.” Ataoja pari ọrọ rẹ pe lagbara Ọlọrun, ti Adeleke ba pari saa rẹ tan, yoo ṣe ọdun mẹrin mii si, ti yoo fi pe ọdun mẹjọ lori oye. O wa fikun pe lẹyin naa ni oun yoo tun kede ẹlomiran ti yoo di gomina ipinlẹ Osun.	https://www.bbc.com/yoruba/articles/cz9l5mq37r4o
sports	Chichi Igbo: Ọ̀pọ̀ máa ń rò pé mo ní nǹkan ọkùnrin lábẹ́ torí ìrísí mi jọ ti ọkùnrin	Ọkan lara awọn ọmọ ẹgbẹ agbabọọlu lobinrin fun orilẹede Naijiria, Super Falcons, to ti fẹyin ti ni Chichi Igbo jẹ. Ọdun mejidinlogun si lo fi gba bọọlu, ko to fẹyin ti Chichi ni isan, idi ati egungun lile ju awọn ọkunrin miran lọ , ti irisi rẹ ko si yatọ si tawọn ọkunrin amọ obinrin ni. Nigba to n ba BBC sọrọ lori oju ati ohun ti awọn eeyan awujọ n sọ nipa rẹ, Chichi ni ọpọ eeyan lo ti fi ẹnu pa oun lai tii ku. O wa koro oju si awọn ọrọ ibajẹ ti ọpọ eeyan maa n sọ nipa rẹ nitori pe irisi rẹ jọ ti ọkunrin. O si gba awọn eeyan nimọran lati lati ye pa awọn eeyan nipa ọrọ ti wọn ba kọ lawọn oju opo itakun agbaye.	https://www.bbc.com/yoruba/afrika-53372798
politics	2023: Kò ni sí àyè fún fóònù lílò nínú ojúkòó ìdìbò, ìdí rèé – INEC	Ajọ eleto idibo orilẹede Naijiria (INEC) ti tẹnumọ fifofin de lilo foonu alagbeka nibi ojuko idibo nigba ti gbogbo eniyan ba n kopa ninu eto idibo gbogbogbo ọdun to n bọ. Alaga ajọ eleto idibo naa, Ọjọgbọ Mahmood Yakubu sọ eyi ni ọjọ Aje nibi ipade apero ajọ naa pẹlu awọn tọrọ kan nipa koko ọrọ ti wọn ṣepade le lori, “ipa ti owo n n ni lori idibo.” Wọn n ṣe eyi ṣaaju idibo ọdun 2023. Lara awọn to kopa nibi ipade apero naa ni aṣoju ajọ ọlọpaa, ti ajọ EFCC, ti ajọ ICPC, ajọ to n ri si igbohunsafẹfẹ, awọn ileeṣẹ iroyin, awọn ẹgbẹ oṣiṣẹ ijọba atawọn olugbaninimọran laarin awọn ẹgbẹ oṣelu (IPAC). “Awọn araalu ko gbọdọ gba ki wọn fi owo tan wọn lati ra ibo wọn. Bakan naa, wọn gbudọ kopa gidi ninu fifopin si lilo owo lọna aitọ lasiko idibo nipa ki wọn maa fi ẹjọ iru nnkan bẹẹ sun ajọ INEC tabi awọn ajọ mii to lee kapa rẹ. Lafikun, Awọn adari oṣiṣẹ alaabo gbudọ rii daju pe eyi jẹ koko iṣẹ ayẹwo wọn ṣaaju ati lasiko idibo.” Yakubu sọ bẹẹ. Alaga ajọ INEC fi kun un pe ki awọn to maa n ni anfani lati ba araalu sọrọ ninu gbigbogun ti tita ati rira ibo, awọn bii: Ile ifowopamọ, awọn ile ijọsin, awọn adari ilu nigberiko, awọn oniroyin, ẹgbẹ oṣiṣẹ ijọba ati paapaa julọ, awọn araalu. “Ẹ jẹ ki n lo akoko yii lati fi ran gbogbo araalu leti pe ofin ti a gbe le lilo ẹrọ alagbeka foonu ni ojukoo idibo ṣi wa digbi. Fun igba diẹ bayii, a ti ṣe atunto awọn ibudo idibo wa ki wọn baa le gbe apoti idibo sunmọ ẹgbẹ ojuko idibo lati mu ilana idibo ya ati lati ṣe idiwọ fun awọn karanbani oludibo kan ti yoo fẹ maa fi iwe idibo ti wọn tẹka si han awọn to fẹ ra ibo”. “A n rọ awọn oludibo pe ki wọn ke si awọn oṣiṣẹ ajọ eleto idibo nigbakuugba ti wọn ba rii pe awọn eeyan n ru awọn ofin to ṣe koko yii.” O ni oun tun fẹ fi akoko naa fi da awọn ọmọ Naijiria loju pe awọn ni ipinu lati rii pe ilana ṣiṣe eto idibo ati abajade eto idibo to yanranti lo waye ni Naijria. “A nigbagbọ pe gbogbo ọmọ Naijiria gan fẹ ka ṣe bẹẹ ,” Yakubu sọ eyi. Yakubu wa fi da awọn araalu loju pe INEC yoo tẹsiwaju lati ṣe awọn igbesẹ ti yoo gbogun ti iwa tita ati rira ibo to si fi kun un pe awọn ni ifọkansin fun awọn araalu. O ni INEC ti fẹ ṣe amulo awọn ohun elo imọ ẹrọ igbalode lati rii daju idibo ti ko ni si idiwọ lo waye lọdun 2023. Igbakeji Ọga agba ọlọpaa, Bala Ciroma sọ pe awọn ti fi panpẹ ofin mu ọpọlọpọ awọn to kopa ninu ibo rira to si tun fi kun un ọpọlọpọ tọọgi lawọn ti mu ti wọn n foju wina ofin nile ẹjọ bayii. Gẹgẹ bo ṣe sọ, awọn ọlọpaa yoo tun fi iṣẹ kun iṣẹ wọn lati rii daju pe awọn oloṣelu to maa n lọ kaakiri pẹlu ẹru owo nla nla lati fa oju awọn oludibo mọra yoo bọ si gbaga ọlọpaa. Esi yii waye nigba ti aṣoju ẹgbẹ olugbaninimọran laarin awọn oloṣelu mẹnu ba ọrọ “ta ibo koo se’bẹ”. Bakan naa ni ọga agba ajọ to n ri si igbohunsafẹfẹ ka abala ofin wọn to ni ṣe pẹlu idibo fun awọn oniroyin to si ki wọn nilọ lati ma jẹ ki awọn oloṣelu lo wọn. \nO tun ni ki awọn ile iṣẹ igbohunsafẹfẹ rii pe wọn ni akọsilẹ awọn owo iṣẹ ti wọn ba gba lasiko idibo tori ile iṣẹ ti wọn ba gbamu pẹlu iwa to ru ofin alafia ilu ko ni lọ lai jẹ iya.	https://www.bbc.com/yoruba/articles/cn0j0ljv40ro
health	Coronavirus: Ọ̀pọ̀ àwọn arìnrìnàjò wá sí Nàíjíríà ló kọjá àbẹ̀wò tó lágbára	Nibayii ti arun Coronavirus ti wọ orilẹede Naijiria, ijọba wa ko sun rara, lati dena itankalẹ arun naa. Amọ ijọba wa ti n gbe igbesẹ lati dena itankalẹ arun naa bayi bẹrẹ lati awọn papakọ ofurufu ilẹ wa. BBC Yoruba ṣe abẹwo si papakọ ofurufu wa, ta si ri itu meje ti awọn osisẹ ibẹ n pa lati ri pe wọn se ayẹwo fun awọn eeyan naa. Ẹ wo fidio yii lati mọ bo se n lọ nibẹ.	https://www.bbc.com/yoruba/afrika-51687918
religion	Bethel Baptist kidnap: Àwọn ajínigbé tú 28 nínú akẹ́kọ̀ọ́ 121 Bethel Baptist tí wọ́n jígbé sílẹ̀	Mejidinlọgbọn ninu awọn akẹkọọ mọkanlelọgọfa tawọn ajinigbe gbe lọ lati ile ẹkọ Bethel Baptist loṣu to lọ nipinlẹ Kaduna. Pẹlu omije loju lawọn obi awọn akẹkọọ naa fi pade ara wọn lẹyin ti wọn ti lo ogunjọ lakata awọn janduku ajinigbe. Ọkan lara awọn oludasilẹ ile ẹkọ naa, Rev John Joseph Hayab sọ fun BBC pe awọn ajinigbe naa gba lati tu awọn akẹkọọ naa silẹ lẹyin ti wọn jiroro pẹlu obi awọn ọmọ naa. Amọ ko sọ boya awọn obi awọn akẹkọọ ti wọn jigbe sanwo itusilẹ ki wọn to tu awọn ọmọ naa silẹ. Ṣugbọn Rev Hayab ni o ṣeeṣe ki awọn obi awọn akẹkọọ ti san owo itusilẹ ki wọn to fi wọn silẹ. Rev Hayab sọ pe o ti rẹ awọn ọmọ naa nigba tawọn ajinigbe fi wọn silẹ lalẹ ọjọ Abamẹta. Ni owurọ ọjọ Aiku ni awọn akẹkọọ ọhun lanfaani lati pade awọn obi wọn lẹyin ti wọn ṣe ayẹwo ara fun wọn tan. Ọjọ karun un oṣu keje ni awọn janduku ajinigbe yabo ile ẹkọ Bethel Baptist nibi ti wọn ti ji awọn akẹkọọ naa gbe lo. Koda awọn ajinigbe ọhun tun yinbọn pa awọn ẹṣọ eleto abo to n ṣọ ilẹ ẹkọ naa. Ijọba ipinlẹ Kaduna ko tii sọ ohun kan lori itusilẹ diẹ lara awọn ọmọ ile ẹkọ Bethel Baptist naa.	https://www.bbc.com/yoruba/afrika-57960696
religion	TB Joshua: Ìjọ COAN ní wòlíì ṣèpàdé lọ́jọ́ Sátidé, kó tó kú lọ́jọ́ náà	"Ileesẹ iransẹ TB Joshua ti kede pe oludasilẹ ijọ naa ati agba wolii lorilẹede Naijiria, Temitope Balogun Joshua ti dagbere faye. Gẹgẹ bi ikede kan ti ileesẹ iransẹ naa ati ijọ Church Of ALl Nations fisita loju opo Facebook rẹ, ana ọjọ Satide, ọjọ karun osu Kẹfa ọdun 2021 ni agba wolii naa mi kanlẹ. Wolii Joshua, to dele aye ni ọjọ Kejila osu Kẹfa ọdun 1963, lo lo ọdun mejidinlọgọta loke eepẹ, ki ọlọjọ to de. Ikede naa fidi rẹ mulẹ pe Ọlọrun kii se ohunkohun lai fi iran rẹ han awọn wolii rẹ saaju, to si tọkasi iwe mimọ Amosi, ori kẹta ẹsẹ keje. Gẹgẹ bi ikede ijọ naa ti wi, Wolii Joshua sọrọ lọjọ Satide lasiko ipade to se pẹlu awọn alabasisẹpọ rẹ fun ileesẹ mohunmaworan ijọ rẹ, Emmanuel TV, to si dabi ẹnipe o n sọ asọtẹlẹ nipa iku rẹ. ""Ohun gbogbo ni akoko wa fun, akoko lati wa fun ipade adura wa, akoko lati pade sile lẹyin isin naa si wa pẹlu."" Ijọ naa ni o wu Ọlọrun lo mu iransẹ rẹ sọdọ, ifẹ rẹ si ni iku iransẹ rẹ naa jẹ, Wolii si lo akoko igbẹyin rẹ lati sisẹ sin Ọlọrun, ohun ti wọn bi saye fun ree, to gbe ile aye se, to si ku fun. ""Wolii fi ogun isisẹ sin ati ifaraẹnijin fun ijọba Ọlọrun silẹ fun iran to n bọ, a si mọ riri adura yin ni akoko yii."" Ikede naa ni ọrọ ti wolii TB Joshua sọ kẹyin to fi mi kanlẹ ni pe ""ẹ maa sọna, ẹ si maa gbadura."""	https://www.bbc.com/yoruba/ere-idaraya-57373812
politics	2023 Elections: Shehu Sani ní àfàìmọ̀ kí Yorùbá àti Igbo má kùnà nínú ìbò ààrẹ ọdún 2023	Yoruba ati Ibo le kuna lati jẹ aarẹ orilẹede Naijiria lọdun 2023 ti idibo gbogbgbo miiran yoo tun wa ye. Sẹnẹtọ to wa lara awọn ile igbimọ aṣofin kẹjọ, Shehu Sani lo fọrọ yii lede lọjọ Abamẹta. Sẹnẹtọ tẹlẹ ri sọ pe ti Yoruba ati Igbo ko ba fẹnu ko lori ẹni ti yoo apa guusu orilẹede Naijiria, afai mọ ki ipo aarẹ maa bọ mọ wọn lọwọ lọdun 2023. Shehu Sani lootọ ni ko ni boju mu ki aarẹ Naijiria tun wa lati apa ariwa orilẹede yii ninu idibo ọdun 2023, amọ o le ṣẹlẹ bẹẹ ti awọn eeyan to wa lapa ila oorun ati iwọ oorun guusu ko ba fimọ sọkan. O fikun ọrọ rẹ pe oun gbagbọ ninu pinpin ipo aarẹ lati apa kan si omiran kaakiri Naijiria. Sani aigbọra ẹni ye laarin Yoruba ati Igbo lori oludije ti ṣoju guusu Naijiria ninu ibo aarẹ ọdun 2023 le fun awọn eeyan ariwa lanfaani lati tun jẹ aarẹ lọdun 2023. Aarẹ Muhammadu Buhari to n ṣoju apa ariwa yoo ti lo ọdun ,mẹji lori laeefa to ba pari saa keji rẹ lọdun 2023.	https://www.bbc.com/yoruba/afrika-49462333
religion	Pásítọ̀ gún ìyàwó rẹ̀ lọ́bẹ nínú ṣọ́ọ̀ṣì, ló bá tì í bọ ara rẹ̀ náà níkùn	Pasitọ ijọ kan ni Kenya ti gun iyawo rẹ lọbẹ pa lọjọ Aiku lori aga iwaasu ninu ṣọọṣi ti awọn mejeji jọ da silẹni ilu kan ni Mombasa, ni orilẹ-ede Kenya. Awọn olujosin to wa nile ijọsin lọjọ naa sọ fun awọn akọroyin pe Pasitọ naa, Elisha Misiko jokoo niwaju ninu ijọ Nibi to joko si nibẹ si lo ti dide lọ ba iyawo rẹ lori pẹpẹ to si gun un pẹlu ọbẹ to fi pamọ sabẹ ẹwu to wọ. Lẹyin eyi lo lo ọbẹ kan naa lati fi gun ikun ara rẹ, bi awọn ọmọ ijọ ṣe tun fẹ sare si wọn lori pẹpẹ lo fi ọbẹ naa ge ara rẹ rẹ ní ọ̀fun. Loju ẹsẹ ni Elisha gbẹmi mi nigba ti iyawo rẹ ku nile iwosan. Ṣaaju ki ọrọ yii to ṣẹlẹ, tọkọ taya yii ti ni aawọ lori tani yoo maa ṣakoso ijọ gẹgẹ bi iwe iroyin Daily Nation ṣe sọ ọ. Gbogbo bo ṣe ṣẹlẹ yii lawọn ti o ṣoju wọn koro ko iroyin ro fun awọn akọroyin nipa ohun to ti n ṣẹlẹ ninu ile pasitọ yii ati iyawo rẹ. Arabinrin kan ni ṣe ni ọkọ n fi iya jẹ iyawo rẹ to bi ọmọ mẹrin fun un to n ṣe e baṣu baṣu titi ti wọn fi pinya.	https://www.bbc.com/yoruba/51008121
religion	Títí tí mo fi pé ẹni ọdún méjìdínlógún, n kò rí bàtà wọ̀ - Adeboye	"Oluṣọaguntan agba fun ijọ Redeemed Christian Church of God, Pasitọ Enoch Adeboye ti ṣalaye pe ohun pataki ti ayajọ Keresimesi jẹ fun oun. Adeboye ni oun jẹ ọkan lara awọn eeyan ti iwaye Jesu Kristi, ti ajọdun Keresimesi da le lori, ṣe pataki fun nitori ayipada to mu ba igbe aye oun lati ipo otoṣi wa si ọlọrọ. Pasitọ Adeboye sọrọ yii ninu iwaasu ọdun to gbe kalẹ eyi to pe akori rẹ ni “Ẹbun alailabuku” lọjọ Aiku. Pasitọ Adeboye ni ọdun mejidinlogun gbako ni oun ko fi ri bata wọ si ẹsẹ laye oun. O sọ eyi nigba to n ṣe agbekalẹ ara rẹ gẹgẹ bi apẹrẹ bi Jesu Kristi ṣe n wọ aye eniyan, to si n mu iyipada ba aye bẹẹ. “Gbogbo ẹyin ti ẹ mọ diẹ nipa ipilẹ mi, ẹ o mọ pe atapata dide ẹda ni mi. Inu oṣi to lagbara ni mo ti bẹrẹ. Nibi ti baba mi toṣi de, awọn otoṣi gan an tun n pe e ni otoṣi debi wi pe ni ọjọ to ra aburada, gbogbo wa la n jo. ""Fun ọdun mejidinlogun akọkọ nile aye mi, nibi ti nnkan le de,  n ko ni bata kankan. Lẹyin eyi mo gba Jesu sinu aye mi, gbogbo nnkan si n yi pada fun mi. Ẹ wo mi loni. Tẹlẹ orukọ ilu mi ko si ninu maapu orilẹede Naijiria. Amọṣa, loni nitori pe mo gba Jesu, orukọ ilu mi ti han ninu iwe afihan maapu gbogbo agbaye.”"	https://www.bbc.com/yoruba/articles/c6pdmd78jg6o
politics	Ẹ sọ fún Ademọla Adeleke kó yé sáré kìtìkìtì, sáré kàtàkàtà mọ́, kó gbára dúró gba ìwé ìpẹ̀jọ́ mi – Gómìnà Oyetola	Gomina Gboyega Oyetọla ti ipinlẹ Ọṣun ti fi ẹsun kan gomina ti ilu ṣẹṣẹ dibo yan nipinlẹ naa, Sẹnetọ Ademọla Adeleke ti ẹgbẹ oṣelu PDP pe o n sa pamọ fun iwe ipẹjọ ti oun fi n tako esi idibo to gbe e wọle gege bii gomina. Gomina Oyetọla ni gbogbo akitiyan lati fun un ni iwe ipẹjọ lati ile ẹjọ naa lo n ja si pabo pẹlu bi Adeleke ṣe n sare kitikiti, sare katakata lati yẹra fun iwe naa. Gomina Oyetọla ni ile ẹjọ to n gbọ awuyewuye nipa eto idibo gomina ipinlẹ Ọsun ni yoo ba wọn yanju ọrọ naa bayii. Inu oṣu Keje ni gomina ipinlẹ Ọsun ti yoo pari saa rẹ loṣu kọkanla ọdun 2022, Alaaji Gboyega Oyetọla gba ile ẹjọ ti wọn gbe kalẹ fun gbigbọ awuyewuye gbogbo to suyọ nipa idibo gomina nipinlẹ Ọṣun lọ. Ohun ti Oyetọla sọ ninu ipẹjọ rẹ ni pe oun ni ọpọlọpọ idi ati ẹri pe Ademọla Adeleke kọ ni awọn eeyan ilu dibo yan ninu ibo gomina ipinlẹ Ọsun to waye lọjọ kẹrindilogun oṣu Keje. Agbẹjọro Oyetọla, Amofin agba Kunle Adegoke SAN, ṣalaye fun BBC News Yoruba pe lati igba naa ni wọn ti n wa gbogbo ọna lati fun un ni iwe ipẹjọ yii gẹgẹ bi ilana ofin, ṣugbọn ti gomina tilu didbo yan naa ko fẹẹ gba a. “Igbẹjọ ti wọn fẹ gbọ kii ṣe igbẹjọ gangan lori awuyewuye to wa nilẹ ṣugbọn a ni awọn iwe ipenija kan lati le jẹ ki olujẹjọ keji tii ṣe Sẹnetọ Ademọla Adeleke, lati le jẹ ki ile ẹjọ fun wa ni ọna mii lati le jẹ ko gba iwe ipẹjọ nitori pe ko tii gba iwe ipẹjọ lati igba ti a ti gbe ẹjọ wọ ile ẹjọ. O n dibọn. O n yẹra lati ma jẹ ki wọn fun oun. Lati lee baa fi asiko ṣofo.” Amofin agba Kunle Adegoke ni ohun ti awọn fẹ ṣe bayii ni lati rọ ile ẹjọ naa boya ‘a le fun wa laṣẹ lati le jẹ kii, boya ki wọn lọ lẹẹ mọ iwaju ile rẹ ni o tabi ki wọn fun agbalagba kan ti wọn ba ba ni ile rẹ ni o. Lati le jẹ ki ile ẹjọ gba wi pe a ti fun ni iwe naa” Ile ẹjọ to n gbọ awuyewuye eto ibo gomina l’Ọṣun sọ pe lootọ ni awọn yoo joko lọjọ Aje ṣugbọn kii ṣe lati bẹrẹ igbẹjọ lori awuyewuye eto ibo gomina l’Ọṣun laarin gomina Oyetọla ati Ajọ INEC pẹlu Sẹnetọ Adeleke. Akọwe agba igbimọ igbẹjọ naa David Umar ṣalaye fawọn akọroyin ileeṣẹ iroyin abẹle kan lorilẹede Naijiria pe ohun ti ijoko ọjọ Aje, ọjọ kejilelogun osu kẹjọ ọdun 2022 wa fun ni lati gbọ ipẹjọ ipenija ti igun Oyetọla gbe tọ ile ẹjọ naa wa lori ipenija ti wọn n koju lati fun Sẹnetọ Adeleke ni iwe ipẹjọ. Ohun ti ile ẹjọ naa yoo gbe yẹwo ni boya wọn yoo lo awọn ọna miran lati mu iwe ipẹjọ tọ olujẹjọ naa, iyẹn Sẹnetọ Ademọla Adeleke lara.	https://www.bbc.com/yoruba/articles/c10v6684y44o
health	Covid-19 Delta variant Update: Ẹ̀dà Delta Variant COVID-19 ń gbèrú síi ní Nàìjíríà, ìjọba àpapọ̀ ra abẹ́rẹ́ àjẹsára 176,000	Bi ọwọ kẹta ajakalẹ arun  COVID-19 tun ti ṣe n gbilẹ sii lorilẹede Naijiria, ajọ to n gbogun ti ajakalẹ arun lorilẹede Naijiria, NCDC ti sọ pe ẹda kokoro arun naa ti wọn n pe ni Delta variant ti n gbilẹ sii lorilẹede Naijiria bayii ati pe lojumọ eeyan ẹẹdẹgbẹrin lo n ko arun naa. Ni bayii, aadọjọ ẹgbẹrun  abẹrẹ ajẹsara Johnson and Johnson ni Naijiria n reti lọjọbọ. Ko din ni ẹgbẹrin o din mẹwaa eeyan to tun ti ko aarun naa laarin wakati mẹrinlelogun sẹyin bi o tilẹ jẹ pe bi awọn eeyan ṣe n ṣe ayẹwo si ko mu ori ya to. Lorilẹede Naijiria, o le ni miliọnu meji eeyan ti o ti ṣe ayẹwo kokoro arun naa, ninu eyi ti nnkan bii ọgọsan ẹgbẹrun eeyan ti ko arun naa to si ran ẹgbẹrun meji ati igba o din marun un eeyan lọ sọrun. Bakan naa lawọn ibudo ayẹwo arun naa kaakiri orilẹede Naijiria wa ni ṣiṣi pẹlu bi awọn dokita ilewosan ẹkọṣẹ iṣegun kaakiri orilẹede Naijiria ṣe n gun le iyanṣẹlodi lọwọlọwọ bayii lori. Amọṣa, ijsba apapọ kede pe awọn ti ra abẹrẹ ajẹsara Johnson and Johnson to to ẹgbẹrun lọna ọgbọn gẹgẹ bi ara igbesẹ lati jawe sobi gbigba abẹrẹ ajẹsara arun ọhun. Bakan naa ni ijsba orilẹede Naijiria tun fi kun un pe oun ṣi n tiraka lati rii pe ọwọ keji abẹrẹ ajẹsara naa tẹ awọn lọwọ lati lee ri pe ọpọ eeyan lo tun n gba abẹrẹ ajẹsara naa bẹrẹ lati sjọ Iṣẹgun ọsẹ to n bọ. Ni bi a ṣe n sọrọ yii, nnkan bii miliọnu mẹrin eeyan lo ti gba abẹrẹ ajọsara COVID-19 pẹlu AstraZenecca ninu igba miliọnu eeyan to wa lorilẹede Naijiria.	https://www.bbc.com/yoruba/afrika-58191984
entertainment	Wo àwọn ode eré tí Davido ti pa tì nínú oṣù Kọ́kànlá yìí látàrí ikú Ifeanyi ọmọ rẹ̀	Gbajugbaja olorin takasufee Naijiria, Davido, ti wọgile ọpọ ode to yẹ ko ti lọ kọrin lẹnu ọsẹ diẹ sẹyin lẹyin iku ọmọ rẹ, Ifeanyi. Lati ibẹrẹ oṣu Kọkanla yii lo ti fi ori ayelujara silẹ, ti ọpọ awọn ololufẹ rẹ ko si ri ni ita gbangba. Koda, lọjọ to pe ẹni ọgbọn ọdun loke eepẹ, ko sọ nnkankan, bẹẹni awọn ololufẹ rẹ ko gbọ ọrọ kankan lati ọdọ rẹ. Lọjọ kọkanlelogun to pe ẹni ọgbọn ọdun naa, ọpọ awọn ololufẹ rẹ lo ki oriire, ti ọpọ wọn si sọ pe awọn n saaro rẹ. Ṣaaju iku ọmọ rẹ ni Davido ti kọkọ sọ pe oṣu Kọkanla ọdun yii maa yatọ, nitori inu oṣu naa ni yoo pe ẹni ọgbọn ọdun. O sọ pe oun ti ni awọn alakalẹ eto fun inu oṣu naa gẹgẹ bii atẹjade to fi lede loju opo Twitter rẹ. Lara awọn eto ti Davido ti pati ree lẹyin iku ọmọ rẹ; Ilu Atlanta, Georgia lo yẹ ki eto A.W.A.Y yii ti waye lọjọ kejidinlogun, oṣu Kọkanla ti a wayii nilẹ Amẹrika. Lara awọn olorin to yẹ ko ṣere nibẹ ni Kizz Daniel, Oxlade, Adekunle Gold, atawọn mii. Ọjọ kan lẹyin  ọjọ to yẹ ki eto naa waye ni awọn to n ṣagbatẹru re kede pe awọn ti sun siwaju pẹlu ọdun kan ki Davido le ri aye kẹdun pẹlu awọn ẹbi rẹ. Oṣu Kejila ọdun 2021 ni iroyin gbode pe Davido ti tọwọ bọwe adehun pe ileeṣẹ Puma lati jẹ oju ileeṣe naa. Lati inu oṣu Kẹwaa ọdun yii si ni Davido ti n sọrọ lori ibaṣepọ rẹ ati ileeṣẹ ọhun. Amọ ileeṣẹ naa ti wa kede pe awọn bata tuntun ti wọn fẹ gbe jade ni ibaṣepọ pẹlu Davido ni ko ni waye mọ lasiko yii, awọn si ti ṣetan lati da owo awọn eeyan to ti san owo awọn bata naa ṣaaju pada. Awọn ololufẹ Davido ko gbọ nnkankan lati ọdọ rẹ lọjọ ibi rẹ to pe ọgbọn ọdun laye. Iroyin ni o ti n mura lati ṣe ajọyọ nla fun ọjọ ibi naa ṣaaju iku ọmọ rẹ. Lasiko ayẹyẹ ọjọ ibi rẹ lọdun to kọja lo ke si awọn ololufẹ rẹ pe ki wọn fi owo ṣọwọ si oun lati gbe ọkọ bọgini kan wọ Naijiria, ninu eyii ti awọn araalu ti fi nnkan bii igba miliọnu naira sọwọ si, amọ awọn ọmọ alailobi lo fun ni owo naa ni ikẹyin. Ni bayii to ku ọjọ perete ti wọn yo burawọle fun ẹgbọn Davido, Ademola Adeleke gẹgẹ bii gomina tuntun ni ipinlẹ Osun, ko si ẹni to tii le sọ boya Davido yoo yọju ibi iburawọle naa. Ti ẹ ko ba gbagbe, Davido wa lara awọn mọlẹbi gomina tuntun naa to gbe ipolongo ibo rẹ lori. Davido sọ fun BBC lẹyin eto idibo naa niluu Ede pe oun n ṣatilẹyin fun ẹgbọn oun nitori ẹbi ṣe pataki si oun gidi.	https://www.bbc.com/yoruba/articles/c87ek4e2r5zo
sports	AFCON 2019: Òde kò dùn fún super Eagles, Madagascar nà wọ́n pẹ̀lú 2-0	Nkan ko ṣẹnu're fun ẹgbẹ agbabọọlu Super Eagles ti Naijiria ni abala akọkọ ati ikeji idije wọn pẹlu akẹẹgbẹ wọn lati orilẹede Madagascar. Ami ayo meji soodo ni Madagascar fi fi ẹyin Super Eagles janlẹ. Igba akọkọ niyi ti ẹgbẹ agbabọọlu Madagascar n kopa ninu idije Afcon. Lori atẹ igbelewọn ajọ to n mojuto bọọlu l'agbaye, ipo kejidinlaadọfa ni Madagascar wa ti Naijiria si wa ni ipo kejilelogoji. Ẹgbẹ agbabọọlu kankan ko ti i bori Madagascar lati igba ti Afcon 2019 ti bẹrẹ. Wọn ti dije lẹẹmẹta. Lọwọlọwọ, ẹgbẹ agbabọọlu Madagascar lo wa ni oke tente atẹ igbelewọn ninu idije Afcon 2019. Idije AFCON to n lọ lọwọ ni orilẹ-ede Egypt ni Naijiria ti koju Madagascar ninu ipele ẹgbẹ ti wọn yoo fi bọ si ti ẹni mẹrindinlogun. Akọnimọọgba Naijiria ni eyi tumọ si pe Ola Aina àti Chidozie Awaziem lo máa di ẹ̀yìn ilé mú nínú ìdíje òní. Rohr ni oun ni idaniloju pe awọn adiẹyin mu mejeeji yii yoo wulo ninu idije ipele ẹlẹni merindinlogun ti o m bọ lọna. O ni oun yọ awọn mejeeji nitori pe wọn fi ara pa ṣaaju idije to kọja. Rohr ṣalaye fawọn oniroyin pe Collins ati Shehu ti n gba itoju to yẹ. Gernot Rohr, akọ́nimọ̀ọ̀gbá Super Eagles ti ni Ola Aina àti Chidozie Awaziem lo máa di ẹ̀yìn ilé mú nínú ìdíje òní. O ni oun mọọmọ yọ wọn ninu idije toni ni ki wọn le sinmi ati pe Naijiria ni awọn agbabọọlu to pé to lati koju Madagascar. Ta ni Madagascar n Naijiria ti gbena woju nirọlẹ yii? Barea to ṣafihan agbara Madagascar ni orukọ inagijẹ ẹgbẹ agbabọọlu Madagascar ti Naijiria n koju loni. Ikọ Agbabọọlu yii ko kopa ri ninu idije ifẹ ẹyẹ agbaye. Igba akọkọ ti wọn n kopa ninu idije AFCON tilẹ Adulawọ ni ti 2019 to n lọ lọwọ ni Egypt. Orilẹ-ede Madagascar ko kopa ninu idije FIFA lati ọdun 1950 si 1970. Lodun 1974 ti wọn fẹ kopa ni wọn tun yọwọ ninu idije. Wọn gbiyanju lọdun 1982, 1994, 1998, 2002, 2006, 2010, 2014, ati 2018 ṣugbọn wọn ko jawe olubori lati le kopa ninu ife ẹyẹ agbaye. Orilẹ-ede Madagascar ko jawe olubori lati kopa ninu idije AFCON ri. Lọdun 2000, 2002, 2004, 2006, 2008, 2010, 2012, 2013, 2015, 2017 ti wọn gbiyanju ẹ ni wọn ko ti bori lati dije rara. Madagascar ninu idije AFCON 2019: Omi ayo meji si meji ni Madagascar ati orilẹ-ede Guinea gbá ni papa iṣere Alexandra ni Egypt to n gbalejo AFCON. Ojo kejilelogun, oṣu kẹfa ni idije naa waye. Bakan naa ni Madagascar ti gbena woju orilẹ-ede Burundi ninu idije to n lọ lọwọ yii. Ni eyi ti wọn ti fun Burundi ni ami ayo ookan si odo lọjọ kẹtadinlọgbọn, oṣu kẹfa. Loni ni wọn yoo koju Super Eagles Naijiria lati mọ ẹni ti agbara wa lọwọ rẹ. Awọn agbabọọlu Madagascar ti ni ki Naijiria ma foju rena awọn nitori pe awọn ko wa ta guguru ninu idije AFCON to n lọ lọwọ ni Egypt.	https://www.bbc.com/yoruba/ere-idaraya-48818108
religion	Àwọn ‘Rev. Sister’ mẹ́rin tí wọ́n jígbé tí gba ìtúsílẹ̀	Awọn sister mẹrin ti ijọ Jesus the Saviour Generelate, ti ijọ Aguda ni ilu Port Harcourt, ni ipinlẹ Rivers ti gba itusilẹ lọwọ awọn ajinigbe to ji wọn gbe ni oju ọna Okigwe-Umulolo ni ijọba ibilẹ Okigwe ni ipinlẹ Imo. Awọn sister mẹrin naa ti orukọ wọn n jẹ Johannes Nwodo, Christabel Echemazu, Liberata Mbamalu ati Benita Agu ni wọn n lọ fun isin idupẹ ti wọn si ra wọn mu. Amọ, Akọwe ile ijọsin naa ti fi iroyin lede pe wọn ti tu wọn silẹ, ti awọn to ji wọn gbe ko si gba nkankan lọwọ wọn. ‘’Pẹlu idunnu ati ayọ ni a fi kede pe awọn sister wa mẹrin ti wọn jigbe ti gba idusilẹ’’ ‘’O jẹ ọjọ manigbagbe fun wa, ti a si fẹ ki gbogbo eniyan ba wa yọ ayọ paapaa awọn to gbadura fun itusilẹ awọn akẹgbẹ wa ninu Oluwa naa.’’ Bakan naa ni wọn dupẹ lọwọ awọn ọmọ lẹyin Kristi to duro ti wọn lasiko ti wọn ji awọn obinrin naa gbe lọ. Awọn agbebọn tun ti ṣekọlu si awọn arinrinajo ni opopona Okigwe si Enugu, ti wọn si ji awọn sister mẹrin gbe lọ. Ninu atẹjade ti Ile ijọsin The Sisters of Jesus the Saviour fi lede ni wọn ti salaye bi iṣẹlẹ naa ṣe waye. Ninu atẹjade ti wọn pe akọle rẹ ni iroyin ibanujẹ ni wọn ti darukọ awọn sister mẹrin ti wọn jigbẹ lọ naa. Ile Ijosin naa ni awọn fi iroyin naa to awọn ọmọlẹyin Kristi leti, ki wọn le fi adura ran won lọwọ ‘’Ni Ọjọ Isinmi ti wọn n lọ fun isin lati ipinlẹ Rivers lọ si Imo fun isin idupẹ ki wọn to ji wọn gbe lọ.’’ ‘’Ẹyin ara ninu Kristi ni a fi ibanujẹ lọpọlọpọ sọ fun yin pe wọn ti ji awọn arabinrin wa mẹrin gbe lọ lasiko ti wn n lọ fun isin ni agbegbe Okigwe si Umulolo ni wọn ti gbe wọn lọ.’’ A fi asiko yii pe fun adura kikan kikan ki wọn tu wọn silẹ lai si ibi. A dura ki Maria, iya wa wa pẹlu wọn ki wọn si fi wọn silẹ laipẹ. Iwadii fihan pe oju popo naa ni ọpọlọpọ iru iṣẹlẹ yii ti ṣẹlẹ tẹlẹ ri, to fi mọ Prelate ijọ Methodist Church of Nigeria, Samuel Kanu-Uche ti wọn jigbe ni Oṣu Kẹfa,ọdun 2022.	https://www.bbc.com/yoruba/articles/cmm13qzeg5no
religion	Koko iroyin: Àyẹ̀wò di ọ̀ranyàn ni sọọsi, Ẹ̀mí èṣù ni okunfa ipààyàn Benue	Eyi ni awọn akojọpọ iroyin ti toni. Ìjọ Redeem: Àyẹ̀wò ojú ara wà láti dènà ìjà nínú ìgbeyàwó Ìjọ Ìràpadà ti ẹ̀mi, táa mọ̀ sí The Redeemed Chriatian Church of God (RCCG) ti fi àtẹ̀jáde tuntun kan síta. Atẹjade naa wi pé, láti àkókò yìí lọ, àwọn àfẹ́sọ́nà tó bá fẹ́ se ìgbeyàwó nínú ìjọ náà, ni wọn yóó máa se àyẹ̀wò fúń ṣáájú ìgbeyàwó lórí àwọn ohun to so rọ̀ mọ́ ìbálòpọ̀ àti ìbímọ wọn. Buhari: Ìwà èṣù pátápátá ni ìkọlù àti ìpànìyàn nípínlẹ̀ Benue Aarẹ Muhammadu Buhari ni ẹmi esu lo n gbe inu awọn to n pa eeyan ni ipinlẹ Benue. Aarẹ woye ọrọ yii ninu ọrọ ibanikẹdun to fi ranṣẹ si ibi isinku awọn fada meji atawọn ọmọ ijọ mẹtadinlogun, ti awọn afunrasi apaniyan kan ṣekupa nipinlẹ Benue. Igbakeji aarẹ, Ọjọgbọn Yẹmi Oṣinbajo, lo ṣoju fun aarẹ Muhammadu Buhari nibi eto isinku naa.E ka ekunrere re ni bii Ìtakurọ̀sọ máa ń jẹ́ kí ìsọ̀ ìwé ìròyìn dùn	https://www.bbc.com/yoruba/afrika-44215829
entertainment	Pasuma daughter: Mo bá ọmọ mi yọ̀ bó ṣé di ọmọ ogun orí omi ilẹ̀ Amẹrika - Wasiu Alabi Pasuma	"Gbajugbaja olorin fuji, Wasiu Alabi Pasuma ti ba ọmọ rẹ Opeyemi ṣajọyọ lẹyin ti ọmọ naa darapọ ileeṣẹ ọmọ ogun ori omi ilẹ Amẹrika. Pasuma sọ pe aṣeyọri ọmọ naa jẹ ohun iwuri fun oun. Nigba to n kede iroyin naa pẹlu aworan ọmọ ọhun loju opo Instagram rẹ, Pasuma ni ""ẹ ba mi ṣajọyọ oriire o, ọmọ mi ti di ọkan lara awọn ọmọ ogun ori omi orilẹ-ede Amẹrika."" O tẹsiwaju pe ""O kare ọmọ mi Opeyemi L'Amẹrika fun iwuri nla ti o jẹ fun emi ati iya rẹ, Ọlọrun yoo maa sin ọ lọ ninu irinajo iṣẹ ti o yan laayo yii."" Ti ẹ ko ba gbagbe, obinrin bii mẹta lo bi ọmọ mẹwaa fun Pasuma, ti wọn jẹ obinrin mẹjọ ati ọkunrin meji. Ọmọ ti Pasuma kọkọ bi ni Wasilat Ajibola to kẹkọọ jade ni fasiti Lead City to wa niluu Ibadan, iyẹn ni ipinlẹ Oyo. Lara awọn ọmọ miran ti Pasuma tun bi ni Barakat, Wasbar, Amirah, Opeyemi, Sultan, Waris ati Aliyah. Pasuma jẹ ọkan gboogi lara awọn olorin fuji to milẹ titi julọ ni Naijiria ati kaakiri agbaye."	https://www.bbc.com/yoruba/afrika-55434303
entertainment	Mistura Asunmo, Iya 2D:1959 ni mo bẹ̀rẹ̀ eré ṣùgbọ́n ń kò ní ọkọ̀ ẹyọ kan di ìsìnyí	Àwa kò ni 'Pension' torí ọjọ́ ikú lọ́jọ́ ìsinmi lẹ́nu iṣẹ tiata- Iya Ika lomo ejo Àwa kò ni 'Pension' torí ọjọ́ ikú lọ́jọ́ ìsinmi lẹ́nu iṣẹ tiata- Iya Ika lomo ejo Se ẹ ranti agba ọjẹ osere to kopa pataki ninu ere Ika lọmọ ejo ti Baba Wande ṣe lọpọlọpọ ọdun sẹyin? BBC Yoruba ti wa iya to ṣe iya awọn ọmọge to n ko wọn ranṣẹ si awọn ọkunrin lati lọ fun ejo ni ounjẹ. Mistura Asunmọ ti ọpọ n pe ni iya 2D salaye kikun nipa bo ṣe bẹrẹ ere itage ni ṣiṣe lati ọdun 1959. Kini Iya 2D tun sọ nipa irir re? Mistura ṣalaye ipa ti ere n ko ninu igbe aye osere ati ipenija to n jade lati ara awon to n se ayederu kaseeti ti won n pe ni 'Piracy' O sọ nipa ohun ti oju rẹ ri nipa bi awon eeyna se n tẹwọgba osere ati bi wọn tun ṣe n kọlu osere. O menuba iṣoro aisi owo pa to ninu fiimu ti eeyan ba ṣe. O rọ ijoba lati ba wọn wagbo dẹkun si ọrọ awon to n ji iṣẹ oṣere lo nigboro.	https://www.bbc.com/yoruba/62644154
entertainment	Nollywood: Gbajugbaja òṣèré ''Toromagbe'' nínú fíìmù ''Arelu'' ti jáde láyé	Ẹbi ati ara gbajugbaja oṣere, Oloye Abdul Tawab Olaitan Ile-Aje Adeniyi ti kede iku rẹ ni ẹni mẹtalelọgọta. Oloye Abdul Tawab Olaitan Ile-Aje Adeniyi lo kọpa ninu ere agbelewo ti wọn ṣe ni ọdun 1986, ti wọn si pe akọle rẹ ni ''Arelu''. Ẹgbọn rẹ, Tola Adeniyi lo kede rẹ fun aye pe o ti jade laye. Oloye Abdul Tawab Olaitan Ile-Aje Adeniyi ni o kopa gẹgẹ bi ''Toromagbe'' ninu fiimu naa, to si jẹ ọkọ fun ''ọwọ otori'' ti wọn gbe ninu aginju.	https://www.bbc.com/yoruba/55131797
politics	Zoning of Presidency: Ghali Na’Abba ní Buhari ń dá ìjọba ṣe láì fi lọ ẹnikẹ́ni	"Olori ile asoju sofin tẹlẹ, Ghali Umar Na'Abba ti salaye idi ti awọn eeyan  ni ariwa Naijiria se n tako pinpin ipo aarẹ si ẹkun kan. Na'Abba ẹni to salaye ọrọ yii lasiko ifọrọwerọ kan lori mohunmaworan Daily Trust ni awọn eeyan ẹkun ariwa lo ri saa isejọba aarẹ Buhari bii fifi anfaani ti ẹkun ariwa ni sofo danu. O ni ọpọ eeyan Ariwa ni ko tako ki ipo aarẹ lọ si ẹkun miran ni asiko yii nitori pe wọn ko ri anfaani kankan lati ara isejọba Buhari. ""Kii kuku se pe awọn eeyan ẹkun guusu ati ariwa n kọju ogun si ara wọn amọ ko si bi eeyan yoo ti se ọrẹ to lai ni aawọ nigba mii. Awọn aawọ yii si lo waye nitori awọn idi kan."" Olori ile sofin tẹlẹ naa wa se apejuwe aarẹ Buhari bii ẹni to pin ẹkun guusu ati ariwa niya, ti wọn si ro pe o n se ojusaaju fun ẹkun kan. Na'Abba ni se ni aarẹ n da sisẹ funra rẹ, ti ko si fi gba imọran amọ to n dari ilẹ yii ni ilana konko jabele, kaluku lo n se tiẹ. ""Ko seese ki eeyan kan maa dari orilẹede kan lọna tawọn eeyan yoo fi ro pe tinu ara rẹ lo n se, eyi ti ko kan araalu. Amọ to ba jẹ pe awọn igbesẹ adanikan gbe yii kan awọn araalu ati eto idẹrun wọn, a jẹ pe o dara nigba naa. Awọn eeyan ẹkun guusu lero pe aarẹ jẹ ẹlẹya mẹya, ti ko si le dari orilẹede yii. Bẹẹ ni eeyan kan tiẹ sọ fun mi pe ọkunrin yii gan ko le dari ile rẹ gan, bawo wa ni yoo se dari orilẹede."" Na'Abba ni ko si bi wọn yoo se pin ipo aarẹ si ẹkun kan, ti yoo tẹ gbogbo eeyan lọrun O ni lẹkun ariwa bayii, erongba gbigbe ipo aarẹ lọ si ẹkun miran ko jẹ itẹwọgba fun ọpọ eeyan. Ero ọpọ eeyan ni pe akoko ti aarẹ yii lo lori oye lo jẹ adanu, ti wọn ko si ri anfaani kankan nibẹ. ""Ki wa lo de ti awọn eeyan kan yoo se maa sọrọ nipa pinpin ipo aarẹ? Niwọn igba ti wọn ba ti gbagbọ pe awọn ni iye eeyan to yẹ lati dibo yan aarẹ tuntun sipo. Kii ba ẹnikẹni jiroro, niwọn igba to ti daba bẹẹ, o n da sisẹ fun ara rẹ ni. Eeyan ko le jẹ aarẹ tabi wa ni ipokipo nitori pe oun nikan lo gbọn julọ nitori ko si ẹni to gbọ tan."""	https://www.bbc.com/yoruba/media-59031495
entertainment	Small Mummy: Ẹ̀bún ọkọ̀ ayọ́kẹ́lẹ́ olówó ńlá ni wọn fi sàmì ọjọ́ ìbí ọdún kẹwàá ọmọdé aláwàdà	"Yoruba ni ọmọ ti yoo jẹ asamu, kekere ni yoo ti maa jẹ ẹnu samu samu nitori kekere ni ẹda ti n yan ipa ọna ti yoo tọ nile aye. Bi ọrọ se ri gẹlẹ ree pẹlu ọdọmọde, ọmọ ọdun mẹwa kan to jẹ alawada loju opo ayelujara Instagram, Ashafa Salamot, ti ọpọ eeyan mọ si Small Mummy. Ọdọmọde yii si ni ọpọ eeyan mọ pupọ loju opo Facebook ati Instagram fun awọn ere ati ọrọ agbalagba to maa n fi se awada. Small Mummy, ẹni to bẹrẹ awada lori ayelujara ko to pe ọmọ ọdun meje lo ti pe ọmọ ọdun mẹwaa bayii. Ọpọ ojo ẹbun lo ti wa n rọ si ọdọ ọdọmọde adẹrinposonu naa, eyi ti awọn ololufẹ rẹ n fun. Amọ pabambari ẹbun to tii jọju julọ ti Small Mummy yoo gba fun ajọyọ ọdun kẹwa to de ile aye naa ni ọkọ ayọkẹlẹ olowo iyebiye kan. Awọn ololufẹ rẹ si lo da owow jọ lati ra ọkọ ayọkẹlẹ alawọ funfun naa, tii se alawọ Toyota Sienna, to le gba ero bii meje fun ọdọmọde naa. Ko tan sibẹ o, awọn eeyan naa tun gba nọmba adanikanlo si ara ọkọ naa, eyi ti wọn kọ Small Mummy si lara. Ikede naa ti Small Mummy se soju opo Instagram rẹ lo mu inu ọpọ olulufẹ rẹ dun. Eyi si lo mu Small Mummy di ọdọmọde miran ti yoo gbe ohun ribiribi se lati ipasẹ awada sise ni ori ayelujara. Ọpọ ololufẹ Small Mummy si lo ti n ki adẹrinposonu naa ku oriire nipa ọkọ ayọkẹlẹ naa. Small Mummy nigba to n kede ẹbun ọkọ tuntun naa yin Oluwa logo pe o ka oun ku ara awọn eeyan to n lo mọto lati kekere. O ni ""Alihamudullilahi, O seun Jesu, Oluwa o se o. Omije bọ ni oju mi nigba ti mo n kọ ọrọ yii, mo si n dupẹ lọwọ Ọlọrun, ẹni to ti n ba mi se lati ẹyin wa, ti ko si tun ni dawọ duro. Gbogbo awọn eeyan to si da owo jọ lati ra mọto yii fun mi gẹgẹ bii ẹbun ati awọn eeyan ti yoo tun maa da owo jọ lati ra epo sinu rẹ, ko ni se alaini ohun to dara laelae."" Small Mummy tun wa ki Manija rẹ to n sisẹ tọsan toru lati ri daju pe isẹ iransẹ ori ayelujara to dawọ le yọri si rere. O ni Ọlọrun yoo san ni ẹsan rere pupọ, to si tun fi ẹmi imoore rẹ han si gbogbo eeyan. Small Mummy wa seleri pe oun yoo tubọ maa mu ki ori awọn ololufẹ oun wu si nipa oun atawọn awada ti yoo maa se. Small Mummy ni alawada ori ayelujara to maa n se bii olori ijọ Ọlọrun lobinrin. Ede Yoruba da lẹnu rẹ, to si maa n sọrọ bii agbalagba. Oun ni ọmọbinrin kan soso laarin ọmọ mẹrin ti awọn obi rẹ bi ati abikẹyin ninu ẹbi naa. Ko si ti pe ọmọ ọdun meje to ti bẹrẹ awada sise ni ori ayelujara, to si ni awọn ẹgbọn oun to jẹ ọkunrin lo fun oun ni iwuri ati imisi awada sise. Small Mummy yii si lo ti gba ami ẹyẹ lorisirisi nidi awada sise lori ayelujara. Bẹẹ ba gbagbe, adẹrinposonu miran lori ayelujara, Emmanuela, toun naa jẹ ọmọ ọdun mẹwa, gbe ohun ribi ribi se. Emmanuela lo kọ ile awodamiẹnu kan fawọn obi rẹ, eyi to kede sori ayelujara. Emmanuella, to bẹrẹ awada sise lori ayelujara lọmọ ọdun marun, ti wa kede loju opo Instagram rẹ pe, oun ti ra ile awodamiẹnu kan fun iya oun. O wa kede pe oun n fi ile mọriri ọpọ atilẹyin, adura ati iwuri ti iya oun n se fun oun ni."	https://www.bbc.com/yoruba/afrika-60316845
health	Adewale and Funmilayo Deaf couple taylor: Bí a ṣe tọ́ àwọn mọ wà dàgbà tí wọ́n ń sọ̀rọ̀ ya ni lẹ́nu	"""Àwọn ọmọ mẹ́tẹ̀ẹ̀ta táa bí ń gbọ́ran wọ́n sì le sọ̀rọ̀"". Yoruba ni ba o ku, iṣe o tan, eyi lo difa fun lọkọlaya yii ti wọn o jẹ ki ireti wọn o pin botilẹ jẹ pe odi ni awọn mejeeji. Adewale to jẹ ọkọ ṣalaye nipa fifi ọwọ rẹ sọ̀rọ̀ fun BBC Yoruba pe nigba ti wọn bi oun, oun le sọrọ, ""ṣugbọn nigba ti mo n dagba ni mo ni ijamba ọkada to fa bi mo ṣe di odi"". O ṣalaye pe igba ti wọn maa fi gbe oun de ile iwosan, ti wọ̀n tọju rẹ ti ara rẹ ya tan ni wọn ṣakiyesi pe ko le gbọ ọrọ mọ. Ilu Akure ni Adewale ati OluwaFunmilayo iyawo rẹ ti jọ da owo pọ ti wọn yan jọ yan iṣẹ ranṣọ-ranṣọ laayo. "" Mo gbọrọ lati kekere, igba ti mo dagba to ọmọ ọdun mẹsan si mẹwa ni mo ya odi"". Adewale ṣalaye pe ile iwe fun awọn odi to wa ni Akure lawọn ti pade. Ọmọ iṣẹ Adewale to n ṣe ongbufọ fun BBC Yoruba, Damilola Faroye ni ọga oun ninu iṣẹ telọ, Adewale lo kọ oun ni ọpọ nkan ti oun mọ nipa fifi ọwọ sọrọ bii odi titi ti oun ti gbayi ni ṣọọṣi oun toun maa n ṣe ongbufọ. Nibayii, Adewale ti n ran aṣọ igbalode ""suit"" ti awọn alakọwe maa n wọ to fi mọ oniruuru awọn aṣọ igba de igba. Ìdí rèé tí àwa lọ́balọ́ba fi dákẹ́ lórí ìṣẹ̀lẹ̀ ìkọlù Sunday Igboho - Oluwo tí Iwo Hàà! Yomi wàá ṣẹ̀wọ̀n o! Oò ṣe bí ọlọ́pọlọ rárá, ò kàn ń fi àṣírí Baba Ijesha àti Iyabo Ojo gòkè ni - Femi Branch Bimpe Oyebade tú àṣírí bí Yomi ṣe ń gbógun tìí torí ìbalòpọ̀ Sàdáńkátà! Ẹ̀yin ẹ̀létò ààbò, mo dúpẹ́ lọ́wọ́ yín fún ìkọlù sí ilé Sunday Igboho - Ààrẹ Buhari"	https://www.bbc.com/yoruba/57759931
health	Omohtee Twitter: Ìrora púpọ̀ ni mo là kọjá lẹ́yìn iṣẹ́ abẹ tí mo ṣe láti jẹ́ kí ìdí mi tóbi sii - Omotola Taiwo	"Omotola Taiwo, ti ọpọ eeyan mọ si ""Omohtee"" ti ṣalaye ohun toju rẹ ri lẹyin iṣẹ abẹ to ṣe ni ọdọ Dokita Anu, lọna ati jẹ ibadi rẹ tobi sii. Omohtee tu pẹrẹpẹrẹ ọrọ naa ninu ifọrọwerọ kan pẹlu BBC pe oun kabamọ igbeṣẹ naa, koda, o ni diẹ lo ku ki oun gba ẹmi ara oun. Ẹni ọdun mejidinlọgbọn ọhun to jẹ oniṣowo aṣọ sọ pe, oriṣirṣi eetu lo n jade ni idi oun ati irora ti ko ṣe fẹnusọ lẹyin iṣẹ abẹ naa. Oṣu kinni ọdu 2020 ni Omohtee ṣe iṣẹ abẹ kanti wọn n pe ni 'Liposuction' ti yoo jẹ ki ikun rẹ pẹlẹbẹ, bẹ lo tun fa ọra ikun rẹ, to si jan mọ idi rẹ ki idi ọhun lee tobi si. Omohtee ti fẹsun kan dokita to ṣe iṣẹ abẹ naa, dokia Anu fun iṣẹ ajabanku to ṣe si oun lara. Ṣugbọn dokita Anu ti pee lẹjọ fun ibanilorukọjẹ, to si n bere fun owo itanran miliọnu marundinlọgbọn naira. Nigba to n sọ tẹnu rẹ fun BBC, dokita Anu ni oun kọṣe mọṣẹ, ati pe oun gba iwe ẹri to dantọ. Anu tun sọ pe iṣe Omohtee kọ ni akọja ewe oun, nitori oun ti ṣe awọn iṣe mii to lami laaka to bi ẹgbẹrun kan ṣaaju iṣẹ rẹ. Dokita ọhun pari ọrọ rẹ pe awuyewuye iṣẹ Omohtee ti mu ki oun padanu iye owo to le ni ọgọrun un miliọnu naira, yatọ si pe ijọba ti gbe ile iwosan oun ti. Ijọba Naijiria ti fi ofin gbe dokita kan, Anu Fela (Medcontour), wọn si ti gbe e lọ si ile ẹjọ giga ijọba apapọ ni Ikoyi nilu Eko. Ọjọ Ẹti, ọjọ kẹrin, oṣu Keje, ni ajọ to n daabo bo ẹtọ oníbàràá ni Naijiria, FCCPC, kede pe oun ti mu Anu, to ni ileewosan Medcontour. Iṣẹ abẹ idi ati ọyàn ni Dokita naa ma n ṣe. Awọn onimọ iṣegun maa n pe iru iṣẹ naa ni Cosmetic Surgery. Wọn ni kò fọwọsowọpọ pẹlu wọn lori iwadii ẹsun ti wọn fi kan an pe ọna ti ko tọ ọ lo n gba ṣiṣẹ abẹ. Ọpọlọpọ igba ni awọn eeyan ti pariwo Dokita Anu, ati ileeṣẹ rẹ lori ayelujara lati bi ọdun meji sẹyin. Ẹsun ti wọn fi n kan an ni pe, iṣẹkiṣẹ lo ṣe si ọyàn ati ìdí ti awọn ni ko ba wọn tun ṣe. Wọn ni niṣe ni ìdí tabi ọyàn awọn burẹwa si, tabi ko di ọgbẹ adaajina. Ọkan lara awọn oníbàràá rẹ, lo pariwo sita lori ayelujara l'oṣu Kẹrin pe, iṣẹ abẹ ti Anu ṣe si idi oun ti da aisan si oun lara. Gbogbo igba si ni Dokita Anu ma n sẹ lori awọn ẹsun naa. Lọjọ kẹẹdogun, oṣu Kẹrin, ni awọn alaṣẹ ti ọfiisi Medcontour pa nilu Eko, lori ẹsun pe oun ṣe iṣẹ ti ko ba ofin mu. Ninu iroyin ti ajọ FCCPC fi sita lọjọ Ẹti, wọn ni awọn fi ofin mu Dokita Anu, nitori pe ko tẹle awọn ilana ti ajọ naa la kalẹ fun iwadii ẹsun naa. Ọga ajọ FCCPC, Babatunde Irukera, ti oun fun'ra rẹ jẹ amofin, ni yoo jẹ olori igbimọ ti yoo rojọ tako. Ojoojumọ ni iye eeyan to n ṣe iṣẹ abẹ ọyan ati idi n pọ si ni Naijiria."	https://www.bbc.com/yoruba/awon-iroyin-miran-53289543
religion	The First Temptation of Christ: Netflix wọ̀jọ̀gbọ̀n lórí fíìmù tó ní Jesu ní ìbálòdò akọ s'ákọ	Ariwo pe ki awọn eeyan yago fun ileeṣẹ Netflix lo gbode kan bayi loju opo Twitter,  lataari sinima kan to ṣapejuwe pe Jesu ni ibalopọ akọ si akọ. Iroyin ni awọn onibara ileeṣẹ ọhun to le ni miliọnu kan lo ti n kọwọ bọwe pe ki ileeṣẹ ọhun dawọ fiimu naa duro. Ti wọn si n fi aidunu wọn han lori sinima agbelewo naa pẹlu ami #BoycottNetflix. Wọn ni sinima ọhun lodi si igbagbọ awọn ọmọ lẹyin Kristi lori igbeaye Jesu. Sinima apanilẹrin ọhun jẹ nipa itan igbesiaye Jesu lẹyin to lo ogoji ọsan ati ogoji oru ni aginju. Gẹgẹ bi sinima naaa ṣe gbee jade, lẹyin naa ni Jesu  pada wale pẹlu ọrẹ rẹ okunrin ti orukọ rẹ n jẹ Orlando. Fiimu naa ṣapejuwe pe Jesu ati ọrẹ rẹ Orlando yii n ni ibalopọ okunrin si okunrin, ṣugbọn Jesu sẹ. Lẹyin naa ni Josẹfu, Maria ati Ọlọrun sọ fun Jesu pe oun ni ọmọ Ọlọrun, ti Jesu si dahun pe rara, pe iṣẹ alawada ni oun yan laayo. Lẹyin o rẹyin ni orẹ rẹ Orlando yii fara rẹ han gẹgẹ bii Lucifa to wa dan Jesu wo.	https://www.bbc.com/yoruba/media-50806425
entertainment	Bobrisky 2021 Ramadan: Wo ìdí tí Bobrisky kò fi kópa nínú àwẹ̀ Ramadan tó ń lọ lọ́wọ́	Ko ṣeku ko ṣẹyẹ nipa aṣọ obinrin ati ọkunrin wiwọ, Okuneye Idris Olanrewaju ti ọpọ mọ si Bobrisky ti ṣalaye idi ti ko fi kopa ninu awẹ Ramadan to n lọ lọwọ. Bobrisky sọ loju opo Instagram rẹ pe nkan oṣu oun ni ko foun laye lati gba awẹ awọn musulumi to n lọ lọwọ. ''Awọn eeyan ti n bi mi leere bo ya mo n gba awẹ, ṣugbọn mo n dawọn lohun pe mo n ṣe nkan oṣu mi lọwọ. Gẹgẹ bi ẹsẹ mọ, awẹ awọn obinrin kii pe,'' Bobrisky lo sọ bẹẹ lori ẹrọ Instagram. Ẹwẹ, ero awọn eeyan ṣe ọtọtọtọ lori gudugbẹ ọrọ ti Bobrisky ja lulẹ loju opo Instagram rẹ. Iyalẹnu lọrọ yii jẹ fawọn ololufẹ Bobrisky kan ti wọn ka ọrọ to fi lede loju opo Instagram rẹ. Oloribecca ni tẹ sọ pe ọrọ ti Bobrisky sọ fẹ mu oun daku rangbọndan nigba ti awọn kan bu si ẹrin gbagada. Ogebaby ni tiẹ beere lọwọ Bobrisky pe ṣe nkan oṣu rẹ ko mu inira wa fun un. Annabelle bu si ẹrin gbagada ni tiẹ, o ni Bobrisky ko ni fi ẹrin pa oun niluu Eko.	https://www.bbc.com/yoruba/afrika-56838949
entertainment	Tope Alabi, Adeyinka Alaseyori on Oniduromi: Shola Allyson, Lanre Teriba àtàwọn èèkàn míràn sọ̀rọ̀ lórí ohun tí Tope Alabi sọ nípa orin 'Oniduro mi'	"Afẹfẹ awuyewuye lori ọrọ ti gbajumọ olorin ẹmi, Tọpẹ Alabi sọ nipa orin Oniduro mi ẹ ṣeun ṣi n fẹ kaakiri bayii. Koda, afẹfẹ naa ti fẹ kan awọn olorin ẹmi atawọn gbajumọ awọlumatẹ bayi lorilẹede Naijiria ati loke okun. Shola Allyson lo kọkọ bọ sigboro aye lati sọ ero tirẹ lori ọrọ naa leyi to ni o ku diẹ kaa to. Ninu ọrọ to fi soju opo ayelujara Instagram rẹ, Shola Allyson ni orin ẹmi ti wọn n sọ yii, ti di eyi to ti bukun ọpọlọpọ eeyan kaakiri agbaye, ninu eyi ti oun pẹlu naa ti kọ ẹya orin toun nibẹ. Akọrin ""ifẹ bi eji owurọ"" naa to ni ẹnu Mama Bọla Arẹ loun ti kọkọ gbọ orin naa nilu Akurẹ lọdun diẹ sẹyin, wa kan sara si Adeyinka Alaṣeyọri to sọ sorin naa di gbajugbaja, O tun kan saara si Alaseyori  fun bo ṣe mu orin naa wa si etigbọ ọpọlọpọ eeyan, to si ti mu iyanu ba aye wọn pẹlu. Bakan naa ni akọrin ẹmi miran, Lanre Tẹriba naa ko ṣai da si ọrọ naa. Nibi ayẹyẹ kan ti Yinka Alaṣeyọri atawọn eekan lawujọ miran wa, ni Lanre Tẹriba ti bu ẹnu atẹ lu ọrọ ti Tọpẹ Alabi sọ naa to si ni ko si idi fun un lati maa bu ẹnu atẹ lu olorin miran. O ni Tope Alabi gan pẹlu ti fi ọpọlọpọ orukọ miran ṣakawe Ọlọrun, ti ko si si ẹnikẹni to dide takoo. ""Sebi awọn kan lo pe  Ọlọrun ni o wọ kẹmbẹ re ibi ija, ṣe wọn mọ telọ to ran aṣọ Ọlọrun ni...katikati Catastrophy"" Ninu ọrọ tirẹ lori eto kan to ṣe loju opo Instagram rẹ lọjọ Aiku, Adeyinka Alaṣeyọri yẹra fun sisọ ọrọ lori iṣẹlẹ naa, eleyi to tun mu ki ọpọlọpọ awọn ololufẹ rẹ tun kan sara sii."	https://www.bbc.com/yoruba/afrika-57473456
health	Coronavirus pandemic update: Wo àwọn orílẹ́-èdè tí kò ní coronavirus lágbàáyé	Ajakalẹ arun coronavirus ti ṣọṣẹ kaakiri orilẹ-ede gbogbo lagbaaye a fi orilẹ-ede mẹwaa kan ti ọwọja rẹ ko de. Wọn ṣi ile itura lorilẹ-ede Palau lọdun 1982 ki irin-ajọ igbafẹ to fẹsẹ rinlẹ, ṣugbọn lati igba naa, ọrọ-aje Palau ti gberasọ. Lọdun 2019, ẹgbẹrun lọna aadọrun arinrin-ajo igbafẹ lo ṣabẹwo si Palau, eyi si jẹ ilọpo marun un gbogbo eeyan to wa nilẹ naa. Koda lọdun 2017, ajọ eleto ẹyawo lagbaaye, IMF sọ pe ẹka eto igbafẹ nikan ko ida ogoji ninu iko ọgunrun un ọrọ-aje orilẹ-ede naa. Ṣugbọn ki ajakakẹ aarun covid-19 to de ni gbogbo eleyi. Orilẹ-ede Palau ti ibode rẹ lati oṣu kẹta ọdun 2020. Palau jẹ ọkan lara orilẹede mẹwaa ti ko ni akọsilẹ coronavirus kankan lati igba ti aarun naa ti ba gbogbo aye finra(awọn orilẹede to jẹ ọmọ ẹgbẹ ajọ iṣọkan agbaye, UNO la n sọ nibi yatọ si  North Korea ati Turkmenistan). Lootọọ ni pe ko si ẹni to laarun covid-19 nibẹ, ṣugbọn ajakalẹ aarun coronavirus si ṣakoba fun wọn lọpọlọpọ. Gbajugbaja ile itura Palau ti di titi pa lati oṣu kẹta, koda gbogbo ile ounjẹ naa ṣofo Awọn orilẹede ti ko ni akọsilẹ coronavirus ree Palau Okun to wa ni Palau ko ni afiwe kaakiri agbaye, oludari ile itura Palau, Brian Lee lo sọ bẹẹ. Okun to lawọ rẹsurẹsu lo maa n da Brian lọrun. Gbogbo yara mẹrinlelaadọta to wa nile itura rẹ lawọn alejo maa fẹ n gba tan. Ṣugbọn nnkan ko ṣẹnu 're mọ lati igba ti wọn ti ti ibode pa. Brian ni orilẹede kekere ni Palau, awọn eeyan orilẹede naa kii fẹ gba ile itura Palau. Ogun oṣiṣẹ lo n ṣiṣẹ nilu itura Palau, ko si ẹni ti wọn da duro ninu wọn. Brian ni ''gbogbo awọn oṣiṣẹ lo ṣi n wa sibi iṣẹ bo tilẹ jẹ ko si alejo kankan. O ni ko rọrun lati maa tun ile itura ṣe fun lai si alejo to n gba a. Brian ni ti oun yoo gbiyanju lati ṣe e fun oṣu mẹfa sii lẹyin naa oun le ti ile itura ọhun pa. Ẹwẹ, aarẹ orilẹede naa kede laipẹ yii pe irin-ajo ọkọ ofurufu yoo bẹrẹ pada lọjọ kinni oṣu kẹsan. Marshall Island to wa ni erekusu okun Pacific naa ko ni akọsilẹ aarun covid-19, bo tilẹ jẹ pe coronavirus ṣakoba fun ọrọ-aje ti wọn naa. Awọn arinrin ajo igbafẹ ko lo ṣabẹwo sawọn itura to wa nibẹ lati oṣu kẹta ti wọn ti gbe ibode ti pa. Ẹẹdẹgbẹrin eeyan lo ṣeeṣe ko padanu iṣẹ wọn nitori ajakalẹ aarun covid-19, ọtale lugba o din meji awọn eeyan yii lo n ṣiṣẹ nile itura atawọn ile ounjẹ. Lootọọ ni pe ibode ti wọn ti pe sọ ọpọ di alaini ni Vanautu, ọpọ eeyan ilẹ naa ni ko si fẹ ki wọn ṣi ibode naa pada laipẹ. Dokita Len Tarivonda to jẹ oludari eto ilera nilẹ naa sọ pe ọpọ ọmọ orilẹede naa tawọn eeyan rẹ ko ju ẹgbẹrun un lọna ọdunrun un lọ ko fẹ ki ijọba ṣi ibode pada. Dokita Tarivonda ni ''ohun ti wọn sọ nipe awọn ko fẹ ko aarun nitori awọn ko pọ tẹlẹ lorilẹede naa, bi bẹẹ kọọ, gbogbo eeyan le ku tan patapata. Ọjọ kinni oṣu kẹsan an ọdun 2020 yii ni ijọba orilẹede Vanuata n gbero lati ṣi ibode rẹ pada. Ki lawọn orilẹ-ede ti ko larun covid-19 le ṣe? Ọna abayọ ni kiakia ni pe ki ijọba maa sanwo fawọn oṣiṣẹ atawọn oniṣowo. Ohun miiran ti ijọba tun le ṣe ni ki o ṣeto abẹrẹ ajẹsara fun gbogbo araalu. Oṣiṣẹ ile ifowopamọ Asia, Rommel Rabanal lo sọ bẹẹ, o ni ijọba ni lati ṣeto fun ayẹwo awọn eeyan ki o si ṣeto ibudo iyasọtọ aibaamọ aarun covid-19 le bẹ silẹ. Jonathan Pryke, oludari eto Pacific Island sọ pe oun ko le sọ bo ya kii ṣe titi ibode mawọn alejo lati ilẹ okeere nikan lọna abayọ si ọrọ coronavirus. Amọ, Pryke ṣalaye pe ti wọn ṣi ibode gan an bayii, awọn ọmọ orilẹede Australia ati New Zealand to n maa ṣabẹwo sawọn orilẹede Pacific ko le wa bayii nitori awọn naa ti ti ibode wọn.	https://www.bbc.com/yoruba/afrika-53971196
sports	Maduka Okoye: Wo ohun tí o lè má mọ̀ nípa Maduka Okoye, aṣọ́lé Nàìjíríà tó ń dá àwọn obìnrin lọ́rùn	Orukọ aṣọle Super Eagles Naijiria, Maduka Okoye lo wa lẹnu ọpọ obinrin Naijiria bayii. Ibeere ti eeyan le beere ni pe, ṣe nitori idije ere bọọlu AFCON 2021 ti Naijiria n kopa lọwọ ninu rẹ ni Cameroon ni Okoye fi n dawọn lọrun? Iyalẹnu lo jẹ nitori ẹwa ti Eledua fi jinki Maduka ọmọ Okoye lawọn obninrin fi n sọ nipa rẹ papaa julọ lori itakun agbọrọkaye Twitter. Okoye ti inagijẹ rẹ n jẹ ''Madu'' ti di ilumọọka lati igba ti idije AFCON ti bẹrẹ ni Cameroon. Okoye gba bọọlu fun ikọ Super Eagles Naijiria fun igba akọkọ ninu ifẹsẹwọnsẹ ti Naijiria ti koju Brazil lọdun 2019. Ẹgbẹ agbabọọlu Fortuna Dusseldorf ni Germany lo n gba bọọlu fun nigba naa. Okoye ṣoju ikọ agbabọọlu ọdọ Bayer Leverkusen ati Fortuna Düsseldorf ti o to darapọ mọ Sparta Rotterdam loṣu keje ọdun 2020. Wọnyii ni awọn koko kan ti o le ma mọ nipa Maduka Okoye: 1. Ọjọ kejidinlọgbọn oṣu kẹjọ ọdun 1999 ni wọn bi Maduka Okoye ni Dusseldorf lorilẹede Germany. Ọmọ Naijiria ni baba rẹ, amọ ọmọbibi orilẹede Germany iya to bi i lọmọ. 2. Okoye fi Naijria silẹ lọ si Germany lọmọ ọdun mẹfa, ko si pada wale fun ọdun mẹrinla. 3. Ọmọ Enugu ni baba rẹ, Okoye gbe niluu Enugu, Abuja ati ilu Eko fun igba diẹ ki o to morile Germany nibi to ti dagba to si ti di agbabọọlu. 4. Wọn pe Okoye si ikọ agbabọọlu U23 Naijiria lọdun 2019, ṣugbọn ko le wa nitori ikọ to n gbabọọlu fun ko fi i silẹ. 5. Ọjọ kẹrindinlọgbọn oṣu keje ọdun 2019, akọnimọọgba Super Eagles tẹlẹ ri, Gernot Rohr ni oun fẹ pe Maduka lati wa darapọ mọ Super Eagles lẹyin ti aisan Carl Ikeme bẹrẹ.	https://www.bbc.com/yoruba/afrika-60096975
health	2nd wave of Covid-19: Wo bí àjọyọ̀ ọdún ṣe lè wáyé ní ìpínlẹ̀ rẹ̀ lọ́dún yìí lábẹ́ àwọn òfin tuntun nípa COVID-19	Wo bi ajọyọ ọdun ṣe lee waye ni ipinlẹ rẹ labẹ awọn ofin COVID-19 tuntun Opin ọdun de, pọpọṣinṣin ọdun tẹlee, bẹẹni ipenija ati ipaya nipa ọwọ keji ajakalẹ aarun COVID-19 naa ko gbẹyin; gbogbo rẹ lopin ọdun 2020 yii naa ni. Ni iru asiko yii, kaakiri agbaye lawọn eeyan yoo ti maa minijọjọ kiri ti wọn yoo si maa gbaradi fun oniruuru ipejọpọ pọpọṣinsin ọdun eleyii ti ko ni ri bẹẹ lọdun 2020 bayii nitori awọn akọtun iṣẹlẹ ajakalẹ aarun COVID-19 lagbye bayii, ti ko si yọ Naijiria silẹ. Idi niyi ti awọn ijsba lẹkajẹka, ipinlẹ ati ti apapọ pẹlu ṣe ti gbe awọn aṣẹ kan silẹ fun titẹle lasiko ọdun yii ki ajakalẹ arun naa ma baa di tọrọ fọkale lorilẹede Naijiria. Eyi ni awọn igbesẹ tawọn to wa ni ijanu iṣejọba lawọn ipinlẹ to wa lẹkun iwọ ooru gusu  orilẹede Naijiria gbe lati dena ọwọja aarun COVID-1 Ipinlẹ Ondo wa lara awọn ipinlẹ to kọkọ gbe igbesẹ lori ilana bi awọn olugbe ipinlẹ naa yoo ṣe ṣe ọdun si. Iwọgile awọn ayẹyẹ Keresimesi ati opin ọdin gbogbo bii adura aisun  ọdun, ayẹyẹ ọlọpọ ero Carnival, pẹlu ayẹyẹ wẹjẹwẹmu gbogbo. Lẹyin ti gomina ipinlẹ naa ti lugbadi aarun COVID ti iroyin si tun ti n fihan pe iye awọn to n ko aarun naa lojoojumọ tunt ti n peleke sii gẹgẹ bi awọn agbejade ajọ to n gbogun ti ajakalẹ aarun lorilẹede Naijiria, NCDC ṣe n gbe e jade lojojumọ ni Gomina Babajide Sanwo-Olu ti gbe awọn ilana akọtun sita ti yoo de bi ọrs pọpọṣin'sin ọdun yoo ṣe lọ ni ipinlẹ naa. Lara awọn ilana to gbe kalẹ ree. Laipẹ yii ni awọn oluwadi ijinlẹ nipa kokoro arun ni ibudo iwadi imọ igbalode nipa kokoro arun to wa lọgba fasiti Redeemers University ni ilu Ẹdẹ pariwo sita pe o jọ bi ẹni pe ẹya tuntun kokoro aarun COVID-19 ti wọ ipinlẹ Ọṣun eleyi to ko jinijini bo ọpọ. Ijọba ipinlẹ naa gbe awọn ilana kan kalẹ lati rii daju pe wahala ajakalẹ arun naa ko tun burẹkẹ lẹẹkeji. Ipinlẹ Ekiti naa ko gbẹyin ninu igbesẹ ilana lati wa ọwọ ajakalẹ arun COVID-19 to tun fẹ maa gbẹnu soke bayii bọlẹ.	https://www.bbc.com/yoruba/afrika-55436758
entertainment	Cardi B leaked video: Cardi B ṣàlàyé ohun tó gbé fọ́tò ìhòhò rẹ̀ d'órí ayélujára Instagram	"Onkọrin, ọmọ ilẹ America, Cardi B ti fesi lẹyin to ṣe e ṣi fi fọto ihoho rẹ sori ayelujara Instagram rẹ. Akọrin takasufe naa to ṣe ayẹyẹ ọjọ ibi ọdun mejidinlọgbọn rẹ lọjọ Aiku, ọjọ kọkanla, oṣu Kẹwaa, sare lati yọ fọto naa kuro lori ayelujara. Ṣugbọn ẹpa ko boro mọ, nitori pe nigba ti yoo fi yi oju foonu rẹ pada si ibi to yẹ, fọto naa ti lọ sori  Instagram, awọn ololufẹ rẹ to ju miliọnu mẹrindinlọgọrin lọ, si ti ri ihoho rẹ. Niṣe ni Cardi B sare pa fọto naa rẹ, to si gba pe oun ṣe aṣiṣe. Lẹyin naa lo sọ pe oun ko ni i gbe ẹnikẹni lọ sile ẹjọ lori fidio ihoho naa, nitori pe ọwọ oun ni aṣiṣe naa ti wa. Bakan naa lo ni oun ko ni tori rẹ bara jẹ. Ko tan sibẹ o, akọrin takasufe naa ṣalaye pe oun ati ọkọ oun, Offset, lo jọ n ya fọto nigba ti oun ṣe e ṣi tẹ bọtini miran, to si gbe e lọ sori ayelujara Instagram. O gbiyanju lati yara pa foonu naa lati da fọto naa duro, ṣugbọn o ti pẹ ju. Yoruba bọ, wọn ni isọrọ nigbesi. Cardi tun fun ẹnikan to gbiyanju lati bu ẹnu atẹ lu irisi rẹ ninu fọto naa, l'esi pe ""ori ọyan mi tobi, nitori pe mo fun ọmọ mi, Kulture l'ọmu fun oṣu mẹta"". Awọn ololufẹ Cardi B si ti bẹrẹ si ni i ṣe atilẹyin fun un lẹyin iṣẹlẹ naa. Awọn kan ti ẹ tun n fi fọto ihoho wọn sita pẹlu #BoobsOutForCardi."	https://www.bbc.com/yoruba/media-54565896
religion	Aheregbe and Amole festival in Akure: Ojú aráàlú rí màbo pẹ̀lú báwọn jàǹdùkú ṣe sọ àjọ̀dún Amole di 'ọdún olè jíjà' nílùú Akure	"Ibinu ati ẹhonu lo tẹle ayẹyẹ ọdun Amọle, iyẹn ọdun iṣẹṣe ilu Akurẹ to waye lọjọbọ, ọjọ kọkandinlogun oṣu kẹjọ ọdun 2021. Gẹgẹbi iroyin to tẹ BBC News Yoruba lọwọ kaakiri awọn agbegbe ilu Akurẹ lasiko ọdun naa ṣe sọ, ọpọ iwa ole, ijinigbe ati idaluru lo waye lasiko ọdun naa ti awọn janduku kan si n fọwọ lalẹ pe awọn lẹtọ lati ṣe bẹ labẹ iboju ọdun naa. Fun apẹrẹ, lasiko ajọdun naa, nṣe lawọn janduku kan kọlu awọn eeyan lagbegbe Bọlajoko Junction ni Oke Aro ni opopona Idanre. Awọn janduku naa di ọna mọ ọkọ bọọsi kan to ko ounjẹ atawọn ohun elo ile miran ti wọn si ji gbogbo ohun to wa ninu rẹ lọ. Bakan naa lawọn oju mi too kan tun ṣalaye ohun ti oju ri awọn janduku kan ti wọn ni awọn n fi idi 'ofin maa ta ọja"" ti aafin Ọba Deji ti ilu Akurẹ pa pe ko gbọdọ si ṣiṣi ọja lọjọ ọdun Aheregbe ati Amọle naa mulẹ ni ṣe fi tipa gbe ọmọ okunrin aṣoju ileeṣẹ itaja kan ti wọn si tun jo taya ọkọ rẹ. Okunrin naa gẹgẹ bi ileeṣẹ iroyin abẹle kan nilu Akurẹ ṣe sọ, arakunrin naa n gbe ọmọ rẹ lọ sileewe  lasiko ti awọn janduku naa da lọna ti wọn si ko gbogbo ọja ileeṣẹ rẹ to ko sinu ọkọ. Gbogbo bi arakunrin naa ṣe n pariwo pe oun ko ta ọja, ọmọ oun loun n gbe lọ sileewe ko tu irun kan lara awọn eeyan naa, koda wọn tun gbe ọmọ rẹ naa pẹlu. Awọn aladugbo lagbegbe naa lo fariga tẹle awọn janduku ọhun lati gba ọmọ rẹ pada. Ni Ọjọru ni atẹjade kan jade lati afin Ọba Deji ti ilu Akurẹ pe ayẹyẹ ọdun aheregbe ati amọle yoo waye, nitorina ki wọn ọja ati ṣọọbu ko wa ni titi pa. Amọṣa atẹjade naa ko sọ pe ki ẹnikẹni o maa jade tabi rin loju popo."	https://www.bbc.com/yoruba/afrika-58278046
health	World Cancer Day: Ènìyàn 26,000 ni àìsàn jẹjẹrẹ ń pa lóòjọ́	Ajọ Eto Ilera Lagbaye, WHO ti pe akiyesi awọn eniyan si ipa ti aisan jẹjẹrẹ n ko lawujọ, pẹlu akiyesi pe miliọnu mẹjọ eniyan ni yoo ku lọdun yii nipa aisan jẹjẹrẹ. Ajọ Agbaye to ni akọri ti ọdun yii ni 'I am and I will',  fikun wi pe ẹgbẹrun mẹrinlelọgbọn eniyan lo n ku lojoojumọ nitori aisan jẹjẹrẹ. Ajọ naa fikun wi pe o ṣeeṣẹ ki o peleke si ninu ọdun yii pẹlu bi oju ọjọ ṣe n bajẹ si, ti igbe aye awọn eniyan o gbe pẹẹli si ati iru ounjẹ ti awọn eniyan n jẹ. Àkójọpọ̀ àwòrán láti ìpàdé ìtagbangba pẹ̀lú àwọn olùdije ní Ọyọ Àwọn ohun mánigbàgbé níbi ìfọ̀rọ̀wérọ̀ BBC Yorùbá l'Ọyọ Èwo nínú ìlérí tí Buhari ṣe ní 2015 ló ti mú ṣẹ? Gbọ̀ngàn Mapo, ọ̀kan lára ibi àmúyangàn n'Ibadan rèé Link Mímu ọtí líle àti oúnjẹ oní sítáṣì le è fa àrùn jẹjẹrẹ ọyàn - Onímọ̀ Àgbálùmọ̀, ohun mẹ́fà tó ń ṣe lára tí o kò mọ̀ Àwọn àwòrán ẹ̀yìn ìtàgé níbi ìpàdé ìfọ̀rọ̀wérọ̀ BBC Yorùbá l'Eko Day 19: Wo ohun àràmàndà tí àwọn olósèlú máa ń ṣe lásìkò ìbò #BBCNigeria2019 Sowore: olùdíje Ààrẹ tó fẹ gbà Nàìjíríà padà fún àwọn ọdọ	https://www.bbc.com/yoruba/47113701
sports	Fulham vs Arsenal: Arsenal lu Fulham ní àlùbami pẹ̀lú 3-0, ṣùgbọ́n ariwo Willian layé ń pa	Nnkan o rọgbọ fun ikọ Fulham ni ipadabọ wọn si idije Premier league ilẹ Gẹẹsi lọjọ Satide pẹlu bi Arsenal ti wọn gba lalejo  din dundu iya ni adingbẹ fun wọn ni papa iṣire Craven Cottage to jẹ ibuba wọn. Goolu mẹta si odo ni Arsenal fi ki ikọ Fulham to ṣẹṣẹ gba igbega wa si premier league lati liigi keji ilẹ Gẹẹsi ti a mọ si Championships kaabọ. Nigba ti ifẹsẹwọnsẹ naa wọ iṣẹju mẹsan ni atamatase agbabọọlu ikọ Arsenal, Lacazette lo gba goolu akọkọ wọle fun Arsenal eleyi to fun un ni iyi ẹni to gba goolu akọkọ wọle fun saa liigi tọdun 2020/2021 to bẹrẹ lọjọ Abamẹta. Bakan naa ni goolu ọhun tun sọ Lacazette di agbabọọlu akọkọ ninu itan premier league ti yoo maa gba goolu akọkọ ni saa liigi kan wọle fun saa liigi meji ọtọọtọ. Ni saa liigi ọdun 2017/2018, Lacazette ni agbabọọlu to gba goolu akọkọ wọle lọdun naa ninu ifẹsẹwọnsẹ Arsenal pẹlu Leicester Agbabọọlu ti Arsenal ṣẹṣẹ ra ni ọsẹ diẹ sẹyin, Gabriel Magalhaesjẹwọ pe Arsenal ko fowo jona pẹlu bi o ṣe gba goolu rẹ akọkọ wọle fun ikọ Arsenal ninu ifẹsẹwọnsẹ naa eleyi to jẹ ifẹsẹwọnsẹ liigi akọkọ ti yoo ti kopa fun Arsenal. Ni kete ti wọn wọle ni Gabriel ti fori gbe bọọlu gbee silẹ ni igun papa koo gba, iyẹn Corner ti Willian, agbabọọlu tuntun miran ti Arsenal ra lati Chelsea gba soju ile Fulham nigba ti ifẹsẹwọnsẹ naa wọ iṣẹju kọkandinlaadọta. Gẹgẹ bi iṣe rẹ, balogun ikọ Arsenal, Pierre-Emerick Aubameyang naa da si ojo goolu to rọ fun Arsenal ni papa iṣire Craven Cottage nigba ti oun naa sọ goolu kẹta sawọn fun Arsenal nigba ti ifẹsẹwọnsẹ naa wọ iṣẹju kẹtadinlọgọta. Pẹlu goolu yii, Aubameyang ti gba goolu mọkanla wọle ninu ifẹsẹwọnsẹ mọkanla ni ṣiṣẹ n tẹle to ti gba fun Arsenal. Ṣaaju ifẹsẹwọnsẹ ni ni aworan ija laarin agbabọọlu Arsenal meji, Ceballous ati Nketiah ti waye lasiko ti wọn fi n gbaradi fun ifẹsẹwọnsẹ naa ni papa iṣire Craven Cottage ti ifẹsẹwọnsẹ naa ti waye. Awọn agbabọọlu mejeeji yii wa lara awọn ti akọnimọọgba ikọ naa, Mikel Arteta mu lati rọpo awọn agbabọọlu to ba yọ lori papa bi ifẹsẹwọnsẹ naa ba ṣe n lọ	https://www.bbc.com/yoruba/afrika-54129859
politics	Tinubu ló sanwó ta fi gbé òkú Moji Olaiya wá láti òke òkun - Jide Kosoko	Yorùbá bọ̀ wọ́n ní ọmọ ẹni kò ní ṣe ìdí bẹ̀bẹ̀rẹ̀ kákó ìlẹ̀kẹ̀ sídìí ọmọ ẹlòmíràn. Nínú ọ̀sẹ̀ yìí ni fídíò kan gba orí ayélujára tó ṣàfihàn àwọn àgbà ọ̀jẹ̀ nínú eré tíátà Yorùbá níbi tí wọ́n ti ń ṣe àtìlẹyìn fún olùdíje sípò Ààrẹ ẹgbẹ́ òṣèlú All Progressives Congress, Asiwaju Bola Ahmed Tinubu. Lára àwọn tó wà nínú fídíò náà ni Jide Kosoko, Adebayo Salami, tí ọ̀pọ̀ mọ̀ sí ọga Bello, Foluke Daramola, Fausa Balogun, Yinka Quadri, Taiwo Haasan Ogogo, Iya Awero àti bẹ́ẹ̀ bẹ́ẹ̀ lọ. Fídíò yìí ló ti ń fa ọ̀pọ̀lọpọ̀ awuyewuye lórí ayélujára pàápàá láàárín àwọn ọ̀dọ́ tí wọ́n ń sọ wí pé kò yẹ kí àwọn àgbà òṣèré máa fi ipò wọn ṣe ìpolongo fún àwọn olóṣèlú. Ẹ̀wẹ̀, nígbà tí Jide Kosoko ń bá àwọn akọ̀ròyìn sọ̀rọ̀, ó ní ipa tí Tinubu ti kó nínú ìgbésí ayé ọ̀pọ̀lọpọ̀ àwọn òṣèré tíátà kò ṣé fi ọwọ́ rọ́ sẹ́yìn rárá. Kosoko ní Tinubu kìí kan ṣe olórí lásán bíkòṣe aláàánú, tó fi ọrọ̀ rẹ̀ mọ àwọn òṣèré tíátà náà. Ó ní ìdí nìyí tí àwọn náà fi ń gbá rùkù tìí, tí àwọn sì ń ṣe ìpolongo fún-un. “Ọ̀pọ̀lọpọ̀ ènìyàn ni Asiwaju ti fa lọ́wọ́ sókè nínú eré tíátà pàápàá àwọn tó bá ní ìpèníjà ìlera”. “Nígbà tí Moji Olaiya kú sí orílẹ̀ èdè Canada, Tinubu ló san gbogbo owó tí wọ́n fi gbé òkú rẹ̀ wá sí orílẹ̀ èdè Nàìjíríà.” Bákan náà ló ní ìyàwó Tinubu náà ti ṣe ọ̀pọ̀lọpọ̀ àǹfàní fún ọ̀kan-ò-jọ̀kan ènìyàn nínú eré tíátà tí àwọn kò le kà tán. Fídíò yìí ló ti ń fa ọ̀pọ̀lọpọ̀ awuyewuye lórí ayélujára pàápàá láàárín àwọn ọ̀dọ́ tí wọ́n ń sọ wí pé kò yẹ kí àwọn àgbà òṣèré máa fi ipò wọn ṣe ìpolongo fún àwọn olóṣèlú. Ẹ̀wẹ̀, nígbà tí Jide Kosoko ń bá àwọn akọ̀ròyìn sọ̀rọ̀, ó ní ipa tí Tinubu ti kó nínú ìgbésí ayé ọ̀pọ̀lọpọ̀ àwọn òṣèré tíátà kò ṣé fi ọwọ́ rọ́ sẹ́yìn rárá. Kosoko ní Tinubu kìí kan ṣe olórí lásán bíkòṣe aláàánú, tó fi ọrọ̀ rẹ̀ mọ àwọn òṣèré tíátà náà. Ó ní ìdí nìyí tí àwọn náà fi ń gbá rùkù tìí, tí àwọn sì ń ṣe ìpolongo fún-un. “Ọ̀pọ̀lọpọ̀ ènìyàn ni Asiwaju ti fa lọ́wọ́ sókè nínú eré tíátà pàápàá àwọn tó bá ní ìpèníjà ìlera”. “Nígbà tí Moji Olaiya kú sí orílẹ̀ èdè Canada, Tinubu ló san gbogbo owó tí wọ́n fi gbé òkú rẹ̀ wá sí orílẹ̀ èdè Nàìjíríà.” Bákan náà ló ní ìyàwó Tinubu náà ti ṣe ọ̀pọ̀lọpọ̀ àǹfàní fún ọ̀kan-ò-jọ̀kan ènìyàn nínú erér tíátà tí àwọn kò le kà tán.	https://www.bbc.com/yoruba/articles/cm5vj89m208o
religion	Tithing: Daddy Freeze àtàwọn ọmọ Nàìjíríà míì ta gbá òjíṣẹ́ Ọlọ́run torí ègún ìdá mẹ́wàá	"Ṣe ni ori ayelujara tun n gbona tori ọrọ ida mẹwaa ti olori ìjọ Living Faith, Bisọọbu David Oyedepo sọ ni ọjọ Ẹti. Bisọọbu Oyedepo, lo sọ loju opo Twitter rẹ pe egun ọda owo yoo ja ẹnikẹni ti ko ba da ida mẹwaa fun ijọ Ọlọrun. Oyedepo ni ""Ida mẹwaa jẹ majẹmu pẹlu Ọlọrun ti ko ṣe e yẹ, laisi ida mẹwaa, ko see ṣe lati ṣe rere tabi ni ọrọ, aisan ida mẹwaa si lo n fi ẹ sinu egun ọda owo. Bakan naa lo fikun pe"" ọna to n gba ṣe akoso ẹnawo rẹ ni yoo sọ bo ṣe lowo si nitori ọpọ isoro ti ẹda n koju la le e tọ ipasẹ rẹ de idi ibasepọ rẹ pẹlu owo. "" Ṣugbọn ọpọ ọmọ Naijiria to ka ọrọ yii lo faraya, ti wọn si ni irufẹ ọrọ bayii ko dara rara. Nigba to n fesi lori ọrọ Oyedepo naa, Ifedayo Olarinde, ti ọpọ eeyan mọ si Daddy Freeze ni ọrọ radarada ni ojisẹ Ọlọrun naa kọ, ti ko si bojumu. ""Ṣe o ni ida kan owo ti awọn olowo agbaye bii Jeff Bezos, Bill Gates ati Warren Buffet, ti kii san ida mẹwaa ni bi? Mo ri ọrọ yii bii eyi ti ko ba Bibeli mu, to si jẹ iwa ika si ọmọniyan? Daddy Freeze ni Jesu tabi awọn ọmọ ẹyin rẹ ko gba ida mẹwaa nigba aye rẹ, ofin atijọ ni sisan ida mẹwaa jẹ, idi si ree ti Kristẹni fi n pe ofin majẹmu laelae ni ofin ẹsẹ ati iku. Ẹ yé tako ìjọba lórí iléèjọ́sìn títì pa, ẹ jọ̀wọ́ ṣọ́ọ̀ṣì yín fún ìtọ́jú àwọn tó lárùn coronavirus- Tunde Bakare Oludasilẹ ijọ Latter Rain Assembly, Tunde Bakare ti rọ awọn alufa ijọ bi tiẹ lati jọwọ gbọngan ile ijọsin silẹ fun ijọba lati loo fun ibudo itọju awọn alaisan coronavirus. Pasitọ Bakare sọrọ yii ninu fidio kan to wa lori ayelujara eleyi tawọn eeyan ti n sọrọ nipa rẹ. Pasitọ Bakare ni ijọ Latter Rain gan an ti jọwọ gọngan meji to jẹ ti ṣọọṣi naa fun ijọba ipinlẹ Eko lati lo fun ibudo iyasọtọ awọn to ti lugbadi coronavirus. Bakan naa lo sọ pe ijọ naa tun ti jọwọ ile kan niluu Abẹokuta fun ijọba ipinlẹ Ogun lati lo fun itọju awọn to laarun covid-19. O bu ẹnu atẹ lu awọn ojiṣẹ Ọlọrun kan ti wọn sọ pe ko yẹ ki ọja wa ni ṣiṣi nigba ile ijọsin wa ni titipa. Alufaa Bakare nisẹ lo yẹ kawọn ojiṣẹ Ọlọrun ṣiṣẹ pọ pẹlu ijọba lati gbogun ti ajakalẹ aarun coronavirus to n ba gbogbo aye finra lọwọ yii. O ni o yẹ kawọn ile ijọsin nla jọwọ lo ohun ini wọn lati ran ijọba lọwọ, dipọ kawọn olori wọn maa tako igbesẹ ijọba lori ofin konle-o-gbele. Pasitọ Bakare ni ṣọọṣi nikan kọ ni ijọba fofin de, o ni o kan mọṣalaaṣi naa. O ṣalaye pe ijọba ko gbe ọja tipa nitori ki ebi maa ba pa ọgọrọ araalu to jọ pe iṣẹ oojọ ni wọn n ṣe ki wọn to le jẹun. Alufaa Bakare lu awọn oṣiṣẹ eleto ilera lọgọ ẹnu lori iṣẹ takun takun ti wọn n ṣe lasiko ajakalẹ coronavirus yii, o gbadura fun aabo Ọlọrun lori wọn. Èrò ọmọ Nàìjíríà ṣ'ọ̀tọ̀ọ̀tọ̀ lórí ọ̀rọ̀ Bíṣọ́ọ́bù Oyedepo pé kò sí ìdí tí iléèjọ́sìn láti wà ní títì pa Bisọọbu David Oyedepo, nínú ìsìn irọlẹ Ọjọru faraya lórí bí ìjọba àpapọ̀ ṣe ti ilẹkun mọ àwọn sọọsi àmọ́ tó ń sì àwọn ọjà oúnjẹ gbogbo fún wákàtí mẹ́fà gbáko, nibiti àwọn aráàlú kò ti bọ̀wọ̀ fún òfin títa kété síra ẹni.Ọ̀rọ̀ ojisẹ Ọlọ́run náà sì lo tí ń fa awuyewuye làwọn ojú òpó ikansiraẹni lórí itakun àgbáyé , bí àwọn èèyàn kan sì ṣe tako èrò rẹ, ni àwọn míràn fara mọ.Kódà, ọ̀rọ̀ náà kò tíì tán lójú òpó BBC Yoruba, nibiti àwọn èèyàn ti ń gbáà ọrọ náà mọ ara wọn lọ́wọ́, bíi ẹni gba igba ọtí. Lérò tí Ajayi Solomon, oúnjẹ leè gbé ẹmi ró gẹ́gẹ́ bíi ẹlẹ́ran ara àmọ́ ọ̀rọ̀ Ọlọ́run nìkan ni oúnjẹ ẹ̀mí tí yóò jẹ ká dàgbà nínú ìwà rere, tí yóò sì jẹ ká ye, ó ní ọjà àti sọọsi lo yẹ kí ìjọba sí papọ. Ṣùgbọ́n ọ̀pọ̀lọpọ̀ èèyàn ló tako èrò rẹ yìí, ní èrò tí Nurudeen Mufc Bamidele, kò sì ibi tí èèyàn kò ti leè gbọ ọrọ Ọlọ́run, tí Dára Dariz Ogunsola náà sì kin lẹ́yìn pé oúnjẹ kii wọnú, kí ọrọ miran wọ ọ, bí àwọn èèyàn kò bá jẹun, ọ̀rọ̀ Ọlọ́run kò leè wọ wọn létí. Ọ̀pọ̀ èèyàn tó sì dá sí ìjíròrò náà lo fara mọ pe oúnjẹ ní kókó, kódà, Oluwaseun Abiodun ni, niwọn ìgbà tí àwọn ilé ìjọsìn kò ní fún àwọn ni oúnjẹ jẹ, ọjà tí àwọn yoo ti rí oúnjẹ rà ni pàtàkì. Ṣùgbọ́n àwọn èèyàn míràn yí ọ̀rọ̀ náà si ibòmíràn, tí wọ́n sì ni torí owó tí àwọn ìjọ Ọlọ́run kò rí pa wọlé mọ,  ní ojisẹ Ọlọ́run náà ṣe ń pariwo lórí bí ìjọba ṣe tí ilé ìjọsìn pá. Afolabi Idris Wayforward ń tiẹ̀ ń béèrè pé kí ló dé tí Oyedepo fi fẹ́ kí jọba si sọọsi pẹ̀lú tipátipá, ṣe nítorí owó tí kò wọlé fún àwọn ojisẹ Ọlọ́run mọ ni? Ìmọ̀ràn tí àwọn èèyàn mìíràn bíi Ojo Omoniyi wá ń gba aráàlú ni pé, bí wọn ṣe gba wọn láàyè láti lọ sí ọjà, ṣe ni kí wọn tẹle òfin títa kété síra ẹni, kí a máa bàa wá jẹbi lẹ́yìn ó rẹyìn. Oyedepo, ẹni tó pariwo bẹẹ lásìkò ìsìn wákàtí àdúrà tó wáyé ní Ọjọru ni, òun fura pé ejò lọ́wọ́ nínú lórí bí ìjọba kò ṣe tíì pàṣẹ láti ṣílẹ̀kùn ilé Ọlọ́run padà. ""Ẹ ní kí wọn máa ṣílẹ̀kùn ọjà gbogbo fún wákàtí mẹ́fà, kí wá lo dé tí ẹ kò fi silẹkun sọọsi fún wákàtí méjì, mo ní ìgbàgbọ́ pé iditẹ mọ ìdàgbàsókè àwọn sọọsi ni Nàìjíríà ni èyí"". ""Mo ń fura pupọ lórí ìṣẹ̀lẹ̀ yìí. Ọlọ́run bá mi sọ̀rọ̀ púpọ̀ lórí ìṣẹ̀lẹ̀ naa ni àná, àbí ọ̀nà wo ni wọn tún fẹ́ gbà láti dá sọọsi lọwọkọ kò má baa gbòòrò, oyè èyí kò ye àwọn èèyàn ti ọ̀rọ̀ yìí kan."" Oyedepo ni ohùn òkùnkùn lo fẹ́ ń darí àwọn èèyàn ní gbogbo ẹ̀ka yìí, tó sì dojú kọ ìjọ Ọlọ́run nítorí bí àwọn sọọsi ṣe ń gbòòrò lo ń fọ èṣù lórí, àmọ́ ẹnu ọ̀nà ọrùn àpáàdì kò ní borí, Èṣù àti àwọn ọmọ ogun rẹ yóò jìyà rẹ. Oyedepo tún wà ń béèrè pé"" irú ilé ìwòsàn wo ló ń ṣe àṣeyọrí ìwòsàn bíi èyí táwọn ìjọ Ọlọ́run ńṣe? Ó ní ilé ìwòsàn tí àwọn èèyàn ń kú sí wa ni ṣíṣí silẹ àmọ́ wọn ti ilẹ̀kùn ilé Ọlọ́run nítorí ìwà ìjẹgàba Èṣù, èyí tí kò ní ìwòsàn. Irọ lasan ni, iroyin ofege lawọn eeyan kan n gbe kaakiri. Olu ileeṣẹ ilẹ Amẹrika ti fesi si si iroyin to lu oju ayelujara pa laarọ ọjọ Ẹti pe wọn o fun oludasilẹ ijọ Living Faith Church ti ọpọ mọ si Winners, Bisọọbu David Oyedepo. Iwe iroyin Thisday lo kọkọ gbe iroyin naa pe olu ile iṣẹ ilẹ Amẹrika ni Naijiria kọ lati fun Bisọbu ni fisa. Amọ olu ileeṣẹ ilẹ Amẹrika ṣalaye loju opo Twitter wọn pe irọ funfun balau ni iroyin naa. Wọn rọ awọn eeyan ti wọn ti ri iroyin naa lori ayelujara wi pe ki wọ  kọ eti kun sii nitotri kosi otitọ kankan nibẹ. Olu ileeṣẹ ilẹ Amẹrika sọ loju opo Twitter wọn pe iṣinilọna gbaa ni iroyin naa to jade. Ọpọ eeyan lo ti n sọrọ lori ayelujara lati aarọ ọjọ Ẹti lati igba ti iroyin naa ti jade."	https://www.bbc.com/yoruba/afrika-51328924
entertainment	Lizzy Anjorin: Èmi ń ṣiṣẹ́, obìnrin yìí ń gba owó láti fi ṣe àríyá	"Iroyin nipa osere tiata ati onisowo nni, Lizzy Anjorin ati ọkọ rẹ lo tun n rugbo ni ori ayelujara lọwọ lọwọ bayii. Eyi ko si sẹyin bi obinrin kan ti wọn pe orukọ rẹ ni Fola Tinubu se n pariwo Lizzy ati ọkọ rẹ, Alhaji Lawal lori ayelujara. Fola lo kede fawọn akọroyin lori ayelujara pe iya n jẹ oun, ti oun ko si nile lori nitori bi Lizzy Anjorin se gba ọkọ oun, to si bimọ fun. Bakan naa lo fun wọn ni ohun to gba silẹ nipa itakurọsọ lori foonu laarin ohun ati Alhaji Lawal yii, nibi to ti n beere pe ki onitọun fi owo ransẹ si oun. Eyi lo mu ki Lizzy wa se fidio kan soju opo Instagram rẹ, to fi n fun obinrin naa lesi pe oun ko ni orogun rara, nitori oun nikan ni iyawo ti ọkọ oun fẹ. Nigba to n sọrọ lori bi obinrin ọlọmọ mẹta naa se ni iya n jẹ oun, Lizzy wa se afihan bi obinrin naa se gba owo to le ni ẹgbẹrun lọna ọọdunrun naira laarin osu Januari nikan. ""Fola, o kan bimọ fun ọkọ mi ni, o kii se iyawo rẹ rara nitori ko ba ọ se igbeyawo tabi so yigi fun ọ. Laarin osu kinni ọdun si akoko yii, owo to ti gba lọwọ ọkọ mi to miliọnu kan naira, to si tun lọ ba baba onile rẹ pe ko parọ pe o ko tii sanwo ile. Ti mo ba jẹ eeyan buruku ni, n ko ni jẹ ki ọkọ mi fun ọ ni owo tabi Jeep Exterra ti mo ni ki ọkọ mi gbe fun ọ, bẹẹ ni emi ni mo jẹ ki ọkọ mi gba oyun nigba to loyun."" Bakan naa tun ni Lizzy se afihan agbasilẹ fọnran ohun itakurọsọ laarin ọkọ rẹ, Lawal ati Baba Onile naa, ti onitsun si n salaye pe obinrin naa lo ni ki oun parọ pe ko tii sanwo ile. Bakan naa ni Lizzy tako obinrin naa peirọ nla ni aworan to n gbe kiri pe oun se igbeyawo pẹlu ọkọ oun, nitori aworan naa ni wọn ya nigba ti wọn n fi obinrin naa joye. Lizzy wa n sọ fun obinrin naa pe to ba jẹ pe bi oun se ranti rẹ, naa lo jẹ ki Lawal ranti awọn eeyan to saaju tiẹ naa ni, ko ba ri wọn pe loni. O fikun pe kii kuku se pe Fola yii nilo owo amọ o mọọmọ se fọnran ohun naa sita lati wọ oun nilẹ ni, ti Ọlọrun yoo si gbe oun leke gbogbo wọn. Wayi o, Lizzy Anjorin ti sọ fun obinrin ti wọn dijọ n fa surutu naa pe fọọmu fun ayẹwo DNA ti wa nilẹ fun, to si se afihan awọn fọọmu naa. ""Ọmọ mẹta lo sọ fun araye pe o bi fun wa, agbẹjọro yoo pe ọ ni ọjọbọ ọla, to ba lọ se DNA naa, ko to kuro nibẹ, maa fi owo ransẹ si ọ, ko lọ se tara rẹ naa, ko ma baa da bii magomago. To ba jẹ Lawal lo ni ọmọ mẹtẹẹta, a yanju rẹ amọ to ba jẹ ẹyọ kan tabi meji ni ti Lawal nibẹ, a maa ja."" Nigba to n fesi lori bi awọn eeyan se n yọ suti ete si ọkọ rẹ pe owo osere tiata naa lo n na lai ni isẹ kan pato lọwọ, lizzy salaye pe okoowo jọ pa oun ati ọkọ oun pọ ni. ""Lawal kii se Jigolo, ibudo to ti n ta mọto mẹta lo ni laarin Lekki si Ajah, to si tun ni ileesẹ ti wọn ti n fọ ọkọ. Lawal n sisẹ takuntakun ni Owode onirin, to si maa n ba wọn ja irin, o maa n sisẹ kara, kii se eeyan buruku, ko si kundun obinrin. Obinrin mẹrin lo wa nile bii ọmọ ọdọ mi, ko le dẹnu kọ ikankan wọn amọ oju aanu lo fẹ pa Lawal, yoo si dara ki Fola sọ iru eeyan ti lawal jẹ."" Lizzy wa n gba Fola nimọran pe ko ye na owo lori ayẹyẹ to maa n lọ, nitori ibẹ gan lo n na owo le lori. Lizzy wa n kesi gbogbo awọn eeyan to n sepe fun lori ayelujara pe ayafi ti wọn ba le se ohun ti oun se fun obinrin naa ni erongba wọ̀n ko ni pada da le wọn lori. Lizzy Anjorin wa sisọ loju rẹ pe oun ti fi silẹ ninu akọsilẹ ogun oun pe gbogbo ọmọ ti ọkọ oun ba bi ati ti tiẹ naa, ni wọn maa pin ninu ogun oun. O ni orukọ awọn ọmọ Fola wa ninu iwe akọsilẹ ogun naa, ati pe ni aduru gbogbo ọmọ ti oun kọ orukọ wọn silẹ lati pin ogun oun, ẹyọ kan soso pere ni ti oun. O ni eyi fihan pe anfaani ti oun ba ni lati lọ silẹ okeere, ni awọn ọmọ obinrin naa ni pẹlu. ""Emi n sisẹ, amọ Fola n gba owo lati maa lọ si pati."	https://www.bbc.com/yoruba/afrika-57171911
religion	Church founders allegedly kill member in fellowship: Bí olùdásílẹ̀ ìjọ méjì ṣe sin òkú ọmọ ìjọ láì sọ f'Ọ́lọ́pàá	"Àwọn olùdásílẹ̀ ìjọ tó ṣekúpa ọmọ ìjọ àtàwọn afurasí míì kó sí gbaga ọlọ́pàá l'Ogun Ileeṣẹ ọlọpaa ipinlẹ Ogun ti fi oju afurasi ọdaran marundinlogun lede lori oniruru ẹsun bii idigunjale, ipaniyan, ijinigbe atawọn ẹsun mii. Kọmiṣọna ọlọpaa nipinlẹ Ogun, Lanre Bankole to fi oju awọn afurasi naa lede ni Eleweran, niluu Abeokuta sọ pe ọwọ awọn tẹ awọn afurasi naa kaakiri ipinlẹ ọhun. O ni awọn oṣiṣẹ oun mu awọn afurasi marundinlogun pẹlu oniruru ohun ija oloro lọwọ wọn. Olúwa mi, kò tọ́ ká bẹ ẹ̀ṣẹ̀ ọmọ wò lára baba; Ẹ ṣọ́ra fún ọ̀rọ̀ àwọn èèyàn lórí ayelujára o!- Agbẹjọ́rò Ramon Adedoyin Bankole ni awọn mu afurasi kan to pa okunrin kan to jẹ Fulani, to si sin oku rẹ sinu oko rẹ niluu Ewekoro. O ni awọn ti wu oku naa, awọn si ti gbe lọ si ile igbokupamọsi to wa niluu Ifo fun ayẹwo ati iwadii. Kọmiṣọna naa tẹsiwaju pe ""Nigba ti o ta siwa leti pe okunrin kan, Saheed Ogudahun to jẹ ọdẹ, lọwọ ninu ipaniyan naa, ni a lọ fi ṣikun ofin mu."" ""Ninu ifọrọwanilẹnuwo ni agọ wa, o jẹwọ pe lootọ ni oun dana ibọn ya oloogbe naa ti oun si sin oku rẹ sinu igbo."" Gómìnà Oyetola rawọ́ ẹ̀bẹ̀ sáwọn aráàlù atí Oníṣẹ̀ṣe tó fẹ̀hónúhàn ní OAU torí VC tuntun tí kìí ṣe ọmọ ìlú Mọ̀ nípa ìlànà tí wọ́n n gbà yan ọ̀gá àgbà Fásítì, VC ní Naijiria 'Ojú ara méjì ni mo ní, wọ́n sì bí i mọ́ mí ni' Kàyééfì! Àṣírí ìyá àti ọmọkùnrin rẹ̀ tó jí ọmọ ọlọ́mọ gbé fi ṣe iṣẹ́ aṣẹ́wó f'ọ́dún mẹ́ta tú l'Ekiti Ileeṣẹ ọlọpaa naa tun fi oju awọn ajinigbe meji lede, Sulaimon Mohammed ati Jato Bello, ti awọn mejeji jẹ ẹni ogoji ọdun. Bakan naa ni wọn fi oju awọ afurasi mii lede, Chidi Samuel ati Paul Zakari,  ti wọn jẹ oludasilẹ ijọ Life Builders Network, lori ẹsun pe wọn ṣekupa ọmọ ijọ wọn, Favour Okumazor, ni abule Oyan, to wa ni Imala, ni iha Ariwa Abeokuta. Bankole ni awọn afurasi naa ko awọn ọjẹ wẹwẹ kan bii meje kuro ni akata awọn wọn lọ fun ẹkọ Bibeli lọna ati ji wọn gbe lọ. Amọ aṣiri wọn tu lẹyin ti ọkan lara awọn ọmọ naa ke gbajare lọ ba awọn obi rẹ. Amọ ni igbẹyingbẹyin, akara wọn tu sepo, gbogbo si ti wa ni akata awọn ọlọpaa bayii ti wọn yoo si boju bale ẹjọ lẹyin iwadii. Taliban yí ìpinnu padà lórí fífi ààyè gba akẹ́kọ́ọ̀bìnrin láti  padà sí kíláàsì Iná ńlá sọ ní ọ̀jà abẹ́ afárá Apongbon l'Eko Kí ló lè mú kí ìyá da bẹntiró sí ará ọmọ ọdún mẹ́wàá tó sì dáná sun ún?"	https://www.bbc.com/yoruba/afrika-60857497
politics	Father Mbaka: Àwọn iléeṣẹ́ ńláńlá ló yẹ kí Buhari kọ́ dípò ríra ohun ìjà olóró	"Gbajugbaja oniwaasu nni, Fada Ejike Mbaka tun ti fi ikilọ ranṣẹ si aarẹ Buhari lori awọn ohun elo ija to n kojọ. Mbaka lasiko to n waasu ninu ijọ rẹ, Adoration Ministry ni ilu Enugu ni, o ṣe ni laanu pe ohun ija ti aarẹ Buhari n kojọ yii gan an ni yoo rẹyin orilẹede NaijIria. Ohun to gba aarẹ Buhari ni iyanju lati ṣe ni ki o kọ awọn ileeṣẹ nla nla  ti yoo pese iṣẹ fun awọn eniyan. ''Aarẹ Buhari ti o ko ba ṣọra, awọn ohun ija ọkọ baluu ofurufu to n ra wọnyii ni wọn yoo lo lati fi doju orilẹede Naijiria bolẹ. ''Ẹ jọwọ ẹni akọkọ to ba ri aarẹ Buhari lẹyin iwaasu yii ni ko jiṣẹ fun un lori ọna iparun to wa ninu kikọ awọn dukia ijagun pamọ.'' ''Ọlọrun lo ni ki n sọ fun aarẹ Buhari bẹẹ ni asiko yii.'' ''O to gẹ lori ọrọ rira ohun ija ijagun, kọ kọ kọ  awọn ileeṣẹ nla nla. Amọ ni ọsẹ to kọja lasiko ti aarẹ Buhari sọrọ lo ni pe awon ti n ko awon ohun ijagun tuntun miran wọ orilẹede Naijiria lati awọn orilẹede to fẹran wa. Buhari ni awọn ohun ijagun naa ni wọn yoo fi koju eto aabo to dẹnukọlẹ kaakiri orilẹede Naijiria. ''Awọn ohun ija yii yoo ran wa lọwọ lati tete bori eto aabo to dẹnukọlẹ.'' Ẹgbẹ awọn alagbata gaasi idana ti n kọminu lori bi wọn ko ṣe ri ọja ta, eyii to mu ki gaasi ọhun ma fi ojojumọ gbowo lori ni Naijiria. Akọwe agba ẹgbẹ naa, Bassey Essien sọ nibi ipade ita gbangba kan ti ẹgbẹ naa ṣe pe o ṣeeṣe ki iye owo ti awọn araalu n ra gaasi naa di ẹgbẹrun mẹwaa ko ti do oṣu kejila ọdun yii. Iwọn gaasi 12.5kg ti awọn eeyan n ra ni ẹgbẹrun mẹrin ibẹrẹ yii ti di nnkan bii ẹgbẹrun meje si mẹjọ bayii. Awọn alagbata gaasi naa ni pupọ awọn ọmọ Naijiria lo ti bẹrẹ si n lo eedu ati ina igi nitori ọwọngogo gaasi. Essien ni ijọba apapọ gbọdọ ṣe atunyẹwo awọn owo ori to n gba lori awọn ọja ti wọn n ko wọ Naijiria lati ilẹ okeere ati iye owo ori VAT. O ni bi bẹẹ kọ, o ṣeeṣe ki awọn maa ta iwọn gaasi 12.5kg ni ẹgbẹrun mẹwaa naira. O ni ""Lonii yii, iye owo gaasi ti di ₦7,500 si ₦8,000, ṣugbọn awọn n gbiyanju ki owo naa ma baa wọn ju bẹẹ lọ."" ""Fun apẹrẹ, iye ti a n ra ogun tọọnu gaasi ko to miliọnu marun un naira lọdun to kọja, ṣugbọn bayii o ti le miliọnu mẹwaa naira."" ""Niwọn igba ti a ko ba ri ọja ra, iye ti a n taa fun awọn araalu gbọdọ gbowo lori dandan ni."" Nigba to  sọrọ lori bi awọn alagbata ko ṣe ta daadaa bii ti atẹyinwa, o ni pupọ ọmọ Naijiria lo ti pada si lilo epo kẹrosini, sawdust, igi idana ati bẹẹ bẹẹ lọ. Gẹgẹ bii ohun to sọ, ẹgbẹ naa ti n ba ijọba jiroro lori ọna abayọ si iṣoro ọwọngogo gaasi ọhun laarin awọn to n ko wọ Naijiria lati oke okun ati awọn alagbata. Ẹgbẹ naa pari ọrọ wọn pe yatọ si gaasi, silinda ti wọn rọ gaasi naa si tun ti gbowo lori ju ti tẹlẹ lọ nitori oke okun ni wọn ti n ko awọn eroja ti wọn fi n ṣe silinda ọhun wọ Naijria."	https://www.bbc.com/yoruba/media-58861428
religion	TB Joshua: Apostle Paul M.E ti kéde ikú àgbà wòlíì náà láti oṣù kan sẹ́yìn	"Gẹgẹ bi awọn alasẹ ijọ Synagogue Church of All Nations (SCOAN) se sọ lasiko ti wọn n kede iku oludasilẹ ijọ naa, Wolii TB Joshua, bẹẹ ni ọrọ iku rẹ ri. Ijọ naa lo kede ni owurọ ọjọ Aiku pe Ọlọrun kii se nnkan, ko ma kọkọ fi han awọn wolii rẹ saaju. Bakan naa ni ọrọ ri pẹlu Wolii kan, to ti kọkọ sọ asọtẹlẹ ni osu kan sẹyin pe Ọlarun ti setan lati mu Wolii Temitope Balogun Joshua lọ sile ayeraye. Ninu fidio kan to gba awọn oju opo ayelujara kan, ni ojisẹ Ọlọrun kan Apostle M.E Paul ti n sasọtẹlẹ pe oun ri awọn angẹli, ti wọn wa gbe wolii TB Joshua lọ kuro laye. ""Ọlọrun fi iran igba ikẹyin kan han mi, ẹ tẹti si mi, mo duro silẹ, a si gbe mi lọ si ọrun, ferese ọrun si silẹ fun mi, mo si duro lati boju wo isalẹ ilẹ nile aye. Mo ri awọn angẹli mẹfa ti a ran lati ọrun wa sile aye pe ki wọn lọ gbe wolii Joshua wa, ohun ti mo ri ni mo n sọ. Awọn angẹli mẹta mu dani ni ọwọ ọtun ati mẹta ni ọwọ osi, ti wọn gbe wolii TB Joshua soke tente, to si mu ife ẹyẹ kan dani."" Wolii Paul ni oun wo ibi ti awọn wolii naa duro si, ti wọn si ya si apa ọtun, oun naa ba woju wo apa ọtun, amọ oun ko ri oju ẹni to joko sori itẹ. Bakan naa ni Apostle M.E Paul ni oun gbọ ohun Ọlọrun to n sọ fawọn angẹli naa pe ki wọn gba ife ẹyẹ naa lọwọ Wolii Joshua, ki wọn si mu wa fun oun. Bakan naa lo ni ki wọn mu wolii naa lọ sibi to yẹ fun. ""Lọgan ni mo ri awọn agba angẹli to tun ju awọn ti isaaju lọ, ti wọn n duro sẹba itẹ Ọlọrun, wsn wa gba ife ẹyẹ naa lọwọ wolii TB Joshua, ti wọn si gbe lọ siwaju itẹ Ọlọrun. O ni Oluwa ni ki awọn angẹli yii si gbe wolii si ibi to yẹ ko wa nitori o ti pari ire ije rẹ nile aye."	https://www.bbc.com/yoruba/afrika-57385528
health	Port Harcourt Sextuplet: Joyce ní ọjọ́ tí òun bímọ lòun mọ̀ pé oyún ìbẹfà ló wà nínú òun	Ẹ ku ọwọ lomi lo yẹ ki a maa ki tọkọ-taya Joyce ati Bright Akhimien ti Eledua ti fi odindi ọmọ mẹfa ta lọrẹ lẹẹkan ṣoso. Lẹyin ọdun meje ti Joyce, ẹni ọdun mọkandinlogoji ati ọkọ rẹ, DSP Bright Akhimien ti wọn wa lati ipinlẹ Edo ni Olodumare to da wọn lohun. Ọkunrin mẹrin ati obinrin meji lawọn ọmọ naa ti wọn bi lọjọ kejila, oṣu kinni, ọdun 2021 niluu Port Harcourt nipinlẹ Rivers. Joyce ni oun ko mọ pe ọmọ mẹfa loun yoo bi lẹẹkan naa lẹyin ti dokita sọ fun oun pe ọmọ to pọ lo wa ninu oun. O ni: ''Ọjọ ti mo bi awọn ọmọ naa lawọn nọọsi bẹrẹ si ni ka wọn ti wọn si ri i pe mẹfa lawọn ọmọ naa,'' Joyce ṣalaye. ''O ṣoro fun mi lati mọ iye ọmọ to wa ninu mi nigba naa tori nigba kuu gba ti a ba lọ si ayẹwo ni awọn ọmọ naa maa n bo ara wọn mọlẹ. Eleyi to maa n jẹ ko nira lati mọ iye ọmọ to wa ninu mi,'' Joyce lo sọ bẹẹ. Joyce ṣalaye pe inu oun dun debi pe oun ko mọ ohun ti oun tiẹ le sọ gan an. O ni ''iyalẹnu lo jẹ fun mi bi Eleduwa ṣe n ṣiṣẹ rẹ pẹlu ọmọ mẹfa ti Ọba oke fi jinki emi ati idile mi.'' Bo tilẹ jẹ pe wọn padanu ọkan lara awọn obinrin to wa ninu awọn naa, wọn si n dupẹ lọwọ Ọlọrun fun ẹbun pataki yii. ''Niṣe ni mo n bi ara mi leere pe ṣe emi naa ree, lẹyin gbogbo ohun ti oju mi ti ri fun ọdun meje. Emi naa ni mo wa di ẹni to n ka ọmọ ni meni meji, omije ayọ lo n jabọ loju mi bi mo ti n yin Ọlọrun pe O ranti mi,'' Joyce lo sọ fawọn akọroyin bẹẹ. Ọjọ kọkanla, oṣu kinni, ọdun 2014 ni Joyce ati Bright ṣe igbeyawo ti wọn si gbadura fun ere idi igbeyawo. Ojoojumọ ni mo n yin Olorun logo nibi to sin mi de. Lẹyin ọdun kan ti wọn ṣe igbeyawo ni Joyce bi ọmọkunrin kan, ṣugbọn lẹyin ọjọ kan ti ọmọ naa de ile aye lo pada. Joyce ni lati igba naa, oun ko loyun lati aarọ di alẹ ri, bẹẹ ni oun ko loyun ki oyun naa wa bajẹ. O ni ọkọ oun gbaruku ti oun lasiko tawọn fi n wo oju Ọlọrun, ṣugbọn awọn ẹbi lo beere ni gbogbo igba. ''Ọjọ kan wa ti mo lọ ki ẹnikan to bimọ ni abule, nibi ti mo ti fẹ gbe ọmọ ni iya rẹ kọ fun mi lati gbe e, o dun mi gan na, koda mo sunkun nigba ti mo dele. Arabinrin Akhimien ṣalaye pe alakọkọ ti oun ṣe eto ati loyun pẹlu ilana IVF naa ni oun bimọ yii. ''Niṣe ni a wa owo lati ṣe IVF nitori owo rẹ pọ gan an, ṣugbọn Ọlọrun gbọ adura wa, ẹkan ti a ṣe naa ni a si bimọ. Bright, baba ibẹfa naa sọ fawọn akọroyin pe oun ko tiẹ fi ọkan si nigba ti iyawo oun sọ pe oun ti loyun nitori oun ko fẹ nkan to maa ba oun ninu jẹ. ''Oṣu kinni kọja, oṣu keji, nigba ti o di oṣu kẹta ni a bẹrẹ si ni gbagbọ pe Ọlọrun ti da wa lohun,'' Bright ṣalaye. O dupẹ lọwọ Eleduwa pe O ranti awọn fun ni ẹbun pataki ọmọ mẹfa lẹẹkan ṣoṣo.	https://www.bbc.com/yoruba/afrika-55951659
politics	Bola Tinubu: APC Eko ní Tinubu ló sọ Bode George di èèyàn lágbo òsèlú àmọ́ ògo rẹ̀ ti ń lọ sílẹ̀	"Sáájú ìdìbò ọdún 2023 ní Nàíjírà àti ìpinu Asíwáju Bola Ahmed Tinubu láti di ààrẹ, oníruurú ọ̀rọ̀ ló n tàn ka lórílẹ̀-èdè Naàìjíríà. Lára rẹ̀ ni ọ̀rọ̀ ti ìgbákejì alága ẹgbẹ́ òṣèlú People's Democratic Party (PDP) tẹ́lẹ̀ rí, Olabode George sọ pé, Ahmed Tinubu ko yẹ lẹni ti ó yẹ kí ó jẹ ààrẹ lọ́dún 2023. Bode George fi kun pé, gbogbo ẹni to bá sì rò pé Tinubu ló tọ́ sí láti di ààrẹ, irú ẹni bẹ́ẹ̀ nílò àyẹ̀wò nílé ìwòsàn. Bákan náà ló sọ pé láàrín ọdún mẹ́jọ tí Tinubu fi jẹ gómínà ìpínlẹ̀ Eko gbogbo àlùmọ́nì ìpínlẹ náà lo ṣe básubàsu. Èyí lo wá mú kí àwọn ẹlẹgbẹjẹgbẹ nilẹ oruba ati èèkàn kan nínú ẹgbẹ́ òṣèlú All Progressive Congress (APC) fi n sọ òkò ọ̀rọ̀ padà sí Olabode George. Nínú ọ̀rọ̀ tirẹ̀, alága ẹgbẹ́ Yorùbá Welfare Group (YWG) Alhaji Abdulkareem Adegoke Alawuje ṣàlàyé pé, ìjà ìlàra ni Bode George ń jà àti pé ìjà ìlàra kìí tán bọ̀rọ̀. Adegoke ni, gbogbo àwọn ìpìlẹ̀ tí ó wà ní ìpínlẹ̀ Eko lónìí, Tinubu ló ṣe àgbékalẹ wọn, nítori náà, Bode George ko rì nǹkan sọ lórí pe Tinubu ṣe àlùmọ́nì ìpínlẹ̀ Eko básubàsù. ""Fún ọ̀pọ̀lọpọ̀ ọdún ni Tinubu ko fi gba owó láti ọdọ̀ ìjọba àpapọ̀ síbẹ̀ , ètò ọ̀rọ̀ ajé Eko sì n ru gọbọi síí ni"" Bola Ahmed Tinubu ni olórí tí gbogbo ọmọ ilẹ̀ káàrọ̀-òò-jííre nílò ni àsìkò yìí, kíló de ti Yorùbá náà ló tún fa ọmọ Yorùbá sẹ́yìn. Adegoke fi kún pé tí Bode George bá fẹ́ kúrò ní Nàìjíríà, kò ṣe nǹkankan fún ẹnikẹni nítorí kìí ṣe ọmọ Nàìjíríà tẹ́lẹ̀, ẹrú ló rà wọ́n wá, orúkọ ẹru tó ra àwọn baba ńla bàbá rẹ̀ lo ń jẹ George. Ó ni kìí ṣe òní ni Bode George ti máa n sọ ọ̀rọ̀ yìí, kò sì ni turu kankan lára ẹnikẹni nítorí pé, agbegbe Ìjọrá ni wọn kó awọn iran rẹ to jẹ ẹru si lásìkò owò ẹrú, ó sì wà lára àwọn ti kò mọ orísun wọn mọ́. ""Adegoke ní gẹ́gẹ́ bi ọmọ Nàìjíríà àti ọmọ Yorùbá, kò sí nǹkan tí ó le ṣẹ̀lẹ̀ ní Nàìjíríà, tí mo fi le ròó pé mọ̀ fẹ́ fi orílẹ̀-èdè mí sílẹ̀ ""Gẹ́gẹ́ bi ẹni tó mọ pé wọ́n ra àwọn bàbá àwọn wá ni, kò ni niwọ́n lára láti padà sí ọ̀dọ́ àwọn tó rà wọ́n tàbi ibi ti wọ́n ti rà wọ́n kiri."" ""Àwá sì le júwe ibi ti wọ́n ti rà wọ́n pẹ̀lú agádagodo lẹnu wọ́n"" Láti ìgbà tí Bode George tí n ṣe òṣèlú kò sí ẹni tó ri ipa ire kan ti o se nilẹ Yorùba, ní Eko tabi ni orílẹ̀-edè Nàìjíríà."" "" Ṣebí Bode George naa ti jẹ Gómìnà rí, kí lo ṣe lásìkò rẹ̀, kò sí ipa kankan ti wọ́n ni."" Nínú ọ̀rọ̀ tirẹ̀, akọ̀wé ipòlongo fún ẹgbẹ́ òṣèlú APC ní ìpínlẹ̀ Eko, Joe Igbokwe ṣàlàyé pé ìlàra ni kò jẹ́ kí Olabode George gbádun nítori pé o kàn ń ṣe inúnibini sí àṣeyọri Bola Ahmed Tinubu ni Nàìjíríà ni. Igbokwe to tẹpẹlẹ mọ pé, àṣeyọri Tinubu kò dúró ni ìpínlẹ̀ Eko nìkàn, bákan náà lo ni àwọn tó ti sọ di ènìyàn ńla láwùjọ, èyí ti òun gan jẹ́ ọ̀kan lára àwọn ti Tinubu sọ di èyàn. Igbokwe ni o ti dandan tí ènìyàn bá jẹ ìlúmọ̀ọ̀ká, ọ̀pọ̀ ni yóò ma sọ̀rọ̀ rẹ̀, 'tí ènìyàn kan ba n lọ sókè, tí ẹlòmíràn si ń lọ sílẹ̀, ẹni tó n lọ sílẹ̀ yẹn yóò maa ba ẹni tó wà lóke jẹ́ ni. ""Bẹ́ẹ̀ ni ọ̀rọ̀ Bode George ṣe rí, Bode George ti tán, ó sì ń wá ẹni kúnra nítorí ètò òṣèlú rẹ̀ ti tán."" Saaju la ti mu iroyin wa fun yin pe, agba  ọjẹ kan ninu ẹgbẹ oselu PDP, Oloye Olabode George ti sọrọ soke lori erongba asaaju ẹgbẹ oselu APC, Asiwaju Bola Tinubu lati du ipo aarẹ. George fi ero rẹ lori erongba Tinubu lati du ipo aarẹ han lasiko to n kopa lori eto ori tẹlifisan kan nileesẹ Arise TV lọjọru. Lero ti asaaju ẹgbẹ PDP naa, ara gbogbo awọn eeyan to n sugba Tinubu lati di aarẹ lọdun 2023 ni ara wọn ko ya, wọn si nilo ayẹwo ọpọlọ. Ọmọ igbimọ majẹobajẹ fẹgbẹ oselu PDP naa ni oun yoo kede pe oun kii se ọmọ Naijiria mọ, ti Tinubu ba fi di aarẹ Naijiria lọdun 2023. Bẹẹ ba gbagbe, asaaju ẹgbẹ oselu APC kan, Adeseye Ogunlewe lo ti kọkọ kede pe Tinubu ni oludije to dantọ julọ lati dari Naijiria lọdun 2023. Nigba to n fesi si ọrọ naa siwaju, George ni se ni oun bẹrẹ si ronu nigba ti oun gbọ ọrọ Ogunlewe naa nitori ọkunrin naa ti kọkọ sọrọ saaju lati tabuku Tinubu, to si wa ni akọsilẹ. ""Ki lo de tawọn eeyan kii le duro lori ọrọ ti wọn ba sọ gan? Ki lo de ti wọn n jo bi eleegun kiri laarin ọja? Ta ba se agbeyẹwo ọdun mẹjọ ti Tinubu lo bii gomina nipinlẹ Eko, bawo la ti se idajọ rẹ si? Mo setan lati ba Ogunlewe se ariyanjiyan nipa Tinubu nibi kibi, koda, ko baa jẹ ni itẹ oku ni aago mẹta oru, ọrọkọrọ lo n sọ lẹnu. Koda, maa se ohun gbogbo to ba yẹ lati kede pe n ko kii se ọmọ orilẹede yi mọ ti Tinubu ba fi di aarẹ."" Bode George, ẹni to ni ọmọ ipinlẹ Eko ni oun, oun si mọ awọn nnkan ti Tinubu se, wa fi ọwọ sọya pe ko yẹ bii aarẹ rara, ti awọn gomina miran to dari ipnilẹ Eko si kaato julọ."	https://www.bbc.com/yoruba/afrika-58183272
sports	Barcelona vs PSG: Messi fi àbàrá kékeré gba ńlá lọ́wọ́ Mbappe ni Nou Camp	Igba laa ni, ẹnikan o lo ile aye gbo. Ohun lo difa fun ọdọmọde agbabọọlu PSG, Kylian Mbappe to rọ agbaọjẹ agbabọọlu Barcelona, Lionel Messi loye. Goolu mẹta ọtọtọ ni Mbappe gba sawọn Barcelona nigba ti PSG pokọ iya fun Barcelona nile wọn ni ipele ẹlẹni-mẹrindinlogun idije UEFA Champions League lalẹ ọjọ Iṣẹgun. Ṣe ẹ mọ pe akọda oro ko da bi adagbẹyin. Messi lo kọkọ gba pẹnariti wọle PSG lai mọ pe o kọ lẹta si iya ni. Ṣugbọn goolu mẹrin ni Mbappe ati Moise Kean fi da pada lẹyin ti wọn lu Barca mọlẹ bi aṣọ ofi pẹlu ami ayo mẹrin sí ẹyọkan. Iti ọgẹdẹ ti ko to ohun ti a n yọ ada si ni PSG fi ọrọ Barcelona ṣe ni Nou Camp tori elege ara PSG, Neymar gan an ko lanfaani lati kopa ninu ifẹsẹwọnsẹ ọhún lẹyin to ti fi ẹsẹ ṣeṣe tẹlẹ. O ṣeeṣe ki Neymar kopa ninu ipele keji ifẹsẹwọnṣẹ ọhun ti yoo waye logunjo, oṣu kẹta ọdun yìí niluu Paris.	https://www.bbc.com/yoruba/afrika-56094403
politics	Ondo Governorship Election: Díẹ ló kú kí wọn yọ Akeredolu ní ip`o Gomin`a, orí ló koyọ	Adajọ mẹrin ninu meje, lo fọwọ sii pe ki gomina Akeredolu wa nipo ti mẹta si sọ wi pe ko lẹtọ lati di ipo naa mu(4-3). Agbẹjọro Agba, Festus Keyamo ti kesi ẹgbẹ oselu APC lati ṣọra lori idibo abẹle to yẹ ko wale ni opin ọṣẹ lati yan awọn adari ẹgbẹ ni wọọdu ati ni ipinlẹ kọọkan. Eyi ko ṣeyin idajọ ileẹjọ to gaju lo lorileẹde Naijiria lori ẹjọ ti oldije lẹgbẹ oṣelu PDP fun ipo gomina nipinlẹ Ondo, Eyitayọ Jegede pe lati sọ wi pe Gomina ipinlẹ Ondo, Oluwarotimi Akeredolu ko laṣẹ lati di ipo gomina mu nitori alaga ẹgbẹ fidiẹ, Mala Buni jẹ gomina ipinlẹ Yobe. Keyamo to jẹ ọmọ ẹgbẹ oṣelu APC ati minisita fun ọrọ igbanisiṣẹ ninu atẹjade to fi ṣọwọ si ẹgbẹ APC, amọ ti awon oniroyin gbe jade ni Gomina Akeredolu ko ba kuna ni ileẹjọ kani Jegede pe ẹjọ mọ Gomina Buni lasiko to lọ si ileẹjọ kotẹmilọrun. ''Kekere bayii loku ki Akeredolu sọ ipo rẹ nu ni idajọ ileẹjọ to gajulọ nitori ko ba ofin mu ki ẹnikẹni ti wọn di ibo yan si ipo lorilẹede Naijiria ṣi ma a ṣe iṣe miran tabi di ipo mu, eleyii ti o mu ki Gomina Buni tapa si ofin pẹlu bo ṣe di ipo gomina ati alaga ẹgbẹ oṣelu APC mu.'' ''Adajọ mẹrin ninu meje, lo fọwọ si pe ki gomina Akeredolu wa nipo ti mẹta si sọ wi pe ko lẹtọ lati di ipo naa mu''. ''Ileẹjọ giga ninu idajọ wọn sọ wi pe o lodi sofin bi Gomina Buni ṣe dari eto idibo si ipo gomina nipinlẹ Ondo, amọ nitori Jegede ko pe e ni ẹjọ ni Akeredolu ṣe bori ni ilẹejọ'' ''O ni ipo Buni tapa si aṣe iwe ofin orilẹede Naijiria, ẹka 183 ti ọdun 1999 pe gomina to wa ni ipo ko gbogbo di ipo alaṣẹ miran mu lorilẹede Naijiria.'' '' Kani Jegede pe ẹjọ mọ Buni ninu ipẹjọ rẹ ni, Eyitayo Jegede ati ẹgbẹ oṣelu PDP  iba gba ipo gomina mọ Akeredolu lọwọ nitori aibọwọ fun ofin ti Buni tapa si.'' ''Nitori adajọ mẹrin ninu meje, lo fọwọ si pe ki gomina Akeredolu wa nipo ti mẹta si sọ wi pe ko lẹtọ lati di ipo naa mu nitori Gomina Yobe to di ipo alaga ẹgbẹ oṣelu APC mu.'' Nitori naa, Keyamo kesi ẹgbẹ lati tete pe ipade pajawiri ki ọrọ naa ma bẹyin yọ nitori idibo sipo aaṛ ati idibo gbogboogbo to nbọ ni ọdun 2023. Minisita naa ni ti wọn ko ba ṣọra ṣe ki wọn tete yọ Buni kuro ni ipo naa, awọn ẹgbẹ alatako yoo lo lati fi dabaru eto idibo to n bọ lọdun 2023 ati wi pe Buni ko lẹtọ lati pe ipade gbogboogbo kankan. Keyamo wa rọ ẹgbẹ oṣelu APC lati dawọ idibo abẹlẹ ti wọn fẹ ṣe kaakiri ipinlẹ lati yan awọn adari wọọdu ''congress'' ati awọn alaṣẹ ẹgbẹ naa ni ipinlẹ duro nitori yoo lẹyin ti wọn ba tẹsiwaju. Ọjọ Kọkanlelọgbọn, Osu Keje, ọdun  2021 lo yẹ ki idibo lati yan adari wọọdu ati ipinlẹ kaakiri orilẹede Naijiria yẹ ko wayẹ ni ẹgbẹ oṣelu APC. Amọ, iroyin ni ababọ idajọ ileẹjọ gigajulọ lorilẹede Naijiria ti mu ki awọn gomina labẹ ẹgbẹ oṣelu APC kaakiri Naijiria pe ipada pajawiri lati jiroro boya yoo waye tabi ki wọn sun si iwaju.	https://www.bbc.com/yoruba/media-58024327
politics	PDP Crises: Secondus, Wike, BoT: A kò gbọdọ̀ tún ṣe àṣìṣe tí a fi kùnà ní 2015- PDP	Lẹyin ipade wakati mẹrin ti wọn ṣe nilu Abuja, igbimọ majeobajẹ ẹgbẹ  oṣelu Peoples Democratic Party PDP ko ribi yanju aawọ to jẹ bi ipenija fun ẹgbẹ naa. Ẹnu igbimọ yi ko ko lori boya ki alaga ẹgbẹ naa Uche Secondus ṣi wa lori oye tabi ko fi ipo silẹ gẹgẹ bi awọn ọmọ ẹgbẹ kọọkan ti ṣe n beere. Ohun ti igbimọ naa sọ ni pe awọn yoo ṣe agbekalẹ igbimọ tuntun eleyi ti yoo joko lori ọna ati yanju gbogbo ọrọ to n fa gbọnmi si omi o to. Wàhálà àti ìkùnsínú láàrin ọmọ ẹgbẹ́ PDP, kí ni ọ̀nà àbáyọ? Ṣẹnẹtọ Walid Jibrin lo dari ipade naa eyi ti ko fẹnu ko boya ki wọn daba ijiya fawọn ọmọ ẹgbẹ to lọwọ ninu rukerudo to n damu ẹgbẹ ọhun. Bi nkan ti ṣe ri bayi, ojutu ọrọ ko le ni iyanju ayafi ti ipade yi ba joko jiroro tan. Sẹnẹtọ Bukola Saraki ati Sẹnẹtọ David Mark to ba awọn akọroyin sọrọ kọ lati sọ oju abẹ niko ṣugbọn wọn ni ipade tawọn ṣe so eso rere. Nigba tawọn akọroyin beere lọwọ Bukola Saraki boya wọn yoo jẹ ki igbimọ amuṣẹya ẹgbẹ naa pari saa wọn, o ni awọn yoo ṣe ipade laarin ọjọ meji si mẹta la ti le mọ ibi ti ọrọ n lọ. Fakinfa laarin alaga ẹgbẹ PDP Uche Secondus ati Gomina Nyesom Wike wa lara nkan tawọn eeyan kan tọka si pe o n da wahala silẹ ninu ẹgbẹ. Kí ni ọ̀nà àbáyọ sí aáwọ̀ tó fẹ́ dojú ẹgbẹ́ òṣèlú PDP bolẹ̀? Bo tilẹ jẹ wi pe awọn mejeeji ko jade lati sọ pe ede aiyede wa, pupọ lo gbagbọ pe Gomina Wike ko dunnu si iṣakoso Secondus to si n pete pero lati yọ kuro lori oye. Oṣu mẹta si mẹrin lo ku ti saa Secondus yoo fi pari ki awọn ọmọ ẹgbẹ to yan alaga mi. Iṣẹlẹ ikọwefiposilẹ awọn ọmọ igbimọ amuṣẹya meje ninu ẹgbẹ naa tubọ mu ki awọn eeyan sọ pe o ṣeese ki wọn yẹ aga nidi Secondus nibi ipade awọn majeobajẹ ẹgbẹ. Amọ bi nkan ti ṣe ri yi, o ṣeeṣe ki wọn ri ọna naa yanju ti igbimọ majeobaje ba tun ṣe ipade lori ọrọ itẹsiwaju ẹgbẹ Ki ṣe akọkọ ree ti wahala yoo de ba ẹgbẹ oṣelu PDP. Lọpọ igba ti ọdun idibo ba ti n sunmọ, orisirisi wahala lo maa n bẹ silẹ eyi to maa n ṣokunfa ki wọn yọ alaga ẹgbẹ naa. Ninu ọrọ rẹ sawọn ọmọ ẹgbẹ,alaga igbimọ majeobajẹ ẹgbẹ Senatọ Walid Jibrin kesi awọn agbaagba ẹgbẹ lati woye nipa wahala to yọ awọn alaga ẹgbẹ to ṣaaju. O ni bayi tawọn ọmọ Naijiria n foju wo PDP gẹgẹ bi ẹgbẹ ti yoo gba awọn ọmọ Naijiria silẹ, ko tọ ki wọn tun wa sa ara wọn sinu wahala ija ti ko nidi. ''Ki a baa le ṣe ẹkunrẹrẹ  aseyọri a ni lati jawọ nibi gbogbo ija ti ko nidi laarin ara wa ki a ba ma ṣe ṣakoba fun adisọkan ẹgbẹ wa'' Ninu awọn alaga ẹgbẹ ana  ti ko pari saa wọn labẹ ẹgbẹ PDP ni a ti ri -Chief Audu Ogbeh -Okwesilieze Nwodo -Bamanga Tukur -Ahmed Muazu ati -Ali Modu Sheriff Wo àwòrán ìgbéyàwó ọkùnrin tó gbé obìnrin mẹ́rin níyàwó lọ́jọ́ kan ṣoṣo A ti mú afurasí darandaran méjì tó ń da màálù tó kan ọmọ oṣù mẹ́ta pa- Ọlọ́pàá Òjò àrọ̀rọ̀dá gbẹ̀mí èèyàn mẹ́ta ní Oshogbo,ọ̀pọ̀ dúkìá ṣòfò Níbo ló kù tí Messi yóò lọ báyìí? Kò sí olóṣèlú kankan tó ń pàṣẹ fún wa pé kí á máa ti aráálú mọ́lé- DSS Àwọn ìlúmọ̀ọ́ká Mẹ́wàá to kú nínú oṣù keje odun 2021 Ẹran Akíka(Pangolin) àti ìwo Erin d'ẹ́rù b'olẹ̀, ìjọba f'òfin gba bílíọ́nù 22 ẹran ara wọn	https://www.bbc.com/yoruba/afrika-58111037
sports	Ìdí rèé tí Man U ṣe já Odion Ighalo sílẹ̀ nínú ìgbáradì rẹ̀ tí yóò wáyé ni Spain	"Odion Ighalo ko ni ba awọn akẹgbẹ ni Manchester United kopa ninu igabradi wọn ti yoo waye lorilẹ-ede Spain nitori ibẹru aisan Coronavirus. Ẹlẹsẹ ayo ọhun darapọ Manchester United lati ẹgbẹ agbabọọlu Shanghai Shenhua lorilẹ-ede China, nibi ti aisan naa ti kọkọ  bẹrẹ. Wọn ni ti Ighalo ba tẹlẹ awọn akẹgbẹ rẹ lo si Spain, o ṣeṣe ki ileeṣẹ aṣọbode ilẹ Gẹẹsi ma gba  a laaye lati pada si orilẹ-ede naa nitori ibẹru aisan ọhun. Akọnimọgba Manchester United, Ole Gunnar Solskjaer sọ fun awọn oniroyin pe yoo jẹ didun inu Ighalo lati darapọ mọ awọn akẹgbẹ rẹ. O ni ""Nitori bi ọrọ ṣe ri lọwọ yii ni China, ko da wa loju pe wọn yoo gba Igahlo laye lati pada wọ ilẹ Gẹẹsi to ba lee jade."" Solskjaer tẹsiwaju pe, nitori naa, Ighalo yoo ṣi wa ni ilẹ Gẹẹsi fun akoko yii. Akọnimọgba naa ni igbesẹ ọhun jẹ fun igba diẹ lati le mọ ibi ti ọrọ aisan Coronavirus naa yoo yọri si. Aisan coronavirus ọhun to bẹrẹ lorilẹ-ede China ti mu ọpọlọpọ ẹmi lọ, ti awọn onimọ ijinlẹ si ti n wa ojutu sii."	https://www.bbc.com/yoruba/afrika-51429558
sports	Omijé gbojú Anthony Joshua lẹ́yìn tó lulẹ̀ níwájú Oleksandr Usyk lẹ́ẹ̀kejì	Niṣe lomije n bọ loju gbajumọ akanṣẹgbayi ọmọ orilẹede England, Anthony Joshua lẹyin to padanu ifẹsẹwọnsẹ ẹṣẹ kikan laarin oun ati Oleksandr Usyk lọjọ Satide mọ Ọjọ Aiku. Bo tilẹ jẹ pe onka awọn alamojuto ifẹsẹwọnsẹ ẹṣẹ kikan naa lo fun Usyk ni bẹliti igbanu ẹyẹ olubori nilu Jeddah lorilẹede Saudi Arabia, Joshua ṣalaye nigba ti wọn bii lere ọrọ pe, “inu n bimi gidi gan an ni, o dun mi de isalẹ ọkan mi” Lẹyin to sọ eyi tan, Joshua fọwọ boju rẹ o si mi kanlẹ. O ni awọn, “ipenija kan ti mo n koju n ni ipa lara mi ṣugbọn n ko ni jẹ ki ijakulẹ ija naa gbe mi ṣubu bi o tilẹ jẹ pe yoo nira diẹ” Joshua ti gba ami ẹyẹ goolu ẹṣẹ kikan ni idije Olympics lọdun 2012 nilu London. Lẹyin eyi lo bori awọn ija nejilelogun to kọkọ ja gẹgẹ bi akanṣẹjẹun. Anthony Joshua ti padanu mẹta ninu awọn ija marun to ja gbẹyin bayii, igba keji si niyi ni tẹlentẹle ti yoo lulẹ niwaju Usyk ọmọ orilẹede Ukraine. Kamaru Usman pẹlu lilẹ ni idije ijakadi igbalode UFC 278. Kamaru Usman padanu idije ijakadi igbalode UFC 278 ni ipele Welterweight to wa.	https://www.bbc.com/yoruba/articles/cl57qqnyj99o
politics	Atiku: Igun olùjẹ́jọ́ gan kò fèsì sí àṣìṣe ìṣirò tí ẹlẹ́rìí kan mẹ́nubà pé INEC ṣe	Ẹgbẹ oselu PDP ati oludije rẹ fun ipo aarẹ to kọja, Atiku Abubakar ti kasẹ atotonu wọn nilẹ niwaju igbimọ to n gbọ ẹjọ ẹhonu to suyọ lẹyin ibo naa. Nigba ti wọn n kalẹ alaye ẹhonu wọn ọhun nilẹ, wọn fẹsun kan pe wọn ja awọn lole ni nidi akojọpọ esi ibo aarẹ eyi to mu ki wọn fidi rẹmi ninu abajade esi ibo ọhun. Ninu alaye wọn, eyi ti asaaju ikọ agbẹjọro to n soju igun mejeeji, agba amofin Livy Uzoukwu gbe siwaju igbimọ olugbẹjọ naa, o ni asise waye nidi isiro awọn esi ibo aarẹ ni ipinlẹ mọkanla. Gẹgẹ bi igun olupẹjọ naa ti wi, awọn ipinlẹ mọkanla ọhun ti asise isiro esi ibo ti waye ni ipinlẹ Bauchi, Borno, Gombe, Jigawa, Kaduna, Kano, Katsina, Kebbi, Niger, Yobe ati Zamfara. PDP ati Atiku ni, to ba jẹ pe wọn ka awọn esi ibo naa bo se yẹ ni, awọn ko ba fi ibo to to 222,332 na aarẹ Muhammadu Buhari, tii se alatako latinu ẹgbẹ oselu APC, ti wọn kede pe o jawe olubori. Ikọ olujẹjọ ni bi akojọpọ esi ibo aarẹ naa ba lọ bo se yẹ ko lọ, apapọ esi ibo to yẹ ki ẹgbẹ oselu PDP ati oludije rẹ fun ibo aarẹ gba ni 9,426,082, eyi ti wọn lo tayọ apapọ ibo Buhari ati APC tii se 9, 203,750. Wọn wa kadi ọrọ wọn nilẹ pe lasiko ti igun olujẹjọ gan n kadi ọrọ rẹ nilẹ, ko tako ẹri ti ọkan lara awọn ẹlẹri ti wọn ko wa siwaju igbimọ naa, tii se akọsẹmọsẹ olusiro gbe kalẹ, eyi to n tọkasi pe asise wa ninu esi ibo ti ajọ INEC kede.	https://www.bbc.com/yoruba/49367094
sports	Manchester United vs Leicester: Leicester City ṣẹ́ṣó ìyà fún Man United, Man City gba ife ẹ̀yẹ Premier League ti sáà yìí	Ẹgbẹ agbabọọlu Manchester City ti gba ife ẹyẹ Premier League fun saa bọọlu yii. Man City gba ife naa lẹyin ti Leicestrer City lu Man U mọle pẹlu ami ayo meji sẹyọkan lọjọ Iṣẹgun. Ami ayo mẹwaa ni Man City fi n ṣiwaju United ninu eyi ti wọn si ni ifẹsẹwọnsẹ mẹta pere to ku ti wọn yoo gba ti saa yii yoo fi pari. Igba kẹta ti Man City yoo gba ife ẹyẹ Premier League ree laarin ọdun mẹrin ti Pep Guardiola ti di akọnimọọgba wọn.	https://www.bbc.com/yoruba/afrika-57075232
politics	PDP Presidential primaries: Atiku Abubakar, Peter Obi, Nyesom Wike àti àwọn míì tó n wà tíkẹ́ẹ̀tì láti dù ipò ààrẹ lábẹ́ àsìá PDP	"Aaya ti bẹ silẹ bayii tawọn to ndu tikẹẹti lati dije ipo aarẹ lọdun 2023 ni Naijiria ti bẹ si aare. Pupọ ti n ferongba han lati dije ipo to gajulọ ni Naijiria. Amọ ninu ẹgbẹ oṣelu alatako PDP ni Naijiria, awọn to ti ferongba silẹ fun tikẹẹti oludije ipo aarẹ ti le ni mẹwaa Mẹrin ninu wọn jẹ gomina to wa lori oye ninu mọkandinlogun ti ẹgbẹ naa ni ni Naijiria. Yatọ si akẹgbẹ wọn APC to ti lawọn yoo tẹle ilana ''zoning'' lori ipo oludije aarẹ, PDP ko ti sọ iha Naijiria ti oludije ti gbọdọ wa Eleyi lo jẹ ki awọn oludije jakejado Naijiria maa fẹrongba han. Ninu awọn oludije yi la ti ri Atiku Abubakar,Bukola Saraki, Ayo Fayose, Peter Obi Mohammed Hayatu-Deen, Sam Ohabunwa ati Pius Ayim. Awọn miran ni Nyesom Wike, Aminu Tambuwal, Bala Mohammed, Nwachukwu Anakwenze Emmanuel Udom ati Dele Momodu. Gbogbo awọn taa ka silẹ yii lo ti gba fọọmu lati kopa ninu idibo abẹnu ti yoo waye loṣu to n bọ. Igba ẹlẹẹkẹfa ree ti igbakeji aarẹ tẹlẹ yii yoo du ipo Aarẹ. Ipinlẹ Adamawa lo ti wa ni ila oorun Ariwa Naijiria. Oloṣelu ati oniṣowo ni Atiku. O ṣaaju dije dupo gomina Adamawa lẹẹmeji, 1990 ati ni 1998 ko to pada di igbakeji aarẹ ni 1999. Ni 1993 o du ipo aarẹ labẹ asia Social Democratic party nibi to ti fidirẹmi lọwọ Moshood Abiola ati Baba Gana Kingibe. Ni bayi to pe ẹni ọdun mẹrinlelaadọrin, Atiku ṣi loun ni igbagbọ pe o yẹ ki wọn fun oun laaye lati dari Naijiria. Lasiko to n kede erongba rẹ lati du ipo Aarẹ, Atiku sọ pe koko marun un loun yoo gbajumọ, aabo, ọrọ aje, ẹkọ, isọkan Naijiria ati gbigbe agbara fawọn ipinlẹ. Idile oloṣelu ni Bukola Saraki ti wa. O fi igba kan jẹ Gomina ni ipinlẹ Kwara to si ṣe saa meji ni ijọba laarin 2003-2011. Lẹyin igba naa o di aarẹ ile aṣofin agba Naijiria ldun 2015. Inu ẹgbẹ PDP lo ti kọkọ bẹrẹ irinajo rẹ ko to pada si APC ko tun to pada si PDP ṣaaju idibo 2019. Saa kan lo lo lori ipo aarẹ ile aṣofin agba ko to fidi rẹmi ninu idibo to waye lẹyin. Ẹni ọdun mọkandinlọgọta ni Saraki ṣe to si jẹ onimọ nipa ilera ko to di oloṣelu. Sam Ohabunwa ni oludije ti ọjọ ori rẹ dagba julọ ṣikeji ninu awọn to n wa tikẹẹti PDP. Ipinlẹ Abia lo ti wa ni ilẹ Igbo Naijiria. O jẹ akọṣẹmọṣ apoogun to si tun jẹ oloṣelu. Saaju asiko yi o ti jẹ alaga igbimọ to n risi ọrọ aje Naijiria oun si ni alaga akọkọ fawọn ẹgbẹ awọn to peelo nkan ni Naijiria. Ohabunwa sọ pe oun ni iriri toun fi le sọ Naijiria di orileede ti yoo maa da pese ohun elo gbogbo to ba nilo. O ni Naijiria ti yapa bayi ati pe oun fẹ mu isọkan pada wa ki nkan si burẹkẹ fawọn eeyan orileede Naijiria. Tambuwal ti ṣe Gomina lẹẹmeeji ni ipinlẹ Sokoto. Ṣaaju lo jẹ ipo olori ile aṣojuṣofin Naijiria laarin ọdun 2011-2015. O gbero lati jẹ Aarẹ Naijiria lọdun 2019 ṣugbọn o kuna. Ninu awọn alatilẹyin rẹ nigba naa ni ọrẹ rẹ Gomina Nyesom Wike ipinlẹ Rivers. Amọ bayi ẹni ọdun mẹrindinlọgọta yi n wa tikẹẹti ipo aarẹ PDP pẹlu ọrẹ rẹ Wike. O ni erongba oun ni lati wa ojutu si gbogbo ipenija to n koju Naijiria, Gomina lọwọlọwọ ni Nyesom Wike j ni ipinlẹ Rivers. Agbẹjọro ni Wike to si di alaga ijọba ibilẹ Obio-Akpor lọdun 1999. Lọdun 2007 o riṣẹ gẹgẹ bi olori oṣiṣẹ ile ijọba fun Gomina Rotimi Amaechi Nigba ti yoo fi di 2011, Aarẹ tẹlẹ Goodluck Jonathan yan sipo Minisita feto ẹkọ. Lọdun 2015 lo di Gomina Rivers to si n ṣe saa keji rẹ lọwọ bayii. O ni ijọba oun gẹgẹ bi aarẹ yoo wa ojutu si gbogbo ipenija didari Naijiria toun yoo si sọ eto ọrọ aje ji pada. Gomina lọwọ bayi ni ipinlẹ Bauchi ni Bala Mohammede jẹ. Ṣaaju o ti jẹ Sẹnẹtọ laarin ọdun  2007-2010. Ni 2010  o di Minisita fun olu ilu Naijiria, FCT ti eleyi si tan irawọ rẹ soke  gẹgẹ bi oloṣelu. Lọdun 2019 o jawe olubori ninu idibo to si wọle sipo Gomina Bauchi Ẹni ọdun mẹtalelọgọta yii sọ pe oun nigba pe oun le mu iyipada ba Naijiria Oloṣelu ati oniṣowo ni Peter Obi jẹ. O fi igba kan jẹ Gomina ni ipinlẹ Anambra to si lo saa meji laarin 2008-2018 Obi jẹ ọmọ ẹgbẹ oṣelu All Progressive Grand Alliance (Apga) ki o to darapọ mọ PDP ni 2017. O tun jẹ eeyan kan to nimọ nipa eto ọrọ aje. Lọdun 2019 o jade gẹgẹ bi igbakeji Atiku Abubakar fun  ipo  aarẹ. Amọ lọdun 2022 o ni oun gaan loun f du ipo aarẹ. Ipese iṣẹ, mimu agbega ba eto ọrọ aje Naijiria ati eto ẹkọ ni afojusun Peter Obi to ba jẹ aarẹ Naijiria. Oṣokomọlẹ Gomina nigba kan ri ni Ayodele Fayose jẹ. O ṣe Gomina ni saa meji. Igba akọkọ ni laarin ọdun 2003 si 2006. O fipo silẹ ko to tun pada wa di Gomina ni igba ẹlẹẹkeji iyẹn laarin ọdun  2014-2018. Ẹni ọdun mejilelọgọta ni Fayose n ṣe. O ni oun ni iriri lati le mu iyipada ba Naijiria. Laarin ọjọ Kẹrin oṣu Kẹrin si ọjọ Kẹta oṣu Kẹfa lawọn ẹgbẹ oṣelu ni lati ṣeto idibo abẹnu kiwọn si yanju aawọ kankan to ba tẹyin rẹ wa. Eyi lọrọ to wa ninu ilana idibo ti ajọ eleto idibo INEC gbe jade. Wọn le lo ilana taarara, ẹlẹburu tabi ki wọn fẹnu ko lati yan oludije to ba wu wọn. Amọ ṣa INEC ni gbogbo awọn aṣoju ẹgbẹ lo gbọdọ buwọlu ki wọn sikopa ninu eto afẹnukoyan aṣoju yi taa mọ si ""consensus."" Gbogbo awọn aṣoju yi yoo si peju lati ipinlẹ mẹrindinlogoji si ibudo ti wọn ba yan lati ṣe ipade apero gbogboogbo  ẹgbẹ wọn. A o maa fi orukọ awọn oludije mii sọwọ lori apilkọ yi bi wọn ba ti ṣe n yọju.Ẹ maa ba wa fkan ba eto naa bọ."	https://www.bbc.com/yoruba/afrika-61133831
politics	2023 Presidency: Èsì Ààrẹ Buhari lórí ẹni tó jẹ́ ààyò rẹ̀ tí aráàlú ń bèrè nìyí	Ààrẹ Muhammadu Buhari ti jiyàn àhesọ ọ̀rọ̀ to wípé ó ní ààyò nínú gbogbo àwọn olóṣèlú tí wọ́n ti fi èròńgbà wọn léde láti di Ààrẹ Nàìjíríà ní kété tí òun bá fi àpèrè náà sílẹ̀ lọ́dún tó ń bọ̀. Buhari ní òun kò ní ẹnìkan lọ́kàn tí òun fẹ́ kó di Ààrẹ lẹ́yìn òun àyàfi ẹni tí àwọn ọmọ Nàìjíríà bá dìbò fún. Ó ní ẹni tí àwọn ọmọ Nàìjíríà bá ti yàn níbi ètò ìdìbò gbogbogbò ọdún tó ń bọ̀ gẹ́gẹ́ bí ẹni tí yóò darí wọn fún ọdún mẹ́rin ni òun yóò fa ìṣàkóso orílẹ̀èdè yìí lé lọ́wọ́. Ní ọjọ́ Ajé, ọjọ́ kejì, oṣù karùn-ún, ọdún 2022 ni Ààrẹ Muhammadu Buhari sọ̀rọ̀ yìí nígbà tó ń dáhùn ìbéèrè lọ́wọ́ àwọn akọ̀ròyìn lẹ́yìn tó kírun yídì tán. $5.39 ni INEC yóò ná lórí olùdìbò kọ̀ọ̀kan lọ́dún 2023 Ọdaràn làwọn tó ń pè fún ìdìbò dípò 'Restructuring' tí a n béèrè- Iba Gani Adams OPC Mi ò tíì lè sọ bóyá ètò ìdìbò ọdún 2023 yóò wáyé - Adeboye Wo ìdí mẹ́ta tí káàdì ìdìbò rẹ̀ kò fi ní wúlò mọ́ Leke Adeboye àti ọ̀pọ̀ ọmọ ìjọ RCCG ń ṣèrántí ikú Dare Adeboye lẹ́yìn ọdún kan Ọlọ́run mi ló ní kí n bèèrè fún N310,000 lọ́wọ́ àwọn ọmọ ìjọ mi láti kó wọn lọ sí ọ̀run - Pásítọ̀ Noah Abraham Ní Bárékè Mambilla tó wà ní ìlú Abuja ni Ààrẹ Muhammadu Buhari ti kírun yídì ọdún ìtúnu àwẹ̀. Ààrẹ Buhari rọ àwọn ẹ̀ṣọ́ ààbò láti jí gìrì sí iṣẹ́ wọn. Bákan náà ni Ààrẹ Muhammadu Buhari tún rọ àwọn ẹ̀ṣọ́ ààbò orílẹ̀ èdè yìí láti túnbọ̀ jí gìrì sí ojúṣe wọn, kí wọ́n ri dájú pé ààbò tó péye wà fún tolórí tẹlẹ́mù Nàìjíríà. Ó rọ̀ wọ́n láti sa gbogbo ipá wọ́n láti ri pé wọ́n gbógunti ìpèníjà ètò ààbò tí orílẹ̀ èdè Nàìjíríà ń kojú lọ́wọ́. Àwọn afurasí Fulani darandaran pa Atiku ní Ibarapa! 'Iye àwọn táa rí yọ láàyè, 23, àwọn tó kú sábẹ́ ilé alájà mẹ́ta ní Ibadan, Ebute Meta jẹ́ 10' Ọmọ Abiola Ajimobi, idris yóò di Aare Akogun Musulumi ìpínlẹ̀ Oyo tuntun Ṣé bí ọyàn rẹ ṣe tóbi tàbí kéré tó leè nípa lára ìpèsè omi ọyàn? Kí ni ìmọ̀ Sáyẹ́nsì sọ nípa àwọn ènìyàn tó ń bá ajá lòpọ̀? Ìwàdìí ìjìnlẹ̀ rèé Ó fi kun pé ó pọn dandan kí àyíká wà nínú ààbò tó péye pàápàá lásìkò òjò yìí kì àwọn àgbẹ̀ le padà sóko kí oúnjẹ le pọ̀ yanturu ní Nàìjíríà. Ààrẹ Buhari sọ síwájú pé gbogbo àwọn olórí ẹ̀ṣọ́ ààbò tó fi mọ́ ti orí ilẹ̀, ojú omi àti ti òfurufú ló mọ ìpèníjà tí Nàìjíríà ń dojú kọ, tó sì ní iṣẹ́ wọn ni láti wá àwọn agbéṣùmọ̀mí náà rí, kí wọ́n sì pá wọ́n tán. Ṣaájú nínú ọ̀rọ̀ ìkíni kú ọdún tí Ààrẹ Buhari fi léde lọ́jọ́ Àìkú, ọjọ́ kìíní, oṣù karùn-ún ni ó ti tẹmpẹlẹmọ wí pé ìṣèjọba òun ní ìfarajìn sí fífi òpin sí àìsí ètò ààbò tó ń bá Nàìjíríà fínra. Ó ní bí ó tilẹ̀ jẹ́ pé ìjà náà lè díẹ̀, tó sì ti ń lọ fún ọjọ́ pípẹ́, òun ní ìgbàgbọ́ wí pé dídùn ni ọsàn yóò so nígbẹ̀yìn.	https://www.bbc.com/yoruba/61303843
entertainment	Testimony Jaga sọ ohun tójú rẹ rí kó tó lè wo ara rẹ̀ láwòdúpẹ́	"""Kí n máa kọrin Ọlọ́run láàrín àwọn amugbó pé mi ju kí wọ́n pè mí sí ìsọjí ńla lọ"". BBc Yoruba ba akọrin ẹ́mi ti ọpọlọpọ mọ si Testimony Jaga lalejo nile orin rẹ. Jaga kẹnu bọrọ, ko fẹ tan mọ tori itan igbesi aye rẹ ko to de ibi to yanju fọwọ tọ ni lọkan gan. ""Ìdíle olórógún lórí mi yàn nígbà tí mo dé ayé. Ìyawó mẹ́fa, àwa ọmọ 27, láàrín wọn ni mo ti jáde"". Jaga ni ipo kejilelogun loun wa ninu awọn ọmọ baba oun. O ni ""ìyá mi kò rí mi bí lásìkò tó yẹ kí ó bi mi, Ọ̀tá mi tún kú lọ́jọ́ ìkómọ fún wákàtí mẹ́jọ"". ""Mo ti kó sọ́wọ́ Ọlọ́pàá lọ́pọ̀ ìgbà, SARS, Area G ...iya mi nikan lo maa n wa lẹyin mi  ni  gbogbo igba titi ti Ọlọrun fi ṣeyanu ko to di pe awọn oniroyin gbe mi saye"". Ohun ti Jaga la kọja lo jẹ ko sọ fun Ọlọrun pe bi o ba le ko oun yọ ninu iṣoro, oun a sin in."	https://www.bbc.com/yoruba/afrika-51353825
sports	Emmanuel Adebayor: Agbábọ́ọ̀lù Togo rántí ìṣẹ̀lẹ̀ tó wáyé lásìkò AFCON 2010	Ọjọ buruku eṣu gbomi mu, oni ọjọ kẹjọ oṣu kinni ọdun 2020 lo pe ọdun mẹwaa tawọn agbebọn kan kọlu awọn agbabọọlu ilẹ Afirika lorilẹede Angola. Awọn ti ori ko yọ ninu iṣẹlẹ naa, ninu eyi tawọn kan ti di ero ọrun, ṣe iranti bi iṣẹlẹ ọhun ti ṣẹlẹ lapa ẹkun Cabinda lorilẹede Angola. Akọroyin BBC, Matthew Kenyon naa ṣe iranti bi ikọlu naa ṣe mu ẹmi awọn agbabọọlu orilẹede Togo meji lọ. Kenyon ni lẹyin tawọn agbebọn kọlu ọkọ tawọn ẹgbẹ agbabọọlu Togo wa ninu rẹ, loun ṣe ifọrọwanilẹnuwo pẹlu agbẹnusọ ikọ naa, tii ṣe Emmanuel Adebayor, to n ṣoju ikọ agbabọọlu Manchester City nigba naa. O ṣalaye pe, ti ibẹru-bojo ni Adebayor fi n sọ ohun to sẹlẹ ṣawọn agbabọọlu Togo, koda Adebayor sọ ninu ifọrọwanilẹnuwo naa pe, ẹru ṣi n ba oun lẹyin tawọn akẹgbẹ rẹ meji ṣagbako iku ninu ikọlu naa. Junior Senaya to jẹ ọkan lara awọn agbabọọlu fikun ọrọ Adebayor pe, ninu ọkọ lawọn wa tawọn n gbọ orin, ṣadeedee lawọn bẹrẹ si ni gbọ iro ibọn ninu igbo. ''Ka to wi, ka to fọ, wọn yinbọn pawọn akẹgbẹ wa ti a jọ wa ninu ọkọ, nibi ti gbogbo wa ti mọ pe ewu n bẹ loko longẹ niyẹn,'' Senaya lo woye bẹẹ. Kodjovi Obilale, to jẹ aṣọle nigba naa kan ṣadeedee ri pe oun ti fara gbọta, loju ẹsẹ lo rii pe ẹjẹ bẹrẹ si ni da lati ikun ati ẹsẹ oun mejeeji. Obiulale ni lẹsẹkẹsẹ loun bẹrẹ si ni ke pe ''ẹ gbami, ẹ gbami, ọta ibọn ti ba mi, mo fẹ ri ọmọbinrin ati ọmọkunrin mi, mi o fẹ ku sibi.'' Igbakeji akọnimọọgba fẹgbẹ agbabọọlu Togo, Amelete Abalo naa figbe ta pe ọta ibọn ba oun, Amelete pada ku lẹyin ti ọta ibọn ba a tan. Adebayor ranti pe, fun bi ọgbọn iṣẹju lawọn janduku naa fi n dabọn bo ọkọ tawọn wa ninu rẹ, lai le kuro loju kan naa. Adebayor ni iṣẹlẹ naa jẹ ọkan lara awọn manigbagbe iṣẹlẹ to buru ju to ṣẹlẹ s'oun laye.	https://www.bbc.com/yoruba/ere-idaraya-51036889
entertainment	Baba Ijesha: Ebun Oloyede ní àwọn ọmọ ẹgbẹ TAMPAN ní ẹgbẹ́ fòfin dè láti máṣe bá Iyabo Ojo àti Nkechi Blessing ṣiṣẹ́ papọ̀	"Gbajumọ oṣere tiata Yoruba, Ebun Oloyede, ti ọpọ awọn ololufẹ rẹ mọ si Olaiya Igwe ti sọ pe, ẹgbẹ awọn ko lagbara lati fofin de Nkechi Blessing ati Iyabo Ojo lẹyin ti wọn ri awọn agba ẹgbẹ naa fin. Olaiya lo ṣiṣọ loju ọrọ naa lori eto kan to ti fọrọ jomitoro ọrọ pẹlu BBC Yoruba. Igwe ṣalaye pe niwọn igba ti awọn oṣere naa kii tii ṣe ọmọ ẹgbẹ awọn, iyẹn TAMPAN, awọn ko le fofin de wọn lati ma ṣere mọ. Ṣugbọn o ṣalaye pe ẹgbẹ ọhun ti paṣẹ pe ẹnikẹni ninu awọn ọmọ ẹgbẹ naa ko gbọdọ ba eyikeyi ninu Iyabo Ojo ati Nkechi Blessing da iṣẹ pọ mọ fun saa yii. O ni ""Oṣere tiata ni wọn, ṣugbọn wọn kii ṣe ọmọ ẹgbẹ TAMPAN, nitori naa ẹgbẹ wa ko le fofin de awọn memeji."" ""Ṣugbọn iru emi ti mo n ba yin sọrọ yii atawọn ọmọ ẹgbẹ ti orukọ wọn wa ninu iwe ẹgbẹ wa, ni wọn fofin de lati mase ba Nkechi Blessing ati Iyabo Ojo ṣiṣẹ mọ."" Ṣaaju ni Nkechi ati Iyabo ti kọkọ sọrọ kobakungbe si awọn agba ẹgbẹ TAMPAN loju opo Instagram wọn, lori awọn ọrọ kan to ti ṣẹlẹ ṣaaju, paapaa lori ọrọ baba Ijesha. Ẹwẹ, ni ti ijiya to wa fun awọn oṣẹre tiata Yoruba to ba tasẹ agẹrẹ, Olaiya sọ pe Aarẹ ẹgbẹ TAMPAN, Bola Amusan, ta tun mọ si Mr Latin, nikan lo le sọ irufẹ ijiya to yẹ fun wọn. Olaiya sọ pe awọn idanilẹkọ maa n waye ninu ẹgbẹ TAMPAN, nibi ti wọn ti maa n ba awọn oṣere sọrọ lori bo ṣe yẹ ki wọn ṣe maa ṣe lawujọ, ṣugbọn onikaluku ni yoo mọ bi yoo ṣe maa ko ara rẹ ni ijanu. Ni ti afojusun rẹ fun ọjọ iwaju, Olaiya sọ pe ere ti oun yoo ṣe kẹyin yoo milẹ titi, koda aye yoo gbọ, ọrun yoo mọ pẹlu. O ni yoo wu ohun ki sinima naa le wọ ori ẹrọ Ntflix, nibi ti awọn eeyan yoo ti le maa wo kaakiri agbaye, ati pe o ṣeeṣe ko jẹ pe ere naa ni sinima ti oun yoo gbe jade kẹyin. Lẹyin naa lo gba awọn ololufẹ tiata Yoruba niyanju lati maṣe maa wo awọn aṣemaṣe awọn oṣere, ṣugbọn ki wọn maa wo awọn ere wọn lati kọgbọn ati fun oniruru awokọṣe rere."	https://www.bbc.com/yoruba/afrika-57655030
entertainment	Live Eviction show BBNaija 2021 :WhiteMoney ló gbé igbá orókè nínú ètò ẹlẹ́gbọ̀n ọ́n àgbà ọdún 2021	"Ètò ẹlẹ́gbọ́n àgbà ọdún 2021 ti wa o si ti parí lẹyin ọṣẹ mẹwaa tí gbogbo àwọn ọdọ ti kojú mọ ètò náàs lóri amóhúnmáwòrán. Whitemoney ni oludije to gbegba oroke ninu idije BBNaija eyi to jẹ ipele ikẹfa iru rẹ. Ibeere ti ọpọ n beere ni pe ta ni Whitemoney naa? Ta ni Whitemoney to gba aadọrun un miliọnu lọ ninu idije BB Naija? Orukọ abisọ whitemoney ni Hazel Oyeye Onou. Oun lo figagbaga pẹlu awọn to le ni ogun ninu ile ẹlẹgbọn ọn agba ti ọdun 2021 ti wọn pe ni 'shine Ya Eye' Whitemoney jẹ ẹni ọdun mọkandinlọgbọn. Omo bibi ipinlẹ enugu ni ila oorun guusu Naijiria ni. O jẹ oniṣowo bata lati ilẹ okeere ati ni Naijiria. O ti dupẹ lọwọ gbogbo ọmọ Naijira fun atilẹyin wọn fun oun. Sùgbọ́n lẹ́yìn ò rẹyin Hazel Oyeze Onou ti gbogbo eniyan mọ si Whitemoney ló gbegba oroke fun ti eto ọdun yii ti Roseline Omokhoa Afije ti gbogbo eniyan mọ si Liquorose si gba ipo keji. Whitemoney da oju awọn ọmọ ile ogun to u bolẹ lati gbegba oroke ti ọdun yii, o jẹ́ ẹni kẹfa ti yuoo jawee olubori ninu eto naa lati igba ti o ti bẹrẹ. Ni bayii o ti darapọ mọ awọn to ti gbegba oroke eto nas saaju bi: Katung Aduwakwey to gba ti saa akọkọ eto naa, lọdun 2006, Efe Ejeba (2017), Miracle Ikechukwu (2018) ,Mercy Eke (2019), àti  Laycon lọdun 2020. Whitemoney jẹ onisowo ti o si ti jẹ ki gbogbo eniyan mọ lati ibẹrẹ pe, owo ni oun yoo ṣe. Whitemoney lo gbe igbá orókè nínú ètò ẹlẹ́gbọ̀n ọ́n àgbà ọdún 2021 Ẹbun aadọrun mílọnu naa ni owo ọgbọn miliọnu naira, Owo ninu apo Abeg digital ati bitcoin lati ọwọ Patricia, ile oni yara meji, Mọto ayọkẹlẹ igbalode  ati irina ajo lo si Dubai. Nínú ètò ilé ẹlẹgbọn àgbà tó n lọ lọ́wọ́, àwọn mẹ́rin ni wọ́n ti kíuro nínú ilé báyiì i ìjàkadi si kù sí ààrín White Money ati Liquorose Tani yóò gba ẹgbẹ̀rún lọ́nà ààdọ́rún Nàìrà lọ le. Eto ti alẹ́ yìí kọ́ka ran Emmanuel lọ ile, ti ọ̀pọ̀ sì n sọ pé, nǹkan ti o tọ ni ati pe, ore-ọfẹ ni Emmanuel ni lati wa ninu ile élégbọn agba titi di asiko tí o lọ. Eto sin nlọ lọwọ sugbọn a ko ti mọ ẹni ti yoo gba ẹgbun tabua yii lọle Lasiko ti Pere n lọ o ní ọ̀rọ̀ kan ti òn yoo sọ ni pe oun nifẹ Maria Awọn ololufẹ ere idaraya ori tẹlifisọn ti wọn pe orukọ rẹ ni ''Big Brother Naija'' n foju sọna fun opin ere naa ti yoo waye ni Ọjọ Aiku, Ọjọ Kẹta, Osu Kẹwaa, ọdun 2021. Oni to jẹ opin Big Brother Naija naa ni o pe ọjọ mejilelaadọrin ti awọn ọmọ ile Big Brother ti lo ninu ile naa ni saa yii. Amọ, eniyan kan ninu awọn oludije mẹfa to lu ninu awọn mẹrindinlọgbọn to bẹrẹ lati ibẹrẹ ni yoo gbe igba oroke ni oni. Awọn mẹfa to ku naa ni Whitemoney, Liquorose, Pere, Cross, Angel ati Emmanuel, bio tilẹ jẹpe oju wa lara Whitemoney ati Liquorose gẹgẹ bi ẹni ti yoo yege julọ nitori bi awọn oluworan ṣe fẹran wọn si. Ere idaraya lori ẹrọ tẹlifisọn ni Big Brother Naija, ti awọn ileeṣẹ amohunmaworan kan si n ṣe agbatẹru fun un. Ohun ti o ma n ṣẹlẹ ni Big Brother ni pe awọn eniyan yoo jọ gbepọ ninu ile kan naa fun ọjọ mejilelaadọrin, lai ni anfaani si ohun to n ṣẹlẹ ni agbaye, to fi mọ aini anafaani si ẹrọ ilewọ wọn. Awọn alakoso eto naa ma n lo ẹrọ amọhun ati amaworan lati fi tọ paṣẹ awọn ọmọ ile naa fun wakati merinlelogun ọjọ lai yọ ẹnikẹni silẹ. Bakan naa ni Big Brother ma n gbe iṣẹ fun wọn lati ṣe, eleyii to ni owo lori. Ọṣọọṣẹ si ni wọn ma n dinku lẹyin ti awọn ara ile ba dibo yan ẹni ti wọn fẹ ko kuro ninu ile ni ọṣẹ naa. Ni oni to jẹ ọjọ to gbẹyin naa ni awọn eniyan yoo tun dibo fun ẹni ti wọn fẹ ko gbe igba oroke ninu eto naa. Gẹgẹ bi awọn adari eto naa ṣe sọ, Ọjọ Aiku, Ọjọ Kẹta, Osu Kẹwaa, ọdun 2021 ni yoo pari. Awọn eniyan si le wo aṣekagba naa ni ori ikanni ayelujara Dstv channel 198, GOtv channel 29 (Channel 129 for Ghana and Channel 329 for Uganda). Aago meje asalẹ oni ni yoo waye ni ori ikanni BBNaija ti awọn eniyan ti n wo. Ebuka Obi -Uchendu ni yoo tun se atọkun eto naa loni pẹlu awọn amuludun olorin lati orilẹede Naijiria ti yoo ma a da awọn eniyan ni ara ya. Bi o tilẹ jẹpe wọn ko i tii fi idi rẹ mulẹ, o ṣeeṣe ki awọn  ọmọ ile Big Brother Naija ti wọn ti le lọ pẹjọ pọ si ibi aṣekagba naa loni. Ẹnikẹni to ba gbegba oroke ninu awọn mẹfa to ku to n dije loni yoo gba aadọrun miliọnu naira, N90M lo si ile fi ṣe ara rindin. Awọn ohun to wa ninu aadọrun miliọnu naira naa ni ọgbọn miliọnu naira ni iye owo amudani, ti wọn yoo tun ni owo ẹrọ ayelujara Abeg digital wallet, bitcoins lati ọwọ onigbọwọ wọn Patricia. Bakan naa ni ẹni ọhun yoo gba ẹbun ile olojule meji (two-bedroom apartment) lati ọwọ RevolutionPlus Property. To fi mọ ọkọ ayọkẹlẹ a top of di range SUV ti Innoson Motors ti orilẹede Naijiria ṣe. Ko tan si bẹ, ẹni to ba jawe olubori yoo tun rin irinajo igbafẹ fun eniyan meji, eleyii ti Travelbeta yoo ṣe agbatẹru rẹ. Ohun márùn ún tí ejò ń jẹ Ìgbà méje ọ̀tọ̀ọ̀tọ̀ tí ikọlu wáyé láwọn ọgbà ẹwọn Nàìjíríà Àrà kengé! Alábòyun ṣe iṣẹ́ abẹ pẹ̀lú abẹfẹ́lẹ́, ó gbé ọmọ jádé nínú ara a rẹ̀ ""Ó yẹ kí ìjọba máa fún wa ní ìsinmi lẹ́nu iṣẹ́ tí oyún bá bàjẹ́ mọ́ wa lára"" Ilé aṣòfin ìpínlẹ̀ Ogun ti pàsẹ pé ki adarí OPIC tẹ́lẹ̀ri dá #40 miliọ̀nù padà"	https://www.bbc.com/yoruba/media-58778451
entertainment	Yomi Fabiyi: Kò bójú mu bí ẹgbẹ́ TAMPAN ṣe dá mí dúró torí sinimá Oko Iyabo, màá pe ẹjọ́	"Gbajumọ oserekùnrin, Yomi Fabiyi, ti ke si ẹgbẹ awọn oṣere, TAMPAN, lati pa orúkọ oun rẹ kuro ninu akọsilẹ awọn osere ti wọn fun niwe lọ rọọkun nile na tabi kuro ninu ẹgbẹ naa. Fabiyi sọ pe oun kii ṣe ọmọ ẹgbẹ naa, nitori naa ni àṣẹ ti wọn pa ko ṣe le fidi mulẹ. O ni oun ka lẹta kan ti wọn fi pe oun si ipade alaafia ninu oṣu Keje, sugbọn àṣírí pada tu si oun lọwọ pe nkan mii ni wọn fẹ sọ. Oṣu Keje ni ẹgbẹ TAMPAN fi ikede sita pe awọn da Yomi Fabiyi duro, ti wọn si ni ko lọ rọọkun nile na kuro ninu ẹgbẹ ọhun. Igbesẹ yii waye nitori sinima Oko Iyabo ti Yomi Fabiyi gbé jade, eyi ti ọpọlọpọ tọka si pe o dá lori ẹjọ ẹsun ifipabanilopọ ti oserekunrin, Baba Ijesha n jẹ lọwọ. Wọn ni o tako ofin ati ilana iṣẹ tiata lati lo orúkọ, akọsilẹ tabi iṣẹlẹ nipa ẹnikẹni, ninu sinima lai jẹ pe ẹni naa fi àṣẹ si i. Yatọ si igbesẹ ẹgbẹ TAMPAN, ile ẹjọ tun pasẹ pe wọn ko gbọdọ safihan sinima naa ni ibikibi lasiko yii. Ọgbẹni Fabiyi sọ pe ti ẹni ti kii ṣe akọṣẹmọṣẹ oṣere gan-an ba wo sinima Oko Iyabo, yoo ri pe oun ko si lara ẹni ti wọn fi ẹ̀tọ́ rẹ dùn. O ni koda, gbogbo awọn ti wọn sọ pe oun fi sinima naa bá wi ni oun bọ̀wọ̀ fun pẹlu bi oun ko ṣe lo gbogbo orúkọ ti wọn n jẹ, aworan tabi ohùn wọn. O ni ""pẹlu nkan to ṣẹlẹ yii, ko buru ti mo ba sọ pe TAMPAN lo mu ki ijọba gbogun ti sinima mi, emi gan-an-gan, ati orisun ọrọ aje mi."" ""Idi ni pe ọjọ kẹfa, oṣu Kẹfa, ni iṣẹ pari lori Oko Iyabo, saaju ki awọn oṣiṣẹ ile ẹjọ to o pari iyansẹlodi wọn."" O ni ti akoko ba to, oun yoo fi ilana ofin gbèjà ara oun nitori pe oun ko bẹru eniyan kankan, a fi Ọlọ́run. Lori ofin ti ile ẹjọ fi de sinima naa, Oko Iyabo, Ọgbẹni Fabiyi sọ pe oun yoo tẹle ofin naa bo se yẹ. O sọ pe sinima oun kii ṣe nipa ẹjọ ifipabanilopọ ti Baba Ijesha n jẹ rara. "" Nitori naa, gbigbogun ti sinima Oko Iyabo ko bojumu""."	https://www.bbc.com/yoruba/afrika-59130423
religion	Sammie Okposo: Torí mo bá obìnrin kan ní àjọṣepọ̀ l‘Amẹ́ríkà, mó ń wá ojú Ọlọ́run	"Se ni ori ayelujara n gbona fẹlifẹli nipa bi gbajugbaja ojisẹ Ọlọrun ati akọrin ẹmi kan se jẹwọ iwa agbere to hu lasiko to rinrinajo lọ silẹ okeere. Akọrin ẹmi naa, Sammie Okposo lo tọrọ aforijin naa ninu iwe kan to kọ sawọn ọ̀rẹ́ ati ololufẹ rẹ eyi to ti lu ori ayelujara pa. Se ni ẹnu si n ya ọpọ eeyan nipa igbesẹ ẹni ẹmi naa, paapaa lori iwe to kọ sita nipa isẹlẹ naa. Oniruuru eeyan lo ti wa n sọ ero rẹ nipa isẹlẹ naa lori ayelujara, ti iroyin kan tiẹ ni obinrin ara Amẹrika naa ti loyun fun bi o tilẹ jẹ pe a ko le fidi eyi mulẹ. Okposo salaye pe ni opin ọdun to kọja 2021, ni oun tẹkọ leti rinrin ajo lọ silẹ Amẹrika, ti oun si yan obinrin kan ni ọrẹ. O ni lootọ ni oun mọ pe igbesẹ naa ko tọna, ti ko si ba ifẹ Ọlọrun mu gẹgẹ bi akọrin ẹmi ati pe oun ti se igbeyawo. Koda, oju n ti oun, ti oun si kabamọ iwa pansaga ti oun hu yii ati irora nla ti igbesẹ naa ti mu ba iyawo oun, Ozioma, idile oun ati oun gan alara. Ninu lẹta iforijin naa ni Sammie Okposo ti wa kede pe nibayi ti oun ti n wa ọna lati rin ni alaafia pẹlu Ọlọrun, oun si n tọrọ aforijin siwaju. Okposo ni ""Mo ti da ara mi duro na kuro ninu gbogbo awọn isẹ to jẹ mọ ti iransẹ Ọlọrun titi ti maa fi ni idapada tootọ. Eyi ni igbesẹ to tọna niwaju Ọlọrun, mo si jẹ Ọlọrun ati awọn eeyan ni gbese yii."" Akọrin ẹmi naa wa sọ fun Ozioma aya rẹ pe oun kabamọ pupọ pe oun ko ojuti ba, ti oun si da igbagbọ ati igbẹkẹle to ni ninu oun. ""Idarijin rẹ se pataki fun mi lori iwa ijakulẹ ti mo hu, mo si gbadura pe titi gbogbo ọjọ aye mi ni maa fi maa wa ọna lati tun gbe igbagbọ ati igbẹkẹle naa ro."" Sammie Okposo wa tun tọrọ aforijin ninu lẹta naa, lọwọ awọn baba ati iya rẹ ninu igbagbọ, to fi mọ awọn ojisẹ ihinrere fun iwa aimọra to hu naa. O ni oun kabamọ pupọ nipa ihuwasi oun naa pẹlu afikun pe ti kii ba se igbagbọ wọn pe Ọlọrun lo pe oun si isẹ iransẹ, oun ko ba ti si mọ. O tun wa rawọ ẹbẹ si awọn ọmọ ijọ rẹ atawọn eeyan to n tẹle oun lẹyin lai mọ oun ni ojukoroju pe oun n tọrọ aforijin pe oun ja wọn kulẹ. Bakan naa lo ni oun kabamọ nipa irora ọkan ti oun ti le mu ba wọn amọ ki wọn tubọ maa gbadura fun oun ni. Ọgbọnjọ osu Karun ọdun 1971 ni wọn bi Sammie Okposo tii se gbajugbaja akọrin ẹmi ati aluduuru. Ọdun 2004 lo kọkọ gbe awo orin sita amọ o ti dara pọ mọ ọpọ olorin ẹmi miran lati se awo orin to gbajumọ sita. Akọrin ẹmi naa ti sere kaakiri awọn orilẹede lagbaye to fi mọ Yuroopu, Amẹrika ati Gẹẹsi. Awo orin ti Okposo gbe jade gbẹyin lọdun 2018 lo pe akọle rẹ ni The Statement, to si ti gba ami ẹyẹ jakejado agbaye."	https://www.bbc.com/yoruba/afrika-60125549
entertainment	Dudu Heritage Kò sí ń nǹkan tí ó ṣòro tó kí ènìyàn pàdánù ọkọ, Bimbo Oshin kọ ọrọ ìdárò lẹyin ikú ọkọ rẹ tó d'oloogbe	"Gbajúgbajà òṣèré tíátà Bimbo Oshin tí padà sí ojú òpó ikansiraẹni instagram lẹ́yìn oṣù diẹ tó o ti n sọfọ ikú ọkọ rẹ Dudu Heritage Ọkọ rẹ to kú ní ọjọ́ kẹtàlá oṣù kẹsàn-án ọdún 2021 tí ọ̀pọ̀ àwọn alabasisẹpọ rẹ sì jáde lójú òpó ikanairaeni láti wá kii kú ará fẹraku Ìròyìn sọ pé wọn rí Ola Ibironke to jẹ́ ọkọ Bimbo Oshin to ṣubú lulẹ̀ ni ibi tí wón ti ń ṣe eré ìdárayá Gulf ni nnkan bí aago mẹjọ àbọ̀ ọjọ naa n'ilu Ibadan. Gẹ́gẹ́ bi ó ṣe sọ gbogbo ìgbìyànjú láti dáa padà sáyé ló ja sí pàbó, wọ́n sì gbé lọ sí ilé ìwòsàn níbi tí wọn tí kéde pé ó ti jáde láyé Nínú alaye gbọọrọ to kọ soju opo Instagram rẹ ni Bimbo Osun tí sọ pe ko burú ju kí ènìyàn pàdánù olólùfẹ́ ẹni lo, ṣùgbọ́n òun dúpẹ́ lọ́wọ́ Ọlọ́run. Bimbo Oshin ni òun ṣe ìdárò ọkọ òun nígbà gbogbo nítorí ó nira àti pé ó sì ń jọ bí àlá náà ni, ṣùgbọ́n òun mọ pe ibikíbi tí ọkọ òun bá wà yóò fẹ ki inú òun máa dùn ni kí ṣeé láti sọ ìrètí nù Gbajúgbajà òṣèré náà dúpẹ́ lọ́wọ́ gbogbo àwọn tó dúró tíì lásìkò tí wá nílé òpó tó fi mọ́ orí adé Olubadan àti àwọn gbajúgbajà Òṣèré gbogbo. Bakan naa lo dúpẹ́ lọ́wọ́ àwọn egbe òní Gulf Ibadan ni bí ti o ni ọkọ òun jẹ asoju ẹgbẹ́ wọn kì ó tó di ẹni àkọlẹ bo, fún gbogbo nnkan ti wọn ti nígbà tí ọkọ òun wà láàyè àti ìgbà tí ó kú tán. Bimbo Oshin dúpẹ́ lọ́wọ́ gbogbo awon ẹgbẹ́ òṣèré pátá fún ìfẹ́ àti aduro tí. Bákan náà ló dúpẹ́ lọ́wọ́ Oniwo tí ìlú Ìwọ Oba Rasheed Akanbi ""A oni fi iru eyi san funrawa loruko Jesu."" Gbajúgbajà òṣèré náà fi kún pé pẹlu bí gbogbo àwọn ènìyàn ṣe ṣe yìí, òun mọ pe inú ọkọ ohun náà fún sí wọn níbikíbi tí ó bá wà"	https://www.bbc.com/yoruba/59475636
politics	Ìdẹ̀rùn yóò báwọn ọmọ Nàìjíríà, tí Tinubu bá di Ààrẹ - Aisha Buhari	Aya aarẹ orilẹede yii, Aisha Buhari ti fi da awọn ọmọ Naijiria loju pe oun le fọwọ sọya lori iyansipo oludije sipo aarẹ labẹ asia ẹgbẹ oṣelu APC, Bola Ahmed Tinubu. Aisha Buhari ni iyansipo Tinubu yoo san pupọ awọn ọmọ orilẹede Naijria si rere. O ni ọwọ eeyan dada ni Najiria wa, ti Tinuba ba di aarẹ lọdun 2023. Aya aarẹ, ti Asabe Bashir, olori awọn obinrin ninu ẹgbẹ oṣelu APC soju fun, sọ eleyi nigba to n kopa ninu ifọrọwerọ kan niluu Abuja. O ni itan bi Tinubu ṣe ṣe ijọba rẹ tẹlẹ nilu Eko ti fihan pe oun gan ni ipo naa tọsi ju nitori o ni  oye ati ori pipe to n fi ṣe ijọba rẹ. Aisha wa kesi oludije ọhun pe ko maṣe gbagbe awọn obinrin kete to ba ti di aarẹ orilẹede Niajiria. “Mo ti ri iwe afojusun ti Tinubu fi lede lori bii yoo ṣe ṣe ijọba rẹ, eyi to si fi mi lọkan balẹ pe iṣejọba rẹ to ba di aarẹ lọdun 2023 yoo mu ọpọlọpọ ilọsiwaju de ba orilẹde Naijiria. “Mo wa n rọ Oludije wa ko ri pe wọn mu awọn obinrin mọ awọn ọmọ igbimọ ti yoo maa ṣe agbatẹru alafia lorilẹede Naijiria “Idi ni pe gbogbo agbaye lo mọ pe ọga ni obinrin jẹ ninu ki a pese alaafia, ilọsiwaju ati idagbasoke ni awujọ wa.” Bẹẹ ba gbagbe, ẹgbẹ oselu APC kede Asiwaju Bola Ahmed Tinubu gẹgẹ bii ẹni to gbegba oroke ninu ibo abẹnu fawọn oludije sipo aarẹ ti yoo soju ẹgbẹ oselu naa lọdun 2023. Tinubu lo ni ibo to pọju ninu eto idibo naa, to si fi idi awọn oludije yoku janlẹ ninu ibo abẹnu ọhun.	https://www.bbc.com/yoruba/articles/c10m0216e7qo
religion	TB Joshua's Arigidi-Akoko town: Òkúta tó jábọ́ tí kò pa T.B Joshua ní ìkókó, àwa táa mọ ìt	Ni ilu ibi Wolii Temitope Joshua to di oloogbe ti wọn si n ṣe eto isinku rẹ lọwọ, awọn ara ile rẹ kan ṣi n sọ pe ko dun mọ awọn bi wọn ko ṣe wa sin oku rẹ sile. Awọn iyawo ile tilẹ ni awọn gbera lọ si Eko lati lọ bere pe bawo ni eto yoo ṣe jẹ ṣugbọn wọn ko jẹ ki awọn ri iyawo Wolii Joshua. Àdánù láéláé ni fún wa tí wọn kò bá sin òkú T.B Joshua sí ìlú abinibí rẹ̀ - Ọba Arigidi-Akoko Àwòrán bí ó ṣe ńlọ rèé níbi ìsìnkú TB Joshua lónìí Wo àwọn gbajúmọ̀, òṣèré tó lọ sí ibi ètò ìsìnkú Temitope Joshua Ìtàn ayé TB Joshua tó lo ọdún kan àti oṣù mẹ́ta nínú ìyà rẹ̀ Arigidi-Akoko kan gógó torí ikú TB Joshua 'Ẹ má jẹ́ kí òkú ọmọ mi ráre o ìjọba! Ẹ gbée fún mi kí n lọ sin ín - Ìyá ọmọ ti wọ́n pa ní ìwọ́de Yoruba Nation Amọṣa wọn o ri inu bi, wọn ṣi gbagbọ wipe bi wọn ṣi sin in si ilu eko, bo ba to ọgọrun ọdun, wọn yoo si gbe e wa sile ni ilu ibi rẹ tii ṣe Arigidi-Akoko. 'Ẹ má sọ pé lọ́balọ́ba kó sọ̀rọ̀ lórí ìkọlù Sunday Igboho, Inú wa kò dún sí ìjọba' Mò ń rán “suit” tó ta lẹ́nu wọ́n sì gba tèmi àti ìyàwó mi gidi nínú iṣẹ télọ - Odi ọkọ àtìyàwó A ti ń rán ọ̀pọ̀ ọ̀daràn lọ sọ́dọ̀ Ọlọ́run láti lọ jẹ́jọ́ ẹ̀ṣẹ̀ wọn - Ólórí iléèṣẹ́ ológun tuntun	https://www.bbc.com/yoruba/afrika-57768805
religion	Yoruba gods: Wo àwọn òrìṣà méje ìṣẹ̀mbáyé tó di ilẹ̀ gbogbo àgbáyé mú	Awọn oriṣa ni ilẹ Yoruba jẹ igbagbọ awọn ẹlẹsin ibilẹ paapaa ni orilẹede Naijiria, Benin ati Togo. Ọpọlọpọ awọn onigbagbọ ninu oriṣa iṣẹmbaye ni wọn ri awọn orisa yii gẹgẹ bi ọlọrun wọn. Wọn gbagbọ wi pe awọn orisa yii ṣiṣ̣ẹ pọ fun ara wọn ni, amọ wọn ki n ṣe nkankan naa lati ọdọ Olodumare to ran wọn wa si ile aye. Ohun tí ìyàwó Adeboye ṣe ní ìgbà akọkọ tó fojú hàn lẹ́yìn ikú ọmọ wọn Dare Pasítọ̀ Dare, ọmọ́ Pásítọ̀ Adeboye ti dágbére fáyé Ìyá àláwo tó di àjíhìnrere òjijì fi àwọn òrìṣà rẹ̀ ṣe ẹlẹ́yà Paapaa wọn ni igbagbọ wi pe awọn orisa yii dabi angẹli tabi iranṣẹ olodumare ti awọn eniyan ma n pe ni igba iṣoro. Lara awọn orisa naa ni Esu, Ogun, Ọbatala, Yemọja, Osun, Sango ati Ọya, ti wọn pe ni Ọrumila. In ilẹ Yoruba, awọn ̣elẹsin ibilẹ gbagbọ wi pe esu jẹ oriṣa to lagbara pupọ, to si jẹ iranṣẹ laarin aye ati ọrun, to fi mọ agbede meji. Oun si ni ọkan lara awọn orisa ti o ma n tọ awọn oku sọna lẹyin ti wọn papoda. Wọn gbagbọ wipe esu ni a n ke pe ti ohun ba daru, ti eniyan si n wa ọna abayọ tabi ojutu si nkan to wọ. Bakan naa ni wọn ri ẹmi esu gẹgẹ bi orisa alarekereke, to ṣeeṣe ko tan eniyan jẹ. Awọn aṣọ pupa ati dudu ni o jọ mọ orisa yii, ti wọn si n lo ata wẹwẹ, taba mimu ati ounjẹ gbigbona lati fi bọ oriṣa yii. Ogun jẹ orisa akunlẹbọ ti wọn gbagbọ wi pe oun ni ẹni keji to lagbara julọ ninu awọn orisa meje to ku. Ogun ti gbogbo eniyan mọ pẹlu irin, ni o ma n ṣiṣẹ iwosan to si jọba lori gbogbo ohun ti a fi irin da. Awọn ẹlẹsin ibilẹ gbagbọ wipe abiyamọ tootọ ni Ogun, ti o ma n ṣe atilẹyin fun ọmọde ati idile. Oun si ni wọn n pe lati bura tabi rin irinajo. Wọn gbagbọ wi pe oriṣa kan ti kii sinmi ni Ogun jẹ, to si ma n fi ẹjẹ wẹ bi omi. Amọ, ẹnikẹnị ti ẹjẹ ba n yọ ni ara rẹ ko gbọdọ sunmo idi oriṣa Ogun. Lati bọ Ogun, wọn ma n lo ewe ni ẹba titi, irin, ẹjẹ, awọn ohun ija, ẹran, ogogoro ati bẹẹ bẹẹ lọ. Ọbatala jẹ ọkan lara awọn orisa meje ti o tutu pẹlu ẹbun itusilẹ ati alaafia. Amọ, oun ni awọn oloriṣa gbagbọ wi pe o ma n da awọn eniyan ti ko pe, paapaa awọn akanda eniyan. Ọbatala ni o ni suuru julọ laarin awọn ẹmi meje yii, to si ma n ṣe idajọ ododo. Oriṣa yii fẹran awọn eniyan ti kii ṣe alara gbigbona, ti wọn si le e ko ara wọn ni ijanu. Aṣọ funfun ni a mọ pẹlu Ọbatala, ti o si ma n ṣiṣẹ iwosan fun awọn to ba ni ailera, paapaa awọn akanda ẹda. Bẹẹ si ni Ọbatala kii gba oṭi kikan rara, yatọ si omi, miliki, ṣuga, ọgẹdẹ ati bẹẹ bẹẹ lọ. Yemọja jẹ obinrin lara awọn orisa meje to di ile aye mu, to n gbe ninu omi, to si n jọba lori gbogbo omi nla nla. Yemọja to jẹ ẹja nla ninu odo ni ibatan Osun to jọba lori awọn omi kekeke. Awọn ẹlẹsin ibilẹ gbagbọ wi pe olupese ni Yemọja, to n pese ọmọ to si n fun awọn eniyan ni ohun meremere ninu omi, amọ o si le e fa ibinu yọ bi ẹkun omi tabi iji lile. Lailai, Ọya ati Yemọja kii ṣe ọrẹ nitori naa wọn kii gbe wọn si ibi kan naa. Awọn arinrinajo lori omi ma n bọ lẹba odo, ki wọn to bẹrẹ irinajo wọn, ki o le lo ni irọwọ-rọsẹ. Oriṣa akunlẹbọ yii ni awọn ẹlẹsin ibilẹ gbagbọ wi pe o jọba lori awọn omi kekeke, to si jẹ ibatan Yemọja. Ọsun ni wọn ma n bọ ti wọn ba n wa nkan ayọ, paapaa ọmọ tuntun jojolo. Ọsun kii tete binu, amọ ibinu rẹ ko sunwọn rara. Awọn eroja ti wọn fi n sin Osun ni omi, miliki, oyin ati bẹẹ bẹẹ lọ. Ṣango jẹ ọkan lara awọn oriṣa to gbona jainjain, ti si n rọjo ina ti irin ba koju irin. Ṣango ni awọn ẹlẹsin ibilẹ gbagbọ wi pe o jẹ Ọya ati Ọsun. Ṣango ati Ogun kii ri ara wọn soju nitori wọn kii ṣe ọrẹ nitori ọta ara wọn ni wọn n ṣe. Ṣango ni o ma n ṣe idajọ nipa lilo mọnamọna, ti kii si jẹ ki ibi ṣẹlẹ si awọn ọlọlufẹ rẹ, to si fẹran obinrin, orin ati igbadun. Ọya lo kẹyin ninu awọn oriṣa meje to lagbara julọ lagbaye, ti wọn si ma fi n rọpọ orunmila nigba miran. Awọn ẹlẹsin ibilẹ gbagbọ wi pe obinrin to rẹwa ni ti o si wa ninu omi pẹlu agbara lati ṣiṣẹ iwosan ati ọmọ bibi. Eewọ ni lati pe oriṣa Ọya, Yemọja ati Ọsun papọ lẹẹkan naa, nitori ọta ni wọn, wọn kii ri Ọya soju, afi ti ẹ ba n pe awọn oriṣa mejeeje papọ ni igba kan naa.	https://www.bbc.com/yoruba/56995564
sports	Ìgbà méjìlá tí Super Falcons kojú South Africa ní WAFCON, tí wọn sì dáṣọ ìyà sí wọn lọ́rùn	Ninu idije bọọlu afẹsẹgba to jẹ ti awọn obinrin ilẹ̀ Afrika tó n waye lọwọ ni orile-ede Morocco, ọjọ Aje, ọjọ́ kẹrin, oṣu Keje, ni ẹgbẹ́ agbabọọlu Super Falcons yoo gba ìfẹsẹ̀wọnsẹ̀ wọn àkọ́kọ́ pẹlu orile-ede South Africa. Papa ìṣeré Prince Heritier Moulay El Hassan, n'ilu Rabat, ni ìfẹsẹ̀wọnsẹ̀ naa yoo ti waye laago mẹfa irọlẹ. Igba àkọ́kọ́ kọ re e ti awọn mejeeeji n koju ara wọn. Ni gbogbo igba ti wọn ba pade lori papa, lo ma n gbona janjan bi ẹ̀kọ. Eyi ko sẹ́yìn bo ṣe jẹ́ pe ẹgbẹ́ agbabòọlu mejeeji, Super Falcons ati Bayana Bayana, lo jẹ ogbontarigi ninu bọọlu gbigba. Àmọ́ o, agba lẹtù, ọmọde lawó. Ninu igba mọkanla tí idije WAFCON ti waye, igba mẹsan-an ni Naijiria gba ife ẹyẹ. Ẹ jẹ ka ṣe agbeyẹwo iye igba ti South Africa ati Naijiria ti koju ara wọn: Ọdún naa ni igba akọkọ ti ẹgbẹ́ agbabọọlu mejeeji koju ara wọn ninu idije bọọlu awọn obinrin ni Africa. Ewuro ayo mẹrin si odo ni Naijiria gbo si South Africa lẹ́nu, ni papa ìṣeré n'ilu Ibadan. Ìfẹsẹ̀wọnsẹ̀ naa ni abala akọkọ ni ipele aṣekagba idije WAFCON lọdun 1995. Ọdún naa paapaa ni igba àkọ́kọ́ ti Bayana Bayana kopa ninu idije naa. Boya nitori naa ni Naijiria fi lu wọn lalu bolẹ. Naijiria ko fi mọ nibẹ, nigba ti wọn tun jọ pade n'ilu Johannesburg lorile-ede South Africa, ami ayo meje si ẹyọkan ni Naijiria fi fọ́ South Africa mọ ilé baba wọn. A fi bi ẹni pe wọn fi ẹgba iya le Super Falcons Naijiria lọwọ lati ma a fi lu South Africa ni. Ninu idije wafcon to tun waye lọdun 2000, wọn tun jọ pade. South Africa gbiyanju, wọn faraya bii ki wọn o gba ẹsan ìyà meji àkọ́kọ́, àmọ́ Naijiria tun rún wọn mọ́lẹ̀ nilẹ baba wọn, nibi ìfẹsẹ̀wọnsẹ̀ to waye n'ilu Boksburg. Àwọn agbabọọlu Naijiria méjì,Olaitan Yusuf and Stella Mbachu lo rọ̀jò iya le Bayana Bayana lori.  Naijiria ati South Africa pade fun igba kẹrin lọjọ kejidinlogun, oṣu Kejila, ọdun 2002, ni idije wafcon. Ipele semi-final ni wọn ti pade, lẹyin ti Bayana Bayana borí ni ìpín B, nibi ti wọn wa pẹlu Cameroon, Angola, ati Zimbabwe. Papa ìṣeré to wa n'ilu Warri, nipinlẹ Delta, ní Super Falcons ti lọ wọn mọlẹ bi ata irẹsi eléwé. Fun igba akọkọ, ẹgbẹ́ agbabọọlu mejeeji pade ni ibẹrẹ pẹpẹ idije WAFCON lọdun naa. Naijiria lo bori. Wọn tun jọ pade fun igba kejì ninu idije naa ni ìfẹsẹ̀wọnsẹ̀ to kẹhin ni ìpín tí wọn pin wọn si, group stage. Ami ayo meji si odo ni Naijiria tun fi bori wọn. Ọdún yii ni igba àkọ́kọ́ ti Naijiria ko gba ife ẹyẹ WAFCON. Orile-ede Equatorial Guinea nì idije naa ti waye lọdun 2008. Ipo kẹta ni Naijiria ṣe. Àmọ́ ibẹrẹ pẹpẹ idije naa ni àwọn ati South Africa ti pade ni papa ìṣeré Estadio La Libertad, Bata. Ami ayo kan si odo ni wọn gbá. Àgbò to tàdí mẹ́yìn, agbara lo lọ mu wa ni ọrọ Naijiria ni WAFCON 2010. South Africa wa lara awọn ti wọn fi iya jẹ, ti wọn tun fi rí ife ẹyẹ idije naa gba lẹẹkan si i. Wọn dáná ami ayo meji si ẹyọkan si wọn lara nilẹ baba wọn ni papa ìṣeré Sinaba Stadium.​ Fun igba àkọ́kọ́, ninu itan wafcon, South Africa fi ẹyin Naijiria janlẹ pẹlu ami kan si odo. Lílù ti Bayana Bayana naa wọn, ja wọn danu ṣáájú ki idije to wọ semi-final. Equatorial Guinea lo tun gba ife ẹyẹ fun igba keji lọdun naa. Ṣe ẹ o gbagbe pe South Africa lo ja Naijiria kuro ninu idije naa, pẹlu ami ayo kan si odo. Wọn o de ipele semi-final. Ikanra ni Asisat Oshoala fi gbẹsan lara South Africa nigba ti wọn pade ni Windhoek, nigba ti wọn jọ pade. Ipele aṣekagba idije naa ni wọn tun ti pade, lẹyin naa. Ami ayo méjì si odo ni Naijiria fun wọn ni papa ìṣeré Sam Nujoma, ti wọn tun fi gba ife ẹyẹ. Wọn tun jọ pade ni ipele semi-final ni wafcon to waye ni Cameroon lọdun 2016. Ìfẹsẹ̀wọnsẹ̀ naa gbona pupọ, ṣùgbọ́n Naijiria pada bori pẹlu ami kan si odo nigba ti ìfẹsẹ̀wọnsẹ̀ wọ isẹju mẹrinlelaadọta. Lọtẹ yii, àwọn agbabọọlu obìnrin South Africa ko ṣeré rara. Àwọn pẹlu Naijiria lo jọ koju ara wọn ni ìfẹsẹ̀wọnsẹ̀ àkọ́kọ́, nibi idije WAFCON to waye ni Ghana, Ghana 2018. Ami ayo kan si odo ni South Africa fun Naijiria. Igbẹyin ni alayo n ta ni Super Falcons fi ọ̀rọ̀ ṣe nigba ti wọn jọ tun pade ni idije aṣekagba. Ọmi òdo ni wọn jọ kọ́kọ́ ta. Ṣugbọn Naijiria bori pẹlu ami mẹrin si mẹta nigba ti wọn gba pẹnariti. Ọdún naa ni igba kẹsàn-án ti Naijiria gba ife ẹyẹ WAFCON. Taa ni yoo bori ni ìfẹsẹ̀wọnsẹ̀ wọn àkọ́kọ́ ni Morocco?	https://www.bbc.com/yoruba/articles/cld2gl97eypo
entertainment	Duncan Mighty: Ọlọ́pàá fi pampẹ́ mú olórín tàkasúfèé lórí ẹ̀sùn jíbítí mílíọ̀nù mọ́kànlá	Ajọ ọlọpaa ipinlẹ Imo ti fi pampẹ ofin mu gbajugbaja olorin takasufe Duncan Mighty, nipinlẹ ọhun lori ẹsun jibiti. Alokoro ọlọpaa ipinlẹ naa, Ikeokwu Godson Orland fi idi ọrọ naa mulẹ fun BBC. O ni, kii ṣe pe wọn ji olorin ọhun gbe gẹgẹ bi iroyin ẹlẹjẹ ti awọn kan n gbe kiri lori itakun agbaye, ṣugbọn ahamọ ọlọpaa lo wa. Ikeokwu ṣalaye pe wọn ko ṣẹkẹṣẹkẹ si Duncan Mighty lọwọ lẹyin to gba miliọnu mọkanla lọwọ ipinlẹ Imo fun iṣẹ orin ati awọn nnkan mii, ti ko si ṣe iṣe ọhun. O ṣalaye pe olorin kan to ṣẹṣẹ n bọ, M2 lọ kọwe ẹsun ti wọn fi gbe e. Ikeokwu tẹsiwaju pe wọn ti gbe Duncan Mighty ṣaaju akoko yii, to si jẹwọ pe lootọ ni oun gba owo naa. Ọlọpaa sọ pe olorin ọhun ni oun ko lee da owo iṣẹ naa pada ayafi ti ijọba ipinlẹ Imo ba fagile adehun iṣẹ ọhun. Agbẹmusọ ajọ ọlọpaa pari ọrọ rẹ pe, ijọba ti wọgile adehun iṣe naa ṣugbọn Duncan Mighty kọ lati da owo pada. Eredi ree ti wọn ṣe fi ofin mu.	https://www.bbc.com/yoruba/50795323
sports	Arsenal fọ́ Sevilla lẹ́nu pẹ̀lú góòlù 6-0	Goolu mẹta ṣangiliti ni atamatase tuntun ti ẹgbẹ agbabọọlu Arsenal ṣẹṣẹ ra, Gabriel Jesus gba wọle sawọn lasiko ti Arsenal fi na Sevilla ni goolu mẹfa si odo ni idije ife ẹyẹ Emirates Cup to waye lọjọ. Bukayọ Saka naa gba bọọlu wọle sawọn ni igba meji. Ki ifẹsẹwọnsẹ naa to wọ iṣẹju mọkandinlogun ni Arsenal goke pẹlu goolu mẹrin si odo. Eddie Nketia lo wa fọba lee lori. Emirate Cup jẹ idije igbaradi fun saa bọọlu to n bọ lọna eyi ti awọn ẹgbẹ agbabọọlu kan ti ileeṣẹ Emirates n ṣe agbatẹru fun maa n gba lọdọọdun ki ipenija ajakalẹ arun COVID-19 to de ba a lọdun 2020 ati ọdun 2021. Awọn ifẹsẹwọnsẹ miran to tun waye lọjọ abamẹta Ni ilu Oslo lorilẹede Norway ni ifẹsẹwọnsẹ ọlọrẹsọrẹ laarin Manchester United ati Athletico Madrid ti waye. Amọṣa nnkan ko fi gbogbo ara ṣe ẹnuure fun Manchester United. Joao Felix lo bu omi pa ireti wọn ninu ifẹsẹwọnsẹ naa nigba ti ifẹsẹwọnsẹ naa ti n rebi ati danu duro. Amọṣa, alamojuto ifẹsẹwọnsẹ naa, iyẹn rẹfiri fun agbabọọlu Manchester United lọwọ aaringbungbun papa, Fred ni kaadi pupa fun aṣemaṣe lẹyin ti goolu naa waye. Ni ifẹsẹwnsẹ to waye laarin Chelsea ati Udinese ni papa iṣire Dancia arena nilu Udine lorilẹede Italy. Goolu meji lati ẹsẹ Ruben Loftus -Cheek ati Hakim Ziyech lo fun Chelsea ni igara olubori.	https://www.bbc.com/yoruba/articles/clmkgxglrl9o
religion	TB Joshua burial: Wo àwọn gbajúmọ̀ òṣèré tó lọ sí ibi ètò ìsìnkú Temitope Joshua	"Eto ayẹyẹ isin idagbere ati isinku gbajugbaja wolii, Temitope Balogun Joshua ti n waye. Nibi ayẹyẹ naa to ti bẹrẹ ni ile ijọsin Synagogue Church of All Nations, SCOAN, to wa ni agbegbe Ikotun, nipinlẹ Eko, lati ri awọn gbajumọ lawujọ. Lara awọn ti a ri nibẹ ni oṣerebinrin Jumoke George, Ronke Ojo, Femi Branch. Koda, Aarẹ Ọna Kakanfo ilẹ Yoruba, Iba Gani Adams, ati Minisita Naijiria nigba kan fun irianjo oju ofurufu, Femi Fani-Kayode, naa ba wọn kopa. Hàà! Yomi wàá ṣẹ̀wọ̀n o! Oò ṣe bí ọlọ́pọlọ rárá, ò kàn ń fi àṣírí Baba Ijesha àti Iyabo Ojo gòkè ni - Femi Branch Kò jọọ́, adájọ wọ́gilé gbígba onídùró Dibu Ojerinde lórí ẹ̀sùn àjẹbánu ₦5.2 bílíọ̀nù ní JAMB Ó di èèwọ̀ láti rán ọlọ́pàá, sójà, DSS wá sí ilẹ̀ Yoruba láì sọ̀ fún wa - Àpapọ̀ gómínà ní ilẹ̀ Yoruba Bimpe Oyebade tú àṣírí bí Yomi ṣe ń gbógun tìí torí ìbalòpọ̀ Sàdáńkátà! Ẹ̀yin ẹ̀létò ààbò, mo dúpẹ́ lọ́wọ́ yín fún ìkọlù sí ilé Sunday Igboho - Ààrẹ Buhari Ìdí rèé tí àwa lọ́balọ́ba fi dákẹ́ lórí ìṣẹ̀lẹ̀ ìkọlù Sunday Igboho - Oluwo tí Iwo Ninu ọrọ ti Gani Adams ba BBC Yoruba sọ, o ni oloogbe TB Joshua kii sẹ ajihinrere nikan, o tun jẹ alaanu ọpọlọpọ eniyan. O ṣalaye pe inu ọ̀fọ̀ ni awọn ara ilu Arigidi-Akoko, nibi ti Joshua ti wa. Ọmọ ilu Arigidi naa ni Gani Adams. ""Ìpè iṣẹ́ ìránṣẹ́ TB Joshua ló mú mi bí ọmọ mi wẹ́rẹ́ lẹ́yìn ikú rẹ̀"" Àlùfáà kan níbi tí wón bí Jesu sí tan àbẹ̀là nítorí ikú T.B. Joshua Mo rí òkú TB Joshua tó yọ sí mi lẹ́yìn ikú rẹ̀ - Jaiye Kuti Ìtàn ayé TB Joshua tó lo ọdún kan àti oṣù mẹ́ta nínú ìyà rẹ̀"	https://www.bbc.com/yoruba/awon-iroyin-miran-57739022
entertainment	Aisha Lawal: Ẹni tó kéde pé mo kú yóò rí ìbínú Ọlọ́run	"Igbe hà hà ni ó gba ẹni àwọn ènìyàn lójú ìpó ìkànsíraẹni Instagram Aisha Lawal, lẹ́yìn ti ó jáde wá láti sọ nǹkan ti àwọn kan kọ nípa rẹ. Gẹ́gẹ́ bí gbajúgbajà òṣèré tiata náà ṣe sọ lásìkò tó n bá àwọn olólùfẹ́ rẹ̀ sọ̀rọ̀ loju opo Instagram rẹ̀, ó ṣàlàyé pé, òun kò kú o. Bakan naa lo ni òun kò ṣe àìsàn, sùgbọ́n òun kò mọ idí ti ẹni tó n gbé RIP, itumọ eyi tii se ‘Sun re o’ sí orí fótò òun, ṣe ń ṣe bẹ́ẹ̀. Sáájú ni fótò kan tí n jà ràìnràìn lori ayelujara, eyi tó ṣàfihan ọmọ tuntun kan ati Aisha Lawal lórí ìbùsùn nilé ìwòsàn àti fótò rẹ̀. Ẹni to gbe fọto rẹ sita yii lo kọ àkọ́lé pé, ""ìkà ènìyàn nìkan ní yóò rí nǹkan yìí ti kò ni tẹ RIP, arábìnrin yìí bímọ ọkunrin làntì tan, ló bá kú. Aisha Lawal ní sàdédé ni òun rí àwọn olólùfẹ́ òun ti wọ́n n fi àtẹ̀jíṣẹ́ ránṣẹ́ lórí Intagram, ti àwọn to mọ Nọ́mbà aago ilewọ òun sì ń pè oun pé àwọn gbọ́ pé ó kú. ""Lẹ́yìn náà ni mo wá lọ sí orí ayélujára níbí tí mo ti rí nǹkan ti ẹni náà kọ"" ""Mí ò mọ nǹkan ti ẹni tó n ṣe irú nǹkan báyìí fẹ́ gbà o, ní tèmí mó fi ẹni náà lẹ fún ìdájọ́ Ọlọ́run"" Bakan naa lo fi kun pe oun ki yoo ku iku kiku kan, bikose yiye lagbara Ọlọrun. Ọ̀pọ̀ àwọn olólùfẹ́ Aisha Lawal náà bẹnu atẹ lu iru iwa ibi báyìí, to si ni ẹnikẹni to ba kede pe oun ku, yoo ri ibinu Ọlọrun. O fikun pe oun yoo ri ileri Ọlrun lori aye oun, tori oun n sin Ọlọrun Alaaye, gbogbo irinsẹ esu ti wọn ba si se doju kọ oun, ki yoo se rere."	https://www.bbc.com/yoruba/media-56926395
sports	Brighton vs Tottenham: Aṣọ́lé Tottenham, Hugo Lloris dèrò ilé ìwòsàn lẹ́yìn ìyà àjẹtúnjẹ lórí pápá Brighton	Kaka ki ewe agbọn dẹ, niṣe lo n le koko sii. Kaka ko san fun ẹgbẹ agbabọọlu Tottenham, niṣe lo buru si o. Ẹgbẹ agbabọọlu Brighton & Hove Albion lo ṣe Tottenham bi ọṣẹ tii ṣoju ninu ifẹsẹwọnsẹ idije Premier League lọjọ Abamẹta. Ami ayo mẹta ọtọọtọ ni wọn Brighton fi ṣagba Tottenham eleyi to jẹ iyanlẹnu fun ọpọlọpọ awọn ololufẹ ere bọọlu. Balogun ati aṣọle ikọ Tottenham, Hugo Lloris lo kọkọ tasẹ agẹrẹ bi Tacha lo ba mu bọọlu bọ sinu awọn ara rẹ. Laipẹ ni aṣọle fọwọ ṣeeṣe debi pe wọn ni lati gbe lọ sile iwosan lati ori papa. Ṣugbọn bi iya nla ba gbeni sanlẹ, kekere a gori ẹni ni Brighton fi ṣe fun Tottenham lẹyin ti wọn fi ọba lee pẹlu goolu meji. Lẹyin ọ rẹyin, Brighton ṣina iya fun Tottenham pẹlu ami ayo mẹta sodo lairo tẹlẹ.	https://www.bbc.com/yoruba/ere-idaraya-49946254
health	Ojisẹ Ọlọ́run fún osere tíátà ni ₦8m láti ṣiṣẹ abẹ	Yoruba ni ori ẹni nii gbe alawo rere ko ni, bi ori ba si pẹ nilẹ, yoo di ire ni. Bi ọrọ se jẹ ree pẹlu osere tiata kan, Clem Ohamese ẹni to ri aanu miliọnu mẹjọ naira gba lati ọwọ ojisẹ Ọlọrun kan. Bẹẹ ba gbagbe, BBC Yoruba ti kọkọ mu iroyin wa fun yin saaju nipa Ohamese to kede pe oun fẹ sisẹ abẹ nitori pe oun ko le rin daadaa. O ni ijamba ọkọ ti oun ni, lo ti se akoba fun awọn ọmọ ika ẹsẹ oun, tawọn dokita si ni oun nilo isẹ abẹ, ko to di pe oun yoo le rin daadaa. Ìdí sì rèé tí Clem Ohamese ṣe gbé fídíò kan síta pé òun fẹ́ ṣiṣẹ́ abẹ, kí àwọn èèyàn gbà àdúrà fún òun. Fídíò yìí ni ọkàn lára àwọn gbajugbaja ojisẹ Ọlọ́run kan, Wolii Jeremiah Omotofufeyin ri, to ṣe na ọwọ aanu si osere tiata naa. Wolii Omotofufeyin gbe ẹ̀bùn Milíọ̀nù mẹ́jọ náírà fún Clem Ohamese láti fi ṣiṣẹ abẹ ọhun. Ẹ̀bùn owó náà, to jẹ kikida beba sì ni wòlíì Omotofufeyin gbé kalẹ lásìkò ìsìn tó wáyé nínú ìjọ rẹ lọ́jọ́ Aiku níbi tó ti fún osere tíátà náà ni owo beba. Clem Ohameze, òṣèré tíátà ní àìlera, ó ń bẹ̀bẹ̀ àdúrà lórí iṣẹ́ abẹ O kere o pọ, ki Eleduwa ma jẹ ki aisan ṣe wa, ko ma ṣe ẹni ti a mọ. Gbajugbaja osẹre tiata Nollywood, Clem Ohameze lo n bẹbẹ adura lọwọ awọn ọmọ Naijiria bi o ti fẹ lọ fun iṣẹ abẹ ẹyin rẹ. Ohameze ṣalaye ninu fidio kan ti o fi si ori ayelujara, lo ti sọ pe oun fi eegun ẹyin ṣeṣe ninu ijamba ọkọ to ṣẹlẹ si oun. O sọ pe ijamba ọkọ naa ti oun fi ẹyin ṣeṣe lawọn dokita sọ fun oun pe o ti ṣakoba fun ẹsẹ oun. Eyi ni ko le jẹ ki o le rin bayii, ṣugbọn pẹlu iṣẹ abẹ ti o fẹ ṣe, o yẹ ki ara rẹ le pada bọ sipo. Amọ, o sọ ninu fidio to fi lede lori ayelujara pe iṣẹ abẹ ọhun n ba oun lẹru. ''Mo nilo iranlọwọ awọn ọmọ Naijiria nipa adura bi mo ṣe n lọ fun iṣẹ abẹ yii. Ayẹwo ti wọn ṣe fun mi lẹyin ti ijamba ọkọ ṣẹlẹ si mi tan, lo fihan pe koko eegun kan ninu eegun ẹyin mi ti yẹ le omiran. Eleyii lo mu ki ẹru pọ lori eegun ẹyin mi ti ko si le jẹ ki n rin. Wọn tọju mi fun igba diẹ, mo gbadun diẹ, ṣugbọn laipẹ si akoko yii mo ṣe akiyesi pe mo n ni inira ti mo ba ti n rin. Mo pada lọ si ile iwosan nibi ti mo ti ṣe ayẹwo MRI lori ẹyin mi. Lẹyin ayẹwo yii ni awọn dokita sọ fun mi pe mo nilo iṣẹ abẹ lati ya koko eegun ẹyin mi meji to wa lori ara wọn ki n le maa rin daadaa. Ṣugbọn ẹru ba mi nigba ti wọn sọ fun mi ọna ti wọn maa n gba ṣe iṣẹ abẹ naa. Wọn ṣalaye fun mi pe wọn maa ni lati la ọrun mu lẹyin ki wọn lanfani lati ya koko egungun to sun lera wọn sọtọ. Amọ, bi ọjọ ṣe n gori ọjọ, mo ri pe ara inira naa n pọ si fun mi lati rin. Lẹyin naa ni mo pinnu lati ṣe iṣẹ abẹ ti wọn sọ yii ki n le maa rin pada. Ọkan mi daru gan an, ailera mi yii si ti ṣakoba iṣẹ mi ni gbogbo ọna. Loṣu to n bọ ni mo maa lọ fun iṣẹ abẹ yii, mo si mọ pe adura yii yoo gba lori mi, Ọlọrun yoo si ko mi yọ,'' Ohameze lo ṣalaye bẹẹ.	https://www.bbc.com/yoruba/afrika-59398770
health	DR Congo Ebola: Òṣìṣẹ́ ìlera méje kú torí ibínú àwọn èèyàn nípa Ebola	"''Awọn eniyan ro pe arun Ebola kii ṣe otitọ."" Eyi ni ọrọ Dokita Pascal Vahwere, ọkan lara awọn dokita to n gbogun ti arun naa ni orilẹede Democratic Republic of Congo, DRC. ""Ikọ̀ mi n f'oju wina ikọlu, nitori pe a n ṣe iṣẹ́ wa."" Ọpọlọpọ awọn oṣiṣẹ eto ilera lo ti ku nitori pe wọn n tọju tabi polongo igbogun ti aarun Ebola ni orilẹede Democratic Republic of Congo. Ọkan lara awọn dokita to n ṣiṣẹ lati gbogun ti arun naa, Pascal Vahwere sọ iriri rẹ fun BBC lasiko ti awọn ara abule kan ni Ariwa ẹkùn Kivu deede yi oun ati ikọ rẹ ka lasiko ti wọn fẹ fun awọn ara abule naa ni abẹrẹ ajẹsara. ""Lojiji ni awọn ero to ko ada ati ibọn dani yi wa ka. A ko mọ idi ti wọn fi fẹ ẹ ṣe ijamba fun wa. Ẹru ba wa. Nipasẹ awọn olori ilu la fi ba awọn ara ilu sọrọ, a si pẹtu si awọn ero naa l'ọkan."" Bo ti lẹ jẹ pe itankalẹ arun Ebola n pa ọpọ eniyan si, sibẹ awọn oṣiṣẹ eto ilera n la ewu ibinu awọn ajijagbara ati eniyan miran kọja nitori awọn ayederu iroyin to n tan kalẹ bi ina inu ẹẹrun, paapa lori ayelujara Whatsapp. Ko din ni oṣiṣẹ eto ilera meje ti wọn ti pa ni ọdun yii nikan. BBC ba diẹ lara awọn to n gbogun ti Ebola sọrọ, lori idi ti eyi fi n ṣẹlẹ si wọn. Ayederu Iroyin ""Awọn ayederu iroyin naa n mu ki awọn eniyan o ni igbagbọ pe, awọn oloṣelu n fi aarun Ebola pa owo si apo ara wọn."" Dokita Vahwere, to sọ eyi fun BBC tun sọ pe ""awọn miran tiẹ maa n sọ pe iwosan ti wọn n fun awọn to ni aarun naa gan an lo n pa wọn."" Awọn ikọlu to ti waye: Awọn ayederu iroyin ti fa awọn ikọlu to l'agbara. Ọga agba ni ẹka ibanisọrọ ninu ajọ eleto ilera lagbaye WHO, sọ fun BBC pe: ""laarin ọjọ kinni, oṣu Kinni si ọjọ kẹrinlelogun, oṣu Keje, ọdun 2019, ikọlu igba din meji ti ajọ eto ilera l'agbaye, WHO, ṣe akọsilẹ rẹ, fa iku oṣiṣẹ eto ilera meje, ti awọn mejidinlọgọta si fi ara pa ni orilẹede DRC."" Itankalẹ aarun Ebola Bi awọn ikọlu naa ṣe n waye, to si n fa iku ọpọlọpọ ti mu ki adinku ba bi awọn oṣiṣẹ eto ilera ṣe n dena itankalẹ aarun naa ni DR Congo. Lai ti i pe ọdun kan, awọn to ti ni aarun naa ti pe ẹgbẹrun meji. Abẹrẹ Ajẹsara Wọn ti n fun awọn eniyan ni abẹrẹ ajẹsara kan ti wọn ṣẹṣẹ ṣe jade lati dena itankalẹ aarun Ebola. Awọn eniyan bi ẹgbẹrun lọna aadọsan to ti sunmọ awọn to ni aarun Ebola lo ti gba abẹrẹ ajẹsara naa. Ṣugbọn bi wọn ṣe n kọlu awọn oṣiṣẹ eto ilera ti fa idiwọ fun pinpin abẹrẹ naa, eyi si ti mu ki aarun naa tan kalẹ si. Ijọba orilẹede DR Congo n di ẹbi awọn ikọlu naa ru awọn oriṣiriṣi ikọ ajijagbara to wa ni orilẹede naa. Ṣugbọn kii ṣe awọn ajijagbara yii nikan lo n ṣe ikọlu, awọn araalu naa n kọlu awọn oṣiṣẹ eto ilera. Apẹẹrẹ iru iṣẹlẹ bẹẹ ni bi mọlẹbi ẹnikan ti arun naa pa, ṣe kọlu awọn oṣiṣẹ eto ilera to n bawọn mojuto isinku ẹbi wọn naa. Amọ ṣa, ijọba ti n fi awọn ọmọ ogun ṣọ diẹ lara awọn ile iwosan ti wọn ti wọn ṣẹṣẹ da silẹ. Dokita Vahwere ti ẹ sọ pe, awọn eniyan kan ti n gbagbọ pe lootọ ni arun Ebola wa. ""Ibẹru si ti n lọ lara awọn oṣiṣẹ eto ilera naa."""	https://www.bbc.com/yoruba/afrika-49196385
religion	Fake pastors: BBC Africa Eye díbọ́n bíi ọmọ ìjọ, àṣírí àwọn Pásítọ̀ èké nílẹ̀ yìí tú sí wa lọ́wọ́	"Ayika ati ayida ilẹ Afirika gan ni ibudo ipawowọle wọn. Amọ bi awọn Pasitọ eke wọnyi ṣe n tan awọn ọmọ ijọ ati alatilẹyin wọn lati jere lara wọn ni ti owo, iyi ati agbara ti di ohun to mu kawọn eeyan ja fun ootọ ẹsin Kristẹni. Akọroyin ikọ Ọtẹlẹmuyẹ Africa Eye rinrinajo lọ si orilẹede Kenya lati lọ wadii awọn ijọ kan to ti sọ idile ati ọlọdani si ọwọ awọn adari ijọ eke. 'Gbogbo ìgbà ti mo bá rántí bí Táyà Tírélà ṣe gé ọwọ́ èmi àti ọmọ, ẹsẹ̀ rẹ̀ bàjẹ́, ojú mi fọ́..' Pásítọ̀ Olatokunbo Shonubi wọ gàù ní US lórí ẹ̀sùn ṣíṣe ayédèrú ìgbéyàwó 38 fáwọn àjèjì àti ọmọ onílùú Ọwọ́ tẹ 'pásítọ̀' tó ń ṣe ẹgbẹ́ òkùnkùn ní Bàrígà ""Mo sá fún oògùn owó, igbó mímu, mo tún ní sùúrù fún ọdún 15 kí n tó di olókìkí"" A máa ń lọ yọjú wo Yinka Quadri tó bá ń ṣe fíìmù ládùúgbò wa - Ẹ wo bí Dejo Tunfulu ṣe bẹ̀rẹ̀ iṣẹ́ Tíátà 'Ojú mi méjèjì pé lọ sí ọ́fíìsì àwọn ọlọ́pàá SARS, bí mo ṣe di afọ́jú ọ̀sàn gangan lórí ẹ̀sùn jíjí àpò owó “customer” tí mi ò mọwọ́"	https://www.bbc.com/yoruba/60987104
politics	Diezani Alison-Madueke: Ìjọba lu kọ́mú, góòlù àti ilé mínísítà epo rọ̀bì tẹ́lẹ̀ Diezani ní gbàǹjo	Ijọba apapọ ti bẹrẹ si lu awọn dukia minisita eporọbi tẹlẹ ni Naijiria, Diezani Alison-Madueke ni gbanjo. Minisita epo rọbi tẹlẹ ọhun ti n jẹjọ lori ẹsun ṣiṣe owo ilu kumọ kumọ lasiko ijọba Aarẹ Goodluck Jonathan. Lara awọn dukia Diezani ti ijọba fẹ ta ni ile awo dami ẹnu to wa ni Banana Island lagbegbe Ikoyi niluu Eko. Awọn dukia Diezani ti ijọba tun fẹ ta ni goolu olowo iyebiye, aṣọ igbeyawo fun obinrin marunlelọgọfa, kootu mọkanla, kọmu mọkanla, iborun mẹtalelaadọrin. Awọn nkan mii ni faanu meji, aṣọ bẹẹdi mẹfa ati bata olowo iyebiye mẹrinlelọgọta. Bakan naa ni ijọba apapọ ti bẹrẹ idiyele dukia olori ileeṣẹ ọmogun ofurufu tẹlẹ ri, Air Chief Marshal Alex Badeh naa. Ijọba ti kọkọ gbẹsẹ le ile ọgagun Badeh to wa ni Wuse 2 ati Maitama lori ẹsun iwa ajẹbanu lẹnu iṣẹ ọba. Ni ọsẹ to lọ ni ijọba apapọ bẹrẹ ayẹwo fawọn onimọ nipa dukia tita to le ni ẹgbẹta lati ṣakoso tita awọn dukia tawọn oṣiṣẹ ọba ra lọna eeru. Awọn dukia naa to ti di ti ijọba lo wa ni agbegbe mẹẹdọgbọn kaakiri orilẹede Naijiria. Dukia bii ọkọ, ile, ẹrọ ibaraẹnisọrọ, ẹrọ kọmputa ati awọn nkan mii to jẹ 1,620 ni ijọba apapọ fẹ lu ni gbanjo. Ipinlẹ Eko ni awọn dukia yii pọ si julọ pẹlu ile mọkanlelọgbọn ati ọkọ 589. Alaga igbimọ to n ri si tita dukia ti ijọba ti gbẹsẹ le, Mohammed Etsu ṣalaye pe igbimọ naa yoo ri pe abo to muna doko wa lori awọn dukia naa. Diezani ti wa lorilẹede UK lati ọdun 2015 ti ijọba aarẹ Jonathan pari, lati igba naa si ni ko tii pada si Naijiria. Ẹwẹ, alaga ajọ EFCC to n gbogun ti iwa ajẹbanu, Abdulrasheed Bawa, sọ loṣu Karun-un pe biliọnu mẹrinla Naira ni iye ti goolu Diezani to.	https://www.bbc.com/yoruba/afrika-59060504
religion	COZA: Mí o ba ijọ náà ṣe ìpolongo ètò wọ́n-Davido	Gbajúgbaja olórin tàkasúfèé David Adeleke ti gbogbo ènìyàn mọ si Davido ti gbarata lóri fọ́nran kan tó n tàn ka lori ayelujara lori oun ati COZA. Ori atẹjiṣẹ́ twitter rẹ lo ti yari lowurọ̀ oní (Ọjọbọ) pe irọ ni pe oun n polowo eto tuntun ti ijọ Commonwealth of Zion Assembly fẹ ṣe nibẹrẹ ọdun to n bọ. Fidio naa ṣafihan íbi ti Davido àti ọmọde kan ati obinrin kan ti jọ ń kéde èto ìsìn ọlọjọ mejila kan ti ijọ Common Wealth of Zion Assembly (COZA) fẹ́ ṣe loṣu to m bọ. Ọ̀pọ̀ ọmọ Naijiria jí lówurọ̀ òní ni wọn ba bẹ̀nu ẹ̀tẹ́ lú ìgbésẹ̀ Davido gẹ́gẹ́ bi wọ́n ṣe ri i nínú fọ́nran náà. Ṣugbọ́n bí Davido ṣe rii náà ni Davido ti kọ atẹjade kan lati tako fọ́nran náà pé òun kò ní ǹkankan ṣe pẹ̀lú ìpolongo náà. O ni pé ọmọdebinrin to han nínú fọ́nran náà ni oun ṣe fidio náà fun nitori pe olólùfẹ́ òun ni kii ṣe ijọ COZA rara. Sùgbọ́n, kàkà ki ewé agbọ́n dẹ̀, o dàbi pé àtẹjade naa tún bẹ̀rẹ̀ si ni ru ọ̀rọ̀ míràn síta ni, ọ̀pọ̀ ni ojú kòró ni fọ́nran náà ati pe Davido kò sile so pe òun kò mọ ǹkan ti wọ́n fẹ́ fi ṣe. Nigba ti awọn miran kilọ iṣọra fawọn ijọ iwoyi pe ẹkọ gbigbona n fẹ suuru. Lẹ́yìn gbogbo ọhu-ọhu yìí ni obinrin tó farahàn nínú fọ́nran náà pada wá tọrọ aforijin lọ́wọ́ Davido ninu atẹjade to fi sita pe: Nínú ọ̀rọ̀ rẹ̀, Omalizz ni ni òun fẹ́ sàlàye ǹkan to ta kókó nínú fọ́nran náà. O ni òun ya fọ́nran ọhun pẹ̀lú Davido àti ọmọ òun fún ijọ oun tii ṣe COZA, o ní kìí ṣe ijọ lo ni fọ́nran náà wọ́n o si san owo fun Davido láti ṣe e sugbọ́n ona láti pe àkiyesi àwọn eniyan ni oun fi ṣe.	https://www.bbc.com/yoruba/media-50848583
health	Coronavirus cure: Akeugbagold sọ àṣírí ohun tí àrùn coronavirus ń dá lárà fáwọn pásítọ̀, àfáà àti ẹlẹ́sìn àbáláyé	Laipẹ yii ni eekan oniwaasi ni, Akeugbagold bọ lọwọ wahala awọn ajinigbepawo kan ti wọn ji awọn ọmọ rẹ gbe. Amọṣa ninu ifọrọwerọ yii pẹluu, kii ṣe ọrọ awọn ibeji rẹ ti wọn ji gbe lo ba BBC News Yoruba sọ bikoṣe ọwọja arun coronavirus to gbaye kan bayii ninu ilana ẹsin lagbaye. Gẹgẹbi o ṣe sọ, arun naa ti ṣi aṣọ loju ọpọ lati mọ Ọlọrun wn funrawọn.	https://www.bbc.com/yoruba/afrika-52629093
sports	Kashimawo Laloko: Gbajúgbajà akọ́nimọ̀ọ́gbá eré bọ́ọ̀lù Laloko tó ṣàwárí Mikel Obi àti Osaze dágbére fáyé	Iku ṣeka, iku doro. Iku ti mu ọga agba tẹrẹ ri ni ajọ to n ri si ere bọọlu afẹsẹgba lorilẹede Naijiria, NFF, Kashimawo Laloko lọ. Ọkan lara awọn ọmọkunrin rẹ, Adewale lo kede pe ile iwosan Sacred Hearts Catholic Hospital niluu Abeokuta ni Laloko ku si lọjọ Aiku lẹni ọdun mẹrindinlọgọrin. Yatọ si wi pe, Laloko kii fọwọ sori ahọn sọ, o ṣiṣẹ takun takun lati mu ilọsiwaju ba gbajugbaja ileeṣẹ ikọni ni bọọlu afẹsẹgba Pepsi Football Academy. Ọpọ awọn agbabọọlu to di ilumọọka lonii lo jade lati Pepsi Football Academy. Awọn agbabọọlu bii Mikel Obi, Osaze Odemwingie, Soga Sambo, Elderson Echejile, Joseph Akpala ati Yinka Adedeji ati bẹẹ bẹẹ lọ lo jade ni Pepsi Academy. Koda Laloko ṣe akọnimọọgba ẹgbẹ agbabọọlu orilẹede Gambia nigba aye rẹ. Awọn ẹbi ti kede pe wọn yoo sin Laloko to jẹ Olori Parakoyi ilu Egba si ile rẹ to wa lagbegbe Gbonagun niluu Abeokuta.	https://www.bbc.com/yoruba/afrika-56567788
sports	Man Utd bẹ̀rẹ̀ ìgbésẹ lórí fífí òpin sí iṣẹ́ Ronaldo	Ikọ ẹgbẹ agbabọọlu Manchester United ti bẹrẹ awọn igbesẹ labẹ ofin, eyi ti yoo fun wọn ni anfani lati fi opin si iwe adehun wọn pẹlu atamatase ọmọ ilẹ Portugal, Cristiano Ronaldo. O ti han gbangba pe Ronaldo ko ni le kopa mọ labẹ olukọni Erik ten Hag lẹyin to sọ awọn oko ọrọ kan ninu ifọrọwerọ kan to ṣe. Ronaldo si ni oṣu mejọ to ku ni ninu iwe adehun rẹ to kọwọ bọ pẹlu ikọ Manchester United. Manchester United ni anfani lati wogile iwe adehun pẹlu Ronaldo, eyi ti yoo fun ni anfani lati darapọ mọ ikọ agbabọọlu miiran to ba di ọdun to n bọ. Ifẹsẹwọnsẹ Manchester United pẹlu ikọ Aston Villa, nibi ti wọn ti fidi rẹmi ni ireti wa pe o le jẹ ifẹsẹwọnsẹ to kẹyin fun Ronaldo pẹlu ikọ Manchester United. Iroyin to tẹ wa lọwọ fi han pe awọn adari Manchester United ti bẹrẹ igbesẹ lori nkan ti wọn fẹ ṣe lori iwuwa si Ronaldo. Awọn adari ni igbagbọ wa pe wọn fẹ yanju ọrọ Ronaldo ki abale keji ligi saa yii to bẹrẹ ninu oṣu kini ọdun to n bọ. K﻿ini Ronaldo sọ gan? Ronaldo, ninu ifọrọwerọ kan to ṣe ni ẹgbẹ agbabọọlu Manchester United da oun, ti oun ko si ni apọnle kankan fun olukọni Ten Hag. O ni wọn gbinyanju lati le oun kuro ninu ẹgbẹ agbabọọlu naa. Ifọrewerọ ọhun lo gba odi lara awọn adari ikọ Manchester United, ti wọn si bu ẹnu atẹlu iwa ati igbesẹ Ronaldo lori ọrọ naa. Ronaldo ni le waju ikọ agbabọọlu orilẹede Portugal lọ si orilẹede Qater nibi wọn yoo ti kopa ninu idije agbaye Fifa, eyi ti yoo bẹrẹ logunjọ oṣu yii. Atamatase agbawọwaju ikọ Manchester United, Cristiano Ronaldo ti darapọ mọ ikọ naa lẹyin ti akọnimọgba Erik Ten Hag palasẹ fun pe ko ma ṣe ìgbaradì fun ara rẹ. Ronaldo, ẹni ọdun metadinlogoji ni o kọ lati kopa ninu ifẹsẹwonsẹ to waye lọsẹ to kọja pelu ikọ Tottenham, ti wọn si yoo kuro ninu awọn agbabọọlu to irin irinajo lọ koju ikọ Chelsea ni opin ọsẹ. Ten Hag ni iwuwasi Ronaldo ni o ku diẹ kato, tí yoo si ri ijiya fun igbesẹ rẹ. A rí gbọ pe ọpọlọpọ gbolohun lọ tí waye laarin Ronaldo ati Ten Hag laarin ọjọ diẹ sẹyìn. Ronaldo ni orun to wa ni asiko naa  lo fa ti oun fi kuro lori paapa lọ yara imura níbi ifẹsẹwonsẹ pẹlu ikọ Tottenham. Ipadabọ Ronaldo ninu ikọ to n igbaradi lo sese ko fun ni anfani lati kopa ninu ifẹsẹwonsẹ iligi Uefa Europa níbi tí wọn yoo ti ma wa ko pẹlu ikọ agbabọọlu Sheriff Tiraspol lati orilẹede Moldova. Bakan an ni Balogun ikọ agbabọọluq Manchester United, Harry Maguire ati Donny Van de Beek naa kopa ninu igbaradi naa lẹyin ti wọn farapa. Ẹgbẹ agbabọọlu marun-un ni o ti peleke lọ ipele ẹlẹni mẹrindinlogun idije iligi Uefa Champion League sugbọn awọn wo ni yoo darapọ mọ wọn lalẹ oni Ikọ Manchester City ti bori awọn akẹgbẹ wọn sugbọn ikọ Liverpool, Chelsea ati Tottenham sini isẹ lati ṣe. Ikọ Liverpool nilo ami kan dondo lati pele sinu ipele ẹlẹni mẹrindinlogun ti wọn ba koju ikọ Ajax. Ajax ni lati borí ifẹsẹwonsẹ pẹlu ikọ Liverpool, tí wọn si ni lati gba ju ami ayo kan wọle. Tí Chelsea ba borí lalẹ oni, wọn yoo ni anfani lati kopa ninu ipele ẹlẹni mẹrindinlogun.  Wó àwọn ifẹsẹwonsẹ tí yóò wáyé lálẹ́ òní: Salzburg v Chelsea Dinamo Zagreb v Milan Celtic v Shakhtar Donetsk RB Leipzig v Real Madrid Benfica v Juventus, Paris St-Germain v Maccabi Haifa Sevilla v Copenhagen Borussia Dortmund v Manchester City	https://www.bbc.com/yoruba/articles/cv29kx1zzy3o
politics	Nnamdi Kanu IPOB case: Iléẹjọ́ sún ìgbẹ́jọ́ Nnamdi Kanu di oṣù kẹ̀wàà	Ileẹjọ kan ni ipinlẹ Abia ti sunjọ igbẹjọ ti Nnamdi Kanu gbe wa siwaju rẹ di ọjọ mii. Ẹjọ naa wa laarin ikọ ajijagbara  Indigenous People of Biafra,IPOB ati awọn agbofinro Naijiria. Adajọ K.C.J. Okereke ti wọn gbẹjọ naa wa siwaju rẹ sunjọ igbẹjọ di ọjọ Kejej oṣu Kẹwa ọdun yi. Agbẹjọro agba Naijiria, ọga agba ileeṣẹ ọmọ ologun Naijiria ati ọga agba ileeṣẹ ọlọpaa to fi mọ ajọ ọtẹlẹmuyẹ DSS ni Kanu pe lẹjọ Ni nkan bi ago marun un aarọ lọj Iṣẹgun ni awọn agbofinro ti duro wauwamu lopopona Umuahia-Ikot Ekpene nibi ti ile ẹjọ giga to gbẹjọ naa wa. Awọn ọlọpaa gbegi dina ti eleyi si fa sunkẹrẹ fakẹrẹ ọkọ. Toun ti ojo to rọ, awọn to ni nkan ṣe plu ẹjọ yi peju sile ẹjọ. Amọ ileẹj ko ribi gbẹjọ naa nitori awọn ti Kanu pe lẹjọ ''ko kọwe dahun ipẹjọ naa'' Adajọ gba gbogbo awọn ti ọrọ kan lati fesi si ọrọ to wa nilẹ ṣaaju ọjọ Keje oṣu Kẹwa. Eekan kan ninu ẹgbẹ oṣelu APC, Jonathan Vatsa ti fi ero rẹ han pe o ṣeeṣe ki Nnamdi Kanu ati Sunday Igboho gba itusilẹ ti wọn ba darapọ mọ ẹgbẹ oṣelu APC. Vatsa sọ eyi lasiko to n fi ero rẹ han lori bi minisita tẹlẹ feto irinna oju ofurufu, Femi Fani Kayode fi ẹgbẹ oṣelu PDP silẹ lati darapọ mọ ẹgbẹ oṣelu APC. O ni Sunday Igboho ati Kanu yoo ri idariji gba, ti wọn ba darapọ mọ ẹgbẹ oṣelu ijọba apapọ nitori ọrọ wọn ko buru ju ti Fani-Kayode lọ. Ninu ọrọ rẹ, Vatsa ni ibaniloju jẹ gba a ni ki awọn ole ati ọlẹ ma a darapọ mọ ẹgbẹ APC nitori ohun ti wọn fẹ. Vatsa ni eleyii fihan pe ẹgbẹ oṣelu APC n tiraka lati gberi gẹgẹ bi ẹgbẹ oṣelu ni Naijiria. ''Ko ni ya mi lẹnu ti Igboho ati Kanu ba darapọ mọ APC lọna ati kuro ni panpẹ ati atimọle ti wọn wa. Eleyii safihan ilakaka ẹgbẹ oṣelu APC ati igbe aye ọbayegẹ ati ajẹbanu ti wọn n lo ninu ẹgbẹ oṣelu naa. Ole to ba ti darapọ mọ wọn bayii yoo gba itusilẹ ni, ti yoo si di eniyan nla ni awujọ. Awọn alajẹbanu, ti wọn ji owo Naijiria, ti wa di eekan ni ẹgbẹ oṣelu APC , o ti pari fun ẹgbẹ oṣelu APC, ko si afojusun fun ẹgbẹ naa.'' O ṣi n ya mi lẹnu bi Femi Fani-Kayode ṣe darapọ mọ ẹgbẹ APC ati bi wọn ṣe gba a wọle si ile aarẹ ni Aso Rock jẹ iyalẹnu gba a ni.'' Bakan naa, gbogbo awọn ọmọ Naijiria lo mọ iru iwa ajẹbanu ti Fani-Kayode hu lai yọ aarẹ Buhari silẹ pẹlu bi o ṣe na owo to yẹ ki wọn fi tun papakọ ofurufu ti ipinlẹ Port Harcourt, ti ko le ni biliọnu meji naira. Eekan ni ẹgbẹ oṣelu APC, Jonathan Vatsa lo fikun pe, Aarẹ Buhari naa sọ oju nu lori ẹsun ti wọn fi kan Fani-Kayode lori ipa to ko ninu iwa ajẹbanu ''Dasukigate''.	https://www.bbc.com/yoruba/58634909
religion	Tope Ajogbajesu: Mọ̀lẹ́bí kan ní orin ikú ọdún yìí fò mí ru ní Tope kọ láàrin ọ̀sẹ̀ tó kú	Yoruba ni iku kii jẹ ki a dagbere fun ẹnikeji ẹni, ko to maa mu ni lọ. Bẹẹ ni ọrọ ri pẹlu iku gbajumọ akọrin ẹmi nni, Tope Ajogbajesu, ẹni ti yoo wọ kaa ilẹ sun lonii. BBC Yoruba se abẹwo si ile oloogbe naa, nibi ta ti ba aya rẹ, ibeji rẹ ati awọn mọlẹbi rẹ miran sọrọ lori ipa ti iku rẹ yoo ni lara wọn. Aya oloogbe naa ni aisan ọgbẹ inu, taa mọ si Ulcer lo mu Tope ni oru Ọjọbọ, to si ku ni ọjọ Ẹti, bẹẹ lo yẹ ko gba ami ẹyẹ kan ni ọjọ Sunday. O ni aisan ọgbẹ inu naa ti n yọ ọkọ oun lẹnu, ọjọ ti pẹ amọ oun dupẹ pe inu ifẹ Kristi ni ọkọ oun ku si, ti ko si jẹ ki Jesu bọ lọwọ oun. Nigba toun naa n sọrọ, ikeji Tope Ajogbajesu ni oro ati ọgbẹ ọkan nla ni iku ẹnikeji oun fun oun nitori inu ifẹ nla ni awọn dijọ n gbe. Mọlẹbi kan wa salaye pe isin kan ti Tope lọ ni ọsẹ to ku lo ti n kọrin pe iku ọdun yii fo oun ru laimọ pe ọsẹ naa ni yoo ku.	https://www.bbc.com/yoruba/afrika-58156116
politics	Alao Akala: Àwa àti ìjọba ìpínlẹ̀ Oyo la jọ ń ṣèpàdé, ohun tí mọ̀lẹ́bí sọ gangan rè	"Ẹbi gomina ipinlẹ Oyo tẹlẹ to ṣalaisi, oloogbe Otunba Adebayo Alao-Akala ti ni iroyin eto bi isinku oloogbe naa yoo ṣe waye to gba ori ayelujara kan kii ṣe ọwọ awọn lo ti wa pe ahesọ ọrọ lasan ni. Ninu ọrọ kan ti agbẹnusọ mọlẹbi naa, Tolu Mustapha fi sita, o fihan pe digbi ni ijọba ipinlẹ naa n da si bi gbogbo eto isinku naa yoo ṣe lọ. O sọ eyi ninu atẹjade kan ni ọjọ Iṣẹgun wipe ifọrọjomitoro ọrọ ṣi n waye lori ọna ti wọn yoo gba ṣe eto isinku naa. Ẹlẹ́ṣin tó gbé òkú Ọba Wukari pọ̀n wọ inú igbó rèé o! Ó sọ ìrírí rẹ ó sì tún já irọ ìròyìn orí ayélujára nípa rẹ̀ Wo àwọn ǹkan tó yẹ kí o mọ̀ nípa Alao Akala tó dágbére fáyé lẹ́ni ọdún 71 Háà, nǹkan ṣe mí! Ikú pa ọ̀kan lára àwọn aláànú mi - Yinka Ayefele Atẹ́jade naa ka bayii pe: Gẹgẹ bii gomina ipinlẹ Oyo tẹlẹ ri, Otunba Adebayo Alao-Akala yoo gba eto isinku to ni iyi latọd ijọba ipinlẹ tori naa, ijọba n lọwọ si gbogbo eto isinku rẹ. ifọrọjomitoro ọrọ ṣi n lọ lọwọ a o si fi gbogbo eto ti a ba la kalẹ fun eto isinku to ni iyi to gbogbo ara ilu leti bi asiko ba ti to"". O ni ""mo fi n daa yin loju pe wọn yoo bu ọla fun Otuna jake jado ipinlẹ Oyo"". Ẹwẹ, awọn iroyin kan ti n jade to n sọ pe wọn ti dajọ eto isinku fun gomina Oyo tẹlẹ yii si ọjọ Iṣẹgun ọjọ kẹẹdogun ati ọjọ Ẹti ọjọ kejidinlogun oṣu Keji ọdun 2022. Amọ o ni ko sohun to jọ bẹẹ to jade wa lati ọdọ awọn. Ẹ o ranti pe Alao-Akala dagbere faye ni owurọ Ọjọru ọjọ Kejila oṣu Kinni ọdun 2022 ni ile rẹ to wa ni ilu rẹ, Ogbomoso. Ọlọ́run Tinubu kìí ṣé Ọlọ́run témi torínáà mi o ní gbè lẹyìn rẹ̀ ní 2023- Ojudu Wo ohun tó ṣẹlẹ̀ nílé ẹjọ́ lónìí lórí ọ̀rọ̀ Kanu lẹ́yìn tó sọ pé òun kò jẹ̀bi ẹ̀sùn tí wọ́n fi kàn án Pẹ̀lú bí Dayo Kujore ṣe fi ayé rẹ̀ sin Nàìjíríà tó, kò sí ẹnìkan tó bá wa kẹ́dùn lẹ́yìn ikú rẹ̀- Ayinke Kujore 'Ìwọ tóo bá ní Sabuké ìwé mẹ́wàá, kò yẹ kóò súnmọ́ dídu ipò òṣèlú kankan' Ǹjẹ́ obìnrin leè di ""virgin"" padà bí kò bá ní ìbálòpọ̀ fún ìgbá pípẹ́? - Onímọ̀ nípa ìbálòpọ̀ bá BBC sọ̀rọ̀"	https://www.bbc.com/yoruba/60042999
politics	APC Oyo Primaries: Àwọn aṣaájú ké gbàjaré pé ìbò abẹ́nú APC Oyo tó kọjá mẹ́hẹ	"Ipade idibo abẹnu ẹgbẹ oselu APC nipinlẹ Oyo waye ni ọjọ Satide, tawọn ọmọ igbimọ alasẹ ẹgbẹ tuntun si fi oju han. Amọ sibẹ, ọrọ si ku lori abọ ipade idibo abẹnu naa nitori awọn igun kan ninu ẹgbẹ oselu APC nipinlẹ Oyo ti n fi apa janu, ti wọn si kọ esi idibo ọhun. Alaga ẹgbẹ oṣelu naa to n fi ipo silẹ, Oloye Akin Ọkẹ ṣalaye pe itọsẹ lo lọyọ, o ye ki wọn ṣe ohun gbogbo bo ṣe tọ. Oloye Ọkẹ ni aifẹ tẹle ilana tawọn babanla ẹgbẹ naa fi lelẹ ni ipilẹ ẹgbẹ oṣelu naa, lo n fa gbogbo dukuu laarin ẹgbẹ naa. O ni ohun to ku diẹ kaato ni lati rii pe awọn eeyan kan lẹgbẹ oṣelu APC gbimọ pọ lati mu ayederu orukọ wọ inu iwe orukọ awọn aṣoju idibo to yẹ ko farahan nibi ipade idibo yan adari, congress, to waye ni ipinlẹ Ọyọ. O ni gbogbo awọn to wa gẹgẹ bi ọmọ igbimọ kokari eto idibo naa ni wọn fọwọsi pe ki wọn ṣe ohun gbogbo bo ṣe tọ. O fi kun pe ibẹru awọn eekan ẹgbẹ naa gbogbo ṣaaju eto idibo naa ni pe, awọn eeyan kan ti tọwọ bọ iwe orukọ awọn aṣojudibo l'Eko ati l'Abuja. O ni bo tilẹ jẹ pe awọn awọn aṣiwaju ẹgbẹ oṣelu naa ko gba eyi gbọ nigba naa, eleyi to mu ki wọn beere fun iwe orukọ ti wọn yoo lo fun idibo naa lọjọ Ẹti. Amọṣa, iyalẹnu lo jẹ lati rii pe ọpọ asawọ lo ti wọ inu iwe orukọ naa, gẹgẹ bi Oloye Akin Ọkẹ ṣe sọ fun BBC News Yoruba. Ẹwẹ, minisita fun ere idaraya, Sunday Dare ti oun pẹlu ti fi ẹhonu han lori igbesẹ naa ni awọn eeyan perete kan ni wọn fẹ fi tipatipa ja ẹgbẹ oṣelu naa gba mọ awọn ọmọ ẹgbẹ oṣelu naa lọwọ ni ipinlẹ Ọyọ. Ninu atẹjade kan to n lọ kaakiri awọn iwe iroyin abẹle ni Naijiria, Sunday Dare ṣalaye pe awọn to wa nidi eto naa n wa ọna lati tu ẹgbẹ naa ka ni. Igbesẹ awọn iwọnba perete lati ja ẹgbẹ oṣelu yii gba ko ni jọ. Ọpọ awọn ọmọ ẹgbẹ oṣelu naa lo duro lori idagbasoke rẹ. Lara awọn agbaagba ẹgbẹ oṣelu naa to n tako eto naa bayii ni  alaga ajọ feto ibaraẹnisọrọ (NCC), Ọjọgbọn Adeolu Akande ati oludije fun ipo gomina lẹgbẹ oṣelu APC nigba kan ri, Oloye Olasunkanmi Tegbe. Awọn yoku ni oludije gomina to kọja nipinlẹ Ọyọ, Oloye Adebayo Adelabu; Olagunju Ojo; Fatai Ibikunle ati Ọmọọba Ayodeji Abass-Aleshinloye. Awọn yoku ni Oloye Sarafadeen Alli, to figbakan ri jẹ akọwe ijọba ipinlẹ Oyo atawọn eekan ẹgbẹ APC miran. Amọṣa, nigba ti BBC News Yoruba kan si awọn ọmọ igbimọ tuntun ti wọn ṣẹṣẹ yan naa, Ọgbẹni Mojeed Ọlaọya, ti wọn ṣẹṣẹ yan gẹgẹ bii alaga fun ẹkun idibo gusu ipinlẹ Ọyọ ṣalaye pe ko si kalọkabọ kankan lori ọrọ yii. O ni ohun ti awọn n fẹ ni pe ki igbimọ apapọ ẹgbẹ naa da si aawọ naa lọ, igbesẹ wọn si lawọn n reti lọwọ. Amọṣa, alaga to n fipo silẹ lẹgbẹ oṣelu naa, Oloye Akin Ọkẹ rọ gbogbo awọn ọmọ ẹgbẹ oṣelu APC nipinlẹ Ọyọ lati ṣe suuru, ki wọn fi wa ojuutu si ọrọ ọhun. Bakan naa lo ke si Ọgbẹni Ọmọdewu ti wọn ṣẹṣẹ kede gẹgẹ bi alaga ẹgbẹ oṣelu naa, lati ṣe pẹlẹ ko si duro naa ""nitori nigba ti alaafia ba wa leyan lee sọ pe oun n ṣe alaga."" Ipade idibo abẹnu ẹgbẹ oselu APC nipinlẹ Oyo waye ni ọjọ Satide, tawọn ọmọ igbimọ alasẹ ẹgbẹ tuntun si fi oju han. Amọ sibẹ, ọrọ si ku lori abọ ipade idibo abẹnu naa nitori awọn igun kan ninu ẹgbẹ oselu APC nipinlẹ Oyo ti n fi apa janu, ti wọn si kọ esi idibo ọhun. Ipade idibo naa, ti Gambo Lawan se alaga fun lo waye ni papa Liberty nilu Ibadan, ti iroyin si ni awọn janduku kan tilẹkun mọ alaga naa lati aago meje aarọ, ti ko si le peju sibi ti ipade ọhun ti waye. Awọn janduku naa si lo sọ fun Gambo pe ko ni ri ọna lọ ayafi to ba kede pe oun ti wọgile idibo abẹnu naa, ti ko si ni waye mọ. Koda, ni ibẹrẹ eto naa ni awọn igun kan ninu ẹgbẹ APC nipinlẹ Oyo ti ni ki wọn wọgile idibo abẹnu naa nitori oniruuru orukọ awọn oludibo to jẹ ayederu lo ti jade sita. Igba keji si ree ti wọn yoo sun eto idibo naa siwaju, ti wahala si tun fẹ bẹ silẹ ni igba kẹta. Awọn igun to n fi apa janu naa, ti wọn tilẹkun mọ Gambo lati jẹ ko ri ọna de ibi ipade naa ni ko mọ pe akọwe igbimọ to n se kokari ibo ọhun, atawọn ọmọ igbimọ naa kan, ti de ibudo ti idibo naa yoo ti waye. Nigba to n fi idi isẹlẹ yii mulẹ lori eto ori redio kan nilu Ibadan, Gambo ni o ya oun lẹnu pe awọn eekan kan ninu ẹgbẹ oselu naa le ran awọn janduku lati wa fa ọwọ aago ibo naa sẹyin. A gbọ pe gbogbo aayan gomina tẹlẹ nipinlẹ Oyo, Adebayo Alao Akala lati yọ Gambo ninu ahamọ tipa ti wọn fi si naa lo ja si pabo. Ọpẹlọpẹ awọn ọlọpaa, Civil Defence ati DSS lo jẹ ki Gambo gba idande ni aago meje alẹ lẹyin ti idibo ti pari tan. Amọ lẹyin abọ idibo to waye lasiko ipade apapọ ẹgbẹ APC naa, Isaac Omodewu, tii se Kọmisana tẹlẹ labẹ ijọba Ajimobi ni wọn kede pe o jawe olubori bii alaga ẹgbẹ oselu APC nipinlẹ Oyo. Ninu ọrọ akọsọ rẹ, Omodewu rọ awọn ọmọ ẹgbẹ oselu naa lati gba alafia laaye, ki wọn fi ọwọ wọnu, ki wọn si pa imọ pọ lati mu ki ẹgbẹ naa de ibi giga. O wa dupẹ lọwọ awọn asaaju ẹgbẹ oselu APC nipinlẹ Oyo fun atilẹyin wọn, to si fi ọwọ gbaya pe oun yoo pari ija laarin awọn ọmọ ẹgbẹ to n fi apa janu. Awọn igun ti Unity Forum, Ajimobi Legacy, Zenity Labour Party ati Oloye Adeniyi Akintola si lo ti ki alaga tuntun fun ẹgbẹ naa ku oriire. Atẹjade kan ti Sẹnatọ Ayoade Adeseun, Oloye Sarafa Alli, Amofin Ayo Ojeniyi ati Asofin Tolu Sadipe dijọ fi ọwọ si wa kan saara si awọn ọmọ ẹgbẹ naa fun bi wọn se se ojuse wọn nilana isejọba awa ara wa. Bakan naa ni wọn yonbo wọn fun bi wsn ko se gba ki alaga ipade idibo abẹnu naa dari idibo mọkaruru, eyi to mu mẹrin ninu awọn ọmọ igbimọ alako ipade naa kọwe fipo silẹ. Wayi o, awọn igun ẹgbẹ oselu APC ti inu n bi ti n fi apa janu lori esi idibo abẹnu naa nibi ti Isaac Omodewu ti jawe olubori bii alaga ẹgbẹ."	https://www.bbc.com/yoruba/afrika-59108083
entertainment	Majek Fashek: Ṣé lóòtọ́ ni Òdú olórin Raggae, Majek Fashek jáde láyé?	"Iroyin kan ni ọjọ aiku pe lo gbalẹ kan pe gbajugbaja olorin Raggae ọmọ Naijiria nni, Majek Fashek ti dagbere faye. Ohun ti iroyin naa, eleyii to ti farahan lori ọpọlọpọ awọn oju opo aiyelujara titi kan Wikipedia ṣalaye pe, Majek Fashek mi eemi ikẹyin rẹ ni ọjọ Aiku ni ilu London, ni orilẹede Gẹẹsi. Amọṣa, ohun ti alamojuto ẹgbẹ oṣere rẹ, Uzoma Omenka sọ ninu fidio kan, eyi to fi sita loju opo instagram Majek Fashek ni pe, ko si nnkan to ṣe Majek o. O ni ko ku, ṣugbọn ara rẹ ko le. Fidio naa eyi to fi sita ni nnkan bii agogo mejila oru ọjọ Aje, Uzoma Omenka ni ko yẹ ki ẹnikẹni maa gbadura iku fun agba onkọrin naa. nigba ti BBC Yoruba kan sii, O ni ohun to nile ni owo iranwọ fun itọju rẹ ati pe ọpọ awọn eeyan lo ti n pe lọtun losi lati igba ti iroyin naa ti jade. ""Majek ko ku o, ojojo diẹ̀ lo kan n ṣe ogun rẹ"" Ti a ba n sọ ninu awọn onkọrin ọmọ orilẹede Naijiria ti gbogbo agbaye mọ bi ẹnii mọ owo, ti orin rẹ si ti gbe ogo ba orilẹede Naijiria ni ọpọlọpọ igba, Majek Fashek jẹ ọkan pataki ninu wọn. Ọdun 1962 ni wọn bi Majek Fashek ni ilu Benin, ni ipinlẹ Edo. Ni aipẹ yii ni iroyin kan kọkọ jade pe arun jẹjẹrẹ mu Majek Fashek ti wọn si n beere iranlọwọ fun un, Iroyin iku rẹ kọkọ ti tan jade ni ọjọ diẹ sẹyin ki alamojuto ẹgbẹ akọrin rẹ, Uzoma Omenka to gbe fidio kan sita pe irọ ni ṣugbọn o fi idi rẹ mulẹ nigba naa pe lootọ ni aisan da agba akọrin naa dubu Amọṣa iroyin naa ṣebi ẹni pe ko dawọ duro. Lara awọn manigbagbe orin ti Majek Fashek gbe jade ni Send down the rain eyi to fun un ni inagijẹ The rainmaker. Awo orin Prisoner of Conscience and I&I Experience(1989),So long too long (1991) Orukọ abisọ rẹ gangan ni Majẹkodunmi Fasheke. Ile iwosan Queen Elizabeth Hospital, Woolwich ni o ti n gba iwosan ni ilu London.lẹ."	https://www.bbc.com/yoruba/afrika-49712097
health	Masturbation: Ire ni àbí ibi fún ìlera ẹ̀dá?	"Awọn eeyan kii ṣaba sọrọ nipa fifun ara ẹni ni adun ibalopọ, paapa ni gbangba. Kii ṣe nilẹ Afirika nikan ni wọn ti ma n fi oju buruku wo o, bakan naa ni ọrọ ri ni awọn apa ibikan nilẹ India ati Asia. Idi ni pe iwa idọti, nnkan ti eeyan ko gbọdọ danwo, ni wọn maa n pe e. Ṣugbọn ṣa, o dabi ẹni pe 'masturbation' ni awọn anfaani kan to n ṣe fun ilera ẹda. Abajade iwadii wa re e: Gẹgẹ bi Cynthia Fogoe, onimọ nipa ibalopọ ṣe sọ, fifun ara ẹni ni adun tabi itẹlọrun ibalopọ, ni iwulo to n ṣe fun ara. O sọ fun akọroyin BBC, Mobeeb Azar, lasiko ifọrọwerọ kan pe, awọn anfaani bayii lo n fun ni: Bakan naa ni Dokita kan ni Naijiria,Chidinma Njoku, sọ pe: Amọ Njoku fikun un pe gbogbo nnkan to n dan kọ ni wura, ninu ọrọ titẹ ara ẹni lọrun fun ibalopọ. Awọn abawọn tabi ewu to wa nibẹ nkọ? Fogoe ṣalaye pe awọn ijamba kan wa ti iwa yii le ṣe fun awọn to ba n ṣe e. Fun awọn ọkunrin to ba ma n se e, o ṣe e ṣe ko bẹrẹ sini nira fun wọn lati pẹ lori ibalopọ pẹlu obinrin. Ti o  ba n ṣe e ni gbogbo igba, n ṣe ni o n sọ fun ọpọlọ rẹ pe ọna kan ṣoṣo (masturbation) to wa niyẹn lati ni itura ibalopọ. Eyi tun tumọ si pe, o le nira fun nnkan ọmọkunrin awọn ọkunrin kan lati dide tabi duro fun igba pipẹ lasiko ibalopọ. Fagoe sọ pe, awọn ọkunrin kan ti ẹ le ma damira lẹyin ibalopọ. Ko tan sibẹ o, iwadii ijinlẹ kan tun sọ pe, wiwo fidio ibalopọ - to ṣaba ma n waye pẹlu titẹ ara ẹni lọrun, ma n ni ipa ti ko dara lara ọpọlọ. Wiwo awọn fidio yii tabi fifun ara ẹni ni adun ibalopọ, ma n mu adinku ba bi ibalopọ ṣe ma n wu ọkunrin si pẹlu iyawo tabi ọrẹbinrin wọn. Iyalẹnu to wa nibẹ ni pe, ti ọpọ ba n ronu nipa 'masturbation', ọkunrin ni wọn ma n ro o si. Ṣugbọn, Radhika Sanghani to jẹ akọroyin gba pe eyi ko ri bẹ ẹ. O sọ pe ""awọn obinrin ma n ṣe e, amọ wọn kii ṣaba sọrọ nipa rẹ"". Bakan naa lo sọ pe awọn obinrin kan ko ti ẹ jẹwọ ri pe awọ́n ma n se e tabi wọn ti ṣe e ri. ""Eyi jẹ ibanujẹ fun mi, nitori pe ọpọlọpọ obinrin ti ọjọ ori wọn le ni ogun ọdun, lo ni idalẹbi ati itiju to ma n tẹle ti wọn ba fi le sọ sita. Paapa lati ọdọ ẹbi ati ile ijọsin wọn pẹlu."	https://www.bbc.com/yoruba/agbaye-54044241
religion	'A ti ní òye gbogbo ohun tó ṣẹlẹ̀ níbi ìkọlù ìjọ Kátólíìkì Owo, àmọ́ ...'	"""Ẹ ò kàn lè máa ṣa èèyàn káàkiri lónìí, lọ́la pé àwọn ló ṣe ìkọlù yìí"". Alukoro Ọlọpaa ipinlẹ Ondo ti ba BBC Yoruba sọrọ lori igbesẹ ti wọn n gbe lori ikọlu to waye ni ijọ Katoliiki ilu Owo. Ọgbẹni Olumuyiwa Adejobi ni nkan buruku ni nkan to ṣẹlẹ yii gbogbo awọn si lawọn kọ ọ tori iwa ẹranko ti ko daa ni lawujọ. ""Bí ajá bá pé ogún ọdún láyé, ẹran ogun ni o! Gbogbo awọn to ṣe iṣẹ yii ni Owo, wọn o ni lọ"". Bakan naa lo fesi si awọn eeyan ti wọn n sọ pe wọn joko tẹtẹrẹ lori ọrọ naa pe awọn ti ni oye gbogbo nkan to ṣẹlẹ,  amọ wọn gbudọ ṣe iwadii kikun. ""Kii ṣe pe ka maa ṣa eeyan kiri lọtun losi, a gbudọ rii daju pe awọn to ṣe iṣẹ ibi yii gangan la mu""."	https://www.bbc.com/yoruba/articles/cw53pxd1l0ko
entertainment	Ada Jesus death: Ṣé òtítọ́ ni pé ikú apanilẹ́ẹ̀rín Ada Jesus lọ́wọ́ ayé nínú?	Harrison Gwamnishu to jẹ olutọju adẹrinpoṣonu to jade laye, Mmesoma Mercy Obi ti awọn eeyan mọ si Ada ti kede pe iku to pa a ko lọwọ aye ninu. O ṣalaye wi pe aisan to ti n ṣe e fun ọjọ pipẹ lo gba ẹmi apanilẹrin naa. Gwamnishu sọrọ yii laarọ Ọjọbọ lẹyin ti iku Ada Jesus ya awọn eeyan lẹnu ni Ọjọru. Ki o to di wi pe olutọju Ada Jesus ba a pade, ailera rẹ ti wọ ọ lara gan an debi pe ko le da sọrọ daadaa mọ. Gwamnishu sọ fun BBC pe iku ati ọdọ Ọlọrun lo pa Ada Jesus. ''Iru iku to pa Ada Jesus to fi ọmọ saye lọ jẹ iru iku to maa ṣaaba pa ọpọ eeyan. Ada ko ba ti ku to jẹ wi pe wọn tete gbe lọ si ile iwosan ni ṣugbọn aisan naa ti wọ ọ lara pupọ, wọn dokita gan an fidi rẹ mulẹ bẹẹ. Ara rẹ ti n balẹ diẹ diẹ nigba ti wọn gbe e wa si ibudo itọju awọn to larun kindinrin. Koda, ọpọ eeyan eeyan lo ti dawo iranwọ fun itọju Ada Jesus ṣugbọn o ṣeni laanu pe o pada ku,'' Gwamnishu ṣalaye. Gwamnishu sọ pe oun atawọn eeyan kan ti bẹrẹ si ni ba ile iwosan Fortis sọrọ niluu Mumbai lorilẹede India lori ati gbe Ada Jesus lọ fun itọju arun kindinrin. O ni awọn fẹ ki o gbadun diẹ ki awọn to gbe e lọ si India lati ṣiṣẹ abẹ ipaarọ kindinrin rẹ ki ẹlẹmi to pada gba a. Gwamnishu fikun ọrọ rẹ pe awọn eeyan kan tiẹ n bẹbẹ lati da owo iranwọ fun itọju Ada Jesus, ṣugbọn gbogbo rẹ ti tan bayii. Olutọju Ada Jesus sọ pe lootọọ ni adẹrinpoṣonu naa ti ku, ṣugbọn awọn ẹbi rẹ si nilo iranlọwọ awọn eeyan. Gwamnishu ni ''Ada Jesus fi ọmọ silẹ saye lọ, ọmọ naa si nilo iranwọlọwọ awọn eeyan. O tun tan imọlẹ si ọrọ kan tawọn eeyan kan n sọ pe ko beere iranwọ owo fun itọju Ada lori ẹrọ ayelujara. Gwamnishu ni owo kọ ni iṣoro lori ailera Ada Jesus nitori Onimọ ẹrọ Marksman Chinedu Ijiomah ṣetan lati fi miliọnu mẹwaa silẹ fun itọju rẹ.	https://www.bbc.com/yoruba/afrika-56842315
entertainment	Adio Atawẹwẹ: Orin Fuji ló gba iwé kíkà lọ́wọ́ mi	Gbajugbaju olorin Fuji, Alhaji Sulaimọn Adio Atawẹwẹ sọ pe lati igba t'oun ti gbọ́nju, oloogbe Dr Sikiru Ayinde Barrister ni akọkọ olorin Fuji. Atawẹwẹ fọrọ yii lede ninu ifọrọwerọ rẹ pẹlu BBC Yoruba nile rẹ niluu Ikorodu l'Ọjọru. Alhaji Adio ni, lati kekere loun ti n gbọ awo orin ti Barrister ti kọ wéré, ko to maa kọ orin Fuji. Amọ, o ni ti ẹnikan ba sọ pe Barrister kọ lo da Fuji silẹ, o ni ko si ija nibẹ nitori ohun to kọju si ẹnikan, ẹyin lo kọ si ẹlomiran. Atawẹwẹ tun fikun ọrọ rẹ pe, iṣẹ Fuji lo yọ oun ninu iṣẹ alabaru lọja Ketu ati Mile 12. O ni oun tun ṣiṣẹ apero sọkọ ati iṣẹ akọle, birikila ṣugbọn iṣẹ Fuji lo yọ ọpọ eeyan to n kọ Fuji loko ẹru. O tun salaye pe, apọnle ti wọn ba n fun Fela lo yẹ ki wọn maa fun Barrister kaakiri gbogbo agbaye. Atawẹwẹ fikun ọrọ rẹ pe, o yẹ ki gbogbo olorin Fuji mọ ere Ayinde Barrister ati ti Alhaji Ayinla Kollington, lati fi gboṣuba fun wọn. O ni awọn mejeeji ni wọn yọ ọpọ olorin Fuji loko ẹru lonii. Atawẹwẹ sọ pe, ati ọmọ ọdun mẹrin ni oun ti n kọrin, orin kikọ si lo gbawe kika lọwọ oun. O ni JSS 3 loun wa nile iwe girama ki oun to kuro nile iwe, amọ o sọ pe oun o kaba	https://www.bbc.com/yoruba/afrika-49100660
politics	Atiku àti Davido sọ̀rọ̀ sókè nípa bí ìjọba Buhari ṣé ti àkáúntì ''cryptocurrency'' pa	Eti yin to gbọ alọ nipa ikede ijọba apapọ Naijria lati ti akaunti awọn to n ṣe karakata owo Crptocurrency yẹ ki o gbọ abọ. Idi ree ti a fi ni ka mu tọ yin wa ohun tawọn ọmọ Naijriria ti n sọ nipa ikede yi. Tolori tẹlẹmu lo ti n da si ọrọ. Ninu awọn to gbaujumọ taa le tọka si ni igbakeji aarẹ ana, Atiku Abubakar. Atiku to jẹ gbajugbaja onisowo to si ni ọpọ ileeṣẹ sọ pe nkan ti Naijria nilo lasiko yi ni pipese iṣẹ lati le jẹ ki ọrọ aje burẹkẹ si. Asiko yi kọ lo yẹ ki ijọba fofin de karakata ti yoo maa jẹ ki owo wọle si ẹka ọrọ aje wa ni ohun ti Atiku sọ. O ṣalaye pe ''o ṣeeṣe ki ijọba mojuto cryptocurrency yi ati bi owo ti se n wọle si Naijiria lai se akoba fun aabo orileede wa.Eyi ṣuwọn ju ki wọn ti i pa lọ'' O tẹsiwaju pe ''awọn ọdọ Naijiria n koju inira airiṣe nitori naa o y ki ijọba pese iṣẹ lati le jẹ ki ẹka ọrọ aje gbooro si'' Ẹwẹ awọn ọmọ Naijiria mii ti n da si ọrọ yi. Ninu wọn ni arakunrin Osasu Obayiuwana to sọ pe aini igbagbọ ninu eto ọrọ aje banki apapọ Naijiri lo mu kawọn eeyan ya sidi Cryptocurrency. Gbajugbaja olorin takasufe Naijiria Davido naa da si ọrọ yi. Loju opo rẹ ni Twitter, OBO ni oun ṣẹṣẹ n gbero lati darapọ mọ owo crypto ni ki ikede ijọba apapọ yi to jade. Ọrọ yi gẹgẹ bi o ṣe sọ fun awọn eeyan miliọnu mẹjọ to n tẹle loju opo rẹ jẹ iyalẹnu Awọn mii to tun sọrọ ati ohun ti wọn wi ree: Gbogbo ẹyin to n ṣe kata kara owo ''cryptocurrency''  ni Naijiria, ẹ jawọ nbẹ tori o lodi sofin orilẹede yii. Banki apapọ ni Naijiria CBN ti paṣẹ fun gbogbo ile ifowopamọ lorilẹede Najiria lati gbe apo ikowosi awọn eeyan to ba n ṣe kata kara owo  'cryptocurrency'' ti pa. Koda CBN paṣẹ fawṣon ile ifowopamọ lati ṣe awari gbogbo awọn onibara wọn to ni apo ikowosi fun owo ''crypo'' ki wọn si ti wọn pa lẹsẹ kẹsẹ. CBN ṣalaye ninu atẹjade kan to fi sita ti ọga ẹka to n ṣe amojuto ni banki naa, Bello Hassan buwọlu pe kilọ fawọn ile ifowopamọ ni Naijiria ewu to wa ninu kiko owo ''crypo'' si banki wọn. Banki CBN sọ ninu atẹjade ọhun pe ile ifowopamọ kankan ko gbọdọ ni ohun kohun ṣe pẹlu kata kara mọ bayii. Banki CBN sọ ninu atẹjade ọhun pe ẹnikẹni to ba tapa si ikede yii yoo foju win ofin. Ẹwẹ, ọgọọrọ ọmọ Naijiria lo ti bu ẹnu atẹ lu igbesẹ banki apapọ Najiria. Awọn ilumọọka lori ayelujara bii Shehu Sani, Reno Omokri, Ben Murray-Bruce, Omoyele Sowore, Debo Macaroni, DJ Switch ati awọn mii lo koro oju si igbesẹ ijọba.	https://www.bbc.com/yoruba/afrika-55951663
politics	Wọ́n lù mí, kódà wọ́n ya aṣọ mọ́ mi lọ́rùn ní Alaba- Lawal Waheed	A tun ti gbe ise wa de lori ikanni yi nipa titan imọlẹ si iroyin to ba ruju lawujọ wa ni Naijiria tabi nibomiran. Lọtẹ yi, ohun taa fẹ gbe yẹwo ni iroyin to gbode pe awọn kan n kọdi awọn ẹya Igbo lati le forukọsilẹ gba kaadi idibo PVC ni ọja Alaba ni ipinlẹ Eko. Ninu fọnran fidio kan ni ọrọ yi ti ṣebi ẹni jade. Kini nkan taa mọ nipa rẹ? Ṣe lootọ ni abi iroyin ofege leleyi naa? Alaye ree: Ninu fidio yi nkan taa ri ni pe awọn eeyan kan n sọ ni ileeṣẹ́ INEC to wa ni Igbede ijọba ibilẹ Ọjọọ ni Eko pe wọn ko jẹ ki awọn forukọsilẹ gba kaadi idibo PVC notori pe awọn jẹ ẹya Igbo. Ẹya Igbo yi jẹ ọkan lara awọn ẹya orileede Naijiria to wa ni iha Guusu ilẹ naa. Ni ọja ilumọọka nii, ọja Alaba ni iṣẹlẹ yi si ti waye. Awọn oniṣowo ẹya Igbo pọ ni ọja yi daadaa. Loju opo Twitter ni paapa lawọn eeyan ti n ṣe alabapin fidio lori ọrọ yi ti onikaluku si n sọ ohun to ro nipa iṣẹlẹ naa. A gbọ ninu fidio kan tawọn eeyan to n kọja si n sọrọ lede Igbo pe ''se awọn eeyan to n ja ninu ọfisi INEC lagbara lati ja ni? Ṣugbọn o ṣoju mi koro sọ fun BBC pe wahala to waye ko niṣe pẹlu pe oṣiṣẹ INEC  ko jẹ ki awọn eeyan forukọsilẹ nitori ẹya wọn. Ọkan lara awọn taa ba sọrọ,  Chinaza Ikemeziem, sọ pe nkan to da ija silẹ nipe awọn eeyan kan yari pe ki awọn oṣiṣẹ INEC ma gbe irinṣẹ iforukọ́silẹ wọn kuro ninu ọfisi naa. ''Ohun to ṣẹlẹ ko ṣẹyin pe awọn ero pọ. Wọn ti ọja Alaba tori ki awọn eeyan baa le jade wa gba kaadi idibo. Ẹgbẹgbẹrun lawọn to tu sita ti ipa awọn oṣiṣẹ INEC ko si kawọn. Ohun to fa wahala nibi oṣiṣẹ INEC kan se wa lati gbe irinṣẹ iforukọsilẹ lọ si ibomiran ti wọn ti n ṣe iforukọsilẹ. Awọn to wa nibẹ yari fun wọn ibẹ si ni wahala ti bẹrẹ'' Arabinrin Ikemesiem lo ṣalaye ọrọ yi fun BBC. O ni ṣaaju ki wahala naa to waye, ko si ede aiyede kankan to niiṣe pẹlu ọrọ ẹlẹyamẹya. ''Ẹrọ iforukọsilẹ kan ṣoṣo lo wa nibẹ awọn to si wa forukọsilẹ ko fẹ ki wọn gbe lọ ni nkan to ṣẹlẹ'' Arakunrin Lawal Waheed, ti iṣẹlẹ naa ṣoju rẹ sọ fun BBC pe awọn eeyan doju ija kọ oun nigba toun fẹ daabo bo oṣiṣẹ INEC taa n wi yi. ''O ni awọn irinṣẹ kan ti awọn oṣiṣẹ INEC maa n gbe lọ si awọn adugbo miran kawọn ti ko ba raaye lati wa si ọfiisi wọn naa baa le ribi forukọsilẹ'' O ni iru nkan bayii ko ṣẹṣẹ maa waye nibi tawọn to ba wa forukọsilẹ yoo yari pe wọn ko gbọdọ gbe awọn irinṣẹ yi lọ ayafi bi wọn ba forukọ ti wọn silẹ ṣaaju. ''Gbogbo alaye ti wọn ba n ṣe fun wọn pe ibomiran lawọn ti fẹ lọ lo awọn irinṣẹ yi kii wọ awọn eeyan yi leti. Wọn kọlu oṣiṣẹ INEC ọkunrin kan ṣugbọn ẹni keji rẹ to jẹ obinrin ribi gbe ọkada sa mọ wọn lọwọ'' O ni koda wọn lu oun ti wọn si ya aṣọ mọ oun lọrun nigba toun fẹ gba oṣiṣẹ Inec yi lọwọ wọn. ''Wọn tun lu baalẹ kan lagbege naa eleyi to mu ki awọn ọdọ adugbo ọhun naa wa das i ọrọ to fi di gbas gbos laarin wọn. Arakunrin Waheed ni awọn eeyan kan n sọ pe bawo ni ẹrọ iforukọsilẹ yoo ṣe wa nibi ti wọn ko si ni jẹ ki awọn ẹya Igbo forukọsilẹ. Gẹgẹ bo ṣe ṣalaye o ni ko si ohun to jọ bẹ to waye nitori ẹya tabi idi miran ju eleyi toun tio ṣalaye lọ. Ẹwẹ aarẹ awọn oniṣowo to n ta ẹrọ ilo ile ni ọja naa Paulinus Ugochuwu ti paṣẹ pe ki wọn ti ọja naa lọjọ kan si ki awọn ọlọja baa le ribi gba kaadi idibo wọn. Bakan naa ni ajọ eleto idibo lorileede Naijiria INEC ti sọ pe awọn mọ inira taraalu n koju ni paapa lori gbigba kaadi idibo ọlọjọ pipe. Ọga INEC to n risi idanilekọ araalu,Festus Okoye lawọn ti fi ẹrọ iforukọsile mii sita lawọn ipinlẹ  maraarun to wa ni ila oorun Guusu Naijiria ,Eko ati Kano  nibi ti ero ti pọ. Iye ẹrọ to lawọn ko si ta si jẹ mọkandinlaadọfa. O tẹsiwaju pe  awọn yoo sayewo bi nkan ba se n lọ lati mọ igbese to kan.	https://www.bbc.com/yoruba/articles/cv2pl5lkwq0o
politics	PDP crisis: Yánpọnyánrin PDP ń fẹjú síi, Uche Secondus ní òun kò bẹ̀rù àṣẹ ilé ẹjọ́, kí ẹgbẹ́ má bàjẹ́ ni tòun	"Yanponyanrin laarin ẹgbẹ oṣelu PDP ti n waye baye fun osẹ diẹ eleyii ti awọn alagbara kan ninu ẹgbẹ naa n pe fun  Uche Secondus, alaga apapọ ẹgbẹ oṣelu naa. Lẹyin ti ile ẹjọ giga kan nipinlẹ Rivers ti ni ko yẹba naa ko si ye e pe ara rẹ ni alaga apapọ ẹgbẹ Oṣelu PDP lorilẹede Naijiria. Ọmọọba Uche Secondus ti ṣalaye pe ko si ohun kan to babara ninu rẹ ju wi pe ki oun pẹlu lọ si ile ẹjọ lati lọ da ile ẹjọ loun ipe rẹ. Onidajọ Okogbule Gbasam ti ileẹjọ giga ipinlẹ Rivers to wa ni Degema ni Portharcourt paṣẹ ni ọjọ Aje petiti di igba ti wọn yoo fi yanju ẹjọ naa o, Secondus ko gbọdọ oe ara rẹ tabi ṣe ojuṣe alaga apapọ ẹgbẹ oṣelu PDP. Ninu ọrọ ti amugbalẹgbẹ fun Ọmọọba Secondus sọ, alaga ẹgbẹ oṣelu PDP naa ni ẹruko ba oun boti wulẹ ko mọ lori ipẹjọ naa oun si setan lati yọju si ile ẹjọ lori rẹ. ""Bi ẹnikẹni ba gbe Secondus ati ẹgbẹ oṣelu PDP lọ sile ẹjọ, o di dandan, yoo farahan ni  lati wi tẹnu rẹ. Awọn ọmọ Naijiria lo ni ẹgbẹ oṣelu yiio si tobi ju ẹnikẹni tabi ẹgbẹ kankan lọ titi kan awọn afipa du ipo"". Yanponyanrin laarin ẹgbẹ oṣelu PDP ti n waye baye fun osẹ diẹ eleyii ti awọn kan ninu ẹgbẹ naa ti gomina Nyesom Wike tipinlẹ Rivers ko sodi lati tun igbimọ isakoso ẹgbẹ naa ka. Iléẹjọ́ ní kí alága gbogboogbò PDP, Uche Secondus lọ rọọ́kùn nílé Rogbodiyan to n ṣẹlẹ ninu ẹgbẹ oṣelu PDP ti fori sọ ibi kan kan lójọ Aje, lẹyin ti ileẹjọ giga ipinlẹ Rivers ni ki ni alaga gbogbo ẹgbẹ naa, Uche Secondus lọ rọkun nile na. Eeyan mẹrin, Ibeabuchi Ernest Alex, Dennis Nna Amadi, Emmanuel Stephen ati Umezirike Onucha lo ni ki ileẹjọ da Secondus duro gẹgẹ bi alaga ẹgbẹ ọhun. Adajọ ileẹjọ giga ẹkun Degema, O. Gbasam sọ ninu idajọ rẹ pe aṣẹ gun ẹbẹ awọn mẹrin yii. Nkan ko fara rọ ninu ẹgbẹ PDP lori awuyewuye ati yọ Secondus nipo ṣaaju ipade gbogbogbo ẹgbẹ naa to n bọ lọna. Ẹwẹ, Secondus ti sọrọ lẹyin aṣẹ ile ẹjọ to ni ko gbọdọ pe ara rẹ ni alaga PDP mọ. Oludamọran Secondus lori ọrọ iroyin, Ike Abonyi sọ pe Secondus ṣetan lati sọ ti ẹnu rẹ ni ileẹjọ. O ni ẹgbẹ oṣelu PDP kii ṣe dukia ẹnikan, awọn ọmọ Naijiria lo ni i."	https://www.bbc.com/yoruba/afrika-58313767
health	Rauf Aregbesola sọ bó ṣe yẹ kí òbí máa fètò sọ́mọ bíbí	"Minisita to n ri si ọrọ abẹle lorilede Naijiria to tun jẹ gomina ana ipinlẹ Osun, Ọgbẹni Rauf Aregbesola ti ni ki awọn obi din iye ọmọ ti wọn n bi ku. Aregbesola sọ eyi gẹgẹ bi ọkan lara awọn koko ọrọ to maa n fi sita lori ayelujara. O fi ọrọ rẹ gba awọn lọkọ-laya nimọran lati fi eto si bi wọn ṣe n bimọ nitori ipo ti orlẹede Naijiria wa lọwọlọwọ. Loju opo Twitter ti Ọgbẹni Aregbesola maa n lo fi kọ awọn koko ọrọ kekeke, o ni ""a rọ awọn lọkọ-laya lati maa feto sọmọ bibi"". Tani Akeredolu tó ń díje dupò gómìnà fún ìgbàkejì nípìnlẹ̀ Ondo? Ẹgbẹ́ òṣèlú PDP, ẹ̀ka ìpínlẹ̀ Eko fún Fayose lọ́jọ́ méje láti bẹ àwọn adarí ẹgbẹ́ Bí mo bá ṣáájú ìwọ́de ENDSAReS, kẹ́ẹ mọ̀ pé ẹ̀wọ̀n Kirikiri ni wọ́n á gbé mi lọ jàntò - Naira Marley O tẹnu mọ ọ pe ""a ti n bimọ ju iye awọn ti orilẹede ṣetọju lọ. Torinaa, ọmọ meji si mẹta ti to"". Aregbe ni o yẹ keeyan ṣe bo ṣe mọ ni, ẹlẹwa sapọn lori ọrọ ọmọ bibi lorilẹede Naijiria. Niwọnba iwọn iye owo tabi na atijẹ ti eeyan ni ni Ọgbẹni Aregbesola ni o yẹ keeyan wo ko to maa ka ọmọ jọ."	https://www.bbc.com/yoruba/54417215
sports	Anthony Joshua: Lẹ́yìn ìjà rẹ̀ pẹ̀lú Luiz, Anthony Joshua bẹ Ọba ìlú rẹ̀, Àkárìgbò wò	Ṣe awọn agba bọ wọn ni ọmọ ale ni fi ọwọ osi juwe ile baba rẹ. Gbajugbaja akanṣẹ lagbaye, Anthony Joshua bẹ ile wo lọjọru. Taara ta ilu rẹ ni Ṣagamu lo mori le, nibẹ lo si ti ṣe baba kẹẹ pẹ sawọn ọbalaye ati oriade gbogbo to wa nilu naa. Eyi ni igba akọkọ ti Anthony Joshua yoo maa yọju si orilẹede Naijiria lẹyin to gba igbanu ẹyẹ agbaye rẹ, WBA, WBO, IBF ati IBO pada lọwọ Andy Ruiz. Ọmọ orilẹede Mexico naa si lo gba ami ẹyẹ ọhun dani fun bi oṣu diẹ, nibi ija wọn to waye ni gbagede Diriyah Arena lorilẹede Saudi Arabia. Ọkẹ aimoye awọn ololufẹ rẹ ni wọn rọgba yii ka lasiko to fi lọ ki Alafin Ẹlẹpẹ ati Akarigbo ti ilẹ Rẹmọ ni aafin wọn. Lẹyin to foribalẹ fawọn ọba alade naa tan, ni Anthony Joshua wa ya fọto pẹlu awọn ololufẹ rẹ ti wọn wa foju gaanni rẹ. Ariwo 'ibi ni ile rẹ kii ṣe ilẹ Gẹẹsi' ni ọpọlọpọ awọn eeyan to tu sita wa wo agba ọjẹ akanṣẹ naa n pa, bi gbogbo wọn ṣe n da giiri lati baa ya fọto, ti wọn si tun wọ tọọ lẹyin lati aafin Elepe lọ si aafin Kabiyesi Akarigbo ti ilu Rẹmọ.	https://www.bbc.com/yoruba/afrika-51569245
health	Myrtle Corbin: Obìnrin tó ló àìdàpé ara rẹ̀, sọ ara rẹ̀ di olówó	Yoruba ni ẹni ti yoo ga, ẹsẹ rẹ yoo tiirin, bẹẹ si ni tibi tire la dale aye, tibi tire la se ẹda eeyan, bi ire se wa ninu ibi, naa ni ibi wa ninu ire. Bi ọrọ igbe aye arabinrin kan se ri ree, ẹni ti o ni aidape ara amọ ti ọba oke se e ni ogo pẹlu aidape ara naa. Eyi si lo fidi rẹ mulẹ pe agbara wa ninu aidape ara, ta ba si lero pe Oluwa n se ibi, ase rere lo n se. Arabinrin naa, Josephine Myrtle Corbin, lo ni ẹsẹ mẹrin, ile ọmọ meji, oju ara meji amọ ti ọba oke tun fun ni agbara lati bi ọmọ mẹjọ nile aye. Gẹgẹ ba se ka loju opo Wikipedia, asise atọrunwa waye lasiko ti wọn loyun arabinrin naa, eyi to fa aidape ara fun. Bi igbe aye rẹ si se lọ ree eyi to yẹ ka fi se arikọgbọn. Igba iloyun ati ibẹrẹ aye Myrtle Corbin: Orukọ baba Myrtle Cobin ni William H. Corbin, tii se ẹni ọdun mẹẹdọgbọn nigba to fun aya rẹ, Nancy Corbin, ẹni ọdun mẹrinlelọgbọn loyun. Agbegbe Lincoln County, nilu Tennessee lorilẹede Amẹrika ni awọn obi Myrtle Corbin n gbe lakoko ti wọn loyun rẹ. Lọjọ ti ọmọ tuntun naa de ile aye ni ọjọ Karun, osu Kejila ọdun 1868, ni wọn ri pe ibeji lo fẹ wa saye amọ ti ikeji rẹ ko lagbara lati di odidi eeyan, to si jẹ aabọ ẹda to so mọ ekeji rẹ lara. Ẹsẹ mejeeji to yẹ ko jẹ ti ekeji rẹ ti ko pe odidi ẹda, ni Myrtle Corbin papọ, ti ẹsẹ rẹ fi di mẹrin, to fi mọ ile ọmọ ati oju ara ekeji rẹ lo dapọ mọ tiẹ, to fi di meji-meji fun. Nigba ti wọn bi Myrtle Corbin pẹlu abuku ara yii, ẹnu ya awọn dokita, ti wọn si ri pe o dabu sinu iya rẹ ni, amọ wọn yi ipo to wa pada, to fi rọrun lati bii, bibẹẹ kọ ọrun ni aala fun tiya-tọmọ. Nigba ti wọn bi ọmọ yii, ko tii si isẹ abẹ rara lasiko naa lati gba ẹbi alaboyun tabi fi ya ibeji to lẹpọ. Idi ree ti isẹda Myrtle Corbin fi se ara ọtọ lasiko ti wọn bi, ti ko si si ireti fun lati gbe ile aye. Amọ riro ni ti eniyan, sise ni ti Ọlọrun, ọmọ naa n dagba, eegun rẹ si n le bii ti ọmọ to dape, bẹẹ lo n dagba ni ẹmi ati ni ọpọlọ. Bawo lo se rọrun fun Myrtle Corbin lati gbe ile aye? Awọn dokita si ri pe lati ibi ibadi ni ẹsẹ ikeji Myrtle Corbin ti so pọ mọ tiẹ, to si ni ara meji lati ibadi wa si isalẹ, eyi to mu ko tun ni oju ara ati ile ọmọ meji pẹlu. Amọ o rọrun fun obinrin naa lati se akoso ẹsẹ ekeji rẹ naa, nitori ko gun to awọn ẹsẹ tiẹ mejeejiy, eyi to mu ko ma subu lasiko to ba n fi n rin. Idi ni pe awọn ẹsẹ mejeeji ekeji rẹ naa lo wa ni aarin, ti wọn ko si ni agbara ra tabi ni imi ninu, ti ko si se fi rin rara. Bakan naa, ọmọ ika ẹsẹ mẹta pere lo wa lara ẹsẹ ekeji rẹ naa. Awọn ara ti Myrtle Corbin fi abuku ara rẹ da, to sọ di olowo: Arẹwa pọnbele ni Myrtle Corbin, ti ọba oke si fi ẹwa jinki rẹ lai naani abuku ara yii. Koda, obinrin giga ni, iwọn giga rẹ si jẹ ẹsẹ bata marun, o mọ lawọ, o ni ọpọlọpọ irun lori, to si tun ni oju buluu. Nigba to di ẹni ọdun mẹtala, okiki obinrin naa ti kan yika agbaye nipa ọna to n gba mura, eyi to ya ni lẹnu pupọ. Baba obinrin yii lo kọkọ ronu nipa ọna ti yoo fi wulo, to si bẹrẹ si patẹ rẹ ni awọn gbọngan sinima, ti ọpọ eeyan si n ya wa fi owo ribiribi wo akanda ẹda obinrin ẹlẹsẹ mẹrin naa. Se ni Myrtle Corbin si n lo abuku ara rẹ lati fi pa owo nipa imura rẹ. Yoo si wọ awọn ọmọ ika ẹsẹ rẹ ti ko dape naa ni asọ ti oyinbo n pe ni socks. Bakan naa ni yoo wọ bata fun awọn ẹsẹ ekeji rẹ to wa ni aarin ẹsẹ tiẹ, bi o tilẹ jẹ pe kii fi awọn ẹsẹ naa rin. Nigba to ya, awọn eeyan to jẹ gbajumọ ninu isẹ amuludun bii P.T Barnum, Ringling bros ati Coney Island n ba Myrtle dowo pọ, ti wọn si n gbe isẹ afihan ara rẹ to n se larugẹ. Okiki Myrtle Corbin si tan debi pe o n pa owo to to ọtalenirinwo o din mẹwa dọla ($450) ni ọsẹ kan, eyi to jẹ owo nla nigba naa. Nigba to pe ẹni ọdun mọkandinlogun, Myrtle Corbin se igbeyawo pẹlu James Clinton Bicknell, ẹni to pọn ni dandan fun aya rẹ lati mase patẹ aidape ara rẹ fun aye mọ. Awọn mejeeji bẹrẹ isẹ oko dida ti ọkọ rẹ n se tẹlẹ, eyi to fihan pe ifẹ tootọ ni James ni si Myrtle, kii si se tori owo ti obinrin naa ni, lo se fẹ. Amọ lẹyin igbeyawo wọn ni ọkọ rẹ ri pe oju ara meji ni Myrtle ni, ti oju ara keji si jẹ ti ibeji rẹ, eyi to mu ki obinrin naa jẹ obinrin kan soso lagbaye ti yoo ni oju ara meji. Bakan naa, nigba to loyun ni asiri tu sọwọ awọn dokita pe ile ọmọ meji naa tun ni obinrin aramọnda yii ni, to si fi ile ọmọ apa osi loyun. Lẹyin o rẹyin, ọmọ mẹjọ ni Myrtle Cobin bi sile aye amọ mẹta pere lo gbẹyin rẹ. Nigba to di ọdun 1928, ti Myrtle Corbin pe ẹni ọgọta ọdun ni aisan ara kan kọlu u, eyi to ba awọ rẹ jẹ, ti ko si gbọ wiwo. Lasiko yii, ko tii si iwosan fun arun ara naa ti wọn n pe ni Erysipelas, a streptococcal skin infection, amọ lode toni, horo oogun diẹ ti to lati wo aisan naa. Nigba to di ọjọ Kẹfa, osu Karun ọdun 1928, Josephine Myrtle Corbin-Bicknell jade laye nilu Cleburne nipinlẹ Texas, eyi to fi opin si igbe aye obinrin kan soso to ni ẹsẹ mẹrin. Se ni awọn mọlẹbi rẹ si n sọ oku ati posi rẹ lọwọ-lẹsẹ, ki awọn adigunjale maa baa ji gbe salọ. Koda, awọn onisẹ iwadii, afi nnkan isẹmbaye pamọ atawọn onisegun oyinbo gan gbe owo kalẹ lati gba oku rẹ amọ awọn mọlẹbi rẹ taku, ti wọn si tubọ n sọ oku rẹ. Ẹkọ akọkọ ti itan aye Myrtle Corbin kọ wa ni pe ka ma jẹ ki aidape tabi abuku ara di wa lọwọ lati mase gbe ohun rere se nile aye. Ẹkọ keji ni pe igbe aye Myrtle Corbin kọ wa lati mase jẹ ki ipo ta n la kọja se akoso aye wa nitori igba ko tọ lọ bii orere, aye ko tọ lọ bi ọpa ibọn. Myrtle Corbin jẹ alabuku ara amọ eyi ko ni ko ma de ibi giga nile aye , o ni ẹkunrẹrẹ ayọ ati ohun amuyangan, eyi to yẹ ki awa naa fi se awokọse rere. Lakotan, igbe aye Myrtle Corbin kọ wa lati ni ifarada, ipamọra ati ifiraẹnijin ni ipokupo ti a ba wa nitori ohun gbogbo lo n sisẹ pọ fun rere.	https://www.bbc.com/yoruba/afrika-58370341
politics	Ṣé lóòótọ́ ni Tinubu ń pín #30,000 fún àwọn ènìyàn?	"Ẹgbẹ oṣelu APC ti ki kede pe atẹjisẹ  kan to gba ori ayelujara kan pe oludije aarẹ labẹ asia ẹgbẹ oṣelu APC, Bola Ahmed Tinubu n pin  ẹgbẹrun lọna ọgbọn naira fun awọn eeyan ni o jẹ iro nla ati pe iroyin ofege ni. Atẹjisẹ ọhun ni awọn kan kọ ni ede Hausa, ti wọn si n pe awọn eeyan lati wa si agbegbe kan lati wa gba owo ti n ẹgbẹ iponlogo Tinubu/Shettima n pin fun awọn eeyan. Lati ninu oṣu kọkanla ni atẹjisẹ ọhun ti n tan kiri lori ayelujara, ti awọn si n pin kiri fun awọ0n eeyan wọn yoku lori ikan ibanisọrọ Whatsapp.\nAtẹjisẹ naa ni akọle ""Tinubu/Shettima dun awọn ọmọ Naijiria ni N30,000 lati fi ponlogo ibo fun ohun."" ""Ẹ ma bọ lati ki ẹ wa wo boya orukọ yin wa lara awọn ti yoo gbe N30,000 lati lọwọ Tinubu."" Gẹgẹ bii wọn ṣe lọdun 2015 ati 2019, ẹgbẹ oṣelu APC ti kede pe awọn nilo iranlọwọ owo lati ọdọ awọn ọmọ Naijiria saaju eto idibo ọdun 2023.\nAwọn alaatilẹyin ẹgbẹ oṣelu naa, to fi jẹ, oluranlọwọ aarẹ lori ayelujara, Bashir Ahmed, ti bọ si ori ayelujara ni ọpọ igba lati bere fun iranlọwọ lọwọ awọn ọmọ Naijria, Ẹgbẹ iponlogo Tinubu/Shettima fi nomba banki sita fun awọn to ba fẹ ran wọn lọwọ lati fi owo si ibẹ ""Ẹ ran wa lọwọ lati mu ileri wa si imusẹ lori orilẹede Naijria."" Ninu atẹjade kan ti ẹgbẹ iponlogo ibo Tinubu/Shettima fi tako atẹjisẹ naa ni iro nla ni, ti ko si ti ọdọ awọn wa rara. Agbẹnusọ ẹgbẹ naa, Festus Kayemo ni awọn ẹgbẹ alatako ni wọn wa gbogbo ọna lati ṣe akoba fun ẹgbẹ oṣelu APC saaju eto idibo lọdun 2023. ""A ri atẹjisẹ ọhun sugbọn ọdọ wa ko lo ti jade."" ""Awọn ẹgbẹ oṣelu alatako lo n gbe awọn igbesẹ lati fi tan awọn ọmọ orilẹede Naijria."""	https://www.bbc.com/yoruba/articles/cd19m12e7jgo
entertainment	Nollywood: Wo àkójọpọ̀ ohun tó wáyé lágbo àwọn òṣèré tíátà lọ́sẹ̀ yìí	"Oniruuru awọn isẹlẹ nla nla lo waye ni agbo awọn osere tiata lọsẹ yii ti ko yẹ kẹ padanu rẹ. Bi awọn isẹlẹ kan se dun mọ ni ninu, ni awọn kan ba ni lkan jẹ, se tibi tire la da ile aye. Awọn akojọpọ isẹlẹ to waye lagbo tiata lọsẹ yii re ni sisẹ n tẹle. Ori lo mọ iṣẹ aṣela laye. Bolaji Amusan ti ọpọ mọ si Mr Latin ati Odunlade Adekola lọ si ilu oyinbo niluu Vienna lorilẹede Austria nibi ayẹyẹ kanifa aṣọ Adire. Mr Latin lo fi fọto oun ati Adekola nibi ti wọn ti wọ aṣọ Adire nibi ayẹyẹ ọhun niluu Vienna si ori ẹrọ Instagram. MR Latin tiẹ sọ loju opo Instagram rẹ pe ""ẹ o tii ri nkan kan"", eyi to tumọ si pe wọn sẹsẹ n mu ẹyẹ bọ lapo ni. Ori arabinrin kan lo ma ti sọre bayii lẹyin to ya ""tattoo"" Okuneye Olanrewaju Idris, ti ọpọ mọ si Bobrisky si ara rẹ. Bobrisky funra rẹ lo fi fọto obinrin naa, to jẹ ọkan lara awọn ololufẹ rẹ si oju opo Instagram rẹ pẹlu ""tattoo"" to ya si ẹyin rẹ. Bobrisky wa ṣeleri lati ṣe ohun mere-mere fun arabinrin naa. O ṣeleri lati fun obinrin ọhún l'ẹbun miliọnu kan naira, ra foonu to ba fẹ fun un ati pe, oun maa gbe arabinrin naa rinrin ajo afẹ lọ si Dubai. Dokita fun Kemi Afolabi ni oogun oorun lati fara nisinmi lẹyin ayẹyẹ isile rẹ: Lẹyin to ṣe ayẹyẹ iṣile tan, oṣere tiata Yoruba, Kemi Afolabi wa ni igbele nibi ti o ti n sinmi. O ni awọn dokita lo sọ foun pe oun nilo lati sinmi nile tori ilera ara oun. Kemi ni oun ko mọ pe awọn dokita oun fi oogun orun sinu abẹrẹ ti wọn fún oun. Iku doro, iku ṣeka, iku ti mu Lofty Eyiwumi Ray to jẹ aburo gbajugbaja oṣere Mukaddam Eyiwumi Ray ti ọpọ mọ sí Muka Ray lọ. Loju opo Instagram rẹ ni Muka Ray ti sọ nipa iku aburo rẹ obinrin yii. Ibeere ""ki lo de, ki lo ṣẹlẹ"" ni Muka Ray n beere pẹlu ẹdun ọkan lori oju opo Instagram rẹ. Bakan naa lo fi ọrọ bii ""sun re o,  o daarọ si ori Instagram rẹ eyi to fi dagbere fun aburo rẹ to ṣe aláìsi."	https://www.bbc.com/yoruba/afrika-55855905
entertainment	Naira Marley: Pásítọ̀ Omatsola tún kìlọ̀ fáwọn ọ̀dọ́ láti yé pe ara wọn ní Marlians	Gbajugbaja olorin takasufe, Afeez Fashola ti ọpọ eeyan mọ si Naira Marley, ti fesi si ọrọ Pasitọ Chris Omashola to pe ni ẹlẹmi Eṣu. Ojiṣẹ Ọlọrun naa ti sọ tẹlẹ pe, Ọlọrun lo fi iran han oun pe ẹlẹmi Eṣu ni Naira Marley. Ọkunrin kan ti orukọ rẹ n jẹ @omo_billionaire loju opo Twitter, lo bi awọn eeyan leere pe kin ni idajọ lori ọrọ pasitọ Omashola ati Naira Marley. Lẹyin naa ni Naira Marley funra rẹ fi ọrọ kan naa lede loju opo Twitter tiẹ naa. Ṣugbọn orin ni Naira Marley fi fesi si ọrọ yii lẹyin to sọ pe ''Se bi omo jesu niwo, gbese ko Tesumole 🎶.'' Ero ọpọlọpọ awọn ololufẹ Naira Marley lo jọra wọn lori ọrọ naa, n ṣe ni awọn naa fi orin ''Se bi omo jesu niwo, gbese ko Tesumole 🎶'' bọ ẹnu ni idahun wọn si esi Naira Marley. Amọ, ero awọn kan ṣọtọọtọ lori ọrọ naa, fun apẹrẹ, @funshi ni oniyẹyẹ ni pasitọ Omashola, o ni pasitọ naa ko riran pe Fashola Azeez lẹmi Eṣu. Ẹlomiran, @mubaraq_a tun kin ọrọ @funshi lẹyin, o ni Naira Marley nikan ni Ọlọrun fihan ojiṣẹ Ọlọrun naa. Epe rabandẹ lawọn kan tiẹ n fi ranṣẹ si pasitọ Omashola, wọn ni ko mọ ohun to n sọ. Laipẹ yii ni Pasitọ Omashola sọrọ loju opo Twitter rẹ, nibi ti o ti kọ orukọ awọn eeyan to ro pe wọn ko le wọ ijọba ọrun ninu eyi ti Naira Marley wa loke tente. Pasitọ Omoshola fikun ọrọ rẹ pe Naira Marley ni lati ronu piwada ni kiakia ko too pẹ fun un. O ni awọn orin ti Naira Marley n kọ ni imisi Eṣu ninu, eyi to le ṣakoba fun ọjọ iwaju ati ayanmọ awọn ọdọ ni Naijira. Bakan naa ni ojiṣẹ Ọlọrun Omoshola kilọ fawọn ọdọ wi pe, ki wọn ye pe ara wọn ni ''Marlians.''	https://www.bbc.com/yoruba/afrika-51024954
sports	UCL results: Wo ìdí tí ó fi rọrùn fún Chelsea láti bu ìfọ́jú lu Manchester City lẹ́ẹ̀mẹẹ̀ta léra wọn	Yoruba bọ, wọn ni paa lẹẹkinni, paa lẹẹkeji, paa lẹẹkẹta. Bi oju ọhun ko ba fọ, yoo di bai bai. Bayii ni Chelsea ṣe dijgbaju olooyi ru Manchester City nini ifẹsẹwọnsẹ aṣekagba UEFA Champions to waye lalẹ ọjọ Abamẹta ọjọ kọkandinlọgbọn oṣu karun ọdun 2021. Ninu idije Premier League ni Chelsea ti kọkọ fagba han Man City lẹyin ti Thomas Tuchel di akọnimọọgba Chelsea. Kẹrẹ kẹrẹ, Man City ati Chelsea tun pade nini ipele to kangun si aṣekagba idije FA Cup, iya naa lo tun bade fun Man City lọwọ Chelsea. Ọpọ lo ti ro pe ina eṣi ko le jo Man City nigba mẹta lere wọn, amọ ina yii jo wọn raurau nio. Aṣeju Pep Guardiola ṣakoba fun Manchester City Ọpọ onimọ nipa ere bọọlu ni wọn ti di ẹbi ru olukọni Man City, Pep Guardiola fun aṣeju nipa bi o ṣe maa n to awọn agbabọọlu to maa n lo fun awọn ifẹsẹwọnsẹ to lamilaaka. Iru iṣẹlẹ yii ti ṣẹlẹ fun igba meji ninu idije Champions League nigba ti ẹgbẹ agbabọọlu Lyon ati Monaco lo City jade ninu idije naa lai ro tẹlẹ. Ohun to ya gbogbo eeyan lẹnu to fi mọ olukọni Chelsea fun ra rẹ, Tuchel ni pe Guardiola ko fi agbaọjẹ agbabọọlu arin gbungbun rẹ Fernandinho sara awọn to bẹrẹ ifẹsẹwọnsẹ aṣekagba Champions League ọjọ Abamẹta. Ohun to tumọ si nipe ko si agbabọọlu to le di aarin mu fun City ni wọn igba ti o jẹ pe Rodri tabi Fernandinho ko si nibẹ. Eyi lo ṣakoba fun City nitori ti wọn ba ti lọ siwaju bayii ni Chelsea ri ọna lọ si ile wọn lati ṣe wọn ni suta. Apa keji ere bọọlu naa ni Guardiola gbe Fernadinho wọle, ṣugbọn ẹpa ko boro mọ.	https://www.bbc.com/yoruba/ere-idaraya-57297671
health	Àwọn dókítà ṣe ìpínyà ìbejì tí orí wọn lẹ̀pọ̀ láti orílẹ̀-èdè méjì ọ̀tọ̀tọ̀ pẹ̀lú ẹ̀rọ Virtual Reality	Awọn dokita lorilẹ-ede Brazil to ṣe ipinya awọn ibeji ti wọn lẹpọ lati ori pẹlu imọ ẹrọ Virtual Reality, VR. Wọn ṣe iṣẹ abẹ naa fun awọn ọmọde ọhun ti wọn jẹ ọmọ ọdun mẹta, Bernardo ati Arthur Lima nile iwosan kan niluu Rio de Janeiro pẹlu itọsọna lati ile iwosan miran,  Great Ormond Street Hospital, to wa niluu London. Ikọ to ṣiṣẹ abẹ naa lo ọpọlọpọ oṣu lati kẹkọọ nipa bi wọn yoo ṣe ṣiṣẹ abẹ ọhun lẹyin ti wọn ti kọkọ ya aworan awọn ọmọ naa pẹlu ẹrọ CT ati MRI. Ajọ kan ti kii ṣe ti ijọba ti wọn ṣe onigbọwọ bi wọn ṣe pin awọn ọmọ ọhun, Gemini Untwined, ni ipinya naa jẹ eyii to lagbara ju ti awọn tii ṣe. Adari ajọ naa, ọgbẹni Jeelani sọ pe o jẹ igba akọkọ ti awọn dokita yoo wa ni orilẹ-ede ọtọtọ ti wọn yoo si ṣiṣẹ abẹ ninu yara kan naa lori ẹrọ Virtual Reality. Igba meje ọtọtọ lawọn ibeji naa ṣiṣẹ abẹ eyii ti ko din ni wakati mẹtadinlọgbọn, nnkan bii ọgọrun oṣiṣẹ lo si wa nibẹ nigba ti wọn n ṣẹ eyii to kẹyin. Nigba ti yoo sọrọ lori bi iṣẹ abẹ naa ṣe waye lori ẹrọ VR, ọgbẹni Jeelani sọ fun ileeṣẹ iroyin PA pe “Ohun iyalẹnu ni iṣẹ abẹ naa jẹ, ara meeriri ni pe a le maa wo ohun ti yoo ṣẹlẹ ki a si le ṣiṣẹ abẹ naa lori kọmputa ko to di pe a fi awọn ọmọ naa sinu ewu kankan.” “Awọn eeyan kan gbabọ pe irufẹ iṣẹ abẹ bayii lo lewu julọ ninu iran tiwa yii amọ bi a ṣe ṣiṣe abẹ naa lori Virtual Relaity dabi igba ti eeyan ba lọ sinu aye miran lori Mars ni.” Ni bayii, awọn ibeji naa ti wa  nile iwosan nibi ti wọn ti n gba itọju lẹyin iṣẹ abẹ ọhun. Awọn dokita sọ pe oṣu mẹfa gbako ni wọn yoo lo nile iwasan naa lẹyin iṣẹ abẹn ọhun ki ara wọn le mokun daadaa. Ẹwẹ, ajọ Gemini Untwined sọ pe ẹyọkan ninu ẹgbẹrun lọna ọgọta ibeji lagbaye ni wọn maa n lẹpọ lati ori.	https://www.bbc.com/yoruba/articles/ckky6dpxkn7o
health	Femi Fani-Kayode: Iléèwòsàn Kubwa l'Abuja wú ẹ̀rí sítà tó fihàǹ pé FFK parọ́	Awọn alasẹ ile iwosan ijọba to wa ni agbegbe Kubwa niluu Abuja ti ni awọn kò gba Minisita irina ofurufu tẹ́lẹ̀ rí, Femi Fani-Kayode gẹgẹ bi alaarẹ nileewosan awọn. Oludari ẹ̀ka àkọsílẹ̀ eto ìlera nileewosan náà, Bassey Amah fi èyí lédè fún Adajọ agba Olubunmi ti ilé ẹjọ́ to n gbọ́ ẹjọ́ àkànṣe ni Ikeja nipinle Eko pe Kayode kii ṣe aláìsàn ọdọ awọn kò si ni àkọsílẹ̀ itọju lọdọ àwọn. Femi Fani-Kayode ń jẹjọ lọwọ lórí ẹ̀sùn mejila to ni ṣe pẹlu lilo iwe yíyí gẹgẹ bii ìwé ẹ̀rí ìlera àtàwọn ìwé míì tí wọn yí. Judasi ìran Oduduwa ni Femi Fani-Kayode pẹ̀lú bó ṣe darapọ̀ mọ́ APC- Sheikh Gumi Ojú ayé lásán ni Buhari ń ṣe, kò ní ifẹ́ ọmọ Nàìjíríà lọ́kàn - Fani-Kayode Ipò àgbà ló yẹ́ kí a ti bá olórí - Fani-Kayode Femi Fani-Kayode ṣàlàyé bí ìrìnàjò rẹ̀ sọ́dọ̀ EFCC ṣe jẹ́ Àjọ to n rí si ìwà jẹgudujẹra, EFCC tí kanlẹ fi ẹ̀sùn kan an pé ó lo Dokita kan, Ogieva Oziegbe láti kọ ayédèrú ìwé ẹ̀rí ìlera fún un èyí ti ìròyìn ni ó fihan níwájú Adajọ Daniel Osiagor to n dájọ́ rẹ lórí ẹ̀sùn ṣíṣe owó ìlú basubasu amọ tí Fani-Kayode ni òun kò jẹbi ẹ̀sùn náà. Nigbati tí ìgbẹ́jọ náà yoo fi tesiwaju ni Ọjọbọ, o hande pe dókítà to buwọlu ìwé ẹ̀rí náà kii ṣe oṣiṣẹ ileewosan Kubwa. Àwọn aláṣẹ ileewosan náà nígbà tí ìwádìí wọn jáde, ó fihan pe awọn kan yí ìwé náà ni. Wo ohun tí Jaruma Oníṣòwò “Kayamata” tún ṣe tí wọ́n ń gbé e padà lọ s'ẹ́wọ̀n Ìdí tí ìyàwó Ààrẹ, Aisha Buhari fi lọ ìpàdé awọn aṣòfin Pásítọ̀ tó pe omidan fún ìtúsílẹ̀ ọkọ ọrun fipá ba lòpọ̀ l‘Ogun Nígbà náà ni Adajọ dá ẹjọ́ náà láti gbé àjọ EFCC lẹyin to sì ni lóòtọ́ bo tilẹ̀ jẹ pe ileewosan Kubwa náà ni ìwé ẹ̀rí yìí tí jáde wá, wọn kò ní aridaju ayafi ti olodani kan ba ṣi aṣọ lójú ẹ atipe Ẹlẹ́rìí tí wọn pé gẹ́gẹ́ bíi asoju ileewosan ohun ni nomba to wà lórí ìwé náà kò tilẹ̀ ki n se tí ileewosan awọn rárá. Adajọ tí sún ẹjọ́ náà síwájú di ọjọ karundinlogbon oṣù Kejì ọdún 2022.	https://www.bbc.com/yoruba/afrika-60501035
entertainment	Grace Oyin Adejobi: Bí mo bá tún ayé wá, ọkọ mi ni màá padà fẹ́	Gbajumọ ni mama Grace Owoola Oyin-Adejobi ti ọpọ eeyan mọ si Iya Osogbo nitori o wa lara awọn obinrin to bẹrẹ ere tiata nibẹrẹ pẹpẹ. Iya Osogbo, ẹni to sẹsẹ se ọjọ ibi ọdun kejilelaadọrun laipẹ yii ba BBC Yoruba sọrọ lori awọn iriri rẹ nile aye, ajọsepọ pẹlu ọkọ rẹ ati ere tiata. O fikun pe iyawo marun ni oun fẹ fun ọkọ oun lati mu ki agbo ere tiata rẹ se aseye, ti oun ko si kabamọ nipa igbesẹ naa. Grace Oyin Adejobi, ti ọkọ rẹ, Oyin Adejobi naa jẹ gbajumọ osere tiata tun fikun pe ile ẹkọ alakọbẹrẹ ni oun ati ọkọ oun ti pade, ti aanu rẹ si maa n se oun tori ipo akanda ẹda to wa. Nigba to n salaye idi ti ko fi tẹsiwaju lẹnu ẹkọ rẹ lati kawe de ibi to lapẹrẹ, Iya Osogbo nigba ti oun wa niwe kẹrin ni oun fi owo ile ẹkọ ra asọ ọdun Ileya. O ni idi ree ti wọn ko fi jẹ ki oun kawe siwaju mọ.	https://www.bbc.com/yoruba/afrika-58389141
entertainment	Tope Alabi, ìyá mi ló jẹ́..., àmọ́ mo fẹ́ ... - Yinka Alaseyori	"Iroyin to n jade lọwọlọwọ ni pe olorin ẹmi to ti di ilumọka bayii laarin ọjọ mẹta pere, Yinka Alaseyori ti sọrọ soke si bi ogbontarigi olorin Tope Alabi ṣe sọrọ ni gbangba pe ko tọ ki o pe Ọlọrun ni ""Oniduro Mi"". O ti fi ọrọ ranṣẹ si Tope Alabi ati gbogbo eeyan. Adeyinka Alaseyori kọkọ ṣebi ẹni ti ko fẹ mẹnu ba ọrọ yii rara lati igba to ti ṣẹlẹ gẹgẹ bi ko ṣe ba ile iṣẹ́ iroyin kankan sọrọ lati ọjọ yii ti pada fọhun. Nibi ti Yinka Alaseyori ti n ṣe isin orin iyin lati ṣaami ayẹyẹ ọjọ ibi rẹ lo ti bẹ gbogbo awọn eeyan lori ọrọ yii. Lo ba tun fi adura bọ ẹnu fun gbogbo awọn to n ṣe iṣẹ to jẹ ọna to tọ pe: ""gbogbo ẹyin tẹ n ṣe iṣẹ ọna to tọ to n mu ounjẹ wa sori tabili yin, ẹ o maa lowo sii ni"". Àjinigbé pa ọmọ méjì wọ́n ji méjì gbé lọ tí wan jẹ́ ọmọ òbí kan ni Ondo, Kí ló fa ikú akẹ́kọ̀ọ́ ẹni ọdún 23 yìí tí ọlópàá ba oku rẹ̀ nílé ìtura? Alaseyori kọ́ ló ni orin ""Oniduro Mi"", àmọ́ ìdí tí mi ò  ṣe bá a jà pé ó jí orin mi kọ nìyìí - Tolu Adelegan Ìjọba Saudi dájọ́ ikú fún ọ̀dọ́ kan lórí ẹ̀ṣẹ̀ tó ṣẹ̀ láti kékéré, ìdí rèé Nǹkan tí a mọ̀ nípa ìlera Asiwaju Ahmed Tinubu Ayédèrú òṣìṣẹ́ ìjọba ni Baba Ijesha fà kalẹ́ ló jẹ́ kó ṣì wà láhámọ́ - Ọlọ́pàá Alaṣeyori ni ti oun ba ti ṣe tan nibi eto orin iyin naa, ounjẹ loun n lọ jẹ gẹgẹ bo ṣe ayẹyẹ ọjọ ibi rẹ to jẹ ọjọ kẹrin oṣu kẹfa gangan amọ to ni ko saye lati ṣe ayẹyẹ afi titi di oni ti oun fi ṣe eto orin iyin. Lẹyin ọpọlọpọ wakati orin iyin ti akọroyin BBC Yoruba joko ti loju opo ayelujara Adeyinka Alaṣeyori funrarẹ, ti oun ati olorin ẹmi mii Dare Melody kọ lati fi ṣide eto naa, Alaseyori fẹ re si orin alujo tori o ni ""mo fẹ ki ẹ jo amọ mo fẹ fi Ọlọrun bẹ yin..."" Alaseyori ni ""mo kọkọ fẹ dupẹ lọwọ gbogbo eeyan kaakiri agbaye, loke okun ati nile nibi fun ifẹ yin. ""Mummy Tope Alabi, iyaa mi ni"". O tẹsiwaju pe: ""Iya ni Tope Alabi jẹ si mi, ọna kan tabi omiran si ni gbogbo wa ti jẹ anfani lara awọn orin rẹ... Ẹ jọwọ ẹ jẹ ki alafia jọba"". Alaseyori ti ijo ati ohun orin didun si ba nile tẹlẹ ti gbogbo ijo wa lara rẹ - lo ba ni kan si orin ati ijo si Ọlọrun ati fun awọn ololufẹ rẹ. Yinka Alaseyori ko mẹnu ba idi kankan ti ko fi yẹ ki o kọ orin naa gẹgẹ igun awọn eeyan kan ṣe n ja fun pe kii ṣe ohun gangan ni Ọlọrun fun ni orin naa lati kọ kalẹ. Iroyin ti a kojọ ati ifọrọwanilẹnuwo BBC Yoruba pẹlu ni ti o gba imisi orin naa gangan, Evangelist Toluwalase Aladelegan fihan pe ọdun 2014 ni Tolu gba imisi orin naa to si tun kọ jade ni ile ito orin pọ. Mo rí òkú TB Joshua tó yọ sí mi lẹ́yìn ikú rẹ̀ - Jaiye Kuti Wòlíì Genesis fèsì lórí ọ̀rọ̀ Tope Alabi nípa orin 'Oniduromi' Ẹwẹ, Alaṣeyori to jẹ́ olorin ẹmi to maa n kọ gbogbo orin yala tirẹ ni tabi ti ẹlomiran bi o ba ṣe ni idari kẹnu bọ awọn orin to wu awọn eeyan lori gan. Diẹ lara wọn niyii: Iṣẹ nla lẹ ṣe laye mi Ẹyin tẹ fun wa lowo tẹ́ẹ fun wa laṣọ, fun wa ni ipara, ẹ o maa lowo, lọla sii. Ọlọrun ko da bi eniyan, eeniyan aronipin... Iwo ko lo da mi, iwọ kọ lo bi mi, o si n sọrọ bi Eledumare Jesus na you big o, Ọga patapata... Ẹ ṣee aye ọpẹ yọ, mo dupẹ aye ọpẹ pada yọ N o la agbaye ja, n go si ri bi Ọba... Oniduro Mi ẹ ṣeun o..."	https://www.bbc.com/yoruba/afrika-57492139
politics	Buhari lifts Twitter ban: Buhari fún ọmọ Naijiria lẹ́bùn ayẹyẹ òmìnira, ó gbẹ́sẹ̀ kúró lórí Twitter pẹ̀lú ìkìlọ̀	Bi awọn ọmọ Naijiria ṣe n ṣe ayẹyẹ ayajọ ominira ọdunkọkanlelọgọta ti orilẹede Naijiria gba ominira, Aarẹ Muhammadu Buhari ti gbẹsẹ kuro lori ofin to fi de Twitter. Ni oṣu kẹfa ọdun 2021 yii ni ijọba kede pe oun ti fofin de lilo oju opo igbọrọkaye Twitter lori ohun ti ijọba pe ni aṣilo rẹ. Buhari ni lootọọ ni Twitter wulo lati maa fi pin iroyin ni waranṣesa, ṣugbọn ọpọ ọmọ Naijiria lo n lo lati huwa ọdaran. Aarẹ Buhari ni ọpọ eeyan lo n Twitter lati gbe ayederu iroyin kiri nigba ti awọn mii n loo lati da ija ẹlẹyamẹya  ati ija ẹsin silẹ. ''Ẹgbẹlẹgbẹ miliọnu ọmọ Naijiria ni Twitter ti fun lanfani lati ba oriṣiiriṣii eeyan pade, ṣe owo ati anfani si iroyin yajo yajo. Amọ, awọn iṣẹlẹ to ṣẹlẹ ni Naijiria ti fihan pe awọn nkan n lo Twitter lati huwa ibajẹ lawujọ. Eyi gan an lo jẹ ki ijọba gbẹsẹ le Twitter ni ọjọ karun un oṣu karun un ọdun 2021 ki ijọba le wa ojutuu si iṣoro to n koju Naijiria nipasẹ Twitter. Mo ṣe agbekalẹ igbimọ to ba Twitter sọrọ lati jiroro lori ọna abayọ eleyii ti wọn jọ fẹnu ko lori rẹ.	https://www.bbc.com/yoruba/afrika-58759463
health	World Stroke Day: Ọ̀nà méje rèé láti borí àìsàn rọpá-rọṣẹ̀ tó ń pa àwọn ènìyàn ní àgbáyé!	Ajọ eto ilẹra ni Naijiria, Nigeria Medical Association, (NMA) ti sọ wi pe o kere tan eniyan mẹtala lagbaye ni yoo ni aisan rọpa-rọṣẹ lagbaye. Alaga Ajọ NMA ni ipinlẹ Kwara, Ọjọgbọn Baba Issa ni awọn fi ikilọ naa lede lati ṣayajọ Ọjọ aisan rọpa-rọṣẹ lagbaye, World Stroke Day. NMA  ni o kere tan eniyan miliọnu mẹtala ni yoo ni aisan rọpa-rọṣẹ lagbaye, ti o kere tan eniyan miliọnu marun un yoo ba arun naa lọ. O salaye pe Ọjọ Kọkandinlọgbọn, Osu Kẹwaa, ọdun 2021 ni ayajọ ọdun naa ni agbaye, to si ni ikede yii yoo mu ki awọn eniyan kiyesi aisan yii lagbaye, nitori o ti fẹ di aisan tile -toko. Bakan naa ni wọn fikun un pe aisan rọpa-rọṣẹ ni ohun pa awọn eniyan julọ ni agbaye ati awọn to ti da dubulẹ si ti le si ni ojoojumọ. Bi o ṣe le da aisan rọpa rọṣẹ mọ ti o ba n bọ; Kiakia ni ki ẹ pe ileewosan pajawiri ti o ba ri awọn ami wọn yii.	https://www.bbc.com/yoruba/media-59100635
religion	Osun Masqurade attack: Kayode Esuleke, olórí egúngún to bá àwọn musulumi jà ní Osogbo wà láhámọ́ ọlọ́pàá	"Rogbodiyan to waye laarin awọn ẹlẹsin musulumi ti ijọ Kamorudeen Society Central Mosque ati eleegun nilu Osogbo ni ọjọ Àìkú ti gba ọna miran yọ. Idi ni pe ileesẹ ọlọpaa ni ipinlẹ Ọṣun ti mu olori awọn eleegun naa, oloye Kayode Eṣuleke si ahamọ. Gẹgẹ bi iroyin abẹle kan ṣe sọ,  ikọ ọtẹlẹmuyẹ fun ọga agba ọlọpaa, IG Intelligence response Unit, lo ranṣẹ pe oloye Esuleke si ileeṣẹ wọn nilu Osogbo fun ifọrọwanilẹnuwo nibẹ, ti wọn si ti fi si ahamọ. Lẹyin rogbodiyan to waye laarin awọn eleegun atawọn ẹlẹsin Musulumi niluu Osogbo, awọn ti ọrọ naa ṣoju wọn ti baba BBC Yoruba sọrọ lori ohun ti oju wọn ri. Lasiko ti BBC Yoruba ṣabẹwo si agbegbe naa, ọkan lara awọn Musulumi ọhun, Salahudeen Yusuf sọ pe adura ki Naijiria le dara ni awọn n gba lọwọ, ki awọn eleegun naa to kọlu awọn. O ni ""Bi a ṣe kirun Aila tan ni awọn eleegun naa n lulu kọja, lẹyin naa ni wọn duro lagbegbe mọṣalaṣi wa."" ""Ka to wi ka to fọ, wọn ti bẹrẹ si n sọko si wa, ti wọn si bẹrẹ si n yinbọn si wa."" ""Ibọn ba baba agbalaga kan lara wa, awọn miran ti ibọn ba ṣi wa nile iwosan LAUTECH bayii nibi ti wọn ti n gba itọju lọwọ."" Obinrin kan lara awọn Musulumi naa tun ṣalaye fun BBC pe, awọn ọlọpaa wa lara awọn elegun naa, ṣugbọn gbogbo akitiyan awọn lati rọ awọn ọlọpaa ọhun lati pana rogbodiyan naa, lo ja si pabo. O ni awọn ko mura ija, bẹẹ ni awọn ko ba awọn eeyan naa ja nitori adura lawọn n gba, ṣugbọn awọn eleegun naa lo kọlu awọn, ninu eyii ti ẹmi kan ninu wọn ti sọnu. Ẹwẹ, BBC kan si aṣoju idile awọn eleegun naa, Fasola Esuleke, to si sọ pe eegun idile wọn kii ṣe eegun oni jagidijagan. Gẹgẹ bo ṣe sọ, awọn elegun naa n kọja lọ lagbegbe ti Mọṣalaṣi ọhun wa ni, ki awọn Musulumi ọhun to tọ ija awọn. Fasola ni awọn kan n kọja lọ ni, kii ṣe awọn ya lọ ba awọn Musulumi naa. O ni ""Igba ti a n bọ ni gbogbo wọn kọlu wa to fi mọ awọn ọmọde to wa lara awọn."" ""Wọn ko ada, igo ati okuta to fi mọ ibọn, koda wọn dana silẹ ti wọn si pe awọn yoo sun ẹku eegun."" ""Nibi ti a ti n du ki wọn ma farakan egungun, ni ọkan lara wọn gbiyanju lati ṣi ẹku egun kuro loju rẹ ṣugbọn egun ọhun salọ."" Fasola tẹsiwaju pe kii ṣe igba akọkọ ree ti awọn Musulumi naa ati olori wọn yoo kọlu awọn. O fi kun pe pupọ ninu awọn ni wọn ṣe leṣe, koda o ni wọn gun ọmọ kan lara wọn lọbẹ ti ifun rẹ fi tu jade. Aṣoju eleegun naa pari ọrọ rẹ pe awọn ko gbọ pe ẹnikẹni jade laye lasiko rogbodiyan naa. Alukoro ileeṣẹ ọlọpaa ipinlẹ Osun, Yemisi Opalola ṣalaye fun BBC pe wọn ti fi ọrọ naa to awọn leto, lootọ si ni ikọlu waye ṣugbọn awọn ko tii le sọ ẹni to kọkọ kọlu ara ninu igun ẹgbẹ. Opalola ṣalaye pe lootọ ni ẹnikan ba iṣẹlẹ naa lọ ṣugbọn awọn ko tii mọ irufẹ ẹni ti ẹni naa jẹ, nitori awọn mọlẹbi rẹ ko tii wa sọdọ awọn. O fi kun pe awọn ti fi ṣikun ofin mu awọn eeyan kan, ṣugbọn o ni oun ko tii le sọ ni pato iye eeyan ti awọn ti mu. Opalola pari ọrọ rẹ pe kii ṣe awọn Fulani lo wa nidi iṣẹlẹ naa, ṣugbọn iwadii ti bẹrẹ lati mọ ohun to ṣokunfa iṣẹlẹ ọhun. Ki lo ti ṣẹlẹ sẹyin? Saaju la ti mu iroyin wa fun yin pe rogbodiyan kan bẹ silẹ nilu Osogbo lọjọ Aiku ana eyi ta gbọ pe o mu ẹmi eeyan kan lọ nigba ti ọpọ eeyan miran sese pupọ. Bi o tilẹ jẹ pe a ko tii lee fidi ohun to fa wahala yii mulẹ amọ gẹgẹ bi iwe iroyin Osun Defender ti wi, awọn egungun kan to dihamọra pẹlu ohun ija oloro lo fa sababi isẹlẹ naa. A gbọ pe awọn egungun yii lo ti kọkọ n dun mahuru-mahuru tẹlẹ pẹlu awọn janmọ Mọsalasi kan ti ijọ wọn n jẹ Kamorudeen Islamic Society. Asiko ti awọn ijọ ẹlẹsin Islam yii, to wa ladugbo Oluode Aranyin nilu Osogbo, si n se adura lọwọ ni wahala ọhun fọnna soju ni deede aago meji abọ ọsan. Se la gbọ pe awọn egungun yii, to ti kọkọ n paraaro agbegbe ti mọsalasi naa wa, ti wọn n lọ, ti wọn n bọ, ba sadede bẹrẹ si sọ okuta lu awọn to n kirun nibẹ. Osun Defender, to ba ọkan lara awọn to fara gbọgbẹ nibi isẹlẹ naa sọrọ, jabọ pe awọn egungun ọhun lo de si adugbo naa pẹlu ikọ ọlọpaa ati Amotekun. Amọ bawọn ikọ agbofinro naa se fi agbegbe ọhun silẹ, ni awọn egungun naa fa ibọn yọ, ti wọn si n yin lakọ-lakọ. Asiko ti ibọn yii si n dun, la gbọ pe ibọn ba Baba ijọ Mọsalasi naa, Moshood Salawudeen, to si jade laye loju ẹsẹ. Nigba to n bawọn akọroyin sọrọ, Imaam Mọsalasi naa, Quyum Yunus ẹni to fidi isẹlẹ naa mulẹ salaye pe, awọn egungun yii lo ni awọn n seto adura fun orilẹede Naijiria tori aabo to mẹhẹ. Ileesẹ ọlọpaa ipinlẹ Osun ko tii sọ ohunkohun lori isẹlẹ yii amọ BBC Yoruba yoo tẹsiwaju lati tanna wadi isẹlẹ yii, ta si mu abọ rẹ wa fun yin laipẹ."	https://www.bbc.com/yoruba/afrika-57634108
entertainment	Adebimpe Oyebade and Lateef Adedimeji: Ẹlẹ́tàn ni ọkùnrin, wọn kò ṣe é gbáralé	Ggbajugbaja oṣere Nollywood, Adebimpe Oyebade, ti kegbare sita pe ẹlẹtan ni awọn ọkunrin. Nibu ọrọ kan to kọ soju opo ayelujara Instagram rẹ lo ti n beere lọwọ awọn ololufẹ rẹ pe, ki lo maa n mu ki awọn ọkunrin yi iwa wọn pada si obinrin ti wọn n fẹ, lẹyin ti ibalopọ ba ti waye laarin awọn mejeeji. O ṣalaye pe kii ṣe obinrin nikan lo ma n ṣe oju meji tabi jẹ ọdalẹ ninu irinajo ifẹ, o ni ati ọkunrin ati obinrin lo ni iwa yii lọwọ. O tọka si bi oriṣiriṣi ọkunrin ṣe ma n yi iwa pada si obinrin, ti obinrin naa ko si ni ri oju wọn nilẹ mọ, lẹyin ti ọwọ ọkunrin bẹẹ ba ti tẹ nkan to n wa ninu irinajo ifẹ naa. Ọrọ naa waye lori fidio kan to fi sita, ninu eyi ti oun ati akẹẹgbẹ rẹ, Adedimeji Lateef, ti ṣe ere kekere kan, ninu eyi ti  awọn mejeeji ti jẹ ololufẹ. Ninu fidio naa, to jẹ apa kẹrin eto kan ti Adebimpe ma n ṣe, lo pe akori rẹ ni 'DiaryOfAnAfricanWoman EP 4 - MEN ARE SCUM'. Ninu fidio naa, awọn mejeeji fẹran ara wọn pupọ, ṣugbọn lẹyin asiko diẹ, Lateef ko gbe ipe Adebimpe mọ lori foonu. Ibalopọ to ti waye laarin wọn di oyun, amọ niṣe ni Lateef kọ lati gba oyun, to si sọ fun Adebimpe pe, awọn obi oun ko faramọ ki awọn fẹra gẹgẹ bi ọkọ ati iyawo. Adebimpe beere pe ,ki lo de ti awọn ọkunrin kan ma n tan obinrin, nigba ti wọn mọ pe awọn ko ni erongba lati fẹ ẹ sile? O ni ti ọkunrin ba ṣẹṣẹ n fẹ obinrin, o ma n fi aaye silẹ lati wa pẹlu rẹ, ṣugbọn to ba ti kọja lara rẹ tan, aye lati rira ko ni i si mọ. O wa sọ fun awọn ọkunrin pe, ki wọn yi iwa pada, ki wọn o ṣe obinrin bi wọn ba ṣe fẹ ki ọkunrin mii ṣe si ọmọ wọn obinrin.	https://www.bbc.com/yoruba/awon-iroyin-miran-55609158
politics	Gómìnà Ademola Adeleke bẹ̀rẹ̀ ìyànsípò tirẹ̀, ẹ wo àwọn mẹ́ta tó kọ́kọ́ ṣ’oríire	Ni kete ti Gomina tuntun ti ipinlẹ Osun, Ademola Adeleke gba eku ida lana ti wọn bura wọle fun lo ti yi ọpọlọpọ nnkan to ba nilẹ pada. Kete to wọ ọfiisi lo ṣe iyansipo gboogi mẹta kan ni ko ju wakati melo kan lọ to ṣe iburawọle. Ninu atẹjade kan ti Adeleke fi sita lọjọ Aiku ni o ti yan alaga kansu ijọba ibilẹ tẹlẹri nilu Osogbo, Ọgbẹni Kassim Akinleye gẹgẹ bii Ọga agba awọn oṣiṣẹ ni Osun.\n\nBakan naa lo buwọlu iyansipo Ọgbẹni Teslim Igbalaye gẹgẹ bii akọwe ijọba ipinlẹ naa nigba ti o ya Ọgbẹni Olawale Rasheed gẹgẹ bi Akọwe agba ijọba.\n“Gbogbo iyansipo yii gbudọ gberasọ ni waransesa.” Bakan naa ni iroyin ni gbogbo iyansipo ti gomina ana, Gboyega Oyetola ṣe ni ọjọ perete to ku ko kuro nipo ni Adeleke ti wọgile tori o ni “o lọwọ ibi ninu.”\nAdeleke ni Gomina Kẹfa ti yoo jẹ nipinlẹ Osun. N﻿iṣe ni ariwo n ho yeee bi gomina ti wọn n bura wọle fun, Ademola Adeleke ṣe n ka ọrọ rẹ jade. O﻿ri papa isere naa kun fọfọ fun ero to fi mọ awọn eekan oloṣelu ati ori ade ti wọn ba wọn pe nibẹ lati lọ yẹ Ademola Adeleke si. Ṣ﻿aaju ki Adeleke to bọ sori pepele ni Adajọ ti ṣe iburawọle fun igbakeji rẹ pẹlu iyawo rẹ. Ọ﻿pọlọpọ ọmọ ẹgbẹ ati agba oloṣelu ninu ẹgbẹ oṣelu Peoples Democratic Party lo wa nibi ibura wọle naa. Olu ilu Osogbo nipinle Osun ti gbe awo  titun wo saaju ayeye ibura fún Gomina tuntun ti won dibo yan ọjọ kerindinlogun osu keje odun 2022, Seneto Ademola Adeleke to n waye ni oni ojo ketadinlogbon osù kọkànlá. I﻿yalẹnu lo jẹ fun awọn ololufẹ gbajugbaja ọdọ olorin, David Adeleke to padanu ọmọ rẹ Ifeanyi laipẹ yii pe yoo le ba ẹbi wọn pe nibi eto iburawọle aburo baba rẹ ti wọn sunmọ ara wọn timọ timọ. Akọroyin BBC Yoruba foju gaani rẹ nibẹ. Ni papa iṣere Osogbo stadium, nibi ayẹyẹ ibura fún Gomina tuntun atiwaye ni akoroyin bbc news yoruba ti ri pe gbogbo eto  ni ṣepe. Orisiirisii posita Sen Ademola Adeleke ati Igbakeji Gomina Omoba Kola Adewusi ni won fi gbà gbogbo papa isere Osogbo káàkiri. Nibayi, eto aabo ti ibi pápá isere Osogbo wa ni pipe pẹlu awọn ọlọpa ti o ni ihamọra ni kikun ti n ṣọ ibi ti ayẹyẹ naa o ti wáyé. Gẹgẹ bi gbogbo eto ti wọn la kalẹ lati ibẹrẹ ọsẹ yii ṣe ti n lọ ni mẹlọ mẹlọ, oni ọjọ Kẹtadinlọgbọn Oṣu Kọkanla ọdun 20022 ni aṣekagba to si tun jẹ ọjọ ti wọn yoo bura wọle fun gomina wọn tuntun, Ademola, Nurudeen Jackson Adeleke. Bo tilẹ jẹ ke ọwẹ diẹ sẹyin yii ko fi bẹẹ rọgbọ tori gbogbo ẹjọ ti Gomina Oyetola pe Adeleke to si wọ ọ lọ ile ẹjọ, ọjọ naa tun pada ko lonii. Lara awọn nnkan to ti ṣẹlẹ ṣaaju ọjọ yii ni: Ile ẹjọ́ giga ijọba apapọ to wa nílùú Osogbo, nipinlẹ Osun, ti wọgile eto idibo ijọba ibilẹ to waye ni oṣu Kọkanla.\n\nỌjọ karundinlogun, oṣu Kẹwaa, ni ajọ eleto idibo ipinlẹ naa ṣe eto idibo ọhun.\n\nAdajọ Nathaniel Ayo-Emmanuel, sọ ninu idajọ rẹ pe eto idibo naa tako ofin idibo, abala kọkandinlọgbọn ati abala kejilelọgbọn, ti ọdun 2022.\n\nẸgbẹ oṣelu Peoples Democratic Party, lo pe ẹjọ́ tako idibo naa, to si ni ki ile ẹjọ́ pàṣẹ fun ajọ eleto idibo ipinlẹ Osun OSIEC, lati má ṣe eto idibo kankan. Gomina ipinlẹ Osun, Gboyega Oyetola ti kede pe oun ti buwọlu iyansipo awọn osisẹ ijọba toto ọgbọn niye gẹgẹ akọwe agba fun awọn ẹka ijọba ni o ku ọjọ mẹta ti yoo fi po silẹ gẹgẹ gomina ipinlẹ naa.\n\nOrukọ awọn akọwe ọhun lo wa ni atẹjade ti akọwe agba fun ijọba ipinlẹ Osun, Dokita Festus Oyebade buwọlu fun awọn akọroyin lana.\n\nOyetola lo lulẹ labẹ asia ẹgbẹ oṣelu APC ninu eto idibo Gomina to waye ninu oṣu keje, ti Ademola Adeleke lati inu ẹgbẹ oṣelu PDP si gbe igba aroke.\n\nSugbọn kete ti ijọba ipinlẹ gbe ikede naa jade ni Gomina tuntun ti ilu dibo yan, Ademole Adeleke fesi pada ninu atẹjade ti agbẹnusọ rẹ, Olawale Rasheed bu wọlu to si tako igbesẹ naa. Ajọ eleto idibo, INEC, ti sọ pe awọn iwe ẹri gomina tuntun ti wọn dibo yan nipinlẹ Osun, Ademola Adeleke, ko si lọwọ oun mọ.\n\nAlaga ajọ naa nipinlẹ Osun, Ọmọwe Mutiu Agboke, sọ nile ẹjọ to n gbọ ẹsun awuyewuye to waye lẹyin idibo gomina ipinlẹ naa, lọjọ Iṣẹgun pe oun ko ni Form CF 001 ti Adeleke lo lọdun 2018 lọwọ mọ.\n\nỌsẹ to kọja ni ile ẹjọ naa paṣẹ fun INEC, pe ko mu fọọmu naa wa sile ẹjọ, lẹyin ti olupẹjọ, Gomina Gboyega Oyetola bẹ ile ẹjọ lati ṣe bẹẹ.\n\nOṣu Kẹjọ, ọdun 2022, ni Gomina Oyetola ati ẹgbẹ oṣelu All Progressives Congress, APC, fi iwe ẹsun naa ranṣẹ sile ẹjọ.\n\nForm CF 001 ni fọọmu ti oludije fi forukọ silẹ lati dije, ati awọn iwe ẹri ti Adeleke fun INEC lọdun 2018. Gomina tuntun ti wọn sẹsẹ dibo yan nipinlẹ Osun, Ademola Adeleke ti rọ Gomina to ti fẹ kogba wọle, Gboyega Oyetola pe ko gba kamu pe o ti lulẹ ninu eto idibo gomina to waye ni oṣu Keje, pe ko si simi ariwo ni pipa.\n\nAgbẹnusọ Adeleke, Olawale Rasheed ninu atẹjade to fi ransẹ si Oyetola lẹyin to kede pe oun yoo gba ẹtọ oun, ni pe ko si ẹtọ kankan to fẹ gba lọwọ Adeleke nitori gbogbo ọna ni o fi fi idi rẹ janlẹ ninu eto idibo gomina to waye nipinlẹ Osun.\n\nO ni erongba buburu ni Oyetola ni si awọn eeyan ipinlẹ Osun latari bi o ṣe n fi irọ ati ailotọ ṣe ijọba rẹ.\n\nAdeleke ni kete ti Oyetola ri pe oun ti lulẹ ni o ti bẹrẹ si ni maa ṣe owo ipinlẹ naa basubasu sugbọn ti ile ẹjọ si ti tu ọpọlọpọ irọ ti Oyetola pa fun awọn eeyan. B﻿i ẹ ko ba gbagbe, lara ajọyọ ti gbajugbaja olorin nni Davido n ṣe nigba ti ibura wọle ẹgbọn rẹ Adeleke sunmọle naa ni pe awọn yoo jọ wa nibẹ ni. K﻿o pẹ rẹ ni ọlọjọ de ti o mu Ifeanyi ọmọ Davido lọ. E﻿yi lo faa ti ẹgbẹ oṣelu PDP ni ipinlẹ Osun ṣe daro iku ọmọ naa ti wọn si dawọ eto ti o yẹ ki wọn ṣe lọsẹ naa duro.	https://www.bbc.com/yoruba/articles/cxweewdenpgo
religion	Ariwo kò yẹ kóo máa gbé Kùránì dání pẹ̀lú iṣẹ́ aṣẹ́wó tí ò ń se ní wọ́n pa kí wọ́n tó dáná sun òkú náà	Ọkùnrin mẹ́ta gún aṣẹ́wó pa, dáná sun okù rẹ̀ torí wọ́n ba Quran nínú yàrá rẹ̀ Ileeṣẹ ọlọpaa ipinlẹ Eko ti gbe awọn ọkunrin mẹta kan lọ ile ẹjọ losi ẹsun pe wọn lu obinrin aṣẹwo kan pa, ti wọn tun dana sun oku rẹ. Awọn afurasi naa gbe igbesẹ ọhun lẹyin ti wọn ba Quran ninu yara rẹ. Abubakar Musa, Surajo Yusuf àti Sarauta Monsur ni wọn dana sun oku Hanatu Saliu ni agbegbe Alaba Rago ni ipinle Eko Iroyin ni ọkan lara awọn afurasi naa ti kọkọ ba ologbe naa, Hannah Saliu lopọ, to si fun ni ẹgbẹrun kan naira gẹgẹ bi owo iṣẹ rẹ. Amọ oloogbe naa ṣakiyesi pe ẹgbẹrun marun un naira ti poora ninu ile oun lẹyin ti wọn ni ajọṣepọ tan. Eyii lo mu ki oloogbe naa sare tọ onibara rẹ ọhun lọ, to si fẹsun kan pe oun lo ji owo naa, sugbọn ọrọ naa di ariwo nla. Gẹgẹ bii ohun ti a gbọ, onibara naa ko awọn ọrẹ rẹ lọ sinu yara oloogbe ọhun lati wa owo to ni o oun ji. Ibi ti wọn ti n wa owo yii ni wọn ti ṣawari iwe mimọ awọn Musulumi, Al-Qur’an, labẹ irọri rẹ. Ẹnikan ti ọrọ naa ṣoju rẹ sọ fun awọn akọroyin pe wọn bi oloogbe naa lawọn ibere nipa bi Quran ṣe de inu yara rẹ pẹlu pe iṣẹ aṣẹwo lo n ṣe, ti awọn afurasi naa si faraya lori ohun ti wọn foju ganni. Ẹni naa ni “Ohun to ṣẹlẹ ni pe, aṣẹwo ni obinrin naa, okunrin ọhun ji ẹgbẹrun marun un rẹ, o si le lere lati bere owo naa lọwọ rẹ.” “Onibrara naa wa sọ fun oloogbe naa pe ki wọn lọ wa yara rẹ lati mọ boya owo to n wa ṣi wa ninu ninu yara rẹ.” “Ibi ti wọn ti n wa inu yara ọhun ni wọn ti ri Quran labẹ irọri rẹ ti wọn si n bere lọwọ rẹ ohun ti Quran n ṣe ninu ile rẹ gẹgẹ bii aṣẹwo.” “Lẹyin naa ni awọn ọkunrin ọhun to jẹ ọmọ Oke ọya gun lọbẹ, ti wọn si tun dana sun oku rẹ.” “Iṣẹlẹ naa waye lagbegbe Aba Rego ti ọpọ awọn Hausa n gbe, Hausa si ni oloogbe naa pẹlu.” Agbẹnusọ ileeṣẹ ọlọpaa ipinlẹ Eko, SP Benjamin Hundeyin lo fidi iroyin naa mulẹ.	https://www.bbc.com/yoruba/articles/cevxxkqnlkwo
entertainment	Mayowa Omoniyi: Olùkọ́ rẹ̀ ní òun ni atagìtá ''Hawaiian guitar'' tó kéré jùlọ lágbàáyé	Omo ti yoo ba jẹ asamu, kekere ni yoo ti maa jẹ ẹnu samu samu. Bẹẹ ni ọrọ Mayowa Omoniyi jẹ, ọmọ ọdun mẹtala to pegede ju agbalagba miran lọ ninu gita tita. Nigba to n ba BBC Yoruba sọrọ, Mayowa ni baba oun lo kọ oun bi wọn se n ta jita, bakan naa si ni oun le tẹ duuru pẹlu. O ni ko si orin Ebenezer Obey, Sunny Ade, takansufe tabi orin ẹmi ti oun ko le tẹ jita si gẹgẹ bii akọsẹmọsẹ atajita. Nigba tawọn naa n sọrọ nipa bi Mayowa ti dangajia si ninu jita tita, Taiwo Omoniyi, tii se baba Mayowa ati ibeji rẹ, Kehinde fidi rẹ mulẹ pe Mayowa ti kọja ipo tawọn wa ninu jita tita. Bakan naa ni olukọ to n kọ Mayowa ni ohun elo orin, Samson Akinola ni iwadi oun fihan pe lọwọ lọwọ bayii, Mayowa Omoniyi ni atajita to kere julọ lagbayee. O ni ko si irufẹ orin ti Mayowa ko le ta jita si.	https://www.bbc.com/yoruba/afrika-54083389
health	Snake bite in toilet: Kí ló yẹ kóo sáré ṣe bí ejò bá ṣá ọ jẹ?	"E ku ewu ọdun Keresimesi ati ti ọdun tuntun ni ọpọ n kira wọn lasiko yii ni ọpọ rinrinajo lo si abule ati ẹyin odi lati lọ ṣe ọdun pẹlu ẹbi, ara ati iyekan wọn. Bakan naa ni awọn eeyan tun n fi sori ayelujara pe o ṣeeṣe ki ọpọ ejo afayafa maa jade wa ya oorun nitori ọyẹ to gbode kan lasiko yii. Eyi lo mu ki BBC Yoruba se akojopó ọna mẹfa ti ejo ko ṣe ni le bu ọjẹ lasiko pọpọṣinṣin ọdun yii. Ọna akọkọ ni ki eniyan ri pe ile igbọnsẹ tabi baluwe ko famimọra tabi dẹrun fun ejo lati wọle si inu rẹ Saaju ni iroyin jade losu kan se\yion lori ọrọ ejo. Pẹlu bi iroyin ṣe gbode kan lori bi ejo ṣe n dede wọ inu ile awọn eeyan tabi ki awọn eeyan dede ri ejo ko yọju lati inu ile igbọnsẹ wọn lo mu ki awọn eeyan maa beere ibeere ohu to yẹ lati ṣe bi ejo ba ṣa eeyan jẹ ati bi wọn ṣe lee dena rẹ. Ko si ẹni to lee mọ idi ti ejo fi wa ọna rapala wọ inu ile igbọnsẹ. Oṣiṣẹ awọn ọpa paipu to wọ inu ile ti BBC ba sọrọ to maa n ba awọn eeyan ṣiṣẹ inu yara igbọnsẹ sọ pe ọpọlọpọ eeyan lo maa n ro pe paipu to jade lati inu ile igbọnsẹ maa n ni omi ninu amọ o ni ko ri bẹẹ. Àwọn àjòjì ṣá obìnrin tó ń lọ gbálẹ̀ Ṣọ́ọ̀ṣì Deeper Life pa, ẹ̀jẹ̀ bo gbogbo ara rẹ̀ Ejò bu ìdí obìnrin kan jẹ nínú ilé ìgbọ̀nsẹ Kí ló mú ọkùnrin kan fi ejò Sèbé olóró pa aya rẹ̀ lójú oorun? Ohun márùn ún tí ejò ń jẹ Ejò bu abóyún jẹ nílé ìyàgbẹ́, ó kú pẹ̀lú oyún oṣù mẹ́jọ ní Kaduna ""Ọna bi wọn ṣe ṣe koto igbọnsẹ ni pe inu rẹ nikan ni omi maa n wa ati pe igba ti omi maa n wọ inu paipu ni igba ti eeyan ba tẹ omi lati ṣan igbẹ danu lẹyin teeyan ba ya igbẹ tan"". O tun sọ pe lara ọna kan ti ejo fi maa n wọ inu paipu ile igbọnsẹ ni yala lati inu tanki to wa ni ita tabi inu ""soakaway"" ti igbẹ ati itọ n lọ to ba ti fọ nibi kan tabi ti alafo kan ṣi silẹ fun ejo lati wọle. Gẹgẹ bi eyi ṣe wa n kọ awọn eeyan lominu bi ejo ṣe n san awọn eeyan ni adugbo wọn, ajọ isọkan agbaye, WHO ti n fi awọn imọran sita lori ohun to yẹ keeyan ṣe bi iriri yii ba ṣẹlẹ. - Gbe eeyan naa kuro nibi ti ejo ti san an tabi ki o le ejo naa kuro to ba ṣi yọju. - Yọ ohun kohun to ba le dain kuro ni oju ibi ti ejo ti bu ni naa jẹ - nkan bii oruka tabi ẹgba ọwọ tori o lee da wahala mii silẹ bi oju sisan yẹn ba wu. - Jẹ ki ẹni naa fi ara balẹ tori kii ṣe ọpọlọpọ gbogbo ejo sisan naa ni yoo fa iku ẹni naa loju ẹsẹ. - Ma jẹ ki ẹni naa gbera rara, iwọ ni koo gbe ẹni naa lọ si ile ibudo ilera kia kia. - Tẹ oju egbo ti ejo san naa pẹlu agbara - Ma ṣe lo oogun ibilẹ. - Ẹni naa le lo oogun oyinbo Paracetemol lati din ara riro ku tori bi ejo ba san ni jẹ, o maa n dun eeyan gidi gan. - Yi oju ni naa si ẹgbẹ tori ti o ba fẹ bi eebi. - Rii daju pe o n woo pe ẹni naa ṣi n mi Wo ọ̀ná tí àwọn okùnrin lè gbà ṣe ìfètòsọ́mọbíbí láì lo kọ́ndọ́ọ̀mù lásìkò ìbálòpọ̀ Kéére o! Wọ́n ti rí èèyàn méjì tó ní ẹ̀yà Covid-19 tuntun, ""Omicron variant"" nínú báàlù Ọlọ́pàá bẹ̀rẹ̀ ìwádìí àwọn olólùfẹ́ yìí tí wọ́n bá okú wọn ní ilé ìgbọ̀nsẹ̀ wọn Irọ́ ni pé ìjọba Naijiria ti n ṣètò láti gbá Sunday Igboho wá sí Naijiria - Ilana Omo Oodua Rii daju pe ina wa ni titan nigba ti o ba fẹ lo ile igbọnsẹ ki o le wo inu koto igbọnsẹ wo koo to gbe idi lee. Ma sọ ile igbọnsẹ rẹ di ibi ikẹru si - rii pe o n wa ni mimọ toni toni ni gbogbo igba. Lẹẹkọọkan, maa ṣe ayẹwo paipu, ""soakaway"", iho salanga, inu orule, ogiri to ba ni iho tabi to ba la tabi awọn nkan to ni ọmọri to ti ṣi silẹ. Ṣe atunṣe wọn lọgan ti o ba ti ri wọn."	https://www.bbc.com/yoruba/59449393
sports	AFCON2019: Idije òní á yàtọ̀ láàrin Super Eagles ati BafanaBafana	A n gbe ife ẹyẹ AFCON bọ wa sile ni. Lala maa lu ni alẹ oni nigba ti Bafana Bafana ẹgbẹ agbabọọlu South Africa maa gbena woju Super Eagles ti Naijiria. Idije AFCON ti ilẹ Adulawọ ṣi n lọ lọwọ ni orilẹ-ede Egypt to n gbalejo ẹ. Ọpọ ninu awọn ọmọ Naijiria gba pe ori Aare Buhari maa n gba ife ẹyẹ pe ati pé pẹlu adura, o maa ja si ọpẹ.	https://www.bbc.com/yoruba/48933496
religion	Insecurity In Nigeria: Ẹ yàgò fún ádùrá ṣiṣe nínú igbó kí ẹ má kò sí ọwọ àwọn ajínigbe-Iléeṣẹ́ ọlọ́pàá	Ileeṣẹ ọlọpaa nipinlẹ Ogun ti kilọ fawọn olujọsin lati yago fun ṣiṣe adura ninu igbo, ki wọn ma ba ko si ọwọ awọn ajinigbe. Ninu atẹjade kan ti wọn fi sita gba latọwọ alukoro ọlọpaa ipinlẹ Ogun, Abimbola Oyeyemi, ileesẹ ọlọpaa ni ilu ti le kọja ki eeyan maa fi ara rẹ sinu ewu adura ṣiṣe ninu igbo. Oyeyemi sọ pe bo tilẹ jẹ wi pe awọn araalu lẹtọ lati jọsin, amọ wọn ko gbọdọ maa ṣe adura lawọn agbegbe to ba da paro paro. O ni iwe mimọ ni bi a baa n ṣe adura, ki a ma sun asunpara bakan naa. Lọpọ awọn igbo to wa ni ipinlẹ Ogun, ṣiṣe eto isin adura paapa fawọn ẹlẹsin Kristẹni jẹ nkan to wọpọ. Ipenija aabo lẹnu ọjọ mẹta yii si ṣe okunfa bi awọn ajinigbe ti ṣe n sa si abẹ igbo kijikiji lati ji awọn eeyan gbe, nibi ti wọn ba ti n ṣe ijọsin tabi iṣẹ wọn. Ni ipinlẹ Ogun paapa lawọn ilu to ba sun mọ igbo tabi ibode pẹlu orileede mii bi Benin, iṣẹlẹ ijinigbe ko jẹ tuntun. Oyeyemi ṣalaye pe, iṣẹ ipese aabo yii, ti gbogbo ara ilu nii ṣe, tori naa, kawọn araalu daabo bo ara wọn ati dukia wọn. Amọ ṣa, o ni ti o ba wa di dandan ki wọn ṣe ijọsin adura wọn yii, ki wọn kan si agọ ọlọpaa to wa ni itosi wọn fun aabo tabi imọran to peye.	https://www.bbc.com/yoruba/afrika-58627614
politics	APC: O jẹ́ tètè jẹ́wọ́ àwọn tó rán ọ níṣẹ́ torí àwa kìí fún apààyàn lówó	"Yoruba ni to ba buru tan, iwọ nikan ni yoo ku. Bẹẹ lọrọ ri fun afurasi ajinigbe kan ti ẹnu ko sin lara rẹ lẹnu ọjọ mẹta yii, Hamisu Bala, ti gbogbo eeyan mọ si Wadume, ẹni to kede pe ẹgbẹ oselu APC fun oun ni miliọnu mẹtala naira lasiko eto idibo apapọ to kọja. Bẹẹ ba gbagbe, afurasi yii ni awọn ọlọpa fẹ gbe nipinlẹ Taraba, amọ ti awọn ologun gbaa silẹ, ti wọn si gbẹmi ọlọpa mẹta ati araalu kan lasiko isẹlẹ naa. Nigba ti ọwọ wa tẹ Wadume, lo ba figbe ta pe oun kii se apaayan abi ajinigbe rara, oloselu ni oun, ti ẹgbẹ oselu APC si mọ oun bii ẹni mọ owo, koda wọn fun oun ni miliọnu mẹtala naira lasiko ibo to kọja fun ipolongo ibo, amọ ti oun na miliọnu meje naira nibẹ. Sugbọn niwọn igba to jẹ pe oku ni eeyan pa irọ mọ ti kii lee fọhun, ẹgbẹ oselu APC ti wa kigbe sita fun Wadume pe, yoo dara ko tete sọ awọn to ran nisẹ ibi nitori APC kii fun awọn apaayan ati ajinigbe ni owo. Lanre Issa Onilu, tii se akọwe ipolongo apapọ fun ẹgbẹ APC salaye pe, ọrọ Wadume dabi afomọ to n wa gbongbo ti yoo so mọ ni lasiko to fẹ subu sinu odo, o si di dandan ki Wadume to n koju idajọ fẹ wa awọn ti yoo fẹyin ti ni. ""Ẹgbẹ tiwa kii ya owo sọtọ fun awọn janduku. Asiko yii yatọ si igba ti ẹgbẹ to n sejọba maa n tọwọ bọ apo ilu lati fi owo gbọ bukata ipolongo ibo ati idibo pẹlu, bi ọwọ eku ẹgbẹ oselu wa se mọ, lo fi n họri lasiko yii."" Onilu ni, taa ba gbọ ohun ti Wadume sọ yii daada, a jẹ pe ọmọ ẹgbẹ APC ni yoo jẹ pẹlu awọn alaye to se."	https://www.bbc.com/yoruba/afrika-49463848
health	Coronavirus in Nigeria: Wo àwọn ohun tó yẹ kí o mọ̀ nípa ọ̀nà láti dáàbò bo ara rẹ lọ́wọ́ Coronavirus	Aarun Coronavirus ti wọ orilẹede Naijiria bayii, eyi kii sii ṣe iroyin tuntun mọ bayii. Amọ, bi ọrọ ti ṣe jẹ bayii, awọn ọna wo ni o lee fi daabo bo ara rẹ lọwọ arun yii. Gẹgẹ bi atẹjade ajọ ilera agbaye, WHO, lootọ orilẹ€de China ni arun yii ti gbera ṣugbọn awọn orilẹede to ti ran de ti pọ, leyi ti orilẹede Naijiria naa si ti wa darapọ mọ wọn bayii. Pupọ awọn to ba kọlu aarun yii maa n ni ailera diẹ, wọn o si tun pada bọ sipo ilera wọn pada, ṣugbọn bẹẹ kọ lọrọ ri fun fun awọn miran. Eyi ni ọna ti o lee gba daabo bo ara rẹ atawọn miran lọwọ arun Coronavirus: Rii daju pe o n fọ ọwọ rẹ loorekoore pẹlu ọṣẹ ifọwọ ati omi to mọ. Ki ni idi? Fifọ ọwọ rẹ pẹlu ọṣẹ ati omi mimọ yoo pa awọn kokoro arun to n gbe ni ọwọ rẹ. Rii daju pe o rin jina fun bi iwọ ẹsẹ bata mẹta si ẹnikẹni ti o ba kẹẹfin pe o n wukọ tabi ṣe ọfinkin. Ki ni idi? Bi eniyan ba n wuks tabi sin, iwọn omi diẹ to ba n jade ni imu tabi ẹnu wọn lee ni koko arun yii. Bi o ba wa sunmọ wọn ju bi o ti yẹ lọ, iwọ naa lee koo simu pẹlu kokoro arun yii bi o ba jẹ pe onitọun ni kokoro arun COVID-19. Ọwọ rẹ ti o ti fi kan oniruuru nnkan lee ti kan kokoro arun yii. Bi ọwọ ba si ti kan an , o lee taare rẹ si oju rẹ, imu tabi ẹnu rẹ. Nipasẹ bẹẹ kokoro arun yii lee wọ ara rẹ ki o si sọ ọ di alailera. Duro si ile rẹ bi o ba ṣakiyesi pe ara rẹ ko ya. Bi o ba ni iba, ikọ ati iṣoro lati mi, tete tọ awọn oniṣegun oyinbo lọ fun ayẹwo ati itọju. Pe wọn ni ile iwosan naa silẹ, ki wọn lee ti gbaradi de ọ. Oniruuru iroyin lo n lọ kaakiri lori ọna ti o lee gba dena arun yii ati ohun gbogbo ti o nilo lati mọ nipa COVID-19 ti a mọ si coronavirus. Ma si ṣe gbagbe lati maa tẹle awọnilana eto ilera tawọn alaṣẹ ijọba lagbegbe rẹ ba fi sita. Awọn	https://www.bbc.com/yoruba/afrika-51670276
entertainment	Orisabunmi: Ìkúnlẹ̀ Abiyamọ ò! Lẹyìn ikú ẹ̀gbọ́n Orisabunmi, àbúrò rẹ̀ tún jáde láyé	"Awọn mọlẹbi oserebinrin tiata Naijiria, Orisabunmi, ti tun wa ninu ẹkun ohun ibanujẹ ni kopẹ-kopẹ ti wọn padanu ẹgbọn Orisabunmi, iyẹn alagba Steve Onisola. Lọsan ọjọ Abamẹta ni arabinrin Bukola Janet Ademola, to jẹ aburo abikẹyin fun iya Orisabunmi naa jade laye. BBC Yoruba fidi ọrọ yi mulẹ lati ẹnu ọkan lara awọn to sunmọ arabinrin Bukola Janet, wolii ajihinrere Obaloluwa Hephzibah. Ninu alaye rẹ, Wolii Hephzibah ni ọdọ arabinrin Janet ni oun gbe dagba. Koda  o sọ pe ọpọ eeyan lo maa n pe oun ni akọbi Janet Bukola. Hephzibah ni iku arabinrin Bukola Janet jẹ nkan ti o fọwọ kan ni lẹmi, to si ba ni lojiji pẹlu. ''Wọn ku lọsan ana. Ẹni to si ku lana yẹn lo tọ emi dagba. Ọdọ wọn ni mo gbe dagba. Aburo Orisabunmi ni wọn jẹ. Awọn ni abikẹyin mama to bi Orisabunmi."" Nigba ti BBC Yoruba beere lọwọ Hephzibah nipa iroyin to n ja pe Covid-19 lo ṣokunfa iku arabinrin Bukola Janet, o ni awọn ko ro bẹẹ. ''Kii ṣe Corona. A le pe ni ''shock'' ati pe wọn ni Hypertension ti eleyi si n ba wọn finra tẹlẹ.'' Oniṣẹ aṣerun lọṣọ toloyinbo n pe ni Hairdresser ni arabinrin Janet Bukola jẹ nilu Ibadan. Ọjọ Kejila Osu Keji ọdun yii ni arabinrin Bukola Janet ko ba pe ẹni ọdun mẹtalelaadọta gẹgẹ bi Wolii Hephzibah  ti ṣe sọ. Lakotan Hephzibah sọ fun BBC pe ilu Ibadan ṣi ni oku arabinrin Janet wa. ""Ko ti daju igba ti wọn yoo sin nitori oku ti Oriṣabunmi to jẹ ẹgbọn ati ẹgbọn wọn agba, Steve Onisola ṣi wa nilẹ bayi, ti awọn mọlẹbi ko ti kede igba ti wọn yoo sin wọn."" Lara awọn ẹbi to ṣẹku fun arabinrin Janet bayii ni ẹgbọn rẹ obinrin Alhaja Abiodun Dan Kazeem to jẹ iyawo sọrọ sọrọ Adeniyi Dan Kazeem. Saaju la ti sọ fun yin pe iroyin iku ẹni to jẹ ẹgbọn si gbajugbaja oṣere ere tiata Folake Aremu, Orisabunmi, ti desi eti igbọ wa. Ẹgbọn rẹ yi, Steve Onisola jẹ oludari ẹgbẹ agbabọọlu alapẹrẹ awọn obinrin ni Kwara,Kwara Falcons Basketball Club nigba aye rẹ. Alaga ẹgbẹ awọn to n gba bọọlu alapẹrẹ ni Kwara Dokita Joseph Adeyemo lo fidi ọrọ yi mulẹ fawọn akọroyin lọjọbọ. Gẹgẹ bi ohun taa gbọ, ko pe wakati mẹrinlelogun sigba ti Oriṣabunmi jade layi ti Onisola tii ṣe ẹni ọdun mọkanlelaadọrin ki duniya pe o digbere. Oniṣola ti fi igba orisirisi jẹ alakoso ẹgbẹ Falcons ki wọn to wa yan sipo oludari eto ẹgbẹ naa. O wa lara awọn to ṣapa ti ẹgbẹ naa fi gba agbega si abala liigi to gajulọ ni ọdun 2013. Bakan naa lo jẹ ọkan lara awọn to gba ami ẹyẹ fadaka nibi idije liigi Kwese lọdun 2018. Onisola jẹ ọkan lara awọn akọnimọọgba akọkọ ẹgbẹ naa ti wn da silẹ laarin ọdun 1970-80 O tun jẹ ọmọ ẹgbẹ igbimọ bọọlu alapẹrẹ ni ipinlẹ Kwara ṣaaju iku rẹ. Adeyemọ ṣapejuwe iku rẹ gẹg bi eyi to fọwọkan ẹmi awọn elere idaraya ati mọlẹbi rẹ nipinlẹ Kwara."	https://www.bbc.com/yoruba/afrika-55586821
health	Risikat Ilorin blue eyes woman: Inú èmí àti Òbí mi dùn nígbà ti Risi bí ọmọ olójú búlù àmọ́ ... - Wasiu	"Mo fẹ ki Risikat pada sile ọdọ mi ni- Wasiu ọkọ Risikat ""Mo fi Àlìkùrání búra pé mò ń tọ́jú Risikat àti àwọn ọmọ mi- Bàbá àwọn ọmọ olójú búlúù Wasiu to jẹ ọkọ Risikat oloju buluu ba BBC Yoruba sọrọ ni kikun lori ohun to ṣẹlẹ ki Risikat to ko lọ ati lẹyin to kuro nile rẹ. O ni o ba oun ninu jẹ lati gbọ irọ ti wọn n pa mọ oun pe oun le Risikat nile nitoripe o loju buluu. O sọrọ nipa awọn owo ti ohun ti na lori oju iyawo rẹ ati awọn ọmọ rẹ mejeeji. Koda, O fi Alkurani bura pe oun n ṣe ẹtọ to yẹ lori wọn. Risikat naa fidiẹ mulẹ pe nitootọ ni Wasiu ko le oun nile ṣugbọn iwa rẹ fihan pe ki oun ba ẹsẹ oun sọrọ nigba naa. O fi ẹsun kan awọn Obi Wasiu pe wọn maa n sọrọ nitori awọ buluu oju oun ati tọmọ ṣugbọn Wasiu ni irọ ni pe inu Obi oun dun si awọ oju rọ. Ile Olọmọyọyọ to jẹ agboole wọn ni BBC Yoruba lọ lati rii wọn ki a si mu oju aje kọ onisọ lati mọ okodoro ohun to ṣẹlẹ gangan Iya ati Baba Risikat naa sọ iha ti wọn kọ si ohun to ṣẹlẹ. Wasiu Jimoh ni oun diidi gbadura fun Risikat lati bi ọmọ oloju buluu ni ki awọn to bimọ ati pe oju yii ni Risikat fi n wu oun. O ni oun fẹ ki Risikat ko pada wa sile ṣugbọn kii ṣe nitori owo ti o ti pa lọwọ awọn eeyan rara."	https://www.bbc.com/yoruba/53775777
entertainment	Testimony Jaga: Ṣé èmi ọmọ alágbàdo, ọmọ orí títì ni ẹ̀mí ń lò báyìí?	"A fẹrẹẹ ma le pe e ni olorin to ṣẹṣẹ n yọri soke mọ tori ọna ti orin rẹ gba jale jako ko ye ni mọ. A fi bii ina to n ran to si ti n sare burẹkẹ. Eyi ṣeese ko jẹ pe iru ohun ti awọn eeyan n fẹ ni awọn orin to n gbe jade. Olorin ẹmi ni awọn kan n pe e ti awọn mii si pin in si isọri olorin Fuji tabi takasufe. Jaga jẹ ọkan lara awọn to ti tan ina sinu agbo orin Kristẹni lọdun 2019 yii. Ara ọtọ ni orin rẹ to si ni imisi ninu pẹlu ọna ti o maa n gba gbe e jade. Bi ifede ti ẹmi fọ eyi to maa n waye laarin awọn Kristẹni ni orin rẹ ṣe maa n ri tabi ka tun juwe rẹ bi ẹni to n fa aaya eleyi ti awọn ijọ alaṣọ funfun maa n saba ṣe. Nigba kuugba ti Mr Jaga ba ti n ṣe eyi, o sọ fun BBC yoruba wi pe ẹmi Ọlọrun maa n sọkalẹ sara oun ti yoo si tun ba le awọn to ba wa ni ipejọpọ naa. ""Mo ṣì ń gba ìpé lórí ìjẹ́rìí àwọn èèyàn tó ń gbọ́ orin mi. Ko ye emi naa bo ṣe n ṣẹlẹ, mi ò mọ bó ṣe ń ṣe mí mọ́, agbára Ọlọ̀run yẹn pọ̀ gan lára mi"". Ọmọ ijọ nla nni, Christ Embassy nii ṣe eyi ti Pasitọ Chris Oyakhilome jẹ oludasilẹ rẹ. Ogbeni Jaga sọ pe nigbakuugba ti oun ba n kọ orin, Pasitọ Oyakhilome gan an kii le jokoo tori agbara ẹmi mimọ to n ri."	https://www.bbc.com/yoruba/afrika-50883692
entertainment	Baba Ijesha: Ta ló yọ ojú òpó 'GoFundMe' tí wọ́n ṣí fún afurasí Olanrewaju Omiyinka kúrò lórí ayélujára?	"Wọn ti yọ oju opo GoFundMe ti ẹnikan ṣi fun Baba Ijesha lati ba kowojọ lori igbẹjọ ifipa ba ọmọde lopọ kuro lori ayelujara. Bo tilẹ jẹ pe a ko tii le sọ ni pato boya ọgbẹni Oladele Matti to ṣi oju opo naa lo yọ ni tabi ileeṣẹ GoFundMe funra rẹ. Ṣugbọn iroyin sọ pe igbeṣe naa waye lẹyin ti awọn eeyan kan bẹrẹ si n ṣe ifẹhonuhan lori ayelujara lẹyin ti Matti ṣi oju opo naa tan. Ṣaaju ni ni wọn ti kọkọ fẹsun kan Baba Ijesha pe o ba ọmọde ni ibalopọ lọna ti ko tọ, eyii to lodi si abala ofin 135, 137, 261, 202, 262 ati 263 to rọ mọ ibalopọ ni ipinlẹ Eko. Asiko ti igbẹjọ naa bẹrẹ ni ọkan lara awọn ololufẹ rẹ to fi orilẹ-ede Ireland ṣebugbe, Oladele Matti ṣi oju opo GoFundMe fun Baba Ijesha pẹlu erongba lati ko €50,000 jọ ko le fi ṣe ẹjọ ọhun. Nigba to n sọrọ lori idi to fi gbe igbeṣe naa, Matti ni ""Mo n ṣe ikowojọ yii lati ran Olanrewaju Omiyinka, ti ọpọ mọ si Baba Ijesha lọwọ lori igbejọ rẹ."" ""Afojusun mi ni ki Baba Ijesha le ri idajọ ododo gba lori ẹsun ti wọn fi kan an."" Ẹwẹ, igbesẹ naa ko dun mọ awọn kan ninu, ti wọn si woye eredi ti ẹnikan yoo fi gbiyanju lati ko owo jọ fun ẹni ti wọn fi ẹsun biba ọmọde lopọ kan. Lasiko ti BBC Yoruba ṣe abẹwo si oju opo naa, a ri wi pe ko si nibẹ mọ pẹlu akọle pe ""A ko ri oju opo yi ṣi mọ."" Ileeṣẹ GoFundMe jẹ ileeṣẹ kan to n fun awọn eeyan lanfani kaakiri agbaye lati ṣe ikowojọ fun eredi kan tabi omiran."	https://www.bbc.com/yoruba/media-57816092
health	Queen Ereba Psoriasis: Níṣe ló dàbíi pé mo wà nínú àhámọ́ tí mi ò ṣẹ̀dá fúnra mi	"Ṣe lo kan dede bẹrẹ si ni ri nkan kurukuru lara rẹ. Amọ ko si bi wọn ṣe lo gbogbo ipara ati ogun apakokoro ara to wa ni Naijiria to, ko ran an. Igba yẹn gaan lo ṣẹṣẹ wa mọ pe o ju agbara oun lọ. Àfi ṣuuuu ti gbogbo ẹ bo ara rẹ latori de ọmọ ika ẹsẹ. Aarun ipẹpẹ gbigbẹ lara eyi ti awọn dokita pe ni Psoriasis lo kọlu Queen Ereba. Eyi si fa irẹwẹsi si aye rẹ tori ko si agọ ara rẹ kankan ti aarun yii ko lẹ mọ. Bíbéèrè ìbálòpọ̀ láti ṣe ìwé ìrìnà sọ òṣìṣẹ́ iléèṣẹ́ ọmọ Nàìjíríà dèrò ilé O ro pe o ti tan fun oun laye koda wipe ala oun ko lee laye di mimuṣẹ. Ko lee ṣe ohun gbogbo bo ṣe wu u, ko lee wọ iru aṣọ to ba yan laayo lati wọ. Koda o ni lati pa ileewe ti nigba kan nitori aisan yii. Queen Ereba pada di onkọwe ati ololufẹ ohun meremere. Nibi ti aarun yii ba a finra de, o ti ṣe iwe jade ti akọle rẹ n jẹ ""Psoriasi, finding your light"". Wo ìdí tí akẹ́kọ̀ọ́jáde 96 kò fi ní leè ṣe àgùnbánirọ̀ wọn l'Ogun Àwọn oniròyìn ló tú àṣírí ààbò Prof Peller, tí wọn fi ri pa - Lady Peller"	https://www.bbc.com/yoruba/afrika-54983384
religion	RCCG: Àwọn Pásítọ́ ijọ Redeem márùn ún bọ́ sọ́wọ́ ajínigbé ní Ijebu Ode	"Ọga agba  ọlọpaa lorilẹede Naijiria, M.A Adamu ti pasẹ pe ki wọn se awari awọn eeyan to ji awọn pasitọ marun ti ijọ Redeem gbe. Atẹjade kan ti osisẹ alarina agba fun ileesẹ ọlọpa ilẹ wa, Frank Mba fisita ni ọjọ Ẹti salaye pe gbogbo ẹnu ni ọga agba ọlspa ilẹ yii fi koro oju sawọn isẹlẹ eto aabo to mẹhẹ to n waye lorilẹede yii. Bakan naa ni ọga agba ọlọpa tun pasẹ fun Kọmisana ọlọpa nipinlẹ Ogun pe awari ti obinrin n wa nkan ọbẹ ni ko fi ọrọ awọn pasitọ naa se, nipa dida awọn agbofinro sigboro lati wa awọn ajinigbe to sisẹ ibi ọhun. Osere tiata naa, ti oju rẹ ti gun rege pada ni ""Mo fẹ lo akoko yii lati dupẹ pupọ lọwọ awọ Ko tan sibẹ, ọga agba ọlọpa naa tun ni wọn gbọdọ se awari awọn olubi ẹda to seku pa Fada kan fun ijọ Aguda, Ẹni ọwọ Paul Offu ni ipinlẹ Enugu. Bakan naa lo tun sọ fun kọmisana ọlọpa nipinlẹ Enugu lati da awọn ọlọpa sita, ki wọn lee tete mọ awọn eeyan to sisẹ ibi naa. Ìròyìn tó tẹ̀ wa lọ́wọ́ ní wí pé àwọn ajínigbé ti gbé òṣìṣẹ́ ìjọ àti Pásítọ̀ ìjọ The Redeem Christian Church of God, tí gbogbo wọ́n jẹ́ márùn ún gbé ní ìlú Ijebu Ode. Ìròyìn náà sọ wí pé lójúnà ìrìnàjò wọn lọ síbi ìpàdé àdùrà níbi ìpàgọ́ ńlá ti RCCG fún oṣu kẹjọ ni wọn ti bọ́ sí páńpẹ́ ajínigbé. Akọroyin wa kan si ọkan lara awọn Pásítọ̀ tó ti gúnlẹ̀ síbi ètò náà, ó sì fi àrídájú hàn pé lóòtọ́ ni tórí adarí ìjọ náà, Pásítọ̀ Enoch Adeboye fúnra rẹ̀ sọ ọ́ lásìkò ìsìn kan lówùrọ̀ yìí, wọ́n sì ti pa ohùn pọ̀ gbàdúrà fún ìtúsílẹ̀ wọn. Ọdọọdún ni ìpàgọ́ fún ìpàdé àdúrà náà máa ń wáyé èyí tó ma ń kó gbogbo ọmọ ìjọ papọ̀ káàkiri àgbáyé."	https://www.bbc.com/yoruba/afrika-49202768
politics	Kò bá à jẹ́ Tinubu tàbí Obi, à ní kí ipò ààrẹ bọ́ sẹ́kún gúúsù ló jà jù - Akeredolu	Gomina ipinlẹ Ondo, Rotimi Akeredolu ti kede pe oun ko ti yii ipinu oun pada lori pe ki ipo Aarẹ bọ si ẹkun guusu Naijiria. Akeredolu fi ọwọ idaniloju yii sọya nigba to sọrọ nibi ayẹyẹ iranti ọdun kan Ọjọgbọn Bankole Oke to waye ni fasiti ibadan lọjọbo. Akeredolu ni yoo dara ki ipo agbara bọ si ẹkun guusu orilẹede yii, ti oun ko si kọ boya o bọ si ọwọ Peter Obi ti Labour Party tabi Bola Tinubu ti ẹgbẹ oṣelu APC. Akeredolu ni ilana ti wa lati ọdun 1999 pe agbara yoo maa yipo lati ẹkun ariwa si guusu Naijiria. Amọ o ni o ba oun ninu jẹ pe awọn kan lati ẹkun ariwa si fẹ gba agbara lọwọ Aarẹ Buhari. “Ti Peter Obi ba jẹ Aarẹ, o dara, ti Bola Ahmed Tinubu ba di Aarẹ, eyun naa dara, temi ni pe ki o jẹ pe a yan aarẹ tuntun lati ẹkun guusu orilẹede yii.” Akeredolu wa rọ awọn ọmọ orilẹede yii lati mase jẹ ki agbara pada si ẹkun ariwa nitori pe yoo ba ilana to ti wa lati ọdun 1999 jẹ ni. Gomina Akeredolu wa tẹsiwaju ninu ọrọ rẹ pe ẹgbẹ oṣelu to ba mu oludije lati ẹkun ariwa lasiko yii ko nifẹ araalu rara. O ni Peter Obi ni ẹtọ si ipo Aarẹ nitori pe lati ẹkun guusu lo ti wa.” “A ti ṣetan lati fi gbogbo nnkan ti a ni lati ri daju pe agbara wa si ẹkun guusu orilẹede yii.” O salaye pe igbọraẹniye ti wa lati ọdun 1999 pe, ipo agbara yoo ma lọ yika laarin ẹkun guusu ati ariwa. Sugbọn o ni awọn eeyan kan lo ni erongba lati yii atunto naa danu. Akeredolu wa kesi awọn araalu lati yago fun irufẹ awọn eeyan naa nitori wọn n wa ohunkonu, papaa julọ ọrọ ẹsin  lati fi tu Najiria ka. “Awọn eeyan yii fẹ da orilẹede Naijiria ru ni pẹlu erongba wọn ti ko ba ojumu, ti wọn si n wa gbogbo ọna lati ripe wọn wa ni ipo agbara. “A ko gbọdọ jẹ ki wọn fi ọrọ ẹsin tan wa, nitori kii ṣe ọrọ ẹsin lo kan, ninu gbogbo nnkan to n ba orilẹede yii finra.”	https://www.bbc.com/yoruba/articles/ce9nk940z73o
sports	World Cup qualifier: Senegal àti Egypt yóò wáàkò fún tíkẹ́ẹ̀tì ife ẹ̀yẹ àgbáyé Qatar 2022	Ẹgbẹ agbabọọlu Senegal ati Egypt ni yoo koju ara awọn ninu ifẹsẹwọnsẹ ati pegede fun idije ife ẹyẹ agbaye ni Qatar lọdun 2022 yii. Eyi tumọ si pe Mohamed Salah ati Sadio Mane ti wọn jọ jẹ ọmọ agbabọọlu Livrepool yoo koju ara wọn. Ikọ Super Eagles Naijiria yoo koju Black Stars Ghana ninu ifẹsẹwọnsẹ ati pegede fun idije ife ẹyẹ agbaye ti yoo waye ni Qatar lọdun 2022 yii. Lonii ọjọ Abamẹta niluu Douala ni Cameroon wọn kede bi awọn ifẹsẹwọnsẹ naa yoo ṣe lọ nilẹ Afirika. Laarin ọjọ kọkanlelogun si ọjọ kọkandinlọgbọn ni ifẹsẹwọnsẹ mejeeji gbọdọ waye laarin Naijiria ati Ghana. Ninu awọn ifẹsẹwọnsẹ mii, Mohamed Salah ati Sadio Mane yoo koju ara wọn nigba ti Egypt ati Senegal yoo maa waako. Cameroon to n gbalejo idije AFCON lọwọ yoo maa na tan bi owo pẹlu Algeria. Mali ati Tunisia yoo jọ maa ṣalaye fun ara wọn ẹni ti yoo lọ si idije ife ẹyẹ agbaye bi Qatar. Ikọ agbabọọlu DR Congo ati Morocco yoo jọ waako bakan naa.	https://www.bbc.com/yoruba/ere-idaraya-60096976
politics	Mo ní ìbọ̀wọ̀ fún ẹ̀sìn Kristẹ̀ní àmọ́ ìdí tí mo fí yan Mùsùlùmí gẹ́gẹ́ bí ìgbákèjì rèé – Tinubu	Oludije lẹgbẹ oṣelu APC fun ipo aarẹ, Asiwaju Bola Ahmed Tinubu ti sọ pe oun ni ibọwọ to peye fun ẹsin mejeeji to tobi julọ ti wọn n ṣe lorilẹede Naijiria. Ahmed Tinubu sọ eyi lẹyin to yan gomina ipinlẹ Borno tẹlẹ, Kashim Shettima gẹgẹ bi igbakeji oludije lẹgbẹ oṣelu APC. O ni yiyan ti oun yan an ko nii ṣe pẹlu pe oun ko bọwọ fun ẹsin Kristẹni, nitori oun bọwọ fun ẹsin naa ti oun ko si fi ọwọ rọọ si ẹyin. Bakan naa lo ni oun gbọ gbogbo ẹdun ọkan awọn ti ko lọwọ si yiyan ẹlẹsin musulumi gẹgẹ bi igbakeji amọ o ni ilọsiwaju orilẹede Niajiria lo pọn dandan. ‘’Gbogbo ẹyin ti inu yin ko dun si ẹni ti mo yan nitori ẹsin, ẹma binu amọ kii ṣe pe mi o kọ ibi ara si ẹsin Kristẹni.’’ ‘’Mi o ni lailai tabuku ẹsin kankan ni Naijiria nitori mọ mọ bi o ṣe ri lara awọn ọmọ Naijiria’’ ‘’Mo si fi iye si gbogbo ẹdun ọkan awọn ẹniyan lori yiyan ti mo yan igbakeji.’’ Amọ Tinubu ni ko gbọdọ maa lọ lailai ki oun gbogbo ti ijọba ba fẹ ṣe gbọdọ jẹ nipa ẹsin tabi ẹya. O ni ipenija orilẹede Niajiria lọwọlọwọ n beere fun ki awọn eniyan fi ọkan si ẹni to ba pegede ju ọrọ ẹsin lọ. Tinubu ni awọn ọmọ Naijiria gbọdọ bẹrẹ si ni fi oju si ẹni ti yoo mu idagbasoke ati aṣeyọri ba orilẹede Naijiria, kii ṣe ọrọ ẹsin. Oludije sipo Aarẹ ninu ẹgbẹ oṣelu APC, Bola Ahmed Tinubu, ti kede sẹnetọ Kashim Shetima, gẹgẹ bii igbakeji rẹ ti wọn yo jọ dije. Tinubu lo fi ikede yii sita lasiko to n ba awọn akọroyin sọrọ niluu Daura, tii ṣe ilu Aarẹ Muhammadu Buhari. Shetima ni gomina ipinlẹ Borno laarin ọdun 2011 si 2019. Ṣaaju ni Tinubu ti kọkọ ṣe ipade pẹlu Aarẹ Muhammadu Buhari ninu ile rẹ naa ni Daura fun nnkan bii wakati kan ko to jade lati fi ikede ọhun sita. Gẹgẹ bii ohun ti Tinubu sọ, o yan Shettima  nitori o jẹ ẹnikan to jafafa, to ṣe fọkan tan, ati ẹni to mọ ohun to n ṣe. Lara awọn to ba Tinubu lọ si Daura ni Gomina Aminu Masari lẹyin ti ọkọ ofurufu to gbe Tinubu balẹ si papakọ ofurufu ti Umaru Musa Yar’Adua ni Katsina. Nigba ti so n sọrọ lori ikede naa, minisita eto igbanisiṣẹ, Festus Keyamo, juwe Kashim Shettima gẹgẹ bii ẹni to tọ fun Tinubu lati yan gẹgẹ bii igbakeji rẹ. Ninu atẹjade kan to fi soju opo Twitter rẹ, Keyamo sọ pe Tinubu ko ṣe aṣiṣẹ nipa yiyan Shettima. O ni “Oṣiṣẹ ile ifowopamọsi to dantọ ati onimọ nipa eto ọrọ aje to ṣe mu yangan” ni Shettima. “Shettima gan ni ẹni to tọ fun Tinubu lati yan gẹgẹ bii igbakeji rẹ.” Ẹwẹ, ẹni ti wọn kọkọ yan lati ṣe igbakeji Tinubu, Ibrahim Masari ti ni oun ko ṣe mọ. Ninu atẹjade kan to fi ṣọwọ si awọn akọroyin lọjọ Aiku, o ni lẹyin ijiroro pẹlu awọn ti ọrọ kan, oun ti jawọ ipo igbakeji naa. Lẹyin naa lo gbadura ki Ọlọrun jẹ ki ipo Aarẹ ti Tinubu n du bọ si lọwọ gẹgẹ bii ero ọkan rẹ.	https://www.bbc.com/yoruba/articles/cj7n4ymkpz2o
politics	Ẹgbẹ́ APC ní láti wà lórí oyè kí ìjọba tiwantiwan lè fẹsẹ̀ múlẹ̀ dáadáa - Mai Mala Buni	Alaga ẹgbẹ oṣẹlu APC, to tun jẹ gomina ipinlẹ Yobe, Mai Mala Buni ti sọ pe afojusun ẹgbẹ ọhun ni lati tukọ ijọba Naijiria fun ọdun mejilelọgbọn. Mai Mala lo sọ ọrọ naa lasiko to n yan igbimọ ẹlẹni mọkanlelọgọta kan ti yoo ṣeto apero ẹgbẹ ọhun to n bọ lọna ni ọọfisi ẹgbẹ naa to wa niluu Abuja. Gẹgẹ bo ṣe sọ, ẹgbẹ eṣelu APC ni lati wa lori ipo fun ọpọ ọdun ki ijọba tiwantiwa to ti bẹrẹ lati ọdun 2015 le fẹsẹ mulẹ daadaa. O ṣalaye pe awọn gbe igbimọ naa kalẹ ki wọn le mu ipinu naa ṣẹ. Lara awọn to wa ninu igbimọ ọhun ni awọn gomina, minisita, ṣenatọ atawọn agbagba oloṣelu, eyii ti gomina ipinlẹ Jigawa, Muhammadu Badaru Abubakar ṣe olori wọn. Lati igba ti wọn ti yan gomina ipinlẹ Yobe yii gẹgẹ bii alaga fidihẹ ẹgbẹ APC ni awọn awuyewuye kan ti n waye ninu ẹgbẹ naa. Ṣugbọn o ti n gbiyanju lati ri daju irẹpọ wa ninu ẹgbẹ ọhun.	https://www.bbc.com/yoruba/56501939
sports	W﻿o ohun tí Mbeuno, atamátàsé Cameroun sọ nípa àǹfàní tó ní láti kópa ní ìdíje 'World cup'	Atamatase ẹgbẹ agbabọọlu Brentford, Bryan Mbeuno ti sọ pe idunu nlanla ni yoo jẹ fun oun bi oun ba lee bẹrẹ ifẹsẹwọnsẹ kankan fun orilẹede Cameroun ni idije ife ẹyẹ agbaye. Agbabọọlu ẹni ọdun mẹtalelogun naa wa lara awọn agbabọọlu ti wọn pe lati ṣoju Cameroun ni Qatar nibi ti wọn yoo ti maa koju Brazil, Serbia ati Switzerland. Mbeunmo sọ fun BBC Sport Africa pe, “O ti n wu mi lati igba ewe mi lati kopa ni idije agbaye. “Ki n kan maa rin kiri papa iṣire pẹlu ọpọ ero to n woran yoo fẹrẹ mu mi ya were.” Papa iṣire Al Janoub to gba ẹgbẹrun lọna ogoji ero iworan ati papa iṣire Lusai iconic stadium to gba ẹgbẹrun lọna ọgọrin ni Cameroun yoo ti gba ifẹsẹwọnsẹ wọn. Laipẹ yii ni Mbeuna yi oju pada lati bẹrẹ si ni ṣoju orilẹede Cameroun lẹyin to ti gba bọọlu fun ikọ agbabọọlu ọjẹ wẹwẹ orilẹede France ṣaaju. Ọmọ ilu Douala ni baba rẹ, nibẹ si tun ni ilu gbajumọ agbabọọlu ni Samuel Eto’o. Eto’o di alaga ajọ ere bọọlu Cameroun lọdun 2021. Kii ṣe ipa kekere ni Eto’o kan lati rii pe Mbeuno di agbabọọlu fun Cameroun. Mbeuno ni ipinnu to nira diẹ lo jẹ fun oun lati fi ta ilu iya oun nu lati wa gba bọọlu fun Cameroun. O ni oun mọ ikọ agbabọọlu Cameroun daadaa nitori pe nigba ewe loun ti maa n wo idije ife ẹyẹ ilẹ Afrika, AFCON. “Nitori pe mio ti gba bọọlu fun ikọ ọjẹ wẹwẹ orilẹede France ri, ti mo si gbe ni France, O ṣoro pupọ ṣugbn mo ti wa si Cameroun lọpọ igba.” “Inu baba mi dun gidigidi. Inu mi dun lati kopa ninu eyi nitori baba mi, ati ẹbi mi. Inu baba mi si dun gidigidi.” Ninu ifẹsẹwọnsẹ pẹlu Uzbekistan ni Mbeuno ti kọkọ gba bọọlu fun Cameroun. Goolu meji sodo ni wọn si fi fidirẹmi ki South Korea to gbo ewuro si oju wọn pẹlu goolu kan si odo. “Awọn ifẹsẹwọnsẹ akọkọ ti mo kọkọ gba niyi, ẹkọ pupọ ni mo si kọ.” Bi o tilẹ jẹ wi pe orilẹede Cameroun ja fafa ninu awọn ifẹsẹwọnsẹ to kọkọ gba ni idje ife ẹyẹ agbaye. Lọdun 1990 lo pegede gẹgẹ bi orilẹede akọkọ ni Afrika ti yoo wọ ipele quarter finals ni idije ife ẹyẹ agbaye. Amọṣa, lẹnu lọwọlọwọ yii, Cameroun ko ja fafa to bayi ni idije ife ẹyẹ agbaye. Lati ọdun 1994, ifẹsẹwọnsẹ marundinlogun ni Cameroun ti gba ni idije ife ẹyẹ agbaye, ẹyọ kan ṣoṣo pere ni wọn tii bori. Goolu kan ṣoṣo ni wọn fi bori Saudi Arabia, Samuel Eto’o lo gba goolu naa sinu awọn lọdun naa ni 2002. Ifẹsẹwọnsẹ mẹwaa ni wọn ti fidirẹmi ti wọn si gba ọgbọn goolu sinu awọn wọn. Cameroun yoo ṣi gba ifẹsẹwọnsẹ lọrẹsọrẹ kan pẹlu Panama lọjọ kejidinlogun oṣu kọkanla ọdun 2022 lati gbaradi fun idije ife ẹyẹ agbaye. Ipin G ni Cameroun wa, orilẹede Switzerland ni yoo koju lọjọ kẹrinlelogun oṣu kọkanla, ki wọn to koju Serbia ni ọjọ kejidinlọgbn oṣu kejila. Btazil ni wọn yoo koju gbẹyin ni ipin naa ni ọjọ keji oṣu kejila ọdun 2022.	https://www.bbc.com/yoruba/articles/c3g5xzrxv3vo
entertainment	Africa in Pictures: Àwọn àwòràn tó ṣàrà ọ̀tọ̀ láti ilẹ̀ Afirika	Awọn aworan yii lo n se afihan ọp isẹlẹ to waye laarin ọsẹ to n pari yii lati awọn orilẹede yika ilẹ Afirika.	https://www.bbc.com/yoruba/afrika-49046362
entertainment	Baba Ijesha: Ilẹẹjọ́ fagilé ẹ̀bẹ̀ Baba Ijesha tó ní pẹ̀lú ipá ni òun fi kọ ọ̀rọ̀ sílẹ̀ ní àgọ́ ọlọ́pàá	Adajọ ileẹjo giga to wa ni Ikeja to n risi ọrọ ifipabinilopọ, Oluwatoyin Taiwo ti ko ọrọ Olanrewaju James ti ọpọ si Baba Ijesha danu pé òun kọ ni oun kọ gbogbo akọsilẹ ti ọlọpaa beere fun lọjọ ti wọn mu u.Adajọ Taiwo ni ẹ̀rí náà ko to nipa pe wọn na an àti pe ti wọn si fi tipatipa ni ko kọ ọrọ akọsilẹ.Ní ìtẹ̀síwájú igbẹjọ Baba Ijesha lórí ẹsun biba ọmọde lopọ ti wọn fi kan an, afurasi naa tún ti yọjú sílé ẹjọ lónìí lẹ́yìn ti awọn agbẹjọro rẹ̀ pe fun ki adajọ wọgile ọrọ akọsilẹ Ijesha nibi ẹjọ to oṣu to lọ nitori inu ira lo ti kọ ọrọ naa. Èmi àti ọmọ ẹgbẹ́ akọrin wa jọ yó ìfẹ́ ara wa ni - Pásítọ̀ ní òun kò jẹ̀bi ẹ̀sùn ìfipábáni lòpọ̀ Awọn olupẹjọ tun mu ẹlẹri wọn to jẹ ọlọpaa Abigael Onome  wa si ileẹjọ lónìí lati tun wa ro tẹnu rẹ̀ leyii ti ọkan lara awọn agbẹjọrọ Ijesha Kayode Olabiran tun fọrọ wa a lẹnu wo ti awon olupẹjọ si sọ pé ẹlẹri awọn to kẹhin naa ni ọlọpaa ọhun.Ẹwè, nibi ti ẹjọ de duro bayii awọn olupẹjọ ti fi ẹjọ rọ̀ lati ọdọ wọn. Agbẹjọro Olabiran ṣalaye ileẹjọ pada gba oun ti Baba Ijesha kọ silẹ ni agọ ọlọpaa gẹgẹ ọkan lara awọn ẹri ipẹjọ. O ni oun adajọ sọ pe ko si ẹri to daju to le fidi rẹ mulẹ pe wọn lu Baba Ijesha ṣaaju akoko to kọ ọrọ rẹ silẹ. Olabiran ni adajọ tun sọ pe ọmọdebinrin ti wọn fẹsun kan Baba Ijesha pe o fipa ba lopọ gan an lo lu u. Agbẹjọro Olabiran wa fikun ọrọ rẹ pe Baba Ijesha lo ku bayii lati maa mu ẹri ijẹjọ wa ti igbẹjọ ba tun gberasọ lọdun to n bọ. Ileẹjọ sun igbẹjọ naa si ọjọ kẹrindinlọgbọn oṣu tó n bọ ọdun 2022.	https://www.bbc.com/yoruba/afrika-59675112
religion	Kano Marwa: Awakọ̀ kẹ̀kẹ́ Maruwa tó bá gbé okùnrin àti obìnrin ní Kano yóò jẹ palamba ìyà- Hisbah	"Ijọba ipinlẹ Kano ti sọ pe, o ti di eewọ fun awakọ keke Maruwa lati gbe okunrin ati obinrin papọ nipinlẹ ọhun. Ajọ ọlọpaa Sharia ipinlẹ naa, Hisbah sọ pe, lati ọjọ keji oṣu, Kinni ọdun 2020, ẹnikẹni ti wọn ba gba mu pe o ru ofin naa yoo jẹ iyan rẹ niṣu. Adari ajọ naa, Sheik Harun Ibn-Sina fi idi ọrọ naa mulẹ fun BBC. O ni, ijiya fun ẹni to ba tapa si ofin naa ni pe wọn yoo gbẹsẹ le kẹkẹ rẹ fun oṣu mẹfa, tabi ko san owo itanran ẹgbẹrun marun un naira ati bulala mẹwaa. Ibn-Sina ṣalaye pe ""Ofin yii ti wa lati ọdun 2005, ṣugbọn a ṣẹṣẹ fẹ bẹrẹ si ni muu lo ni, ki a le fọ ipinlẹ wa mọ."" O ni lati akoko yii di ipari ọdun, awakọ maruwa to ba gbe obinrin ati okunrin papọ yoo ni lati ja ero kan silẹ. Ṣugbọn lati ọjọ keji oṣu, Kinni ọdun 2020 ni ijiya ni pẹrẹu yoo bẹrẹ fun awọn to ba tapa sofin naa. Ibn-Sina ni awọn ẹṣọ ajọ ọhun ti gunlẹ si gbogbo ijọba ibilẹ mẹrinlelogoji to wa nipinlẹ Kano lati fẹsẹ ofin ọhun mulẹ. O ni tọkọtaya lee wọ keke kan naa papọ ti wọn ba lee bura pe awọn mejeji ti gbera wọn niyawo."	https://www.bbc.com/yoruba/media-50918082
politics	Akọ̀rọ̀yìn tó gbé ìròyìn yìí ṣì mí gbọ́ ní, Aregbesola kó tíì sọ̀rọ̀ lórí gbèsè Osun- Agbẹnusọ	Agbẹnusọ fun gomina ana nipinlẹ Osun, Rauf Aregbesola ni iroyin to lọ kiri pe ọga oun ti sọrọ lori ọrọ to n fa ede aiyede lọwọ laarin Gomina to sẹsẹ kogba wọle, Gboyega Oyetola ati Gomina tuntun, eyiun, Ademola Adeleke lori gbese owo nipinlẹ naa kii ṣe ohun ti oun sọ ni pato. Sola Fasure, ninu atẹjade to fi lede lowurọ ọjọ Aiku, ni ko si nkan to jẹ mọ Minisita fun ọrọ abẹlẹ ti sọrọ lori ọrọ ati pe akọroyin to ba oun sọrọ si oun gbọ ni. O ni oniruuru iroyin lo ti tẹ oun lẹti, to si ya oun lẹnu nitori pupọ ninu awọn ọrọ ti akọroyin naa ni oun sọ ni ko ki n ṣe ọrọ ti to oun rara “Mo ti ka omiruuru iroyin ti wọn ni Ogbeni Rauf Aregbesola sọ lori itakun ọrọ to n lọ lọwọ lori bii ijọba ṣe yawo nilpinlẹ Osun “Eyi ni lati sọ pe Minisita ko buwọlu atẹjade kankan lori ọrọ naa. Bakan an, ọrọ ti akọroyin kan gbe jade ni ko ki n ṣe ọrọ mi rara. “Ogbeni lọwọ bayii gbajumọ isẹ rẹ gẹgẹ bii minisita, ti ko si fẹ ki ohun kohun tabuku si isẹ rẹ, ti ko si fẹ fi ẹnikẹni tabuku si orukọ rẹ. “Ti Minisita ba ti sọrọ, a yoo kan si gbogbo ile isẹ irotin gẹgẹ bii a ṣe ma ṣe.” Gómìnà tẹ́lẹ̀ rí ní ìpínlẹ̀ Osun, Rauf Aregbesola ti dá sí gbogbo ìfańfà tó ń wáyé láàárín gómìnà tó ṣẹ̀ṣẹ̀ gbésẹ̀ ní ìpínlẹ̀ náà Gboyega Oyetola àti gómìnà tuntun tó ṣẹ̀ṣẹ̀ bọ́ sórí ipò, Ademola Adeleke. Láti ìgbà tí wọ́n ti búra wọlé fún Adeleke gẹ́gẹ́ bí gómìnà ni onírúurú awuyewuye ti ń wáyé láàárín Oyetola àti Adeleke lórí gbèsè tí ìpínlẹ̀ náà jẹ kalẹ̀. Adeleke ní ọ̀pọ̀lọpọ̀ gbèsè ni Oyetola fi kalẹ̀ fún òun àmọ́ Oyetola ń tẹnumọ wí pé òun kò gba gbèsè kankan fún ọdún mẹ́rin tí òun lò nípò. Lẹ́nu lọ́wọ́lọ́wọ́ yìí tún ni Adeleke tún fẹ̀sùn kàn Oyetola wí pé ó gba gbèsè bílíọ̀nù méjìdínlógún náírà lẹ́yìn tó fìdí rẹmi níbi ètò ìdìbò tó wáyé lọ́jọ́ Kẹrìndínlógún oṣù Keje ọdún 2022. Ṣùgbọ́n nígbà tó ń fèsì, Oyetola ní Adeleke kàn fẹ́ mọ̀-ọ́n-mọ̀ ba òun lórúkọ jẹ́ ni nítorí òun kò yá kọ́bọ̀ lọ́wọ́ ilé ìfowópamọ́ kankan fun gbogbo ìgbà tí òun lò nípò àti pé gbogbo gbèsè tó wà lọ́rùn ìpínlẹ̀ Osun jẹ́ èyí tí òun jogún lọ́wọ́ Aregbesola. Ní báyìí, Rauf Aregbesola ti wá dá si ọ̀rọ̀ náà. Aregbesola ní olùṣírò àgbà fún ìpínlẹ̀ Osun ló ní gbogbo ìwé ẹ̀rí bí ìjọba kọ̀ọ̀kan ṣe gba owó lọ́wọ́ àti pé òun ló le sọ bí ọ̀rọ̀ gbèsè ìpínlẹ̀ náà ṣe jẹ́ gan. Nínú àtẹ̀jáde kan tí agbẹnusọ Aregbesola, Sola Fasure fi síta ní gbèsè méjì gbòógì tí òun gbà nígbà tí òun wà ní gómínà Osun ló ti jẹ́ sísan tán. Ó ní àwọn yòókù jẹ́ èyí tí àwọn gbà lọ́wọ́ ìjọba àpapọ̀ àti pé ọdún pípẹ́ ni àwọn máa fi san owó náà padà fún ìjọba àpapọ̀. Ó fi kun pé díẹ̀díẹ̀ ni ìjọba àpapọ̀ yóò máa yọ owó náà títí tí àwọn fi máa sán owó náà tán. Fasure ní olùṣírò owó àgbà ní ìpínlẹ̀ Osun ló ní ìmọ̀ nípa gbogbo owó tó wà lápò ìjọba, gbogbo gbèsè tí ìjọba jẹ, ìgbà tí wọ́n gba gbèsè àti ibi tí wọ́n san gbèsè náà dé. Ó ní nítorí ẹnikẹ́ni tó bá fẹ́ mọ̀ bí ọ̀rọ̀ gbèsè ìpínlẹ̀ Osun ṣe jẹ́ kó kàn sí olùṣírò owó àgbà. Bákan náà lọ rọ àwọn ènìyàn láti má dà á ti Aregbesola sí gbogbo awuyewuye tó ń lọ ní Osun nítorí àárín Adeleke àti Oyetola ni ọ̀rọ̀ náà wà. Ó tẹ̀síwájú pé Oyetola ló dá gbogbo wàhálà tó ń wáyé sílẹ̀ nítorí pé kò gbé ìjọba kalẹ̀ lọ́nà tó tọ́. Fasure ní tó bá jẹ́ wí pé Oyetola yan ìgbìmọ̀ tí yóò gbé ìjọba lé gómìnà tuntun lọ́wọ́, gbogbo àwọn nǹkan tó ń fa awuyewuye yìí ni wọ́n á ti yanjú tí yóò sì wà ní àkọ́ọ́lẹ̀. Ó fi kún pé tí ìjọba tuntun bá fi lè gbé ọ̀rọ̀ náà lọ síwájú EFCC Oyetola máa ní ìṣoro tó pọ̀.  Ẹ ó rántí pé a ti ṣaájú mú ìròyìn wá pé Gómìnà tó ṣẹ̀ṣẹ̀ kúrò nípò ní ìpínlẹ̀ Osun, Gboyega Oyetola ti tẹnumọ pé òun kò yá kọ́bọ̀ láti ṣe ìjọba nígbà tí òun wà nípò gẹ́gẹ́ bí gómìnà. Agbẹnusọ Oyetola, Ismail Omipidan sọ nínú àtẹ̀jáde kan tó fi síta pé tí gómìnà tuntun tó wà lórí ipò bá ní ẹ̀rí tó dáwọn lójú pé Oyetola yá owó kankan kí wọ́n fi síta kí gbogbo ayé ri. Omipidan ní gbogbo ìjọba Rauf Aregbesola ló jẹ gbèsè tó wà lọ́rùn ìpínlẹ̀ Osun àti pé ìbanilórúkọ jẹ́ lásán ni Adeleke ń ṣe fún Oyetola pẹ̀lú gbogbo ìròyìn irọ́ tí wọ́n ń gbé síta nípa rẹ̀. Ó ní àìmọ̀kan gómìnà tuntun ló jẹ́ kó máa ní Oyetola gba gbèsè bílíọ̀nù méjìdínlógún náírà ní èyí tó jẹ́ wí pé kò rí bẹ́ẹ̀. Ó wá pe gómìnà Ademola Adeleke nínà láti fi ọdún àti ìgbà tí ìjọba ìpínlẹ̀ Osun gba àwọn gbèsè náà síta fún gbogbo ènìyàn láti rí. Omipidan tẹ̀síwájú pé ó dàbií wí pé àwọn tó kọ àkọ́lẹ̀ tí gómìnà Adeleke kò ṣe ìwádìí dáadáa ní àbí wọ́n mọ̀ ọ́n mọ̀ kàn fẹ́ bá Oyetola ní orúkọ jẹ́. Ó fi kun pé nígbà tí ọ̀gá òun ń gbé ìjọba kalẹ̀, òun tó kọ ni pé ìjọba àpapọ̀ ń fún àwọn bílíọ̀nù mẹ́ta ni oṣooṣù láti ṣàtìlẹyìn fún àwọn ìpínlẹ̀ káàkiri orílẹ̀ èdè Nàìjíríà nítorí àdínkù tó bá àbá ìsúná. Ó ní láti inú oṣù Kejìlá ọdún 2021 ni èyí sì ti bẹ̀rẹ̀ fún oṣù mẹ́fà gbáko àmọ́ bó ṣe wá di pé lẹ́yìn tí àwọn parí eto ìdìbò ni àwọn gba owó náà ni kò yé òun. Omipidan tún tẹnumọ pé àwọn kò yá owó kankan ní báǹkì fún ọdún mẹ́rin tí àwọn lò nípò àti pé tó bá dá ìjọba tuntun lójú kó fi iye tí wọ́n bá nínú akoto ijoba Osun nígbà tí wọ́n gba ipò nínú oṣù kọkànlá síta fún gbogbo ayé. Gomina ipinlẹ Osun, Ademola Adeleke ti sọ pe gbese biliọnu mejidinlogun naira ni gomina ana, Gboyega Oyetola ya lẹyin to padanu ibo gomina ninu oṣu Keje, ọdun 2022 yii. O fi kun pe nigba ti yoo fi di inu oṣu Kọkanla ọdun 2022, apapọ iye owo ti ipinlẹ naa jẹ ti le diẹ ni irinwo biliọnu naira. Adeleke lo fi ọrọ naa lede nibi ipade kan pẹlu awọn lọbalọba, eyii to waye niluu Osogbo. Gẹgẹ bii ohun to sọ, gbese ọna mẹjọ ọtọtọtọ ni ijọba rẹ jogun lọwọ ijọba Oyetola, yatọ si awọn gbese owo oṣu ati owo ifẹyinti. O ni akoko ti yoo gba ipinlẹ Osun lati san owo naa pada yoo to ọdun mejidinlọgbọn. Adeleke ni “Ẹyin eeyan mi nipinlẹ Osun, apapọ iye gbese to wa nilẹ bayii jẹ ọọdunrun ati bilọnu mọkanlelọgbọn naira.” “Ti a ba fi biliọnu mẹrindinlọgọrin naira tii se gbese owo oṣu ati owo ifẹyinti kun, apapọ gbese naa yoo jẹ irinwo biliọnu ati biliọnu meje naira, bẹẹ ni a ko mọ iye owo ti a jẹ awọn agbaṣẹse.” “Iye to ku si apo iṣuna ijọba bayii jẹ owo oṣu oṣiṣẹ fun oṣu Kọkanla ọdun yii nikan, lẹyin naa, korofo ni apo iṣuna ijọba wa.” Adeleke ni o jẹ ohun iyalẹnu fun oun pe ijọba ana nipinlẹ Osun ya owo ti iye rẹ le ni ọọdunrun bilọnu naira lai sí ohun kan pato ti ijọba ọhun fi owo naa ṣe. Adeleke fi kun o ṣe pataki ti gomina ana, Gboyega Oyetola wa ṣalaye awọn ohun to fi owo to ya lorukọ ipinlẹ Osun ṣe. O ni “Gomina Oyetola gbọdọ ṣalaye bo ṣe na ₦‎331b lorukọ ipinlẹ Osun ti a ko si fi oju ri nnkankan ti wọn fi owo naa ṣe.” “O tun gbọdọ ṣalaye nipa biliọnu mejidinlogun naira owo to ya lẹyin to lulẹ ninu eto idibo saa keji rẹ to waye ninu oṣu Keje.” “Gomina Oyetola gbọdọ ṣalaye eredi ti ijọba Osun ṣe jẹ gbese owo oṣu ti iye rẹ to ₦‎76b lẹyin ti ijọba apapọ ṣeto iranwọ ₦‎50b owo oṣu fun awọn ijọba ipinlẹ.” Adeleke pari ọrọ rẹ pe awọn ile ifowopamọ ti ọrọ naa kan gbọdọ ṣalaye eredi ti wọn fi ya ijọba Oyetola lowo nigba ti wọn mọ pe saa ijọba rẹ ti pari.	https://www.bbc.com/yoruba/articles/c3g1080przxo
politics	Yoruba Nation: Ìjọba Nàìjíríà ló ń dún mọ̀huru mọ́ Benin Republic lati dé Sunday Igboho mọ́ àhámọ́ - Gani Adams	"Aarẹ Ọna kakanfo ilẹ Yoruba, Iba Gani Adams ti fi aidunu rẹ han lori bi Oloye Sunday Adeyẹmọ ṣi ṣe wa ni ahamo. O ni ko tẹ oun lọrun bi ẹni ti ọpọ mọ si Sunday Igboho ṣe n pẹ ni atimọle lorilẹede Benin Republi. Koda, Iba Adams ṣalaye pe o da oun loju pe ijọba apapọ Naijiria lo wa nidi bi wọn ṣe ti lẹkun ahamọ mọ Sunday Igboho ti wọn si ju kọkọrọ rẹ nu. Ninu ọrọ kan to sọ nibi ipade akọroyin kan to fi n sami ayajọ ọdun kẹrin rẹ nipo gẹgẹ bii aarẹ ọna kakanfo ẹlẹkarundinlogun ilẹ Yoruba, Iba Gani Adams ni ko si ijọba to nifẹ awọn eeyan rẹ ti yoo gba ki iru iṣẹlẹ bẹẹ waye. ""Ipe fun idasilẹ orilẹede Yoruba ni Sunday Igboho pe, ko jagun, bẹẹ ni ko si gbe ibọn, ijijangbara alaafia lo n ba kiri. Ijọba ran awọn agbofinro lọ baa nile, wọn pa eeyan meji nibẹ ti wọn ko si tii fi oku wọn silẹ titi di bi a ṣe n sọrọ yii."" Gani Adams ni iwadii oun ti fihan pe ijọba Naijiria n du mọhuru mọ ijọba Benin Republic ni wọn fi n tilẹkun ọgba ẹwọn mọọ lai pe e lẹjọnile ẹjọ. O wa rọ Aarẹ Buhari lati tu okun lọrun Igboho ati Nnamdi Kanu nitori ominira ati idagbasoke agbegbe wọn ni wọn n ja fun."	https://www.bbc.com/yoruba/afrika-60014172
religion	Eid Mubarak: Àràmọ̀ǹdà àwòràn ìkíni ọdún Eid il Fitr òṣèré tíátà Yorùbá àti gbajúmọ̀ míràn rèé	Jakejado Naijriia lawọn musulumi ti n ṣe ajọdun Eid il Fitr. Ko yọ awọn elere tiata ati gbajumọ mii silẹ.	https://www.bbc.com/yoruba/afrika-61299884
health	Beer Belly: Wo ohun tó yẹ ko mọ̀ nípa ikun rẹ tó ń to tobi	Njẹ o jẹ eeyan to maa n mu ọti bia (Beer), abi o mọ ọti bia funra rẹ? To ba ri bẹẹ, iroyin yii kan ọ. Aye ijọhun ni wọn maa n ri ọjọ ori gẹgẹ bii ami fun ọrọ ti ẹda ni, ti ọpọ si maa n fi ikun titobi yangan ni awujọ. Sugbọn bayii, inu fẹ́lẹ́ ti ti ebi kọ ni awọn eeyan n fẹ ninu eyi ti ọpọ ọkunrin si maa n gba ibudo ere idaraya lọ lati mọ bi wọn se ri, ki wọn si din ọra ikun wọn ku. Awọn ọpọ ọdun ta maa n ri awọn baba ati arakunrin wa ti wọn maa n gbe bia kiri ti waye sẹyin. Bia ta n gbe kiri yii, ni awọn oloyinbo ni pe o ni ohun ti a n pe ni 'Calorie' eyi to n mu ki eeyan sanra, ti ohun mimu naa si wuwo ninu ara. Nitoripe awọn ọkunrin kan maa n mu ju igo ọti kan lọ nibudo imuti kan, ti wọn ko si ni lero lati se ere idaraya lẹyin mimu ọti yii naa maa n fi kun 'Calorie'ara ni. Sugbọn laarin awọn obinrin, wahala yii maa n tọ ara wọn ja ni, ti yoo si wọ wọn de ori ẹsẹ wọn. A si lee pe akoko ti bia lee ba ara mu ni igba ewe si ọdun marundinlogoji, lati akoko yii lọ, isọwọ sisẹ eroja to n mu ki ounjẹ tete da ninu ara, ko ni sisẹ bo se yẹ mọ. Nigba ti ounjẹ ko ba si da bo se ni kiakia gẹgẹ bo se maa n se tẹlẹ lasiko ti eeyan wa ni ọdọ, itumọ eyi ni pe onitọhun ko sisẹ asekara to yẹ, ti yoo si maa ba ikun rẹ ja. Ọti bia nikan kọ lo n sokunfa bi ikun se n tobi, amọ eroja ọra kan ti wọn pe ni 'Visceral' lo n sokunfa ikun to tobi. Bakan naa, awọn eeyan to ni aisan atọgbẹ tabi itọ suga, aisan ọkan atawọn oniruuru aisan miran to maa n sediwọ fun eroja insulin lati sisẹ ninu ara, naa maa n fa ki ikun tobi. Awọn dokita ati onimọ nipa ounjẹ asaraloore ni ọra ikun naa lee maa pọ si to ba se ayipada awọn eroja ounjẹ to n jẹ, paapa apọju awọn ounjẹ to ni eroja suga atawọn ounjẹ afun ara lagbara. Kini ọna abayọ? Ọna abayọ to wa fun ọ, to ba ni ikun to tobi ni pe ko se adinku suga ati ounjẹ afara lagbara to n jẹ, taa mọ si Carbonhydrate, jẹ ounjẹ niwọn tun wọnsi, ko si maa sinmi.	https://www.bbc.com/yoruba/agbaye-51499516
politics	Gómìnà Adeleke gbé ìgbìmọ̀ kalẹ̀ fún pínpín ìrẹsì ọdún l'Osun	Gomina ipinlẹ Ọṣun, Ademọla Adeleke ti gbe igbimọ kan kalẹ fun pinpin irẹsi ọdun fun awọn eeyan ipinlẹ naa. Gẹgẹbi atẹjade kan ti agbẹnusọ fun gomina ipinlẹ Ọṣun, Rasheed Ọlawale gbe sita, eto pinpin irẹsi naa ko niiṣe pẹlu ẹgbẹ oṣelu tabi ilu tabi ohunkohun. Ijọba ipinlẹ Ọṣun ni ogoji apo irẹsi  ti iye ọkọọkan rẹ jẹ naira mejilelọgbọn (N32, 000) ni wọn yoo pin fun wọọdu kọọkan. Pẹlu agbekalẹ eto idibo ipinlẹ Ọṣun to kọja, wọọdu ọdunrunlemejilelọgbọn lo wa ni ipinlẹ Ọṣun. Eyi tumọ si pe ẹgbẹrun mẹtala ati ọrinlelugba (13,280) apo irẹsi ni ijọba ipinlẹ Ọṣun fẹ pin. Atẹjade naa ko sọ igba ti pinpin irẹsi naa yoo bẹrẹ ni ipinlẹ naa. Awọn meje ti yoo wa ninu igbimọ naa ni:	https://www.bbc.com/yoruba/articles/c7272vl928vo
politics	Kogi: Ilé aṣòfin ti bẹ́rẹ́ ìgbésẹ̀ àti rọ igbákejì gómìnà ìpínlẹ̀ Kogi lóyè	Afaimọ ki ipinlẹ Kogi maa ni igbakeji gomina miran laipẹ. Ti iku kọ, bẹẹ ni kii ṣe ti arun, ṣugbọn o ṣee ṣe ki iji aawọ to n waye laarin igbakeji gomina ipinlẹ Kogi, Simon Achuba ati Ọga rẹ, iyẹn gomina Bello o gbe igbakeji gomina naa lọ. Gẹgẹ bii ara apẹrẹ iji naa ni bi ile aṣofin ipinlẹ kogi ṣe bẹrẹ igbesẹ ati rọọ loye ni ọjọ iṣẹgun. Ile aṣofin ipinlẹ naa ti ke si adajọ agba ipinlẹ naa, Onidajọ Nasir Ajanah lati gbe igbimọ ẹlẹni meje kan kalẹ lati se iwadii awọn ẹsun aṣemaṣe ti wọn fi kan igbakeji gomina naa. Kike si adajọ agba lati gbe igbimọ oluwadi kalẹ ni igbesẹ keji ti ofin orilẹede Naijiria la kalẹ fun yiyọ awọn to ba di ipo mu bii aarẹ, igbakeji aarẹ, gomina ati igbakeji gomina ipinlẹ lorilẹede Naijiria. Olori ọmọẹgbẹ oṣelu to pọ julọ nile aṣofin ipinlẹ Kogi, Abdullahi Bello-Balogun lo lewaju aba kan ti wọn gbe ka iwaju ile naa lori ẹsun pe igbakeji gomina ọhun gbiyanju ati da yẹyẹ gomina Yahaya Bello ati ijsba ipinlẹ naa sita gbangba ati pe gbangba bayii lo ṣe atilẹyin fun ẹgbẹ alatako lasiko idibo aarẹ to kọja. Mẹtadinlogun ninu aṣofin mọkandinlogun to wa ni ile naa ni wọn fi ọwọ si igbesẹ naa; ti wọn si fun adajọ agba ni gbedeke ọjọ meje lati gbe igbesẹ agbekalẹ igbimọ naa. Laipẹ yii ni Igbakeji gomina ipinlẹ Kogi, Simon Achuba pariwo fun aye gbọ lasiko to ba awọn oniroyin sọrọ pe aarin oun ati ọga oun ko gun eyi to jẹ koko ninu gbun-gbun-gbun to ti n waye laarin awọn mejeeji lati igba diẹ sẹyin. Ninu ọrọ to ba BBC Yoruba sọ, agbẹnusọ fun Olori ié aṣofin ipinlẹ Kogi, Ọgbẹni Fẹmi Olugbemi ni igbesẹ ti Achuba gbe lati lọ sọ ọrọ ile si ita gbangba dipo ko wa siwaju ile naa lati fi ẹjọ ọga rẹ sun, iyẹn bi ọga rẹ ba ṣẹ ẹ nitotọ lo jẹ ki wọn gbe igbesẹ naa. Amọṣa, gomina ipinlẹ Kogi ni oun ko mọ nipa ohun ti oju igbakeji oun n ri lọwọlọwọ. Agbẹnusọ fun un, Onogu Muhammed ni Gomina Bello ko mọ ni pa oun to waye nile aṣofin ipinlẹ naa nitori awọn n bọwọ fun eto konko jabele kaluku lo mi ṣe ti ẹ laarin awọn ẹka ijọba gbogbo nibẹ.	https://www.bbc.com/yoruba/49412409
health	Muhammadu Buhari: Falana ní ilé ìwòsàn ti di mọ́ṣúárì ní Nàìjíríà nígbà tí Buhari ń gbàtọ́jú nílẹ̀ òkèrè	Ẹyin ọmọ Naijiria, ẹtọ yin lati beere fun eto ilera to peye lọwọ ijọba aarẹ orilẹede Naijiria, Muhammadu Buhari. Agbẹjọro ati ajafẹtọ, Femi Falana lo sọrọ yii idanilẹkọ ọdọọdun fun iranti Dokita Beko Ransome-Kuti ẹlẹẹkẹrinla rẹ. Agbẹjọro Falana sọ pe ijọba ologun Buhari lo ju Dokita Beko si ọgba ẹwọn Kirikiri fun oṣu mẹfa lọdun 1984 nitori o jijagbara lati beere fun eto ilera to peye lọwọ ijọba. Falana sọ pe ohun to kudiẹ kaato ni pe aarẹ Buhari n rinrin ajo lọ si oke okun fun itọju ara rẹ, nigba ti awọn ọmọ Naijiria n lọ si awọn ile iwosan to ti di mọṣuari bayii. O ni Buhari fun ra rẹ lo nigba to gori aleefa gẹgẹ bi ọgagun olori orilẹede Naijiria lọjọ kọkanlelọgbọn oṣu kejila ọdun 1983 pe awọn ile iwosan ni Naijiria ti di ibi ti awọn eeyan ti n ri awọn dokita lasan an. Falana ṣalaye pe Buhari kan naa to sọrọ lọdun 1984 pe awọn ile iwosan to wa ni Naijiria ko ju ibi tawọn eeyan kan ti n ri awọn dokita lasan lọ, oun naa si ni aarẹ Naijiria lonii ti awọn iwosan ti di mọṣuari. Gbajugbaja agbẹjọro ni Buhari ko lọ si awọn ile iwosan yii, ilu oyinbo lo n lọ fun itọju ara rẹ, owo ilu lo si n na. ''Ẹjọ ti mo pe ijọba wa ni ileẹjọ kotẹmilọrun bayii ninu eyi ti mo ti sọ pe ki ijọba ṣe eto iwosan to peye fun gbogbo eeyan nitori ori ko ju ori,'' Falana lo sọ bẹẹ. ''Ti ẹyin ba n gba ilu oyinbo lọ fun itọju, ẹ gbọdọ ba wa ṣe awọn ile iwosan ti awa naa n lo nile ko dara, ka wa naa le lanfaani si eto ilera to peye,'' Falana lo woye bẹẹ. Falana tun fi kun ọrọ rẹ pe Buhari naa ni o fa iya to n jẹ ọpọ ara ilu Eko bayii lẹyin ti ijọba f'ofin de ọkada ati kẹkẹ Maruwa nitori o wọgile aba lati ṣe eto igbokegbodo ọkọ ti igbalode oni igba nmiliọnu dọla($200m) eyi ti Gomina Lateef Jakande ṣe agbekalẹ rẹ lasiko to wa lori alefa.	https://www.bbc.com/yoruba/afrika-51440209
health	Body odour solution: Wo ǹkan tó ń fa 'body odour' àti bí o ṣè lè ṣẹ́gun rẹ̀	"Àwọn onimọ sọ pe ọpọ eeyan lo gbagbọ pe òógùn lo ma n mu ki ara rùn, sugbọn otitọ to wa nibẹ ni pe óògùn ara eniyan kii rùn rara. Oorun ti ko dara ma n wa lati àwọn ẹ̀yà ara bi ẹnu ati awọn ẹ̀yà mii. Ṣùgbọ́n ninu akọsilẹ yii, awọn òórùn to n jade lati awọ ara ni yoo jẹ afojusun wa. Ati bi kokoro aifojuri ṣe ma n jẹyọ ninu óògùn eniyan. Àwọn nkan to ma n fa òórùn ti ko dara 'body odour' ninu ara: Iwe iroyin imọ iṣegun oyinbo, British Medical News Today, sọ pe oorun yii ma n bẹ̀rẹ̀ lasiko ti eeyan ba ṣẹṣẹ n bàlágà, paapaa nitori awọn ayipada to n ba àwọn ẹ̀yà ara. Yatọ si eyi, o ṣe e ṣe ki awọn eeyan to sanra jù ati awọn to ni aisan bi itọ ṣuga ní oorun ti ko dara ninu ara wọn. Oorun buruku ma n jade ni ara nigba ti awọn kokoro aifojuri ba n la orisirisi ipele kọja, lati darí pinpin eroja PROTEIN to wa ninu òógùn, nibi ti o ti n ri oúnjẹ. Dokita Abubakar Mohammed, ti ileewosan Specialist Hospital, Maiduguri, sọ pe àwọn kokoro aifojuri to n gbe nibi to ba tutu ninu ara lo n fa ki òórùn buruku ma jade, kii ṣe óògùn fúnra rẹ. Idi ree ti awọn to ma n làá gùn pupọ ṣe ma n ni 'body odour'. Dokita Mohammed tun sọ pe jíjẹ awọn oúnjẹ bii galiiki, alubosa ati ata, le mu ki eeyan laagun ju bó ṣe yẹ. Bi o ṣe le dena ati ọna abayọ si 'body odour' Ọ̀pọ̀ eeyan ma n ni iriri 'body odour' ni àwọn ẹ̀yà ara wọn ti aṣọ bá bò - eyi to ma n fa óògùn ati ki aṣọ tutu. Dokita Abubakar sọ pe ọkan gboogi lara nkan to n fa ""body odour"" nìyẹn. Lati dena rẹ, awọn ọna ti awọn onímọ̀ ilera sọ ree: - Wiwẹ pẹlu omi to mọ ati ọṣẹ oloorun didun. Ki eeyan si fọ awọn ibi to le run bii ẹnu, abiya ati abẹ́ daadaa. - Wiwọ aṣọ to mọ- nitori ko si bi eeyan ṣe le wẹ̀ tó, ara rẹ yoo rùn to ba wọ aṣọ to dọti. Paapaa aṣọ bi awọtẹlẹ, pátá, ibọsẹ, sikẹẹti, kọmu ati aṣọ olooru. - Fifa irun ara - Ti irun ba kún ni àwọn ibi kan ninu ara, yoo fa óògùn, eyi to má n pada fi ààyè gba kokoro aifojuri to n fa òórùn buburu ninu ara. Nitori naa lo ṣe yẹ ki o fa irun ni awọn ẹ̀yà ara kan, lati le dena rẹ. - Lilo lọfinda - Lilo lọfinda loore-koore, ṣe pataki ninu igbesẹ didena oorun buburu. Yatọ si awọn nkan ti dokita sọ, o tun le lo àwọn nkan bí omi orombo wẹ́wẹ́ (lemon) lati fi òpin si oorun buburu ninu ara rẹ. Fi omi orombo naa pa awọn ibi to ba n run, saaju ki o to wẹ. O tun le fi alọọmu sinu omi iwẹ rẹ, to ba jẹ pe oorun ara rẹ pọ. Ṣùgbọ́n ti o ba ṣe gbogbo nkan wọn yii, ti oorun naa ko ba dinku tabi lọ patapata, tete lọ ri dokita. Idi ni pe ki eeyan ma laagun ju, ati ki oorun buruku ma jade ninu ara, le jẹ ami aisan bi itọ ṣuga, aisan kíndìnrín, ati bẹẹ bẹẹ lọ."	https://www.bbc.com/yoruba/61379653
health	"""Ẹsẹ̀ mí kẹ̀, ó dojú kọ ara wọn bíi pẹ́rẹ́gi, ìṣẹ́ abẹ kẹta ló mú kó nà padà"""	Adebola Oluwole Dada jẹ obinrin kan ti ẹsẹ rẹ kẹ lati kekere, eyi ti wn n pe ni Bow leg. Ẹsẹ naa kẹ to bẹẹ gẹẹ debi pe wọn doju kọ ara wọn ni, to si maa n dun to ba n rin lọ. Nigba to ba BBC Yoruba sọrọ lori awọn ipenija ati idẹyẹsi to koju nitori pe ẹsẹ rẹ kẹ sinu, Adebola salaye pe ẹlẹsẹ pẹrẹgi ni wn pe oun ni kekere. O fikun pe bi o tilẹ jẹ pe oun sisẹ abẹ lati na ẹsẹ naa nigba ti oun wa ni ọmọ ọdun mẹfa ati nigba ti oun sinru ilu NYSC tan, sibẹ ẹsẹ naa tun pada kẹ. Adebola ni o maa n dun oun nigba ti oun ba n rin lọ, ti ọpọ eeyan si n tẹju mọ oun. Amọ o salaye pe isoro naa di ohun itan lẹyin ti oun se igbeyawo, ti oun si bi gbogbo ọmọ ọmọ inu oun tan. O ni asiko yii ni oun pada lọ se isẹ abẹ ẹlẹẹkẹta, ki ẹsẹ mejeeji naa to na pada, ti inu oun si dun pupọ. Adebola, tii se osisẹ agbohunsafẹfẹ salaye pe lasiko ti oun n la isoro ẹsẹ oun mejeeji to kẹ naa kọja, oun ko jẹ ki irẹwẹsi de ba ọkan oun lati de ibi ti oun pinnu lati de nile aye. O wa n gba gbogbo awọn eeyan to n koju irufẹ isoro yii nimọran lati mase jẹ ki ipenija naa mu akude ba ọkan wọn , amọ ki wn pinnu lati de ibi giga ti wn fẹ.	https://www.bbc.com/yoruba/articles/c9xl4gy85rgo
sports	UFC248: Israel Adesanya ti fi ẹ̀ṣẹ́ yanjú Romero ní ìjà ẹ̀ṣẹ́ kíkàn	"Abẹṣẹkubiojo ọmọ Naijiria ni, Iṣrael Adesanya ṣi ni ẹṣin iwaju ti gbogbo tẹyin n wo sare ni ere idaraya ẹṣẹ ati ipa kikan, iyẹn UFC248 ni ipele middlewight. Israel Adesanya to jẹ ọmọ bibi ipinlẹ Ogun lorilẹede Naijiria fi agba han Yoel Romero ninu idajọ gbogbo awọn adajọ to mojuto ija naa. Ìròyin so pé láti igbà ti Yoel Romero ti n kopa nínú eré ìdaáraya abẹsẹ́ kù bi ojo, ko si ẹni to fi  ojú rẹ̀ gbòlẹ̀ rìí, Sugbọ́n ní báyìí Isreal Adesanya fẹ́ tún ìtàn náà kọ. Bi o tilẹ jẹ wi pe ọpọ awọn onworan lo fẹhonu han pe ija naa ko dun bi awọn ṣe lero, sibẹ gbogbo awọn onidajs mẹtẹẹta to wa nikalẹ fun ija naa ni wọn gbe idajs kalẹ pe ọwọ Adesanya lo dun Romero julọ lasiko ija naa. Ninu ọrs to sọ lẹyin ija naa, Adesanya ṣalaye pe ija naa ko rọgbọ, ṣugbọn gbogbo ohun to yẹ ki oun ṣe lati bori ni oun ṣe. Pẹlu ija yii, Adesanya ti ja ija mọkandinlogun, o si ti bori gbogbo rẹ. Nibayii, ti Romero ti kuro, ọna la fun ija laarin Adesanya to wa loke tente atẹ igbelewọn awọn akanṣẹ ni ipele Middlewieght, ija ẹṣẹ ati ipa kikan UFC248 lati koju Paulo Costa to wa ni ipo keji lori atẹ naa. Pẹlu abajade ija naa, Romero ti padanu marun ninu ija mejidinlogun to ti ja, mẹtala ninu rẹ lo bori. O si tun yọju sita pe mẹrin ninu ija marun to ja sẹyin ni ṣisẹ-n-tẹle lo ti padanu bayii. Romero ni, ""nṣe lo kan n sare kaakiri oju agbo ija"" o fi kun un pe ija ajakuorogbo lawọn eeyan wa wo, ohun si ni wọn sanwo fun lati wo kaakiri agbaye."	https://www.bbc.com/yoruba/media-51788498
religion	"Deborah Samuel: ""Kuran ni aṣáájú Hadith"", bí ọ̀rọ̀ bá dàrú, Akeugbagold sọ ohun tí àá padà sí"	"""Lóótọ́, awọn aayaa igba ogun kan wa ti Hadith wọn sọkalẹ fun awọn Musulumi nigba naa lati ran wọn lọwọ, amọ ogun yẹn ti tan, Hadith ti alafia lo yẹ kẹẹ maa lo bayii"". Gbajumọ oniwaasi nilu Ibadan, Sheikh Akeugbagold n sọ eyi lati da si ọrọ Deborah Samuel ti wọn sọ ni oko pa ti wọn tun dana sun laipẹ yii ni ilu Sokoto. ""Mo ti ṣe waasi kan ninu eyi ti mo ti sọ awọn aaya to pọ lati fi jẹ kawọn eeyan mọ pe ko si ibi ti Ọlọhun ti sọ pe ki wọn sọ eeyan ni oko pa"". Wọ́n gbé 'Póò ìtọ̀ àti igbẹ́’ tó ti já nídìí lé mi lórí lọ dànù l’Eko, pẹ̀lú òúnjẹ́ mi lọ́wọ́ mi - Ajirebi Láí ṣẹ̀ láí rò, wọ́n jó Ṣọ́ọ́ṣì mi pátápátá ní Sokoto, ìrírí mi rèé - Pasitọ ìjọ Celestial Adájọ́ 34 táa tán nílé ẹjọ́, bí wọ́n ṣe sọ àwọn afurasí tó lọ́wọ́ nínú ikú Deborah Samuel sẹ́wọ̀n rèé 'Ẹ yẹgi fún un'! Ọkùnrin ẹni ọdún 42 gba ìdájọ́ ikú lẹ́yìn tó pa Ọba aládé l'Ekiti Àwọn Mùsùlùmí tó ṣekúpa Deborah nítori ọ̀rọ̀ ẹ̀sìn kò ní wọ párádísè - Sheikh Gumi Wo àwon ìròyìn òfégè nípa ikú Deborah Ṣamuel àti ìkọlù sí Bishop Kukah Ẹni ọdún mẹ́rin ni mo bẹ̀rẹ̀ Kéwú, 1967 ni mo ṣe wòlímọ̀, mo lè kéwú láti ìbẹ̀rẹ̀ dópin- Tunde Bakare 'Ọ̀pọ̀ ìgbà l'èmí gan fẹ́ du àwọn ipò òṣèlú kan lọ́dún 2015, 2019, àmọ́ mo tẹ 'slow' torí bàbà mi, Akala náà ń jáde' O tọka awọn eeyan si apa ibi kan ninu Kuran to ti ni Ọlọhun ni ""Anọbi, oo mọọ gbọ ohun ti yoo ba ọ ninu jẹ o, ṣe suuru gẹgẹ bi awọn ti wọn ti lọ si waju ṣe ṣe"". Bakan naa lo tun ka ibomii, to tun ka ibomii, to si tun ka ibomii, to ni ""nkankan naa ni Ọlọhun sọ nibẹ pe Anọbi yoo maa gbọ ohun ti yoo ba a ninu jẹ ni. ""Kurani ni 'Primary, Hadith ni Secondary', tọrọ ba daru, Kuran laa pada si"" O ni nkan ti awọn kan n sọ ninu itan pe Anọbi dajọ iku fun arakunrin kan to bu u ri, ""ti Anọbi ba ṣe bẹẹ, a jẹ pe Anọbi tako Kuran ni, Anọbi ko si ki n ṣe ika"". O ni ẹnikan ti dojukọ Anọbi ri pe ""Were"" ni amọ ti Anọbi daa lohun lọna to tọ ninu Kuran. Láti ìgbà tí wọ́n ti bí mi, kò sí obìnrin tí mo kọnu ìfẹ́ sí tí kò gbà fún mi -Efuoma Amos Àwọn ọlọ́kadà dáná sun 'Sound engineer' l'Eko lẹ́yìn àríyànjiyàn lórí ₦100 Kà nípa àwọn mínísítà mẹ́wàá tó kọ̀wé fipò sílẹ̀ lábẹ ìjọba Ààrẹ Buhari Àwọn àgbébọn ti tú olóyún tó wà lára àwọn awakọ̀ reluwé Abuja sí Kaduna tí wọ́n jí gbé sílẹ̀ Akeugbagold ni Islam kii ṣe ẹsin ika ko si si ninu Kuran rara iwa ti awọn kan hu nilu Sokoto. O ni ki wọn lọ wadi ohun ti Arabinrin Deborah sọ daadaa, iwa ika bii pe awujọ ẹran la n gbe ni wọn hu gbaa. ""Ẹ ma sọ Islam lorukọ ti ko jẹẹ""."	https://www.bbc.com/yoruba/afrika-61462142
politics	How Abiodun Oyebanji won in Ekiti: Fídíò bí Oyebanji ṣe la Oni, Kolawole mọ́lẹ̀ rèé	Kedere ni oju awọn aṣoju ẹgbẹ oṣelu kọọkan la kalẹ ni ibudo ajọ eleto idibo INEC to wa ni ipinlẹ Ekiti nibi ti wọn ti ka gbogbo esi idibo ijọba ibilẹ kọọkan. Oru mọjumọ oni si ni wọn pari rẹ gẹgẹ baa ṣe n mu awọn esi idibo naa jade fun yin lọlọkan o jọkan. Ẹwẹ, ni kete ti wọn ka awọn esi idibo naa tan ni Ọjọgbọn Fasiti ti ajọ INEC gba lati wa ṣe alamojuto agba nibi idibo naa, Ọjọgbọn Kayode Adebowale kede ẹni to jawe olubori. INEC kéde Abiodun Oyebanji pé òun ló mókè nínú ìbò gómìnà l‘Ekiti Máàpù tó ṣàlàyé gbogbo èsì ìdìbò Gómìnà ìpínlẹ̀ Ekiti rèé O ṣalaye bi ohun gbogbo ṣe lọ ni ibamu ofin ajọ INEC Fídíò bí Oyebanji ṣe la Segun Oni ti SDP ati Bisi Kolawole ti PDP mọ́lẹ̀ rèé.	https://www.bbc.com/yoruba/61855958
entertainment	Baba Ijesha case: Yomi Fabiyi ní òun ṣetán láti pàdánù gbogbo dúkìá òun sórí ẹ̀tọ́ ọmọnìyàn	"Pẹlu bi awọn eeyan ti ṣe n reti itusilẹ gbajumọ oṣere, Baba Ijesha, lẹyin ti adajọ gba beeli rẹ, ọkan lara awọn akẹgbẹ rẹ to ja fitafita fun gbigba oniduro rẹ, Ọgbẹni Yọmi Fabiyi tun ti sọrọ soke. Yomi Fabiyi lasiko yii, ti wa fi ohun ranṣẹ si gomina ipinlẹ Eko, Babajide Sanwo-Olu pe ko ri daju pe ibọwọ fofin ati ẹtọ ọmọniyan tubọ gbẹrẹgẹjigẹ nipinlẹ Eko. Ninu ọrọ kan to kọ soju opo Instagram rẹ, Yọmi Fabiyi kan sara si Gomina Sanwo-Olu fun gbigbe ibọwọ fun ofin ati ẹtọ ọmọniyan soke ni ipinlẹ Eko. Fabiyi ni ""ara awọn afihan iṣejọba awarawa tootọ ati itanna iṣejọba igbalode ti ipinlẹ tabi orilẹede to fẹ goke agba nilo ree."" Yọmi Fabiyi, to ni oun ko kabamọ pe oun dibo fun Sanwo-Olu, wa rọ gomina ipinlẹ Eko naa lati tẹẹ mọ awọn ileeṣẹ eto iroyin ati eto idajọ ni ipinlẹ Eko leti, nipa pataki idanilẹkọ nipa ẹtọ ọmọniyan lawọn ileewe gbogbo. Bakan naa lo tun pe fun agbekalẹ abẹwo oloṣooṣu sawọn ahamọ ọlọpaa gbogbo, ki wọn si maa fi iya to ba tọ jẹ awọn ọga ọlọpaa gbogbo ati olori ẹka ọlọpaa, to ba tẹ ẹtọ ọmọniyan mọlẹ. O fi kun un pe, oun ṣetan lati padanu gbogbo ohun ti oun ni lori ibọwọ fun ẹtọ ọmọniyan lorilẹede Naijiria. Yoruba ma n sọ pe ka sọrọ ka ba bẹ ẹ, ni iyi ọmọ eniyan. Bẹẹ gan-an ni oṣerekunrin,Yomi Fabiyi ṣe ni owurọ Ọjọru, ọjọ kejila, oṣu Karun-un, pẹlu bo ṣe mu ipinnu rẹ lati ṣe iwọde nitori ọrọ Baba Ijẹsha ṣẹ. Lati bi ọsẹ kan sẹyin ni Fabiyi ti n polongo lori ayelujara pe, oun yoo ṣe iwọde tako bi awọn ọlọpaa ko ṣe gba beeli akẹẹgbẹ rẹ. Ẹsun fifi ipa ba majesin lopọ ni wọn fi kan Baba Ijẹsha. Ninu awọn ikede ti Yomi Fabiyi ti n sẹ sẹyin lori iwọde naa lo ti n sọ pe o tako ofin Naijiria ati ẹtọ ọmọniyan, bi afurasi naa si ṣe wa ni ahamọ ọlọpaa. O ni alakalẹ ofin ni pe afurasi ko gbọdọ kọja wakati mejidinlaadọta lọ ni atimọle, fun ẹsun ti wọn le gba beeli rẹ . Ẹni tó bá ní láàkàyè, a mọ ẹ̀tọ́ ọmọnìyàn, àwà ti kọ lẹ́tà, èsì t'Ọ́lọ́pàá sì fún wa rèé - Yomi Fabiyi Iṣẹ́ tíátà tí bájẹ́, ẹni ẹlẹ́ni ló ń jẹ iṣẹ́ wa - Yomi Fabiyi Ẹni tó bá ní láàkàyè, a mọ ẹ̀tọ́ ọmọnìyàn, àwà ti kọ lẹ́tà, èsì t'Ọ́lọ́pàá sì fún wa rèé - Yomi Fabiyi Lizzy Anjorin yóò jàre Toyin Abraham tó bá jẹ́ pé wọ́n lọ sílé ẹjọ́ - Yomi Fabiyi Botilẹ jẹ pe aago mẹwaa owurọ ni Ọgbẹni Fabiyi kede pe ki awọn to fẹ ẹ darapọ mọ iwọde naa pade oun ni ẹka ileeṣẹ ọlọpaa to n wadii ẹsun ọdaran, to wa ni Panti, Yaba, nilu Eko, ni nkan bi aago mẹjọ ni oun fun'ra rẹ ti bẹrẹ iwọde. Ninu fidio kan to fi sori ayeluajara, ni a ti ri Yomi, ati gende ọkunrin bi i mẹrin, ti wọn jọ kọwọrin lọ sibẹ. Yomi ti o n fun'ra rẹ wọ aṣọ dudu, ibori dudu lo sọ ọrọ apilẹsọ pe o yẹ ki awọn ọdọ Naijiria dide fun nkan to tọ. O ni kii ṣe pe o n sọ pe ki wọn o tu Baba Ijẹsha silẹ, tabi ma gbe e lọ sile ẹjọ. ""Nkan ti mo n ja fun ni pe ki wọn o gba beeli rẹ, nitori pe wọn n fi akoko rẹ ṣofo ni ahamọ."" Oriṣiriṣi akọle si ni wọn gbe dani. Ninu awọn akọle naa ni wọn kọ awọn ọrọ si lati fi ẹhonu wọn han pe 'iwa titẹ ẹtọ ọmọniyan mọlẹ ni awọn ọlọpaa n hu'. Awọn akọle miran n fi ẹsun kan pe awọn kan ti leri lati pa Baba Ijẹsha to ba fi kuro ni ahamọ. Bi awọn ọmọ ẹyin Yomi ṣe n na awọn akọle naa soke ni kọọkan, l'oun naa n kà to si n ṣe alaye l'ẹkunrẹrẹ lori nkan ti awọn akọle naa duro fun."	https://www.bbc.com/yoruba/awon-iroyin-miran-57085273
health	Penis size by Dr Shanna Swan: Kí ló ń fa kí ǹkan ọmọkùnrin yorò?	"Onimọ Sayẹnsi nipa ọrọ ayika ti fi hande pe nkan ọmọ ọkunrin eeyan maa n yoro ti awọn agbegbe rẹ ko si ni ṣara jọ nitori ti ayika eeyan. Dokita Shanna Swan sọ ninu iwe tuntun rẹ to kọ ti akọle rẹ n jẹ ""Count Down"" sọ pe ọmọ eniyan n doju kọ iṣoro iloyun ati ibimọ latari kẹmika kan ti wọn n pe ni ""phthalates"" to n fa ki wọn bi ọmọ ikoko pẹlu nkan kunrin tabi obinrin ti ko ṣara jọ daadaa. Ninu iwe naa, arabinrin Shanna ṣagbeyẹwo bi wọn ṣe n fi ọwọ yẹpẹrẹ mu iye atọ ọmọkunrin to n jade eyi to maa ṣakoba fun idagbasoke ilana ibimọ ọkunrin ati obinrin to si n ko ọjọ iwaju sinu ewu. Latari idọti ayika nkan ọmọkunrin tabi obinrin yii, awọn ọmọ ti wọn n bi ti nkan ọmọkunrin wọn kere ti n pọ sii. Iwadi Dokita Swan fihan gẹgẹ bi wọn ṣe fi awọn ekute ṣe ayẹwo kẹmika phthalate ọhun ti wọn si rii pe nigba ti wọn fi ṣi ara ọmọ oyun inu wọn si kẹmika naa, o da bii pe wọn yoo bi awọn ọmọ naa pẹlu nkan ọmọ ọkunrin konkolo. O wadii pe awọn ikoko ọkunrin ti ara wọn ba ni nkan ṣe pẹlu phthalates ninu oyun maa n ni awọn nkan to rọ mọ nkan ọmọkunrin kukuru. Kẹmika naa ni iṣẹ to n ṣe ni awọn ileeṣẹ ti wọn fi n mu ki ike rọba fẹlẹ sii ṣugbọn Dokita Swan ni awọn kẹmika naa ti n wọ inu awọn nkan iṣere ati ounjẹ to si n ṣakoba fun idagbasoke eeyan. Phthalates jẹ akojọpọ awọn kẹmika ti wọn fi ṣe nkan elo pupọ bii iṣere ọmọde, nkan ti wọn n lẹ mọlẹ, lẹ m ogiri, ọṣẹ, ọili, nkan iko ounjẹ si, awn nkan ilera, apo ẹjẹ ati bẹẹ bẹẹ lọ. Wọn maa n lo o ninu awọn oun elo aṣaraloge bii kẹmika ti wọn fi n nu eekana, iparun, ipa abiya lẹ́yìn fifa irun ibẹ, ọṣẹ iwẹ, ọṣẹ ifọrun, lọfinda ati bẹẹ lọ. Wọn maa n lo o lati mu polyvinyl chloride, iyẹn ike rọba ti wọn si tun nlo bii amu nkan yọ ninu awọn ipara. Ninu akọsilẹ iwe kan ti awọn onimọ Sayẹnsi tun fi si ori ayelujara  Medical news website, wọn ṣalaye awọn idi mii to fi le mu nkan ọmọ ọkunrin kere sii. Ki nkan ọmọkunrin maa kere wọpọ paapaa bi awọn ọkunrin ba ṣe n dagba si ṣugbọn awọn idi mii naa wa to le fi yoro. Bi ọkunrin ba ṣe n dagba sii, awọn nkan ọlọra to wa ninu ara wn a maa ṣa ara jọ ninu awọn nkan to maa n pin ẹjẹ kaakiri ara yoo si mu ki eyi dinku. eleyi maa mu ki awọn sẹẹli iṣan ara to wa nibi ohun to n mu nkan ọmọ ọkunrin le bẹrẹ si ni ṣaarẹ. Awọn tuubu to n mu nkan ọmọkunrin le maa ṣiṣẹ karakara ti ẹjẹ ba n wọ ibẹ daadaa torinaa bi ẹjẹ naa ba ti dinku, o tumọ si pe nkan ọkunrin naa ko ni maa fibẹẹ le ni gbogbo igba. Ipa ti sisanra n ko paapaa ni agbegbe ikùn jẹ pabanbari fun ọpọlọpọ awọn ọkunrin bi wọn ba ṣe n dagba. Bo til jẹ pe nkan ọmọkunrin le fara han bii kekere nitori sisanra, amọ o le ma yoro. idi ti yoo fi jọ pe o kere ni pe ara ogiri ikun ni ibẹrẹ nkan ọmọkunrin wa bi ikun ba si ti n tobi sii, yoo fa nkan ọmọkunrin naa sinu. Bi eeyan ba wa jo lara, nkan ọmọkunrin rẹ yoo pada bọ sipo ati bo ṣe tobi si tẹlẹ. Iwadii kan ninu Journal of Impotence Research fihan pe bi ọkunrin ba ni aisan jẹjẹrẹ abẹ, ti wọn si fẹ ṣe iṣẹ abẹ eyi ti wọn n pe ni radical prostatectomy, o lee ni iriri ki nkan ọmọkunrin rẹ kere Awọn oogun kan wa to lee fa ki nkan ọmọkunrin kere. Awọn oogun bii Adderall ti wọn maa n lo fun ẹni ti iṣe féfé rẹ ba ti kọja ala, bakan naa awọn oogun to n wo iporuru ọkan san, oogun to n wo arun ọpọlọ san atawọn oogun mii ti dokita ba pe fun itọju abẹ wiwu. Ni ọdun 1998, fasiti oniṣegun ti Boston ṣe ayẹwo nkan awọn ọkunrin igba to dide duro tandi. Abajade ayẹwo naa fihan pe, awọn to n mu siga, ti nkan ọmọkunrin wọn ba dide, o maa n kuru ju ti ẹni ti ko mu siga lọ. Idi si ni pe kẹmika to n jade lasiko ti wọn ba n fa siga simu lee ṣe ọna ti ẹjọ n gba lọ inu nkan ọmọ ọkunrin leṣe. O si lee dena ki ẹjẹ kun inu nkan ọmọkunrin naa eyi ti yoo fi dide. Lai wo ti miu ara ya ati ipa to n ko ninu ọpọlọ, bi ohun to n pin ẹjẹ kiri ba ti bajẹ, nkan ọmọkunrin ko le duro ko si ni le tandi."	https://www.bbc.com/yoruba/afrika-56519998
politics	Operation Amotekun: Amọ̀tẹ́kùn ṣetán láti gbérasọ, fọ́ọ̀mù ìgbaniṣíṣẹ́ ti dé!	Ohun to ba ti ya kan, kii pẹ mọ, fọọmu igbaniṣiṣẹ fun ẹṣọ alaabo lawọn ipinlẹ Yoruba, Amọtẹkun yoo jade lọsẹ to n bọ. Gomina ipinlẹ Ondo, Rotimi Akeredolu lo fọrọ yii lede lati ẹnu oludamọran rẹ lori ọrọ aabo, Alhaji Jimoh Dojumo. Gomina Akeredolu ṣalaye pe gbogbo eto lo ti to bayii lati gbe fọọmu naa sita. ''Awọn ọba alaye atawọn olori awujọ ni yoo ṣe oniduro fawọn eeyan wọn to ba fẹ darapọ mọ ẹṣọ alaabo Amọtẹkun,'' Akeredolu lo ṣalaye bẹẹ. Laipẹ yi ni awọn gomina guusu iwọ oorun ṣepade pẹlu igbakeji aarẹ, Yemi Oṣibajo ati agbẹjọro agba ni Naijiria, Abubakar Malami lati sọ asọyepọ lori eto naa. Malami ti kọkọ sọ pe, eto Amọtẹkun tawọn gomina ipinlẹ Yoruba gbe kale ko si ninu iwe ofin Naijiria. Ọpọ awọn ilumọọka agbẹjọro atawọn ajafẹtọ omoniyan lo ti ṣatilẹyin fun eto Amọtẹkun lẹyin ti tako agbekalẹ eto naa. Ọjọ kẹsan an oṣu kinni lawọn gomina ilẹ Yoruba ṣe agbekalẹ Amọtẹkun ni olu ilu ipinlẹ Oyo, Ibadan.	https://www.bbc.com/yoruba/afrika-51410510
politics	Edo State House of Assembly: Obaseki ní Oshiomole fẹ́ fipá gbàjọba lọ́wọ́ òun	"Gẹgẹ bi ara igbesẹ ki ẹnikẹni ma joko ṣe ohunkohun ni ile aṣofin ipinlẹ Edo, gomina ipinlẹ naa, Godwin Obaseki ti paṣẹ ki wọn lọ yọ awọn orule ile naa igbimọ aṣofin naa lẹyin ti gomina ọhun atawọn agbofinro to fẹ fi tipa gbe ilẹkun ile nla naa ti pa ti gbe'na woju ara wọn. Ni kete to le awọn agbofinro naa jinna lo paṣẹ pe kawọn kọngila wa bẹrẹ atunṣe ileegbimọ naa. Gomina Ọbaseki ṣalaye fun BBC News latẹnu agbẹnusọ rẹ, Crusoe Osagie pe awọn alagbara oloṣelu kan pẹlu gomina ipinlẹ kan lorilẹede Naijiria ni wọn gbimọ pọ lati fẹ fi tipa gba ileegbimọ aṣofin ipinlẹ Edo ki wọn lee da rugudu silẹ ṣaaju idibo gomina to fẹ waye nibẹ lọjọ kọkandinlogun oṣu kẹsan ọdun 2020. Gẹgẹ bi gomina ipinlẹ Edo ṣe sọ, ""Adams Oshiomhole atawọn ọmọ ẹgbẹ oṣelu APC kan, pẹlu gomina Hope Uzodinma lo wa nidi iṣẹlẹ naa. Wọn fẹ fi tipatipa gba akoso ile igbimọ aṣofin ipinlẹ naa eleyii ti wọn n tun ṣe lọwọlọwọ. A gbọ pe wọn lọ rọ ayederu ọpa aṣẹ ile naa eyi ti wọn fi fẹ ya bo ile igbimọ aṣofin ti ko si lẹnu iṣẹ bayii nitori atunṣe to n lọ lọwọ nibẹ, lati gbọna ti ko tọ ṣe agbekalẹ ileegbimọ aṣofin miran lowurọ Ọjọbọ. Gomina ipinlẹ Edo, olori ile aṣofin nibẹ, igbakeji olori ile aṣofin ipinlẹ naa wa ni ileegbimọ aṣofin naa lati ba igbesẹ naa jẹ. Fun oṣu meji bayii inu gbọngan ipade nla to wa ni ileegbimọ aṣofin naa lawọn ọmọ ileegbimọ aṣofin ipinlẹ naa ti n ṣe ipade wọn. Agbẹnusọ fun gomina ipinlẹ Edo, ọgbẹni Crusoe Osagie fi ẹsun kan gomina ana ni ipinlẹ naa, Adams Oshiomhole to tun jẹ alaga ana fun ẹgbẹ oselu APC lo n gbiyanju lati fi ipa gba ile aṣofin naa. Ohun taa gbọ ni wi pe Gomina ipinlẹ Edo Godwin Obaseki ati igbakeji rẹ ti lọ tu awọn ọlọpaa to duro gbagba si ẹnu ọna ile igbimọ aṣofin ipinlẹ Edo ti wọn si n gbiyanju ati fi tipa tikuuku wọle. Obitibiti ọlọpaa lo pejọpọ si Ile Igbimọ Aṣofin ipinlẹ Edo to wa ni ilu Benin. Awọn ọlọpaa naa yabo ile igbimọ aṣofin naa pẹlu ọkọ wọn, ti wọn si duro wamuwamu sibẹ. Eleyii n waye lẹyin wakati diẹ ti awọn aṣofin ipinlẹ naa yọ igbakeji abẹnugan ile igbimọ aṣofin ipinlẹ naa. Igbakeji Kọmisọnna ọlọpaa ni ipinlẹ Edo, Ayoola Ajala lo dari awọn ọlọpaa naa. Ẹgbẹ oṣelu PDP loju opo Twitter ni ẹgbẹ oṣelu APC n lọ awọn ọlọpaa naa lati da ẹru ati ipaya silẹ ni ilu naa nitori Gomina Obaseki n gbajumọ si nipinlẹ naa. ""Aug 2018 ni ìgbìmọ̀ aláṣẹ APC ti ṣe ìpàdé kẹ́yìn, Oshiomole ti kùnà"" Àwọn gómìnà lábẹ́ àsía ẹgbẹ́ òṣẹ̀lú All Progressive Congress (APC) tí kési alága ẹgbẹ́ òṣèlú APC, Adams Oshiomole lati pe ipade igbimọ alakoso ẹgbẹ́ tàbi kó kọ̀wé fipò sílẹ̀. Awọn gómìnà naa sàlàyé pé, bi alága apapọ ẹgbẹ kò se lee pe àwọn àgbàgbà ẹgbẹ́ sí ìpàdé, ti n mú idàrúdàpọ̀ bá ètò ẹgbẹ́. Oludari agba fun ẹgbẹ́ àwọn gomina, Salihu Lukman, lo kede bẹẹ nínú àtẹjáde kan to fọwọsí lọjọru nílùú Abuja. Àtẹjáde náà ni "" kò sí ohunkohun miran, to ba ti yàto si ìpàdé ẹlẹgbẹ́jẹgbẹ́ tàbi ìpáde àpérò gbogboogbo, to lee parí ǹkan to ti dàrú nínú ètò ẹgbẹ́"" ""O sàn kí Oshiomhole bìkítà fún ilana ẹgbẹ́ to wa nínú iwe ofin ẹgbẹ́, láti pe ìpade àwọn èèkàn ẹgbẹ ki wọn lee sọ̀rọ̀ lórí gbogbo kùdìẹ̀kudiẹ̀ to n ba ẹgbẹ́ APC fínra, tàbi ko gba pé òun ko kunju òṣùwọ̀n láti tukọ ẹgbẹ̀, ko sì kọ̀wé fipò sílẹ̀."" Lukman sàlàyé pé, o pọ̀ndandan ki Oshiomole kọwe fipo rẹ silẹ, paapaa pẹ̀lú ìròyìn to n jáde láti ìpínlẹ̀ Edo pé, àwọn oloye ẹgbẹ̀ APC ti díbò ""a ò ní ìgbàgbọ́ nínú rẹ̀"" fun Oshiomhole. ""Dipo ka gbajumọ ọna ti APC yoo fi bori ninu awọn eto idibo to wa nilẹ, n se la n foju tẹnbẹlu ara wa. Gbogbo awọn ami buruku yii to waye ni ipinlẹ Zamfara, Rivers, Bauchi ati Adamawa lo tun fẹ suyọ abyi ni Bayelsa."" Lukman fikun pe o se ni laanu pe igbimọ alakoso ẹgbẹ to yẹ ko wa ojutu sawọn isoro yii lo fẹ dabi eyi ti wọn ti so rọ. Osu kẹjọ ọdun 2018 ni wọn ti se ipade kẹyin, ti ẹka alasẹ to yẹ ko maa se amusẹ ipinnu ti igbimọ alakoso ba se, ti wa ja agbara gba mọ igbimọ alakoso ẹgbẹ lọwọ. Ẹgbẹ oṣelu APC ti bẹnu atẹ lu igbesẹ awọn ọmọ ẹgbẹ naa kan ni ipinlẹ Edo, ti wọn lawọn paṣẹ lo fidimọle fun alaga ẹgbẹ naa lapapọ, Adams Oshiomole. Idahun yii n waye nitori bi ẹka ẹgbẹ naa nilu Benin ṣe ni oun ko ni igbagbọ mọ ninu alaga ẹgbẹ nipinlẹ ati alaga apapọ ẹgbẹ naa. Yakubu Nabena, to jẹ igbakeji akọwe ipolongo ẹgbẹ APC ṣalaye fun ikọ BBC pe, igbesẹ to yẹ kọ ni awọn to paṣẹ lọ gbele rẹ fun Oshiomole tẹle. O ni ''alawada lawọn to gbe iru igbesẹ yii'' nitori pe wọn ko laṣẹ lati paṣẹ lọ fidimọle fun alaga ẹgbẹ lapapọ. Ohun ti wọn ṣe ko mu ọgbọn wa rara. Wọn ni lati mọ nnkan ti ofin ẹgbẹ sọ ki wọn to gbe iru igbesẹ bẹẹ'' O wa ṣalaye pe, awọn igbesẹ kan wa labẹ ofin ẹgbẹ ti eeyan gbọdọ ṣe, ki o to le ni oun fẹ yọ alaga ẹgbẹ lapapọ ''Ni ipele nipele ni ohun gbogbo wa ninu eto. Ki eeyan to le yọ alaga ẹgbẹ lapapọ tabi ki wọn to le kọwe lọ joko sile fun-un, igbimọ alaṣẹ ẹgbẹ lo le se bẹẹ.'' Ohun ta ti jabọ ṣaaju lori ọrọ yii Nkan ko ṣebi ẹni rọgbọ falaga ẹgbẹ oṣelu All Progressives Congress APC, Adams Oshiomole pẹlu bi awọn ọmọ ẹgbẹ naa kan ni ipinlẹ Edo ṣe lawọn jawe lọ rọọkun nile fun un. Lọjọ Iṣẹgun niroyin gbori afẹfẹ kankan lẹyin ti ẹka ẹgbẹ naa ni Benin tii ṣe olu ilu Edo kede pe awọn jawe lọ rọọkun n'le falaga ẹgbẹ naa ni ipinlẹ ohuin, Anselm Ojezua. Ko pẹ si igba naa ni ikede miran wa lati ile ijọba pe wọn ti yọ akọwe ẹgbẹ naa ati pe wọn tun kọwe lọ fidimọlẹ fun alaga ẹgbẹ naa lapapọ Adams Oshiomole. Titi di bi a ti ṣe n ṣe akojọpọ iroyin yii, Adams Oshiomole tabi alaṣẹ ẹgbẹ naa kankan loke ko tii fesi si igbesẹ yi. Lẹnu ọjọ mẹta yii ni fa ki n fa ti n waye laarin Gomina ipinlẹ Edo, Godwin Obaseki  ati Adams Oshiomole. Toun ti bi awọn agbagba ẹgbẹ naa ti ṣe gbiyanju lati dẹkun aigbọraẹniye laarin wọn,iṣẹlẹ to ṣẹlẹ yi n ṣafihan pe nnkan ko rọgbọ ni ipinlẹ naa falaga ẹgbẹ APC. Bi awọn kan ti ṣe ni awọn ko fẹ ri imi Oshiomole lakitan mọ lawọn agbarijọpọ alaga ijọba ibilẹ kan sọ pe gbọingbọin lawọn wa lẹyin rẹ. Gẹgẹ bi ohun ta ri ka ninu iwe iroyin Naijiria kan,atẹjade kan tawọn alaga Etsako West,Etsako Central fi sita sọ pe ''awa ni alaga ijọba ibilẹ mẹrindinlogun a o si mọ nipa ipade to waye nibi ti wọn ti kọwe akoniigbagbọ ninu rẹ mọ fun alaga ẹgbẹ wa Adams Oshiomole'' Wọn tẹsiwaju pe dipo Oshiomole,Gomina Godwin Obaseki lawọn ko ni igbagbọ ninu rẹ ati alaga ẹgbẹ APC ni ipinlẹ Edo,Anselm Ojezua. Wọn wa tẹnumọ pe Oshiomole ṣi ni alaga olori awọn ati pe ''wamuwamu lawọn wa lẹyin rẹ''"	https://www.bbc.com/yoruba/afrika-50400798
health	Coronavirus: Àjọ elétò ìlera lágbàyé tí pe Coronavirus ní àjàkálẹ̀ àrùn káàkiri àgbáyé	"Ajọ eleto ilera ni Agbaye, WHO ti pe arun Coronavirus ni ajakalẹ arun to n ja kaakiri agbaye. Alaga ajọ WHO, Dokita Tedros Adhanom Ghebreyesus ni iye awọn eniyan to ti lugbadi awọn arun naa ni awọn orilẹede miran yatọ si China ti peleke si ni ida mẹtala laarin ọsẹ meji. Tedros Adhanom Ghebreyesus ni oun ṣe oun laanu pe awọn eniyan ko i tii kọ ibi ara si ajakalẹ arun naa . Ajakalẹ aarun tun mọ si pe arun naa n kaakiri orilẹede pupọ ni ẹẹkan naa. Amọ Tedros Adhanom Ghebreyesus ni pipe arun naa ni ajakalẹ aarun ko tu mọ si pe ko ni si ọna abayọ lati kapa aarun naa. Lati igba ti arun Coronavirus ti bẹ silẹ ni ilu Wuhan, lorilẹ-ede China lọdun 2019, ọpọloọpọ awọn eeyan lo ti lugbadi arun naa kaakiri agbaye. Bi arun naa ṣe n da ẹmi awọn eeyan legbodo na lo n fa idaduro si oriṣiriṣi awọn ayẹye, eto, ipade, ere idaraya atawọn nkan mii to yẹ ko waye. Iwọnyi ni awọn ohun to yẹ ko waye, ṣugbọn ti awọn ti ọrọ kan gbegile, tabi ṣe atunto rẹ nitori arun ọhun. Ọpọ ifẹṣewọnsẹ ere bọọlu ajọ Yuroopu, EPL, to yẹ ko waye ni wọn ti wọgile laipẹ yii, ti awọn alaboju ifẹsẹwọnsẹ naa pinnu pe ki diẹ lara ifẹsẹwọnsẹ naa waye lai si ero iworan. Fun apẹrẹ, wọn sun ifẹsẹwọnsẹ laarin ikọ Arsenal ati Manchester City to yẹ ko waye lọjọ kọkanla Oṣu Kẹta ọdun yii siwaju. Ni orillẹ-ede Italy, awọn alakoso ere bọọlu nibẹ, Italian Football Federation (FIGC) sọ lẹyin ipade kan pe, o ṣeṣe ki idije Serie A saa yii ma pari nitori arun naa. Ko tan sibẹ, ajọ to n ri si ere bọọlu lagbaye, FIFA sọ pe, o ṣeṣe ko sun awọn igbaradi fun idije bọọlu agabye, Qatar 2022 siwaju. Ni ti idije Olimpiiki to yẹ ko bẹrẹ loṣu keje ọdun 2020, awọn igbimọ to n risi eto na ti ni kaka ki wọn wọgile, niṣe ni wọn yoo jẹ ko waye laisi ero iworan, ṣugbọn ko ṣeni to mọ ohun ti le ṣelẹ. Laarin ọsẹ yii ni ijọba Yuroopu wọgile gbogbo ohun to jẹ mọ ipade ita gbangba lati le dẹkun itankalẹ arun naa, koda, wọn  gbẹsẹ le lilọ si ile ijọsin. Lọjọ Aje, ọjọ kẹsan an oṣu yii ni ijọba Ireland wọgile iwọde ayajọ ọjọ St. Patrick to waye ni Dublin. Ọpọ ibi ni Germany, paapaa ni Berlin ni wọn ti wọgile awọn ohun to le mu ki awọn eeyan korajọ pọ soju kan naa, bi ile iworan tiata, ati bẹbẹ lọ. Afihan ọkọ ayọkẹle ita gbangba to yẹ ko waye  ni New York, lorilẹ-ede Amẹrika lọṣu Kẹrin ọdun 2020 naa ni wọn tun ti sun siwaju. Nilẹ Amẹrika, Sẹnatọ Bernie Sanders ati igbakeji aarẹ tẹlẹ, Jospeh Biden naa sun ipolongo idibo sipo aarẹ to yẹ ko waye lọjọ Kẹwa Oṣu Kẹta ọdun yii ni Ohio siwaju latari ibẹru arun Coronavirus. Ipade ajọ banki agabye ọlọdọdun to yẹ ko waye ni Washington ni wọn ti ṣatunto rẹ bayii. Awọn ti ọrọ kan ti wa wọrọko fi ṣada ni bi wọn ṣe gbe igbesẹ lati ṣe ipade naa lori itakun agbaye dipo ki wọn ṣe loju koju. Awọn ẹlesin Musulumi ti wọn ti n gbaradi lati goke Arafa lọdun yii ko le ni anfani ati ṣe bẹ nitori ọwọja arun Coronavirus yii kan naa. Laipẹ yii ni ijọba Saudi kede pe, wọn gbẹsẹle gbogbo irinajo okere si orilẹ-ede wọn fun igba diẹ titi ti arun ọhun yoo fi kasẹ nile. Fiimu James Bond kan ti awọn olotu rẹ lero pe yoo waye loṣu Kẹrin ọdun yii ni wọn ti sun siwaju. Sinima naa ti akọle rẹ n jẹ ""No time to Die""  ni wọn sun si Oṣu Kọkanla ọdun 2020 dipo Oṣu Kẹrin."	https://www.bbc.com/yoruba/agbaye-51830526
politics	Ekiti Governorship Election: Gómìnà Fayemi ní kí òṣìṣẹ́ tó bá fẹ́ du ipò gómìnà fi ipò sílẹ̀	Gomina ipinlẹ Ekiti, Kayode Fayemi ti paṣẹ fun awọn oṣiṣẹ ni ijọba rẹ lati fi ipo silẹ ti wọn ba fẹ du ipo gomina ni ipinlẹ Ekiti. Ninu atẹjade gba ọwọ agbẹnusọ fun gomina Fayemi, Yinka Oyebode ni wọn ti fi lede pe Ọjọ Kẹrinla, Osu Kejila ni gomina fun wọn da lati fi ipo silẹ ni ijọba oun. Oyebode ni gomina gbe igbesẹ naa lọna ati rii pe awọn oṣiṣẹ to wa ni ijọba oun ṣiṣẹ wọn bi iṣẹ lai si magomago. Bakan naa ni wọn fi kun un pe eyi tẹlẹ aṣẹ eto idibo lorilẹede Naijiria, paapaa saaju idibo si ipo gomina ni ipinlẹ Ekiti. ''Lọna ati tẹle aṣẹ Ajọ INEC ati ẹgbẹ oṣelu APC ti yoo bẹrẹ idibo abẹle ni Oṣu Kini ọdun 2022, ti idibo sipo gomina naa yoo si waye ni Osu Kẹfa, ọdun 2022 kan naa.'' Lara awọn to wa ni ijọba gomina Fayemi ti awọn eniyan lero wi pe wọn fẹ fu ipo yii ni Akọwe ijọba, Biodun Oyebanji, Adari oṣiṣẹ nipinlẹ Ekiti, Biodun Ọmọlẹyẹ, kọmiṣọnna fun ọrọ awujọ, Bamidele Faparusi ati oluranlọwọ pataki si gomina, Ọjọgbọn Bolaji Aluko laarin awọn miran.	https://www.bbc.com/yoruba/media-59501292
entertainment	World theatre Day: Kosoko ní ètò adójútòfò wà fọ́jọ́ alẹ́ àwọn onítíátà	Agba ọjẹ kan nidi isẹ tiata, to jẹ odu, ti kii se aimọ fun oloko laarin awọn osere tiata, Ọmọọba Jide Kosọkọ ni ẹgbẹ awọn osere ori itage lede Yoruba, taa mọ si TAMPAN, ti n se gudugudu meje, ati yaya mẹfa fun eto adojutodo fawọn ọmọ ẹgbẹ naa. Kosoko ni amọ irufẹ eto adojutofo yii ko ba ti waye tipẹ fawọn osere tiata Yoruba, bi kii ba se ọpọ wọn to pagi dina eto naa nigba naa, apẹyinda iwa aidaa yii si ni ọpọ wọn to n saisan n jẹ loni yii. Jide Kosoko wa tun rọ awọn ọmọ ẹgbẹ osere tiata lede Yoruba lati maa tọju ara wọn, ki wọn ma si lo gbogbo owo ti wọn n ri lati fi jẹnu tan, amọ ki wọn pọn omi silẹ de oungbẹ fun ọjọ alẹ.	https://www.bbc.com/yoruba/afrika-47716370
entertainment	Goriola Hassan: ‘Tattoo’ tó wà lára mi, kò dí ọba jíjẹ lọ́wọ́, ara oge ṣíṣe ni	Gẹgẹ bi aṣa ilẹ Yoruba, o ni awọn etutu kan ti ilu gbọdọ ṣe ati eyi ti ọmọ oye to ba fẹ jọba naa ni lati ṣe, ki o to le gori oye. Amọ, o dabi ẹni pe gbogbo nkan lo ti yipada bayii bo ya nitori pe aye ti di aye ọlaju ni. Oṣere tiata kan ree, Goriola Hassan to sọ pe, oun ko ṣe etutu kankan, ki oun to jẹ ọba ilẹ Uba Imobi nilẹ Ijẹbu nipinlẹ Ogun. Ọgbẹni Hassan to ti jẹ Ọba ilẹ Uba Imobi bayii sọ pe, lootọọ ni pe wọn gbọdọ ṣe awọn eto, amọ ni toun, ko si ohun to jọ etutu rara. ''Ko digba ti wọn ba to lo odidi eeyan ṣe irubọ, ki eeyan to le jọba, a o ni lati faye ni ẹnikeji lara,'' Oba ilẹ Uba lo sọ bẹẹ. Bakan naa ni Kabiyesi Uba ṣalaye pe, oye ti oun jẹ ko na oun owo bii ti wulẹ ko mọ. Oba ilẹ Uba ni ''idile ọba ni wọn bi mi si, ati idile mama ati baba mi ni wọn n maa n jọba.'' O nigba ti oun de lati orilẹede Amerika, lawọn araalu wa ba oun pe ki oun jẹ ọba ilẹ Uba. ''Mi o ni lati nawo kankan, awọn ilu gan an lo ṣe inawo ibẹ,'' Kabiyesi Uba lo ṣalaye bẹẹ. Lori ọrọ awọn olori laafin, Oba ilẹ Uba ni oju kan lada ni lọrọ oun, o ni iyawo kan toun ni, ti tẹ oun lọrun. ''Mi o le nifẹ obinrin meji pọ lẹẹkan naa, nitori naa, o maa nira fun mi lati ni olori meji laafin,'' Oba Uba lo woye bẹẹ. Bẹẹ ba si gbagbe, gbajumọ osere tẹlẹ naa lo fẹ ọkan lara awọn osere tiata lobinrin, Ayo Adesanya, ko to di pe aarin wọn daru. Kabiyesi tun sọ fawọn akọroyin pe, ko si ohun tuntun labẹ ọrun mọ lori laali tawọn oloyinbo n pe ni ''tattoos'' to wa lara oun. O ni lati ayebaye lawọn Yoruba ti maa n le laali sara fun oge ṣiṣe, ''laye ode oni ni wọn kan n pe ni ''tattoo.'' Lakotan, Kabiyesi Uba ni oun n gbero lati pe awọn gbajugbaja oṣere tiata wa si ilẹ Uba, lati le wa dokoowo ki awọn araalu si jẹ anfaani rẹ.	https://www.bbc.com/yoruba/afrika-55686576
politics	Anti-Open Grazing law: Gómìnà ìpínlẹ̀ Ondo buwọ́lu òfín máfi ẹran jẹko láàrín ìgboro	"Gomina ipinlẹ Ondo, Rotimi Akeredolu ti buwọlu ofin mafi ẹran jẹko nigboro nipinlẹ naa. Igbesẹ yii lo n waye lẹyin ọsẹ diẹ ti ile igbimọ aṣofin ipinlẹ ọhun buwọlu abadofin naa. Eyii to n tumọ si pe ipinlẹ Ondo ti di ọkan lara awọn ipinlẹ ni iha guusu Naijiria to gbe ofin kalẹ tako fifi ẹran jẹ oko tabi da maalu laarin ilu. Ninu atẹjade kan ti kọmiṣọna eto iroyin ni ipinlẹ Ondo, Donald Ojogo Buwọlu, o ni ọjọ Iṣẹgun, ọjọ kọkanlelọgbọn, oṣu Kẹjo, ọdun 2021, ni Akaredolu buwọlu ofin naa. Atẹjade ọhun ni ""Ofin yii wa ni ilana adehun ti awọn gomina iha guusu Naijiria fẹnuko le lori nibi ipade ti wọn ṣe kẹyin nipinlẹ Eko, nibi ti wọn ti da ọjọ kinin, oṣu Kẹsan an, ọdun 2021 lati buwọlu ofin tuntun yii."" ""Ofin yii jẹ ọna kan lati pana rogbodiyan to maa n waye larin awọn eeyan kan atawọn eeyan ipinlẹ Ondo."" Atẹjade naa tẹsiwaju pe ofin tuntun naa yoo tubọ mu ki irẹpọ to peye wa laarin awọn olugbe ipinlẹ Ondo, lai wo ti ẹya tabi ẹsin wọn. Kọmiṣọna naa tẹsiwaju pe ijọba ipinlẹ Ondo yoo ṣe gbogbo ohun to yẹ lati ri daju pe awọn eeyan tẹle ofin tuntun naa. O ni ""Ijọba yoo ṣe gbogbo ohun to yẹ lati labẹ ofin lati ri pe ẹnikẹni ko tapa si ofin naa."" O pari ọrọ rẹ pe ijọba yoo tẹ ofin ọhun sita ki awọn araalu le ni anfaani lati kaa, to fi mọ awọn ohun miran to tọ ki wọn mọ nipa ofin tuntun naa."	https://www.bbc.com/yoruba/58398583
religion	Social media abuse: Oyedepo ní àlòjù Twitter, Facebook àti Instagram máa ń ṣàkóbá fún àyànmọ́ ẹ̀dá	"Oludari agba fasiti Covenant to wa niluu Ota, nipinlẹ Ogun, Ọmọwe David Oyedepo ti gbawọn ọdọ ni imọran lati ye wa lori ẹrọ ayelujara ni gbogbo igba. Biṣọọbu ijọ Living Faith ti ọpọ mọ si Winners Chapel sọrọ yii nibi ayẹyẹ ikẹkọọ jade fasiti Covenant ẹlẹẹkẹẹdogun rẹ lọjọ Ẹti. Oludasilẹ ijọ Winners Chapel ni aloju oju opo ayelujara maa n ṣakoba nla fawọn ọdọ. O ni lilo oju opo ayelujara lọna aitọ kii jẹ k'awọn ọdọ le kọju mọ ohun ti wọn n ṣe eyi ti yoo pada ṣakoba fún ọjọ ọla wọn. ""Wiwa loju opo ayelujara ni gbogbo igba ti gba akoko lati ronu, awọn mii le ba ọrẹ wọn sọrọ lori ayelujara lati aarọ di alẹ. Awọn onimọ kan tiẹ sọ pe isọri kan naa ni aloju oju opo ayelujara ati mimu oogun oloro, ọti ati ṣiṣe ṣina jọ wa,"" Oyedepo ṣalaye. Biṣọọbu Oyedepo ni wiwa loju opo ayelujara ni gbogbo igba ti gba aye tawọn ọdọ fi le ṣe nkan iyebiye lọwọ wọn. Pasitọ ijọ Winners sọ pe igbe aye ti ko ba ni afojusun kan gbogii ko ni ìtumọ kankan. O ni awọn ti wọn ba ni afojusun ibi ti wọn ba n lọ nikan lo le dé ebute ayọ ayanmọ wọn. Oyedepo ni asiko ti to fawọn ọdọ lati ji giri ki wọn sì ṣiṣẹ lori ọjọ."	https://www.bbc.com/yoruba/57206109
health	Penis in Padlock: Ọkùnrin tó fi nǹkan ọkùnrin rẹ̀ sínú àgádágodo torí adùn ìbálòpọ̀ wọ gàù	"Ọrọ buruku t'ohun ti ẹrin. Boya ẹfun ni, tabi eedi ni ka pe, a ko ti ẹ mọ orin ti eeyan i ba kọ si iṣẹlẹ kan to ṣẹlẹ si arakunrin kan. Niṣe ni ọkunrin naa fi ọwọ ara rẹ se ara rẹ pa, lẹyin ti nkan ọmọkunrin rẹ há sinu agadagodo 'padlock' fun ọsẹ meji gbako. Ẹyin naa sọ pe ha! Ọrọ to gbẹnu tan, to ya ni lẹnu silẹ dẹẹrẹ-dẹẹrẹ ni ọrọ ọkunrin naa. Iroyin sọ pe niṣe ni arakunrin yii, ki nkan ọmọkunrin rẹ sinu iho agadagodo kan. Iya ọkunrin ẹni ọdun mejidinlogoji naa, sọ fun awọn akọroyin pe ọmọ oun fẹran lati ma a ki nkan ọmọkunrin rẹ si inu iho kekeeke. Ọkunrin naa to jẹ àpọn, to si n gbe ni orilẹ-ede Thailand ni iroyin sọ pe, o fi agadagodo onirin naa yii ọrun nnkan ọmọkunrin rẹ ka, lati ni adun ibalopọ, to si ti i pa. Amọ ọrọ bẹyin yọ fun nigba to fẹ ẹ ṣi, ṣugbọn ti kọkọrọ agadagodo naa ti sọnu. O gbiyanju titi lati yọ agadagodo kekere naa, ṣugbọn òfo ni igbiyanju rẹ ja si. Lo ba fi silẹ sibẹ fun ọsẹ meji o le. Kato o wi, ka to o fọ, kokoro aifojuri wọ inu nnkan ọmọkunrin rẹ, ni irora ba bẹrẹ ninu agọ ara rẹ, eyi to mu ko sare lọ sileewosan kan nilu Bangkok. Iya arakunrin naa ṣalaye fun awọn oṣisẹ eto ilera ṣe itọju rẹ nile pe ""ko ni ọrẹbinrin to jẹ ololufẹ rẹ"". ""Airikan ṣe kan lo mu ko ṣe nkan to sẹ, nitori pe kii fi bẹẹ jade mọ nitori itankalẹ Covid-19. ""O sọ fun mi pe oun ṣe nkan naa nitori pe oun ko ri nkan ṣe, ati pe oun fẹran lati ma a ki nkan ọmọkunrin oun si inu iho kekeeke. ""Mo binu si fun bo ṣe fi mi ṣe ẹlẹya yii, mo si ti sọ fun pe ko ma ṣe iru rẹ mọ."" Pẹlu iṣẹ abẹ si ni awọn dokita fi ge agadagodo naa kuro lara nkan ọmọkunrin rẹ, ti ipalara to ti mu ba a si lagbara ju nkan ti awọn dokita lero lọ. Eyi gan-an lo fa a ti wọn fi sare gbe digba-digba lọ sileewosan. Wọn lo ju ọgbọn iṣẹju lọ lati fi irinṣẹ to n lo ina ijọba lati fi ge agadagodo naa. Koda, wọn ni lati fi irin pelebe kan si aarin irin agadagodo ati ẹran ara ọkunrin yii, ko ma ba a ni ifarapa. Bakan naa ni wọn n fi omi wọn ara rẹ yika ibi ti agadagodo wa. Ẹnikan lara awọn to doola rẹ, Thongchai Donson sọ pe niṣe lo n pariwo nileewosan, nitori irora to ni. O ni awọn fi orukọ bo ọkunrin naa laṣiri, ṣugbọn ki awọn eeyan fi ọrọ rẹ kọgbọn. Botilẹ jẹ pe o ti gba ominira kuro ninu ide afọwọfa, awọn eleto ilera sọ pe o sẹ e ṣe ki akoba ayeraye ti wa lara rẹ, nitori iye asiko ti agadagodo naa lo nibẹ. Wọn tun sọ pe nkan ọmọkunrin naa ko ri boṣeyẹ ko ri mọ."	https://www.bbc.com/yoruba/agbaye-57879059
politics	2023 elections: Afenifere ní ipò Ààrẹ gbọdọ̀ padà sí ẹkùn gúúsù ilẹ̀ Nàìjíríà lọ́dún tó ń bọ̀	"Ẹgbẹ́ Afenifere ilẹ̀ Yorùbá ti lùlù àtìlẹyìn fún ẹgbẹ́ àwọn gómìnà gúúsù ilẹ̀ gúúsù Nàìjíríà (SGF) lórí pé ipò Ààrẹ gbọdọ̀ wá láti ẹkùn Gúúsù orílẹ̀ èdè yìí lọ́dún 2023. Ní ọjọ́ Ìṣẹ́gun, ọjọ́ kẹjọ, oṣù kejì ni Gómìnà Rotimi Akeredolu ti ìpínlẹ̀ Ondo tó jẹ́ alága SGF sọ fún àwọn ọmọ ìgbìmọ̀ tó ń rí sí ìṣípò agbára ìyẹn ""Power Shift Movement"" pé ipò Ààrẹ gbọdọ̀ wá láti ẹkùn Gúúsù orílẹ̀ èdè yìí lọ́dún 2023 nígbà tí wọ́n ṣe àbẹ̀wò sí i ní ọ́fíìsì rẹ̀ ní Akure. Nínú àtẹ̀jáde kan látọwọ́ agbẹnusọ ẹgbẹ́ Afenifere, Jare Ajayi ní ẹgbẹ́ náà ti kọ orin àtìlẹyìn kín ọ̀rọ̀ tí Akeredolu sọ yìí èyí tí àwọn ẹgbẹ́ ilẹ̀ Árèwá méjì ìyẹn Arewa Consultative Forum (ACF) àti Coalition of Northern Groups (CNG) ti ń takò. Afenifere ní ipò Gómìnà Akeredolu wà ní ìbámu pẹ̀lú ìrètí àti ìfẹ́ àwọn ènìyàn ẹkùn ìwọ̀ oòrùn, ìlà oòrùn, àti ààrin gbùngùn gúúsù Nàìjíríà tí wọ́n parapọ̀ dá ẹgbẹ́ ""South and Middle Belt Leadership Forum"" kalẹ̀. Ajayi ní gbogbo àwọn aṣojú wọn wọ̀nyìí ló péjú síbi ìpàdé tí wọ́n ṣe pẹ̀lú gómìnà Akeredolu. Ó ní gbogbo àwọn ni àwọn jọ ni Nàìjíríà, ẹ̀yà kan kò sì gbọdọ̀ máa jẹ gàba lé àwọn yòókù. Ó fi kun pé ẹkùn Arewa ti lo ọdún mẹ́jọ tí Ààrẹ Muhammadu Buhari bá ti parí sáà rẹ̀ lórí àléfà, ó sì di dandan kí ipò náà padà sí ẹkùn gúúsù Nàìjíríà. Bákan náà ló rọ ACF àti CNG láti bá àwọn ènìyàn wọn sọ̀rọ̀ kí wọ́n máa ṣọ́ ìwà àti ọ̀rọ̀ wọn èyí tó le da omi àláfìà rú. Kíló ṣẹlẹ̀ gan an? Ní ọjọ́ Ìṣẹ́gun, ọjọ́ kẹjọ, oṣù kejì ni Gómìnà Rotimi Akeredolu ní ipò Ààrẹ gbọdọ̀ wá láti ẹkùn Gúúsù orílẹ̀ èdè yìí lọ́dún 2023 à ti pé ẹgbẹ́ òṣèlú tó bá mú olùdíje wá láti ẹkùn árèwá yóò fìdí rẹmi. Gómìnà Akeredolu, nígbà tó gbàlejò ìgbìmọ̀ tó ń rí sí ìṣípò agbára ìyẹn ""Power Shift Movement"" èyí tí alága wọn Dókítà Pogu Bitrus kó sòdí, sọ pé àwọn gómìnà gúúsù ilẹ̀ Nàìjíríà nínú àwọn ìpàdé àwọn ti fẹnukò pé ipò Ààrẹ gbọ́dọ̀ wá láti ẹkùn àwọn lọ́dún 2023. Báwo ni Arewa ṣe gba ọ̀rọ̀ yìí? ẹ̀wẹ̀, lọ́jọ́ rú ni àwọn agbẹnusọ ACF, Emmanuel Yewa àti CNG, Abdul-Azeez Suleiman nínú àtẹ̀jáde ọ̀tọ̀ọ̀tọ̀ ju òkò ọ̀rọ̀ lu gómìnà Akeredolu pé kò fẹ́ràn àwọn ènìyàn ẹkùn árèwá. Yawe àti Suleiman ní ọ̀rọ̀ Akeredolu sọ yìí dàbí èyí tó fi ń dúnkokò mọ́ ẹkùn arewa ni"	https://www.bbc.com/yoruba/afrika-60361121
sports	Omí pọ̀ ju ọkà lọ fún Unai Emery, ìfìdírẹ̀mi mí ló bade fún lọ́wọ́ Frankfurt	"Ninu atẹjade ti Arsenal fi soju opo twitter wọn ni wọn ti kede ipinnu wọn bayii. Wọn ni àwọn gbe igbesẹ yii lataari gbogbo ijakulẹ ti Unai emery n ri paapaa lori idije awọn bọọlu ti Arsenal n gba ti to gẹ. Josh Kroenke lasiko to n sọrọ lorukọ igbimọ alaṣẹ ẹgbẹ agbabọọlu Arsenal ati Kroenke Sports and Entertainment so pe: ""A dupẹ lọwọ Unai ati awọn akẹgbẹ rẹ pupọ nitori pe wọn gbiyanju lati da ogo Arsenal pada de ipele to yẹ ti a beere fun. A gbadura arinna kore fun wọn bi wọn ti n lọ."" Ẹgbe Arsenal ti le Unai Emery leyin osu mejilelogun, to gba ise. Amo, Freddie Ljungberg to je igbakeji akonimoogba ni yoo ma sakoso fun igba yii naa. Ọrọ boya iṣẹ yoo bọ lọwọ akọnimọọgba ẹgbẹ agbabọọlu Arsenal Unai Emery tun fidi rinlẹ si lọkan awọn onwoye pẹlu bi ikọ rẹ ṣe fidirẹmi lọwọ Frankfurt ninu idije Europa League. Ayo meji si odo ni ẹgbẹ agbabọọlu naa fi gbewuro soju ikọ Unai Emery. Ninu awọn ifẹsẹwọnsẹ ti wọn gba sẹyin, eyi ni yoo jẹ igba kẹje ti wọn yoo pade ijakulẹ. Lẹnu lọọlọ yi, ẹnu ti n kun Unai Emery ti ọpọ si ti n reti igba ti wọn yoo fọwọ osi juwe ile fun un. Laipẹ yi ni ẹgbẹ Arsenal lawọn ti n fimu-finlẹ si ẹni ti wọn yoo fi paarọ rẹ ni eyi ti ireti si wa pe o ṣeeṣe ko jẹ akọnimọọgba ẹgbẹ Wolves, Nuno Espirito ni yoo gba ipo rẹ. Niṣe ni igbe ọọbi gba nu awọn alatilẹyin ẹgbẹ naa lẹyin ifẹsẹwọnsẹ pẹlu Frankfurt ti oju opo Twitter si kun fun ikunsinu lori bi o ti ṣe n tukọ ẹgbẹ naa. Ọpọlọpọ gba pe iṣẹ rẹ ko dara to ni ẹgbẹ agbabọọlu naa ṣe n ri ijakulẹ"	https://www.bbc.com/yoruba/afrika-50597425
sports	FIFA Football Awards: Messi la Ronaldo, Van Dijk láti gba àmì ẹ̀yẹ agbábọ́ọ̀lù tó pegedé jùlọ lágbayé	Ìròyìn tó ń tẹ̀ wa lọ́wọ́lọ́wọ́ ní wí pé wọn ti kede Lionel Messi gẹgẹ bii agbabọọlu FIFA to pegede julọ lagbaye. Messi to jẹ balogun ikọ orilẹede Argentina ati Barcelona n gba ami ẹyẹ naa fun igba kẹfa. Messi, Ronaldo ati Van Dijk ni awọn agbabọọẹu mẹta ti wọn yan fun ami ẹyẹ yii. Saaju ikede agbabọọlu to ku oju iwọn julọ lagbaye ni wọn ti kede olukọni ẹgbẹ agbabọọlu Liverpool, Jurgen Klopp ni wọn yan gẹgẹ bii olukọni to pegede julọ. Awọn ami ẹyẹ miran ti wọn kede ni iwọnyii: 1.Allison Becker 1.Matthijs de Ligt 2.Sergio Ramos 3.Van Dijk 4.Marcelo 1.Luca Modric 2.Frenkie de Jong 3.Eden hazard 1.Kylian Mbappé 2.Lionel Messi	https://www.bbc.com/yoruba/49801046
politics	Gbogbo ẹni tó bá ní ẹ̀rí wípé mo fi owó ra ìbò kó mú wá – Oyebanji	Gómìnà tí wọ́n ṣẹ̀ṣẹ̀ dìbò yàn ní ipínlẹ̀ Ekiti, Abiodun Oyebanji ti dúpẹ́ lọ́wọ́ àwọn ènìyàn ìpínlẹ̀ Ekiti fún bí wọ́n ṣe jáde láti dìbò yan òun gẹ́gẹ́ bí ẹni tí yóò máa tukọ̀ ìpínlẹ̀ náà fún mẹ́rin. Oyebanji nígbà tó ń bá àwọn akọ̀ròyìn sọ̀rọ̀ wí pé òun gba èsì ìdìbò ọjọ́ Àbámẹ́ta, ọjọ́ Kejìdínlógún, oṣù Kẹfà, ọdún 2022 níbi àjọ INEC ti kéde rẹ̀ wípé òun ló gbégbá orókè wọlé. Oyebanji rọ gbogbo ènìyàn ìpínlẹ̀ Ekiti láti fọwọ́sowọ́pọ̀ pẹ̀lú òun nígbà tí wọ́n bá búra wọlé fún òun nínú oṣù Kẹwàá. Ó ní ó pọn dandan kí gbogbo àwọn ènìyàn ìpínlẹ̀ Ekiti kí wọ́n fi ohùn ṣọ̀kan kí ìdàgbàsókè, àláfíà àti ìtẹ̀síwájú le bá ìpínlẹ̀ Ekiti. Bákan náà ló fi kun pé gbogbo àwọn iṣẹ́ ribiribi tí ìjọba tó wà ní orí àléfà tí òun ń gba ipò lọ́wọ́ rẹ̀ gúnlè ní òun yóò tẹ̀síwájú lé lórí. Bẹ́ẹ̀ náà ló ní gbogbo ìlérí tí òun ṣe lásìkò ìpolongo ìbò ni òun yóò ṣe àmúṣẹ, tó sì rọ àwọn ènìyàn láti kún ìjọba òun lọ́wọ́. Oyebanji ni gbogbo àwọn tí àwọn jọ díje dupò ni òun yóò kàn sí lójúnà àti mu nínú omi ìmọ̀ wọn kí ìpínlẹ̀ Ekiti le ní ìlọsíwájú tó yẹ. Ó ní òun àti àwọn ará ìlú ni àwọn yóò jọ ṣe ìjọba nítorí gbayawu ni ilẹ̀kùn òun yóò wà ní ṣíṣí kalẹ̀ fún wọn nítorí à ti mọ òun tí wọ́n bá ń fẹ́. Nígbà tó ń sọ̀rọ̀ lórí ẹ̀sùn tí wọ́n fi kàn-án àti ẹgbẹ́ òṣèlú All Progressives Party, APC wí pé owó ni wọ́n fi ra ìbò lọ́wọ́ àwọn ènìyàn, Oyebanji ní ẹnikẹ́ni tó bá ní ẹ̀rí níbi tí òun bá ti ń fún ènìyàn lówó kó mu jáde. Ó ní òfin fi àyè gba gbogbo ẹni tó bá fẹ̀sùn kan ènìyàn láti fi ẹ̀rí fìdí rẹ̀ múlẹ̀ nítorí náà ni òun ṣe ń pe àwọn tó ;n gbé ìròyìn náà kiri níjà láti fi ẹ̀rí gbe ọ̀rọ̀ wọn lẹ́sẹ̀. Ẹgbẹ oṣelu APC ti jawe olubori ninu eto idibo sipo gomina to waye ni ipinlẹ Ekiti lọjọ Abamẹta. Ṣaaju ni ẹni to n ṣoju fun ajọ eleto idibo, INEC, to se akojọpọ ati kokari esi ibo naa, Ọjọgbọn Kayode Oyebode Adebowale ti kọkọ n ka ibo naa. Gbagede ọọfisi INEC to wa lagbegbe New Iyin Road, niluu Ado Ekiti, ni isẹlẹ naa ti waye lalẹ ọjọ Abamẹta si afẹmọju ọjọ Aiku. Oludjije ninu ẹgbẹ oṣelu APC, Biodun Oyebanji lo gbegba oroke ninu eto idibo naa. Nigba ti oludije ninu ẹgbẹ oṣelu SDP, Segun Oni n sare tete tẹle lẹyin lati se ipo keji, ti Bisi Kolawole ti ẹgbẹ oṣelu PDP si ṣe ipo kẹta ninu eto idibo ọhun. Iye apapọ ibo ti APC ni ni: 187,057 Ẹgbẹ oṣelu PDP ni apapọ ibo: 67,457 Nigba ti ẹgbẹ oṣelu SDP ni ibo: 82,211 Ijọba ibilẹ Ijero: Apapọ iye eeyan to fi orukọ silẹ 65,328\nApapọ iye oludibo 25103\nA 08\nADC 96\nADP 201\nAPC 13754\nLP 16\nNNPP 48\nNRN 17\nPDP 4897\nPRP 87\nSDP 5006\nYPP 59\nZLP 18 Èsì ìdìbò ìjọba ìbílẹ̀ Emure rèé Iye eeyan to dibo: 14,509 Esi ibo: A 4 AAC 15 ADC 81 ADP 92 APC 7728 APGA 14 APN 16 APP 70 LP13 NNPP 13 NRN 19 PDP 2610 PRP 24 SDP 3446 YPP 45  Èsì ìbò ìjọba ìbílẹ̀ Ekiti southwest Iye awọn to forukọsilẹ lati dibo:53,713 Iye eeyan to dibo:19,982 A 3 AAC 22 ADC 100 ADP 195 APC 9679 APGA ASK APN 10 APP 170 LP 14 NNPP 30 NRN 33 PDP 4474 PRP 43 SDP 4577 YPP 41 ZLP 26  Èsì ìbò ìjọba ìbílẹ̀ Ikere Ekiti Iye awọn to forukọsilẹ lati dibo:65, 661 Iye awọn to dibo: 24109 A 16 AAC 49 ADC 3764 ADP 310 APC 12086 APGA 25 APN 17 APP 49 LP 14 NNPP 47 NRM 10 PDP 3789 PRP 35 SDP 1943 YPP 38 ZLP 9  Wo èsì ìdìbò ìjọba ìbílẹ̀ Ileje meje níbí Iye awọn to forukọsilẹ lati dibo:18,791 Iye awọn to dibo: 8,439 A 04 AAC 09 ADC 216 ADP 47 APC 4357 APGA 04 APM 05 APP 41 LP 01 NNPP 06 NRM 06 PDP 1157 PRP 18 SDP 2344 YPP 04 ZLP 04  Èsì ìbò ìjọba ìbílẹ̀ Moba Iye àwọn tó forúkọsílẹ̀ láti dìbò: 53,257 Iye èèyàn tó dìbò: 20,743 A 13\nAAC 20\nADC 75 \nAPC 11609\nApga 11 \nAPM 11\nAPP 41\nLP 06\nNNPP 09\nNRM 05 \nPDP 3530 \nPRP 41\nSDP 4904\nZLP 08 Èsì ìbò ìjọba ìbílẹ̀ Efon Iye àwọn tó forúkọsílẹ̀ láti dìbò: 30,076 Iye èèyàn tó gba òntẹ̀ láti dìbò: 11,046 A 02 AAC 04 ADC 17 ADP 77 APC 4012 APGA 11 APM 05 APP 11 LP 09 NNPP 04 NRM 16 PDP 6303 PRP 20 SDP 339 YPP 07 ZLP 02 Èsì ìbò ìjọba ìbílẹ̀ Ekiti West Iye àwọn tó forúkọsílẹ̀ láti dìbò: 59,220 Iye èèyàn tó gba òntẹ̀ láti dìbò: 23,750 A 09 AAC 26 ADC 90 ADP 178 APC 15322 APGA 30 APM 15 APP 105 LP 5 NNPP 28 NRM 29 PDP 3386 PRP 34 SDP 3863 YPP 24 ZLP 24 Èsì ìbò ìjọba ìbílẹ̀ Irepodun Ifelodun Iye àwọn tó forúkọsílẹ̀ láti dìbò: 70,467 Iye èèyàn tó dìbò: 24,123 A 5 AAC 33 ADC 141 ADP 191 APC 13125 APGA 16 APM 20 APP 112 LP 9 NNPP 29 NRM 20 PDP 4712 PRP 33 SDP 5010 YPP 44 ZLP 15 Èsì ìbò ìjọba ìbílẹ̀ Oye Iye àwọn tó forúkọsílẹ̀ láti dìbò: 65,170 Iye èèyàn tó dìbò: 24,925 A 14 AAC 34 ADC 83 ADP 210 APC 13396 APGA 17 APM 29 APP 167 LP 12 NNPP 33 NRM 23 PDP 4122 PRP 84 SDP 5391 YPP 32 ZLP 19 Èsì ìbò ìjọba ìbílẹ̀ Ido/Osi Iye àwọn tó forúkọsílẹ̀ láti dìbò: 57,780 Iye èèyàn tó gba òntẹ̀ láti dìbò: 23,848 A 05 AAC 20 ADC 88 ADP 155 APC 10321 APGA 20 APM 11 APP 107 LP 10 NNPP 52 NRM 31 PDP 2871 PRP 72 SDP 9489 YPP 32 ZLP 21 Èsì ìbò ìjọba ìbílẹ̀ Ise oorun Iye àwọn tó forúkọsílẹ̀ láti dìbò: 46,712 Iye èèyàn tó gba òntẹ̀ láti dìbò: 17,534 A 04 AAC 14 ADC 82 ADP 145 APC 8074 APGA 22 APM 18 APP 126 LP NNPP 07 NRM 15 PDP 2588 PRP 60 SDP 5909 YPP 38 ZLP 19 Èsì ìbò ìjọba ìbílẹ̀ Ado Iye àwọn tó forúkọsílẹ̀ láti dìbò: 179,088 Iye èèyàn tó gba òntẹ̀ láti dìbò: 50,592 A 49 AAC 67 ADC 415 ADP 728 APC 23831 APGA 70 APM 62 APP 448 LP 47 NNPP 83 NRM 58 PDP 7575 PRP 141 SDP 15214 YPP 125 ZLP 51 Èsì ìbò ìjọba ìbílẹ̀ Ikole Iye àwọn tó forúkọsílẹ̀ láti dìbò: 71,690 Iye èèyàn tó gba òntẹ̀ láti dìbò: 30,470 A 11 AAC 34 ADC 114 ADP 484 APC 16417 APGA 33 APM 19 APP 148 LP 14 NNPP 37 NRM 20 PDP 6266 PRP 88 SDP 5736 YPP 47 ZLP 13 Èsì ìbò ìjọba ìbílẹ̀ Gbonyin Iye àwọn tó forúkọsílẹ̀ láti dìbò: 53,788 Iye èèyàn tó gba òntẹ̀ láti dìbò: 20,308 A 11 AAC 18 ADC 73 ADP 190 APC 11247 APGA 21 APM 19 APP 156 LP 05 NNPP 22 NRM 16 PDP 3947 PRP 41 SDP 4059 YPP 20 ZLP 22 Èsì ìbò ìjọba ìbílẹ̀ Ekiti East Iye àwọn tó forúkọsílẹ̀ láti dìbò: 61,360 Iye èèyàn tó gba òntẹ̀ láti dìbò: 24,024 A 08 AAC 012 ADC 162 ADP 198 APC 12099 APGA 25 APM 17 APP 147 LP 013 NNPP 30 NRM 29 PDP 5230 PRP 45 SDP 4982 YPP 49 ZLP 19	https://www.bbc.com/yoruba/articles/cq5801ygdlxo
religion	"'Àwa Ebira tí wà ní Owo fún ""Donkey years"" ẹ má na ìka àbùkù sí wa lórí ìkọlù Kátólíìkì Owo'"	"""Bí Ọ́lọ́run bá ṣeé tí ọwọ wa tẹ àwọn tó páàyàn ní Ìjọ Kátólíìkì Owo, a ò lu jẹ̀jẹ̀rẹ̀ sí wọn lára ká tó pe agbófinró"" Awọn Ebira Ondo ti sọrọ pe ki awọn eeyan ma na ika abuku si awọn lori ikọlu ijọ Katoliiki ilu Owo nipinlẹ Ondo to waye loṣu bii melo kan sẹyin. Olubadamọran tẹlẹri fun gomina ipinlẹ Ondo lori ọrọ to kan awọn ẹya Ebira, to n gbe ni ipinlẹ naa, Hassan Ahette ba BBC Yoruba sọrọ to ṣi ṣalaye iha ti awọn ẹya Ebira ni Ondo kọ si iṣẹlẹ to waye ni ijọ Katoliiki ilu Owo. Iṣẹlẹ naa jẹ eyi ti awọn to ṣekọlu sibẹ pa ọpọlọpọ eniyan. Eyi jẹ esi si ero awọn eeyan kaakiri ti wọn ro pe awọn eeyan Ebira lo ṣe ikọlu si ijọ Katoliiki Owo naa."	https://www.bbc.com/yoruba/articles/crgd6rgdqrno
politics	EFCC Chairman: Adarí àjọ EFCC wà ni àláfíà, kò sí nǹkan tó ṣe , yóò padà sí ẹnu iṣẹ̀ rẹ̀ ni àìpẹ́- Agbẹnusọ EFCC	"Ọ̀sán ọjọ́ àlàmísì ni ni ìròyìn kan pé adari àjọ tọ n gbọgun ti ìwà jẹgudújẹra Abdulrasheed Bawa lo jọ bi ẹni pé òyì kọ́ lásìkò tó n sọrọ̀ níbi ìpàdé kan ni Aso Rock. Ìròyìn sọ pé, wọ́n pèé síbi ètò kan ni Aso Rock sùgbọ́n lásíkò tí wọ́n pèé sórí gbàgede ló bẹ̀rl ọ̀rọ̀ rẹ tí o ní láti sọ, sùgbọ́n ni kété tó sọ̀rọ̀ tá tí ó sì pàdà sí àa[yé rẹ̀ ló subú sórí àga rẹ̀. Kíá náà ni àwọn òṣìṣẹ́ rẹ̀ sáré rọ̀gbà yíi ka. Ẹ̀wẹ̀, àjọ tó n gbogun ti ìwà jẹgúdújẹrá (EFCC) náà tí fí àtẹ̀jáde kan síta pé, ayọ̀ àti aláíà ní ọ̀ga àwọn wà Bákan náà ni wọ́n fi kun nínú àtẹ̀jáde tí adári ètò ìròyìn àti ọ̀rọ̀ tó n lọ Wilson Uwujaren fi ọwọ́ sí lo tan imọlẹ ọ̀rọ̀ náà nípa ipò tí Bawa wa ní ìlú Abuja. Àtẹjáde náà sọ báyìí pé, : Ara ọ̀gá àwọn le koko ko si wàhálà kankan Ó ni, ó ṣe pàtàkì láti tan imọlẹ̀ sí ọ̀rọ̀ yìí nítorí ìṣẹ̀lẹ̀ tó wáyé lónìí, ọjọ́ kẹrindílógun, oṣù kẹsan, ọdún 2021 ni ilé ìjọba ni Abuja. Uwujaren  ni ìṣẹ̀lẹ̀ náà wáyé lásìkò tó n sọ̀rọ̀ ìkíni níbi ètò ayẹyẹ ọjọ́ idánimọ (National Identity Day), àsìkò yìí ló jọ bi éni pé, o rẹ̀ẹ́ díẹ̀, o sì lọ la'ti jòkó sí ààyè rẹ̀. ""Wọ́n ti ṣe ìtajú tó yẹ fún , yóò sì padà sí ẹnu iṣẹ́ rẹ̀ láìpẹ́."""	https://www.bbc.com/yoruba/58578815
religion	Ẹgbẹ́ òṣèlú tó bá yan olùdíje ààrẹ àti igbákejì rẹ̀ nínú ẹ̀sìn kan ṣoṣo yóò kùnà - CAN	"Ẹgbẹ ọmọlẹyìn kristi lorileede Naijira CAN ti fariga pe awọn lodi si ki ẹgbẹ oloṣelu kankan yan oludije ipo ààrẹ ati igbakeji labẹ tíkẹ́ẹ̀tì ẹlẹsin kanna. Wọn ni eyikeyi ẹgbẹ to bá ṣe iru eleyi yoo kuna ni. Ọrọ yi jẹyọ ninu atẹjade kan ti  akọwe ẹgbẹ naa Joseph Bade Daramola fi sita. O ni awọn ki awọn to jawe Olubori ninu idije idibo abẹnu to yan oludije ipo ààrẹ labẹ asia ẹgbẹ ṣugbọn awọn fẹ fi to awọn ẹgbẹ yi leti pe patapata l'awọn tako yiyan Musulumi ati Musulumi tabi Kristeni ati Kristeni gẹgẹ bí aarẹ ati igbakeji Ààrẹ ninu tikẹẹti ẹgbẹ wọn ni  2023. Igba àkọkọ kọ ni yi ti CAN yoo maa fi ikilọ yi si'ta fawọn ẹgbẹ oṣelu ni Naijiria. Ikilọ eleyi sí n waye lẹyìn ti iroyin gbòde pé oludije ẹgbẹ oṣelu APC fun ipo ààrẹ Bola Ahmed Tinubu n gbero lati yan igbakeji musulumi. Ìkọ Tinubu ti sọ pe ko sí ootọ ninu iroyin boti lẹ jẹ pe ko ti sọ pato ẹni tí yoo yan. Ati Tinubu àti Atiku Abubakar l,oludije ipo ààrẹ labẹ àsìá ẹgbẹ oṣelu Peoples Democratic Party to jẹ ẹgbẹ alatako, musulumi láwọn mejeeji. Nítorí kini CAN ṣe fariga? Atẹjade lati ọdọ CAN mẹnu ba awọn alaye kan gẹgẹ bí eredi tàwọn ko fi faaye gba tikẹẹti ẹlẹsin kanna. Ninu ọrọ rẹ akọwe kan mu akawe awọn iṣẹlẹ to ti waye sẹyìn tó sì ni láwọn ìgbà tí ẹgbẹ oloṣelu yan oludije ẹlẹsin kanna nkan ko rọgbọ fawọn ọmọlẹyìn kristi ni Nàìjíríà. Ni paapa CAN ni iru igbesẹ yi yoo mu kí alaafia Naijiria ti ko f'ẹsẹ múlẹ daada tẹlẹ ""wa nínú ewu nla"" CAN sọ pe awọn oloṣelu lè máa ṣọ ọrọ oṣelu ṣugbọn awọn kò faramọ tikẹẹti ẹlẹsin kanna tori pe ẹgbẹ to bá ṣe bẹẹ yóò kùnà ní. ""Eleyii kìí ṣe ọdún 1993"" 1993 ti wọn mẹnu ba yi ni igba ti oludije ààrẹ labẹ ẹgbẹ oṣelu Social Democratic Party ,MKO Abiola yan Baba Gana Kingibe gẹgẹ bi igbakeji rẹ tí aráàlú sí dibo fún wọn. Ninu àkọsílẹ itan òṣèlú eleyii lo fẹ ẹ jẹ igba kan táa rí ti tikẹẹti ẹlẹsin kanna waye. Laipẹ yi,Gómìnà ipinlẹ Kaduna Nasir El-Rufai yan igbakeji musulumi ti eleyi ko sí dùn mọ  awọn Kristiẹni ipinlẹ naa ninu. Gẹgẹ bi CAN ṣe sọ,"" koda ki a ní tikẹẹti Musulumi ati Kristiẹni, iya ṣi máa njẹ awọn ọmọlẹyìn Kristi ni Naijiria.Olorun nikan lo mọ iye àwọn Kristẹni tí wọn ti pa ti nkankan ko si ṣẹlẹ sí awọn to p'awọn tabi ki wọn sì pe wọn lẹjọ"" Ni bayii CAN ti wa la kalẹ pe igbakeji ti Bola Tinubu ẹgbẹ APC bá yan gbọdọ jẹ Kristẹni lati ariwa Naijiria. Atiku Abubakar PDP naa gbọdọ yan igbakeji Kristẹni lati iha Guusu Naijiria. Peter Obi ẹgbẹ Labour Party naa sì gbọdọ yan igbakeji lati Ariwa Naijiria ko sí jẹ musulumi. Ohunkohun to ba yatọ sí eleyi gẹgẹ bi wọn ṣe sọ tunmọ sí pé àwọn ẹgbẹ yi ko nifẹ si isọkan ati alaafia Naijiria ni. Labẹ ofin ko si ohun tó takò pe ki oludije ààrẹ yan igbakeji to ba wu. Lọpọ ìgbà awọn oloṣelu maa n wo iwoye yiyan igbakeji ti yóò jẹ kí wọn lè gbegba oroke ninu idibo ṣaaju boya o jẹ ẹlẹsin kan tabi omiran. Nítorí pé Naijiria jẹ orileede ti ẹlẹya mẹya ati ẹlẹsinmẹsin,iru tikẹẹti ti ẹgbẹ ba yan maa n kopa ninu boya wọn yóò dé ori ipo. Amọ ṣa kò sí aridaju pe yiyan ẹlẹsin ọtọọtọ le mú kí ìṣèjọba mu anfaani ba araalu. Labẹ ìjọba tó kọjá ati eleyi to wa níbẹ ati musulumi ati Kristẹni ní ìnira n ba ni paapa lọwọ awọn agbesunmọmi ajinigbe ati awọn ti n dunkoko mọ alaafia orileede Naijiria. Ni eleyi to fẹẹ sunmọ ootọ, awọn to n ṣé àkóbá fún araalu yala nipa iwa ajẹbanu tabi akoso ti ko gunrege, ẹlẹsin musulumi ati Kristẹni lapapọ lo pọ ninu wọn. Ajọ eleto idibo Naijiria, INEC, ti fun gbogbo awọn to fẹ dije fun ipo aarẹ lọdun 2023, ni gbedeke lati yan igbakeji wọn. Alaga ajọ INEC, Ọjọgbọn Mahmood Yakubu, kede ninu atẹjade kan pe Ọjọru, ọjọ kẹtadindogun, oṣu Kẹfa, ọdun 2022, ni gbedeke fun wọn. Nigba ti tawọn gomina jẹ ọjọ kẹẹdogun, oṣu Kẹfa. Ọjọgbọn Yakubu sọ pe ẹgbẹ kọọkan gbọdọ fi orukọ oludije wọn ranṣẹ titi ọjọ gbedeke naa, pẹlu orukọ igbakeji wọn. “Awọn to fẹ dupo aarẹ ati gomina gbọdọ fi orukọ wọn ranṣẹ pẹlu ti ẹni ti yoo jẹ igbakeji wọn. Lai ṣe bẹẹ, iyansipo wọn gẹgẹ bi oludije ẹgbẹ wọn ko fẹsẹ mulẹ.” Bakan naa lo tun ṣalaye pe oju opo ayelujara ajọ INEC, ni wọn gbọdọ kọ gbogbo rẹ si, ki wọn o to ti oju opo naa pa ni aago mẹfa irọlẹ ọjọ gbedeke kọọkan. Titi di asiko yii, ko si oludije fun ipo aarẹ to tii kede orukọ igbakeji rẹ. Fun oludije ẹgbẹ oṣelu Peoples Democratic Party (PDP), Atiku Abubakar, ẹkun Gusu Naijiria ni ireti wa pe yoo ti yan igbakeji rẹ, nitori pe Ariwa ni oun ti wa. Bakan naa lo ri fun oludije ẹgbẹ New Nigeria Peoples Party (NNPP), Rabiu Kwankwaso. Ṣugbọn fun alatako rẹ lati inu ẹgbẹ osẹlu All Progressives Congress (APC), Bola Ahmed Tinubu, Ariwa ni ireti wa pe oun yoo ti yan tiẹ. Bakan naa ni fun oludije ẹgbẹ Labour Party, Peter Obi. Iha Gusu ni awọn mejeeji ti wa."	https://www.bbc.com/yoruba/articles/c80wr30kg06o
health	Cubana NDLEA Arrest: NDLEA ní ó jọ pé egbògi olóró ni Cubuna fi tẹ́lẹ̀ ọlà rẹ̀	Ajọ to n gbogun ti lilo egbogi oloro lorilẹ ede Naijiria, NDLEA, lo fi ọrọ wa olowo nni Obi Iyiegbu ti gbogbo aye mọ si Obi Cubana lẹnu wo nipa pe o nii ṣe pẹlu tita egbogi oloro. Iyiegbu to jẹ alaga agbarijọ ileeṣẹ Cubana ni wọn fọrọ wa lẹnu wo ni olu ileeṣẹ ajọ NDLEA n'ilu Abuja fun bii wakati marun ko too di pe wọn tuu silẹ lati pada wa lọjọ miran. Oṣiṣẹ ileeṣẹ naa kan ti ko fẹ darukọ ara rẹ sọ fun BBC Yoruba pe awọn oṣiṣẹ ajọ NDLEA ni wọn ti n tanna wo Cubana ati gbogbo òwò rẹ boya o nii ṣe pẹlu gbigbe egbogi oloro. Iroyin to fẹsẹ rinlẹ to tẹ ileeṣẹ BBC News Yoruba lọwọ fihan pe ajọ NDLEA sọ pe awọn oniṣowo egbogi oloro mẹta ti wọn ti ran lẹwọn lorilẹ ede Malaysia, Naijiria ati India sanwo sinu asunwọn banki Cubana. Gbajumọ naa ni iroyin sọ pe wọn gba kí o lọ ile rẹ, ko le baa mu awọn iwe ti yoo fi ṣọwọ si ajọ NDLEA. Ni oṣu kọkanla ọdun to kọja, Iyiegbu lo wa ni pampe ajọ EFCC fun ọjọ mẹta lara iwadi sinu awọn ẹsun to jọmọ iṣowo mọku mọku ki wọn to yọnda rẹ lori wipe yoo maa fara han ni waju ajọ naa fun ifọrọwanilenuwo. A ò jẹ́ Ọba mọ́ o! A ṣetán láti padà sí ipò Olóyè tí a wà tẹ́lẹ̀ lórí ọ̀rọ̀ Olubadan - Lekan Balogun Háà, nǹkan ṣe mí! Ikú pa ọ̀kan lára àwọn aláànú mi - Yinka Ayefele Bí EFCC ṣe mú ayédèrú ọ̀gágun sọ́jà Bolarinwa tó tún ní ẹ̀sùn jìbìtì owó N270m	https://www.bbc.com/yoruba/59991954
religion	Taribo West: Àwọn aláìní ní Italy ní mò ń fi owó ìjọ mi ràn lọ́wọ́	"Ilumọọka agbabọọlu ọmọ Naijiria to ti di ajihinrere bayii, Taribo West ti salaye lori bo se n gba awọn ọmọ Naijiria, to lọ se asẹwo lorilẹede Italy, silẹ. Agbabọọlu tẹlẹ naa, lasiko to n ba akọroyin Punch sọrọ ni ọpọ awọn ọmọ ilẹ yii ti ko rile gbe, atawọn asẹwo to wa nilu Milan ni oun n se iranlọwọ fun. Taribo ni ijọ oun, The Storm Miracle Ministry of All Nations, ni oun n lo lati tọ awọn eeyan naa sọna nipa igbe aye rere to yẹ ki wọn gbe. ""Ọlọrun lo sọ fun wa pe ka lo ohun gbogbo  ta ba ri ko jọ lati inu owo to n wọle fun wa, fi mu igbe aye dẹrun fawọn eeyan to ku diẹ kaa to fun. Bakan naa, gbogbo awọn eeyan ti awujọ ti ropin pe ko le se rere nitori ko rọrun lati gbe nilẹ Yuroopu, o dabi ilẹ awọn to n se atipo ọrọ aje ni."" Taribo West fikun pe ọpọ awọn eeyan ti ijọ oun ti se iranlọwọ fun, tawọn si tun doola ẹmi wọn loke okun,  si ni oun maa n kan si. Ijọba orilẹede Italy ti fagile faani ti wọn fun ọmọ orilẹede Naijiria kan to n gba ilẹ awọn adugbo kọọkan lai gba aṣẹ. Iroyin sọ pe ni ilu Venice ni ọmọ ọkunrin naa ti n gba ilẹ adugbo ti igbimọ alaṣẹ to wa nibẹ si ni ko gba aṣẹ ko to maa gba a. Ni ọlọpaa agbegbe Mestre lẹba Venice ba wọn ọn ni faini to fẹrẹẹ to $400 (iyẹn nkan bii N144,000). Lẹyin ọpọlọpọ ikun sinu latọdọ awn ara adugbo, awọn alaṣẹ gba pe awọn ti fun arakunrin naa ni ijiya to pọ ju. O ti di ohun to wọpọ ki awọn arinrinajo to lọ si orilẹede italy maa gba idọti awọn adugbo orilẹede naa. Wọn ni o pe awọn lati lọwọ si idagbasoke agbegbe naa ju ki awọn maa tọrọ owo kiri lọ. Ṣugbọn awọn ọlọpaa agbegbe fi ẹsun kan ẹni ọdun mọkandinlọgbọn naa ti orukọ rẹ n jẹ Monday pe o n tọju adugbo lai gba aṣẹ lọwọ awọn alakoso ibẹ. Agbẹjọro kan, Matteo D'Angelo to da eto iranwọ fun Ọgbẹni Monday silẹ lori ayelujara lati san faani rẹ sọ pe ijiya ti wọn fun un ko boju mu rara. Iroyin sọ pe Ọgbẹni D'Angelo ko owo ti wọn ko jọ lori ipolongo ori ayelujara fun Ọgbẹni Monday lati fi di iya ti awọn ọlọpaa fi jẹ ẹ."	https://www.bbc.com/yoruba/afrika-49835763
politics	Risikat Azeez: Aya gómìnà tún fẹ́ gba sọ́ọ́bù, ra ọjà fún obìnrin olójú búlúù	"Ojo oriire si n rọ siwaju fun idile Risikat Oloju Buluu ati ọkọ rẹ, Abdulwasiu pẹlu awọn ọmọ wọn. Idi ni pe aya gomina ipinlẹ Kwara, Olufolake Abdulrazaq, to ti tẹwọgba ọrọ wọn lati ilẹ ko tii jawọ nibẹ, to si tun n se wsn loore siwaju lọ. Nibayii, lẹyin ayẹyẹ yigi ti wọn so lọjọ Satide, aya gomina ti gba ile fun wọn lati maa gbe lọtọ yatọ si ile mọlẹbi. Nigba to n fidi isẹlẹ naa mulẹ, akọwe iroyin si aya gomina, Yinka Adeniyi sisọ loju rẹ fawọn akọroyin pe, lati ipasẹ ẹgbẹ alaanu ti aya Abdulrazak da silẹ, ni eyi ti see se. Ẹgbẹ alaanu naa, to pe ni Ajike Support Grouplo gba ile filaati oniyara meji fun idile naa laarin igboro ilu Ilorin. O fikun pe ọjọ Ẹti to kọja ni wọn fun tọkọtaya naa ni kọkọrọ ile naa, nigba to ku ọla ti wọn yoo so yigi. Bakan naa lo ni adugbo tawọn ẹbi ọhun fẹ ni wọn gba ile naa si fun wọn. Awọn eto ti aya gomina ni fun Risikat ati ọkọ rẹ wa nipele ipele, a tun fẹ gba sọọbu fun obinrin oloju buluu naa lati maa ta oogun to kọ isẹ rẹ. A lero lati san owo ile ati owo sọọbu rẹ papọ ni, amọ a gbọ pe ẹlomiran ti gba sọọbu ta fẹ sanwo rẹ naa, idi ree ta fi sanwo ile nikan, ta si ni ki obinrin naa lọ wa sọọbu miran."" Akọwe iroyin aya gomina tẹsiwaju pe lẹyin eyi ni wọn yoo gba iwe asẹ lati maa ta oogun fun obinrin naa, ti wọn yoo si ra oogun kun inu sọọbu rẹ fun tita. A wa n ki Risikat ati ọkọ rẹ pe wọn ku oriire ayọ igbeyawo, Ọlọrun yoo se wọn ni ọrẹ ara wọn. Loni, ọjọ Satide, ọjọ karun un, oṣu kẹsan an ni Baba Kausara àti Iya Kausara di ara kan naa bii lọkọlaya ninu ẹsin Islam ni Ilorin ni ipinlẹ Kwara. Se ẹ ranti ọrọ Risikat ati Wasiu ọkọ rẹ nitori oju bulu aya ati ọmọ rẹ meji? Iroyin ni Ilorin Emirate Dev. Progressive Union lo ṣagbatẹru Nikkah naa laarọ yii. Ni ọkọ ba ti mọ oju aya tan, Ki gbogbo alarina yẹba lo ku. Lawọn Aafa nlanla ba kuku so yigi Iya Kausara ati Baba Kausara o Ni awọn alarinna ba ṣetan ati yẹba fun tọkọ taya. Eyi lo tun fidi imọran awọn agba Yoruba mulẹ pe iwọnba leeyan n da si ọrọ lọkọlaya mọ nitori.... Abi ẹ o riṣẹ Olorun bi? Ero peju sibẹ lati ba Risikat ati Wasiu yọ ni Ilọrin ni ipinlẹ Kwara ni aarin gbungbun Naijiria. Ki lo ti ṣẹlẹ sẹyin? Ọba Ilorin ló pàṣẹ pé kí ń padà sọ́dọ̀ ọkọ mi - Risikat olójú búlúù Ilé wa ni mo ṣì wà, èmi kò tíì padà sọ́dọ̀ Bàbá Kaosara Arabinrin Risikat Azeez ti ọpọ eeyan mọ si oloju buluu, naa ti fesi lori awọn ohun ti ọkọ rẹ ba BBC Yoruba sọ l‘Ọ́jọbọ. Bẹẹ ba gbagbe, a mu iroyin wa fun yin pe ọkọ Risikat Abdulwasiu Azeez ni oun ati aya oun ti pada sọdọ ara awọn, ti awọn si ti jọ n se mukẹẹkẹ. Sugbọn ninu ifọrọwerọ rẹ pẹlu wa ni  aarọ ọjọ Ẹti, Risikat ni oun ati baba Kaosara dijọ ya fọto papọ ni, ile awọn si ni oun si wa. ""Rara o, wọn so yigi o, ile wa ni mo wa. Ohun ti mo kan ri nibẹ ni pe aya gomina Kwara ran awọn eeyan wa pe awọn fẹ ka pari aawọ to wa laarin wa, ka si maa sọrọ sira wa. O tan o, nnkan ti wọn wa fun niyẹn. Risikat fikun pe, nigba to ya ni wọn tun ni ki eeyan kan wa wọn oun ati ọkọ oun, ti yoo ba awọn ran asọ wa, ti onitọun si gbe ankoo naa wa ni ọjọ keji. ""Nigba to di Ọjọru, ni wọn ni ka ko asọ wa dani, ti wọn si ni ki wọn se oju mi loge fun mi nibudo ẹkọsẹ asaraloge ti mo ti n kọsẹ. Ati ibẹ ni ọga mi ti gbe mi lọ si ile ijọba, a debẹ, ni wọn ba n ya fọto fun wa, ohun ta ri naa nuu."" Risikat fikun pe lootọ ni aya gomina n sọ pe ki awọn mejeeji pari ija, ki awọn si maa sọrọ si ara awọn, ti wọn si ya fọto fun awọn. Nigba ti BBC Yoruba bi iya Kaosara leere pe se lootọ lo ti n lọ sun sile ọkọ rẹ gẹgẹ bi ọkọ rẹ ti sọ fun wa, o dahun pe: ""Mo fi Ọlọrun Ọba bura, ko si ohun to jọọ, ile wa ni mo wa, n ko si lọ sile ọdọ rẹ"" Lori ipalẹmọ lati tun yigi so, Risikat ni ọba Ilọrin ti ran awọn eeyan wa lati ba awọn pari ija, to si ni wọn ti n pari rẹ lọwọ. ""A ko tii mu ọjọ iyawo, amọ wọn saa fẹ se, ki wa ni mo fẹ se? Ọba Ilọrin sọ pe ohun ti oun yoo se niyẹn, oun gbẹsẹ le."" Amọ nigba taa bii pe ki lo fẹ ki wọn seto, ko to pada sọdọ ọkọ rẹ, Risikat ni ti wọn ba pari ija tan laarin awọn mejeeji, ko sẹni ti yoo ya si ọdọ awọn mọ. ""Ko sẹni to sọrọ lori ọrọ isẹ mi mọ, mo si fẹ ki wọn mojuto ọrọ ile iwe awọn ọmọ mi, isẹ temi naa, bẹẹ ni skọ mi gan ko ni isẹ to duro re."" Arakunrin Abdulwasiu Ọlọmọyọyọ, tii se ọkọ Risikatu Azeez, arabinrin oloju buluu nilu Ilorin, ti fi idunnu ati ayọ rẹ han fun awọn ọmọ naijiria lori aayan ti wọn ko lati jẹ ki ija to wa laarin oun ati iyawo rẹ pari. Bakan naa ni Abdulwasiu, ti ọpọ eeyan tun mọ si baba Kaosara tun dupẹ pupọ lọwọ ileesẹ iroyin BBC Yoruba fun atilẹyin wa lori ọrọ naa ati ibi taa ba de, eyi to ni apẹrẹ rere. Ọkọ Risikat oloju buluu naa ko sai tun se sadankata si aya gomina ipinlẹ Kwara, fun iranwọ to n se lati ri pe idile oun pada toro pẹlu itọju to n se fun wọn. Amọ sa, Abdulwasiu wa fidi rẹ mulẹ pe laipẹ laijinna, oun ati iyawo oun yoo tun tun yigi so, ti idile oun yoo si pada duro re. Saaju la ti mu wa fun yin pe Abdul Wasiu ti sọ fun ileeṣẹ BBC Yoruba pe ni nibayi, ija ti pari laarin oun ati iyawo rẹ. ''Inu mi dun pupọ. Mo dupẹ lọwọ Ọlọrun ati awọn ọmọ Naijiria fun aduroti wọn'' O ṣalaye pe lọdọ Risikatu loun ti kuro laarọ yii ati pe ko ni pẹ ti awọn yoo fi tun ṣe yigi pada'' Laipẹ yii ni awọn eeyan n beere boya awọn mejeeji yoo pari ija laarin ara wọn. Koda iyawo Gomina ipinlẹ Kwara sọ wipe, oun yoo gbiyanju lati pari ija laarin awọn mejeeji. Ninu ohun ta ri gbọ lẹnu Baba Kaosara bakan naa o sọ pe, iyawo Gomina lo ba awọn pari ija naa ,ti o si tun ṣatọkun bi wọn ti ṣe jijọ ya aworan papọ. Nigba ti BBC Yoruba bi Abdulwasiu pe ki ni yoo sẹlẹ lẹyin ti wọn ba tun yigi se, ti aya rẹ si tun bi ọmọ oloju bulu, baba Kaosara dahun pe ọmọ oloju gan ni oun n tọrọ lọwọ Ọlọrun bayii. ""Inu mi yoo dun pupọ ta ba tun bi ọmọ ti oju rẹ yoo bulu, koda, ki ni mo fẹ fi ọmọ olju funfun se mọ, mo tiẹ n gbadura pe gbogbo ọmọ ti Ọlọrun yoo ba fun mi siwaju, ki wọn jẹ oloju bulu."" Abdulwasiu ti wa kesi awọn ọmọ Naijiria lati ṣe iranwọ fun ohun ni[pa ọna iṣẹ lati le fi tọju mọlẹbi rẹ. O sọ pe ko si iṣẹ kankan lọwọ oun bayii, toun si n beere iranwọ lọdọ awọn araalu lati se atọna bi oun yoo se ri isẹ."	https://www.bbc.com/yoruba/afrika-53847428
health	The New Pandemic: Kíni àwọn onímọ̀ sáyẹ́ńsì ń sọ nípa rẹ̀?	Ẹ gbé owó silẹ̀ fún àwọn iṣẹ iwadii lori wọn ki wọn to tun maa gbẹbọ lọwọ agbaye- Awon onimọ sayẹnsi Sars, Swine Flu, Spanish Flu, MErs, Ebola ati Coronavirus jẹ diẹ lara awọn ajakalé arun to ti mu ẹmi ọpọ eniyan lọ ni gbogob agbaye sẹyin. Bayii, ọpọlọpọ orilẹ-ede ni ko tii bọ lọwọ iṣoro ajakalẹ arun coronavirus titi di asiko yii. Sugbọn awọn onimó sayẹnsi ni agbaye tun ti n pariwo ajakalẹ arun miran ti wọn ni o m bọ lọna ti o ṣeeṣe ko di nla ni agbaye. Orilẹ-ede China ni wọn tun ti ni yoo ti fẹẹ jade. Wọn ni ajakalé arun naa ko tii lewu lasiko yii ṣugbọn ẹfọn, ayipada oju ọjọ ati ooru lee sọo di nla mọ agbaye lọwọ. Awọn onimọ sayẹnsi parọwa pe ki awọn eeyan gbe owo silẹ fun iṣẹ iwadii ki ajakalẹ arun naa to di nkan miran ni agbaye,	https://www.bbc.com/yoruba/55033372
entertainment	Nollywood In Court: Baba Ijesa, Baba Suwe, Yetunde Wunmi àtàwọn òṣèré tíátà tó ṣe ẹjọ́	Pupọ ninu awọn gbajugbaja oṣere fiimu Yoruba, ti ọpọlọpọ alatilẹyin ati awọn ololufẹ wọn kaakiri agbaye ni ifẹ si, ti wọn si ni ibọwọ fun amọ ti ọrọ ile ẹjọ n gbe wọn saye lakoko yii. Ọpọlọpọ igba ni awọn gbajugbaja naa ti ja awọn ọlọlufẹ wọn kulẹ latari awọn iwa ti ko daa ti wọn hu, ti o si ran ọpọlọpọ laarin wọn si ẹwọn lati lọ jẹ iya ẹṣẹ wọn. BBC Yoruba ṣe akojọpọ awọn gbajugbaja oṣere tiata ni orilẹede Naijiria ti wọn ti ṣagbako ẹwọn tabi ri ogun ile ẹjo nitori iwa ibajẹ ti wọn hu. Baba Ijesha: Ile-ẹjọ kan ni Ikeja ran  gbajugbaja oṣere Olanrewaju James Omiyinka, ti ọpọ mọ si  Baba Ijesha, lọ si ẹwọn ọdun marun un leyin ti ile ẹjo kede pe o  jẹbí esun ifipa banilopọ to ṣe si ọmọ ọdun merinla kan. Adajọ Oluwatoyin Taiwo da Baba Ijesha lẹbi fun iwa aiṣedede si ọmọ kan, ilọkulọ ibalopọ, ati igbiyanju ifipabanilopọ. Gbajugbaja oṣere Yoruba ti o ti di oloogbe, Babatunde Omidina, ti ọpọ mọ si Baba Suwe ni ọwọ ajọ NDLEA tẹ ni ọpọlọpọ ọdun sẹyin, ti wọn si fi ẹsun pe o gbe ogun oloro kuro lorilẹede Naijiria. Baba Suwe lo ọpọlọpọ oṣe ni ahamọ ki ile ẹjo to wa pada daa lare pe ko jẹbi ẹsun ti ajọ naa fi kan an. Taiwo Akinwande (Wunmi) Lọdun 2007, gbajugbaja oṣere obinrin oni tiata, Taiwo Akinwade ti ọpọ mọ si Wummi, ni ile ẹjo ran lọ si ẹwọn ọdun mẹta lẹyin ti ile ẹjọ kede pe o jẹ bi ẹsun gbigbe ogun oloro. Ni papakọ ofurufu, Murtala Muhammed ni ọwọ ajọ NDLEA ti tẹ gbajugaja osere tiata naa nigba ti o fẹ gbera lọ si ilu London. O to oogun oloro mejilelaadọrun ti ajọ NDLEA ba lara arabinrin Taiwo Akinwade nigba naa. Gbagbajugba osere tiata, Bimbo Akinsanya ni o ri ogun ile ejọ latari bi wọn ṣe fi ẹsun ipaniyan kan an. Gbajugbaja osere Bukola Babalola, 'Bukky Black' ni wọn fi ẹsun ipaniyan kan pe o ṣeku pa ọmọ onilẹ kan ni agbegbe Ikorodu ni ipinlẹ Eko. Babalola ni wọn gbe lo si ile ẹjọ ti o si lo ọpọlọpọ ọsẹ ni atimolẹ. Oṣerebinrin yii ko fibẹ foju han mọ ninu awọn fiimu ati pe ko gbe ni orilẹede Naijrira mọ. Tayo Odueke(Sikiratu Sindodo) Tayo Odueke jẹ gbajugbaja osere tiata ti ọpọ mọ si Sikiratu Sidondo, ni ọdun diẹ sẹyin ni wọn fi ẹsun iṣekupa ọmọdekunrin kan kan an. Ẹni ọdun kan ati oṣu mẹrin ni ọmọ naa ti orukọ rẹ n jẹ Daramola ni agbegbe Adeniyi Jones ni ipinlẹ Eko. Ọwọ olopaa tẹ oṣere ọhun, o si lo ọpọlọpọ ọsẹ ni agọ wọn, ki awọn molẹbi ọmọ to ni awọn o ṣe ẹjọ mọ ati pe ko jẹbi ẹsun naa. Gbajugbaja oṣere fiimu ni ede Gẹẹsi, Ibinabo Fiberesima, pẹlu awọn to lọ si ẹwọn lẹyin ti o fi ọkọ ayokẹlẹ rẹ ṣeku pa Dokita Giwa Suraj latari bi o ṣe wa ọkọ naa ni iwakuwa. Ile ẹjo giga ipinlẹ Eko wa ran ọmọbirin oṣere tiata naa lọ si ẹwọn ọdun marun un. Ṣugbọn, ile ẹjo da gbajugbaja oṢere tiata naa sile lẹyin ti o san owo to to milọnu meji naira. Babalola Falemi, olorin ti ọpọ mọ si Sauce Kid ni ọwọ Ọlọpaa tẹ lorilẹede Amẹrika fun ẹsun ole jija, ti o si ri ẹwọn ọdun meji he. Iroyin sọ pe olorin naa ji kaadi banki mẹẹdogun, ti o si parọ 'PIN' wọn lati fi igba owo lẹnu ẹrọ 'ATM.' Sauce Kid ji owo to to ẹgbẹrun mẹẹdọgun owo dọla. Ìgbẹ́jọ́ Baba Ijesha forí sánpọ́n, agbẹjọ́rò rẹ̀ kò yọjú sílé ẹjọ́	https://www.bbc.com/yoruba/afrika-62190726
entertainment	Hushpuppi: Kíni àwọn nkán tí kò hàn s'awọn èèyàn nípa arákùnrin tí ọlọ̀pàá Dubai fí ẹ̀sùn gbájúẹ̀ kàn?	Hushpuppi lorukọ ti ọpọ mọ si ti o si jẹ pe isọwọ fi ọla rẹ han sọ di ilumọọka loju opo ayelujara. Ṣugbọn ta ni arakunrin ti awọn ọlọpaa ilẹ Dubai ati ọtẹlẹmuyẹ Amẹrika gbe fun ẹsun gbajuẹ olowo iyebiyẹ yi? Nibo ni wọn ti bi,ta lawọn obi rẹ ati pe bawo lo ti se di ọlọrọ ti awọn eeyan kan n fi ọla rẹ tọrọ ki awọn naa ri bi tiẹ? Diẹ ree ninu nkan ti a ri ko jọ nipa Hushpuppi Ni pato ọjọ ti wọn bi Hushpuppi ti orukọ rẹ gangan n jẹ Ramoni ''Raymond'' Igbalode ko ye wa ṣugbọn bi a ba fi awọn nkan to sọ nipa ara rẹ wo ọrọ yi, ko le ti to ogoji ọdun. Eyi to sunmọ ootọ ni pe nilu Eko lo dagba si ki o to kuro lorileede Naijiria. Ninu awọn aworan rẹ nigba to wa ni kekere, a ri  ibi to ti duro lara ọkọ nilu Eko ati awọn omiran to tọka si pe o ti gbe Naijiria daada ki o to lọ si ilu okere. Loju opo rẹ ni Instagram, o tun sọ nipa ọjọ ori rẹ pe oun ti gun oke agba bọ diẹ diẹ wọ ọmọ ọgbọn ọdun. Loṣu Kẹwa ọdun 2019 lo fi ọrọ yi sita eyi to jẹ ki a lero pe oṣu Kẹwa ni wọn bi. O ti ṣe awọn isẹ ọwọ kan ki o to kuro ni Naijiria ṣugbọn a ko ri aridaju lati fidi ọrọ mulẹ iru iṣẹ to jẹ. Lẹyin ti awọn ọlọpaa Dubai mu tan la bẹrẹ si ni ri aworan orisirisi to se afihan iru iṣẹ to kọkọ bẹrẹ si ni ṣe ki o to kuro ni Naijiria. Ọkan ninu iṣẹ ti wọn lo ṣe ni pe o jẹ olootu orin ti a mọ si Music Producer ti o si ba awọn olorin Naijiria kọọkan ṣiṣẹ pọ. Gẹgẹ bi awọn kan ti se sọ,  wọn tun ni Ramoni ti ta aṣọ bọsikọrọ nigba to wa l'Eko koda wọn tun sọ wi pe o kọ isẹ foonu ati kọmputa tita ni Computer Village nilu Eko kan naa. Pẹlu gbogbo nkan ti a ka kalẹ yi, eleyi ti ohun gangan kii ye sọ nipa rẹ ni pe awọn obi rẹ kii se olowo ati pe ohun t'apata dide ni ki ẹlẹda to wa kọdi ọla si ọdọ ohun. Awọn mọlẹbi rẹ ko foju han lẹyin ti ọwọ tẹẹ Wọn ni ọwọ epo lọmọ araye n ba ni la, wọn kii ba ni la ọwọ ẹjẹ. Ṣaaju ki ọwọ to tẹ Hushpuppi, kii saba sọrọ nipa awọn mọlẹbi rẹ to bẹ loju opo ayelujara. Yatọ si aworan ko to fi sita nipa ọmọ iya rẹ obinrin to bimọ lọdun 2019 awọn eeyan ko le tọ ka si pe lagbaja tabi tamẹdun ni ọmọ iya Hushpuppi. Layajọ iya tabi Baba ti a ma si Father's Day ati Mother's Day, Hushpuppi kii kọ nkankannipa awọn obi rẹ debi ti awọn eeyan yoo fi le sọ pe bi awọn obi rẹ ti se ri ree tabi nibi ni wọn n gbe. Loju opo ẹni to pe ni ọmọ iya rẹ obinrin@ rawflesh_may_9 ko si nkankan nibẹ ni Instagram lati le fi tọka ẹni to n jẹ bẹ. Bi a ba sọ pe Hushpuppi nikan lo ri ara rẹ lasiko yi ati pe awọn mọlẹbi ko foju han pe eeyan awọn nii ṣe, a ko kuna rara lati sọ bẹ. Idahun si ibeere yi pin si ọna meji. Akọkọ ni pe ti a ba fi orukọ abinibi rẹ wo, tii se Ramoni, idile musulumi lo ṣeese ki o ti jade. Ninu awọn ọrọ kan to fi sioju opo Instagram rẹ, o sọ pe oore ti Allah ṣe fun ohun to ga ju lọ ni pe oun jẹ musulumi. Lọdun 2012  lo fi ọrọ yi sita ti a ko si le sọ boya o ṣi n ṣe ẹsin Islam titi di igba ti wọn fi mu. Bi a ba tibi orukọ rẹ to yi pada si Raymond wo, o ti le fi ẹsin Islam silẹ ṣugbọn o le jẹ inagijẹ lasan ni Raymond ki o ma se wi pe o pa ẹsin da. Bakan naa ninu fọnran fidio kan to fi si oju opo Instagram to ti n wẹ ninu omi iluwẹ igbalode, orin iyin ẹsin Kristẹni ni o n kọ ninu rẹ. Yatọ si eyi, pupọ awọn nkan to ma n kọ soju opo ayelujara, a ma fi adura to jọ ti Kristẹni sinu rẹ. Gbogbo awọn kan wọn yi ni ko jẹ ki a le sọ boya Kristẹni ni Hushpuppi tabi Musulumi. Eyi to daju ni pe ati ẹlẹsin Kristẹni ati ẹlẹsin musulumi lo wa ninu awọn eeyan to le ni miliọnu meji to n tẹle loju opo Instagram Wo bí ọwọ́ orílẹ̀-èdè Dubai ṣe tẹ Ramoni Igbalode tí gbogbo ayé ń pè ní Hushpuppi Ramoni Igbalode ti ọpọ eeyan mọ si Hushpuppi to fi orilẹ-ede Dubai ṣe ibujoko lasiko yii ni ọwọ awọn agbofinro ilẹ Dubai ti tẹ. Ninu fọnran fidio 'Fox Hunt 2' ni wọn ti ṣafihan rẹ. Lọjọbọ ni ileeṣẹ agbofinro dubai fi fidio bi wọn ṣe mu gbajugbaja ori ayelujara Instagram naa sita. Ọpọlọpọ owo bii owo to wa fun itọju Covid 19 ni Amẹrika ati awọn owo to le ni biliọnu dọla mẹrinlelogun ni wọn ti fi gbajuẹ gba. Ọlọpaa Dubai ṣalaye bi wọn ṣe mu Hushpuppi ninu atẹjade ti wọn fi sita ti BBC ri. Wọn ni awọn ti n fura sii ti pe pe o n ṣe awọn 'ọmọ Yahoo'ti wọn n gba awọn eeyan lori ayelujara. Nibẹ ni wọn ti fi si ori ikanni naa nipa Ramoni Igbalode ati Olalekan Jacb Ponle ti wọn n pe ni 'Woodberry'ati awọn ọmọ ilẹ Adulawọ miran. Iṣẹ akanṣẹ lati mu awọn ọmọ Yahoo ori ayelujara yii ni awọn agbofinro Dubai pe ni: 'Operation Fox Hunt 2' Awọn ẹṣẹ bii jiji owo ko lati asuwọn kan si ikeji, jiji owo lori ayelujara, wiwọ akata ayelujara ati eto inawo ẹlomiran lọna aitọ, ṣiṣẹ gbajuẹ fun awọn eeyan ni awujọ ati fun awọn banki ni wọn mu wọn fun. Ogagun Abdulla Khalifa Al Marri to n tukọ ileeṣẹ ọlọpaa gboriyin fun awọn ọlọpaa Dubai fun iṣẹ takuntakun ti wọn ti fi mu awọn mẹwaa naa. O ni eyi yoo tun din ole ori ayelujara ati gbajuẹ pẹlu ẹrọ ayarabiaṣa kọmputa ku diẹ lagbaye lasiko yii. Ki ni o ti kọkọ ṣẹlẹ lori mimu awọn Invictus àti Hushpuppi Invictus Obi, Hushpuppi, àwọn ọ̀dọ́ Nàìjíríà méjì tí ẹ̀sùn gbájúẹ̀ wà lọ́rùn wọn Ajọ to n koju iwa jẹgudujẹra lorilẹede Naijiria, EFCC ti ni Ramoni Igbalode, alias Ray hushpuppy ni ẹjọ lati jẹ ni ọdọ wọn. EFCC to fi eyi lede loju opo ikansiraẹni Twitter wọn ni Hushpuppy is ẹni to gajulọ lorilẹede Naijiria ti wọn n wa bayii fun ẹsun iwa ọdaran lori ẹrọ ayelujara. Ọjọ kẹ̀wá, Osù Kẹfa ní wọn fí panpẹ́ ọba mú Hushpuppi ní United Arab Emirates lórí ẹ̀sùn lilọ gbajuẹ pẹlu ẹrọ ventilator to le ni $35million. Ajọ naa ni awọn mọ nipa jibiti owo ati 419 to ṣe ni Niajiria, ti awọn amugbalẹgbẹ rẹ si ti wa ni panpẹ awọn bayii lorilẹede Naijiria. EFCC fikun wi pe awọn n ṣiṣẹ pẹlu Ajọ Otẹlẹmuyẹ ilẹ Amerika, FBI titi ọwọ palaba rẹ fi segi.	https://www.bbc.com/yoruba/afrika-53104083
entertainment	Megabite: Ilé-ìwé ni mo ti bẹ̀rẹ̀ orin kíkọ	Moruf Bello, tí gbogbo èèyàn mọ̀ sí Megabite, ti gba àwọn òbí ní ìmọ̀ràn pé kí wọn máse dí ọmọ wọn lọ́wọ́, tó bá ní ẹ̀bùn kan. Lásìkò tó ń bá BBC Yòrùbá sọ̀rọ̀, Megabite ní ohunkohun tí òun bá rí ní àyíká òun, ni òun máa fi ń kọrin.	https://www.bbc.com/yoruba/ere-idaraya-43448290
politics	Ṣé lóòótọ́ ní pé àjọ elétò ìdìbò INEC láwọn ibùdó ìforúkọsílẹ̀ olùdìbò ti wọ́n yà sọtọ ní Niger Republic?	Lawọn oju opo kaakiri ni Naijiria oriṣi iroyin la n foju ri ni paapa bayi ti akoko idibo ti n sunmọ ni Naijiria. Pupọ awọn iroyin yi ni ko fi gbogbo ara sunmọ ootọ tawọn miran si jẹ agbelẹro patapata. Ninu iwadii taa maa n ṣe labẹ ẹka to n tan imọlẹ si ayederu iroyin BBC,  a ṣawari iroyin kan to sọ pe ajọ eleto idibo Naijiria INEC ti ya awọn ibudo idibo kan sọtọ lorileede Niger. Se lootọ ni iroyin yi abi ahesọ ni? Ohun ti iwadii wa ṣe afihan ree Akọroyin wa to kan si ajọ eleto  idibo INEC sọ pe ajọ naa ni awọn ko ni aaye iforukọsilẹ kankan ni orileede Niger bawọn iroyin ẹlẹjẹ to gbode loju opo ayelujara ṣe n wi. Ọkan ninu awọn iroyin taa n wi leleyi ti Nche Nwabunkiek kanfi sita to ti sọ pe ajọ INEC ni aaye idibo to le ni ogun lorileede Niger. Nwabunike kọ ọrọ rẹ yi sabẹ eleyi ti ileeṣẹ iroyin oju opo ayelujara Sahara Reporters fi sita. Ọrọ yi lawọn eeyan ri ti wọn si ya sọtọ ki wọn to bẹrẹ si ni pin kaakiri oju opo ayelujara ni paapa oju opo Whatsapp. Iwadii lati ọwọ ẹka BBC to n risi itanmọlẹ si iroyin ẹlẹjẹ BBC Disinformation fi han pe oju opo Nwabunike to wa ni Facebbok gbarọgudu opo ni. Iwadii fi han pe eeyan mẹsan lo ni gẹgẹ bi ọrẹ́ọ ati ko si ni iroyin kankan to ṣafihan pe eeyan gidi to lorukọ lo ni oju opo naa. Ni ṣoki, oju opo ti wọ́n da kalẹ ti ko ni okun lọrun taa n pe ni bot account ni oju opo rẹ yi jẹ. Lọpọ igba iru awọn oju opo yi ni wọn maa  fi n tan iroyin ayederu kaakiri gẹgẹ bi iwadii wa lọdọ INEC ṣe fihan.  Ọrọ ti oju opo Nwabunike gbe sita yi di nkan tawọn mii tẹwọ gba. Koda awọn mii tun fi kun ọrọ naa lati le jẹ ki o di itẹwọgba. Arakunrin kan loju opo Facebook, Mazi IK Ijezie jẹ ọkan ninu wọn. Ohun to ṣe ni pe o fi aworan awọn eeyan kan kun ọrọ yi to si ni wọn to lati gba kaadi idibo ọlọjọ pipẹ  ni ọkan ninu awọn aaye iforukọsilẹ to wa ni Niger. Iwadii wa fihan pe aworan to pe ni ti Niger yi ti n tan kaakiri oju opo ayelujara lati oṣu Keje ọdun 2018 ati pe nibi idibo Gomina ipinlẹ Ekiti ni wọn ti ya aworan yi. Agbẹnusọ INEC Festus Okoye sọ fun BBC pe ofin ko faaye gba awọn lati forukọ awọn oludibo kankan silẹ lẹyin odi ibi ti ilẹ Naijiria de tori naa  ko si bawọn ṣe le lọ ṣeto iforukọsilẹ fawọn eeyan ni Niger.  O ni bi eeyan kankan ba forukọsilẹ loju opo INEC o di dandan ki iru eeyan bẹẹ foju han ni aaye ti wọn yoo ti ya aworan rẹ silẹ ti wọn ba fẹ dibo ni ibudo idibo.  Ajọ eleto idibo INEC fi kun pe awọn ni ibudo idibo to le ni ẹgbẹrun lọna ọgọrun kan  (176, 846) ni orileede Naijiria awọn ko si ni ibudo idibo kankan lẹyin odi. Arakunrin Okoye fi kun pe ọrọ yi wa lara awọn ahesọ ọrọ tawọn kan n gbe kaakiri lati fi mu iyapa ati ija ẹlẹyamẹya wa laarin awọn eeyan Naijiria. Lẹnu ọjọ mẹta yi, wahala ati ri kaadi idibo ọlọjọ pipẹ gba ni Naijiria da bi nkan. Ko pe si asiko yi lawọn kan sọ pe awọn oṣiṣẹ ajọ eleto idibo n kọdi awọn ẹya kan lorileede Naijiria lati ri kaadi idibo yi gba ni ilu Eko. Gbogbo bi awọn eeyan ṣe n ṣuuru bo ibudo iforukọsilẹyi lo mu ki ajọ INEC kede pe awọn yoo sunjọ gbedeke gbigba kaadi idibo yi siwaju si.	https://www.bbc.com/yoruba/articles/cv26nzlzegeo
entertainment	Iyabo Ojo: Ìséde alẹ́ di àárọ̀ tí Sanwo-Olu ṣe kó bá ilé ìgbafẹ́ mi, gbèsè dé	"Gbajugbaja oṣere tiata Yoruba, Iyabo Ojo ti ke gbajare si ijọba ipinlẹ Eko lori igbele alẹ si aarọ to wa ni ipinlẹ naa. Igbele naa, tijọba gbe kalẹ lasiko igbele arun Coronavirus lati aago mejila oru si mẹrin aarọ, ni wn ko tii so rọ titi di akoko yii ni Eko. Iyabo Ojo ni ofin konile o gbele ni oru naa n pa oun lara, o ni gbese ti fẹ pa oun nitori igbele naa ti ṣe ipalara fun owo to yẹ ko wọle nile igbafẹ ti oun da silẹ. Oṣere naa lo fi ọrọ ọhun lede loju opo Instagram rẹ, nibi to ti bẹ gomina ipinlẹ Eko, Babajide Sanwo-Olu, ileeṣẹ ọlọpaa Naijiria ati igbakeji Aarẹ Naijiria, Yemi Osinbajo, pe ki wọn ka igbele naa kuro nilẹ. O ni ""ibeere ti mo fẹ beere lọwọ ijọba ni pe, ki ni eredi gan ti ijọba ṣe paṣẹ igbele lati aago mejila oru si mẹrin idaji."" Bo tilẹ jẹ pe o sọ pe oun mọ pe igbele naa wa lode nitori ajakalẹ arun Coronavirus to n ba gbogbo agbaye finra, ṣugbọn oun ko ri idi ti igbele yoo ṣe wa lode laarin oru ti ko si si lọsan gangan. Iyabo Ojo sọ pe ""igbele yii ti n pa owo mi atawọn ẹlomiran to n ṣowo ile ijo ati ile igbafẹ lara."" ""Ṣe ọganjọ oru nikan ni arun Coronavirus maa n rin laarin ilu ni? Ṣebi awọn n lọ sinu ọja lọsan gangan."" ""Ẹyin ijọba, ẹ ni lati ṣalaye fun awa ara ilu idi ti ẹ ṣe fi igbele si aarin oru ti awọn kan maa ṣe owo ti wọn fi n bọ awọn mọlẹbi wọn."" O ṣalaye pe awọn eeyan bi oun to ni ile igbafẹ ti ọpọ eeyan maa n ba dowo pọ loru, ni ofin konile-o-gbele naa pa lara julọ. Gbajumọ oṣere naa ni, ""ko bojumu ki a da owo wa duro fun odidi ọdun kan gbako nitori Corona, nigba ti kii ṣe pe o ni owo kan pato ti ijọba n fun wa."" ""Gbogbo igba ti mo ba n lọ sile loru ni awọn ọlọpaa maa n da mi lọna pe igbele wa, ti wọn si maa n gba owo abẹtẹlẹ lọwọ mi."" ""Mo fẹ ki ijọba mọ pe mo ni awọn ọmọ, bẹẹ si ni mo ni awọn ẹbi ti mọ n bọ, ijọba ẹ ṣaanu wa o."" ""Mo n sọrọ lorukọ gbogbo awa ti a ni ile ijo ati igbafẹ ti igbele yii pa lara julọ nitori ijọba ko fun wa lowo kankan. Wọn sọ wa si igbele, bẹẹ si ni wọn tun maa n reti ki a maa san owo ori."" Iyabo Ojo pari ọrọ rẹ pe, awọn ọlọpaa n fi akoko igbele naa mọọmọ gba owo ti ko tọ lọwọ awọn eeyan ilu loru ọganjọ ni. Lẹyin naa lo ke si ijọba lati ṣalaye pẹlu ẹri pe oru nikan ni arun Corona maa n rin tabi ki wọn ka igbele naa kuro nilẹ."	https://www.bbc.com/yoruba/56789075
entertainment	Olutayo Amokade: 'Ẹ má boore Ọlọ́run mọ́ra; Ti mo bá ra ilé lọ́la màá gbé sórí ayélujára'	'Ìjẹ̀bú tó ya wèrè gan an ni mí o' Gbajugbaja òṣeré Yollywood, Olutayọ Amọkade ti gbogbo ayé mọ̀ sí Ijẹbu rọ àwọn èèyàn láti ma bẹ̀rù idojukọ rara. O ni ipenija maa n sọ eeyan di ológo ni lọjọ ọ̀la. O ni: mo ti ṣiṣẹ ọjọ meje ri fún ọọdunrun naira péré (N300) nigba ti mo ṣi n ṣe generator man' iyẹn awọn oṣiṣẹ amunawa to n fa ina fun lilo ni òde eré. Kini ero Ijebu lori awọn oṣere to n ja lori ayelujara? Ijẹbu ni ọjà lasan ni àwọn oṣere Yollywood paapaa àwọn obinrin n fi ìjà lori ayelujara ṣe. O ni wón kan ń fi kun orukọ lasan ni. O gbà pe Ọlọrun lo ni ògo to maa n fun onikaluku nigba ti asiko ba yẹ.	https://www.bbc.com/yoruba/45352316
health	Coronavirus symptoms: Kí ni àwọn àpẹẹrẹ àrùn yìí, àti pé báwo ni mo ṣe leè dáàbò bo ara mi?	Arun Coronavirus ti tan de, o kere tan, ọgọrin orilẹ-ede, ilẹ Gẹẹsi ati Naijira si jẹ ọkan lara rẹ. Ṣugbọn kinni arun yii, ati pe bawo ni o ṣe n tan ka? Ọna to dara ju lati dabo bo ara ẹni ni lati maa fọ ọwọ ẹni, paapa pẹlu omi ati ọṣẹ. Arun Coronavirus ma n tan kan nigba ti ẹni to ba ti lugbadi arun naa ba wukọ, ti afẹfẹ si gbe. Ẹlomiran le mi iru afẹfẹ bẹ simu, tabi to ba fọwọ kan ibi (ori aga ijoko tabi ori tabili) ti arun naa ti bale, ti iru ẹni bẹ si fi ọwọ naa si oju, imu tabi ẹnu rẹ. Nitori naa, ki eeyan wukọ tabi sin sinu igbọnwọ, ṣiṣọra fun fifi ọwọ ti eeyan ko fọ kan oju ẹni, ati yiyẹba fun awọn to ni ti ni arun naa jẹ ọna kan pataki lati jina rere si arun ọhun. Awọn onimọ eto ilkera ti sọ pe Lilo iboju ko le fun eeyan ni abo to koju oṣuwọn lori arun naa. Ẹdọforo ẹni ni aruin Coronavirus ma n kọ lu, apẹrẹ arun ọhun si ma n bẹrẹ pẹlu iba, lẹyin rẹ ni ikọ, leyi to le yọri si isọro ati mi. Gẹgẹ bi awọn onimọ ijinlẹ ṣe sọ, apẹrẹ arun le bẹrẹ lati ẹyin ọjọ marun un ti eeyan ba ti lugbadi rẹ. Awọn to ba ti n fi apẹrẹ arun naa han lee ko ran elomiran ṣugbọn awọn ami kan ti fi han pe, awọn to ni arun ọhun le ko ran elomiran lai ṣe pe wọn ti bẹrẹ si n fi apẹrẹ rẹ han. Apẹrẹ arun ọhun le fara jọ aisan to wọn pọ bi otutu ati ọfinki, leyi to le ma mu ki eeyan tete fura pe Coronavirus lo n ba oun ja. Lọwọ yii, o jọ bi pe awọn to n jẹ Ọlọrun nipe nipasẹ arun naa kere jọjọ, bi ida kan si meji ninu ida ọgọrun. Ẹgbẹgbẹrun eeyan ni wọn ti n gba itọju lọwọ, ṣugbọn o ṣeṣe ki awọn naa jẹ Ọlọrun nipe, to tunọ si pe iye awọn to gbẹmi mi nitori arun naa le ga ju iwọn to wa nilẹ lọ, bakan naa, iye eeyan naa tun le lọ silẹ ju bi awọn onimọ ṣe lero lọ. Iwaadi ti ajọ eleto ilera agabye. WHO ṣe lara awọn eeyan ẹgbẹrundinlọgọta fi han pe: Awọn agbalagba ati awọn ti wọn ti ni aisan lara tẹlẹ (bii itọ ṣuga, aisan inu ọkan ati ikọ efee) le ṣaisan gidi. Itọju iru awọn bẹẹ si da le jijẹ ki wọn wa laaye titi ti ohun amuṣagbara ninu agọ ara wọn le fi le arun naa lọ. Ṣugbọn awọn eleto ilera ti n ṣeṣẹ lati ri ogun to le koju arun naa. Ajọ NHS ti sọ pe o ṣeṣe ki arun yii gbilẹ siwaju si nilẹ Gẹẹsi. Awọn ti wọn ba ni arun naa ni UK le pe ago NHS lori nọmba 111 fun igbani niyanju. Awọn to wa ni Naijiria ti wọn ba ri pe wọn ti ṣalabapade ẹni to ni arun ọhun lee pe nọmba 0800-970000-10 tabi 112. Oriṣiriṣi orilẹ-ede lo ti fi amọran lede fun awọn eeyan wọn lori awọn ohun ti wọn le ṣẹ ti wọn ba lugbadi arun naa tabi fara kan ẹni ti wọn funra si pe o ni arun ọhun. Ti o ba wa ni ilẹ Gẹẹsi ti o si nilo ayẹwo, mu diẹ lara itọ, igbẹ tabi ẹjẹ rẹ lọ sile iwosan fun ayẹwo naa. Ti o ba duro de esi ayẹwo rẹ, o dara ki o da wa ninu ile titi ti esi ayẹwo naa yoo fi de. Igbesẹ kan naa lo ni lati gbe to ba wa ni orilẹ-ede Naijiria. Bawo ni arun yii ṣe n tan kaakiri? Ọpọ awọn eeyan lo n fara kaasa arun yii kaakiri agabye, ṣugbọn ọpọ awọn mii to n ko arun naa ni awọn eleto ilera ko mọ nitori wọn ko fi to wọn leti. Lẹyin to bẹrẹ ni China, arun naa ti tan de South Korea, Italy, Iran atawọn ilẹ mii lagabye.	https://www.bbc.com/yoruba/agbaye-51830260
sports	AFCON 2021 FINAL: Ta ni yoo gba ife ẹyẹ Afcon laarin Mane ati Salah?	Ifẹsẹwọnsẹ aṣekagba jẹ eleyi ti ọpọ maa n foju sọna fun ninu idije Afcon to maa n waye nilẹ Afrika. Ti ọdun yii ko yatọ si tatẹyinwa. Koda oju awọn ololufẹ ere bọọlu n bẹ lọna nitori awọn ikọ meji to rapala de aṣekagba yii, ina piti ni wọn. Egypt ati Senegal ni yoo dijọ waako lọjọ Aiku lati mọ ẹni ti wọn yoo de lade Ọba ere bọọlu ni Afrika. Ni bayi, wọn ti gba ifẹsẹwọnsẹ mọkanlelaadọta ninu idije Afcon Cameroon 2021, ti papa iṣere Paul Biya to wa ni Olembe yoo si gbalejo asekagba naa. Ẹ jẹ ki a se agbeyẹwo awọn ikọ mejeeji ati iru aṣeyọri ti wọn ti ni ṣẹyin ṣaaju ifẹsẹwọnsẹ yii. Odu ni Egypt nibi ka maa gba ife ẹyẹ Afcon: Ni meni meji, ba ba ni ka maa ka, Egypt ti gba ife ẹyẹ Afcon ni igba meje ọtọọtọ. Ninu akọsilẹ, ko si orileede miran ni Afrika to sunmọ wọn tabi to gba ife ẹyẹ yii ju wọn lọ. Ọdun 2010 ni wọn gba ife ẹyẹ naa kẹyin pẹlu bi wọn ti ṣe fagba han Black Stars Ghana pẹlu goolu kan sodo ninu aṣekagba. Ninu ifẹsẹwọnsẹ ti wọn gba lati le fi kopa ninu idije Afcon, ta mọ si ''qualifiers'' ami ayo mejila ni wọn ko jọ ninu ifẹsẹwọnsẹ mẹfaa. Wọn lewaju isọri Keje lati le fi kopa ninu idije Afcon 2021. Nigba ti wọn de idije naa, Naijiria da wọn lagbo sina pẹlu goolu kan sodo ninu ifẹsẹwọnsẹ akọkọ isọri kẹrin. Ifidirẹmi yii dabi ẹni pe wọn ko ni tẹsiwaju ṣugbọn wọn gbọnra nu, ti wọn si gbiyanju titi ti wọn fi de aṣekagba. Senegal naa ko kẹrẹ, o ni atamátàsé ati adẹ̀yìnmú gidi: Orileede Senegal le ma gborukọ lori bi ti Egypt ṣugbọn awọn naa kii se aimọ lawujọ awọn orilẹede agbabọọlu ni Afrika. Ninu ifẹsẹwọnsẹ mejila ti wọn gba lera wọn, wọn ko fidi rẹmi ninu wọn. Wọn jawe olubori ninu mẹsan, wọn si gba ọmi ninu mẹta. Goolu mẹrinlelogun ni wọn ti jẹ lati oṣu Keje ọdun to kọja ninu awọn ifẹsẹwọnsẹ ti wọn kopa ninu rẹ, ti goolu mẹfa pere si wọle si awọn wọn. Bi a ba ni ka sọ nipa ikọ to ni atamatase ati awọn adẹyinmu ti ko kẹrẹ rara, Senegal jẹ ikọ to duro wamu wamu. Lọdun yii ohun to wa lọkan wọn ni bi wọn yoo se ṣaseyọri ninu aṣekagba. Lọdun 2002, Cameroon lo fidi wọn rẹmi ninu aṣekagba nipa pẹnariti, ti Algeria naa si gbewuro soju wọn ni Egypt pẹlu goolu kan sodo. Ninu irinajo wọn de aṣekagba  lọdun yii, wọn ko jẹ goolu pupọ ni ipele kini ṣugbọn wọn tẹsiwajulati leke isọri keji. Igba ti wọn de abala komẹsẹoyọ ni wọn bẹrẹ si ni pitu. Goolu meji ni wọn fi da bantẹ iya fun Cape Verde lati ọwọ Sadio Mane ati Ahmadou Bamba Dieng. Equitorial Guinea naa gba igbaju ati igbamu lọwọ wọn pẹlu goolu mẹta sookan. Nigba ti Burkina Faso koju wọn ni abala to kangun si aṣekagba, goolu mẹta sookan lawọn naa fi gbara. Nkan to ku bayi ni ki wọn koju Egypt ni aṣekagba. Boya wọn yoo gba ife yẹ Afcon ni igba akọkọ ninu itan orileede wọn. Bo ti lẹ jẹ wi pe orileede meji ni yoo koju ara wọn, orukọ awọn agbabọọlu mejeeji yii, Sadio Mane ati Mo Salah lawọn eeyan n ran lẹnu. Idi ni pe awọn mejeeji jijọ n ṣe ọrọ aje pẹlu ẹgbẹ agbagbọọlu Liverpool nilẹ Gẹẹsi ni. Atamatase lawọn mejeeji, ti wọn si ti jijọ gba ami ẹyẹ agbabọọlu to pegede julọ ni Afrika. Ti Senegal yoo ba bori Egypt, Sadio Mane yoo ni ipa ribiribi lati ko nipa didoju ija kọ awọn adilemu Egypt. Amọ Salah naa ko ni gbẹni wa nitori pe oun naa yoo ja fita fita lati se bii ọkunrin. Ipade wa di ori papa nirọlẹ oni lati mọ irin ti yoo tẹ fun ekeji laarin ikọ Egypt ati Senegal, Sadio Mane ati Mo Salah, ẹ ku oju lọna.	https://www.bbc.com/yoruba/ere-idaraya-60273780
sports	NBA election 2020: Olumide Akpata di aàrẹ àjọ àwọn agbẹjọ́rò ní Nàìjíríà, Taiwo Taiwo, Ajibade àtàwọn míì kíi kú oríire	"Aarẹ ajọ awọn Amofin ni Naijiria, (NBA) ti paarọ ọwọ. Ẹni ti ko tii gba oye imọ ijinlẹ ninu akọsẹmọsẹ ofin ni oye naa ja mọ lọwọ. Orukọ e ni Ọgbẹni Olumide Akpata Won se ikede yi ni nkan bi ago kan oru Ọjọbọ Lati ọdọ Alaga awọn to n ri si eto idibo awon amofin, Ọgbeni Taiwo Taiwo (SAN). Akpata gbe gba oroke pẹlu iwọn ida aadọta ninu ọgọrun un Ọgbeni Babatunde Ajibade ni ẹni to tun tẹ le Ogbeni Akpata ninu eto idibo naa pẹlu ida mẹtalelogun  ninu ọgọrun un Eeyan Ogoji  ni ko kopa ninu eto idibo naa, ti isiro gbogbo oludibo si jẹ 16,519 29,636 ni akpapọ gbogbo ọmọ ẹgbẹ ti o ko ipa ninu idibo naa. Awon ipo to ku ti won dije fun ni igba keji aare akọkọ ati ẹkeji, akọwe apapọ ,igba keji akọwe, akapo ati bẹẹ bẹẹ lọ. Awon ti won jọ dije dupo ni Diakoni Dele Adesina (SAN) ati  Omọwe Babatunde Ajibade (SAN). Awọn miran ti wọn tun dije dupo mii ni: Ogbẹni John Martin fun ipo igbakeji akọkọ: Ogbẹni Adeyemo Kazeem fun igbakeji ẹkeji:  Arabinrin Joyce Oduah, akọwe apapọ ati awọn mii Mọ̀ diẹ sii nipa Olumide Akpata: Akpata jẹ agbẹjọro to n soju awon oloko owo ati onisẹ aje. O tun jẹ ẹni akọkọ ti ko gba oye imọ ijinlẹ ninu ofin ti yoo fi di akosemose (SAN)  to dije dupo aarẹ  to si wọle lati ọdun 1989 nigba ti oloogbe Alao Aka-Bashorun fi n dari gbogbo eto tẹlẹ. Ajibade sọ ninu ọrọ rẹ pe:  ""Mo ti pe Olumide lati kii ku oriire gege bii Aare wa  to jẹ́ ọgbọn iru aarẹ bee. ninu eto idibo to waye loojo kokandinlogbon si ogbon ọjọ, osu keje, ọdun 2020"	https://www.bbc.com/yoruba/53615709
politics	Tinubu fí MC Oluomo sínú ìgbìmọ̀ ìpolongo ìdìbò Ààrẹ	Oludije sipo aarẹ labẹ asia ẹgbẹ oṣelu APC, Asiwaju Bola Ahmed Tinubu ti fi orukọ alaga igbimọ alamojuto gareeji ọkọ nipinlẹ Eko, Musiliu Akinsanya ti ọpọlọpọ mọ si MC Oluomo, sinu igbimọ ipolongo ibo aarẹ lọdun 2023. MC Oluomo kede ọrọ naa loju opo ayelujara Instagram rẹ lẹyin to tẹwọgba iwe ipe ti akọwe igbimọ, James Falake bu wọlu . Oluomo ni pẹlu idunu ati ayo ni oun fi gba iwe ipe naa lati jẹ ọkan lara igbimọ ti yoo sisẹ pọ pẹlu ẹgbẹ oṣelu APC lati ri pe wọn ṣe aṣeyori ninu eto idibo aarẹ lọdun 2023. “Mo gba lẹta lati jẹ ọkan lara awọn igbimọ to n ṣe agbatẹru ipolongo ibo aarẹ ẹgbẹ oṣelu APC. “Pẹlu idunu ati ayọ ni mo fi dupẹ lọwọ awọn alasẹ ati awọn adari ẹgbẹ oṣelu APC fun bi wọn se ka mi yẹ yii. Mo si n ṣe ileri fun yin pe ma a sisẹ karakara lati ri pe oludije wa, to jẹ oloore ati baba isalẹ mi, Asiwaju Bola Ahmed Tinubu ṣe aṣeyori. “Mo ti pinu ọkan mi, ma a si sa gbogbo ipa mi ni ọna to ba ofin mu lati mu ileri ẹgbẹ wa si imusẹ. “Mo wa n rọ awọn alatilẹyin ẹgbẹ oṣelu APC lati fọwọsowọpọ pẹlu gbogbo oludije labẹ asia ẹgbẹ oṣelu APC, ka le jọ ṣe aṣeyori.”	https://www.bbc.com/yoruba/articles/c10m15gyp88o
entertainment	Mike Bamiloye: Inú bí mi sí fíìmù ayé tí Ogunde, Baba Sala àti Ade-Love máa ń ṣe ni mo fi bẹ̀rẹ̀ sinimá ẹ̀mí	"Gbajúgbajà òṣèré sinimá nilana ẹsin Kristẹni, tii tun se olùdásílẹ̀ ẹgbẹ osere Mount Zion Ministry, Mike Bamiloye, tí ṣàlàyé lórí bí òun ṣe bẹ̀rẹ̀ ṣíṣe sinimá àti àwọn ìpèníjà tí òun ti kojú nígbà náà. Bamiloye, tii se ẹni ọdún mọ́kànlelọ́gọ́ta náà ló bọ́ sójú òpó instagram rẹ̀ láti ṣàlàyé bí ó ṣe bẹ̀rẹ̀ ìrìnàjò ìdásílẹ̀ ileesẹ iransẹ Mount Zion Ministry. Ó ní ọmọ ọdún márùn-úndinlọ́gbọ́n ni òun, nígbà tí òun wo fíìmù India kan tí ó ń fi títóbi oṣó àti ajẹ́ hàn nínú sinimá náà, àti pé èyí ló bí òun nínú láti gbaná jẹ fún Ọlọ́run. ""Àkòrí fíìmù náà ni ""WHEN THE POWER CHANGE Hands"", mo wo sinima naa nígbà tí mo wà ní ọmọ ọdún márùn-úndinlọ́gbọ́n lọdún 1985, mò si ń gbóná fún Ọlọ́run pẹ̀lú ìran àgbàyanu láti sìn. A ṣẹ̀ṣẹ̀ dá Mount Zion Ministry silẹ ni, a ṣẹ̀ṣẹ̀ ń ṣe ètò ìpàdé àdúrà ni. Mo ní amóhùnmáwòràn aláwọ̀ dúdú àti funfun nígbà náà, tí mo gbé si ori àpótí nínú yàrá kan tí mo ń gbé. Ní alẹ́ ọjọ́ kan, mo wo sinimá India kan tí ó sì ká mì lára láti ìbẹ̀rẹ̀ de òpin. Láti ìbẹ̀rẹ̀ eré náà dé òpin ni mo fi ọkàn sí ṣùgbọ́n nígbà tí mo wòó tán, mo bú sẹ́kún, mo sá lọ sí àárín ọ̀dẹdẹ̀ ilé mi mo wa n kígbe lóhùn rara. ""Jésù! lo mi! Jésù! Mo fẹ́ ṣe sinimá fún ọ! Na ọwọ rẹ lé mi kì ó lò mi! Ràn mí lọ́wọ́ láti ṣe sinimá fún ọ!"" Bamiloye ni kò ye òun bí òun yóò ṣe wo sinimá tí kìí se tí ẹ̀mí, tí ìsọjí yóò sì bẹ́ sílẹ̀ nínú ayé oun. Ó ní òun ti o wu òun jùlọ ni láti ṣe sinimá fún Ọlọ́run, ti èyí sì ń gbòòrò sì lojojumọ́ ""Inú ń bí mi sí gbogbo àwọn sinimá ayé tí wọ́n ń ṣe nígbà yẹn, kò tíì sí Nollywood nígbà náà"" Ṣùgbọ́n àwọn sinimá Hubert Ogunde bí Aiye, Jayesinmi, Aropin-Nteniyan, Ayanmo. Àti fíìmù Moses Olaiya (Baba Sala) bi: Mosebolatan, Orun Mooru, Diamond, àti àwọn fíìmù tí  Ade Afolayan (ADE Love) ṣe bi  Taxi Driver."" Gbajúgbajà òṣèré tó ṣe sinimá Abejoye tun ṣàlàyé pé, ní àsìkò náà kò sí Nollywood ṣùgbọ́n iná Jésù ń jó gidi nínú òun. O ni inu a máa bí òun sì àwọn sinimá tí wọn máa fi ń hàn ní ilé ìjọsìn lásìkò ìsọjí, tí ènìyàn kò ní gbọ́ nnkan ti àwọn oyinbo ń sọ, tí ẹni tó ṣe òngbifọ̀ náà yóò máa sọ ń kan tó bá bọ́ síi lẹ́nu Ó ní èyí gan ni àwọn nǹkan tí ó má ń bí òun nínú, ti oun se fẹ́ sinimá tí Naijiria fún àwọn Kristẹni. ""Mo lọ sí ọgbà ilé ẹ̀kọ́ Fáṣítì Ife ni gbọ̀ngàn Odùduwà nígbà naa, lati lọ wo sinimá Hubert Ogunde tí àkọlé rẹ ń jẹ́ AIYE. Lẹ́yìn tí sinimá náà tan ní bí aago mọ́kànlá alẹ́, mo jáde ní gbọ̀ngàn náà báyìí, ọkàn mi kún fún èrò láti ṣe nǹkan fún Jésù ni, inú mi bajẹ́ gidi."" Amọ lẹyin akoko naa ni Mike Bamiloye gbe ọpọ sinima ẹmi jade, ninu rẹ si ni sinima olokiki ‘Agbara Nla’, to se afihan bi agbara Jesu se ju agbara awọn mi okunkun lọ."	https://www.bbc.com/yoruba/afrika-58410705
sports	Kazeem Tiamiyu: Wọ́n ti sin òkú agbábọ́ọ̀lù Remo Stars tí wọ́n sọ pé SARS pa ní Sagamu	"Wọn ti sin oku agbabọọlu, Kazeem Tiamiyu, ti iṣẹlẹ iku rẹ fa iwọde nilu Sagamu nipinlẹ Ogun, ṣugbọn awọn ibeere kan ṣi n jẹyọ lori iku to pa a. Ẹni ọdun mọkanlelogun ọhun, to n gba bọọlu fun Remo Stars, ni ọkọ gba, to si gba ibẹ ku, ṣugbọn ẹgbẹ agbabọọlu rẹ sọ pe awọn ọlọpaa lo pa a. Ọrẹ rẹ kan naa to sọ pe iṣẹlẹ naa ṣoju ohun naa sọ fun BBC pe awọn ọlọpaa SARS lo ṣokunfa iku rẹ. Nibi eto isinku na to waye ni Ọjọbọ, ọjọ kẹtadinlọgbọn, oṣu Keji, ni awọn ẹbi, ọrẹ ati akẹẹgbẹ rẹ ti kopa, wọn si wọ Tiamiyu ni aṣọ funfun, ti wọn si sin ni ilana ẹsin Islam. Agboole ẹbi rẹ to wa ni Ajaka nilu Sagamu nipinlẹ Ogun ni wọn sin si. Ṣe ko si obi to gbadura lati f'oju sunkun ọmọ, ẹ gbọ nkan ti awọn obi oloogbe Tiamiyu ba BBC Yoruba sọrọ nipa rẹ. Aarẹ ẹgbẹ agbabọọlu Remo Stars, Kunle Soname, ati Aarẹ ajọ to n mojuto bọọlu gbigba ni Naijiria, NFF, Amaju Pinnick naa ti lọ ba ẹbi oloogbe kẹdun l'ọsẹ yii. Jakejado Naijiria ni awọn eniyan ti koro oju si iru iku to pa Tiamiyu, nitori bi iroyin ṣe sọ pe lasiko ti awọn ọlọpaa SARS da a duro sinu ọkọ wọn lo pade iku ojiji. Eyi si mu ki ọpọlọpọ olugbe ilu Sagamu ṣe iwọde, ti awọn eniyan fi n beere fun idajọ ati ipolongo pe ki wọn o pa ẹka ọlọpaa SARS rẹ. Eniyan mẹta si ni iroyin tun sọ pe o padanu ẹmi wọn nibi iwọde naa, ti awọn ọlọpaa si sọ pe awọn ṣi n ṣe iwadii awọn ẹsun yii. Ileeṣẹ ọlọpaa sọ pe ọlọpaa to lọwọ si iṣẹlẹ naa ti wa ni ihamọ, ati pe wọn ti gbe e lọ si ẹka ileeṣẹ ọlọpaa ti wọn ti n ṣewadi iwa ọdaran. Agbẹnusọ ileeṣẹ ọlọpaa, Frank Mba sọ fun BBC pe ""iwadii  ṣi n lọ lọwọ, ileri wa si awọn ọmọ Naijiria si ni pe a ko ni ṣe mago-mago tabi fi ohunkohun pams nipa iwadii naa""."	https://www.bbc.com/yoruba/51677681
politics	PDP ṣetán láti kéde olùdíje igbákejì ààrẹ  fún Atiku	Alaga ẹgbẹ oṣelu PDP, Iyiochia Ayu ti ni ki awọn eniyan ni igbagbọ ninu ẹgbẹ ati oludije fun ipo aarẹ, Atiku Abubakar lori ẹni ti yoo dije gẹgẹ bi igbakeji rẹ. Ayu ni laarin wakati mejidinlaadọta naa ni awọn yoo fi le ẹni ti yoo dije igbakeji naa lede. Lasiko ipade pẹlu ajọ  to n ṣakoso ijiroro lori ẹni ti wọn yoo gbe fun igbakeji Atiku naa lo sọ bẹẹ. O ni ijiroro naa da le ẹni ti wọn yoo gbe lati dije igbakeji aarẹ naa pẹlu Atiku Abubakar. ‘’Laarin wakati mejidinlaadọta, a o sọ ẹni ti yoo dije du ipo igbakeji aarẹ naa’’ Lara awọn to wa nibi ijiroro naa ni Alaga ẹgbẹ awọn gomina labẹ ẹgbẹ oṣelu PDP, Aminu Tambuwal; Gomina ipinlẹ Bauchi, Bala Mohammed; gomina ipinlẹ Benue, Samuel Ortom; Ati Aarẹ Ile Igbimọ Aṣofin tẹlẹ, David Mark; gomina ipinlẹ Ondo tẹlẹri, Olusegun Mimiko; gomina ipinlẹ Cross River tẹlẹ, Liyel Imoke, tofimọ Sẹnatọ Philip Aduda ati bẹẹ bẹẹ lọ. Ajọ Eleto Idibo ni Naijiria,INEC ti fun gbogbo ẹgbẹ oṣelu di Ọjọ Kẹtadinlogun, Oṣu Kẹfa lati ṣe iforukọ silẹ gbogbo awọn oludije ati igbakeji wọn.	https://www.bbc.com/yoruba/articles/c3gqq75z75zo
sports	Hijab Female Footballer: Zulfah ní àlá òun ní láti jẹ́ agbábọ́ọ̀lù obìnrin tó dáńtọ́	Yoruba ni ọmọ ti yoo ba jẹ Aṣamu, kekere ni yoo ti maa jẹ ẹnu ṣamu-ṣamu. Ọmọ ọdun mẹtadinlogun ni ọdọbinrin Zulfah Abdulazzes to si n lo iboju tawọn ẹlẹsin musulumi tawọn mọ si Hijab. Amọ eyi mu ki Zulfah da yatọ lori papa gẹgẹ niwọn igba to jẹ pe isẹ bọọlu gbigba fawọn obinrin lo yan laayo. Lasiko to n ba BBC Yoruba sọrọ, ọmọdebinrin naa ni ọmọ ọdun kan ati aabọ ni oun ti n gbe lọdọ iya oun agba, ki onitọun to jade laye lọdun 2017. Akẹkọọbinrin agbabọọlu naa ni igbe aye le diẹ fun oun amọ afojusun oun ni pe lọjọ iwaju, ki oun di obinrin agbabọọlu to pegede julọ bii Azzezat Oshoala. Amọ ti ko ba si lori papa lati gba bọọlu, obi, orogbo ati suti ni Zulfah maa n ta labẹ afara Ojota, ko le ri ọwọ mu lọ si ẹnu. O wa salaye ọpọ ipenija to n koju lati awọn akẹẹgbẹ rẹ gẹgẹ bi agbabọọlu obinrin to n lo Hijab.	https://www.bbc.com/yoruba/afrika-58647862
religion	"Enoch Adeboye: ""Daddy, ẹ jẹ́ kí Ọlọrun gbé yín"" ní ọ̀rọ̀ tó tú mí nínú kúrò nínú ọ̀fọ̀ ọmọ mi"	"Pasitọ agba ijọ Reedmed Christian Church of God, Enoch Adeboye, ti sọrọ lori bi ibanujẹ rẹ se dopin nigba ti ọmọ rẹ kan ku lọdun 2021. Gẹgẹ bi ọrọ to sọ, o ni atẹjiṣẹ kan ṣoṣo ti ẹnikan fi ranṣẹ, lo yi ọkan oun pada, lẹyin ti Dare ku. Oṣu Karun-un, ọdun 2021 ni Dare Adeboye, to jẹ ẹni ọdun mejilelogoji ku loju orun rẹ nilu Eket, nibi to n gbe nipinlẹ Akwa Ibom. Ilu naa lo ti n ṣiṣẹ gẹgẹ bi alufaa kan ninu ijọ Redeem. Nigba to n sọrọ nibi ipade adura oloṣooṣu ijọ naa fun ti oṣu Kẹrin, Pasitọ Adeboye sọ pe inu ibanujẹ nla ni oun wa lẹyin iku ọmọ oun, Dare. O ni ṣugbọn nnkan yipada nigba ti ọmọ oun kan ninu igbagbọ, fi atẹjiṣẹ kan ranṣẹ si ori ẹrọ ibanisọrọ oun pe ""Daddy, ẹ jẹ́ kí Ọlọrun kí o gbé yín"". O ni ọrọ naa lo yi ọkan oun pada, ti oun fi pa ibanujẹ ti, ti oun si gba ki Ọlọrun gbe oun, nitori pe oun lo ma n ba ẹda gbe iṣoro, ibanujẹ, ati wahala, niwọn igba ti eeyan ba ti jẹ ọmọ rẹ. Ọjọ Kẹfa, oṣu Karun-un, ọdun 2021, ni iroyin jade pe Dare Adeboye, to jẹ ọmọ kẹta fun Pasitọ Enoch Adeboye ti ku. Amọ, o ti ku lati ọjọ kẹrin, oṣu Karun-un. Iroyin sọ pe o sun, ni ko ji mọ ni oru mọju ọjọ naa. Gẹgẹ bi ikede ti ẹbi fi sita, oloogbe naa ko ṣaisan, tabi ni aarun kankan ṣaaju iku rẹ. Eyi ti iroyin sọ pe o mu ki awọn agba alufaa inu ijọ naa gba adura kikan, pe boya yoo ji pada, niwọn igba ti ko ṣaisan tẹlẹ. Wọn bi Dare Adeboye ni ọjọ kẹsan an, oṣu Kẹfa, ọdun 1979. Dare jẹ olukọ awọn ọdọ, o si tun jẹ ọkan pataki lara awọn ọdọ to lẹnu lọrọ ati ilumọka ninu ijọ RCCG. O ti fi igba kan ri ṣiṣẹ gẹgẹ bii Pasitọ lori ijọ RCCG House of Praise, to wa ni Birmingham, nilẹ Gẹẹsi. Bẹẹ naa lo tun ṣiṣẹ gẹgẹ bii pasitọ ijọ naa, ẹka ti awọn ọdọ to wa ni Ipinlẹ Kaduna. Ki ọlọjọ to de, oun ni pasitọ gbogbogbo fun awọn ọdọ ni RCCG fun ẹkun Niger, Benue, Kwara, Kogi, Nasrawa, Plateua ati Abuja."	https://www.bbc.com/yoruba/awon-iroyin-miran-60964892
sports	AFCON 2019: Ẹgbẹ́ agbábọ́ọ́lù 24 ni yóò kópa nínú rẹ̀	Niṣe ni eto aabo duro deede ni olu ilu Egypt, Cairo ni ọjọ Ẹti ti ayẹyẹ iṣide idije ilẹ Africa, AFCON 2019 bẹrẹ. Eyi ṣeeṣe ko ribẹ nitori bi eto aabo ṣe ri l'orilẹede naa bayi, latari bi aarẹ orilẹede naa nigba kan, Mohammed Morsi ṣe ku nile ẹjọ lasiko to n jẹjọ, ti idije naa si n waye lẹyin ọjọ diẹ ti eyi waye. Gẹgẹ bi iroyin to n lọ labẹle, awọn oṣiṣẹ alaabo to to ẹgbẹrun mẹẹdogun ni yoo ṣiṣẹ ni awọn ilu mẹrẹẹrin ti idije naa yoo ti waye;  Cairo, Alexandria, Suez ati Ismailia. Bakan naa ni ibudo ayẹwo pọ yika papa iṣere ti eto naa ti waye lalẹ ọjọ Ẹti. A gbọ pe eto ayẹwo kan tun ti wa nilẹ, lati maa tọ pinpin awọn oluworan lati igba ti wọn ba ti wọ papa iṣere, titi wọn yoo fi jade. Femi Kuti, tii se ọmọ Kaarọ Oojire, to tun jẹ ilumọọka akọrin lati orilẹede Naijiria, yoo dara pọ mọ awọn gbajugbaja akọrin miran, ti yoo ma a bawọn si idije bọọlu fun ife ẹyẹ ilẹ Afirika, AFCON 2019 pẹlu orin. Orin kikọ̀ naa wa lara awọn ayẹyẹ ibẹrẹ idije Afcon naa, ti ọpọlọpọ ayẹyẹ ti yoo gbe asa ga ni ilẹ Afirika yoo rinlẹ nibi ayẹyẹ iside idije naa. Idije ti AFCON tọdun yii lo tobi ju lati ọdun 1957 to ti bẹrẹ. Ẹgbẹ agbabọọlu mẹrindinlogun ni yoo kopa fun igba akọkọ. Bakan naa fun igba akọkọ, idije naa to maa n waye laarin oṣu Kinni ọdun si oṣu Keji yoo waye, laarin oṣu Kẹfa ọdun si oṣu Keje. Eyi waye nitori bi o ṣe maa n fa ariyanjiyan laarin igbimọ ajọ to n mojuto idije naa, CAF ati awọn ẹgbẹ agbabọọlu nilẹ Yuroopu, to ni lati yọnda awọn agbabọọlu wọn fun idije naa lai jẹ pe saa bọọlu gbigba nilẹ Yuroopu ti pari. Ṣugbọn ninu oṣu Keje ọdun 2017, ajọ CAF pinnu lati sun idije ti ọdun yii si oṣu Kẹfa ati ikeje. Bakan naa ni wọn sọ ẹgbẹ agbabọọlu ti yoo kopa si mẹrinlelogun. Ẹgbẹ agbabọọlu mẹrindinlogun lo maa n kopa tẹlẹ. Orilẹede Egypt lo gbalejo idije naa bayii fun igba karun un. Ẹgbẹ agbabọọlu Pharaoh ti Egypt si lo ti gba ife ẹyẹ idije naa ju lọ. O ti gba a fun igba meje. Orilẹede Cameroon lo yẹ ko gba alejo idije AFCON 2019, ṣugbọn wọn gba a kuro lọwọ wọn l'oṣu Kọkanla, ọdun 2018, nitori pe wọn ko jara mọ imurasilẹ ati eto aabo to mẹhẹ l'orilẹede naa. Oṣu Kinni ọdun 2019 ni ajọ CAF kede Egypt pe oun ni yoo gbalejo idije naa. Awọn orilẹede ti yoo kopa ninu idije naa ni Egypt, Madagascar, Tunisia, Senegal, Morocco, Nigeria, Uganda, Mali, Guinea, Algeria, Mauritania, Ivory Coast, Kenya, Ghana, Angola,  Burundi, Cameroon, Guinea-Bissau, Namibia, Zimbabwe, DR Congo, Benin, Tanzania, ati South Africa.	https://www.bbc.com/yoruba/ere-idaraya-48722559
sports	Arsenal vs man United: Láì tíì pé ọ̀sẹ̀ kan tó kéde akọ́nimọ̀ọ́gbá tuntun, Arsenal j'ojú Man U pẹ̀lú góòlù Mẹ́ta sí ẹyọkan ní Emirate	Ọsẹ yii ṣẹnuure fun ikọ agbabọọlu Arsenal atawọn ololufẹ rẹ pẹlu bi wọn tun ṣe digbolu Manchester United lọsan ọjọ Abamẹta pẹlu goolu mẹta si ẹyọkan. Iṣẹgun ti Arsenal ri lori Manchester United yii lo gbe wọn lọ si ipo kẹrin ṣaaju Totteham to ṣi ni ifẹsẹwọnsẹ tiwọn lọsan ọjọ Abamẹta kan naa. Nuno Tavares lo kọkọ ṣide ojo goolu to rọ fun Arsenal nigba ti ifẹsẹwọnsẹ naa wọ iṣẹju naa wọ iṣẹju kẹta. Laipẹ rẹ nigba ti ifẹsẹwọnsẹ naa wọ iṣẹju kejilelọgbọn ni Busayọ Saka ba tun fọba lee pẹlu pẹnariti lẹyin ti wọn gbe e ṣubu loju ile Manchester United. Christiano Ronaldo, to ṣẹṣẹ pada sori papa lẹyin to padanu ọmọ rẹ ọkunrin laipẹ yii, da ẹyọ kan pada ki Bruno Fernades to sọ pẹnariti nu fun Manchester United lẹyin ti Tavares fi ọwọ gbe bọọlu loju ile Arsenal. goolu ti Christiano Ronaldo gba wọ awn Arsenal yii ni yoo di goolu ọgọrun ti gbajumọ agbabọọlu naa yoo maa gba wọ awọn ni idije Premier league. Ni ọjọ kini oṣu kọkanla ọdun 2003, tii ṣe ọdun marundinlogun sẹyin ni C. Ronaldo kọkọ gba goolu si awọn ni idije Premier League ninu ifẹsẹwọnsẹ Manchester United pẹlu Portsmouth ni gbede Old Trafford Granit Xhaka lo pa oju goolu de pẹlu bọọlu to gba sawọn eyi ti ọwọ gooli manchester United, David De Gea ko to. Ten Hag ni yoo maa ṣakoso ikọ naa ni saa to n bọ. Esi ifẹsẹwọnsẹ Manchester united pẹlu Arsenal yoo si wa lara awọn ohun ti yoo maa gbe yẹwo lati mọ pe omi n bẹ laamu fun oun lasiko to ba bẹrẹ iṣẹ pẹlu wọn.	https://www.bbc.com/yoruba/afrika-61202610
politics	Prince Philip: Ó lo ọdún 93, lọ sí orílẹ̀-èdè 143, ó ní gbajúgbajà ìyàwò kan	"Duke ilu Edinburgh, ọkọ to  gbajumọ julọ ni agbaye, ti ku ni ẹni ọdun mọkandinlọgọrun Aadọrin ọdun lo fi gbe igbeaye rẹ ni abẹ idari iyawo rẹ, Ọbabinrin Elisabẹti II - ṣugbọn iru eeyan to jẹ fihan pe ko kan ni i jẹ ọkọ lasan. Nitori naa, ta ani ọkunrin to duro ti Ọbabinrin naa, ati pe bawo lo ṣe ri Ọbabinrin fẹ ni iyawo? Nkan akọkọ: Duke, ti a tun mọ si Arẹmọ Philip, ko si lara awọn ti ipo ọba tọ si - ọmọ rẹ ọkunrin lo wa ni ipo yii - nitori naa ni ko ṣe ni orukọ oye 'ọba'. Idi ni pe ni ilẹ UK, obinrin to ba fẹ ọkọ ninu ile ọba, le lo orukọ oye 'Ọbabinrin', ṣugbọn awọn ọkunrin to ba fẹ Ọbabinrin ko le pe ara awọn ni ọba. Awọn ọmọkunrin ile ọba nikan lo le ṣe bẹ ẹ. Ọmọ mẹrin ni Ọbabinrin ati Arẹmọ Philip bi: Arẹmọ Charles(72), Ọmọọbabinrin Anne (70), Arẹmọ Andrew (61), ati Arẹmọ Edward (57). Gẹgẹ bi awọn ọmọ wọn ṣe sọ, Philip ma n paṣẹ nigba ti wọn wa ni kekere. Ayaworan laafin ọba, Ingrid Seward sọ pe Arẹmọ Andrew ti sọ ọ ri pe ""Ọbabinrin lo ni aanu l'oju ju, amọ baba wọn 'Philip' lo ni ibawi lọwọ. Bakan naa ni Andrew tun ṣe iranti bi baba rẹ ṣe ma n pa aalọ fun wọn ni alẹ, to si tun ma n tẹti si awọn ọmọ rẹ ti wọn ba n ka iwe Rudyard Kipling, Just So Sories. Arẹmọ Philip dagba debi i pe ọmọ-ọmọ rẹ kẹjọ dagba l'oju rẹ, o si tun ri ọmọ-ọmọ-ọmọ rẹ kẹwaa. Ọdun 1922 ni irinajo Philip bẹrẹ ni Aafin to wa ni Burkingham. Ọjọ kẹwaa, oṣu Kẹfa, ọdun 1921 ni wọn bi ni erekusu Greek, Corfu. Oun si ni abigbẹyin ati ọkunrin kan ṣoṣo ti Arẹmọ Andrew ti Greece ati Ọmọọbabinrin Alice ti Battenberg, bi. Idile to ti jade mu ki o di Arẹmọ Greece ati Denmark. Amọ ni ọdun to tẹle ibi rẹ, wọn le ẹnbi rẹ kuro ni Greece lẹyin iditẹ gbajọba kan. Ọkọ oju omi ijagun ti orilẹ-ede Britain lo gbe wọn de Italy ni alaafia, pẹlu Philip to jẹ ikoko, to n sun ninu apẹrẹ kan. Oriṣiri adanu ati òfò lo ṣẹlẹ nigb ati Philip wa ni kekere. Ni ọdun 1930, nigba to wa ni ọmọ ọdun mẹjọ, iya rẹ di eero ileewosan alarun ọpọlọ. Ẹkọọkan si ni Philip n ri awọn obi rẹ mejeeji lẹyin igba naa. Baba rẹ sọ French Riviera di ile pẹlu aale rẹ kan, awọn ẹbi iya rẹ ni UK si lo tọ ọ dagba. Orukọ ẹbi naa, Mountbatten si lo pada n jẹ. Ileewe Gordonstoun, ti Scotland, lo lọ. Ileewe naa lo si ti kọ ẹkọ nipa bi eeyan ṣe n da a duro. Lọdun 1937, ọkan lara awọn ẹgbọn Philip, Cecilie, ku ninu ijamba ọkọ ofurufu pẹlu ọkọ rẹ, ọmọ orilẹ-ede Germany, iya ọkọ rẹ, ati ọmọ rẹ mejeeji. Inu oyun paapaa lo wa ni asiko naa. Ko pẹ ti Cecilie darapọ mọ ẹgbẹ Nazi, to n dari eyi to pọju ninu ijọba Germany, ni iṣẹlẹ yii waye. Pẹlu ibanujẹ ni Philip, ẹni ọdun mẹrindinlogun fi n rin tẹle posi ẹgbọn rẹ ni igboro Darmstadt. Nigba ti Philip kuro ni ileewe, diẹ lo ku ki ogun ṣẹlẹ laarin Britain ati Germany. O darapọ mọ Britannia Royal Naval College ni Dartmouth (ileewe ikọṣẹ ọmọ ogun ori omi ti UK). Nibẹ si lo ti leke awsn ti wọn jọ wa ni kilaasi. Nigba ti Ọba George VI ṣe abẹwo ẹnu iṣẹ si ileewe naa lọdun 1939, Philip lodari eto dida awọn ọmọ ọbabirnin kekeeke naa, Elizabeth ati Margaret, lara ya. Alamojuto awọn ọmọọbabinrin naa, Marian Crawford sọ pe Philip fakọyọ pupọ. Ihuwasi rẹ si dun mọ Elizabeth to jẹ ọmọ ọdun mẹtala lori. Ipa kekere kọ ni Philip ko lasiko ogun agbaye keji. Nigba ti yoo fi di ọdun 1942, to ti pe ẹni ọdun mọkanlelogun, Philip ti di ọkan lara awọn ọgagun ori omi to kere julọ. Lẹta kikọ si ni ọmọọbabinrin naa ati ọgagun fi n ba ara wọn sọrọ. Lẹyin abẹwo kan ti Philip ṣe si aafin ni asiko ọdun Keresimesi lọdun 1943, aworan rẹ ni Elizabeth gbe si ori tabili niyaara rẹ. Botilẹ jẹ pe ero diẹ lara awọn amugbalẹgbẹ Elizabeth n sọ oriṣiriṣi nkan nipa Philip ( kii ṣe eniyan jẹẹjẹ, onigberaga, ẹni ti ko kae, ti ko si nii jẹ olootọ), ifẹ ti ọmọọbabinrin ni i si ko dinku. Ọba George pada fọwọsi igbeyawo wọn, amọ awọn atunṣe kan gbọdọ waye. Arẹmọ orilẹ-ede Greece ati Denmark ọhun di ọmọ ilu ni Britain, o darapọ mọ Church of England, o si pa gbogbo oye to ni nilẹ okeere ti. Lọjọ ayẹyẹ igbeyawo rẹ ni ogunjọ oṣu Kọkanla, ọdun 1947, wọn sọ ọ di Duke ilu Edinburgh, orukọ to jẹ titi di opin ay erẹ. Ọmọ ọdun mẹrindinlọgbọn ni, iyawo rẹ si jẹ ẹni ọdun mọkanlelogun. Igbeyawo wọn ko ti i ju ọdun mẹrin lọ, pẹlu ọmọ meji, nigba ti iṣẹ ìlú bẹrẹ. Orilẹ-ede Kenya ni wọn wa, lẹnu irinajo si awọn orilẹ-ede Commonwealth, ti iroyin iku baba Elisabẹti, Ọba George VI fi ba wọn. Ẹni ọdun mẹrindinlọgọta lo kú. Ọgagun Michael Parker, ọrẹ Duke ti Edinburgh, to tun jẹ akọwe ikọkọ fun sọ nipa asiko ti Philip gbọ pe iywao rẹ ti di Ọbabinrin. ""O n wo bi ẹni ti wọn gbe ilaji ẹru gbogbo aye le lori. Aanu eeyan ko ṣe mi bẹẹ ri. O n mi soke-silẹ bi ẹni ti ipaya mu. O ri loju ẹsẹ pe asiko idakọnkọ oun ati Elisabẹti ti dopin. Opin de ba afojusun Philip gẹgẹ bi ọmọ ologun ori omi, nitori pe Ọbabinrin tuntun yoo nilo ọkọ rẹ. O di oludamọran ati alabarin fun iyawo rẹ, ojuṣe rẹ si ni lati ma a ṣe atilẹyin fun. Wahala nla ṣẹlẹ ni nkan bi ọdun 1950, nigba ti Philip fẹ ki idile ọba o ma a jẹ orukọ ẹbi rẹ, Mountbatten. ""Emi nikan ni ọkunrin ti wọn ko faaye gba ni orilẹ-ede yii, lati fi orukọ rẹ sọ awọn ọmọ rẹ!"" Bayi lo ṣe fi ibinu sọrọ nigba ti wọn rọ Ọbabinrin lati ṣi ma a jẹ Windsor. ""Mi o yatọ si amoeba."" Philip tiraka lati jẹ ṣe awọn ojuṣe ti wọn la kalẹ fun. Ṣugbọn, gẹgẹ bi iru eeyan to jẹ, o pinnu lati fẹ afẹfẹ to yatọ ni aafin ni Buckingham. Duke ko gbagbe orisin rẹ ni Greece, o si gbagbọ pe awọn ọmọ idile ọba gbọdọ ni ifarada. O ṣe idasilẹ eto ti yoo mu ki Ọbabinrin le ba awsn eeyan pade, ;ai fi iru eeyan ti wọn jẹ ṣe. Awọn ọmọ ọdọ ni aafin dẹkun fifi atike kun irun wọn. Nigba to tun gbọ pe ile ìdáná mii wa ti wọn ti n dana ounjẹ idile ọba, o ti ẹyọkan pa. Diẹ lara awọn ayipada to ṣe niṣee pẹlu bi igba ewe rẹ ṣe ri. Philip ṣeto bi tẹliffonu ṣe wa ninu aafin, ki awọn ọmọ ọdọ o ma ba ma a damu wa jiṣẹ fun Ọbabinrin. Fun'ra rẹ lo n gbe ẹrù rẹ. Oun lo si ma n se ounjẹ aarọ rẹ ninu yaara rẹ titi di asiko ti Ọbabinrin yari nitori oorun. Gẹgẹ bi oludamọran to pẹ julọ ninu itan Britain, oun fun'ra rẹ da ṣe iṣẹ bi i 22,191. Nigba to fẹhinti lẹnu iṣẹ aafin lọdun 2017, awọn ajọ ati ẹgbẹ to le ni 780 lo sọ ọ di baba'salẹ, ọmọ ẹgbẹ tabi aarẹ wọn. Orilẹ-ede 143 lo lọ l'ẹnu iṣẹ, to si ma n lo ede French ati German to gbọ. Amọ, ọkan lara awọn nkan iranti nipa rẹ ni idasilẹ ami ẹyẹ Duke ti Edinburgh, lati ọws ọga ileewe rẹ tlẹlẹ, Kurt Hahn. Awọn olukopa fun ami ẹyẹ naa (ọmọ ọdun 14 si 25) le gba ami ẹyẹ nipa ṣiṣe iṣẹ iranlọwọ, kikọ nipa ere idaray, iṣẹ ọwọ, tabi gigun apata to ga atbi irinajo ori omi. Lọdun 2016, ọdọ bi i 1.3 miliọnu lo kopa ninu eto naa lati orilẹ-ede 130. Ẹni to fẹran ere idaraya ni Philip. O si jẹ ọkan lara eeyan mẹrin to n gbegba oroke ninu ere idaraya Polo ni Uk ni nkan bi ọdun 1960. Bakan naa lo ma n polongo fun dida ẹmi awọn ẹranko igbo si. Ninu ọrọ to sọ lati ṣapejuwe ipa to ko ninu itan Britain, Philip sọ pe ""Mo ti ṣe eyi ti mo lero pe o dara. ""Awọn eeyan kan gba pe o dara, awọn miran si gba pe ko dara to. Ṣugbọn, kinni mo le ṣe? Mi o le yi bi mo ṣe n ṣe nkan pada. O ti mọ mi lara. Amọ, wọn o gba bẹ ẹ ni."" Philip gbagbọ pe ipamọra ti Ọbabinrin ni lo mu ki ibagbepọ wọn o pẹ, amọ awọn kan ninu ile ọba sọ pe ẹẹrin lo so wọn pọ."	https://www.bbc.com/yoruba/56694791
religion	Deborah Samuel: Gani Adams tutọ́ sókè fojú gbàá lórí ìtàjẹ̀sílẹ̀ arábìnrin Deborah ní Sokoto, ohun tó sọ rèé	Aarẹ Ọna Kakanfo Ilẹ Yoruba patapata Iba Gani Adams ti dasi ọrọ iṣekupani arabinrin Deborah Samuel toi waye ni ipinlẹ Sokoto. Gani Adams sọ pe awọn to ṣeku pa arabinrin naa n gbero lati da ogun ẹlẹyamẹya ati ẹlẹsinmẹsin silẹ ni ilẹ Yoruba ni. O fi ọrọ yi sita gba tọwọ agbẹnusọ rẹ Kehinde Aderemi lọjọ Aiku to kọja yi. Adájọ́ 34 táa tán nílé ẹjọ́, bí wọ́n ṣe sọ àwọn afurasí tó lọ́wọ́ nínú ikú Deborah Samuel sẹ́wọ̀n rèé Ninu atẹjade naa, Iba Adams ni ''ọrọ ti doju rẹ bayi ni Naijiria ati pe ti wọn ko ba wa nkan ṣe si, o le di wahala ti ipa ko ni le ka'' O kilọ pe agbegbe awọn ti gburo pe awọn alaburu kan ti n wọle si ilẹ Yoruba pẹlu erongba ki wọn dana sun ilẹ Yoruba. O ni awọn ko ni faaye gba ipete peero wọn nitori o ṣeeṣe ki o da wahala ẹlẹsin ati ẹlẹyamẹya silẹ laarin awọn eeyan. ''Awọn alakatakiti ẹsin yi ni ibi ti wọn fọkan si.Ireti wọn si ni pe ki wọn da wahala silẹ ni apa iwọ oorun Guusu wa, ṣugbọn a ko ni faaye gba wọn'' O bẹnu atẹ lu isọwọ bi wọn ṣe pa arabinrin Deborah Samuel ni ipakupa to si ni awọn agbofinro tete mu awọn to wa nidi iku rẹ ki wọn si foju wina ofin ni kiakia. Aarẹ Ọna Kakanfo ilẹ Yoruba sọ pe ko pẹ yi  lawọn agbarijọpọ eleto aabo ni Ilẹ Yoruba lọgun sita lori bi awọn ajoji ti kii ṣe ọmọ Naijiria ṣe yawọ ilẹ Yoruba. O ni awọn ke gbajare nitori pupọ awọn wọnyi lo maa n gbe ọbẹ ati nkan ija oloro mii rin kaakiri ati pe wọn ṣetan lati ṣaburu fawọn eeyan. O tẹnu mọ pe iṣẹlẹ iṣekupani Deborah yi ṣafihan aibikita awọn alakatakiti yi. ''Wọn dawọ jọ na, wọn ṣe leṣe,wọn lu debi iku wọn si dana sun lalae kaanu rẹ''Iba Adams wa parọwa si Gomina ipinlẹ Sokoto Aminu Waziri Tambuwal lati daabo bo gbogbo araalu. O ni ko ṣa gbogbo ipa rẹ lati ri pe ọwọ tẹ awọn to wa nidi iṣẹlẹ yi to fi mọ awọn alatilẹyin wọn. ''Ofin wa nilẹ yi to fidi idaabo araalu kọọkan mulẹ a si gbọdọ bọwọ fun iru ofin yi.Ẹnikẹni to ba tako ofin yi gbọdọ foju wina ofin ni''	https://www.bbc.com/yoruba/afrika-61463529
politics	Makinde: Ẹgbẹ́ òṣèlú PDP ní àwọn kò padà lẹ́yìn Seyi Makinde, gómìnà ìpínlẹ̀ Ọ̀yọ́	Ọrọ Ẹgbẹ oṣelu PDP ati APC nipinlẹ Ọyọ ti di ti ologbo ati eku bayii paapaa julọ lori ọrọ gomina Ṣeyi Makinde ati iṣejọba rẹ nipinlẹ naa. Laipẹ yii ni iroyin jade pe ẹgbẹ oṣelu APC n pariwo sita pe iṣejọba gomina naa ko ba awọn aṣaaju ẹgbẹ oṣelu rẹ, iyẹn PDP lara mu, wọn si ti n kọ ẹyin wọn sii lọkọọkan ejeeji. Haa-hin in ni iroyin naa ṣe ọpọ onwoye nitori pe ko si ẹni lee ro pe ẹgbẹ kan to wa lori alefaa lee kẹyin si aṣoju wọn ninu iṣejọba. Amọṣa, ẹgbẹ oṣelu PDP ti ni ko si nnkan to jọọ rara ni nitori pe ọmọ ẹnii kii ṣe idi bẹbẹrẹ ka fi ilẹẹkẹ sidi ọmọ ẹlomiran. Atẹjade kan ti ẹgbẹ oṣelu PDP fi sita eyi ti alukoro rẹ, Akeem Ọlatunji fi ọwọ si ṣalaye pe ẹgbẹ oṣelu APC nipinlẹ Ọyọ kan Ọ̀Rọ̀ n tun irọ ta faraalu ni. O ni gbagbagba lawọn aṣiwaju ati gbogbo ọmọ ẹgbẹ oṣelu PDP wa lẹyin Gomina Makinde atipe iṣọkan to jina denu lo wa laarin ẹgbẹ oṣelu naa.	https://www.bbc.com/yoruba/afrika-49627704
religion	Church of Satan: Báwo ni ìjọ́sìn ṣe n rí nínú ìjọ Sátánì?	"Laipẹ yii ni ile ẹjọ giga ti ijọba apapọ Naijiria, to wa ni ilu Umuahia nipinlẹ Abia, gba oniduro oludasilẹ ijọ Satani, Ifekwe Udo. Oun ati awọn mẹtadinlogun miran, ni awọn ọlọpaa mu nitori ija igboro to waye ni Ebem Ohafia. Awọn ara ilu naa fi ẹsun kan Udo ati ijọ rẹ pe, apẹẹrẹ buruku ni wọn jẹ fun ilu naa, ti wọn si ba awọn dukia ijọ naa jẹ. Lara ẹsun ti awọn araalu tun fi kan an ni pe, o n da alaafia ilu naa ru. Koda, ijọba ibilẹ naa ti sọ pe ko tun gbọdọ ko ijọ rẹ jọ mọ ni ilu naa, nitori pe o n ta epo si aṣọ àlà ilu naa. Ọgbọnjọ, oṣu Kẹrin, ọdun 1966 ni wọn da ijọ Satani silẹ, lati ọwọ Anton Szandor LaVey, nilu San Francisco l'orilẹ-ede America. Gẹgẹ bi akọsilẹ to wa ni itakun agbaye ṣọọṣi naa, oun ni ipejọpọ akọkọ to n gbe igbe aye rẹ gẹgẹ bi ẹlẹran ara. Fun awọn olujọsin, wọn ko sin Satani, ṣugbọn wọn ri i gẹgẹ bi apẹẹrẹ to ba iru eeyan ti wọn jẹ mu nipa ìbí. Wọn sọ pe esu duro gẹgẹ bi awokọṣe fun igberaga, ominira, ati gbigbe igbe aye ẹni lọna to wu ni - awọn amuyẹ ti awọn kan n pe ni iwa buburu. Igbagbọ awọn ọmọ ijọ Satani ni pe eniyan, nipa ọgbọn inu rẹ, lo da gbogbo awọn ọlọrun ke ke ke. Ẹnikẹni to n sin iru awọn ọlọrun bẹ ẹ, ẹni to da a ni wọn n sin. Ko tan sibẹ o, awọn ọmọ ijọ Satani sọ pe awọn ni ọlọrun ara wọn. Ati pe awọn n fi ifẹ han si ẹni to ba tọ si, ati ibinu si ẹni to ba mu inu bi wọn, tabi tapa si igbagbọ wọn. LaVey gbagbọ pe, Ọlọrun awọn Kristiẹni ko ni òye tabi ni imọ nipa bi ko ṣe rọrun lati jẹ eniyan ẹlẹran ara. O si pinnu lati fi opin si ""iye rira, ati abosi, ti awọn ṣọọṣi ẹsin Kristiẹni n polongo"". Ati nnkan ti yoo mu ki awọn eeyan ni ominira lati lo agbara okunkun fun ifẹ ara wọn. Oriṣa kan to si farajọ iru nkan to fẹ ni Satani - ""ẹda to n fun ni ni èrè to yẹ. Ẹni to jẹ pe dipo ki o dá ẹṣẹ, ki ẹri ọkan o le ma a jẹ awọn eeyan, o kuku fi aaye gba titẹ ifẹ ara ẹni lọrun. Oun nikan ni oriṣa ti ọrọ wa ye."" Ibẹrẹ ijọ Satani: Lati nkan bi ọdun 1950, ni awọn to faramọ erongba LaVey ti n sun mọ ọ, nipa kikorajọ pọ si ile rẹ ""Black House"" nilu San Francisco. Awọn iwadii ti LaVey ṣe nipa ẹmi okunkun, lo pilẹ bi wọn ṣe n lo ẹgba ọrun dudu ati pupa, to ni aworan ẹyẹ àdán. Ṣọọṣi naa tun sọ pe lẹyin ọdun diẹ, LaVey bẹrẹ si iṣẹ idán okunkun ati agbara irubọ, o n ṣe nipa igbega lẹni iṣẹ, ẹbun ọfẹ, owo, adun ibalopọ, ati pipa tabi yanju awọn ọta rẹ. Eyi lo tubọ mu ki ọpọ eeyan sun mọ, nitori wọn gbagbọ pe, o ti ni aṣẹ Agbara Okunkun Aye. Laarin ọdun kan aabọ ti wọn da ijọ Satani silẹ, ẹẹmẹta ni ariwo sọ lori rẹ ninu awọn iwe iroyin. Igba akọkọ ni ti igbeyawo to waye laarin gbajugbaja akọroyin kan, John Raymond, ati Judith Case, ọmọ gbajugbaja agbẹjọro. Awọn mejeeji lo jẹ ọmọ ijọ, ti wọn si kesi Olori Alufaa wọn, LaVey lati so wọn pọ ni orukọ Satani. Gbogbo ileeṣẹ iroyin nilẹ America, to fi de Europe lo fẹ ẹ ni aṣoju nibi eto igbeyawo naa, lati kọ nipa ara meeriri igbeyawo ọhun. Ipele àṣẹ ninu ijọ Satani: Ọmọ ijọ to f'orukọ silẹ Ọmọ ẹgbẹ to n ṣe deede (Oye Akọkọ) Ajẹ/Oṣo (Oye keji) Alufaa ọkunrin/obinrin (Oye kẹta) Magistra/Magister (Oye kẹrin) Maga/Magus(Oye Karun un) Ilana Ijọsin wọn: Irubọ wọn akọkọ jẹ iṣọtẹ si ẹsin Kristiẹni. N ṣe ni wọn sẹ pẹpẹ obinrin to wa ni ihoho, pẹlu orin ikọkukọ. Koda, wọn dori agbelebu kodo, ti wọn si ka Adura Oluwa lati ipari. 'Omi mimọ' ti wọn gbe kalẹ ni wọn sọ di aimọ, nipa kiki nkan si oju ara obinrin. Ọti wiski ni wọn fi jẹ ounjẹ alẹ Oluwa dipo ẹjẹ Jesu. Awọn orukọ oriṣa ni wọn si n pe, dipo orukọ Ọlọrun awọn Kristiẹni. Igbakeji ni asiko ti LaVey ṣe iribọmi fun ọmọ rẹ obinrin ni ilana Satani. Dipo riri ọmọ naa sinu omi, ẹnu ọna pẹpẹ ijọ ni ọmọ naa joko si, pẹlu oriṣiriṣi nkan ti ẹnu n jẹ. Bakan naa lo wọ koto to ni aworan Satani si ori, to si ka oriṣiriṣi ọrọ lati jẹjẹ atilẹyin ati ifọkansi fun Satani. Ọpọlọpọ wọn ko sin Satani: Iyalẹnu to wa nibẹ ni pe ọpọlọpọ awọn to jẹ olufọkansin ninu ijọ naa kii jọsin fun Satani - wọn ko gbagbọ ninu ọlọrun kankan. Wọn ko tako ṣiṣe ọdun Keresimesi: Iyalẹnu nla ni eyi jẹ lati ri i pe wọn faramọ ṣiṣe ajọyọ ọjọ ibi Jesu. Igbagbọ wọn nipe lọwọ awọn ẹlẹsin ibilẹ ni awọn Kristiẹni ti ja akoko ayẹyẹ naa gba. Ṣugbọn ṣa, Baba Keresi jẹ ọna lati dun ara ẹni ninu, eyi to jẹ ọkan pataki lara afojusun wọn. ""Ni asiko yii, a n gbadun adun aye, a si wà pẹlu awọn ti a fẹran."" O ko le ri ijọ Satani kankan ni agbegbe rẹ: Gẹgẹ bi o ṣe wa lori itakun agbaye wọn, ijọ Satani ko ni ile ijọsin kankan, nitori pe ""o tako ilana ti ẹnikọọkan wa n gba lo igbeaye wa. Yatọ si ile oludasilẹ rẹ, ti wọn ti bẹrẹ ijọ naa, wọn ti fi igba kan ni awọn ẹka ile ijọsin , ṣugbọn wọn ti tu wọn ka, nigba ti wọn ro o pe ko ba oju mu. Koda, Olu ijọ naa ti kuro ni ile LaVey ni San Francisco, o si ti wa ni ilu New York. Wọn ko si fi  aaye silẹ fun ẹnikẹni lati ṣe abẹwo si ibẹ. Ida kọnkọ si ni wọn ti maa n ṣe awọn ayẹyẹ wọn. Ti alejo nile rẹ ba mu inu bi ọ, huwa si i laini aanu Ma ṣe ni ibalopọ ti ẹni naa ko ba fi ami han pe, oun fẹ ẹ ba ọ lopọ Ma ṣe pa awọn ọmọde lara Ma ṣe pa ẹranko, ayafi fun ounjẹ rẹ tabi ti o ba doju ija kọ ọ Ma ṣe wa ija ẹnikẹni, ṣugbọn o le pa ẹni to ba wa ija rẹ run, lẹyin ti o ba ti kilọ fun. Awọn nkan ti wọn ka si ẹṣẹ ni jijẹ omugọ, imọ tara ẹni nikan, ki eeyan o ma a dibọn, titan ara ẹni jẹ, aini Ijọ naa tako lilo, ati katakara oogun oloro. Wọn gbagbọ pe ọmọ ijọ to ba tako ofin to de oogun oloro ni orilẹ-ede rẹ, ṣe e si iparun ara rẹ. Ijọ Satani kii ṣe fun talika: Igba ati marundinlọgbọn Dọla (N81,000) ni ọmọ ẹgbẹ tuntun ma n san lati darapọ. Eyi si da lori bi ẹni naa ba ṣe le dahun awọn ibeere ti wọn ba bi i. Igbakuugba si ni wọn le fi opin si jijẹ ọmọ ẹgbẹ fun ẹni naa."	https://www.bbc.com/yoruba/afrika-53536774
entertainment	Grammy Award: Burna, Sunny Ade, Femi Kuti ni àwọn akọrin Nàìjíríà tí orin wọ̀n gbà ìdánimọ̀	Ọmọ ti yoo ba jẹ asamu, kekere ni yoo ti maa jẹnu samusamu, bẹẹ lọrọ ri fun ilumọka akọrin takasufe ọmọ Naijiria nni, Burna Boy, ẹni to ti kọrin rẹ debi idanimọ Grammy bayii. Loju opo ayelujara awọn alakoso eto ami ẹyẹ Grammy, ni wọn ti kede pe orukọ Burna Boy wa ninu akọsilẹ orukọ awọn eeyan ti wọn n woye fun ami ẹyẹ. Isọri ami ẹyẹ ti wọn si fi orukọ Burna si ni ami ẹyẹ fun orin agbaye to fakọyọ julọ (Best World Music Album), orukọ awo orin rẹ to gbayi ti wọn fi faa kalẹ ni African Giant. Ikede yii ti wa n mu ki awọn ọmọ Naijiria, akọrin ati awọn ololufẹ rẹ maa kan sara si loju opo Twitter rẹ pe o ku oriire. Awọn akọrin miran ti wọn ti fa kalẹ fami ẹyẹ Grammy ṣaaju: Angelique Kidjo lakọrin kan to ti gba ami ẹyẹ ni ipele ti wọn fa Burna Boy kalẹ fun yii. Lọdun 2016 si lo gba ami ẹyẹ naa. Bi a ba ni ki a wo awọn akọrin lorilẹede Naijiria ti wọn ti fa kalẹ fun ami yii, wọn ṣe bii ẹni pọ diẹ. Lara wọn la ti ri King Sunny Ade ti wọn fa kalẹ lẹẹmeji ọtọọtọ lọdun 1983 fun awo orin rẹ ti wọn pe ni 'Synchro System'. Bẹẹ ni wọn fa awo orin rẹ miran 'Odu' kalẹ lọdun 1998 ni isọri ami ẹyẹ ti Burna Boy n dije fun bayii. Awọn akọrin miran to tun ti kọrin gba idanimọ yii ni:	https://www.bbc.com/yoruba/afrika-50492273
politics	Peter Obi ti borí ètò ìdìbò Ààrẹ- Kenneth Okonkwo	"Ọkan lara awọn agbẹnusọ fun ìpolongo ẹgbẹ oselu Labour Party. Kenneth Okonkwo ti ogun rẹ gbari pe oludije sipo aarẹ labẹ asia ẹgbẹ oselu Labour Party, ti bori eto ìdibo aarẹ lọdun 2023. Okonkwo, ẹni to jẹ gbajugbaja onitiata sísọ loju ọrọ naa nigba to kopa ninu ifọrọwerọ kan lori Channels TV. Gẹgẹ bii o ṣe sọ, o ni Gomina ana ni Ipinlẹ Anambra ti le waju awọn oludije yoku saaju eto ìdibo aarẹ. ""Ani o ti bori, ẹ lọ wo iwadi ti a ti ṣe tí mo sọ fun yin, ẹ wo bi awọn eeyan ṣe dibo; esi ìdibo mẹta ti jade, ANAP, We-Together ati Bloomberg; to si bori ninu gbogbo wọn. ""Laipẹ, ki ìdibo to waye, awọn oludije meji yoo sisẹ pẹlu wa, ti yoo wa ku Peter Obi ati awọn yoku. ""Nitori to ba di asiko idibo, awọn oludije yii koni ni anfani lati ri ida marun un ibo, ti wọn ko ba ti rí ida marun-un, a le pe wọn ni awọn yooku."" Okonkwo, ẹni to tun jẹ Agbẹjọro tẹsiwaju pe yatọ si awọn oludije miiran, Peter Obi kọ lati mu oselu mo ẹlẹyamẹya. O ni pupọ lara awọn oludije yoku lo kaakiri pẹlu oṣelu ẹlẹyamẹya sugbọn Obi da yatọ, to si n wa isọkan ati ilọsiwaju Orilẹede Naijiria. ""Atiku lọ ilẹ Hausa, o ni ki wọn dibo yan ẹni to wa lati ilẹ Hausa, kí wọn si jina si awọn ẹya yooku. Àpẹẹrẹ dida ẹya si nìyẹn. ""Tinubu lọ ipinlẹ Ogun, o sọ asiko Yoruba lokan ati oun lo kan. ""Peter Obi lọ si ilẹ Igbo, o ni ki wọn ma dibo yan oun nitori oun jẹ igbo sugbọn nitori oun jẹ akikanju ọkùnrin ti isẹ ye. O ni ki ṣe asiko ẹnikẹni lati di aarẹ sugbọn o jẹ asiko fun awọn ọmọ orile-ede Naijiria lati yan adari wọn."""	https://www.bbc.com/yoruba/articles/cz5v440d30ro
entertainment	Odunlade Adekola: Wo Aàmì èye tí Odunlade Adekola gbà ní AMVCA	"Gbajugbaja oṣere tiata Nollywood to tun n gbe awo orin jade, Odunlade Adekọla ti gba ami ẹyẹ oṣere tiata ọkunrin to pegede julọ ni agbo oṣere. Odunlade bori awọn oṣere to kopa ninu fiimu Rattle Snake, Amina, Gold Coast Lounge ati awọn miran lati gba ami ẹyẹ naa. Ami ẹyẹ AMVCA ni wọn ma n fun awọn oṣere fiimu, awọn ti wọn jọ ṣe fiimu ati gbogbo awọn ti wọn jọ kopa ninu ẹ. Lara awọn akẹgbẹ rẹ to gboriyin fun Adekola ni Bukunmi Oluwashina to ṣe fiimu ''Jankariwo'' to fi gba ami ẹyẹ. Bukunmi lasiko to n gboriyin fun akẹgbẹ rẹ ni o jẹ moriya fun oun. Bakan naa lo dupẹ lọwọ oṣerekunrin naa ti oun pe si fiimu oun to si da loun nipa fiimu rẹ ''Jankariwo'''. ''A ṣe aṣeyọri lori fiimu Jankariwo. Iwuri nla lo jẹ fun mi bi wọn ṣe darukọ fiimu mi fun igba meji ni ami ẹyẹ to gajulọ ni ilẹ Afrika. ''Ẹ ku oriire ẹgbọn mi, ti mo n pe ni ''Number 1""', ẹ se ti ẹ jẹ iwurii ninu iṣẹ ti ẹ yan laayo.'' Bakan naa ni Bukunmi dupẹ pe o gbọ ipe oun lori fiimu naa, to si gboriyin fun pe iṣẹ nla to ṣe. ''Mo dupẹ lọwọ awọn to bami ṣiṣẹ naa ti wọn si jẹ ko ṣe aṣeyọri.'' Fiimu naa gba ami ẹyẹ gẹgẹ bi fiimu Yoruba akọkọ ti wọn yoo fi orukọ rẹ lede fun ami ẹyẹ ni ọna meji. Ami ẹyẹ Ilẹ Africa ti ''Africa Magic Viewers'Choice Awards (AMVCA), waye ni Ọjọ Kẹrinla, Oṣu Karun un, 2022. Ami ẹyẹ naa ni awọn kan ma n pe ni ami ẹyẹ ti Oscar ti ilẹ Afrika, ti wọn ti n fun awọn oṣere fiimu, awọn to n gbe wọn jade ati awọn onimọ miran ni ẹka wọn. Ọdun yii ni ami ẹyẹ naa tun pada si ilẹ Afrika lẹyin ti wọn ko lee ṣe ni ọdun to kọja nitori ajakalẹ aarun Coronavirus."	https://www.bbc.com/yoruba/media-61468257
sports	Joseph Yobo ni igbákejì akọ́nimọ̀ọ́gbá Super Eagles tuntun - NFF	Ajọ to n ri si ọrọ ere bọọlu ni Naijiria, NFF ti kede Joseph Yobo gẹgẹ bi igbakeji akọnimọgba ikọ naa tuntun. Yobo bọ si ipo yii lẹyin ti wọn fi ọwọ osi juwe ile fun  Imama Amapakabo to di ipo na mu tẹlẹ. Ki Yobo to de ipo tuntun yii, o ti fi igba kan jẹ balogun ikọ Super Eagles to si ṣe aṣeyọri ninu idijẹ ifẹ ẹye ti ilẹ Afrika to waye lọdun 2013. Yobo ni ọpọ iriri gẹgẹ agbabọọlu latari bo ṣe ti gba bọọlu ni oriṣiriṣi ẹgbẹ agbabọọlu kaakiri agbaye. O gba igbega si ikọ Super Eagles lẹyin to ṣoju orilẹ-ede Naijiria ninu idije ọjẹ wẹwẹ ti ọjọ ori wọn ko ti ju ogun ọdun lọ lọdun 1999. Ko ti di pe Yobo fẹyinti gẹgẹ agbalọọlu fun ikọ Super Eagles, o ti kopa ninu idioje ife ẹyẹ agbaye nigba mẹta, ati ninu idije ife ẹyẹ ilẹ Afrika nigba mẹfa. Lara awọn ẹgbẹ agbabọọlu ti Yobo ti ṣeṣẹ tẹle ni ikọ Olympique Marseille, Everton, Norwich City ati Fenerbahçe.	https://www.bbc.com/yoruba/afrika-51478929
entertainment	Orí kó Lateef Adedimeji yọ lọ́wọ́ ikú òjijì, ló bá mú orin ọpẹ́ sẹ́nu	Gbajumọ oṣere tiata, Lateef Adedimeji ti sọrọ sita pe diẹ lo ku ki oun ba ijamba ọkọ lọ lọjọ diẹ sẹyin ki ori to ko oun yọ.\nAdedimeji tu ọrọ yii sita lasiko to fi n fi orin ọpẹ sita lati fi imore han fun Ọlọrun loju opo Instagram rẹ. Adedimeji ṣalaye pe niọjọ diẹ sẹyin ni ijanu ọkọ oun kan ṣa dede ja lori ere ṣugbọn ti ori ko oun yọ lọwọ ijamba iku ojiji.  “Iyin ni fun Ọlọrun alagbara. Melo ninu ore rẹ ni mo le ka tan? mo dupẹ fun ifẹ rẹ, mo dupẹ fun idile mi, mo dupẹ fun iyawo mi, O ṣeun ti o gba mi la, ti mo fi moribọ lọwọ iku lọjọ diẹ sẹyin nigba ti ijanu ọkọ mi kọṣẹ silẹ, ore ọfẹ rẹ ni...”\nIṣẹlẹ yii n waye  pẹlu bi ayajọ ọdun kan ti Lateef Adedimeji gbe aya rẹ, Mo Bimpe niyawo ṣe ku si dẹdẹ.	https://www.bbc.com/yoruba/articles/cnd5p5r4962o
sports	Euro 2020: England fọ́ Croatia lẹ́nu ní Euro 2020, wo àwọn ohun tó ṣókùnkùn sí ọ nípa rìfẹsẹ̀wọnsẹ̀ náà	"Goolu kan lati ẹsẹ atamatase agbabọọlu ilẹ Gẹẹsi, Raheem Sterling ni orilẹede England nilo lati fagba han Croatia ni ifẹsẹwọn wọn to waye loni nibi idije Euro 2020 to n lọ lọwọ. Nigba ti ifẹsẹwọnsẹ naa wọ iṣẹju kẹtadinlọgọta ni Kalving Phillips tẹ paasi si Sterling to si fi suuru gbee sile. Amọṣa Kalving Phillips lo gba oriyin gẹgẹ bi agbabọọlu to tan bi oorun ninu ifẹsẹwọnsẹ naa pẹlu oniruuru bira to da. Ninu ọrọ rẹ, akọnimọsgba orilẹede England, Gareth Southgate ni inu oun dun pupọ fun bi awọn agbabọọlu oun ṣe ṣe daradara si ninu ifẹsẹwọnsẹ naa. O ni lootọ yoo mu ẹru wiwo kuro lọrun awọn ""ṣugbọn eyi ko tumọ si pe awọn ti pegede fun ipele to kan."" Nibayii, orilẹede Scotland lawọn agbabọọlu England yoo maa koju bayii. Lọjọ Ẹti ni ifẹsẹwọnsẹ naa yoo waye ni papa iṣire Wembley. Croatia ni tiwọn yoo maa koju Czeck Republic."	https://www.bbc.com/yoruba/afrika-57461783
health	Nigeria lockdown: Kí ni àwọn kókó tí Ààrẹ Buhari tẹnumọ́ nínú ọ̀rọ̀ tó bá àwọn ọmọ Nàìjíríà sọ lọ́jọ́ Àìkú?	Lootọ ni Aarẹ orilẹ-ede Naijiria, Muhammadu Buhari ti kede pe ko ni si lilọ bibọ ọkọ ati eniyan nipinlẹ Eko, Ogun ati ilu Abuja, ṣugbọn ofin yii ko de awọn kan. Eyi ko ṣẹyin bi iṣẹ wọn ṣe ṣe pataki si igbaye-gbadun awọn araalu. Lara awọn eniyan naa lati ri awọn to n ṣiṣẹ ni awọn ileeṣẹ ẹrọ ibaraẹnisọrọ, awọn ileeṣẹ iroyin radio ati amohunmaworan, awọn oniweeroyin, to si le fi ẹri han pe awọn ko le ṣiṣẹ lati ile wọn. Bakan naa ni ko yọ awọn ileeṣẹ to n ṣe nkan ti ẹnu njẹ, awọn ileepo bẹtiro, awọn ileeṣẹ eleto aabo ti ijọba ati aladani to fi mọ ileeṣẹ amunawa. Eyi ko yọ awọn oṣiṣẹ ileewosan, awọn ile itaja ogun silẹ. Ẹwẹ, iaarẹ sọ pe awọn ọkọ ti yoo lanfaani lati rin loju popo ni awọn ọkọ to ba ko ounjẹ ati ohun eelo itọju alaisan. Aarẹ Muhammadu Buhari ti kede awọn igbesẹ tuntun lori ọna ati wawọ ajakalẹ arun Coronavirus lorilẹede Naijiria. Aarẹ Buhari ni awọn igbesẹ naa da lori amọran ileeṣẹ eto ilera nijọba apapọ ati ajọ to n gbogun ti ajakalẹ arun lorilẹede Naijiria Aarẹ ni lootọ inira pupọ ni igbesẹ yii yoo mu ba awọn ọmọ orilẹede Naijiria ṣugbọn ọrọ arun coronavirus lorilẹede Naijiria bayii ti di tiku-tiye; o ti di ọrọ sunnukun to nilo amojuto pẹlu oju sunnukun. Aarẹ ni pẹlu bi nnkan ṣe yọri si fun awọn eeyan orilẹede bii Italy ati Faranse, ko si ifarada to pọju fun ati koju aru naa ko to gba aorilẹede Naijiria kan.	https://www.bbc.com/yoruba/afrika-52088417
religion	Catholic Seminary Attack: Ọkadà ní agbébọn gùn wọ iléẹ̀kọ́ Àgùdà láti jí èèyàn gbé	"O kere tan awọn agbebọn ti ji awọn akẹkọọ mẹta gbe lọ ni ileẹkọ imọ ijọ ''Catholic'' ni ipinlẹ Kaduna. Ileeṣẹ ọlọpaa to fi idi iṣẹlẹ naa mulẹ ni awọn agbebọn naa wa ni ọgọọrọ wọn si ileẹkọ ''Catholic Seminary'' ti wọn si ji awọn akẹkọọ gbe, ti awọn miran si farapa. Ọlọpaa naa ni awọn agbebọn naa lo ọkada lati fi wọ ileẹkọ ''Saint Albert Seminary'' ni agbegbe Kagoma, ti wọn si ṣina bolẹ, ti wọn si salọ. Ileeṣẹ ọlọpaa naa ni awọn ti wọn farapa naa ti wa ni ileewosan, ti wọn si ti bẹrẹ si ni wa awọn agbebọn naa. Lara awọn akẹkọọ ti iṣẹlẹ naa ṣoju wọn ni awọn ko le e sọ ni pato iye akẹkọọ ti awọn agbebon jigbe lọ. Awọn ti iṣẹlẹ naa ṣoju wọn ni ibọn alagbara ni awọn agbebọn da bolẹ lasiko ti awọn akẹkọọ naa ṣẹṣẹ pari adura irọlẹ tan ni ṣọọṣi to wa ni ileẹkọ naa. Wẹrẹ ti awọn akẹkọọ bẹrẹ si ni gbọ iro ibọn bayii ni wọn fi ẹsẹ fẹ, ti olukaluku si bẹrẹ si ni sa asala fun ẹmi wọn. ''Awọn ti ori ko yọ nikan ni wọn jajabọ lọwọ awọn ajinigbe naa, ti wọn si ko awọn akẹkọọ ti a ko tii le sọ iye wọn. '' Wọn kesi ijọba lati wa wọrọkọ fi ṣe ada lori ijinigbe ojoojumọ ni awọn ileẹkọ to wa ni ariwa orilẹede Naijiria, ki wọn le doola ẹmi awọn eniyan. O kere tan akẹkọọ to le ni ẹgbẹrun ni awọn ajinigbe ti jigbe lọ ni ileẹkọ girama ati fasiti, bẹrẹ lati Oṣu Kejila, ọdun to kọja. Ọpọlọpọ awọn agbebọn yii ni wọn n bere fun owo ẹmi awọn ti wọn ba jigbe, ki wọn to doola ẹmi wọn. Ileeṣẹ ọmọogun orilẹede Naijiria ni awọn ti ran ikọ ọmọogun ni ẹgbẹgbẹrun wọn lọ si awọn agbegbe yii. Bakan naa ni wọn pa awọn ẹrọ ayelujara ati ẹrọ ibanisọrọ ni awọn agbegbe wonyii, ki ọwọ le tete tẹ awọn ajinigbe to n da ẹmi awọn eniyan legbodo ni ojoojumọ. Amo gbogbo igbiyanju yii pabo lo jasi, nitori awọn agbebọn yii ṣi n ṣọṣẹ ni gbogbo igba, ti wọn si n fi ẹmi awọn akẹkọọ ati olukọ ṣofo, to fi mọ awọn araalu. Wọn ti gba awọn obinrin ni imọran pe ki wọn o má fún awọn ọkunrin ni ibalopọ, ti wọn ba fi kọ lati gba abẹrẹ ajẹsara Covid-19. Eyi ko sẹyin bi ọpọ eeyan ko fẹ ẹ gba abẹrẹ naa kaakiri agbaye. Ni orilẹ-ede South Africa, imọran ti wọn gba awọn obinrin naa di dandan paapaa bi awọn ọkunrin ni Eastern Cape ṣe kọ ẹyin si abẹrẹ naa. Gẹgẹ bi iroyin ti Daily Maverick gbe jade l'oṣu Kẹsàn-án, oludari ajọ to n mojuto eto ilera ni agbegbe naa, Nomakhosazana Meth lo fi ikede naa sita. O ni imọran naa wulo, paapaa fun awọn obinrin ti ko ti i ṣe igbeyawo. Eyi yoo si daabo bo ""ẹyin mejeeji"". Obìnrin lo pọ ju ninu awọn to ti gba abẹrẹ. Eeyan to le ni miliọnu kan lo si ti gba abẹrẹ ajẹsara Covid-19 ni agbegbe Eastern Cape, bo tilẹ jẹ pe miliọnu mẹrin aabọ ni afojusun awọn alasẹ, ti yoo ba fi di oṣu Kẹrin, ọdun to n bọ."	https://www.bbc.com/yoruba/afrika-58856375
health	Corornavirus: Kini Gómìnà ìpínlẹ̀ Ekiti ṣe fun baba tọ ni ọmọ òun ko gbọdọ tèlé oun déle nitori o ṣẹ̀ṣẹ̀ de lati Eko?	"Gómìnà ìpínlẹ Ekiti, Kayode Fayemi ni òun ti yan baba ti fọran rẹ tan ka ori ayelujara lásìkò to n ba ọmọ rẹ jà pe ko le tẹ̀lé òun lọ ile lai ṣe ayẹwò Covid-19 lẹ́yìn to ti irin ajo de lati ìpínẹ̀ Eko gẹ́gẹ́ bi asoj;u ìjọba lori ọ̀rọ̀ Covid-19 nipinlẹ Ekiti. Gomina fi ọ̀rọ́ yìí léde lorí atẹjísẹ́ twitter rẹ̀ lasàn òní pe inú oun dùn fún igbésẹ ọ̀gbẹ́ni Femi Adeoye pẹlu bi o ṣe ṣe pẹlu ọmọ bíbí rẹ̀ nítori pé o ni igboya, o si nifẹ ìpińll Ekiti lọ́kan. O ní ọ̀gbẹ́ ni Adeoye yoo ran ìjọba lọ́wọ́ láti maa tan àwọn ipolongo lori ààrun corornavirus, yóò si jẹ ọ̀kan lára àwọn ìgbìmọ̀ amúṣẹ́ṣe lori ọ̀rọ̀ coronavirus nípìnlẹ̀ Ekiti O kò leè wọ inú ilé mi lẹ́yìn ìrìnàjò láti Eko, lai ṣe àyẹ̀wò Coronavirus - Bàbá yari fún ọmọ Coronavirus symptoms vs cold-O kò leè wọ inú ilé mi lẹ́yìn ìrìnàjò láti Eko, lai ṣe àyẹ̀wò Coronavirus - Bàbá yari fún ọmọ Yorùbá ni ọmọ ẹni kii burú títí, ká lè fún ẹkùn pa jẹ àmọ́ èyí kò rí bẹ́ẹ̀ pẹlu bàbá kan ni Ondo, tó le ọmọ rẹ síta nítorí ibẹru àrùn Coronavirus. Bí ere orí itage si ni ìṣẹ̀lẹ̀ náà ri nigbati bàbá kan, Arákùnrin Babafemi, yari kanlẹ pé ọmọ òun tó ṣẹ̀ṣẹ̀ ti ìlú Èkó de, gbọ́dọ̀ ṣe ayẹwo àrùn Coronavirus, kí òun tó gbà á sínú ilé . Babafemi, tíì ṣe òṣìṣẹ́ fẹyinti kan nileesẹ àjọ ẹsọ ojú pópó FRSC ṣàlàyé pé, òun ti sọ fún ọmọ òun láti dúró sí Eko, àmọ́ tí kò gbọ . ""Mo ti ní kí ọmọ mi má ṣe wá sí Ado Ekiti àmọ́ kò gbọ ọrọ si mi lẹ́nu. Ní báyìí tó sì ti dé sí Ado, ó gbọ́dọ̀ ṣe ayẹwo àrùn Coronavirus ni, kò to dára pọ mọ wa."" Babafemi ni kí òun to gba ọmọ òun sínú ilé, yóò kọ́kọ́ lo ọjọ́ mẹ́rìnlá na ni ibùdó iyasọtọ nítorí òun kò leè fi ẹbí òun sínú ewu àrùn Covid-19. Baba náà ni ó yẹ kí òun fi ọ̀rọ̀ obìnrin oloyun tó wà sì Èkìtì láti ìlú Èkó ṣe arikọgbọn, ẹni tó ko àrùn Coronavirus wá Ekiti láti Eko. Awọn to ji Komisana eto ọgbin gbe ni ipinlẹ Ekiti ọgbẹni Folorunsho Olabode gbe ti beere ọgbọn miliọnu naira gẹgẹ bi owo tawọn yoo gba ki wọn to tu silẹ. Ni irọlẹ ọjọ Aiku lawọn ajinigbe yi da ọkọ rẹ lọna ni opopona Isan Iludun ni Ekiti. Wọn ji Kọmisana naa ati eeyan kan ti wọn jọ wa ninu ọkọ gbe ti wọn si tun yinbọn pa Kansilọ nijọba ibilẹ Ilejemeje kan ti wọn jọ wa ninu ọkọ naa. Ninu ohun ta ri gbọ ninu awọn iwe iroyin ilẹ Naijiria,eeyan kan ninu  mọlẹbi Kọmisana sọ fun awọn akọroyin ni iAdo Ekiti lọjọ Aje pe awọn ajinigbe naa ti pe awọn lori ago ti wọn si ti beere owo ẹmi ọgbọn miliọnu naira. Eni ta n wi yi sọ pe ninu ibẹrubojo ni awọn eeyan ilu Kọmisana naa ti se Iye wa ti wọn si n rawọ ẹbẹ si Gomina la ti sa gbogbo agbara lati ri pe wọn doola ẹmi ọmọ awọn. ''A n bẹ Gomina Kayode Fayemi ati awọn agbofinro lati sa gbogbo agbara wọ́n ki wọn ba le doola rẹ'' Ewẹ alukoro ọlọpaa nipinlẹ Ekoto Sunday Abutu to tẹpẹlẹmọ ipinu ajọ naa lati wa Kọmisana naa jade ni awọn ko mọ si owo ẹmi tawọn ajinigbe naa n beere. ''A ko mọ si pe awọn ajinigbe naa n beere owo ki wọn to tusilẹ.Wọn o ti sọ fun wa'' Bakanna ni ọkan lara awọn ọmọ ile asofin nipinlẹ Ekiti ti ni ara ohun ti Coronavirus da silẹ ni ijingbe yi jẹ nitori ohun ni ko jẹ ki wọn se ifilọlẹ ikọ alaabo Amọtẹkun lasiko. Tope Ogunleye to n soju ẹkun idibo Ilejemeje ni ''inu mi ko dun si gbogbo ohun to n sẹlẹ yi.Awọn ọdaran yi ko sẹsẹ ma sọsẹ laaye ibi ti wọn ti ji Kọmisana gbe.Mo mọ wi pe Gomina Fayemi ko fi ọrọ yi sere rara'' Ogunleye ni nigba ti Covid-19 yoo ba fi kasẹ nilẹ, gomina yoo raaye lati se ifilọlẹ ikọ Amọtẹkun. O sọ pe awọn eeyan awọn to mọ tibu toro agbegbe naa ni yoo wa nibẹ ti wọn yoo si le awọn ọdaran kuro ni ipinlẹ Ekiti. Ina nla kan tun sọ lọsan oni lagbegbe college Road Road, Abatan Ọgba ni ilu Eko. Titi di asiko ti a fi n ṣa iroyin yii jọ, ko tii si ẹni lee sọ ohun gan ni pato to fa ijamba ina naa. Ileepo NNPC to wa ni agbegbe naa ni ina naa ti sọ eyi ti o jo ọpọlọpọ dukia olowo iyebiye. Gbajumọ akọroyin àti olóṣèlú kan, Dele Momoodu tí woye pe o ṣeé ṣe kí orílẹ̀ èdè Nàìjíríà wo, tí àwọn aráàlú bá fi bínú lórí àfikún igbele àrùn Coronavirus. Dele Momoodu, lásìkò to ń bá  BBC Yoruba sọ̀rọ̀ ṣàlàyé pé, kí ìjọba tí àwọn èèyàn mọle kọ ní ọ̀nà àbáyọ kan ṣoṣo tó wà láti dènà àrùn Coronavirus. ""Tí ẹ bá wo orílẹ̀ èdè Ghana, ó ní ọ̀nà tí ìjọba ń gba láti dènà ifarakinra. Yorùbá si ní ebi kii wọnú, kí ọ̀rọ̀ miran wọ, ebi sì ni ìṣòro ni orílẹ̀ èdè wa"". ""Ilẹ̀ Nàìjíríà kii se UK, Amẹ́ríkà àti Faranse. Kò sí oúnjẹ, kò sì iná, ẹ wá fẹ tí àwọn èèyàn mọle, kò leè ṣeé ṣe, èmi kò sì mọ bí ijọba wá ṣe fẹ ṣe. "" Bákan náà ni Dele Momoodu koro ojú sì bí ìjọba ṣe kó owó sórí tabili, tí wọn sì ń pín bíi ìgbà tí wọn ń pín àkàrà, èmi kò sì tíì rí èèyàn tó ní òun ti rí owó náà gbà. ""A ti pariwo títí fún ìjọba, wọn kò gbọ, Nàìjíríà kò sì ní àkọsílẹ̀ gidi. Kí ló dé tí ìjọba kò ṣe lọ nọ́mbà àsùnwọ̀n owó ni banki láti fi pín owó náà àti pé ọna wo ni wọn gba mọ àwọn aláìní."" Nígbà tó ń sọ̀rọ̀ lórí akojọpọ esi tí ileesẹ tó ń gbógun ti àrùn nilẹ yìí, Momoodu ni Naijiria kò ní àkọsílẹ̀ tó dára lórí iye èèyàn tó ní Coronavirus ni Naijiria, bẹ́ẹ̀ sì ni ọpọ àwọn èèyàn tó wà nibẹ lo ń fẹ́ jẹun láti ara àìsàn náà. Lórí erongba aṣáájú ẹgbẹ́ APC àti Gómìnà Ìpínlẹ̀ Eko tẹ́lẹ̀, Senato Bola Hammed Tinubu láti di aarẹ Naijiria lọ́dún 2023, Momoodu ni lọ́wọ́ lọ́wọ́ báyìí, Tinubu sì lo kajuẹ julọ láti darí orílẹ̀ èdè yìí. O ṣàlàyé pé lóòótọ́ ni Tinubu kò fẹ́ lórí bí àwọn èèyàn ṣe ń pariwo rẹ pé kò wá díje nítorí ó ti ìgbésẹ ọhun bíi ìwà ọyaju sì aarẹ Buhari to wa lori aleefa, nígbà tí kò tíì parí ṣáá isejọba rẹ. Momoodu ni ""Ọpọlọpọ owó tí awọn eniyan kan ní Tinubu kò yìí, kii na fún ara rẹ nìkan nítorí pé ó ní ojú àánú pupọ, tó sì máa ń rán aráàlú lọ́wọ́,koda tipátipá lọ máa ń fi jẹun."" ""Bí APC ba fà Olóye Tinubu silẹ láti díje fún ipò Ààrẹ Naijiria, ó dá mi lójú pé, ó tó gbangba sùn lọyẹ, òun ni yóò mókè laarin awọn oludije yòókù nítorí pé ó kúnjú òṣùwọ̀n, tí yóò sì soro kò tó má di aarẹ Nàìjíríà."" Momoodu tún woye pe ìlànà wiwo ọ̀rọ̀ ẹṣin, ẹ̀yà àti owó láti fà oludije kalẹ ni Naijiria kò bójú mú nítorí ẹni tí kò bá ní owó láti pin tàbí jẹ́ ẹlẹ́ṣin tó kàn láti díje, wọn kò ní ṣe atileyin gùn onitohun. Titi di ọjọ Kejila, oṣu Kinni, ọdun 2020, orilẹ-ede China nikan lo tii ni awọn to ni aarun coronavirus. Sugbọn nigba ti yoo fi di ọjọ kẹtala, oṣu Kínní, aarun naa ti di ti gbogbo agbaye, nitori pe orilẹ-ede bi Thailand, Japan, South Korea àti America ṣe bẹ̀rẹ̀ si i ni akọsilẹ ti wọn naa. Lẹyin naa ni aarun naa bẹ̀rẹ̀ si tàn de awọn orilẹ-ede yooku, to fi mọ Africa. Lọwọ-lọwọ, o ti to miliọnu meji eniyan to ti ni aarun naa. Itan Iṣẹlẹ COVID 19 ní Naijiria: Ọjọ kẹtadinlọgbọn, oṣu Keji, ni Naijiria kọkọ ni akọsilẹ aarun naa, lẹyin ti ọmọ orilẹ-ede Italy kan ni i.Lẹyin naa ni akọsilẹ ẹni keji waye lọjọ kẹsàn-án, oṣu Kẹta. Ọmọ Naijiria ni.Lẹyin eyi ni awọn to ni n pọ si. Níbo ni ọrọ coronavirus de duro bayii ni Naijiria? Lọwọ lọwọ, eniyan irinwo ati meje ni ajọ to n dena aarun ni Naijiria, NCDC, sọ pe o ni coronavirus. Awọn ipinlẹ ti aarun naa ti de ni Lagos Abuja Osun Edo Oyo Bauchi Akwa Ibom Kaduna Ogun Enugu Ekiti Kwara Rivers Benue Ondo Delta Katsina Anambra Niger Kano Apapọ wọn jẹ: mọkandinlogun ati Abuja to jẹ olu ilu Naijiria. Àwọn ipinlẹ ti Covid-19 ko ti i de ni NaijiriaBi aarun yii ṣe n tankalẹ to naa ni a ṣi ni awọn ipinlẹ ti ko tii de ni Naijiria. Ipinlẹ mẹrindinlogun ni coronavirus ko ti i de ni Naijiria naa niwọnyii:.Gombe Adamawa Plateau Borno Ebonyi Cross River Sokoto Kebbi Imo Bayelsa Taraba Kogi Nasarawa Zamfara Yobe Jigawa Igbesẹ wo ni wọn n gbe lati ri pe ajakalẹ aarun yii ko de ipinlẹ wọn? Lootọ ni coronavirus ko ti i de awọn ipinlẹ naa, sugbọn lati igba to ti de Naijiria ni diẹ lara wọn ti gbe awọn igbesẹ lati ri i daju pe ko wọ ipinlẹ wọn, àti ọna ti wọn yoo gba koju rẹ to ba ṣèèṣì wọle. Ipinlẹ Borno gbé igbimọ amusẹya kalẹ lati sisẹ pẹlu awọn ileesẹ aladani, ile ijọsin ati awọn ajọ ti kii se ti jọba lati koju aarun naa, to ba fi le wọ ibẹ. Lọjọ kọkanlelogun, oṣu Kẹta, ipinlẹ Kebbi kede pe ki gbogbo ileewe o wa ni titi pa.Ipinlẹ Ebonyi naa fi ofin de ipejọpọ ọpọ eniyan, lọjọ kẹtalelogun, ọsu kẹta. Bakan naa ni ipinlẹ Bayelsa ati Imo kede lọjọ kẹrindinlọgbọn pe ki awọn ileewe di titi pa, wọn si tun fi ofin de ipejọpọ ọpọ eniyan to ba le ni àádọ́ta. Ni ti ipinlẹ Abia, o ti gbogbo ẹnu ibode ipinlẹ naa pa fun ọsẹ mẹrin, o si tun pasẹ pe ki gbogbo araalu o joko sile. Àwọn ile itaja oúnjẹ àti òògùn nìkan ni ofin naa yọ silẹ. Ijọba ipinlẹ Cross River fi ofin de ipejọpọ nile ijọsin.Kebbi àti Taraba ko ti ẹ gba ki ẹnikẹni wọle si tabi jade kuro ni ipinlẹ naa. Niṣe lo yẹ ki onikaluku maa fọwọ wọn loorekoore ki wọn si tẹle gbogbo imọran ajọ WHO lori didẹkun itankalẹ ajakalẹ aarun coronavirus laisko yii. ''O lè kó coronavirus nípa ṣíṣe eré ìdárayá, ẹ gbélé yín lásìkò yìí,''- onímọ̀ ètò ìlera Coronavirus in Nigeria: ''Èèyàn lè kó coronavirus nípa ṣíṣe eré ìdárayá, ẹ gbélé yín lásìkò yìí,'' Onimọ nipa eto ilera, Dokita Ikubese Wilson ṣe atupalẹ bi eeya ti le ko aarun coronavirus nipasẹ ṣiṣe ere idaraya. Ilana ijinasiraẹni jẹ ọkan gboogi lara awọn igbesẹ ti ajọ eto ilera agbaye, WHO gbe kalẹ gẹgẹ bi ara ọna ti a le gba dena itankalẹ aarun Coronavirus. Àwọn Ìpínlẹ̀ tí coronavirus kò tíì dé ní Nàìjíríà, àti ìgbésẹ̀ tí wọ́n ń gbé láti dènà rẹ̀ Nitorinaa, ko jẹ iyalẹnu pe ilana ijinasiraẹni yii wa lara awọn igbesẹ ti ijọba lẹkajẹka gbogbo ni orilẹede Naijiria tẹnpẹlẹ mọ julọ gẹgẹ bi ọna lati din ọwọja aarun naa ku nilẹ yii. Lati fi idi ilana naa mulẹ, awọn ijọba ipinlẹ bii Eko tilẹ fi ofin gbee lẹyin, ofin yii si wa lara eyi ti wọn gbe kalẹ ni ile ẹjọ lati fi gbajugbaja oṣere sinima, Funkẹ Akindele ati ọkọ rẹ j'ofin ni ọjọ Aje. Amọṣa, ohun to wa n ṣe ọpọ ni haahinin bayii ni bi awọn eeyan ko ṣe karamasiki ilana yii. Bi o tilẹ jẹ wi pe ijọba apapọ paṣẹ konile-o-gbele lawọn ipinlẹ kan bii Eko, Ogun ati Abuja, ohun ti o n farahan bayii paapaa lori ayelujara ni pe ọpọ awọn ọmọ Naijiria ti wọn ko fẹ ki jijoko pa sile o sọ awọn di nnkan miran ti wọn si ti bẹrẹ ere idaraya kaakiri lati fi na eegun ati ara wọn. Amọṣa o, nipasẹ ṣiṣe eyi, ọpọ wọn lo ti n darapọ mọ ibi ti ọpọ ero wa, ti wọn si ti n t'ipasẹ bẹẹ fi ara wọn sinu ewu ati ko arun Coronavirus. Nibayii ọpọ aworan eyi lo si ti lu ori ayelujara pa. Ọpọ igba ni igbesẹ ijọba lo ti ba oniruru iha araalu pade. Arabinrin kan to ni ki a fi orukọ bo oun laṣiri ṣalaye pe ni agbegbe ti oun n gbe ni ilu Eko ni oun ti maa n ṣe ere idaraya lati na eegun ati ara oun. O ni nigba ti oun yoo fi jade ni ọjọ Aje, 'igboro ti daru' loun lee fi we nitori iye awọn to wa nigboro lati ṣe ere idaraya. O ni eyi lo mu ki oun pinnu lati dawọ duro naa. Ni aipẹ yii ni awọn olujọsin ni mọṣalaṣi kan ni ilu Eko kọlu awọn oṣiṣẹ ikọ amuṣẹya ti ijọba gbe kalẹ ti wọn wa kan si wọn pe ki wọn pa ofin naa mọ nitori nṣe ni ileejọsin naa kun bamubamu fun awọn to wa kirun. Njẹ eeyan le ko aarun coronavirus nipa ṣiṣe ere idaraya? Onimọ nipa eto ilera, Dokita Ikubese Wilson ṣe atupalẹ bi eeya ti le ko aarun coronavirus nipasẹ ṣiṣe ere idaraya. Dokita Wilson ṣalaye pe o ṣeeṣe ki eeyan ti ipasẹ ere idaraya ko aarun covid-19 nitori sisun mọ ẹni to ni aarun naa lara. Bakan naa lo sọ pe kokoro aarun covid-19 le wa laaye yala lara ohun elo ere idaraya ti ẹni to ni aarun naa ba ti lo, nitorinaa ''asiko yii ko dara fun ṣiṣe ere idaraya nitori ewu to wa nibẹ pọ.'' Dokita Wilson tun ṣalaye pe ti eeyan ba n ṣe ere idaraya, eemi ẹni naa maa pọ si, bakan naa ni afẹfẹ to n jade lati inu ẹdọ foro naa yoo pọ si. ''Ti ẹni to n ṣe ere idaraya ba mi, eemi naa yoo maa jade leralera, ti ẹni naa ba si ni aarun coronavirus, ẹlomiiran ti wọn jọ n ṣe ere iadaraya le ko aarun naa lara rẹ,'' Dokita Wilson lo woye bẹẹ. O rọ awọn eeyan lati maa ṣe ere idaraya ninu ile wọn lasiko ti ofin konle-o-gbele wa lode nitori ewu to wa ninu ṣiṣe ere idaraya loju popo tabi ni gbọngan ere idaraya lasiko yii. O ni fifi ẹmi ẹlomiiran wewu ni ṣiṣe ere idaraya pẹlu awọn mii tumọ sii lasiko yii."	https://www.bbc.com/yoruba/afrika-52202750
politics	Ewú ńlá ni Peter Obi àti Kwankwaso jẹ́ fún PDP ní ìdìbò 2023 – Fayose	Gomina ana nipinlẹ Ekiti, Ayodele Fayose, ti sapejuwe awọn oludije sipo aarẹ labẹ asia ẹgbẹ oṣelu Labour Party ati NNPP gẹgẹ ewu nla fun aṣeyori ẹgbẹ oṣelu PDP ninu eto idibo lọdun 2023. Fayose, nigba to n sọrọ lori tẹlifisan Channels salaye pe Obi ati Kwankwaso ni agbara lati le ṣe idiwọ fun ẹgbẹ oṣelu ẹgbẹ PDP lati bori ninu eto idibo aarẹ. Gẹgẹ bii o ṣe sọ , o ni oun ko ni igbagbọ pe Obi le ri ida mẹdọgbọn ibo kojọ ninu eto to n bọ ati pe ko le bori ibo apa guusu iwọ oorun ati guusu ila oorun orilẹede Naijria. “Ọmọ ẹgbẹ oṣelu PDP ni mii, olori ni mi sugbọn mo ti n sọ fun tin tipẹ, a ko gbọdọ ma otitọ ọrọ. Ewu ni Obi jẹ fun wa sugbọn n ko ni igbagbọ pe yoo ni ida mẹdọgbọn ibo awọn ipinlẹ. N ko tako Obi, mo nifẹ rẹ, olori to daa ni. “Ẹ jẹ ki sọ fun yin, aarun jẹjẹrẹ ni Obi jẹ fun ẹgbẹ oṣelu PDP, ko si aniani nibẹ. E jẹ ki salaye nkan fun yin, ni guusu iwọ oorun, awọn eyan le ma fẹ gbọ otitọ ọrọ sugbọn n ko ri bii ẹgbẹ oṣelu PDP ṣe fẹ bori ibo ni apa ibi. “Ẹni to ba tan wa, ko tẹsiwaju. Koda n ko ri ibi a ṣe le bori ni guusu ila oorun orilẹede yii pẹlu. O ni sugbọn oludije sipo aarẹ labẹ asia ẹgbẹ oṣelu NNPP, eyiu Rabiu Kwankwaso ni agbara lati mu inira ba bibori ni apa ariwa ila oorun bakan an. “Ni apa  aarin ariwa, ko si isẹ pupọ lati ṣe nitori oludije PDP ati APC ko wa lati ibẹ  sugbọn a ko gbọdọ gba gbe Kwankwaso, aarun jẹjẹrẹ miiran. Fayose salaye siwaju pe anfani wa fun ẹgbẹ oṣelu PDP ba le fọwọsowọpọ pẹlu Peter Obi ti Labour Party, ki wọn si tun bu omi pa awọ pẹlu gomin ipinlẹ Rivers, Nelson Wike. O﻿ ni igbesẹ yii yoo fun ẹgbẹ oṣelu PDP ni ọpọlọpọ anfani lati bori ninu eto idibo lọdun 2023. “Fifi ọwọ sowọpọ pẹlu Obi jẹ nkan to da pupọ, ti wọn ba si omi pa awọ to wa laarin ẹgbẹ oṣelu PDP ati Gomina Nelson Wike ti ipinlẹ Rivers.” Gomina ipinlẹ Ekiti tẹlẹ, Ayodele fayose ti sọ pe oun ko ni sọrọ kobakungbe si oludije fun ipo Aarẹ ninu ẹgbẹ oṣelu APC, Bola Tinubu. Fayose, to jẹ eekan ninu ẹgbẹ oṣelu PDP lo sọ bẹẹ ninu ifọrọwerọ kan pẹlu ileeṣẹ iroyin abẹle, Channels. O ni “Jẹ ki n sọ fun ọ, ti awọn eeyan ba n reti ki n sọrọ kobakungbe nipa Tinubu lati fi han pe mi o ṣatilẹyin fun,mi o ni ṣe bẹẹ rara.” Fayoṣe ni, bo tilẹ jẹ pe awọn gomina atawọn oloṣelu kan ni iha Ariwa ni ariyanjiyan pẹlu Aarẹ Muhammadu Buhari, wọn kii sọrọ kobakungbe si. Gẹgẹ bii ohun to sọ, Tinubu jẹ ọkan lara awọn aṣaju ilẹ Yoruba, nitori naa oun ko ni maa sọrọ abuku si nitori wọn ko si ninu ẹgbẹ kan naa. Gomina Ekiti tẹlẹri naa ṣalaye pe oun ko ni bu Tinubu lailai. O ni “To ba jẹ pe ọna kan ti mo le fi han gbogbon eeyan pe ọta Tinubu ni mi ni ki n maa bu gẹgẹ bii ọmọ Yoruba, mi o ni ṣe bẹẹ lailai.” “Ọjọ ori Atiku Abubakar ati Bola Tinu ti le ni aadọrin ọdun, ki lo de ti awọn mejeji fi n joko papaọ lati jiroro ti wọn ko si maa yọ ada si ara wọn? Ẹ yọ mi kuro lara awọn ti yoo maa bu Tinubu.” “Mi o ni bu Atiku.... bẹẹ naa ni mi o ni bu Tinubu.” Fayose sọ pe lootọ ni ipo Aarẹ tọ si iha Guusu Naijiria ni bayii ti Buhari to wa lati Ariwa yoo pari saa rẹ to lẹyin ọdun mẹjọ. O pari ọrọ rẹ pe oun yoo ṣiṣẹ fun ẹgbẹ oṣelu PDP bo tilẹ jẹ pe aarin ẹgbẹ ọhun ko gun rege.	https://www.bbc.com/yoruba/articles/cj7zlvk42z9o
entertainment	Kwam 1's new wife: Emmanuella Ropo di aya Kwam 1, bó ṣe lọ rèé	"Lẹyin ọdun mẹta ti gbajugbaja olorin Fuji, Wasiu Ayinde ti ọpọ mọ si Kwam 1 fẹ iyawo rẹ kekere, Titi Masha ni Ijebu-Ode, agogo igbeyawo tun ti dun laarin olorin naa ati ọmọ ẹlẹ kan, Emmanuella Ropo. Lọjọru ọsẹ ni igbeyawo Kwam 1 waye niluu Abeokuta pẹlu apọnbeporẹ arẹwa obinrin, Aderopo Emmanuella ti gbogbo ilu mi titi. Ropo jẹ ẹni to ti le ni Ogoji ọdun lọjọ ori nigba ti Wasiu Ayinde jẹ ẹni ọdun mẹrinlelọgọta to si ti ni ọmọ to le ni ogoji latọdọ ọpọlọpọ obinrin. Wọ́n ti ń bèrè lọ́wọ́ abúrò ọkọ mi pé èlò ni wọ́n fẹ́ gbà, ẹ ṣàánú wa o! - Ìyàwó Timothy tó kú sí Hilton Hotel Osun figbe ta Wọ́n lù mí bíi ẹní máa kú, wọ́n ya aṣọ mọ́ mi lọ́rùn nílé Princess kí n tó dé àgọ́ ọlọ́pàá - Baba Ijesha Ìkúnlẹ̀ abiyamọ ò! Wo bí arábìnrin yìí ṣé bínú dá omi gbígbóná s'ará ọmọ ọ̀dọ̀ rẹ̀ Pásítọ̀ onísọjí tó fí ipá bá olóyún oṣù mẹ́jọ sùn ní Ondo, ohun tí a mọ̀ rèé Amọṣa kii ṣe pe o fẹ gbogbo wọn sile. Iyawo ti wọn mọ mọ Kwam 1 ju ni Yewande to n gbe ni Canada ti wọn si ni ọmọ marun papọ. Taa ni arẹ̀wà obìnrin, Emmanuella Ropo tí ìròyìn n sọ pé òun ni ìyàwò K1 tuntun? Kwam 1 dá àwọn tó ń wọ́ ọ tuurutu nílẹ̀ pé ó jẹ́ gbèsè dollar iṣẹ́ orin kan l'Amẹ́rika Ṣé lóòtọ́ ni Alaafin Ọyọ ti fẹ́ olorì tuntun láti ẹ̀yà Igbo? Ẹ wo ǹkan tí a mọ̀ nípa rẹ̀ Wasiu ko fi bo rara gẹgẹ bo ṣe maa n pe ara rẹ ni alaya pupọ eyi ti oloyinbo n pe ni Polygamist to si ni oun ko tii de ipo ti Fela Anikulapo gbajugbaja olorin to ti d'oloogbe to ni akọsilẹ iyawo mẹtadinlọgbọn. Oṣu to kọja ni iroyin brẹ si ni ta si awọn eeyan leti pe Kwam 1 tun ti fẹ ṣe iyawo pẹlu ẹlẹ tuntun yii. Koda o fi orin kan sori ayelujara ninu eyi to ti n pe e ni ""Ajike Okin ati Neulla Ajike Mi"". Emmanuella naa fi ọrọ ifẹ rẹ sita nipa igbeyawo naa to n gbadura fun ẹmi gigun ninu ifẹ ati idunu fun oun ati Kwam 1. Gbas-gbos ti ń wáyé ṣáájú ìdìbò sí ipò gómìnà Osun, kí ló ń ṣẹlẹ̀ láàrín Aregbesola, Oyetola? Buhari ti sọ̀rọ̀ sókè lórí àbájáde ìwádìí EndSARS, ilẹ̀ Amẹ́ríkà sì ti fun lésì Àwọn alamí ìjọba kan ti wà láàrín àwa ajìjàgbara Yoruba Nation tó ń bínú pé Sunday Igboho ti ga ju àwọn lọ - Akintoye Ilééṣé ọlọ́pàá Osun tí mú Olùdarí ilé ìtura tí Akẹ́kòó fásìtì OAU ti dédé pòórá"	https://www.bbc.com/yoruba/afrika-59337105
sports	Ikọ̀ Bayana Bayana ti South Africa  ló gba Ife Ẹ̀yẹ WAFCON lẹ́yìn ìgbìyànjú ìgba mẹ́rin	Ikọ agbabọọlu obinrin ti South Africa, Bayana Bayana ti gba Ife Ẹyẹ Agbaye, WAFCON fun igba akọkọ lẹyin ti wọn na ikọ agbabọọlu Morocco ninu aṣekagba idije naa. Agbabọọlu obinrin Hildah Magaia lo ṣe moriya ninu idije naa lẹyin ti o ṣiṣẹ karakara ti ikọ South Africa fi bori ninu idije naa fun igba akọkọ lẹyin igbiyanju marun un. Ni saa akọkọ ifẹṣẹwọnṣẹ ni ikọ South Africa ti fakọyọ, ti ko si si ẹnikẹni ninu ikọ meji to gba bọọlu wọ inu awọn.  Amọ Magaia ko gba fun wọn to si gba bọọlu wọ inu awọn ni  iṣeju mẹta kọja ọgọta, eleyii to mu ki wọn saaju ninu idije naa. Lẹyin iṣẹju mẹjọ lẹyin naa ni wọn fi ọba le ti o si da mẹji ti ikọ Bayana Bayana fi bori. Ami ayo keji yii lo ji awọn ikọ Morocco ti wọn si tiraka lati fi ami ayo ẹyọkan naa sinu awọn. Arabinrin Ayane lo ṣiṣẹ to bẹẹ ti wọn fi pari erebọọlu naa. Igba mẹrin ti wọn ti kuna ni lọdun 2000, 2008, 2012 ati ọdun 2018 Ninu ọrọ rẹ, Balogun ikọ Bayana Bayana, Refiloe Jane ni irẹlẹ ni aṣeyọri naa jẹ fun wọn, ti inu awọn si dun daradara. O fikun un pe niiṣe ni oun bu ṣẹkun lẹyin ifẹṣẹwọnṣẹ naa, nitori awọn ṣiṣẹ karakara lati ri pe awọn gba Ife Ẹyẹ ti ọdun yii. Bakan naa ni akọnimọọgba ikọ naa, Desire Ellis ni inu ohun dun daradara ninu aṣeyọri yii nitori pe gbogbo igbiyanju wọn ni ọdun mejilelogun ṣẹyin lati bori gẹgẹ bi agbabọọlu lo jasi pabo. Iṣẹ takuntakun ni ikọ South-Africa ṣe pẹlu bi wọn ṣe n jijakadi pẹlu Morocco to jẹ ile ni wọn wa, ti wọn si ni awọn ololufẹ wọn biba to n ke fitafita fun wọn lati bori.	https://www.bbc.com/yoruba/articles/c28gxzp70x9o
politics	Seyi Makinde Defection: PDP ní ọ̀rọ̀ Fani-Kayode kò ṣé tẹ̀lé, asọ̀rọ̀ àná di bámíì ni	"Ẹgbẹ oselu PDP nipinlẹ Oyo ti ke s'awọn ọmọ Naijiria, lati fi ẹyinkule ọwọ da gbogbo ọrọ ti Fẹmi Fani-Kayọde ba sọ nu nitori atimaasebo rẹ ti fihan pe, ko duro soju kan ri, bẹẹ ni asọrọ ana di bamii ẹda ni. Bẹẹ ba gbagbe, Minisita ana feto irina ofurufu, Femi Fani-Kayọde lo ni oun lo ṣokunfa bi awọn gomina kan ṣe dara pọ mọ ẹgbẹ oselu APC ati pe laipẹ Gomina Makinde tipinlẹ Ọyọ naa pẹlu yoo fo fẹrẹ lọ si APC. Fani-Kayode sisọ loju ọrọ yii lasiko to n salaye idi to se kuro ninu ẹgbẹ PDP, rekọja lọ si APC laipẹ yii. Amọ nigba to n ba BBC Yoruba sọrọ lori ohun ti Fani-Kayode sọ yii, ẹgbẹ PDP ni lọwọ yii, awọn to n ko ba igbaye-gbadun araalu ni wọn n korajọ si ẹgbẹ oṣelu APC, nitorina ajegbodo to n wẹni kunra lọrọ Fani-Kayọde. Akọwe ipolongo f'ẹgbẹ oṣelu PDP nipinlẹ Ọyọ, Onimọ ẹrọ Hakeem Ọlatunji woye pe niwọn igba ti Aṣiwaju Bọla Ahmed Tinubu ko ti lee kuro lẹgbẹ oṣelu APC, ko si ohun ti yoo yẹju Makinde pẹlu kuro lẹgbẹ oṣelu PDP. A ko fẹ Seyi Makinde ninu APC Oyo, yoo ba ọja jẹ fun wa ni - Abass Aleshinloye Bakan naa ninu ọrọ tirẹ,  ẹgbẹ oṣelu APC ni ipinlẹ Ọyọ ni bi ẹlẹṣẹ to n lọ ṣọọsi tabi mọṣalaṣi fun irapada ọkan rẹ lọrọ Gomina Makinde yoo ri bo ba fẹ wa si ẹgbẹ oṣelu APC. Ọkan lara awọn eekan ẹgbẹ oṣelu APC ni ipinlẹ ọyọ, Ọgbẹni Ayọdeji Alẹshinlọyẹ ṣalaye fun BBC News Yoruba pe iru wọn, a kii fa akoso ṣọọṣi tabi mọṣalaṣi ke wọn lọwọ. O fi kun un pe gomina ipinlẹ Oyo, Seyi Makinde yoo kan wa ba ọja jẹ fun ẹgbẹ oṣelu APC ni ipinlẹ Ọyọ ni. Ẹgbẹ oṣelu APC ni bi gomina Makinde ba ti le fi ọwọ sibi tọwọ gbe to si ṣetan lati tẹle ilana ofin ẹgbẹ oṣelu APC mu. ""Bo ba wa, a jẹ pe o ti di atunbi ni, ṣugbọn a ko ro pe yoo lee wa darapọ mọ ẹgbẹ oṣelu APC."" Ọgbẹni Ayọdeji Alẹshinlọyẹ to jẹ alaga ajọ awọn alaga kansu, ALGON tẹlẹ ni ipinlẹ Ọyọ ni ko saye fun un lati dije fun ipo gomina lẹgbẹ oselu APC bi o ba jẹ pe nitori atidije lo tori fẹ wa si ẹgbẹ naa."	https://www.bbc.com/yoruba/afrika-58627029
religion	Shiite: Àwa kọ́ la yìnbọn pa ọ̀gá ọlọ́pàá àti akọ̀ròyìn	Ẹgbẹ musulumi Shiite, Islamic Movement in Nigeria, ti sọ pe, awọn kọ lo ṣeku pa ọga ọlọpaa, Usman Musa ati akọroyin ileeṣẹ Channels. Umar Usman ati Precious Owolabi ni wọn tẹri gbaṣọ ninu ikọlu ọlọpaa ati ẹgbẹ Shiite, nigba ti wọn n ṣe iwọde l'Abuja lọjọ Aje. Aarẹ ẹgbẹ ọhun, Ibrahim Musa ninu atẹjade kan to fi sita lọjọ Iṣẹgun ṣalaye pe, ọta ibọn awọn ọlọpaa lo ba awọn mejeeji nitori awọn ẹgbẹ Shiite kii lo ibọn tabi ohun ija oloro kankan. O ni ko ṣeeṣe ko jẹ pe awọn ọmọ ẹgbẹ Shiite to n ṣe iwọde lo yinbọn pa awọn mejeeji. Aarẹ ẹgbẹ musulumi Shiite ni, ibanilorukọjẹ ni ọrọ ti ile iṣẹ ọlọpaa sọ pe Shiite lo ṣekupa ọga ọlọpaa Musa ati Owolabi. Ọgbẹni Musa ṣalaye pe, pẹlẹ kutu ni iwọde awọn n lọ ko to di pe awọn ọlọpaa da gbogbo rẹ ru. Lakotan, ẹgbẹ Shiite kẹdun pẹlu awọn ẹbi awọn to ku ninu ikọlu ọjọ Aje papaajulọ ẹbi ọga ọlọpaa ati oniroyin to ṣagbako iku ojiji ninu iṣẹlẹ ọhun. Ìdí ti a fi kọ̀ láti fi El-ZakZakky sílẹ̀ -Ileeṣẹ Aarẹ Buhari Ìdí ti a fi kọ̀ láti fi El-ZakZakky sílẹ̀ gẹgẹ bi ilé ẹjọ ṣe paṣẹ rẹ - Ileeṣẹ Aarẹ. Ogbẹni Femi Adesina to jẹ oludamọran fun aarẹ Mohammadu Buhari lori ọrọ iroyin ni kii ṣe pe ijọba fẹ tako aṣẹ ofin ile ẹjọ rara. O ni ijọba Buhari gbà pé o ni idi ti Adajọ Abubakar Malami (SAN) N3.5 mílíọ̀nù lórí El-Zakzaky, kíni àwọn ọmọ Nàìjíríà ń sọ?ṣe fi paṣẹ pe ki wọn tu olori ẹsin Islam Shiite silẹỌ̀pọ̀ èèyàn farapa nínú ìwọ́de Shiite. Femi Adesina ni nitootọ ni o jẹ pe Adajọ agba ni Naijiria to paṣẹ itusilẹ El Zakzakky ati aya rẹ kuro ninu tubu ṣe eyi gẹgẹ bii agbara ofin ni. O ni koko pataki ni pe ti adajọ ba dajọ, aaye wa lati pe idajọ naa ninu ẹjọ kotẹmilọrun bi o ti yẹ. Femi Adesina ni kete ti wọn ba ti ni ki eeyan gba oniduro ninu ẹjọ ṣugbọn ti igbẹjọ kotẹmilọrun ba dide ni ofin ti faye gba pe ki wọn ṣi fi ẹni naa si ahamọ titi yoo fi yanju. O ni oun ko mọ ofin ni kikun ṣugbọn nkan  kan ti o da oun loju ninu ifọrọwerọ naa ni pe ijọba ti gbe ẹjọ kotẹmilọrun lọ sile ẹjọ agba ni ipinlẹ Kaduna. Femi Adesina parọwa fawọn olujọsin Shiite pe ki wọn ni suuru nitori ọjọ Aje to m bọ nigbẹjọ yoo waye nile ẹjọ ni Kaduna. Agbẹnusọ fun aarẹ Buhari gboriyin fawọn agbofinro Naijiria pe wọn gbiyanju lasiko iwọde awọn ijọ Shiite to wyae ni Abuja. Iwọde yii lo mu ẹmi opolopo eeyna lọ ati ti agunbanirọ Channels kan ati ọga agba ọlọpaa kan. O ni kani awọn ọlọpaa sọ̀kò ẹyẹ ihuwasi awọn Shiite nibi iwọde yẹn nipa yinyin ibọn ni, ọpọ ẹmi ko ba tun sọnu sii. Femi Adesina ni ẹmi ọga ọlọpaa to sọnu sinu iṣẹlẹ iwọde yii to eyi to n gba ẹbọ lọwọ awọn oluwọde ṣugbọn oun ki awọn agbofinro fun gbigba alaafia laaye lai nii fiṣe ohun gbogbo to ṣẹlẹ.	https://www.bbc.com/yoruba/49081498
entertainment	Mr Macaroni, Taaooma, Woli Agba, Adeyemi Elesho sọrọ lórí ìpè láti ṣèpàdé pẹ̀lú ìgbákéjì ààrẹ Yemi Osinbajo	"Awọn gbajugbaja apanilẹrin bii Debo Mr Macaroni, Taaooma, Woli Agba Ayo Ajewole ati Adeyemi Elesho to jẹ ọmọ agba oṣere, Elesho ti fi ọrọ sita lori ipade kan ti wọn pe wọn si pẹlu igbakeji aar Naijiria, Yemi Osinbajo eyi to di ariwo lori ayelujara lẹnu awọn ọdọ Naijiria. Maryam Apaokagi ti ọpọ mọ si Taaooma ti sọrọ pe oun tọrọ aforijin pe oun jẹ ipe naa lati lọ ṣepade pẹlu igbakeji aarẹ, Ọjọgbọn Yemi Osinbajo. Ninu ọrọ aforijin rẹ to fi sita fawọn ọmọ Naijiria, o ṣalaye pe oun ko fẹ kọkọ gba lati lọ fun ipade naa ṣugbọn oun tun daa ro pe yoo fun oun lanfani lati sọ ero rẹ lori awọn ọrọ to n gbona janjan ni Naijiria. Taaooma ṣe eyi lẹyin ti ibẹwo rẹ ọhun bẹrẹ si ni fa ariwo lori ayelujara ti awọn eeyan n gbaa bi ẹni n gba igba ọti. Bi awọn ọmọ Naijiria mii ṣe n kan sara si awọn to lọ fun ipade naa ni awọn mii n tabuku wọn ti wọn si n gboriyin fun apanilẹrin Mr Macaroni to kọ lati lọ ni tirẹ to si ṣalaye. Wọn ni lilọ wọn jẹ lati ṣe igbelarugẹ fun iṣẹ wọn ti wọn yan laayo ni kii ṣe lati sọrọ lorukọ awọn ọdọ Naijiria gẹgẹ bi wọn ṣe jẹ ki awọn eeyan gbagbọ. Kii ṣe awọn Naijiria nikan lo fesi amọ awọn adẹrinpoṣonu naa ti ọrọ kan gaan ti sọ ero ọkan wọn nipa rẹ. Ọkan lara awọn gbajugbaja ajafẹtọ ọmọniyan, Aisha Yesufu sọ fun Taaooma pe ko tilẹ nilo lati tọrọ aforijin lọwọ ẹnikẹni tori pe oniruuru ọna leyan le gba ṣe amuṣẹ nkan. Bẹ naa ni mọ Naijiria kan Mankwat Nisa fesi pe ""mo lero pe ẹ ko lọ ṣoju emi nibẹ, to ba ri bẹẹ, ko kan mi"". Sanwo-Olu ṣèlérí ìrànwọ́ owó fún ètò ìsìnkú tó dára f'àwọn tí ilé alájà 21 wó pa ní Ikoyi Alùlùgbayì ọmọ Nàìjíríà tó fI Ìlù kojú ìdẹ́yẹsí ní Amẹ́ríkà rèé Ìkúnlẹ̀ Abiyamọ oo! Ìyá ju ọmọ rẹ̀ méjì sí Kànga Ẹwẹ, bi awọn wọnyii ṣe ni ki wọn ka ọrọ awọn eeyan to n bu wọn si yinyin agbado sẹyin igba, awọn ọmọ Naijria mii ni iṣẹ ara wọn ni wọn ba lọ. Gbajugbaja apanilẹrin ti ko ba wọn pe nibi ipade naa, Debo Adebayo ti ọpọ mọ si Mr Macaroni ni tirẹ ṣalaye idi ti ko fi lọ to si ni oun ko ni ki awọn to lọ ma lọ. Ninu ọrọ to fi sita, o ni idi ti oun ko fi lọ ni pe inu oun ko dun si awọn adari oṣelu oun ko si f ni nkan ṣe pẹlu wọn. O ni o dara bi awọn to ku ba gbagbọ pe biba ijọba joko sọrọ yoo mu ayipada ba awọn nkankan, ""ki ẹnikẹni ma si gbe ọbẹ si wọn lọrun pe wọn lọ"". Lara awn adẹrinpoṣonu mii to lọ fun ipade naa ni Ayo Ajewole ti ọpọ mọ si Woli Agba. Adeoye Adeyemi Elesho to jẹ ọmọ agba oṣere, Elesho to ni gbogbo igba ti awọn ba n ṣe ifẹhonuhan, oun ti maa n woye ọjọ kan ti oun yoo lanfani lati sọrọ fun awọn adari ijọba lojukoroju. Lara awọn to lọ ni Taooma; Josh Alfred (Josh2funny); Ayo Ajewole (Woli Agba); Adebamiro Adeyanju (Mr Hyenana) ati Adeoye Adeyemi Elesho (Yemi Elesho)."	https://www.bbc.com/yoruba/59196312
religion	Mbaka missing: Father Ejike Mbaka ti ṣí aṣọ lójú àwọn tó sọ ọ́ dàwátì	"Gbajumọ oluṣọaguntan ijọ aguda nipinlẹ Enugu, Ẹniọwọ Ejike Mbaka ti ọpọ mọ si Fada Mbaka ti ṣalaye awọn to wa nidi bo ṣe di awati fun ọjọ meji. Nigba to n ba awọn olujọsin ijọ rẹ sọrọ nileejọsin Adoration ministries ni Umuchigbo Nike nilu Enugu, Fada Mbaka ṣalaye pe awọn alaṣẹ daosisi ijọ Aguda nilu Enugu lo wa nidi bi oun ṣe dawati. O ni Bisọbu agba ijọ aguda nibẹ lo pe oun sibi ipade kan, ibẹ si ni wọn ti fi oun si abẹ ahamọ. O ni ara ẹsun ti wọn ka si oun lẹsẹ̀ ni pe oun gbadura fun Nnamdi Kanu, aṣiwaju ẹgbẹ agbesunmọmi IPOB. Gẹgẹ bi o ṣe sọ fawọn ọmọ ijọ rẹ, ọgbọn ọjọ ni wọn gbero lati fi fi oun si ahamọ ki o to di pe awọn ọmọ ijọ rẹ pariwo sita ti wọn fi tu oun silẹ. Fada Mbaka ṣalaye pe oun ti wọn sọ fun oun ni pe oun yoo wa lahamọ fun oṣu kan fun oun lati gbadura ki oun si ṣe aṣaro lori iṣe oun. O ni oun rọ wọn lati fun oun laaye lati ba awọn eeyan ijọ oun sọrọ ki oun si ti ilẹkun ileejọsin naa ""ṣugbọn wọn ni rara, ẹ gbami laaye lati ṣe isin oni fun awọn olujọsin ijọ mi, mi o tilẹ ni sọ fun wọn pe mo wa labẹ ibawi, wọn ni rara. Maa kan sọ fawọn ọmọ ijọ mi ni pe mo n lọ fun adura ọlọgbọn ọjọ, a o pada wa gbogbo wa yoo si bọwọ fun gbogbo nnkan ti wọn ba sọ, wọn ni rara"" O ni oun tilẹ bẹ wọn pe ki wọn gbe iranṣẹ Ọlọrun miran lọ si ijọ naa, sibẹ wọn kọ ni. Ni Ọjọru ni okiki kan nigba tawọn ọmọ ijọ Adoration ministries ti Fada Mbaka n ṣe oluṣọaguntan fun wọde nilu Enugu ti wọn si n pariwo pe ki wọn ba awọn wa Fada Mbaka ti wọn ji gbe. Ninu ọrọ rẹ, Fada Mbaka ni awọn oṣiṣẹ ileeṣẹ agbofinro DSS kọ lo gbe oun gẹgẹ bi awọn eeyan kan ṣe ro. Wọn ti ri ojiṣẹ Ọlọrun, Fr Ejike Mbaka. Ṣaaju ni iroyin jade pe alufaa naa to ni ijọ Adoration Ministry nilu Enugu ti di awati fun bi ọjọ meji. Iṣẹlẹ yii n waye lẹyin ọjọ diẹ ti Mbaka pe ki Aarẹ Muhammadu Buhari fi ipo silẹ nitori bi eto aabo ṣe ri ni Naijiria. Bi iroyin ṣe jade pe wọn ko ri Mbaka, ni awọn alatilẹyin rẹ ti tu jade fun iwọde lọ si ile Olori alufaa ijọ Aguda nilu Enugu. Botilẹ jẹ pe a ko ti i le sọ nkankan nipa bi alufaa naa ṣe pada si ilu tabi ibi to ti n bọ, tilu-tifọn, tijo tayọ ni awọn eeyan fi pade rẹ. Awọn to wa ni ayika alufaa naa sọ pe o ti le ni ọjọ meji ti awọn ti ri Mbaka gbẹyin. A gbọ pe o dagbere fun to sunmọ pe pun n lọ si ile Alufaa Agba ijọ Katoliliiki ni ẹkun Enugu, ṣugbọn wọn ko ri i lati igba naa. Fr Mbaka kọ ẹ̀yìn sí Buhari nítorí kò rí nǹkan jẹ lábẹ́ rẹ̀ - Iléeṣẹ́ Ààrẹ Fr Mbaka, ọmọ ìjọ rẹ̀ kọ̀lu akọ̀ròyìn BBC, wọ́n lù wọ́n ní àlùdojúbolẹ̀ Lasiko ti BBC ṣe abẹwo si inu ọgba ijọ rẹ, Adoration Ministry, niṣe ni eero pe jọ sibẹ, ti wọn si n beere pe nibo ni Father Mbaka wa. Ṣugbọn, BBC ko ti i le sọ ni pato boya wọn ji alufaa naa gbe lọ ni, boya o farapamọ ni tabi wa ni ọdọ awọn agbofinro. Bakan naa ni awọn alaṣẹ ijọ Aguda nilu Enugu sọ pe awọn ko ti i gbọ nipa iṣẹlẹ naa. Alufaa kan to sunmọ Mbaka naa sọ pe oun ko gbọ nipa didi awati rẹ, ṣugbọn ko gbe ipe oun si ori ẹrọ ibanisọrọ rẹ. Iṣẹlẹ yii si ti mu ki awọn ọmọ ijọ rẹ bẹrẹ iwọde."	https://www.bbc.com/yoruba/afrika-56998652
religion	Ondo kidnap: Fowokemi Ogedengbe, ọmọ Pasitọ Deeper Life tí wọ́n jígbé l'Ondo ní àwọn ajínigbé kò tíì pe àwọn	Awọn ẹbi ati ara Pasitọ ijọ Deeper Life ti wọn jigbe lọ ni ilu Akure, Otamayomi Ogedengbe ni awọn ko i tii gbọ ohun kankan lati ọdọ awọn janduku to ji i gbe lọ. Iroyin to lo ori ayelujara ni pe awọn ajinigbe ọhun beere fun ọgbọn miliọnu naira lalẹ Ọjọru nigba ti wọn pe ẹbi pasitọ naa. Iroyin mii tiẹ sọ pe awọn janduku ajinigbe pawo naa sọ pe owo itusilẹ naa ko gbọdọ din ni ọgbọn miliọnu. Ṣugbọn ọmọbinrin pasitọ naa, Fowokemi Ogedengbe sọ fun BBC Yoruba pe irọ funfun balau ni iroyin tawọn kan n gbe kiri. Fowokemi ṣalaye pe ẹbi pasitọ Deeper Life ọhun ko ti gbọ lati ọdọ awọn ajinigbe titi di akoko yii. Ọmọ baba naa ni: ''A ko mọ ibi ti awọn to kọ iroyin pe wọn ti tu u silẹ ti gbó iroyin naa. Bi emi ṣe rii ka lori ayelujara niyẹn, amọ ko si otitọ kan ninu iroyin naa. A ko mọ ibi ti baba mi wa bayii nitori awọn ajinigbe naa ko tii pe wa,'' Fowokemi lo ṣalaye bẹẹ. O rọ awọn eeyan lati maa fi adura ran idile awọn lọwọ wi pe ki awọn janduku ajinigbe naa le fi olori ile wọn silẹ. Ọmọbinrin Pasitọ Ogedengbe, Fowokẹmi ni inu ipaya ati ibẹru ni awọn wa nitori awọn ajinigbe naa ko tii kan si wọn. O ni baba oun ni ilera to si ni awọn oogun ti oun lo ni ojoojumọ, amọ lati igba ti wọn ti jigbe lọ yii awọn ko gbọ nkankan. Ọjọ Kẹwaa, Oṣu Karun un ni wọn ji pasitọ Godwin Mayomi Ogedengbe lẹyin to pari isin ninu ile ijọsin rẹ ni nkan bi aago mẹsan an alẹ.	https://www.bbc.com/yoruba/afrika-57104205
health	"""Mo ní àìsàn Lupus, n kò le bá ọkọ mi lòpọ̀ fún ọdún márùn-ún àkọ́kọ́ lẹ́yìn ìgbeyàwó"""	Adura gbogbo ẹda ni pe ka ma se aisan amọ nigba to ba de adura ki ọlọjọ mase de lo ku ta maa gba. Obinrin kan ree, ti a ko fẹ darukọ tabi fi oju rẹ han to ni aisan to maa n mu ki awọn eroja ara maa ba ara wọn ja, eyi ti wọn n pe ni Lupus. Bẹẹ ba gbagbe, gbajumọ osere kan, Kemi Afolabi Adedipe naa kede losu diẹ sẹyin pe oun ni aisan naa, eyi to n ba agọ ara oun ja. Nigba ti wọn n ba BBC Yoruba sọrọ lori aisan naa, obinrin alaisan ọhun ati dokita kan to ni imọ nipa arun ọhun, Hakeem Olaosebikan salaye itu ti aisan naa le fi ẹni to ba mu pa. Ninu alaye obinrin naa, o sọ pe ọdun ti oun se igbeyawo gan ni aisan Lupus yii bẹrẹ, bii iba ati ikọ wiwu si lo ba wọle. O ni oun ko tiẹ tete mọ lara afi igba ti ikọ naa le laleju, ti ayẹwo si fi fidi rẹ mulẹ lẹyin ọdun meji ti oun ti n jẹ irora pe aisan Lupus lo n ba oun finra. O salaye pe oun ko tiẹ kọkọ gbagbọ, ti oun si morile oke okun, ki wn wa sọ pe lootọ ni Lupus wa ni agọ ara oun. Ninu ọrọ rẹ, obinrin alaisan Lupus naa ni orisirisi ẹya ara ni Lupus maa n kọju ija si nitori o le ba oju ati awọ ara jẹ. Amọ o ni niti oun, ẹdọ fooro oun lo kọkọ nawọ gan, ti oun yoo si wukọ awule tọntọ, ti awọ ara oun gan ko si bọ lọwọ rẹ. O fikun pe aisan naa ni irora pupọ to si dabi ki oun lọ pokunso lati bọ lọwọ rẹ, ti oun si nilo lati fi isẹ oojọ oun silẹ nitori aisan naa. Arabinrin naa ni ọpẹlọpẹ adura ni oun fi bimọ kan soso ti oun bi nitori pe aisan Lupus maa n jo oyun mu ni. Idi si ree, to fi ni awọn dokita gba oun ati ọkọ oun nimọran lati mase sun mọ ara awọn, titi di ẹyin ọdun marun. Asiko naa si ni oun bi ọmọ kan soso ti oun bi naa pẹlu ẹbẹadura ati atilẹyin ọkọ oun, to si n mọ riri awn obi ati ọkọ rẹ fun atilyin wọn. Arabinrin naa gba gba awọn to ni aisan naa nimọran pe Lupus see wo amọ ko le san patapata ninu agọ ara ni, ti wn si nilo ifẹ ati iranwọ ẹbi wn lati gbe ile aye. Nigba to n ba wa sọrọ, dokita Olaosebikan to nimọ nipa arun Lupus salaye pe obinrin ni arun naa maa n ba finra julọ ju awọn ọkunrin lọ. Dokita ni awọn mọge ti wọn wa ni ọjọ ori ọdun mejidinlogun siwaju si lo saba maa n ni arun Lupus julọ. O salaye pe lara awọn ohun ta fi le mọ Lupus ni ara gbigbona, keeyan maa laagun pupọ ati ikọ hihu. O wa gba awọn ẹbi awọn to ba ni arun naa nimọran lati sugba wọn nitori wn nilo ifẹ ati iranwọ lati ọdọ ẹbi wọn.	https://www.bbc.com/yoruba/articles/cv2nqj9xnwyo
health	Coronavirus in Nigeria: Ṣé lóòtọ́ọ́ ni pé ìtọ̀ àti imí màálù le wo ààrùn coronavirus?	Oriṣiiriṣii nnkan lawọn eeyan n sọ pe o le wo aarun coronavirus ti o ba gbogbo aye finra lọwọ. Ọkan lara wọn ni itọ ati igbẹ maalu. Ṣugbọn ohun ti a mọ ni pe itọ tabi igbẹ maalu ko le ṣ'oogun aarun covid-19. Gẹgẹ bi ọrọ ti ajọ to n ri si eto ilera lagbaye, WHO ṣe sọ, itọ ati igbẹ maalu ko le sọ bo ya eeyan ni aarun coronavirus. Ẹ wo alaye lẹkunrẹrẹ ninu fidio yii.	https://www.bbc.com/yoruba/52385712
entertainment	Ọkọ Lizzy Anjorin : Abdulateef Lawal ní Ọlọ́rún ló so oun àti Lizzy pọ̀, ẹ̀dá kan kò sì le yà àwọn	"Ọkọ gbajugbaja oṣerebinrin Lizzy Anjorin, Alhaji Abdullateef Lawal Adegboyega ti salaye idi to se ni iyawo mẹrin saaju ko to fẹ Lizzy Anjorin. Alhaji Lawal, ninu fidio kan to gba ori ayeluyara kan, wa sekilọ fun awọn iyawo rẹ mẹrin to ku lati ṣọ ara wọn lori ọrọ Lizzy Anjorin. Adegboyega fi ikilọ naa lede lasiko to n sọrọ lori ayelujara nipa ija ati awuyewuye to n waye laarin awọn iyawo akọfẹ rẹ ati Lizzy Anjorin. Ọkan lara awọn iyawo mẹrin naa, Fola, lo kọkọ lọ si ori ẹrọ ayelujara pe Adegboyega ko tọju oun ati awọn ọmọ ohun. Amọ Adegboyega fi aridaju lede pe irọ patapata ni ati owo to fi sọ wọ si Fola, to fi mọ owo ile to n gbe. Bi mo ṣe di oniyawo mẹrin re e: Ramota, iya Ayomide ni iyawo akọkọ mi: Abdulateef Lawal Adegboyega ni Ramota, tii se Iya Ayomide ni oun kọkọ fẹ ni aarọ ọjọ oun amọ awọn dijọ gbe papọ fun igba diẹ. O ni nigba ti ọrọ awọn ko fẹ ye ara awọn, ni awọn yago fun ara awọn, ko maa ba di pe awọn lu ara awọn pa sinu ile. O ni lati igba ti awọn ti fi ara awọn silẹ, oun n tọju rẹ, ti oun si n se awọn ẹtọ ti o yẹ ki oun se, koda akọbi rẹ gan ti wa nile ẹkọ giga bayii. ""Mo dupẹ lori iyawo mi keji, mo si gbadura fun pe Ọlọrun yoo ba mi saanu rẹ ni gbogbo ibi to wa, ti yoo si gbe alaanu dide fun. Mo ri pe obinrin alalubarika to fẹ jere ọmọ dọjọ alẹ ni, ti n ko si fẹ sọrọ ju bayii lọ lori ọrọ iyawo mi keji yii."" ko mọ ju ko lọ si ibi ayẹyẹ ni ọṣọọṣẹ. Monsurat, iya Amuda ni iyawo mi kẹta amọ ale yiyan pọ fun: Alhaji Lawal ni Monsura ni iyawo oun kẹta, ti oun si fẹ nilana ẹsin Islam amọ oun se iyawo alarede pẹlu rẹ amọ o ni o n hu awọn iwa kan ni oun se pa ti. O salaye pe igba mẹta ọtọọtọ ni oun ti ka ọkunrin mọ ọdọ rẹ. Akọkọ ni igba ti oun rinrin ajo amọ ti oun de lẹyin ọjọ kẹfa, ti oun si ba ọkunrin ninu yara pẹlu rẹ. ""Mo ba Alfa lọdọ rẹ to wọ asọ mi sọrun, ti iyawo mi si ni o wa se alua pẹlu oun ni lati ọjọ mẹfa sẹyin, mo yari amọ wọn bẹ mi, ti mo si gba. Ko tun pẹ mo tun ka ni igba keji pẹluọ́kunrin apọn kan to n gbe oke ile wa, ti wọn jọ joko sinu yara wa, ti iywao mi si wọ asọ oorun to fi ihooho ara rẹ silẹ, wọn bẹ mi, mo tun gbọ. Ni igba kẹta, mo tun ka iyawo mi pẹlu ale, ọkunrin yii, mo mọ daadaa, ti iyawo mi si maa n ran mi si pe awọn dijọ n dajọ papọ ni, ase ale rẹ ni. Wahala Monsura ni Alhaji Lawal sọ pe o ti oun sita, ti obinrin naa si tun maa n ya asọ mọ oun lọrun tawn ba ti n ja. Iyawo lọ pe ọlọ pa si mi, mo ni maa fi ile silẹ fun, ko kan jẹ ki n ko asọ mi, mo si lọ n ya ile gbe lọdọ ọrẹ mi kan, ibẹ si ni mo ti pade Fola. Lọwọ bayii, Monsura ti wa nile ọkọ miran, to si tun wa n pada maa da ile ru pẹlu Lizzy, irọ si lo n pa pe oun mọ Lizzy ri. Fola ni iyawo mi kẹrin, amọ kii se ẹni ti eeyan n ba to: Alhaji Lawal ni Fola, tii se iyawo kẹrin ni akọkọ, o si yẹ ki araye bi leere pe ki lo pa ọkọ rẹ akọkọ ati idi ti awn ẹbi ọkọ naa ko se fẹ ri loju. Fola yii kii se ẹni ti eeyan n ba to rara, amọ asiko ti wahala wa laarin emi ati Monsura ni mo pade Fola yii, ta si n fẹ ara wa. ""Fola ko sọ fun mi nibẹrẹ pe oun ti bimọ ri, ẹnu awọn ọrẹ mi ni mo ti gbọ pe o ti bimọ meji, ti oun naa si sọ pe lootọ ni nigba ti mo bi i. O salaye gbogbo itan aye rẹ fun mi, ipo tawọn obi rẹ wa ati oun gan, ti wọn n lo yara kan soso ni Agege amọ ẹsẹ rẹ kii duro soju kan. Nigba to ya lo ni oun ti loyun fun mi, ara fu mi pe kii se emi ni mo ni oyun amọ mo ni to ba bimọ, a se ayẹwo DNA lati mọ baba to ni ọmọ, ti mo si gba ile fun si adugbo Fagba."" Lawal ni oun ba Fola gbe pọ fun osu kan amọ oun ko le ba gbe papọ ni oun se lọ gba ile si Ikorodu. O ni Fola yii ko mọ̀ ju ariya ọsọọsẹ lọ, ko m isẹ se, to si maa n fi owo ile ẹkọ ọmọ ra asọ ariya. ''Mi o ṣe iyawo pẹlu Fola nitori gbogbo awọn ọmọ to wa ni ọwọ rẹ mẹtẹẹta, o da mi loju pe ẹmi kọ ni mo ni awọn ọmọ naa. Lẹyin naa ni mo sọ wi pe ka lọ ṣe ayẹwọ ẹjẹ boya emi ni mo ni awọn ọmọ naa, amọ Fola kọ pe ka ṣe DNA. Nigba to ya lo ni oun ni oyun keji fun mi, ti mo si yari pe oyun naa kii se temi, ti ọmọ mi si sọ fun mi pe ọrẹ mi maa n wa sun ti Fola mọju."" ''Irọ ni gbogbo ohun ti awọn iyawo mi n sọ fun awọn ọmọ Naijiria lori ẹrọ ayelujara pe Lizzy gba ọkọ awọn'' Ọkọ gbajugbaja oṣerebinrin Lizzy Anjorin, Abdullateef Lawal Adegboyega ni Lizzy Anjọrin nikan ni oun ṣe iyawo oloruka pẹlu, amọ oun ṣe Nikkah pẹlu iyawo oun meji, Iya Ayomide ati Monsuratu. Ọkọ gbajugbaja oṣerebinrin Lizzy Anjorin, Abdullateef Lawal Adegboyega  ti ni irọ ni pe Lizzy Anjọrin gba ọkọ awọn iyawo oun mẹta to ba nilẹ. Abdullateef Lawal Adegboyega  ni oun ti wa lai si iyawo ni ile fun ọdun meji ko to di pe oun fẹ Lizzy Anjorin. Bakan naa lo sapejuwe Anjorin gẹgẹ bi obinrin oni inu ire to fẹran awọn eniyan amọ ko gba ibajẹ eniyan. O rọ awọn ọmọ Naijiria lati ma a ṣe iwadii awọn iroyin ti wọn ba n ri lori ẹrọ ayelujara nitori awọn eniyan kan fẹ ba oun lorukọ jẹ ni. Adegboyega wa kilọ fun awọn iyawo mẹta to ku wi pe ti wọn ko ba ṣọra wọn, wọn yoo rugi oyin lori ọrọ kubakugbe ti wọn n sọ kaakiri nipa Lizzy Anjorin."	https://www.bbc.com/yoruba/media-58621787
religion	Ì﻿jọba ti ṣọ́ọ̀ṣì tí wọ́n ti n ta 'omi ayẹta ìbọn' fun àwọn olùjọ́sìn ní Kogi	Ijọba ipinlẹ Kogi ti ti ile ijọsin kan pa fun ẹsun pe alufaa ijọ naa n ta omi ayẹta fun awọn ọmọ ijọ. Ọjọ Aje ni wọn gbe ilẹkun ile ijọsin naa, New Jerusalem Deliverance Ministry lẹyin ti Gomina Yahaya Bello paṣẹ rẹ Pasitọ ijọ naa, Peter Adeiza tun ṣi ileewosan lai gba aṣẹ lọwọ ijọba lati ọdun 2008. Igbagbọ wa pe ọpọ eeyan lo ti padanu ẹmi wọn nitori ilana ti wọn n gba ṣe itọju wọn. Awọn ileeṣẹ iroyin abẹle jabọ pe, yatọ si pe wọn n ṣe itọju aisan, ati igbẹbi alaboyun nibẹ, wọn tun n lo ṣọọṣi naa fun itọju aarun ọpọlọ, ti wọn si so ọpọ wọn pẹlu ṣẹkẹṣẹkẹ. Ijọba sọ pe Alufaa Adeiza n lu awọn ọmọ ijọ rẹ ni jibiti nipa ti ta omi kan fun wọn, ‘ti ko ni i jẹ ki ọta ibọn ko ran wọn’. Awọn ọmọ ijọ naa kan sọ fun awọn akọroyin pe lootọ ni baba wọn ninu Oluwa ọhun n fun awọn ni iwosan lori oriṣiriṣi aisan ati aarun. Oludamọran lori aabo fun ijọba ipinlẹ Kogi, Jerry Omodara, sọ pe awọn ọlọpaa ati DSS ti kọkọ mu pasitọ naa nigba kan, lati tọpinpin nkan to n ṣẹlẹ ninu ṣọọṣi naa. Omodara sọ pe awọn ni ẹri to to lati fihan nile ẹjọ pe iṣeṣi pasitọ naa tako ilana ẹsin ati iṣegun oyinbo. O ṣalaye pe laipẹ ni wọn o gbe e lọ sile ẹjọ.	https://www.bbc.com/yoruba/articles/czvnzpvy9jzo
religion	COZA: Lẹ́yìn ìwadìí PFN ni CAN tó leè sọ̀rọ̀ lórí ẹ̀sùn tí wọ́n fi kan Fatoyinbo	"Apapọ ẹgbẹ ọmọlẹyin Kristi ni Naijiria, CAN, ti sọ pe oun ko mọ nkankan nipa bi awọn kan ṣe ṣe abẹwo a n bẹ lẹyin rẹ si COZA. Lọjọ Aiku to kọja ni awọn alufaa naa ṣe abẹwo ọhun si ijọ Commonwealth of Zion Assembly. Ninu atẹjade kan ti Oludari Apapọ fun eto ofin ati ikede fun CAN, Ajihinrere Kwamkur Samuel Vondip fi sita lọjọ Aje lo ti ni ọrọ ko ri bẹẹ. O ni ẹgbẹ CAN sọ pe oun ko lọwọ si abẹwo ọhun ati fidio rẹ to gba ori ayelujara. Bakan naa ni Kwankur sọ pe awọn pasitọ to wa ninu fidio naa lọ sile ijọsin COZA latinu ifẹ ọkan wọn ni. ''Eyi ni lati sọ fun gbogbo eniyan pe wọn ti pe akiyesi Aarẹ ẹgbẹ CAN, Ẹni Ọwọ Samson O.A Ayokunle si iroyin ati fidio kan lori ayelujara pe ẹgbẹ CAN ran awọn aṣoju lọ sinu ijọ pe awọn ṣatilẹyin fun Pasitọ Agba ijọ naa, Biodun Fatoyinbo, ti wọn fi ẹsun ifipabanilopọ kan."" O ni ""Atẹjade yii wa lati jẹ ki gbogbo awọn olori ẹsin Kristiẹni, araalu, ati awọn to fẹran otitọ, mọ pe ẹgbẹ CAN tabi Aarẹ CAN ko fi ọwọ si tabi mọ nkankan nipa abẹwo atilẹyin naa."" Ẹgbẹ CAN sọ pe oun ko ti i yi ohun pada lori ọrọ ti oun sọ tẹlẹ pe lootọ ni awọn ko faramọ iwa ibajẹ kankan lati ibikibi, ṣugbọn oun ti fi aaye silẹ fun ẹgbẹ Ijọ Ẹmi Mimọ, PFN ti ijọ COZA n ṣe, lati ṣewadi ẹsun ifipabanilopọ naa, ko si jabọ fun ẹgbẹ CAN. '' A le fi idi rẹ mulẹ pe ẹgbẹ PFN ti bẹrẹ iwadii, abọ iwadii na yoo si jade sita titi ọsẹ meji si asiko yii. A ko si ni ṣe idiwọ fun ijiya to ba tọ si ẹnikẹni to ba hu iwqa ti ko tọ ọ. Aarẹ ẹgbẹ CAN, Ẹni Ọwọ Samson O.A Ayokunle, sọ fun BBC Yoruba pe ẹgbẹ CAN ko le ṣe atilẹyin fun Fatotinbo tabi Busola lai jẹ pe ẹgbẹ PFN ti CAN fun ni aṣẹ lati ṣe iwadii ọrọ naa ba jabọ. "" A gbọdọ tẹle ilana to yẹ, ao si ri i pe a tẹle nitori ki otitọ le jọba.'' Ọjọ Aiku ni fidio kan gba ori ayelujara, to si ṣafihan awọn pasitọ kan ti wọn ni awọn jẹ aṣoju ẹgbẹ CAN ẹka ilu Abuja, lẹnu abẹwo lọ si olu ijọ COZA, to wa nilu Abuja. Nibẹ ni wọn ti sọ fun Pasitọ Biodun fatoyinbo pe digbi ni awọn wa lẹyin rẹ lori ẹsun ifipabanilopọ ti wọn fi kan an. Fidio naa mu ki ọpọlọpọ ọmọ Naijiria o koro oju si ẹgbẹ CAN. Oṣu Kẹfa ni iyawo gbaju-gbaja akọrin, Timi Dakolo, Busola Dakolo, ninu ifọrọwanilẹnuwo kan fi ẹsun kan Fatoyinbo pe o fi ipa ba oun lo pọ lẹẹmeji ọtọọtọ ki oun to o pe ẹni ogun ọdun. Ẹsun naa fa awuyewuye l'oriṣiriṣi jakejado orilẹede Naijiria. Awọn kan tilẹ ṣe iwọde lọ si ẹka ileejọsin COZA nilu Abuja ati Eko, pe ki Biodun Fatoyinbo kuro ni ipo Pasitọ ninu ijọ naa. Lẹyin eyi ni Fatoyinbo kede pe oun ti yẹba naa. Ṣaaju lo ti fesi si ẹsun ti Dakolo fi kan an pe oun ko fi ipa ba ẹnikẹni lo pọ ri."	https://www.bbc.com/yoruba/afrika-49007306
entertainment	Mide Funmi-Martins àtí Olamide àbúrò rẹ̀ ti ayé ń bú u lé lórí ti wà papọ̀	Yorùbá bọ̀ wọ́n ní ọmọ ìyá kìí yà, ọmọ baba ní ń báni dalẹ́. Nínú oṣù kejì, ọdún 2021 ní àwọn ènìyàn lórí ẹ̀rọ ayélujára Instagram yọ sùtì ètè sí gbajúgbajà òṣèré Mide Martins nítorí tí ìròyìn kan pé ó pa àbúrò rẹ̀ tí ìyá rẹ̀, Funmi Martins bí fún Shina Peters kó tó kú tì. Àwọn ènìyàn lásìkò náà bú Mide Martins pé pẹ̀lú bí Ọlọ́run ṣe kẹ́ ẹ tó kò lè mú àbúrò rẹ̀, Damilare sọ́dọ̀ rẹ̀. Ẹ ó rántí pé Damilare fi síta lọ́dún náà lọ́hùn ún pé òun kò ṣetán láti gbé ọ̀dọ̀ ẹ̀gbọ́n òun tí kò bèrè òun fún ọdún mọ́kàndínlógún. Ó ti tó ọdún mẹ́fà, méje tí mo ti rí Àùntí Mide Funmi Martins gbẹ̀yìn, wọ́n tún ṣẹ̀ ń ṣèlérí - Damilare Mo ń ṣe ẹ̀tọ́ mi fún Damilare lọ́dọ̀ màmá àgbà, àmọ́ ǹkan tí ẹ kò mọ̀ nípa ọ̀rọ̀ yìí ló pọ̀ - Mide-Funmi Martins Kí ni ìtumọ̀ pé Mide Funmi Martins kò sí níbi tí Damilare àti Shina Peters ti parí ìjà? ESABOD gbé ìjà Mide Martins rù sórí ara rẹ̀ ó ń fi èpè ránṣẹ́ sí Adunni Olorisa àtàwọn míì Mide Martins fèsì sọ́rọ̀ Ashabi Olorisha tó ní kò tún ibojì màmá rẹ̀ ṣe tàbí tọ́jú àbúrò rẹ̀ Èyí mú kí Mide Martins náà jáde síta lásìkò náà wí pé òun kò mọ̀-ọ́n-mọ̀ pa Damilare ti nítorí pé ẹ̀jẹ̀ òun ni. Mide Martins ní Damilare ni kò fẹ́ wá sí ọ̀dọ̀ òun. Ẹ̀wẹ̀, ọdún kan lẹ́yìn rẹ̀, Mide Martins fi àwòrán kan sórí ẹ̀rọ Instagram lónìí léyìí tó ń ṣàfihàn pé Damilare ti wọ ilé ẹ̀kọ́ gíga ti Mide Martins ẹgbọn rẹ si wa nibi ayẹyẹ naa. Ko si aridaju boya Mide Martins kọ pé mọ̀lẹ́bí ṣaájú ohunkóhun tí òun àti Damilare sì dì mọ́ ara wọn. Kòdá èyí tí ń mú kí àwọn ènìyàn máa gbóríyìn fún un fún ipa tó kó nínú ìgbésí ayé ọmọ náà.	https://www.bbc.com/yoruba/60501036
religion	Hijab Ban in India: Ilé ẹjọ́ Karnakata ní kò sí ibi kankan nínú Kùránì tó ti pọ́n ní dandan fún obìnrin láti lo Hijab	Ilé ẹjọ́ gíga kan ní ìpínlẹ̀ Karnataka, orílẹ̀ èdè India ti gbé ìdájọ́ kan kalẹ̀ wí pé àwọn akẹ́kọ̀ọ́ kò ní ẹ̀tọ́ láti máa lo hìjáàbù ní àwọn ìyàrá ìkẹ́kọ̀ọ́. Ilé ẹjọ́ náà ní hìjáàbù lílò kò pọn dandan nínú ẹ̀sìn Islam àti pé kò ṣe pàtàkì tó bẹ́ẹ̀. Àwọn adájọ́ mẹ́ta tó gbé ìdájọ́ náà kalẹ̀ ní gbígba àwọn obìnrin mùsùlumí láàyè láti máa wọ hìjáàbù nínú yàrá ìkẹ́kọ̀ọ́ yóò jẹ́ ìtàpá sí òfin orílẹ̀ èdè náà. Nínú àgbékalẹ̀ ìwé alábala mọ́kàndínláàdóje tó kún fún àwọn ọ̀rọ̀ láti inú Kùránì, àwọn adájọ́ náà ní kò sí ibi tí ẹ̀sìn Islam ti pá ní dandan fún àwọn obìnrin, láti máa wọ hìjáàbù àti pé tí òfin kò bá pa á ni dandan kò yẹ kí orílẹ̀ èdè náà mu ni tipátipá. Ìdájọ́ yìí ló ń ṣe àtìlẹyìn fún àṣẹ tí ìjọba ìpínlẹ̀ Karnataka ti pa ṣaájú wí pé àwọn akẹ́kọ̀ọ́ kò ní ẹ̀tọ́ láti máa wọ hìjáàbù nínú yàrá ìkẹ́kọ̀ọ́. Ilé ẹjọ́ ní ìjọba ní àṣẹ láti sọ irúfẹ́ aṣọ tó bá fẹ́ kí àwọn akẹ́kọ̀ọ́ máa wọ̀. Kí ló ti ṣẹlẹ̀ sẹ́yìn? Ní oṣù kìíní ọdún yìí ni ilé ẹ̀kọ́ kan ní ìpínlẹ̀ Karnataka fòfin de gbígba àwọn akẹ́kọ̀ọ́ obìnrin láti máa wọ hìjáàbù ní yàrá ìkẹ́kọ̀ọ́. Ìpinu yìí ló fà á tí àwọn mùsùlùmí ní ìpínlẹ̀ náà ṣe ìwọ́de tó sì fi di ọ̀rọ̀ ńlá. Ní ọ̀pọ̀ ọjọ́ ní ìjọba fi ti àwọn ilé ẹ̀kọ́ kan lórí pa nítorí ìṣẹ̀lẹ̀ náà. Lẹ́yìn èyí ni àwọn obìnrin náà gba ilé ẹjọ́ láti pe ìjọba lẹ́jọ́ pé ìwé òfin orílẹ̀ èdè India fi àyè gba àwọn láti lo hìjáàbù níbiníbi àti ní ìgbàkúgbà. A ó pe ẹjọ́ kòtẹ́milọ́rùn: Ọ̀jọ̀gbọ́n Ravi Varma Kumar tó jẹ́ agbẹjọ́rò àgbà fún àwọn olùpejọ́ ní àwọn yóò ẹjọ́ kòtẹ́milọ́rùn ní ilé ẹjọ́ tó ga jùlọ. Bákan náà ní àwọn olùpẹjọ́ ní ilé ẹjọ́ já àwọn kulẹ̀ fún ìdí àwọn kò ní ìgbàgbọ́ nínú ilé ẹjọ́ náà mọ́. Wọ́n ní àwọn yóò ja ìjà náà títí dé òpin. Nígbà tí ìgbẹ́jọ́ náà ń lọ lọ́wọ́ ọ̀pọ̀ àwọn akẹ́kọ̀ọ́ mùsùlùmí kò lọ sí ilé ẹ̀kọ́, kódà ọ̀pọ̀ wọn ni kò ṣe ìdánwò nítorí hìjáàbù. Bí ó tilẹ̀ jẹ́ pé òfin náà fi àyè sílẹ̀ fún àwọn akẹ́kọ̀ọ́ náà láti wọ hìjáàbù nígbà tí wọ́n bá wà ní ọgbà ilé ẹ̀kọ́, wọ́n ní kò tẹ́ àwọn lọ́rùn láti máa gèlè àwọn bá fẹ́ wọ kílàsì. Ẹ̀wẹ̀, ìjọba ìpínlẹ̀ náà ní ìdájọ́ ilé ẹjọ́ náà tẹ́ àwọn lọ́rùn.	https://www.bbc.com/yoruba/afrika-60754940
sports	Manchester United vs Tottenham: Man United ré Mourinho àti Tottenham lẹ́pa lórí pápá Old Trafford	Papa iṣere Old Trafford yeruku lala lẹyin ti Tottenham ati manchester United tutọ sira wọn loju ninu ifẹsẹwọnsẹ Premier League to waye lalẹ Ọjọru. Manchester United rii wi pe ipadabọ wa Jose Mourinho si papa iṣere Old Trafford, iya lo ba de. Lẹyin iṣẹju mẹfa ti ere bọọlu ọhun bẹrẹ ni Marcus Rashford gbayo alakọkọ sawọn fun Manchester United eleyi to mu Man U wa niwaju. Man U gbiyanju lati gbayo keji wọle, amọ Deli Alli sọ ere bọọlu ọhun di ọmi alayo kọkọkan. Ẹlẹsẹ ayo Rashford tun fakọyọ kete ti wọn bẹrẹ ipele keji ifẹsẹwọnsẹ naa lẹyin to gba pẹnariti wọle Tottenham eleyi to mu ki Man U pada maa siwaju. Ológìnní t'àjò dé...Mourinho padà sí Manchester United lónìí! Oni lonii jẹ ẹni a bẹ lọwẹ. Lalẹ Ọjọru ni gbajugbaja akọnimọọgba Jose Mourinho yoo pada si papa iṣere ẹgbẹ agbabọọlu Manchester United nibi to ti ṣiṣẹ ki wọn to fọwọ oṣi juwe ile fun un lọdun 2018. Amọ ikọ agbabọọlu Tottenham ni Mourinho n ko o lọ koju Man United lọtẹ yii lẹyin to gbaṣẹ akọnimọọgba ẹgbẹ agbabọọlu naa ni kopẹ kopẹ yii. Ẹgbẹ agbabọọlu Tottenham ti jawe olubori ninu ifẹsẹwọnsẹ mẹta ti wọn gba ninu idije Premier League lati igba ti Mourinho ti rọ pe Mauricio Pochettino gẹgẹ bi akọnimọọgba Spurs. Koda ipo Tottenham ti gberu si lori tabili idije Premier League, ipo kẹfa ni wọn wa bayii lẹyin ti wọn fakọyọ ninu ifẹsẹwọnsẹ mẹta ti wọn gba sẹyin. Awọn agbabọọlu Tottenham gan an ti mọ pe igba ọtun ti de, agbabọọlu bi Dele Alli ti ina ere bọọlu rẹ ti n jo ajo rẹyin tẹlẹ ti sọji bayii. Ipo kẹfa ni Man U wa ki wọn to da Mourinho duro lẹnu iṣẹ, ṣugbọn ipo kẹwaa ni wọn wa bayii labẹ aṣẹ akọnimọọgba tuntun, Ole Gunnar Solskjaer. Ọmi alayo meji meji ni Manchester United ta pẹlu Aston Villa ninu ere bọọlu ti wọn gba kẹyin lọjọ Aiku.	https://www.bbc.com/yoruba/ere-idaraya-50663728
politics	Wọ́n ti fi orúkọ mi ráńṣẹ́ sí INEC gẹ́gẹ́ bí igbákejì Peter Obi – Doyin Okupe	Adarí ìpolongo ètò ìdìbò fún olùdíje sípò Ààrẹ Nàìjíríà lábẹ́ ẹgbẹ́ òṣèlú Labour Party, Doyin Okupe ti kéde wí pé òun ni ẹni tí ẹgbẹ́ òṣèlú náà fà kalẹ̀ báyìí gẹ́gẹ́ bí igbákejì Peter Obi. Okupe ló kéde ọ̀rọ̀ yìí nígbà tó ń kópa lórí ètò “Politics today” ti iléeṣẹ́ iléeṣẹ́ amóhùnmáwòrán Channels Television ní alẹ́ ọjọ́ Ẹtì, ọjọ́ kẹtàdínlógún, oṣù Kẹfà, ọdún 2022. Bákan náà ló ní ó ṣeéṣe kí òun fi ipò náà sílẹ̀ tí àwọn bá rí ọ̀dọ́ tó lè gba ipò lọ́wọ́ òun. Ó ní ìgbésẹ̀ tó ṣì ń lọ lọ́wọ́ ni ọ̀rọ̀ yíyan igbákejì Ààrẹ jẹ́ fún ẹgbẹ́ òṣèlú Labour Party nítorí àwọn ṣì ń bá àwọn ẹgbẹ́ òṣèlú mìíràn sọ̀rọ̀ láti darapọ̀ mọ́ ẹgbẹ́ òṣèlú àwọn. Ó fi kun pé òfin àjọ tó ń rí sí ètò ìdìbò ní Nàìjíríà fi àyè gba pé olùdíje sípò Ààrẹ le fi orúkọ kan sílẹ̀ gẹ́gẹ́ bí igbakejì, tó sì lè yí orúkọ náà padà tí àwọn ìpinu tàbí àyípadà mìíràn bá wáyé nínú ẹgbẹ́. “Ohun ta fẹ́ nínú ẹgbẹ́ òṣèlú Labour Party ni pé kí àwọn ọ̀dọ́ pọ̀ nínú òṣèlú, gbogbo àwa ta sì ti fìgbà kan wà nínú ìjọba nígbà kan rí sẹ́yìn ti ṣetán láti fipò sílẹ̀ fún àwọn ọ̀dọ́ tó ń bọ̀ lẹ́yìn wa. “Irú àwọn ìgbésẹ̀ báyìí ló le mú kí àwọn ọ̀dọ́ dé ipò àṣẹ àti olórí, mo ṣetán láti fipò náà sílẹ̀ kí àwọn ọ̀dọ́ le rí ìgbéga. Doyin Okupe ló ti fìgbà kan rí jẹ́ olùrànlọ́wọ́ pàtàkì lórí ìròyìn àti ìpolongo sí Olusegun Obasanjo nígbà tó wà nípò gẹ́gẹ́ bí Ààrẹ. Oludije sipo Aarẹ ninu ẹgbẹ oṣelu PDP, Atiku Abubakar, ti kede gomina ipinlẹ Delta, Ifeanyi Okowa, gẹgẹ bii igbakeji rẹ. Atiku funra rẹ lo kede orukọ Okowa nibi eto kan ti wọn ṣe niluu Abuja, ko to fi ikede naa sita loju opo Twitter rẹ. Nigba to n sọrọ lori eredi to ṣe yan Okowa, Atiku sọ pe ẹni ti yoo ṣe igbakeji oun gbọdọ jẹ ẹni ti yoo le di ipo Aarẹ mu, ti yoo si le ṣe atilẹyin fun oun gẹgẹ bii Aarẹ. O fi kun pe irufẹ ẹni bẹẹ gbọdọ ṣe afihan iṣokan Naijiria ati ẹni ti ko ni bẹru lati sọrọ soke ti nnkan ko ba lọ dede, ti yoo si le fun ijọba ni amọran to dara. Atiku tun sọ pe igbakeji oun gbọdọ ni imọ nipa ibi ti nnkan bajẹ de ni Naijiria ati ọna ti awọn fi le ṣe atunṣe. Ni bayii ti wọn ti kede Okowa gẹgẹ bii ẹni ti yoo dije gẹgẹ bii igbakeji Atiku, igbimọ kan yoo ṣe ayẹwo ati iwadii ọkunrin naa. Ṣaaju lawọn eeyan kan ti kọkọ n sọ pe gomina Nyesom Wike ni Atiku yoo yan gẹgẹ bii igbakeji rẹ. Amọ lọjọru ni ẹgbẹ oṣelu PDP kede pe ko si ohun to jọ pe awọn yoo yan Wike gẹgẹ bii igbakeji Atiku. Agbẹnusọ ẹgbẹ naa, Debo Ologunagba ni irọ nla gbaa ni awọn iroyin to  lọ laarin igboro pe PDP ti yan Wike sipo ẹni ti yoo dije du ipo igabkeji ọhun. Ti ẹ ko ba gbagbe, ibo 237 ni Wike ni ninu eto idibo abẹnu ẹgbẹ ọhun lati yan ẹni ti yoo ṣoju ẹgbẹ naa ninu eto idibo ọdun to n bọ. Amọ Wike fidi rẹmi, nigba ti Atiku gbegba oroke. Lẹyin eto idibo naa ni Wike ṣo ni gbangba pe ẹnikẹni ti ẹgbẹ ọhun ba ti yan gẹgẹ bii Aarẹ ni oun yoo ṣatilẹyin fun, fun ilọsiwaju ẹgbẹ naa.	https://www.bbc.com/yoruba/articles/cg6z5v54d53o
religion	Methodist church Prelate Samuel Kanu: Báyìí nì orí ṣé kò olórí ìjọ Methodist, àlùfáà méjì ní Abia yọ lọ́wọ́ ajínigbé	"Ileeṣẹ ọlpaa ti fidi rẹ mulẹ awọn ajinigbe ti tu olori ijọ Methodist Samuel Kanu ti wọn jigbe ni Abia silẹ. Alukoro ọlọpaa ni ipinlẹ naa lo ṣalaye ọrọ yi fun BBC. Amọ SP Geoffrey Ogbonna ko ṣalaye bi wọn se tu silẹ tabi boya wọn san owo idoola. Ni opin opin ọsẹ to kọja yi ni wọn ji olori ijọ yi gbe. Koda wọn ji alufa ijọ meji kan gbe pẹlu rẹ nigba ti wọn n dari  bọ lati eto ile ijọsin kan to wa ni ipinlẹ Abia. Ọlọpaa ni awọn to wa pẹlu olori ijọ yi naa ti gba itusilẹ Awọn biṣọọbu meji to wa pẹlu rẹ ni Biṣọọbu ijọ Methodist Owerri Diocese, ati Prelate Chaplain ijọ naa. Olori kan ijọ eleto, Methodist Church of Nigeria, Ọmọwe Samuel Uche, ti di awati, lẹyin ti awọn kan ji gbe nipinlẹ Abia. Alukoro ọlọpaa nipinlẹ naa, Geoffrey Ogbonna, sọ fun ileeṣẹ iroyin abẹle, Channels Television pé, ọjọ Aiku ni iṣẹlẹ naa waye. Gẹ́gẹ́ bo ṣe sọ, ojisẹ Ọlọrun naa ati eeyan meji ni wọn ji gbé - Biṣọpu ìjọ Methodist ni Owerri,Rt. Rev. Dennis Mark, ati alufaa kan. Ogbonna salaye pe ni nkan bi aago meji ọsan ni wọn ji wọn gbe lasiko ti wọn kuro nibi ìsìn ìjọ kan nilu Okigwe nipinlẹ Imo, pada si ijọba ibilẹ Umu Nneochi nipinlẹ Abia. Àwọn agbébọn jí fadá ìjọ Kátólíkì méjì gbé ní Katsina ""Akẹ́kọ̀ọ́ 1,440 ní iléẹ̀kọ́ 25 ni àwọn agbébọn ti jígbè lọ ní Naijiria"" Kàyééfì! Àṣírí ìyá àti ọmọkùnrin rẹ̀, afurasi tó jí ọmọ ọlọ́mọ gbé fi ṣe iṣẹ́ aṣẹ́wó f'ọ́dún mẹ́ta tú l'Ekiti Agbẹnusọ ọlọpaa ni ijinigbe naa jẹ nkan tó buru pupọ, ṣùgbọ́n o ni idaniloju wa pe ileeṣẹ ọlọpaa ti n sakitiyan lati ri pe wọn pada sile laaye. Bákan naa lo rọ awọn araalu lati fi to ileeṣẹ ọlọpaa leti, ti wọn ba kẹfin ohunkohun to le mu ki ominira awọn ojiṣẹ Ọlọ́run naa rọrun. Ọjọ diẹ sẹyin ni awọn agbebọ̀n pa ọmọ ile asofin kan nipinlẹ Anambra, Okechukwu Okoye. Wọn ti kọkọ ji Okoye gbe lọjọ kẹẹdogun, oṣu Karun-un, ki awọn araalu to o ri oku rẹ lai ni orí. Shina Peller àti Teslim Folarin tahùn síra wọn lórí ẹ̀sùn ìpànìyàn, wàhálà ṣẹlẹ̀ n'ídìbò abẹ́nú Oyo 'Ìdí rèé tí mo fi ń sin ẹkùn méjì nínú ilé mí'"	https://www.bbc.com/yoruba/afrika-61634478
health	“Mo mu ìtọ̀, mo jẹ èédú àti iyẹ̀pẹ̀ nítorí àìsàn ‘Ovarian cyst’ tó kọlù mí”	Obirin ẹni ọdun mẹtalelogun kan, Efezino Patrick, ti ṣalaye ohun ti oju rẹ ri fun BBC lẹyin ti aisan “Ovarian cyst” kọlu. Asiko ti Efezino ṣi wa ni ẹni ọdun mẹtala ni aisan naa ti bẹrẹ ko to bọ lọwọ aisan naa lẹyin ọdun mẹwaa gbako. Yatọ si awọn ohun ti aisan naa mu ko padanu, aisan ọhun tun mu ki idaduro de ba igbesi aye rẹ. O ni “Ọmọ ile ẹkọ alakọbẹrẹ ni mi nigba ti aisan yii bẹrẹ, bẹẹ ni mo n gbe kiri titi de ile ẹkọ girama.” “Aisan naa mu ki ikun mi tobi, mo si n gbe ikun nla naa kiri to bẹẹ ti awọn akẹgbẹ mi nile ẹkọ  maa n ṣe yẹyẹ mi nitori bi mo ṣe ri ninu ạṣọ ile ẹkọ naa.” Efezino ṣalaye pe ṣọọṣi ni wọn ti kọkọ sọ fun oun pe awọn kan fẹ fun oun ni majele jẹ ṣaaju aisan ọhun. O ni “Lọjọ kan bayii  ni inu bẹrẹ si n dun mi, wọn gbe mi lọ sile iwosan ni Agbarho, amọ dokita sọ pe oun ko ri ohunkohun ninu mi, bẹẹ si ni inu ọhun bẹrẹ si n wu si.” “Ko si ibi ti iya mi ko de tan, bo ṣe n lọ sile iwosan naa lo n lọ sile awọn alagbo, to fi mọ oniruru ile ijọsin.” “Awọn kan tilẹ sọ pe ajẹ ni mi.” “Ko si ohun ti mi o mu ki aisan naa le lọ; bi mo ṣe n mu itọ mi naa ni mo n jẹ yẹpẹ, ti mo si n jẹ eedu.” Efezino ni ohun ṣi n lọ sile ẹkọ bo tilẹ jẹ pe aisan naa ko fun oun ni alaafia titi di igba ti ọga agba ile ẹkọ naa ni ki oun ma wa mọ. Gẹgẹ bi ohun to sọ, yatọ si ile ẹkọ oun to gba idaduro, oun ko to ẹni to n jade kuro ninu ile mọ. Efezino sọ pe bi awọn kan ṣe n pe oun ni iya ibeji ni awọn mii n pe oun ni ajẹ, bẹẹ naa ni awọn obi kan n ki awọn ọmọ wọn nilọ lati yago fun oun. Nipa ohun ti oju rẹ ri lasiko ti aisan naa n ba finra, Efezino sọ pe oun ko gbadura ki ọta oun ko irufẹ aisan naa lailai. Ẹwẹ, bo tilẹ jẹ pe lẹyin ọpọlọpọ ayẹwo, awọn dokita sọ fun Efezino pe aisan Ovarian Cyst lo kọlu, amọ o ni oun gbagbo pe iṣẹ awọn aye ni. Lẹyinorẹyin, wọn ṣe iṣẹ abẹ oni wakati mẹrin fun Efezino lati yọ ohun to wa ninu rẹ ohun, o si ni alaafia. Efezino sọ pe inu idunu ati ayọ ni oun wa bayii lẹyin iṣẹ abẹ naa, bẹẹ lo tun ṣalaye nipa awọn ohun ti oju rẹ ri lasiko aisan rẹ. O ni “Aisan naa lo da igbeyawo awọn obi mi ru, iya mi tun padanu owo rẹ, yatọ si awọn dukia to lu ni gbanjo loriṣiriṣi.” “Iya mi nikan lo duro ti mi ni gbogbo igba ti mo fi n dojukọ iṣoro naa.” “Awọn ẹgbọn mi, to fi mọ ọkọ iya mi naa ko fi mi silẹ nigba kọọkan.” Efezino sọ pe bayii, ni ṣe lo jọ bi pe wọn gbe ẹru wuwo kan kuro lori oun. O sọ pe “Ni bayii, mo le maa gbe igbe aye mi gẹgẹ bii awọn akẹgbẹ mi lai si wahala kankan.” “Iyatọ to kan wa nibẹ ni apa ti aisan naa ti da simi lara, amọ ko ṣe nnkan.” O ni oun nireti pe oun yoo ṣi pada sile ẹkọ laipẹ, amọ lọwọ yii oun ti n kọ iṣẹ awọn aṣaraloge ati ayaworan.	https://www.bbc.com/yoruba/articles/c9ex14n04lko
politics	Emefiele presidency ambition: Emefele kò lè ní kí INEC má bẹ́gi dínà èróngbà òun láti díje du ipò Ààre gẹ́gẹ́ bíi gómìnà CBN - Ilé ẹjọ́	"Emefele kò lè ní kí INEC má bẹ́gi dínà èróngbà òun láti díje du ipò Ààre gẹ́gẹ́ bíi gómìnà CBN - Ilé ẹjọ́ Ile ẹjọ giga kan niluu Abuja ti kọ ẹbẹ gomina CBN, Godwin Emefiele, lati dẹkun ajọ eleto idibo, INEC, ati adajọ agba Naijiria, Abubakar Malami, lẹyin ti wọn gbe igbesẹ lati bẹgi dina ilepa rẹ lati dije du ipo Aarẹ Naijiria lai kọkọ fi ipo silẹ gẹgẹ bii gomina CBN. Emefiele sọ fun ile ẹjọ naa lọjọ Aje pe oun lẹtọ lati dije du ipo Aarẹ Naijiria lai kọkọ fi ipo silẹ gẹgẹ bii gomina banki apapọ, CBN. Kini o ṣẹlẹ nile ẹjọ́? Agbẹjọro Emefiele, Mike Ozekhome, sọ fun ile ẹjọ naa pe abala 84 (12) iwe ofin eto idibo ""electoral act,"" ti wọn ṣe agbeyẹwo rẹ lọdun 2022 yii ko tako erongba onibara oun lati dije du ipo niwọn igba to jẹ pe oṣiṣẹ ijọba ni, kii ṣe ẹni ti wọn yan sipo nipasẹ oṣelu. Nigba to n ṣedajọ rẹ, ile ẹjọ giga naa ni ki adajọ agba Naijiria ati ajọ INEC yọju siwaju oun lọjọ kejila oṣu Karun un, lati wa ṣalaye eredi ti Emefiele ko fi le dije du ipo. Emefiele ni oun n fẹ ki ile ẹjọ naa kede pe o tọ si oun lati dije du ipo Aarẹ lai fi ipo silẹ. Ẹbẹ naa jẹ ọkan gboogi lara awọn ẹbẹ meje to gbe lọ siwaju ile ẹjọ ọhun. Yatọ si eyii, gomina CBN naa tun n fẹ ki ile ẹjọ kede pe oun lẹtọ labẹ ofin lati dibo fun ẹni ọkan oun ba n fẹ lọjọ idibo, yatọ si pe oun funra oun le dije du ipo. Emefiele tun n fẹ ki ile ẹjọ kede pe oun le kopa ninu ipade awọn oloṣelu ati lati kopa ninu eto ibibo abẹle wọn. Ẹwẹ, abala kẹsan an opfin CBN ti ọdun 2007 sọ pe gomina CBN ko gbọdọ ṣe iṣẹ miran lasiko to ba ṣi wa lori ipo gẹgẹ bii gomina CBN. Gómìnà báǹkì CBN, Emefiele ń lọ sí ilé ẹjọ́ lórí ilépa rẹ̀ láti di ààrẹ Gomina Banki apapọ Naijiria, Godwin Emefiele ti gba ile ẹjọ lọ fun ile ẹjọ lati tumọ ofin to de e gẹgẹ bi gomina Banki naa ati ilepa rẹ lati dije fun ipo aarẹ lorilẹede Naijiria. Laipẹ yii ni awọn eeyan kan ko ara wọn jọ lati ra fọọmu ọlọgọrun miliọnu Naijiria fun Emefiele lati dije fun ipo aarẹ labẹ aṣia ẹgbẹ oṣelu APC. Iroyin n sọ pe ile ẹjọ giga apapọ Naijiria to wa nilu Abuja ni wọn gbe ẹjọ naa lọ. Oniruuru iha lawọn eeyan ti fihan si ipinnu gomina Banki apapọ Naijiria naa lati dije fun ipo aarẹ. Bi awọn kan ṣe n pariwo pe igbesẹ naa tako ilakalẹ ofin, paapaajulọ ofin ilana ihuwasi fun oṣiṣẹ ijọba lorilẹede Naijiria; ti wọn si n ke si Emefiele pe ko kọwe fipo rẹ silẹ bi o ba nifẹ si didu ipo aarẹ, tabi ki aarẹ Buhari funrarẹ o yọọ nipo. Iwe iroyin ojojumọ The Punch lorilẹede Naijiria fi iroyin kan sita pe alaga wọọdu kẹfa ni ijọba ibilẹ Ika South nipinlẹ Delta, nibi ti Emefiele ti ṣẹ wa ṣalaye pe fun awọn pe lootọ ati lododo ni gomina Banki apapọ Naijiria naa ti wa fi orukọ silẹ gẹgẹbi ọmọ ẹgbẹ oṣelu APC ni wọọdu naa. ""Bẹẹni, lati oṣu keji ọdun 2021 lo ti fi orukọ silẹ gẹgẹ bi ọmọ ẹgbẹ. Nitorina, ọmọ ẹgbẹ oṣelu wa ni. Ni ọjọ Satide ni gomina Banki apapọ naa ti fi sita loju ewe Twitter rẹ pe oun n reti itọni Ọlọrun lati mọ boya ki oun dije tabi ki oun wawọro. O ni oun yoo funra oun ra fọọmu ọlọgọrun miliọnu Nairati oun yoo fi dije."	https://www.bbc.com/yoruba/afrika-61376412
politics	PDP youth leader jailed: Bí Kato ṣe d'èrò ẹ̀wọ̀n torí ó bú Buhari, Boss Mustapha	"Ile ẹjọ́ Majisireeti kan ni Yola, Ìpínlẹ̀ Adamawa tí dajọ pé wọn rán olórí àwọn ọdọ lẹgbẹ òṣèlú Peoples Democratic Party ni ijoba ibile Hong, tí orúkọ rẹ  ń jẹ Ikamu Kanto lọ sí ẹ̀wọ̀n  ọdún kan gbáko. O ri ẹwọn he látàrí pé ó sọ̀rọ̀ àbùkù sì Ààrẹ Naijiria, Ogagun Muhammadu Buhari ati akọ̀wé ijoba àpapọ̀, Boss Mustapha. Àwọn iwe iroyin sọ pé wọn fi olórí ọdọ náà sì ẹ̀wọ̀n lórí esun kan tí àwọn alatileyin akọ̀wé àgbà ijoba àpapọ̀ fi kan an lábẹ́ aburada ẹgbẹ́ to ń jẹ ""Adamawa Concerned Citizens"" èyí tí Husseini Gambo dárí. Ní ọ̀sẹ̀ to koja, wọn  pé Kato kò wá kawọ ponyin ro ẹjọ́ nípasẹ̀ ọ́fíìsì àjọ Otelemuye DSS nípasẹ̀ ọ́fíìsì Agbejoro àgbà. Kato sọ pé nítorí ìbínú bí ikọ Boko Haram ṣe kọlu ìlú Dabna níbi tí èèyàn tó lè ní ogún ti padanu ẹ̀mí wọn lo mu ki òun bọ si oju òpó Facebook láti fun pe sì akowe àgbà àti Ààrẹ Buhari. O ni ki wọn le tun tẹsiwaju lori pipese eto aabo to peye ni. O tun ni lórí kikuna láti dá abo bo ẹ̀mí àwọn olùgbé ìlú náà tó jẹ́ ijoba ìbílẹ̀ tìrẹ to sì tún jẹ́ ibi tí akowe àgbà náà tí wá Lẹyin tí adajọ Majisireeti náà, Dimas Elishama gbọ́ ẹjọ́ náà, ó ní Kato jẹbi ẹ̀sùn tí wọn fi kan an ó sì rán án lọ sí ẹ̀wọ̀n ọdun kan pelu faani egberun meedogbon náírà fún pé ó lo àwọn ọ̀rọ̀ àbùkù àti alufansa. Ilé ẹjọ́  ni àwọn tí gbó ẹ̀bẹ̀ rẹ pé kí àwọn fi ojú àánú wo ọrọ náà, wọn tún wo ìhùwàsí rẹ lásìkò ẹjọ́ náà ni wọn  ba fi kún un pé kò ní lọ lai jìyà sugbọn yóò jìyà láti jẹ àpẹrẹ fún àwọn tó kú."	https://www.bbc.com/yoruba/afrika-58079951
religion	COZA: Wo ohun tó ṣẹlẹ̀ ni ṣọ́ọ́ṣì COZA láàrọ́ yìí	"Saaju ni Busola Dakolo aya gbajugbaja olorin Timi Dakolo fẹsun kan Pasitọ Biodun Fatoyinbo ti ijọ COZA pe o fipa ba oun lo pọ nigba kan. Lẹyin eyi ni ọpọlọpọ awọn ọmọ Naijiria sọrọ sita pe iwa ifipabanilopọ gbọdọ di ohun igbagbe ni awujọ wa. Pasito Biodun Fatoyinbo to da ijọ COZA silẹ fi atẹjadee sita pe irọ ni ẹsun naa nitori oun ko fipa ba ẹnikẹni lo pọ ri laye ounCOZA: Mi ò fípá bá obìrin lò pọ̀ rí láyé mi - Pásítọ̀ Fatoyinbo. Awọn obinrin ti pejọ pọ siwaju ijọ COZA ni Guzape ni Asokoro ni Abuja to jẹ olu ilu Naijiria fún iwọde lori ọrọ ifipabanilopọ. Ni ipinlẹ Eko, awọn eniyan ti n korajọ pọ lati ṣe iwọde lodi si ifipabanilopọ. Opopona Mobolaji Bank Anthony ti ijọ COZA wa ni ipinlẹ Eko ni wọn pejọ pọ si fi n ṣe iwọde pe ko yẹ ki a gbọ iru eyi ninu ijọ Olorun. Àwọn agbofinro ti dé sí ṣọ̀ọ̀sì COZA ni Eko. Àwọn agbofinro ti dé sí ṣọ̀ọ̀sì COZA ni Eko Ojo ti bẹrẹ ni Ikeja nibi ti awọn eniyan ko ara wọn jọ si lati ṣe iwọde lori ọrọ ifipabanilopọ adari ijọ COZA. Gbogbo awon to jade ninu ojo ni Eko n pariwo 'No to Rape' ni. Ariwo "" No to Rape"" ni àwọn olùwọ́de ń pa nipinlẹ Eko nínú òjò. Ero pupọ lo ti kun ita ile ijọsin Commonwealth of Zion Assembly nipinlẹ Eko. Iroyin to n kan BBC lọwọ ni pe awọn ọmọ ijọ COZA nikan ni wọn n jẹ ko wọle inu ile ijọsin laarọ yii lati jọsin. Iroyin ni, wọn n beere ibeere nipa ijọ naa lọwọ awọn olujọsin to n wọle ki wọn le mọ boya ọmọ ijọ ni wọn ni tootọ ki wọn to jẹ ki wọn wọle. Bakan naa ni wọn tun n lo àwọn ami idanimọ ara ọkọ ayokẹlẹ fi da ogidi ọmọ ijọ mọ. Awọn ikọ #Churchtoo ni wọn n ṣeto iwọde ti Abuja ti wọn fi ni ki pasitọ Fatoyinbo fipo rẹ silẹ. Loju ti wọn, wọn gba pe ko yẹ ki ẹsun ifipabanilopọ jade ni ile ijọ Olorun rara. 'Pasitọ rẹ kìí ṣe Olorun rẹ' ni àkọ́lé ìwọ́de kan ni Abuja. Iroyin ni sibẹ awọn olujọsin n wọ lọ sile ijọsin COZA ni nitori igbagbọ wọn. Eyi ni iroyin tuntun to jade pe awọn agbofinro Àwọn agbófinró ń gba ńkan sílẹ̀ lọ́wọ́ àwọn olùjọ́sìn ni COZA Abuja bii iwe jọ́tà, atawọn ohun eelo ikọwe silẹ. Bakan naa ni iroyin to n tẹ wa lọwọ nsiyi sọ pe awọn oṣiṣẹ ni ijọ COZA ni Abuja ti duro lati ma fi aaye gba awọn oluwọde lati wọle rara. Modele Fatoyinbo to jẹ iyawo Pasitọ Biodun Fatoyinbo ti wọn fẹsun kan lori ifipabanilopo ti sọrọ. O ni ọkọ oun ko lee fipa ba ẹnikẹni lo pọ nitori oun jẹri ọkọ oun. Awọn oluwọde n hó lé awọn ọmọ ijọ COZa lori ni Eko bi wọn ṣe n tu jade. Isin oni ti pari ni COZA nigba ti Pasitọ Biodun Fatoyinbo ba awọn ọmọ ijọ sọrọ. Àwọn olùwọ́de ń hó lé àwọn ọmọ ijọ COZA ni Eko bi wọ́n ṣe n jáde. Modele Fatoyinbo, ìyàwó Biodun Fatoyinbo ti wọn fẹ́sùn kàn ni COZA ni kò ṣeéṣe fún ọkọ òun láti fipá bá ẹnikeni lòpọ̀. Nigba ti Pasitọ Biodun Fatoyinbo de sinu ijọ loni, o ki gbogbo awọn eniyan rẹ ku aduroti lasiko yii. O gba wọn nimọran lati ma fun ẹnikẹni lesi nipa iṣẹlẹ ẹsun yii. Sugbon ko waasu rara ninu isin toni. O ni oun ti fa ọrọ ẹsun naa le awọn agba igbimo ijọ lati ṣe iwadii to yẹ ati awọn ẹni iwaju ti oun n wo."	https://www.bbc.com/yoruba/48815820
health	DNA: Njẹ́ o mọ pé obìnrin lè bí Ìbejì tí wọ́n yóò sì ní bàbá ọtọ́ọ̀tọ̀?	Taiwo ati Kehinde Olanrewaju (kii ṣe orukọ wọn gangan ree) jẹ ọmọ meji akọkọ ti obi wọn bi. Nipa ti jijọ, wọn ko foju jọ ara wọn to bẹẹ ṣugbọn eleyi ko jẹ tuntun nitori awọn ibeji mi wa to jẹ pe wọn kii jọ ara wọn. Nigba ti wọn wa lọmọ ọdun mẹfa, Kehinde farapa ti wọn si nilo lati ṣe iṣẹ abẹ fun. Iṣẹ abẹ naa nilo ki wọn gba ẹya ara baba rẹ kan, ki o to le gbadun. Awọn dokita ṣetan, wọn ṣe ayẹwo baba rẹ ṣugbọn wọn ri wi pe ẹya rẹ ko papọ mọ ti Kehinde. Nkechi Blessing: Mi ò gbá ẹ mú nígbà tóo dákú níbí ìsìnkú Mama Nkechi tórí ... - Toyin Abraham Báyìí ni mo ṣe san nínú oore Ọlọ́run tó fi Kábíyèsì Ooni ti Ile Ife ta èmi Silekunola lọ́rẹ - Olorì Wòlíì Naomi Àwọn obìnrin ń ṣe igbéyàwó pẹ̀lú igi láti ṣààmì ètò ìdàgbàsókè ìlú wọn Ọrọ naa ṣe wọn ni kayeefi, ti o si mu ki baba Kehinde maa beere pe bawo leyi ti ṣe jẹ. Asẹyinwa aṣẹyinbọ, wọn ṣayẹwọ DNA fun Kehinde, ti wọn si ri wi pe kii ṣe ọmọ baba rẹ ṣugbọn ayẹwo fihan pe oun lo bi Taiye. Njẹ eeyan le bi ibeji fun baba ọtọọtọ? Nigba ti wọn n salaye bi eyi se ri bẹẹ, awọn dokita ni o ṣeese ki o ṣẹlẹ bẹẹ niwọn igba ti iya awọn ọmọ naa ba ni ibalopọ pẹlu awọn ọkunrin meji lasiko kan naa ṣaaju ki o to loyun. Wọn ni iru iṣẹlẹ yii ṣọwọn amọ o le ṣẹlẹ. Orukọ ti wọn pe iru isẹlẹ yi ni ede gẹẹsi ni ‘Heteropaternalsuperfecundation’. Bawo lo ṣe n ṣẹlẹ: Awọn onimọ ṣayensi fidi ọrọ mulẹ pe, iṣẹlẹ superfecundationis yii ṣọwọn laarin awọn eeyan ṣugbọn lagbo ẹranko, iru rẹ a maa wọpọ daadaa. Ni ṣoki, oun to ṣẹlẹ ni pe, àtọ̀ orisi meji ọtọọtọ ni yoo dapọ mọ ẹyin obinrin lasiko ibalopọ ọtọọtọ, ti yoo si bi ibeji lati ara ọkunrin ọtọọtọ. Iru iṣẹlẹ yii kan naa to waye ni orileedẹ Vietnam lọdun 2016, Ọjọgbọn Le Dinh Luong, to jẹ aarẹ awọn onimọ ẹya ara Vietnam Genetic Association, ṣayẹwo awọn ibeji kan ti wọn ko foju jọ ara wọn, to si fidi ọrọ mulẹ pe wọn kii ṣe ọmọ baba kan naa. O ni iru iṣẹlẹ yi ko wọpọ ''koda o ni awọn ibeji to ni baba ọtọọtọ bayii ko ju mẹwa lọ tawọn mọ lagbaye'' O tẹsiwaju pe, o ṣeeṣe ki awọn mii wa ṣugbọn tawọn obi wọn ko mọ pe baba ọtọọtọ lo bi wọn tabi ki wọn si maa fẹ pariwo rẹ faraye gbọ. Awọn onimọ tẹsiwaju pe, ki iru nkan bayii to le ṣẹlẹ yoo jẹ wi pe, ẹyin meji ọtọọtọ to n dọmọ lara obinrin ni yoo wa ninu ile ọmọ obinrin naa, ti aatọ awọn ọkunrin mejeeji to ba ba lopọ lasiko kan naa, yoo si da pọ mọ wọn lọtọọtọ. O tun le ṣẹlẹ ti ile ọmọ obinrin ba pese ẹyin lẹẹmeeji lera wọn, ti awọn ẹyin ọtọọtọ yii ba si dapọ mọ aatọ ọkunrin meji ọtọọtọ to ni ibalopọ pẹlu obinrin naa. Ti adura ba gba ti o di oyun, oun ti yoo ṣẹlẹ ni pe awọn ọmọ meji pẹlu baba ọtọọtọ ni obinrin naa yoo bi. Yatọ si iṣẹlẹ ta fidi rẹ mulẹ pe o waye ni Vietnam lọdun 2016, awọn irufẹ iṣẹlẹ yii to waye ni ti ilẹ Amẹrika nilu New Jersey lọdun 2015. Ibeji obinrin lawọn ọmọ yii, awọn si ni ikẹta irufẹ isẹlẹ yii ti akọsilẹ wa pe o ṣẹlẹ ni Amẹrika. Awọn irufẹ isẹlẹ mii to tun waye ni ti orileede Turkey nibi ti awọn ileeṣẹ iroyin ni awọn ibeji kan ni baba ọtọọtọ lọdun 2010. Apejuwe la fi wọn ṣe ṣugbọn ko tumọ si pe ko le ṣẹlẹ ni Naijiria naa. Taa n tiẹ mọ boya iru rẹ ti waye ṣugbọn tawọn mọlẹbi  ko kan fẹ polongo ṣetigbọ araye.	https://www.bbc.com/yoruba/afrika-55607742
health	Sexual Abstinence: Ṣé lóòtọ́ ni àìní ìbálòpọ̀ lfún ìgbà pípẹ́ yóò sẹ àkóbá fún ara rẹ?	"Lootọ ni ibalopọ laarin ọkunrin ati obinrin jẹ nkan to ni adun pupọ, to si ma n mu ara ya daada, ṣugbọn bo sẹ dun to, awọn kan pinnu lati mu ara duro fun asiko kan. Imọ ijinlẹ sayẹnsi fihan pe ọpọlọpọ anfaani lo wa ninu ibalopọ loore-koore fun awọn ololufẹ. Igbagbọ awọn eeyan kan ni pe o lewu fun ẹni ti ko ba ni ibalopọ fun ọjọ pipẹ, to si le koba ilera ara wọn. Ṣugbọn ṣe lootọ ni? Iwadii kan ti BBC Igbo ṣe nipa ifọrọwanilẹnuwo pẹlu dokita onimọ iṣegun oyinbo kan, Udodi Okoli dahun ibeere yii. Dokita Okoli sọ pe imọ sayẹnsi ko tii sọ boya ewu kankan wa fun ilera ẹnikẹni ti ko ba ni ibalopọ . O ni nkan ṣoṣo ti sayẹnsi sọ ni pe o le nipa lori ironu iru ẹni bẹ́ẹ̀, paapaa nitori bi awọn eeyan ṣe le ma a fi ẹni naa ṣe yẹyẹ. Lara anfaani ibalopọ gẹgẹ bi dokita ṣe sọ ni pe, o ma n mu ki ara eeyan sinmi lẹyin wahala. Dokita miran, Malik Haruna King sọ pe ko si nkan to buru ninu ki eeyan pinnu pe oun ko fẹ ni ibalopọ. Iru ẹni naa ko le ni wahala kankan ni agọ ara rẹ. ""Koda, obinrin tabi ọkunrin ti ko ba ni ibalopọ fun igba pipẹ, yoo gbe igbeaye to dara bi awọn to n ni ibalopọ. Dokita Okoli sọ pe irọ patapata ni bi awọn kan sẹ ma n sọ pe ọkunrin ti kii ba ni ibalopọ rara tabi ni igba gbogbo yoo ni jẹjẹrẹ ni koropọn rẹ, Okoli sọ pe yatọ si ibalopọ pẹlu obinrin, awọn ọkunrin ma n da atọ loju orun, eyi ti awọn oni Gẹẹsi n pe ni 'Wet Dream'. Fun obinrin, ọ̀kan lara kudiẹ-kudiẹ to wa ninu aini ibalopọ fun igba pipẹ ni pe o le fa irora nigba to ba fẹ ẹ ni."	https://www.bbc.com/yoruba/60105041
sports	Diego Maradona: Báyìí ni àgbàọ̀jẹ̀ agbábọ́ọ̀lù Diego Maradona ṣe wọ káà ilẹ̀ lọ lólú ìlú Argentina	Ba a ku laa dere eeyan o sunwọn laaye. Agbaọjẹ agbabọọlu Argentina yẹlẹ ri, Diego Maradona ti wọ kaa ilẹ lọlẹyin to papoda lẹni ọgọta ọdun. Olu ilu orilẹede Argentina, Buenos Aires ni wọn sin Maradona si nibi ti ọpọ ti pejọ lati ṣe ẹyẹ ikẹyin fun elege ara to filẹ ṣaṣọ bora. Awọn ẹbi ti ko ju mẹrinlelogun lọ pẹlu awọn ọrẹ rẹ lo wa nibi ayẹyẹ isinku Maradona l'Ọjọbọ. Amọ, ọgọọrọ eeyan lo lanfaani lati ṣe ẹyẹ ikẹyin fun un, ọpọ lo n sunkun, nigba ti awọn mii n ṣe sadakanta lẹgbẹ posi Maradona. Iku Maradona ti mu ki gbogbo eeyan lagbaaye papaa julọ awọn ololufẹ ere bọọlu ṣe idaro ẹni 're to lọ papaa julọ nilẹ abinibi rẹ, Argentina. Koda asia orilẹede Argentina ati jẹsi rẹ pẹlu nọmba ''10'' ti o maa n wọ wa lori posi Maradona fun awọn eeyan lati ri lolu ileeṣẹ ijọba ilẹ naa. Awọn agbofinro tiẹ ni ikọlu pẹlu awọn oludaro to n gbiyanju lati suu mọ olu ileeṣẹ ijọba nibi ti wọn gbe posi Maradona si. Iroyin kan tiẹ tun sọ pe awọn ọlọpaa yin tajutaju lati dari awọn ero nibi eto isinku naa. Ọkọ igboku si lo gbe posi Maradona lo si ilẹ isinku si Bella Vista ni bi ti o ti sun. Ọ̀rọ̀ àsọkẹ́yìn Diego Maradona ìlúmọọká agbábọ́ọ̀lù rèé kó tó dágbére f'áyé Ohun mẹta ti ẹda kan ko mọ laye ti a wa yii ni pe ko si ẹni to mọ iru iku ti yoo pa a. Ekeji ni pe ko si ẹni to mọ igba ati akoko ti ọlọjọ yoo de ati pe ko si ẹda ẹni to mọ ibi ti o maa ku sii. Awọn ọmọ orilẹede Argentina ati gbogbo agbaye si n ṣe idaro gbajugbaja agbabọọlu elege ara, Diego Maradona ti filẹ ṣaṣọ bora lẹni ọgọta ọdun l'Ọjọru. Amọ kinni ọrọ ti ogbontarigi agbabọọlu naa sọ kẹyin ki o to jẹ Eleduwa ni pe. Gẹgẹ bi iroyin to tẹ wa lọwọ lati orilẹede Argentina, Maradona sọ fun ọmọkunrin to wa pẹlu rẹ ni ede ilu rẹ pe ''Me siento mal,'' eyi to tumọ si ''o n rẹ mi.'' Ara Maradona ko le daadaa nigba to lọ jẹ ounjẹ aarọ Ọjọru, o ṣaroye pe otutu n mu oun. Lẹyin naa lo sọ fun ẹbi rẹ kan pe o n rẹ oun ki o to pada sori ibusun rẹ ki ẹlẹmi to gba a. Ayẹwo oku fihan pe arun ikọlu ọkan to ṣekupa Maradona lẹyin ọsẹ meji to ṣe iṣẹ abẹ ọpọlọ lati ko ẹjọ to da sii lọpọlọ kuro. Ẹwẹ, aarẹ orilẹede Argentina, Alberto Fernandez ti kede ọjọ mẹta lati kẹdun Maradona. Diego Maradona ìlúmọọká agbábọ́ọ̀lù dágbére f'áyé Iroyin to n tẹ wa lọwọ ni yajoyajo sọ pe gbajugbaja agbabọọlu ni ọmọ Argentina Diego Maradona ti dagbere faye. Ikede yi ta ri ka loju opo awọn ileesẹ iroyin sọ pe o faye silẹ laipẹ ọjọ ti o ṣe isẹ abẹ ọpọlọ. Ẹni ọgọta aọdun ni Maradona ko to fi aye silẹ. Maradona je okan lara agbabọọlu to lamilaka julọ lagbaye. O tun jẹ agbabọọlu ọmọ Argentina tó gbà ife ẹyẹ agbaye gẹgẹ bi Balogun ikọ ọmọ agbabọọlu Argentina. Ọpọ ni yoo maa ṣe iranti Maradona fun goolu rẹ to fọwọ jẹ ninu idije agbaye eyi ti Argentina fi gbewuro soju ilẹ Gẹẹsi ni  Mexico 86. Tolori tẹlẹmu ni ko ni gbagbe ilumọọka agbabọọlu elege ara yi to ṣe pe o ko ipa ribi ribi ninu ere bọọlu lagbaye. Nigba aye rẹ, o gba bọọlu fún ẹgbẹ agbabọọlu Barcelona àti Napoli ó si gba ife ẹyẹ pelu lẹẹmeji ni Serie A.	https://www.bbc.com/yoruba/ere-idaraya-55078990
politics	Kogi PDP Primaries: Wada fẹ̀yìn Dino gbálẹ̀ nínú ìbò abẹ́lé PDP fún ìpò gómìnà ní Kogi	Amoju ẹro Musa Wada la Sẹnẹtọ Dino Melaye mọ lẹ ninu ibo abẹnu ẹgbẹ oṣelu PDP fun ibo gomina ipinlẹ Kogi oṣi kọkanla. Amoju ẹrọ Wada jawe olubori ninu eto idibo ọhun pẹlu ibo aadọta le ni ẹẹdẹgbẹrin o din meji. Ọgbẹni Ibrahim Abubakar lo ṣe ipo keji pẹlu mẹwaa le ni ẹẹdẹgbẹrin. Nibayii, Wada ni yoo ṣoju ẹgbẹ oṣelu PDP ninu ibo gomina ti yoo waye lọjọ kẹriundinlogun oṣu kọkanla ọdun 2019. Wada yoo ta kaungbọn pẹlu Gomina Yahaya Bello to jẹ ọmọ ẹgbẹ APC atawọn oludigbe ẹgbẹ oṣelu miiran ninu ibo ọhun. Àwọn èèyàn Yahaya Bello ló da ìbò abẹ́nú wa ní Kogi rú- PDP Awọn eeyan Gomina Yahaya Bello lo wa fibọn da eto ibo abẹnu ẹgbẹ oṣelu PDP niluu Lokoja ru. Alukoro ẹgbẹ oṣelu PDP, Kola Ọlọgbọndiyan to ba BBC Yoruba sọrọ, ṣalaye pe ayẹwo ibo lawọn n ṣe lọwọ nigba ti awọn janduku ọhun yabo gbọngan idibo naa ti wọn si bẹrẹ si ni yinbọn pẹrẹpẹ. Ọgbẹni Ọlọgbọdiyan ni ọpọ eeyan lo farapa nigba tawọn mii si dero ile iwosan ninu iṣẹlẹ ọhun lolu ilu ipinlẹ Kogi ti eto idibo naa ti waye. O ṣalaye siwaju si pe oun ko le sọ bi Gomina Ahmadu Fintri ipinlẹ Adamawa to jẹ alaga eto idibo abẹnu naa ṣe mo ri bọ nigba tawọn agbebọn dabọn bo lẹ. Amọ, o fikun ọrọ rẹ pe atundi ibo ko ni waye nitori eto idibo naa si n tẹsiwaju lonii, koda o sọ pe igbimọ eto idibo abẹnu yoo kede ẹni to ba bori ninu idibo abẹnu naa l'Ọjọru. O ni ohun kan to ku ni lati kede orukọ ẹni to jawe olubori ninu ibo ki wọn to ko ibọn wọ le. Ọgbẹni Ọlọgbọndiyan sọ pe ni gbogbo igba ti Gomina Bello ipinlẹ Kogi ba ti ri wi pe ẹgbẹ mii fẹ fa eeyan ka lẹ lati koju òun ninu ibo lo maa n da iru eto bẹẹ ru. Ẹwẹ, ẹgbẹ oṣelu PDP tun kilọ fun Gomina Yahaya Bello ati ẹgbẹ APC pe iwa jagidijagan ko le gba wọn ninu idibo gomina to n bọ ninu oṣu kọkanla. Ọlọgbọndiyan ninu atẹjade to fi sita lorukọ ẹgbẹ PDP sọ pe mimi kan ko le mi ẹgbẹ naa ohun to wu ki ẹgbẹ APC ṣe.	https://www.bbc.com/yoruba/afrika-49583650
health	Snail Slim Soap: Wo ọ̀pọ̀ àǹfààní tó wà nínú lílo ọ̀ṣẹ tí wọn fi omi ìgbín ṣe láti fọ ojú	Ara meeriri ree, a ti ri oju ologbo lori atẹ, paapaa nidi oge sise. Gẹgẹ bẹẹ se mọ pe awọn obinrin kii fi oge sise sere rara, paapaa nidi ohun ti yoo ba mu ki awọ ara wọn jọlọ, ti oju wọn yoo si gun rege. Boya eyi lo mu ki ọkunrin kan se iwadii, to si gbe esi iwadi rẹ sita nipa amulo omi ara igbin, ti yoo mu ki oju gun rege. Ọkunrin onisẹ iwadii naa, Damien Desrocher, tii se ọmọ ọdun mejidinlọgbọn lati ilẹ Faranse jẹ ara eeyan mẹta to n fi omi igbin se ọsẹ ifọju. Awọn igbin to le ni ẹgbẹrun lọna ọgọta ni Damien n sin, to si tun n gbero lati pese ọsẹ omi igbin bii ẹgbẹrun mẹta lọdun yii. Nigba to n ba BBC sọrọ, Damien salaye pe awọn kii pa igbin kankan lara lasiko ti wsn ba n yọ omi ara wọn, ti awọn omi igbin naa si wulo fun iwosan. Àwọn ìtàn mánigbàgbé tì ẹ leè ní ìfẹ̀ síí: O fikun pe omi ara igbin ni eroja ti wọn n pe ni Collagen ati Elastin, ti kii jẹ ki oju eeyan tete gbo.	https://www.bbc.com/yoruba/afrika-57373685
entertainment	Yollywood: Baba Wande, Kareem Adepoju, Jide Kosoko, Taiwo Hassan, Yinka Quadri àti Alapinni jẹ́ díẹ̀ nínú àwọn àgbà òṣèré májẹ́kòbájẹ̀ àsìkò yìí	Iriri kọja ẹgbẹ abẹwu ni ọrọ awọn agba osere kọọkan jẹ. Ohunkohun ti eeyan ba yan láayo, o dara lati fi gbogbo ara ṣe e ki o le moke nibẹ. Opọ agba osere lo ti fi ara ṣiṣẹ ki iṣẹ tiata to de ibi to de duro yii, awọn miran ri re ibi agba n re nigba ti awon mii si wa lori oke eepe. Diẹ ninu awọn ọpọ osere titata to si wa laye di isinyii ni a ti ri awon ti ọpọ n pe lorukọ ere ori itage bii:  Jide Kosoko, Baba Wande, Ogogo, Kura, Oga Bello ati Alapinni Oosa yatọ si awọn mii ti won tun n sise karakara. 1. Kareem Adepoju ti ọpọ mo si Baba Wande: Baba Wande bẹrẹ si ni di gbajumo leyin to se ere Ti Oluwa ni ilẹ ni ọdun 1993 nigba to kopa gege bii Oloye Otun. Lara awon ere to ti se ni Ayo ni Mo fe, Abeni, Arugba, Igbekun, Obuko Dudu, Ika Lomo Ejo, Enu Eye, Oba bi Olorun ati bẹẹ bẹẹ lọ. Oloye Karem Adepoju ti se ọpọlọpọ ere ori itage, ere sinima ati ere agbelewo. Iriri to pọ ni Oloye yii ni to si  fi  n kọ awon ọdọ osere isinyi. 2: Jide Kosoko: Jide Kosoko jẹ ọkan lara agba oṣere ti wọn bi ere ṣiṣe mọ lati ibẹrẹ. Ojọ kejila, osu kinni ọdun 1954 ni a bii sile ọla nibi to ti kawe to si bẹrẹ ere itage sise lati ọmọ kekere ni Ebutte Metta ni agbegbe to dagba si ni ilu Eko. O kawe gboye ninu ẹkọ 'Business Administration' lati ile ẹkọ Yaba College of Education ni ipinlẹ Eko. Leyin naa lo lọ kọsẹ ere itage sii ni Fasiti Olabisi Onabanjo ni Ago Iwoye. Jide Kosoko naa bẹrẹ ere tiata pẹlu awọn alarinjo Ifelodun Traveling Theatre Group. Diẹ lara ere ti Jide Kosoko ti kopa ni ede Yoruba ni:  'Eje Adegbenro', 'Durodola', 'Koseegbe', 'Oro Nla'  nigba ti awọn mii lede oyinbo ni  'King of Boys', 'The Bling Lagosian', 'Reunion', ati awon mii. Awọn ọmọ bibi rẹ obinrin meji naa ni wọn ti darapọ mọ baba wọn lẹnu iṣẹ ere itage. Awon naa ni Sola ati Bidemi Kosoko. 3: Taiwo Hassan- Ogogo Kulodo Agba Osere yii jẹ ọkan lara awọn agba oṣere ti aye n fẹ lasiko yii. Opọ maa n yin fun ọgbọn atinuda to fi maa n gbe ero rẹ kalẹ ninu ipa ti wọn ba fun Ogogo ṣe. Wọn maa n sọ pe kii fẹ ko ipa ti yoo ti maa tẹnubọ osere binrin mii lẹnu rara. Ojọ kọkanlelọgbọn, osu kẹwaa, ọdun 1959 ni wọn bi Ogogo ni ilu Ilaro. O lọ sile ẹkọ Christ Church School ati Yaba Technical College ninu iṣẹ atun ọkọ ṣe ti won pe ni 'automobile mechanic'. Ogogo ba ileeṣẹ Water Corporation sise fun ọdun mẹtala lati 1981 si 1994 ko to darapọ mọ awọn oṣere. Diẹ lara awọn ere ti Ogogo ti kopa ni 'Bolode O'ku', 'Apadi', 'Owo Blow', 'Obinrin So Wa Nu Taiwo Hassan fẹ iyawo meji o si sabiyamọ ọmọ mẹrin. 4.   Adebayo Salami- Oga Bello: Agba ọjẹ ọṣere ni Adebayo Salami lati ipinle Kwara. A bii ni ọjọ kẹsan an, oṣu karun un, ọdun 1952 nipinle Eko. Lati kekere ni o ti bẹrẹ ere itage alarinjo nigba to darapọ mọ Young concert Party ti oloogbe Ojo duro Ladiipo. To pada yi oruko pada si Awada kerikeri nigba ti Oga Bello di adari won leyin iku Ojo Ladiipo. Ajani Ogun ni fiimu akọkọ to gbe Oga Bello sita ni eyi ti oun naa geb Ogun Ajaye sita. O ti se ọpọlọpọ fiimu to si ti kopa ninu ogunlọgọ fiimu. Awọn ọmọ rẹ naa si ti darapọ mọ ọ ninu iṣẹ ere itage bayii. Lara wọn la ti ri: Femi Adebayo, Tope Adebayo ati bẹẹ bẹẹ lọ. 5.  Yinka Quadri: Yinka Quadri ti ọpọ n pe ni Kura jẹ agba oṣere. O jẹ Oludari ere ati olootu ere sinima. A bi Yinka Quadri ni ọjọ kẹfa, osu kẹsan an, ọdun 1959 ni agbegbe Lagos Island nipinle Eko. O jẹ ọmọ ilu Oro nipinle Kwara. Oun naa ni Agbaakin ilẹ̀ Oro ni ipinle Kwara. O lọ sile ẹkọ  St Catholic School ni Idumagbo ati Christ High School ni Ebute Elefun nipinle Eko. Odun 1976 ni Yinka Qudri bẹrẹ ere sise pẹlu awon ọrẹ rẹ kan bii Taiwo Olayinka eyi ti wọn pe orukọ rẹ ni Afopina Theatre Group. Yinka Qudri kopa ninu ere olọsọọsẹ ati awọn ere onise mii bii Abulesowo, Bolode O ku, 'Apadi', 'Egbinrin Ote', 'Kutupu' ati béé béé lọ. Yinak fẹ iyawo o si bimọ ati ọmọ ọmọ pẹlu awọn ọmọ ori itage to pọ. 6. Ganiu Nafiu: Alapinni: Ọpọ nkan nipa agbaọjẹ oṣere ni Ganiu Nafiu ti ọpọ mọ si Alapinni Oosa. Ko si ẹni to le fidi ọjọ ori rẹ mulẹ nipato ṣugbon wọn gba pe o ti le ni ọgọrin ọdun. O jẹ ẹlẹsin musulumi ṣugbon o ni imọ kikun nipa ẹsin abalaye. Opo ololufẹ Alapinni Oosa ni wọn maa n gbadun ohun rẹ to yatọ. O ti le logoji ọdun sẹyin to ti n ṣe ere itage kaakii. Opo igba ni Rafiu Ganiyu maa n ṣe babalawo ninu ere Yoruba. Saaju ko to maa ṣere lo ti kọkọ n ṣe awada kiri adugbo pẹlu awọn ọrẹ rẹ kan. Lẹyin iku ọkan ninu wọn lo gba ile keu lọ ko to da ẹgbẹ tirẹ silẹ ni 1979. O pada ba awọn agba ọjẹ oṣere bii Akin Ogungbe, Ray Eyiwumi ati awọn mii ṣere. Ni Ipari, Awọn agba ọjẹ osere yii wa lara awọn to n mu itẹsiwaju ba agbo ere oniṣe Yoruba. Ki ogo Yoruba maa tẹsiwaju lo wu awọn ololufẹ ede naa ninu iṣẹ akada ati lagbo idanilaraya.	https://www.bbc.com/yoruba/62648794
entertainment	Dino Melaye vs Iyabo Ojo: Sẹ́nétọ̀ ní lórí irọ́ ní ọ̀rọ̀ ìfẹ́ tí wọn ló wà láàrin òun àtàwọn òṣèré tíátà	"Laipẹ yii ni fidio kan gbode lori ayelujara, ninu eyi ti ohun gbajumọ oṣere tiata ni, Iyabọ Ojo ti n jade bi eyi to wa lori ipe ago, to si n fi gbajumọ Sẹnetọ ati ọmọ jayejaye nni, Dino Melaye ṣepe. Iyabọ Ojo n sọ ninu fọnran naa pe, Sẹnetọ Melaye n parọ fun awọn ọmọbinrin miran pe ko si ajọṣepọ kankan laarin oun pẹlu rẹ, nigba to si jẹ wi pe adehun ifẹ n bẹ laarin awọn. Bakan naa lo fi ẹsun kan Dino Melaye ninu fọnran ohun naa pe oloselu naa n sẹ nipa ajọsepọ awọ, fun awọn olulufẹ tuntun to sẹsẹ ni, to si darukọ Omoburty. Amọṣa, gbajumọ ọmọ jayejaye naa, Sẹnetọ Dino Melaye ti fesi pe ko si ajọṣepọ ifẹ kankan laarin oun ati Iyabọ Ojo tabi Biọdun Okeowo, ti ọpọ mọ si Omoborty. Awọn oju opo ayelujara kan ti kọkọ gbe sita ṣaaju pe Dino Melaye ati Iyabọ Ojo jijọ n ṣe wọlewọde tẹlẹ, ki oṣere ẹgbẹ rẹ, Ọmọborty to jaa gba mọọ lọwọ. Bakan naa ni iroyin sọ pe osere tiata kan Olabisi ọmọ Logbalogba, ti ọmọ kan fun Sẹnetọ Dino Melaye amọ ti onitọun kọ pe ko ri bẹẹ. Sẹnetọ Melaye ni ""Lori irọ"" ni gbogbo iroyin naa pẹlu fọnrọn ohun ti Iyabọ Ojo ti n sọ pe irọ ni Dino n pa kiri fawọn obinrin to ba kọ ẹnu ifẹ si pe oun Iyabọ lo n le Dino kiri lati fẹ oun. ""O ga oooo. Dino fẹ fẹ A sile, Dino fun B loyun, Dino n ṣe aayan ifẹ pẹlu C, gbogbo rẹ lori irọ ni....haba!!!! Ẹ maa daamu jina, maa fẹyawo laipẹ, koboko ni yoo si fi le gbogbo yin danu. Ẹyin alainiṣẹ gbogbo."" Ọrọ bi edeaiyede kii se lori Dino Melaye. Fun ọdun mẹwaa ni oun pẹlu Tokunbọ Melaye fi fẹra ni lọkọlaya, ki tirela to gba aarin wọn kọja lẹyin ọmọ mẹta."	https://www.bbc.com/yoruba/afrika-57628945
entertainment	Biola Adebayo: Oríṣiríṣi ọjà ni mo kiri ní kékeré, síbẹ̀ mí ò rí owó wọ Fáṣítì	"Yoruba bọ, wọn ni oju kii pọ́n iṣin ko ma là, bi ẹkun si pẹ titi di alẹ kan, ayọ n bọ ni owurọ. Bẹẹ gan-an ni ọrọ ri fun gbajugbaja oṣerebinrin, Biola Adebayo nigba to n seranti ọpọ ipenija to la kọja, ko to jẹ eeyan nile aye. Osere naa to ranti igbe aye rẹ àtẹ̀yìnwá gẹgẹ bi ọmọ atẹrọ̀fọ̀ dide ni orisirisi nkan ni oun kiri bii ọja lasiko ijagudu lati se rere nile aye. Aworan kan ti Biola fi si ori ayelujara Instagram rẹ, lo mu ko ranti awọn asiko ti nkan nira fun nigba ewe rẹ. Ninu aworan naa, to ya nibi kan to ti n ṣe eré ti a o ti i mọ orúkọ rẹ, ni Biola ti n kiri búrẹ́dì. O ni ""aworan yii mu mi ranti igbe aye mi ni ibẹrẹ pẹpẹ. Oriṣiriṣi nkan ni mo kiri gẹgẹ bi ọdọmọbinrin, sugbọn búrẹ́dì tita ni awọn eeyan fi mọ òun. O ni oun kiri burẹdi naa titi di igba ti oun di ọlọmọge ni, to si gba oun to ọdún meje, ki oun to wọ fasiti. Ko tan sibẹ o, arẹwà oṣerebinrin naa to ti lami-laaka ninu iṣẹ sinima ṣíṣe sọ pe ẹẹmẹrin ọ̀tọ̀ọ̀tọ̀ ni oun ni anfaani lati kekọọ ni fasiti, sugbọn ìṣòro aisi owo ja oun kulẹ. Biola Adebayo to dupẹ lọwọ Ọlọ́run fun ibi ti igbeaye rẹ duro de bayii sọ pe kii ṣe iwe ẹ̀rí akọkọ nikan ni oun ni, o ni oun tun ti gba iwe ẹri 'masters' keji. ""Asiko naa kii ṣe nkan to rọrùn rara, àmọ́ mi o ti itori rẹ má nifẹ Ọlọ́run, bẹ ẹ ni mo si ni ireti. Ki n ma parọ, Ọlọ́run dára si mi lọpọlọpọ."" O fikun ọrọ rẹ pe, lootọ òun ko ti i de ipele to wu oun, àmọ́ oun ko si ni ipele ti oun wa tẹlẹ mọ. Biola sọ pe gbogbo ẹpisteli ọrọ ti oun kọ waye lati le ṣe iwuri fun awọn eeyan pe, ki wọn o ma ṣe sọ ireti nu. "" Ohunkóhun to wu ki o ma a la kọjá, ma sọ ireti nu lori ilepa rẹ. O ni idi ti o fi n la asiko naa kọjá. ""Ìwọ ṣa ma a gbadura, fi Ọlọ́run ṣáájú, ja fafa, tẹra mọ isẹ rẹ, ki o si ni afojusun. Imọlẹ rẹ yoo tàn laipẹ."	https://www.bbc.com/yoruba/afrika-56746420
health	Àwọn oníṣòwò èròjà ìbóra ti rógo torí àrùn jẹjẹrẹ tó di méjì kọ́bọ̀ – NAFDAC	Ileesẹ to wa fun amojuto oogun, ounjẹ ati ohun mimu nilẹ wa, NAFDAC ti ke gbajare pe arun jẹjẹrẹ ti di tọrọ fọn kale lorilẹede yii. Nafdac wa di ẹbi isẹlẹ naa ru awọn olookowo to n pese ipara to n bo ara fawọn aralu lọna to lodi sofin. Ajọ naa ni ọpọ eroja majele fun agọ ara lawọn onisowo ibora naa n po papọ, eyi to le se ijamba fun awọ ara lode ati ninu. Oludari agba fajọ Nafdac, Ọjọgbọn Mojisola Adeyeye lo ke gbajare bẹẹ lasiko ifikunlukun ọlọjọ meji to waye nilu Eko. O ni asa ara bibo yii ti wa di gbajumọ laarin awọn ọkunrin ati obinrin ni Naijira, to si ti di tọrọ fọn kale. Adeyeye, ẹni to gbarata lori bawọn asaloge se n lo majele oloro fawọn onibara wọn lati fi bora tun salaye pe, awọn eroja yii ni wọn n ta lori ayelujara lowo gege. Bakan naa lo ni awọn onisowo to n polowo iku tantantan kiri ayelujara ọhun, tun maa n lẹdi apo pọ pẹlu awọn dokita onisegun oyinbo lati gun awọn to fẹ bora ni abẹrẹ. Adeyeye ni lara irufẹ abẹrẹ bẹẹ́ ni wọn lo ni eroja Vitamin C ati Glutathione ninu, eyi tawọn alaimọkan onibara yoo gba lati fi bo ara. Ọga agba fun Nafdac wa sisọ loju rẹ pe ọpọ eroja to ni majele ninu, ti wọn fi n po ọsẹ ati ipara ibora naa papọ, ni wọn n ko wọle lati oke okun. “Awọn eroja bii Kojic Acid ati Hydroquinone, ti odiwọn wọn kọja eyi to yẹ ko wọnu agọ ara, ni wọn ko fi orukọ wọn silẹ lọdọ ijọba, ti wọn si n ko wọle lati oke okun. Idi ree ti arun jẹjẹrẹ se di tọrọ fọn kale ni Naijiria nitori awọn majele yii lo n se okunfa rẹ ninu ara, tijọba si ti fofin de eroja Mercury fun ilo awọn asaraloge Bakan naa, ni awọn eroja ibora oni majele yii maa n se okunfa aisan Kidinrin ati ẹdọ fooro nitori pe o maa n gbogun ti wọn ninu agọ ara ni.’ O wa yan pe ara ti awọn eeyan ba bo loni lee se okunfa arun jẹjẹrẹ lọjọ ọla. O wa fi ewe ọmọ mọ awọn onisowo iku yii leti pe ki wọn jawọ ninu owo ti ko ni laada ọhun nitori ẹni ti ọwọ Nafdac ba tẹ ninu wọn, yoo foju bale ẹjọ, ti yoo si fi ẹwọn jura. “O nira fun Nafdac lati gba awọn olookowo ibora mu tori wọn kii patẹ rẹ” O wa gbarata pe o nira fun ajọ Nafdac lati tete gba awọn apanimayọda onisowo eroja ibora naa mu nitori kiamọsa ni wọn maa n pese eroja naa, ti wọn yoo si ta fun onibara loju ẹsẹ. O ni ọpọ wọn ni kii patẹ awọn eroja yii sori igba wọn, ki ọwọ awọn osisẹ Nafdac ma baa tẹ wọn. Adeyeye ni se ni awọn eeyan to n ko awọn eroja ti wọn n po papọ lati fi bo ara yi wọle lati oke okun, maa n gbe pamọ labẹ ilana Global Lisitng, gbe kọja lara Nafdac. Ọga agba fajọ Nafdac wa fi ọwọ gbaya pe ajọ naa ti n gbe igbesẹ lati fi awọn eeyan kan jofin lori iwa yii, ti ọwọ yoo si tẹ wọn laipẹ.	https://www.bbc.com/yoruba/articles/cek8klzrzmyo
health	Psychiatric Examination: iÌjọba ní kí wọ́n bẹ̀rẹ̀ sí ni ṣe àyẹ̀wò ọpọlọ f'áwọn Ọlọ́pàá àti agbófinró	"Igbimọ alaṣẹ fun eto ọrọ aje Naijiria ti fẹnuko lẹyin ipade wọn pe ki awọn olori awọn oṣiṣẹ alaabo lorilẹede Naijiria rii daju pe wọn n ṣe ayẹwo ọpọlọ ati ti oogun oloro fun awọn oṣiṣẹ wọn. Eyi wa lara abajade ipade wọn to waye lọjọ Ẹti eyi ti igbakeji aarẹ, Ọjọgbọn Yemi Osinbajo dari. Ninu ọrọ kan ti agbẹnusọ igbakeji aarẹ, Laolu Akande fi sita, o ni wọn gbudọ rii daju pe ilera ọpọlọ awọn eeyan wọn duro deede lati gbe ibọ̀n ati nkan ijagun. Ipade yii n waye ni ibamu pẹlu bi igbimọ naa ṣe rii pe awọn ọmọ Naijiria n gbero lati ṣe ayajọ iwọde ifẹhonuhan #EndSARS. Gẹgẹ bi ọkan lara awọn afẹhonuhan ṣe bere lọdun to kọja, igbimọ naa ni ki ijọba boju to alaafia awọn oṣiṣẹ eleto aabo. ""Igbimọ NEC n pe gbogbo awọn adari oṣiṣẹ eleto aabo Naijiria lati rii pe awọn ti wọn ba n gba si iṣẹ eyi ti wọn yoo ti maa gbe ibọn lati ṣe ayẹwo ọpọlọ ati ti oogun oloro"". Lẹyin ti wọn ba gba wọn wọle tan, igbimọ naa tun ni ki wọn maa ṣe ayẹwo ọhun loorekoore lẹnu iṣẹ. Igbimọ naa rọ ijọba Naijiria lati faaye silẹ fun igbeaye alafia awọn ọlọoaa atawọn oṣiṣẹ alaabo Naijiria. Ni pato, wọn pe fun ṣiṣe ayẹwo owo oṣu awọn oṣiṣẹfẹyinti to jẹ ọlọpaa ati riri owo awọn to wa lẹnu iṣẹ gba lasiko to yẹ. Bakan naa ni igbimọ yii tun gba  awọn oṣiṣẹ alaabo ni imọran pe ki wọn maa tẹle ofin ti wọn fi gba wọn siṣẹ lasiko ti wọn ba wa lẹnu iṣẹ lagbegbe ibi ti wọn pin wọn si tabi nita. Nigba to n fun 'pe si awọn oṣiṣẹ alaabo lori ọgbọn amulo lati gbogun ti iwa ọdaran, igbimọ naa ni ki awọn ọlọpaa wa ni ibamu pẹlu ohun ti wọn pese latara ikọni abala ofin ileeṣẹ ọlpaa fun dun 2020. O ni ṣiṣe ikọni ati idanilẹkọ fun awọn ọlọpaa ṣe pataki fun iṣẹ wọn. Lafikun, igbimọ NEC ni awọn eeyan ti wọn timọle nitori iwọde EndSARS wa ni ibamu pẹlu ofin to de gbigbọra ẹni ye. O fi kun un pe wọn ni lati rii pe ilana ti wọn fi lelẹ laarin ileeṣẹ Ọlọpaa Naijiria lati maa fi yanju ẹsun ti awọn araalu ba mu wa kun oju osuwọn ki awọn ọlọpaa to ba ti wa lẹnu iṣẹ si maa wọ aṣọ. wọn pẹlu lilẹ orukọ wọn mọ aya."	https://www.bbc.com/yoruba/58991399
health	W﻿o obìnrin tó bí ìbaàrún lẹ́yìn tó bí ìbejì lẹ́ẹ̀mejì àti ọmọ mẹ́sàn-án mìí	Awọn eeyan kan nipinlẹ Katsina ti bẹrẹ si ni pe arabinrin kan, Hajara Shuaibu, ni obinrin ti ọmọ pọ lara rẹ julọ ni Naijiria. Eyi waye lẹyin ti obinrin naa bi ọmọ marun-un lẹẹkan ṣoṣo ni Ọjọru. Ṣaaju asiko yii, Hajara ti kọkọ bi ibeji lẹẹmeji, ọmọ mẹsan-an miran, ko tun to bi marun-un. Hajara ba BBC sọrọ lori iriri rẹ to fi di iya ọlọmọ pupọ. Gẹgẹ bo ṣe sọ, o ni oun o ko mọ pe ọmọ to wa ninu oun ju ẹyọkan lọ, ati pe gbogbo nkan to yẹ ni oun ṣe ninu oyun. Hajara ko lọ si ileewosan ri fun itọju alaboyun, ante-natal, ile lo si bimọ si pẹlu iranlọwọ awọn iya agbẹbi ti wọn n pe ni Unguwan ni ede Hausa. Lẹyin to bimọ sile ni wọn to gbe e lọ si ileewosan Funtua General Hospital. O ni igba akọkọ ree ti wọn gbe oun lọ sileewosan nitori ọmọ bibi. Hajara sọ pe oun ko ni ounjẹ kan gboogi tabi asejẹ kankan to mu ki oun maa bimọ bẹẹ. Shuaibu Umar, to jẹ ọkọ Hajara sọ fun BBC pe meji lara awọn ọmọ tuntun naa kú lọjọ Ọjọbọ, to si ku mẹta ati iya wọn nileewosan ijọba apapọ nilu Katsina. “Nitori wọn ko ni irinṣẹ fun awọn ọmọ tuntun ti ko gbó nileewosan ni Funtua, ni wọn ṣe sọ pe ka gbe wọn lọ si Katsina fun itọju to peye.” Shuaibu to jẹ agbẹ ni abule Doma sọ pe ibukun ni oun ka ọmọ si lati ọdọ Ọlọrun. Bakan naa lo sọ pe alaga ijọba ibilẹ Faskari nipinlẹ Katsina, ti fi ẹgbẹrun lọna ọgọrun Naira ran wọn lọwọ. Ṣugbọn o ni awọn ṣi nilo iranlọwọ owo lati tọju ẹbi oun to jẹ elero pupọ. Nigba ti akọroyin BBC beere lọwọ Hajara boya yoo tun bimọ si, o ni ọwọ Ọlọrun ni eto aye oun wa. “To ba sọ pe kadara mi ni ki n tun bimọ si, dandan ni ko ri bẹẹ.”	https://www.bbc.com/yoruba/articles/cjr5vyzlwwvo
religion	TB Joshua's death: Ìyàwó TB Joshua sọ bí ọkọ rẹ̀ ṣe kú àti òhun tó fà á	Evelyn to jẹ iyawo gbajugbaja Woli Temitope Balogun ti gbogbo eniyan mọ si TB Joshua, ti sọ bi ọkọ rẹ ṣe ku. Lasiko to n sọrọ, gẹgẹ bi iwe iroyin Daily Post ti sọ, Evelyn ni TB Joshua lo igbẹyin aye rẹ lati fi gbadura fun awọn ara ilẹ India lori ohun ti wọn n la kọja lati igba ti aarun Coronavirus ti bẹ silẹ nibẹ. O ni Woli naa ni wọn ri ninu ọfisi rẹ to ti ku lẹyin to ṣe isin tan ni irọlẹ ọjọ Satide naa. Awọn ti wọn sunmọ iyawo oloogbe naa ni Evelyn sọ awọn ọrọ yii lasiko ti awọn eniyan lati ilẹ okeere ba obinrin naa ṣe ipade lẹyin iku ọkọ rẹ. ''Ọkọ mi ṣe iṣẹ rẹ tan ninu igbagbọ nitori wakati mẹta lo fi gbadura, ki o to lọ si isin ori oke, ti ilera ara rẹ si pe samu samu.'' ''Ko fi igba kankan fi ami han bi ẹni to n ṣe aisan, ti gbogbo ọrọ rẹ si da le lori gbigba adura fun awọn ara ilẹ India ti aarun covid-19 n ba finra.'' ''Ko pẹ si igba yii, ni o wa si yara lati wa wẹ, ti mo si fi silẹ ko lo akoko to nilo lati fi mura, ki isin to bẹrẹ. ''Laipẹ lo jade ninu ile lati lọ waasu laarin isin, to si sọ wi pe ohun gbogbo ni igba ati asiko wa fun, igba ki eniyan wa, ati igba ki eniyan lọ'' ''Ọrọ rẹ kun fun ẹmi ati ipaya nitori lọgan to sọ awọn ọrọ yii, naa lo dede kuro ni ile ijọsin to si lọ si inu ile. Mo duro fun igba diẹ lati wo boya yoo jade, nigba ti n ko gburo rẹ ni mo wọle, ti mo si ba lori ijoko bi ẹni  to dorikodo, amọ ko mọ ara mọ.'' ''Ni kiakia ni mo pe awọn amugbalẹgbẹ rẹ ki wọn ji i, amọ ko si ohun ti wọn le ṣe lasiko naa.'' ''Mo gba lootọ wi pe o lọ ba Ọlọrun nile ni nitori o ṣiṣẹ takuntakun nigba ti o wa pẹlu wa, ti opin ọrọ rẹ si awọn eniyan ni lati ''ma a ṣọra, ki wọn si ma a gbadura''. Ọjọ Karun un, Oṣu Kẹfa, ọdun 2021 ni gbajugbaja Woli agbaye TB Joshua jade laye ni ẹni ọdun mẹtadinlọgọta.	https://www.bbc.com/yoruba/afrika-57387890
religion	Sister Kate: Mò ń wọ ìjáàbù kí àwọn okùnrin má bà ṣìnà ìjọba ọ̀run nítorí bẹ̀bẹ̀rẹ́ ìdí mi	"Ajihinrere obinrin kan, Sister Catherine, ti ọpọ eeyan mọ si Sister kate ti sọrọ lori idi to ṣe n wọ ijaabu bo tilẹ jẹ pe kii ṣe Musulumi. Obinrin naa sọ pe oun bẹrẹ si n wọ ijaabu nitori awọn aṣọ ti oun maa n wọ tẹlẹ maa n gbe bẹbẹrẹ idi oun sita, o si le dena awọn okunrin lati wọ ijọba ọrun. Gẹgẹ bii oun to sọ, ọpọ eeyan lo ti maa n sọ fun oun tẹlẹ pe irufẹ awọn aṣọ ti oun maa n wọ ko bojumu gẹgẹ bii ọmọlẹyin Kristi, nitori o maa n gbe ara oun sita, o si le ṣe idena fun okunrin lọdọ Ọlọrun. Sister Kate ni ijaabu kii ṣe aṣọ awọn Musulumi gẹgẹ bii ọpọ eeyan ṣe gbagbọ, ṣubọn aṣọ awọn Kristẹni ti awọn Musulumi kan n yalo ni nitori o bojumu. Ninu fidio kan loju opo Youtube rẹ lo ti fi ọrọ naa lede. Ajihinrere obrinin naa ni ""Lati igba ti mo ti n wọ ijaabu ni ọpọ eeeyan ti maa n pe mi ni Musulumi, amọ mi o kii ṣe Musulumi."" ""Lakọkọ, ọmọlẹyin Kristi ni mi, mo si ti di atunbi."" ""Iwe mimọ sọ ninu iwe Mathew 5:28 pe Ṣùgbọ́n mo wí fún yín pé, ẹnikẹ́ni tí ó bá wo obìnrin kan ní ìwòkuwò, ti bà ṣe panṣágà nínú ọkàn rẹ̀."" Arabinrin naa sọ siwaju si pe ni gbogbo igba ti oun ba n waasu ni awọn okunrin maa wo ibadi oun, eyii ti kii jẹ ki wọn tẹti si ọrọ Ọlọrun ti oun n ba wọn sọ. O ni lọpọ igba ni awọn okunrin ma n sọ pe ibadi oun n da wọn lọrun. Sister Kate tẹsiwaju pe ""Koda, Ọlọrun ti ba mi sọrọ loju ala mi pe ki n dẹkun ati maa da awọn okunrin lọrun, idi ree ti mo fi n wọ ijaabu."" Lẹyin naa lo gba awọn obinrin to maa n wọ aṣọ ati ṣokoto to maa n ṣi ara wọn silẹ nimọran lati dẹkun ṣiṣe bẹẹ. Bo tilẹ jẹ pe ko sọ pe ki awọn obinrin maa wọ ijaabu, o ni o yẹ ki wọn maa wọ awọn aṣọ ti yoo bo aṣiri ara wọn."	https://www.bbc.com/yoruba/media-61282950
health	Buhari, Osinbajo ti gba abẹ́rẹ́ ajẹsára Covid-19 Oxford-AstraZeneca	"Ni idahun si oniruuru ibeere ti awọn oniroyin n fi ṣọwọ si awọn oṣiṣẹ aarẹ Muhammadu Buhari lẹyin to gba abẹrẹ ajẹsara Covid-19, agbẹnusọ aarẹ Buhari, femi Adesina ti fi ọrọ kan sita eyi ti oluranlọwọ pataki fun aarẹ Garba Shehu fọwọ si sita. ""Mo fẹ fi da gobogbo araalu loju ati lati mu ibẹru ati igbagbọ odi kuro lọkan awọn eeyan nipa abo abẹrẹ ajẹsara ti wọn fun aarẹ Muhammadu Buhari ati igbakeji rẹ"". O ni lẹyin ti aarẹ gba tirẹ si apa tan, ara wa bo ṣe wa tẹlẹ to si tẹsiwaju ninu iṣẹ rẹ. O ni bi ipalara kankan ba pada wa, awọn ko ni fi ohunkohun bo ""ṣugbọn titi di asiko yii, ko si ipalara kankan yala o lagbara ni abi o kere lori aarẹ. O n ṣe ohun to yẹ ko ṣe"". ""A lero pe eyi yoo ṣeranwọ lati fi ọrọ to nipọn ranṣẹ si awọn eeyan paapaa julọ awọn to fi aifẹ gba tabi ọrọ boya o n ṣiṣẹ ati abo abẹrẹ ajẹsara naa ṣere"". Aarẹ orilẹ-ede Naijiria, Muhammadu Buhari ati igbakeji rẹ, Yemi Osinbajo ti gba abẹrẹ ajẹsara Covid-19. Eyi waye lẹyin ọjọ kan ti wọn bẹrẹ si ni fun awọn oṣiṣẹ eto ilera ni Naijiria ni abẹrẹ naa. Ile ijọba Aso Rock nilu Abuja ni aarẹ ati igbakeji rẹ ti gba ti wọn, wọn si ṣafihan eto naa lori amohunmaworan. Aarẹ Buhari sọ pe bi oun ṣe gba abala akọkọ abẹrẹ naa, oun rọ awọn ọmọ Naijiria to ni ẹtọ lati gba, ki awọn naa ṣe bẹ ẹ. Ọga agba ajọ eto ilera alabọde ni Naijiria, Dokita Faisal Shuaib sọ pe ireti wa pe bi aarẹ ṣe gba abẹrẹ ajẹsara naa yoo ṣe iwuri fun awọn araalu lati gba fun idaabo bo lọwọ Covid-19. Ọjọ Aje ni awọn ọmọ igbimọ alaṣẹ Aarẹ Buhari yoo bẹrẹ si ni i gba, gẹgẹ bi ikede ti Dokita Shuaibu fi sita. Awọn oṣiṣẹ eto ilera ti di awọn eeyan akọkọ ti yoo gba abẹrẹ ajẹsara Covid-19 ti Oxford-AstraZeneca ṣe ni Naijiria. Adari ileeṣẹ to n ri si eto ilera alabọde, Faisal Shuaib lo ṣide eto naa nibi to ti fun dọkita akọkọ labẹrẹ ọhun ni Naijiria, iyẹn Cyprian Nyong. Shuaib sọ pe awọn oṣiṣẹ eto ilera to n ṣiṣẹ julọ lasiko ti ajakalẹ arun naa milẹ titi lo kọkọ nilo abẹrẹ ọhun lati dabo bo wọn. Aadọjọ awọn oṣiṣẹ eto ilera miran yoo gba ọhun laipẹ lẹyin ti ajọ to n ṣakoso ounjẹ ati oogun lilo ti buwọlu. Eyii to n tumọ si pe kii ṣe Aarẹ Muhammadu Buhari ni yoo kọkọ gba abẹrẹ naa ni Naijiria gẹgẹ bo ṣe ri lawọn orilẹ-ede miran. Aarẹ Ghana, Nana Akufo-Addo lo kọkọ gba abẹrẹ ajẹsara Covid-19 lẹyin ọjọ kan to balẹ si orilẹ-ede ọhun. Lọjọ Abamẹta, ọjọ kẹfa, oṣu Kẹta, ọdun yii ni Aarẹ Buhari yoo gba abẹrẹ tirẹ, toun ti igbakeji rẹ, Yemi Osinbajo. Bi eto abẹrẹ gbigba ọhun yoo ṣe lọ niyii; lẹyin ti awọn oṣiṣẹ eto ilera, Aarẹ ati igbakeji rẹ ba ti gba abẹrẹ tiwọn tan ni yoo kan awọn gomina. Ni kete ti awọn gomina ọhun ba ti gba abẹrẹ ọhun tan, lọjọ kejila, oṣu Kẹta, lati ṣafihan fun awọn awọn eeyan ipinlẹ wọn pe abẹrẹ naa ko mu ewu lọwọ ni yoo kan awọn ara ilu. Gbogbo awọn ipinlẹ ti ko ba kun oju oṣuwọn gbigba abẹrẹ naa, bii ẹrọ to le mu abẹrẹ ọhun tutu ko ni lanfani lati gba a. Ẹwẹ, gbogbo awọn ti yoo gba abẹrẹ ajẹsara Covid-19 ni Naijiria gbọdọ fi orukọ lẹ loju opo ti ijọba ti fi lọlẹ fun eto ọhun."	https://www.bbc.com/yoruba/56296218
health	Wo ohun tó yẹ kí o mọ̀ nípa àrùn Ebola àti bí o ṣe lè dáàbò bo ara rẹ lọ́wọ́ àrùn náà	Ajọ to n gbogun ti ajakalẹ aarun ni Africa, CDC, ti  sọ pe oun ti n ṣeto lati jiroro pẹlu awọn ileeṣẹ apoogun oyinbo, to ti ṣe abẹrẹ ajẹsara to ṣe e ṣe ko koju ẹda aarun Ebola tuntun, Sudan Strain. Oludari ajọ CDC, Dokita Ouma Ogwell, sọ ni Ọjọbọ pe ti awọn ba fi ṣe aṣeyọri lori igbesẹ naa, ni kiakia ni awọn yoo bẹrẹ lilo abẹrẹ naa fun itọju pajawiri ni Uganda. Lọwọlọwọ, o ti pe eeyan mọkanlelọgbọn to ni ẹda aarun Ebola, Sudan strain naa, ti mẹfa lara wọn si ti ku ni Uganda. Ileeṣẹ eto ilera orilẹ-ede naa sọ pe ẹsẹ kan aye, ẹsẹ kan ọrun ni ọkan lara awọn oṣiṣẹ ilera to ko aarun naa wa bayii. Ebola jẹ arun buburu kan to maa n mu iba lọwọ, pẹlu ara riro. Yoo maa rẹ ẹni to ba ni arun naa, bẹẹ si ni irufẹ ẹni bẹẹ, ọna ọfun yoo maa dun un. Ti arun ọhun ba ti wọ eeyan lara, irufẹ ẹni bẹẹ yoo maa bi, bẹẹ si ni yoo maa ya igbẹ gburu. Nigba miran ẹwẹ, ẹjẹ le maa jade lara ẹni to ba ni arun Ebola. Ara ẹranko to ti ni arun naa tẹlẹ lo ti maa n ran eeyan, amọ ara ẹran igbẹ ti awọn eeyan n jẹ ni arun ọhun sodo si julọ. Lati ibẹ lọ o le ran awọn ẹlomiran nipasẹ omi ara bii ẹjẹ, itọ́, eebi, atọ ọṃkunrin tabi ti obinrin, igbọnsẹ ati ooru. Iwadii ijinlẹ ti fi han pe arun ọhun ṣi le wa ninu atọ ọkunrin lẹyin to ba ti gbawosan tan. Ọna kan gboogi lati daabo bo ara ẹni lọwọ Ebola ni lati ṣọra fun ẹni to ba ti ni arun naa lara. Maṣe bọwọ pẹlu ẹni to ba ni arun naa rara, fifọ ọwọ ẹni pẹlu omi ati ọṣẹ naa ṣe pataki. Awọn oṣiṣẹ eto ilera gbọdọ wọn aṣọ atawọn ohun idaabo bo ara ẹni miran ti wọn ba fẹ ṣe itọju alaarun Ebola.	https://www.bbc.com/yoruba/articles/cd1q3zk437lo
politics	Sowore: Ilé ẹjọ́ pàṣẹ kí ìjọba àpapọ̀ san ₦1m owó ẹ̀bẹ̀ fún ẹgbẹ́ ajijagbara Sowore, torí ìwọde wọn tí wọ́n dà rú	"Ilé ẹjọ́ gíga tí ìjọba àpapọ̀ tó wà n'ilu Eko ti pàṣẹ fún ìjọba láti san mílíọ̀nù kan náírà fún ẹgbẹ́ ajijagbara Revolution Now, lórí bo se da ìwọde ẹgbẹ́ náà ru ni ọjọ́ Kàrún oṣù Kẹjọ ọdún 2019. Agbẹjọro kan tó kopa ninu ìwọde náà, Olukoya Ogungbeje, ló wọ ìjọba lọ sílè ẹjọ́, lórí ẹ̀sùn pé àwọn òṣìṣẹ́ alaabo yín afẹ́fẹ́ tajú-tajú sì òun àti àwọn èèyàn yókù to ń ṣe ìwọde lójú. Ilé ẹjọ́, tó ní Ogungbeje jàre ẹjọ́ ọhun, tún pàṣẹ fún ìjọba àpapọ̀ láti tọrọ aforijin lọ́wọ́ olupẹjọ náà, lójú ewé ìwé ìròyìn mẹta nilẹ wá. Adajọ Maureen Onyetenu, tún kéde pé bí ijọba àpapọ̀, láti ipasẹ àwọn Ọlọpaa ṣe da ìwọde náà ru  ""kò bófin mú, ìwà ìjẹgàba ni, kò bá ìlànà ìjọba alagbada mú, tó sì tún tako àmúlò òfin ilẹ wa"". Bákan náà ni adajọ Onyetenu gbà pé, ìjọba fi ẹtọ Ogungbeje to pé ẹjọ́ ní orúkọ àwọn Oluwọde yoku dùn wọn, nítorí abala kejidinlogoji, ikokandinlogoji àti ogójì òfin ilẹ̀ wá ti ọdún 1999, tí fun wọn ní àǹfààní láti ṣe bẹ́ẹ̀. Adajọ náà tún korò ojú sì bí awọn agbofinro ṣe gbé àwọn oluwode náà lọpọ yanturu, tá àbùkù wọn, fín afẹ́fẹ́ tajú-tajú sì wọn lójú àti fífi wọn sínú túbú. Ọga patapata fun ileeṣẹ ọlọpaa lorilẹ€de Naijiria,  Mohammed Adamu ti ke si araalu pe ẹnikẹni to ba ṣiwọ lu ọlọpaa to wa lẹnu iṣẹ rẹ yoo jẹ iyan rẹ niṣu ni. Ọga ọlọpaaAdamu sọ ọrọ yii ninu esi rẹ lori arabinrin kan to kọlu ọga ọlọpaa kan ni ilu Eruwa ni ipinlẹ Ọyọ. Ọga ọlọpaa naa ti wọn pe orukọ rẹ ni ASP Adeyẹmọ Ogunyẹmi lo lọ si agbegbe Gbọlaguntẹ Okeọola ni Eruwa iyẹn nijọba ibilẹ Ibarapa East ni ipinlẹ Ọyọ lati lọ fidi ofin konile o gbele mulẹ nibẹ. Nibẹ ni arabinrin kan ti orukọ rẹ n jẹ Kẹhinde Afolakẹ ti kọluu to si soo laṣọ mu. Igbaju igbamu ni arabinrin naa fi ṣe ọga ọlọpaa naa lọjọ. Ẹ wo fidio naa: Ọga ọlọpaa lorilẹede Naijiria tun ṣalaye siwaju sii pe nigba ti wọn tun ranṣẹ pe arabinrin yii ni ọjọ keji pe ko wa wi tẹnu rẹ lori bi o ṣe kọlu ọga ọlọpaa naa, nṣe lo tun mu awọn ọlọpaa obinrin mejeeji Ripẹtọ Ojola Abiola ati Queen Eguaje ti wọn ran sii lu, koda o tun ge ọkan ninu wọn jẹ pẹlu. Ọga ọlọpaa lorilẹ-ede Naijiria wa ke si kọmiṣọna ọlọpaa lati ṣe iwadii si iṣẹlẹ naa lati lee gbe igbesẹ to ba ts ni ibamu pẹlu ofin. Bakan naa lo kan sara si ọga ọlọpaa Adeyẹmọ fun iwa ọmọluabi ati ikora-ẹni-ni-ijanu to hu pẹlu bi obinrin yii ṣe n luu to lọjọ naa. O ni eyi jẹ apẹrẹ oniruru ikọlu ti awọn ọlọpaa n dojukọ lẹnu iṣẹ wọn Amọṣa ọga ọlọpaa patapata lorilẹ€de Naijiria ni ko si ẹnikẹni to ba tun ṣiwọ lu ọlọpaa to n ṣe iṣẹ rẹ mọ lorilẹede Naijiria ti ko ni jẹ iyan rẹ ni iṣu. O ni ko din ni ọlọpaa mẹtadinlọgbọn tawọn eeyan bii arabinrin Afọlakẹ ti kọlu lati igba ti ajakalẹ arun COVID-19 yii ti bẹrẹ, ọpọlọpọ ninu wọn lo si ti di ero ileewosan ninu eyi ti wọn ko tii bọ di bi a ṣe n sọrọ yii. Laarin asiko ti a n sọrọ rẹ yii naa, ọkọ ọlọpaa bii marundinlogun ni awọn eeyan kan ti bajẹ, pẹlu ileeṣẹ ọẹọpaa meji ni Katsina ati Abia ni awọn eeyan kan ti dana sun. Ilumọọka adẹrinposonu lórí ayelujara, Oluwatoyin Bayegun, tí ọ̀pọ̀ èèyàn mọ si Wòlíì Arole, tí ṣàlàyé pé ore-ọ̀fẹ́ àti àánú Ọlọ́run ló gbé òun sókè. O sọ nipa irinajo rẹ láti ilé ẹ̀kọ́ Fáṣítì ti òun ti bẹ̀rẹ̀ awada lórí ayelujara. Wòlíì Arole, lásìkò to ń bá BBC Yoruba sọ̀rọ̀ ṣàlàyé pé, isẹ awada sise tí gbé òun de ibi gíga, tí òun kò lérò pé òun leè de rí, tí òun ṣi tún mọ àwọn èèyàn ńlá-ńlá pẹ̀lú. ""Mo ti lọ sí ilé aarẹ Nàìjíríà, Aso Rock ni ẹẹmeji, ìyàwó Buhari gan tí fun mi ni àmì ẹyẹ rí, mo sì máa ń lọ silu oyinbo loore koore, láti ipasẹ awada yìí náà ni."" Wòlíì Arole ni ""ọpọ ni kò fẹ́ kọ́kọ́ tẹ́wọ́ gba mi nígbà tí mo bẹ̀rẹ̀, wọn ní èdè Yorùbá ni mo ń sọ àmọ́ nígbà tí kìí se àwọn ni Ọlọ́run, mo rí ọ̀nà àbáyọ."" Nígbà tó ń sọ̀rọ̀ lórí àwọn ìpènijà tó ti là kọjá sẹ́yìn, Wòlíì Arole ni ọjọ́ kan wà tí wọn gba òun sì ẹgbẹ́ níbi ayẹyẹ kan torí pé òun kò tíì ní òkìkí nígbà náà àmọ́ òun dúpẹ́ fún ibi tí Ọlọ́run mú òun de lónìí. "" Ẹ̀jẹ̀ mi ni Jésù, n kò sì tíì dé ibi tó ń mú mi lọ. Mo sì ń rọ àwọn èèyàn láti mase ro ara wọn pín, tàbí mú ìrẹ̀wẹ̀sì bá ọkàn wọn nitori ohun tí àwọn ènìyàn ba n sọ. Ọlọ́run ní kẹ gbé ọkàn yín lé, torí ohun ènìyàn  kọ ni ohùn Ọlọ́run."" O wa ṣàlàyé pé ""Ọlọ́run ran iya mi sì mi. Òrìṣà ni ìyá mi, kii se ènìyàn. Mo fẹ́ràn ìyá mi gan-an ni, Kò sì sí  Wòlíì Arole  lai si ọwọ màmá mi nibẹ. Ó mọ mi denudenu, to sì fẹ́ràn mi tọkàntọkàn, tí ọkàn mi bá sì rẹ̀wẹ̀sì, ìyá mi lo máa ń tú mi nínú."" Wòlíì Arole ni, ẹ̀bùn ni awada òun, tí ayé fi ń ko o jẹ, òun kii sì roo awada ti tẹ́lẹ̀, kí òun tó sọ síta, èyí tó máa ń jẹ ìtẹ́wọ́gbà lọdọ aráyé. Arole ni òun kò tíì ní ìyàwó nílé, àmọ́ ẹ̀mí Ọlọ́run ni yóò dárí òun lati darí isẹ àti ìdílé òun, lásìkò ti oun bá ní ìdílé. ""O wu mi kì ń ṣe sinima àti show tèmi, kí n sì ni studio tèmi náà, Bẹ́ẹ̀ si ni èdè òyìnbó yọ lẹ́nu mi pẹ̀lú, bí mo ṣe leè ṣe awada ni ojúlówó èdè Yoruba náà ni awada tún dùn lẹ́nu mi ni èdè gẹ̀ẹ́sì, mo sì ni eto fún méjèèjì pẹ̀lú ni ọjọ́ iwájú."" Arole wá rọ àwọn olólùfẹ́ rẹ láti jókòó sínú ilé wọn lásìkò igbele Coronavirus yìí, kí wọn sì mú gbogbo ìmọ̀ràn àti arọwa tí ìjọba ń pa fún wọn lọ nítorí ẹ̀mí kò ní ààrọ̀. Oluwadamilola Adeboye, tíì ṣe ọmọbìnrin gbajugbaja adẹrinposonu nnì, Gbenga Adeboye, tí sọ àwọn ìrírí tó sì rántí nípa bàbá rẹ̀ tó ti di olóògbé. Bẹẹ bá gbàgbé, Gbenga Adeboye lo jáde láyé ni ọgbọnjọ oṣù kẹrin ọdún 2003, èyí tó pé ọdún mẹtadinlogun lonii Ọjọ́bọ. Nígbà tó ń bá BBC Yoruba sọ̀rọ̀  láti sàmì ayajọ ìrántí ikú olóògbé náà, Oluwadamilola ni bí ó tilẹ̀ jẹ́ pé òun kéré pupọ nígbà tí bàbá òun kú, àmọ́ òun leè ṣe àpèjúwe rẹ bíi ẹni tó gbé aye ṣe rere. Oluwadamilola ni òun kò mọ ibi tí bàbá òun ti rí ẹ̀bùn tó ni àmọ́ ó fikùn pé, àwọn ẹ̀bùn rẹ náà kasiara, tó sì tún ya ní lẹ́nu pupọ. O ṣàlàyé pé nígbà tí bàbá òun wà láyé, ojoojumọ ni ile àwọn máa ń kùn,  tí àwọn èèyàn máa ń wa, táwọn yóò sì gba àlejò, tí bàbá òun yóò sì máa ń ṣe awada pẹlu wọn, tí inú àwọn èèyàn yóò sì máa dùn, tí wọn kò sì ní fẹ́ kúrò nínú ilé àwọn. ""Mo sì lee rántí pé Baba mi jẹ́ èèyàn rere, kò si ẹni ti kii se oore fún, kò si mọ bá ṣe ń kọ láti ṣe nkan fún èèyàn, tí onitọun bá nílò iranlọwọ."" Nígbà miran ti bàbà mi bá dé sílè láti ibi tó ti lọ dá ẹrin posonu, tí a kò si ni oúnjẹ nílé, bí màmá mi bá béèrè pé owó tó mú bọ dà, yóò dáhùn pé òun ti pín owó náà fún àwọn tí ebi ń pá, tí yóò sì ní ká lọ mu gàárì, òun yóò fún wa lowo lọ́la láti fi ṣe irẹsi."" Ọmọbìnrin Gbenga Adeboye náà fikùn pé, Baba òun ni ifẹ gbogbo ènìyàn bíi ọmọ àti àbúrò rẹ ni, ó sì tẹ bàbá òun lọrun pé ki awọn ẹbi rẹ mu gàárì kí àwọn ará ìta leè rí oúnjẹ jẹ, tàbí rí owó fún àwọn èèyàn. Nígbà tó ń sọ̀rọ̀ nípa ohun tí àwọn ẹbí fẹ́ máa fi ṣe irántí Gbenga Adeboye, Oluwadamilola ni ""èmi àti màmá pẹ̀lú àwọn àbúrò mi ti pinnu láti máa ṣe atilẹyin fún àwọn osere tó ṣẹ̀ṣẹ̀ ń dìde nilẹ láti ìpilẹ̀ṣẹ̀, ní kété tí ajakalẹ àrùn Coronavirus bá ti tan."" O fikùn pé, àwọn yóò ṣe iranwọ fún àwọn osere tíátà lobinrin àti àwọn aláìní pẹ̀lú nítorí ohun tó máa ń mú inú bàbá òun dùn nìyẹn, èyí tíì ṣe fífún àwọn aláìní ni oúnjẹ.Bákan náà lo fikun pé ní ọjọ́ iwájú, tí àwọn bá tún ní erongba miran ti àwọn fẹ́ ṣe fún ìrántí Adeboye, àwọn yóò kéte síta. Ilumọọka olorin takasufe Davido ti kọ iwe ifẹ kan ṣọwọ si afẹsọna rẹ ati ọmọ wọn ni ọjọ ibi Chioma to n waye lọjọbọ Eyi wa loju opo Instagram rẹ. Mo ki obinrin to lagbara kulọ lara awọn ti mo mọ ku ọjọ ibi. Ka ni ko si ofin konile o gbele ni, awa mejeeji o ba ti jaye ori wa daada kaakiri igboro loni Iyawo mi tootọ, ayẹyẹ ọjọ ibi rẹ yoo larinrin bi iwọ pẹlu ti ṣe mu ọpọlọpọ ayọ wọ inu aye mi. O ti le ni ọdun meji bayii ti Davido ati Chioma ti bẹrẹ irinajo ifẹ wọn ti Eleduwa si ti fi ọmọkunrin kan tawọn lọrẹ. Laipẹ yii ni Chioma bọ lọwọ arun Coronavirus lẹyin ọpọlọpọ ọjọ ti aisan naa fi daa wolẹ. Gbajugbaja akọrin takasufe ni, David Adeleke ti ọpọlọpọ mọ si Davido ti pariwo sita pe nnkan ko rẹrin lori titọju ọmọ ti oun ti iyawo rẹ Chioma bi fun latigba ti iya rẹ ti wa ni igbele iyasọtọ. Chioma, iyawo Davido ko arun Coronavirus eleyi ti ọkọ rẹ, Davido kede faye ni ọsẹ to kọja. Ninu ọrọ kan to fi sita loju opo twitter rẹ Davido lọgun pe iṣẹ l'abiyamọ n ṣe. Lẹyin ti ayẹwo fihan pe Chioma ti ko arun Coronavirus, igba meji ọtọọtọ ni Davido ni oun ti ṣe ayẹwo lati lee mọ boya oun ni arun naa tabi oun ko ni. Gomina ipinlẹ Ọṣun, Alaaji Adegboyega Oyetọla ti ke gbajare sita pe awọn abọde lati orilẹede Côte d'Ivoire ni wọn jẹ ki ajakalẹ arun Coronavirus tubọ gogo sii ni ipinlẹ naa. Ninu ọrọ to ba BBC News Yoruba sọ lori ẹrọ ibanisọrọ lẹyin ti ajọ to n gbogun ti ajakalẹ arun tun kede eeyan mẹsan miran pẹlu arun Korona ni ipinlẹ Ọṣun lọjọru, Gomina Oyetọla ṣalaye pe arun Korona ki ba ti burẹkẹ to bayii kani ijọba apapọ tete ti gbogbo ẹnuibode ni ki wọn si paṣẹ konileogbele fun gbogbo ọmọ orilẹede Naijiria. Gomina Oyetọla ṣalaye siwaju sii pe, awọn ọmọ ipinlẹ naa ti wọn n ti orilẹede Côte d'Ivoire bọ wa sile ni wọn ko arun naa dani to fi di pe o tubọ peleke sii nipinlẹ naa. O wa rọ awsn eeyan ipinlẹ Ọṣun lati fidimọle gẹgẹ bi aṣẹ ti ijọba pa lati lee wagbo dẹkun si wahala yii. Bakan naa ni o fi to wa leti pe lọna ati lee dẹkun ọwọja ebi ati inira lasiko aṣẹ konileogbele naa, ijọba oun ti gbe awọn igbesẹ ti yoo bu omi tu araalu lara bii sisanwo oṣu fun awọn oṣiṣẹ ki wọn to gbe aṣẹ naa kalẹ ati idasilẹ igbims majẹobajẹ kan lori ọna ati gbogun ti arun naa ati lati mu irọrun ba araalu lasiko ti wọn ba fi n baa wọ iyaaja. Ẹkunrẹrẹ wa ninu ohun ti a ka silẹ loke yii. Gbajugbaja akọrin takasufe, Divid Adeleke ti ọpọ eeyan mọ si Davido tun ti wẹ yan kainkain lọwọ arun coronavirus. Ọpọ ẹnu lo ti n kun Davido lẹyin ti iroyin jade pe ọpọ awọn eeyan to sun mọọ lo ti n ni arun yi lara. Ni ọjọ diẹ sẹyin ni Davido funrarẹ gbe iroyin jade pe iyawo oun, Chioma ti ko arun Coronavirus, bakan naa si ni gomina Seyi Makinde pẹlu kede pe oun pẹlu ti ni arun naa lẹyin ọjọ diẹ to gbalejo Davido ni ile ijọba nilu Ibadan. Ninu atẹjade kan to fi sita loju opo twitter rẹ ni ọsan ọjọ Ọjọru, Davido ni oun ti tun ayẹwo arun Coronavirus ṣe o, ṣaka bayii si ni ara oun ya. Gomina ipinlẹ Ọyọ, Onimọẹrọ Ṣeyi Makinde kede ni aṣalẹ ọjọ Aje pe oun ti ko arun Coronavirus ti o n ja kale-ka'ko bayii. O fi si oju opo twitter rẹ pe esi ayẹwo oun ti de ko si si ẹja n bakan kankan lori rẹ nitori ẹja lo ba de. Lẹyin eyi ni o ṣalaye pe gbogbo awọn to ti ni nnkan n ba oun ṣe laarin asiko ti oun fi lọ sibi ipade igbimọ ọrọ aje orilẹede Naijiria si ọjọ ti oun bẹrẹ igbele ni wọn ti n wa; koda iroyin kan tilẹ ss pe gbogbo awọn to baa da nnkan pọ laarin asiko naa, paapaa awọn kọmiṣọna atawọn amugbalẹgbẹ rẹ gbogbo ni wọn ti wa ni igbele bayii lati lee mọ boya awọn naa ko abi rara. Nibayii, BBC News Yoruba ṣe atupalẹ bi irinajo Gomina Seyi Makinde ṣe lọ laarin akoko naa ati awọn eeyan to ṣeeṣe ki wọn ti ko arun yii lati ara rẹ. Ẹ maa gbagbe pe eyi ko tumọ si pe gbogbo awọn eeyan to wa nibi eto wọnyii lo ti koo, ṣugbọn iwadi ati ayẹwo to gbọngbọn nikan lo lee fi idi eyi mulẹ. Fun apẹrẹ, gomina Makinde ṣalaye ninu atẹjade to fi sita pe asiko kan naa ni esi ayẹwo oun ati ti akọwe ijọba ipinlẹ naa, arabinrin Olubamiwo Adeosun de. Esi ti gomina lo jasi bẹẹni ti ti akọwe ijọba ipinlẹ naa si ja si bẹẹkọ. Idi ti awọn onimọ maa fi n ṣe ato irinajo ẹni to ba ni arun yii ni lati mọ ibi ti wọn lee wa awọn to lee ti koo lati ara wọn si."	https://www.bbc.com/yoruba/afrika-52117415
entertainment	Reminisce: Àwọn ọ̀dọ́ ló mọ ìtumọ̀ orin 'Problem'- Remilekun Abdulkalid Safaru, Alaga Baba Afusa	Remilekun Abdulkalid Safaru (Reminisce) sọ pé ọ̀pọ̀lọpọ̀ ni kò ní òye nípa orin tí òun ń kọ. Ó ní òun kò sépè rárá nínú orin tí òun ń kọ sùgbọ́n àwọn ọ̀dọ́ nìkan ni ìtumọ̀ orin náà yé. Reminisce ní òun kìí gbé ìgbé ayé òpùrọ́ táa mọ̀ sí ‘fake life’. Ó ní gbogbo oore tí Ọlọrun se fún òun, ló tẹ́ òun lọ́rùn.	https://www.bbc.com/yoruba/afrika-43621773
religion	Makurdi Church theft: Àga oníke mẹ́wàá ní wọ́n kọ́kọ́ ni Joseph jí tó fi di èrò ẹ̀wọ̀n ní NASME Barracks ní Benue	Ọkùnrin ẹni ọdun marunlelogun kan,  Joseph Ada ti NASME Barracks ni Makurdi ti foju bale ẹjọ majisireeti fun ẹsun ole jija, igbimọ iwa ọdaran. Ọlọpaa to wa nidi ẹjọ naa, Sajẹnti Regina Ishaya sọ fun ile ẹjọ pe, Arabinrin Myina Ifeyunwa lo mu ẹjọ naa wa si agọ ọlọpaa  'D' Division ni Markudi ni ogunjọ, oṣu kẹjọ, ọdun 2020. Olufisun ọ̀hún ni oun gba ipe lati ọdọ Ebenezer pe ẹnikan ti oun ko mọ ri jalẹkun wọ ile ijọsin Holy Ghost Sanctuary to je ti 'Penticostal' kan ni agbegbe Vita Foam, opopona oja tuntun ni Makurdi. O ni àwọn mu ẹni ti wọn fẹsun.kan naa pẹlu aga onike mẹwaa to jẹ ti ijọ naa. Sajẹnti Regina fi kun un pe, ěni ti wọn fẹsun kan naa fẹnu ara rẹ jẹwọ pe lootọ ni oun ji awọn aga naa amọ oun nikan kọ. O ka Usman Jafaru ati Terdoo Moses naa mọ wọn sugbọn ko si ẹni to mọ ibi ti wọn wa. Wọ́n tun ka awọn nkan  miran ti wọn ji bi ẹrọ amunawa, faanu, ina lanta igbalode, ati aga onike mẹrinlelogoji ti owo gbogbo rẹ si to ẹgbẹrun lona ọọdunrun naira din diẹ, sugbọn iwadii si n tẹ siwaju. Ẹwẹ, ẹni a fẹsun kan naa ni oun ko jẹbi ẹsun ohun ti wọ́n fi kan oun tan. Adajọ Erdoo Ter to n dajọ ni majisireei naa wa ni ki wọn gba iduro pẹlu oniduro kan ati ẹgbẹrun lọna ọgọrun naira. Wọn ti sun igbejọ naa si ọjọ kọkandinlọgbọn, ọsu kesan an, ọdun 2020.	https://www.bbc.com/yoruba/afrika-54040369
politics	Buhari Successor - Joe Igbokwe fèsì padà fáwọn àgbààgbà Ariwa tó ní ọ̀dọ́ àwọn ní ààrẹ ti ń bọ̀ ní 2023	Eekan kan ninu ẹgbẹ oselu APC, Joe Igbokwe ti tutọ soke, fi oju gba a lori ikede kan ti awọn agbaagba  lẹkun ariwa naijiria fisita lori ẹni ti yoo rọpo aarẹ Muhammadu Buhari. Ẹgbẹ awọn agbaagba ni Ariwa ilẹ yii lo kede ni Ọjọru pe ko si ohun to buru ninu ki aarẹ ti yoo rọpo Buhari tun wa lati ẹkun ariwa orilẹede yii. Baba Ahmed, tii se agbẹnusọ fun ẹgbẹ awọn agbaagba naa fikun pe ẹkun ariwa Naijiria ko tii setan lati gbe ipo agbara silẹ lọdun 2023. O wa gba awọn eeyan ti igbesẹ naa ko ba tẹ lọrun niyanju lati fi Naijiria fun awọn. Amọ nigba to n fesi lori ọrọ yii, Igbokwe ni ọrun yoo ya bọ silẹ, ti ohun buruku yoo si maa ja lu ohun buruku, ti eeyan miran lati apa ariwa Naijiria ba tun rọpo aarẹ Buhari. Igbokwe, ẹni to fi ọrọ naa lede loju opo ayelujara rẹ ni oun gbọ ohun ti Baba Ahmed sọ o amọ ọrun yoo bọ silẹ o. Ọpọ ọmọ Naijiria si lo ti dara pọ lati maa tako ohun ti ẹgbẹ awọn agbagba Arewa sọ naa, tawọn gomina ẹkun guusu Naijiria naa si ti fun lesi pada pe awada akọ lasan lo n se. O kere tan, awọn dokita onisegun oyinbo bii ọtalelọọdunrun o din meje (253) ni wọn ti fi orukọ silẹ laarin ọgọrun ọjọ lati sisẹ pẹlu ijọba ilẹ United Kingdom. Gẹgẹ bi oju opo itakun agbaye fun ajọ to n se akoso isẹ isegun nilẹ UK, to maa n fawọn dokita niwe asẹ lati sisẹ ti kede rẹ. Laarin ọjọ Kẹwa osu Kẹfa si ogunjọ osu Kẹsan ọdun 2021, dokita ọmọ Naijiria bii ọtalelọọdunrun o din meje lo ti gba iwe asẹ lati sisẹ nilẹ naa. Bakan naa, gẹgẹ bi iwe Punch ti salaye, laarin osu keje ọdun 2020 si osu Kẹsan ọdun 2021, awọn dokita to to ọtalelẹgbẹrin ati meji (862) lo ti gba iwe asẹ lati sisẹ ni UK lai naani arun Coronavirus to gbilẹ nibẹ nigba naa. Lọwọ lọwọ bayii, dokita bii ẹgbẹrun mẹjọ ati ọrinlelẹẹdẹgbẹrin o din mẹta (8,737) ti wọn gba idanilẹkọ nipa isẹ dokita lorilẹede Naijiria, lo ti n sisẹ nilẹ UK. Nigba to n ba iwe iroyin naa sọrọ, igbakeji aarẹ ẹgbẹ awọn dokita to n gba imọ kun imọ ni Naijiria, Julian Ojebo ni o seese ki alekun ba bi awọn dokita se n lọ soke okun laarin ọsẹ melo kan si. Ojebo ni ti ijọba ko ba san owo osu ati ajẹmọnu to yẹ fawọn onisegun oyinbo naa, o seese ki iye awọn ti yoo gba orilẹede Saudi Arabia lọ gan ju ti UK lọ. O fikun pe o se ni laanu pe ijọba kuna lati wa ojutu si ohun tawọn dokita naa n beere fun lati ọjọ Kinni osu Kẹjọ ọdun 2021 ti wọn ti bẹrẹ iyansẹlodi.	https://www.bbc.com/yoruba/afrika-58648164
politics	Àdúrà lásán ni mo gbà fún Peter Obi, mi ò ní agbára láti fa ọwọ́ rẹ̀ sókè gẹ́gẹ́ bí ààre títún - Olubadan	Agbẹnusọ fun Olubadan ti ilẹ Ibadan Oladele Ogunsola ni Ọba Sẹnetọ Lekan Balogun, Alli Okunmade keji ti ṣalaye awuyewuye lori fọnran ti o wa lori ayelujara nipa bi Kabiyesi Olubadan ti Ibadan ṣe n gbadura fun oludije ṣipo aarẹ labẹ ẹgbẹ oṣelu Labour Party gẹgẹ bii eke lati tan awọn ẹniyan jẹ. A o ranti pe oludije fun ipo aarẹ ẹgbẹ Labour Party (LP) lo dari ikọ ipolongo rẹ lati ṣe abẹwo si Olubadan ni ọjọ Abameta to kọja yii ti awọn Oloye miran si darapọ mọ ọ lati gba alejo rẹ ni aafin Olubadan to wa ni Alarere nilu Ibadan.  Awọn Oloye ti o wa ni ijoko nigba ti Peter Obi wa ni, Otun Balogun ti Ibadan, Osi, Ashipa ati Ekerin Olubadan, Oloye agba Owolabi Olakulehin, Tajudeen Ajibola, Lateef Gbadamosi Adebimpe, Kola Adegbola, Eddy Oyewole ati Hamidu Ajibade.  Nigba ti Oloye Ajibola fesi si ọrọ ipolongo ti Peter Obi ba wa, ti Oloye Oyewole si gbadura fun un lori erongba rẹ. Oladele Olusola ninu ifọrọwerọ rẹ pẹlu ile BBC YORUBA ni adura nikan ni awọn oloye ṣe tí Olubadan funra rẹ kọ si sọrọ rara ninu fọnran ti wọn gbe sita.  O ni aṣa aafin ni lati gbadura fun gbogbo awọn ti wọn ba wa pe ki erongba wọn ko ṣẹ. O fi kun un pe Kabiyesi Olubadan ko fa ọwọ ẹni kankan soke nitori Peter Obi nikan kọ ni oludije ṣipo aarẹ ti yoo wa si aafin. Olusola ni erongba awọn ololufẹ Peter Obi ni wọn gbe sori awọn ẹrọ ayelujara ti wọn si fi aafin olubadan ṣe ogbufo fun nitori ilẹkun aafin sii silẹ gbayawu fun gbogbo awọn oloṣelu ati gbogbo ara ilu. Agbẹnusọ fun Olubadan ni ṣaaju ki ẹto ipolongo ṣipo aarẹ to bẹrẹ ni awọn oludije ti n wa ki Kabiyesi l'aafin, ninu eyi ti Rabiu Kwankwaso ati awọn oloṣelu miiran naa ti wa ki Olubadan. Oni nnkan awada ni ki Olubadan gbe ọwọ ẹnikan soke ni gbangba nitori Ọba gbogbogbo ni Olubadan jẹ kii sii ṣẹ oloṣelu.	https://www.bbc.com/yoruba/articles/cd12lzzz8dro
health	Covid-19 Vaccine: Obìnrin kán sọ ìdí tí kò fi gba àjẹ́rẹ́ àjẹsára, tó sì pàdánù ìṣẹ́ rẹ̀	Ni orilẹede Naijiria, ọpọ eeyan ni ẹru n ba lati gba abẹrẹ ajẹsara to n gbogun ti aisan Coronavirus, ti awọn eeyan kan si n fi aake kọri pe awọn ko ni gba abẹrẹ naa. Ijọba apapọ gan ti kede pe abẹrẹ ajẹsara yii ti di ọranyan fun awọn osisẹ ọba atawọn eeyan to fẹ wọnu awọn ileesẹ ijọba. Gbogbo wọn si lo gbọdọ fi iwe ẹri han pe wọn ti gba abẹrẹ naa tabi se ayẹwo pe awọn ko ni arun Covid-19, ki wọn to le wọnu ọọfisi ijọba. Ọpọ ariwisi ati ifẹhonu han lori ayelujara si lo tẹle ikede naa, tawọn araalu si ni igbesẹ naa tako ẹtọ ọmọniyan lati se ohun to ba fẹ. Amọ bi o tilẹ jẹ pe awọn eeyan mu iwa yii jẹ ni Naijiria, ti ko si si nnkan kan to ti ẹyin rẹ yọ, amọ obinrin kan ree nilẹ Amẹrika, ti ọrọ naa yiwọ fun. Danielle Thornton ati ọkọ rẹ ni wọn pinnu pe awọn ko ni gba abẹrẹ ajẹsara Covid-19 naa, ti wọn si fi ọwọ lẹran maa woye ohun ti yoo tẹyin igbesẹ naa yọ. Koda, o han gbangba si wọn pe o seese ki awọn padanu isẹ oojọ awọn, ti awọn ko ba gba abẹrẹ naa. Gẹgẹ bi Danielle ti wi, oun ati ọkọ oun jiroro pupọ lori igbesẹ gbigba abẹrẹ ajẹsara naa, ti awọn si fi ẹnu ko pe ominira awọn se iyebiye ju owo osu lọ. Obinrin yii si lo jẹ ọkan lara ẹgbẹlẹgbẹ awọn eeyan ni Amẹrika to fara mọ pe ki awọn sọ isẹ nu ju ki awọn gba abẹrẹ Covid-19 lọ. Iru awọn eeyan ti ko gba abẹrẹ yii si ni wọn kere niye bii ida mẹẹdọgbọn ninu ọgọrun eeyan to wa ni orilẹede Amẹrika. The Banki Citigroup ti Danielle ti n sisẹ, ida kan osisẹ wọn lo kọ lati gba abẹrẹ naa, ti awọn yoku si ti gba a eyi ti wọn ni yoo dena ewu pupọ. Ni osu January yii, ile ẹjọ to ga julọ nilẹ Amẹrika wọgile ofin kan ti aarẹ Joe Biden gbe wa siwaju rẹ. Biden ni oun n fẹ ki o kere tan, ọgọrun eeyan nibi isẹ kan, ti gba abẹrẹ ajẹsara naa, tabi maa lo ibomu loore koore tabi maa se idanwo ayẹwo Covid-19 lọsọọsẹ pẹlu owo apo wọn. Gẹgẹ bi Danielle ti wi, oun kii se oloselu, bẹẹ ni oun ko tako igbesẹ gbigba abẹrẹ ajẹsara naa nitori oun ti gba tẹlẹ nigba ti abẹrẹ naa sẹsẹ de. Amọ o ni oun ni ẹtọ lati yan oun ti oun n fẹ, ti igbesẹ oun lati padanu isẹ oun yoo si nipa nla lori mọlẹbi oun.	https://www.bbc.com/yoruba/afrika-60112178
entertainment	Alfa Sule: Ọmọdé tí mò kọ́ ní lẹ́sìnì ló fún mi ní ìmísí àgbékalẹ̀ eré oníjó	"Se ẹ ranti ere onijo “Alfa Sule, That is to say, o ti gan pa, awo jiginni? Ni bii ọdun melo kan sẹyin nigba ti itakun agbaye ko tii de, ere onijo yii, ti oloyinbo n pe ni “Dance Drama” si lo gbalẹ kan. Bo se n waye lawọn ile ẹkọ, paapaa lasiko ayẹyẹ opin ọdun, naa lo n waye lawọn ile ijọsin gbogbo, paapaa lati pe ọkan awọn eeyan pada si ọdọ Ọlọrun. Wo àwọn ibi mẹ́rin tí ènìyàn kò le fi ẹsẹ̀ tẹ̀ láyé Ẹgbẹ́ Shiite kọ̀wé pe àwọn pásítọ̀ láti darapọ̀ mọ́ ìwọ́de tí wọ́n fẹ́ ẹ̀ ṣe lọ́jọ́ Ẹtì Ọ̀rúnmìlà ni ó kọ́kọ́ lo 'Google' láàgbáyé-Ọ̀ọ̀ni Ìlẹ̀ ifẹ̀ Èyí ni 'àbẹ́tẹ̀' àgbo ìgbàlódé Ṣe ọmọ táa bí ""fine"" ni ìyàwó mi ń bèrè, mo tún ń pa á lẹ́rìín kó má mọ̀ pé ọmọ ti kú - Woli Agba Ayo Ajewole Taaooma tọrọ aforíjìn pé ó bá ìgbákejì ààrẹ ṣèpàdé, èsì Mr Macaroni àtàwọn ọdọ́ rèé Òṣìṣẹ́ ológun Navy ni mí àmọ́ àwàdà ayélujára ló sọ mí di olókìkí - Cute Abiola Ìyá mi máa ń ni mo parọ́ mọ́ àwọn pẹ̀lú adúrú ìgbátí tí mo máa ń lò nínú ""skit""- Taaooma Apokagi Taaooma tọrọ aforíjìn pé ó bá ìgbákejì ààrẹ ṣèpàdé, èsì Mr Macaroni àtàwọn ọdọ́ rèé Oshisko twins, àwọn 'ìbejì' tó ń dẹ́rìn ín p'òṣónú Àfìgbà tóò dúró ká jọ gbé orin tuntun wa pẹ̀lú Alhaji Mustapha Abiola jáde - Ẹnìkejì Tope Ajogbajesu Kí ló fàá tí Dele máa ń ṣe àìgbọ́ràn sí Wòlíì? Ọpọ ọdọ si lo maa n kọrin to jade lati ara ere alujo naa kaakiri nigba naa bii ‘That is to say, o ti gan pa, eyi to di asa lasiko naa. Amọ pupọ eeyan ni ko mọ ọkunrin to ko asa ere onijo naa de saarin wa nilẹ Yoruba, eyi to gbalẹ kan nigba naa. Oluwa rẹ ni Oluwafemi Ajewole, ti gbogbo eeyan tun mọ si Alfa Sule. Nigba to n ba BBC Yoruba sọrọ lori bo se bẹrẹ ere onijo naa, Adewole ni lara akẹkọ ọmọ kekere kan ni imisi naa ti wa. O ni ọmọ naa ni oun maa n kọ ni imọ isiro amọ ti ayọkuro ati aropọ ko tete ye ọmọ naa. Idi si ree ti oun fi sọ ilana ayọkuro ati aropọ ninu isiro di orin kikọ, orin yii si ni ọmọde naa maa n ranti lati se amulo ilana ayọkuro ati aropọ ti oun ba gbe fun. “Bi mo se bẹrẹ ere onijo naa ree amọ mo tun pa a ti lati lọkọ ẹkọ imọ ẹrọ ni Poly. Sugbọn ọrọ kan ti akẹẹgbẹ mi ni kilaasi sọ nigba ta n reti olukọ wa fun wakati mẹta, ni Ọlọrun fi si mi leti lati pada sidi ere onijo naa. Akẹẹgbẹ mi naa beere pe ‘se gbogbo wa la fi imọ ẹrọ ta n kọ yii jẹun ni?’ Ibeere naa gun mi lẹmi, mo gbadura si, ti Ọlọrun si sọ fun mi pe oun ti fi ọna ti maa gba han mi. Lati igba naa si ni mo ti pada sidi ere alujo naa, to si di gbajugbaja ati itẹwọgba.” Alfa Sule, nigba to n salaye ọpọ ipenija to koju rẹ nidi ilana ere onijo to mu pọn naa, o salaye pe oju ri pupọ. O ni awọn ọmọde ti ọjọ ori wọn ko ju ọdun mẹẹdogun lọ ni oun ko jọ lati sere naa, ti oye isẹ naa ko si tete ye wọn nibẹrẹ. Bakan naa lo ni oun nikan ni oun maa n sọ gbogbo ọrọ to ba wa ninu ere onijo naa boya ni oun ọkunrin ni tabi ti obinrin. Amọ iyawo oun lo n fọ oun obinrin bayii nigba ti oun gbe iyawo. Pabambari ipenija to ni o tun koju oun ni ti awọn Kristiẹni to wa nijọ alasọ funfun ati awọn Musulumi ti wọn ro pe awọn ni oun fi ere onijo gbogun ti."	https://www.bbc.com/yoruba/afrika-61126061
sports	Arsenal vs Chelsea: Arteta pariwo lẹ́yìn tí Chelsea lu Arsenal bíi bàrà mọ́lé	Akọnimọọgba ẹgbẹ agbabọọlu Arsenal, Mikel Arteta ti sọ pe iṣoro nla lo n koju Arsenal bayii. Arteta sọrọ yii fawọn akọroyin lẹyin ti Chelsea poko iya fun Arsenal tan pẹlu ami ayo meji sodo nile wọn ni papa iṣere Emirates niluu London lọjọ Aiku. Arteta ni ohun to n ṣe Arsenal buru debi wi pe ko si ẹni to ye. Arsenal ti kọkọ fidi rẹmi ninu ifẹsẹwọnsẹ akọkọ ti wọn gba pẹlu ikọ agbabọọlu Brentford to ṣẹṣẹ goke wa si idije Premier League fun igba akọkọ lẹyin ọdun mẹrinlelaadọrin. Ami ayo meji si odo ti Chelsea ti da ṣeria fun Arsenal mọle naa ni Brentford naa fi ṣagba wọn. Eyi ni igba akọkọ ti Arsenal yoo fidi rẹmi ninu ifẹsẹwọnsẹ meji akọkọ ti wọn gba ni ibẹrẹ saa bọọlu EPL lai le gba ayo kankan sawọn. Ko ṣẹlẹ r tẹlẹ! Arteta sọ fun BBC pe awọn agbabọọlu oun kan lugbadi arun covid-19 nigba tawọn mii fi ẹsẹ ṣeeṣe. ''N ko ro pe iru nkan bayii ti ṣẹlẹ ri si Arsenal ninu itan ẹgbẹ agbabọọlu yii. Ṣugbọn a ni lati ṣe bi akin, ki a si koju iṣoro to n doju kọ wa. Kii ṣe inu oṣu yii ni a maa mọ awọn ikọ agbabọọlu ti yoo pegede, ohun to buru ni pe ki a sọ ireti nu. Ṣugbọn a ko ni sọ ireti nu, a o tubọ gbiyanju sii ni. Lẹyin ifẹsẹwọnsẹ meji ti o ti waye ni saa bọọlu tuntun EPL yii, Arsenal lo wa ni ipo to kangun si eleyi ko kẹyin lori tabili EPL. Arteta ta Pàù! Lukaku lagi mọ́ Arsenal lórí láti gbayì fún Chelsea Gbogbo awọn ọmọ ẹgbẹ agbabọọlu Chelsea lo ti korin bọnu, ti wọn si n fi ẹgbẹ agbaọọlu arsenal ṣe ẹlẹya lẹyin ti wọmn ko wọn ni bulala meji si odo Bi o ti lẹ jẹ pe igba meji pere ni Arsenal ti gba bọọlu bi saa premiere liigi to bẹrẹ yìí, sibẹ wọn ko ti gba pọnti kankan, bakan naa ni wọn sọ oore- ọfẹ lati gba bọọlu sawọn nu ni ẹẹmẹrin. Awọn ọmọ ikọ agbabọọlu Chelsae ti fakọyọ ni ẹẹmeji ti wọn ti dije ni saayii, ti wọn si ti jẹ nigba marun, koda, Romelu Lukaku ti wọn ṣẹsẹ kowo le lori se gudugujdu meje yaya mẹfa ninu awọn ifẹsẹwọnsẹ to ti waye yii. Lilọ bibọ Lukaku yii gan lo dabi orififọ fun ikọ agbaọọlu Arsenal James pẹlu naa ko gbẹyin bi oun ati Mason ṣe jọ n ran ara wọn lọwọ lati goolu keji Diẹ lo ku ki Lukaku tun jẹ goolu kẹta sùgbọn ṣe lo fi ori gba bọọlu na lu irin oju ile. O jọ bi ẹni pe Ben White to yẹ ko dile mu lọwọ ẹyin fun Arsenal ti ko si nibẹ nitori  aarun Covid-19 to de mọọlẹ o jẹ nnkan to n yọ Arsenal lẹnu . Nnkan ti oju Arsenal ti ri laarin ifẹsẹwọnsẹ meji ti wọn ti gba ni saa yii ti fẹ buru ju ti saa liigi to kọja lọ. Igba kẹta ree, ti ikọ agbaọọlu Arsenal yoo fidirẹmi ninu idije meji ni tẹlẹntẹle ni saa liigi tuntun Ibeere ti ọpọ n bere ni pe, ṣe Arteta ko duro gba sabuke lọwọ Pep guardiola to ti kọsẹ ni?	https://www.bbc.com/yoruba/media-58300499
entertainment	Ekifest '19: Ohun t'ọ́kùnrin ń ṣe l'Ekiti, obìnrin lè ṣe é	"Nibi ayẹyẹ ajọdun aṣa ọdun yii ni ipinlẹ Ekiti, oniruuru ohun tẹ o tilẹ mọ pe o wa laye yii lẹ o ri nibẹ. Adari ileeṣẹ Aṣa ni ipinlẹ Ekiti, Wale Ojo sọ fun BBC Yoruba pe awọn n ko awọn aṣa awọn jade lati ṣe afihan rẹ faraye ni. ""A sọ ijó di owó, ohun t'ọ́kùnrin ń ṣe l'Ekiti, obìnrin lè ṣe é"". Ọgbni Wale sọ pe Ekiti Festival ti mú ọlá àti oríire wọ ìlú Ekiti, ""o n gbe ọgbọn inu ati imọ awọn ọdọ jade sita"". O tẹsiwaju pe gbogbo ìlú tó wà ní Africa ló kù tí Ekiti máa fìwé pè lọ́dún 2020 lati wa wo ọgbọ, imọ ati oye ti Ọlọrun fi sọlẹ si ilu Ekiti. Lóòtọ́ lóòtọ́, kò sí àṣàdànù nínú àwọ́n afihan ohun agbaṣa ga to waye nibi EKiti Festival 2019. Marlian, òfégè ìgbéyàwó Buhari, Fatoyinbo àtàwọn ìṣẹ̀lẹ̀ ńlá tó mi ìgboro tìtì ní 2019 Bukola Saraki fi 'Gbas Gbos' ọ̀rọ̀ ránṣẹ́ lórí 'ilẹ̀ bàbá rẹ̀' tí ìjọba Kwara gbà padà Oluwo àti Olorì àná, Chanel Chin tahùn síra Lórúkọ ìdílé Diya, a gbúdọ̀ ti ẹsẹ̀ òfin bọ ìkú tó mú ọkọ àti ọmọ méjì lọ - Agbẹjọ́rò Ṣé ẹ mọ̀ pé Ekiti ni ìlú tí Ògún Lákááyé wọlẹ̀ sí? Ilu Orunmila naa, Ekiti ni. Eṣu tó ma ń dá àbò bo àwọn èèyàn tirẹ̀, Eṣu Ẹlẹ́gbẹ̀rà to maa n gba awọn eeyan lọjọ ibi ba de, ilu Ekiti ni gbogbo wọn ti wa gẹg bi adari aṣa ipinlẹ naa ṣe sọ ọ. Iyawo gomina ipinlẹ Ekiti, Erelu Bisi Fayemi kadi eto ajdun naa pẹlu rọ̀ iwuri nipa Ekiti pe ""Orin Ekiti dá yàtọ̀, ijó wọn, oke nla nla atawọn nkan to jẹ pe owo lawọn eeyan fi lọ n wo wọn nibomiran""."	https://www.bbc.com/yoruba/afrika-50944211
sports	World Cup 2022 - Bí ó ṣe ń ṣẹlẹ̀ lọ́wọ́lọ́wọ́ ní ìdíjé Ife Agbaye	Ọgunjọ, Osu Kọkanla ni ife ẹyẹ agbaye, Qatar 2022 yoo bẹrẹ ni ọjọ kejidinlogun, oṣu kejila, ni ọdun 2022. Igba kejilelogun ti idije yii yoo ma waye niyii. Eleyii si jẹ igba akọkọ ti wọn yoo gba bọọlu naa ni orilẹede Arabu. BBC ṣe akojọpọ bi ifẹṣẹwọnṣẹ yoo ṣe lọ  ati esi ifẹwọnsẹ ni idije Ife Ẹyẹ agbaye Qatar, 2022.	https://www.bbc.com/yoruba/ere-idaraya-63643388
sports	Community Shield: Man City fọ́ Liverpool lẹ́nu bẹ̀rẹ̀ sáà bọ́ọ̀lù tuntun ní Wembley	Ajura wa lọ tijankandi kọ o! Manchester City ṣina iya fun Liverpool lati gba ife ẹyẹ community Shield ni papa iṣere Wembley. Man City naa lo gba ife ẹyẹ Premier League Liverpool lọwọ ni saa bọọlu to lọ. Raheem Sterling lo kọkọ gbayo wọ le fu Man City ṣugbọn Joel Matip sayo naa pada, lo ba di ọmi alayo kọọkan. Wo mi ki n gba siọ ti wọn n pe ni pẹnariti ni wọn yanju rẹ. Manchester City lo papa jawe olubori lẹyin ti wọn gba pẹnariti wọ le ti Liverpool si le da mẹrin pada. Ẹgbẹ́ agbábọ́ọ̀lù Manchester City àti Liverpool ṣíde sáà bọ́ọ̀lù tuntun Saa bọọlu tuntun bẹrẹ lọjọ Aiku, ọjọ kẹrin, oṣu kẹjọ, Manchester City ti wọn gba ife ẹyẹ Premier League ni saa to lọ yoo ṣide saa tuntun pẹlu Liverpool tawọn gba ife ẹyẹ UEFA Champions League. Man City tun gba ife ẹyẹ FA, bẹẹ ni wọn ti Carabao Cup, awọn kan tiẹ sọ pe ife mẹrin ni wọn gba lẹyin ti wọn ṣina iya fun Chelsea ninu ifẹsẹwọnsẹ Community Shield ti saa bọọlu to lọ. Man City gba ife ẹyẹ Premier League pẹlu ami ayo mejidinlọgọrun un nigba ti Liverpool tẹle wọn pẹlu ami ayo mẹtadinlọgọrun. Asiko tun ti to lati bẹrẹ iwọ o ju mi, emi o ju ọ lẹẹkan si, aago mẹta ọsan ọjọ Aiku ni ifẹsẹwọnsẹ naa yoo bẹrẹ ni papa iṣere Wembley niluu London. Aṣole fun Manchester City Ederson ati agbabọọlu aaringbungbun Fernandinho ko ni le kopa ninu ere bọọlu naa, nitori o pẹ diẹ ki wọn to pada de lẹyin ti wọn ṣoju Brazil ninu idije Copa America, Claudio Bravo Bravo ni yoo dile mu fun Man City ninu ifẹsẹwọnsẹ ọhun. Bakan naa, Sadio Mane ko ni kopa ninu ifẹsẹwọnsẹ Community Shield nitori oun naa ṣẹṣẹ de lati idije AFCON 2019 nibi ti orilẹede rẹ, Senegal fidi rẹmi ninu aṣekagba idije naa. Igba akọkọ re e ti Liverpool yoo kopa ninu ifẹsẹwọnsẹ Community Shield lati ọdun 2006 nigba ti na Chelsea pẹlu ami ayo meji sẹyọkan. Eyi ni igba kejila ti Man City yoo kopa ninu Community Shield, wọn si ti gba ife naa lẹẹmarun un .	https://www.bbc.com/yoruba/ere-idaraya-49227723
religion	Wòlíì Kasali sọ̀rọ̀ nípa awuyewuye pé ó lé ìyàwó rẹ̀ jáde nílé	Bi wọn ba ni ki  pe eeyan to padanu oju ita  wa ṣugbọn ti oju inu rẹ n rina daada wa,Woli Kasali nilu Ibadan jẹ irufẹ eeyan bẹ. Ilumọka ajihinrere naa jẹ afọju lootọ sugbọn lọdọ awọn to jẹ ọmọ ijọ rẹ, kii ṣe afọju lasan. Awọn to mọ ni a ma riran si awọn eeyan ti a si ma woye nipa iṣẹlẹ orisirisi lawujọ. Iko BBC Yoruba tọ Woli Kasalai lọ lati beere ọrọ nipa iṣe rẹ ati awọn nnkan miran to fi mọ iroyin to n ja rainrain nipa oun ati iyawo rẹ ti wọn ni o le sita. Woli Kasali ṣe ọpọlọpọ alaye to si ni kii ṣe wi pe oun mọmọ le iyawo oun jade bii kii ṣe wi pe oun fun ararẹ lo kẹru kuro nile. ''Mo kuku fẹran Bunmi daa,tori wi pe ọrọ to gun,ọrọ igbesi aaye mi lẹ n beere yen'' O salaye wi pe ko si ootọ ninu ọrọ wi pe oun da Bunmi sita pẹlu ọmọ maarun nitori orekelẹwa Dolapo Awosika. ''Dolapo Awosika ko wa gba ọkọ kankan lọwọ Bunmi.Oun ti o ba wa yatọ.Dolapo ko le ọlọmọ maruun sita,ko ba nile'' Ṣé àwọn ọmọ rẹ lè sọ Yorùbá tó àwọn ọmọ Amẹrika yìí?	https://www.bbc.com/yoruba/afrika-46691476
health	Coronavirus: Ọmọ ilẹ̀ Italy tó kó Coronavirus wọ Naijiria kò ní àrùn náà mọ́	"Ayẹwo ti fi han pe ọmọ orilẹde Italy to ko arun Coronavirus wọn Naijiria ko ni arun naa mọ. Ṣaaju ni ọkunrin ọhun to wa si Naijiria lati ilu Milan lọjọ kẹrinlelogun, Oṣu Keji  ọdun yii ti n gba itọju nile iwosan ijọba to wa ni yaba, nilu Eko. Kọmiṣọna eto ilera ipinlẹ Eko, Akin Abayomi sọ fun awọn akọroyin nibi ifọrọwerọ kan pe ẹni ọdun mẹrinlelogoji naa ko ni arun ọhun lara mọ. Abayomi tẹsiwaju pe wọn yoo ṣe ayẹwo mii fun ọkunrin naa, ti esi rẹ ba wa bakan naa, wọn yoo da silẹ ko ma lọ ile rẹ layọ ati alafia. O ni ""Ọkunrin naa ko ni arun Coronavirus lara mọ, ṣugbọn idi ti a ṣi fi da duro ni pe a fẹ ṣe ayẹwo miran fun ki a to fi silẹ ko maa lọ ile rẹ."" Ọmọ ilẹ Italy naa wọ sile itura kan to sunmọ papakọ ofurufu ilu Eko ni kete to gunlẹ si Naijiria, ko to lọ si ipinlẹ Ogun fun iṣẹ aje. Ọjọ kẹta to de si Naijiria ti lo ṣaisan rampẹ, ti ayẹwo si fi han pe arun Coronavirus lo n ba finra. Ẹẹdẹgbeje (1300) awọn eeyan lawọn ileeṣẹ eto ilera n wa bayii lori itankalẹ arun coronavirus ọhun. Kọmiṣọna feto ilera nipinlẹ Eko, Ọjọgbọn Akin Abayọmi lo ṣalaye eyi lẹyin to kede eeyan mẹrin miran pẹlu arun Coronavirus bayii. Eyii ti mu ki apapọ awọn eeyan to ni arun naa ni Naijiria pe mejila bayii. Ọjọgbọn Abayọmi ni ayẹwo mọkandinlogun ni wọn ṣe lori awọn ti wọn funrasi pe wọn ni aarun naa atawọn eeyan to ni nnkan pọ pẹlu awọn awọn marun ti wọn kede pe wọn ni arun naa lọjọru. Mẹrin ninu ayẹwo ọhun lo ja si tootọ. O ni akọkọ ninu wọn ni ọmọbinrin ọmọ orilẹede Naijiria kan to wọ orilẹede Naijiria lati orilẹede France pẹlu baluu ilẹ Turkey kan lọjọ kẹrinla oṣu kẹta ọdun 2020. O fi kun pe ẹni keji ni ọmọkunrin kan ti ọjọ ori rẹ ti le ni aadọta ti ko rinrinajo lọ si ibikibi. Ẹnikẹta ni arakunrin miran to wọ orilẹede Naijiria ni ọjọ kẹtala oṣu kẹta lati ilu Frankfurt lorilẹede Germany. O ni ẹẹdẹgbeje awọn eeyan lawọn ileeṣẹ eto ilera n wa bayii lori itankalẹ arun coronavirus ọhun."	https://www.bbc.com/yoruba/afrika-51957241
politics	ALGON Oyo: Àwọn alága káńṣù APC fẹ́ kí ẹjọ́ ọ̀hún tẹ̀síwájú	Ijọba ipinlẹ Oyo ti gbe igbesẹ lati pari rogbodiyan to n waye ni itubi inubi, laarin rẹ ati awọn alaga Kansu, to ni ki wọn lọ rọkun nile. Agbẹjọro fun ijọba, Akin Onigbinde lo sọ ọrọ naa niwaju adajọ Mashud Abass, nibi igbẹjọ to n lọ lọwọ lori họwuhọwu to bẹ lẹyin idaduro awọn alaga ọhun. O ni ijọba ti pinnu pe ki wọn lọ yanju ọrọ naa laarin ara wọn, ki alaafia lee jọba nipinlẹ Oyo. Onigbinde sọ fun adajọ naa pe, wọn yoo pada si ile ẹjọ ti wọn ba kuna lati pari aawọ laarin ara wọn. Ṣugbọn awọn agbejọro fun awọn alaga ijọba ibilẹ ti wọn da duro, Niyi Akintola ati Kunle Sobolaju sọ pe, igbesẹ yii ko tẹ awọn lọrun. Wọn ni ile ẹjọ gbọdọ da ẹjọ naa nu, ki wọn to lee pari aawọ naa ni itubi inubi. Lẹyin atotonu awọn agbẹjọro mejeji, adajọ Mashud Abass ki awọn agbẹjọro ku iṣẹ takuntakun, to si ni ki wọn lọ yanju ẹjọ naa laarin ara wọn, ki wọn si tun ri daju pe alafia jọba nipinlẹ Oyo. Ile ẹjọ ọhun wa sun ẹjọ naa si ọjọ kejila Oṣu Keji ọdun 2020, lati mọ ibi ti ọrọ de duro, bi bẹẹkọ, oun yoo tẹsiwaju lati gbọ ẹjọ naa. Ọjọ kọkandinlọgbọn oṣu Karun un ọdun 2019 ni gomina Seyi Makinde yọ awọn alaga ijọba ibilẹ naa bi ẹni yọ jiga, to si yan awọn alaga fidihẹ. Sugbọn awọn alaga naa fẹ fi tipatipa pada ṣẹnu iṣẹ eyi to da rogbodiyan silẹ.	https://www.bbc.com/yoruba/afrika-51396115
entertainment	Yollywood: Gbajúmọ̀ òṣèré, Ijebu ní Ọgbọ́n lòun fi ń yẹra fún gbọ́yísọ̀yí lágbo àwọn òṣèré	"Gbajumọ apanilẹrin lagbo sinima ede Yoruba, Tayọ Amokade ti ọpọ eeyan mọ si Ijebu ti ṣalaye fun araye pe ati dide goke ko rọgbọ fun oun nitoripe awọn iṣẹ ti ọpọ ko fi oju rena ni oun ti ṣe ki itanṣan ọla to tan si oun. Ijẹbu ṣalaye ninu ifọrọwanilẹwo kan pe iṣẹ ẹrọ amunawa, jẹnẹretọ titunṣe loun n ṣe ki oun to di ilumọọka oṣere. Bakan naa lo ṣalaye nipa oniruuru ijakulẹ ti oun dojukọ ki aye to mọ oun. ""Iṣẹ ẹrọ amunawa, jẹnẹretọ titunṣe ni mo kọkọ fi bẹrẹ. Mo jẹ eeyan ti kii fi iṣẹ jafara rara, gbogbo anfani ti mo ba si ri ni mo maa n mu lọkunkundun."" Bakan naa lo tun sọrọ lori awọn awuyewuye to maa n waye lagbo awọn oṣere to si ni, oun n gbiyanju ni igba gbogbo lati yẹra fun ẹrẹ awuyewuye to n waye lẹka naa. O ni bi o ti wulẹ wu ki oṣere sare to lati yẹera fun awọn gbọyisọyi lagbo amuludun, awọn iṣẹlẹ ori ayelujara ti jẹ ko ṣoro pupọ."	https://www.bbc.com/yoruba/afrika-59295424
entertainment	Fathia Balogun: Ilúmọọka oṣere tiata, Fathia Balogun ṣetan lati ṣe ayẹyẹ ọjọ ibi rẹ lọna ara.	Ẹni ọdun ba ba laye, o yẹ ko se ọpẹ paapaa ọjọ ibi nitori eyi la maa fi n dupẹ fun Oluwa pe o da mi wa si lari ri ọdun tuntun. Boya eyi lo mu ki gbajugbaja osere tiata, Faithia Balogun, to fi seto ayẹyẹ ọjọ ibi rẹ fun ọdun ta wa yii ni ọna ara. Fathia, to pe akori ayẹyẹ ọjọ ibi naa ni ‘Faithia Unusual 2022’ ni ayẹy ọjọ ibi naa yoo waye lọjọ ketadinlogbọn oṣu keji ọdun 2022. Bakan naa lo ti fi ekunrẹrẹ bi eto naa yoo ṣe lọ sori oju opo Instagram Bimbo Thomas, ọkan lara awọn akẹẹgbẹ rẹ lobinrin lagbo ere tiata. Ikede bi owo asọ ẹbi naa yoo si se lọ ni Bimbo Thomas kede eyi to ni yoo jẹ ki awọn eeyan rere to nifẹ mọ nipa ayẹyẹ naa le mọ bo se yẹ Ninu ohun ti o wa loju opo Bimbo Thomas, oriṣiiriṣii aṣọ ẹbí lo wa fawọn alejo ti yoo wa sibi ayẹyẹ ọjọ ibi naa. Isọri aṣọ ẹbí Platinum fawọn obinrin lo wọn julọ, ẹgbẹrun lọna aadọjọ naira (₦150k) ni aṣọ naa pẹlu gele. Isọri platinum fawọn ọkunrin, ẹgbẹrun lọna ọgọfa (₦120,000) ni aṣọ naa tii ṣe agbada ati fila. Ni isọri gold, ẹgbẹrun lọna ọgọta naira (₦60,000) ni aṣọ awọn obinrin pẹlu gele. Bakan naa ni isọri gold, ẹgbẹrun lọna ọgọta naira ni aṣọ awọn ọkunrin bakan naa. O wa fi apo asuwọn owo ile ifowopamọ sibẹ fun awọn eeyan to nifẹ lati ra asọ ẹbi naa pe ki wọn san owo si. Bakan naa lo sọ fun wọn pe ki wọn fi risiti, eyiun ẹri pe wọn ti san owo naa sọwọ si oun gẹgẹ bi idaniloju pe lootọ ni wọn ti sanwo asọ ẹbi naa. Ko tan sibẹ o, Ọlọjọ ibi tun kọ sibi ikede naa gadagba pe funra awọn eeyan to ba ra asọ ọjọ ibi oun ni wọn yoo san owo ọkọ fun ẹni ti yoo gbe asọ naa wa fun wọn nile. Koda gan, lọjọ ibi funra r ti gbe ikede nipa ọjọ ibi naa soju opo Instagram rẹ. Nigba ti awọn eeyan kan n foju sọna fun ọjọ ibi ọhún, niṣe l'awọn mii n beere wi pe nibo l'awọn ilumọọka oṣere tiata ti n rowo ti wọn n na lati fi ra asọ ẹbi gbogbo igba. Koda kan ninu wọn ni plu bi wọn se n ra asọ ẹbi lọsọọsẹ yii, se wọn yoo ni ajẹsẹku bi? Bi ọjọ ibi ọhun ti n kan ilẹkun gbọngbọn, awọn akẹgbẹ rẹ ti bẹrẹ si ni sọ nipa ayẹyẹ ọjọ ibi naa ti yoo waye nile itura kan niluu Eko. Ọdun 1971 ni wọn bi Faithia Balogun niluu Eko bo tilẹ jẹ pe ọmọbibi ipinlẹ Delta l'awọn obi rẹ. Ile ẹkọ alakọbẹrẹ Maryland ni Faithia lọ niluu Eko. O tun tẹsiwaju ninu ẹkọ rẹ nile ẹkọ girama Maryland Comprehensive Secondary School. Faithia lọ si ile ẹkọ gbogbonṣe Kwara Poly ki o to tẹsiwaju ni fasiti Olabisi Onabanjo nibi to ti gboye ninu ẹkọ ere ori itage. Faithia jẹ oṣere, olootu ati adari ere. O si ti gba oriṣiiriṣii ami ẹyẹ lẹnu iṣẹ ere ori itage ati igba to ti bẹrẹ iṣẹ ere ori itage. Faithia ṣe igbeyawo pẹlu akẹgbẹ rẹ, Saheed Balogun. Eledumare si fi ọmọbinrin kan ati ọmọkùnrin kan t'awọn lọrẹ.	https://www.bbc.com/yoruba/afrika-60172811
health	Coronavirus treatments: Ọ̀gá àgbà ọlọ́pàá pàṣẹ pé kò gbọdọ̀ sí ìdádúró fún àwọn tí iṣẹ́ wọn ṣe kókó lásíkò ìséde	"Ẹgbẹ awọn dokita onimọ iṣegun oyinbo ni Naijiria ti fagile iyanṣẹlodi ti wọn bẹrẹ, nitori bi awọn ọlọpaa ṣe fiyajẹ awọn ọmọ ẹgbẹ wọn kan lasiko isede coronavirus. Lara oun ti awọn dokita naa tọka si nipe ileeṣẹ ọlọpaa n da awọn ọmọ ẹgbẹ wọn duro, eyi ti ko yọ awọn ọkọ to n gbe alaisan silẹ. Ninu atẹjade kan ti ẹgbẹ naa fi sita, wọn ni ki awọn dokita o pada si ẹnu'ṣẹ wọn laago mẹfa irọlẹ oni. Iyanṣẹlodi naa ko pe wakati mejila ti wọn fi kede pe awọn ti fagile. Ọjọru ni wọn bẹrẹ iyanṣẹlodi naa, ti wọn si s pe yoo wa titi di igba ti ijọba yoo fopin si ifiyajẹni ti awọn ọlọpaa n ṣe si awọn ọmọ ẹgbẹ wọn lasiko ofin Konile-o-gbele. Ninu atẹjade ti ẹgbẹ ọhun fi sita ni wọn ti fikun pe awọn ọlọpaa tilẹ n ti wọn mọle ni aini idi. Ṣugbọn ṣa, Ọga Agba Ọlọpaa lorilẹede Naijiria, Muhammed Adamu paapa ti fi aṣẹ tuntun sita nipa ofin konile o-gbele kaakiri orilẹede Naijiria. Ko din ni aadọta awọn dokita , oniroyin atawọn oṣiṣẹ ẹka to ṣe koko miran lasiko ajakalẹ arun coronavirus yii ni awọn ọlọpaa ni ipinlẹ Eko ti fi panpaẹ ofin mu bayii lọjọ Iṣẹgun ni ibamu pẹlu aṣẹ kan ti ọga ọlọpaa lorilẹede Naijiria pa. Ni ọjọ kẹtadinlọgbọn oṣu kẹrin ni aarẹ Muhammadu Buhari paṣẹ konile o gbele eleyii to de igbokegbodo ọkọ laarin agogo mẹjọ alẹ si agogo mẹfa owurọ gẹgẹ bi ara ọna lati dena itankalẹ ajakalẹ orun COVID-19. Amọṣa aarẹ ko ṣai ṣe gafara fun awọn oṣiṣẹ ti iṣẹ wọn jẹ koṣemaani lasiko naa bii awọn oṣiṣẹ eto ilera, akọroyin ati bẹẹbẹl lọ. Ni ọjọ Iṣẹgun ni ọga ọlọpaa lorilẹede Naijiria ṣe ipade ori ayelujara pẹlu awọn lọgalọga lẹnu iṣẹ ọlọpaa lorilẹ€de Naijiria nibi to ti paṣẹ fun wọn lati tubọ rii pe aṣẹ konile o gbele naa fẹsẹmulẹ sii ti wọn si ni o paṣẹ pe ki wọn maa fi panpẹ ofin mu ẹnikẹni ti irinkerindo rẹ ba ti kọja agogo mẹjọ alẹ. Lagbegbe Alausa ni ilu Eko, gbogbo awọn dokita ati akọroyin to n bọ lati ibi iṣẹ ni awsn ọlọpaa ko da satimọle ti wọn si gbẹsẹle ọkọ wọn. Iroyin taa gbọ ni pe awọn ọmọ igbimọ amuṣẹya ti aarẹ gbe kalẹ lori kikoju arun coronavirus, PTF lo wa kan si ọga ọlọpaa lorilẹede Naijiria ki o to paṣẹ ki wọn tu wọn silẹ lẹyin ti wọn ti lo bii wakati meji lagọ ọlọpaa. Ijọba ipinlẹ Eko ti n gbeero lati fi opin si isede coronavirus patapata, ṣugbọn diẹdiẹ ni yoo bẹrẹ. Gomina Babajide Sanwo-Olu lo kede awọn ilana tuntun yii, pẹlu boṣe jẹ pe ipinlẹ Eko ni aarun coronavirus pọ si julọ ni Naijiria. Ọsẹ keji ti ijọba dẹ isede lo n pari lọ bayii, ṣugbọn gomina sọ pe ọsẹ mẹfa ni yoo gba. 1. Register-to-Open - Eyi tumọ si pe ijọba yoo kọkọ ṣe ayẹwo ile ijọsin, ileeṣẹ, tabi ile itaja to ba fẹ ẹ bẹrẹ iṣẹ pada. 2. Lẹyin ayẹwo naa, ileeṣẹ, ile ijọsin, tabi ile itaja bẹ ẹ yoo gba iwe ẹri pe o pa ilana ati ofin ti ijọba gbe kalẹ lati fi opin si Covid-19. 3. Ijọba ko ti i sọ ọjọ ti awọn eeyan wọn yii yoo pada bẹrẹ iṣẹ wọn, lẹyin ayẹwo naa, ṣugbọn o sọ pe ki awọn to ni ileeṣẹ naa mura silẹ lati tẹle ilana tuntun naa, nitori pe coronavirus ti mu ayipada ba ayika wa. 4. Awọn ti ilana tuntun naa kan ni ṣọọṣi, mọṣalaaṣi, gbọngan ayẹyẹ, ile itaja igbalode nla, gbọngan sinima, ati awọn ibi igbafẹ. 5. Awọn nkan ti ijọba yoo yẹwo kii wọn o to o fun wọn ni iwe ẹri ni, ilana ijina sira ẹni ti wọn ti gbe kalẹ, ati fun imọtoto. Awọn nkan wọnyii ni yoo si sọ boya awọn ṣọọṣi ati mọṣalaaṣi naa yoo ṣi pada. 6. Ijọba yoo paṣẹ fun awọn banki, ati ọja lati maa da awọn onibara to jẹ agbalagba lohun laarin aago mẹsan aarọ si mẹwa aabọ, ki wọn o to da awọn ọdọ lohun. 7. Dandan ni wiwọ ibomu-bo ẹnu nipinlẹ naa. Awọn ọlọkọ eero si gbọdọ tẹle ilana ijina sira ẹni. Ṣugbọn ṣa, Gomina Sanwo-Olu sọ pe o ṣeeṣe ki isede miran tun waye, ti awọn araalu ko ba tẹle awọn ilana naa. Yàtọ̀ si aríwo tó ń tàn ká pé gómínà ìpínlẹ̀ Kwara tí paṣẹ pé ki wọ́n fún awakọ̀ tó wà nínú fọ́rán kan to fójú hàn lórí ayélujára níbi ti wọ́n ti n gbé ènìyàn kan sí inú ọkọ pàjáwìrì  aláàrùn Covid-19 níwèé ìdádúro, Kọmísọ́nà fún ètò ìlera ní ìpínlẹ̀ Kwara Raji Razaq ni ọ̀rọ̀ kò rí bẹ́ẹ̀ rárá. Raji Razaq ní wọ́n kan yọ awakọ̀ náà kúrò lára àwọn to n mójútó àwọn alárùn coronavirus ni,  nítorí pé ó kùna láti pa àwọn ilànà tóyẹ ki o tẹ̀lé mọ́. Ó ní ọkùnrin ti wọ́n lọ gbé òun pẹ̀lú kìí ṣe àláàrùn Coronavirus, ó sì ti wà ní àkàtà ìjọba fún ìtọ́jú báyìí. Kọmísọ́nà ní gbogbo àwọn ọgálọ́gàá ilé iṣẹ́ náà to fi mọ akọwé agba ilé iṣẹ́ iléra to pàṣẹ fun awakọ̀ náà láti lọ gbé ẹni náà ni wọ́n ti gba iwé ìbáwí. Alhaji Razaq ni ìpàpara ni awakọ̀ náà fi bá iṣẹ́ rẹ̀ jẹ́ nítorí  pé ó yẹ kí ó dúró de àwọn ti yoo gbé aṣọ ìdáàbò tó yẹ kí o wọ̀ wá, súgbọ́n ko fi àrà balẹ̀ Kíni ìlànà tó tọ́ láti gbé aláàrùn Covid-19 nílé wọn Nínú ọ̀rọ̀ rẹ̀, Kọmísọnà ní tí wọ́n ba ti pé ilé iṣẹ́ ètò ilera bẹ́ẹ̀, ọ̀dọ̀ ọ̀gá àgbà ni ìpè náà yóò dé sí ti yóò si pàsẹ fún àwọn to wà ni ìdí, ètò pàjáwìrì láti lọ́ṣe iṣẹ́ wọn. Lórí ìtàkùn ayélujára àjọ to n gbógunti ààrùn Coronavirus ni Naijira NCDC náà, wọ́n sàlàyé àwọn ìlànà ti àwọn elétò ààbò àti ará ilú gbọdọ̀ mọ̀ ti wọ́n bá ri ẹni tó ni ààrùn Coronavirus. * O ṣe pàtàkì láti mọ àwọn ibi ìtọjú to wà ni àyíka ní ìpińlẹ̀ tàbí ni agbègbè wọ́n * Àwọn elétò ìlera ti gbọdọ̀ kọ́kọ́ lọ fún ìdánilẹ́kọ̀ọ́ bi a ṣe n tọ́jú àjàkálẹ̀ ààrùn ti wọ́n pè ni (Infection, Prevention, And Control IPC). * Gbogbo òṣìṣẹ́ tí yóò ba kójú àláàrùn Covid-19 gbọdọ̀ wọ aṣọ ìdáàbò (PPE), ìbòmú, ìbọ̀wọ́, awòojú àti fìlà * Ní kété ti òṣìṣẹ́ ìlera bá ti gbé aláàrùn coronavirus tan, o ṣe pàtàkì láti fi àwọn kẹmika apakòkòrò tọ́jú gbogbo ǹkan ti ẹni náà wọ̀ kí o to kúrò ní ilé ìwòsàn. Sáájú ní àkọ̀wé gómìnà Kwara Rafiu Ajakaye ti fi àtẹjáde kan síta pé gómìnà ìpínlẹ̀ Kwara Abdulrazaq Abdulraman ti pàṣẹ pé kí wọ́n fún àwakọ̀ náà ni iwé ìdádúró. Sùgbọ́n nígbà ti BBC padà pèé ló ní, wọ́n kan yọọ́ kúrò ni ẹ̀ka Covid -19 ní kìíṣe pé wọ́n yọọ́ lẹ́nu iṣẹ́ Atẹ́gùn òjò rán ọ̀pọ̀ lóko àdánù nílùú Ìbàdàn, aráàlú gbarata Ibadan rainstorm: Awọn olugbe ilu Ibadan gbarata lori awọn ile ti atẹgun ojo ṣidanu Awọn olugbe agbegbe Joyce B ni ilu Ibadan ti bẹrẹ sini ke irora lẹyin ti ojo to fi iṣeju marundinlaadọta rọ lopin ọṣẹ ṣe akoba fun awọn ile kan. Ninu itakurọsọ pẹlu ikọ BBC Yoruba, ọkan lara awọn ti o fi ara gba iṣẹlẹ naa, arakunrin Kayọde Popoọla ṣe alaya wi pe iru iṣẹlẹ bẹẹ ko ṣẹlẹ ri lati nnkan bii ogun ọdun sẹyin ti oun ati ayarẹ ti ya ile ti wọn fi da ile ẹkọ silẹ fun awọn akẹkọ to n bẹ ni agbegbe naa. O ni oun n wẹ lọwọ ni nigba ti ipe pajawiri kan wọle wi pe atẹgun ojo ti ṣi paanu ile lọ ti o si rọ lu ile alaja kan to n bẹ ni iwaju ibi ti wọn fi n ṣe ile ẹkọ. O ni, ""Inu ile mi ti mo n gbe ni mo wa, mo n wẹ lọwọ ni gbogbo inu ile bẹrẹ sini mi gbugbugbu. Bi mo ṣe jade nile iwẹ mo rii pe yara mi ti n jo. Yara mi o jo ri, yara awọn ọmọ mi naa bakan naa. Iyẹn ni a n mojuto lọwọ mo n pe Ọlọrun pe aanu, aanu o. Lojiji ni ẹrọ ibanisọrọ mi dun, ọkan ni ninu awọn olukọ wa lo pe mo ba gbe ipe rẹ. Jọkẹ ki lo ṣe ẹ? Daddy atẹgun ti gbe gbogbo paanu o..."" Popoọla ni iye owo ti yoo ṣe atunṣe ile ẹkọ naa ko di ni milliọnu meji naira, bẹẹ sini awọn to ya ile igbe lo jẹ gbese nitori baba to ni ile ti darugbo. O ra ọwọ ẹbẹ si ijọba ati awọn ẹlẹyin ju aanu lati ṣe iranlọwọ fun wọn lasiko yii. Gbogbo paanu ti atẹgun ojo ṣi danu ni awọn to n gbe awọn ile naa ti n gbiyanju lati kojọpọ si ẹgbẹ kan lasiko ti ikọ iroyin BBC Yoruba ṣe abẹwo si agbegbe kan.Lọkọọkan-ejeeji sini wọn duro gẹgẹ bi wọn ṣe n wo awọn ile naa pẹlu iyalẹnu. Eeyan ẹrin ọtọọtọ lo padanu ẹmi wọn ti ọgọrọ awọn eeyan mii si fi ara pa ninu ijamba ọkọ to waye nilu Ogbomoṣọ lọsan ọjọ ẹti.Ni agbegbe Apake lopopona marosẹ Ogbomọṣọ si Ilọrin atijọ ni ọkọ akẹru kan ti sa wọ ibi ti awọn ero ọkọ ati ọlọkada korajọpọ si. O ṣoju mi koro ṣe alaye fun awọn oniroyin pe eeyan mẹrin lo ku loju ẹsẹ gẹgẹ bi wọn ṣe ko awọn ti o fi ara pa lọ si ile iwosan ẹkọṣẹ iṣegun Oyinbo, LAUTECHTH to n bẹ niluu Ogbomọṣọ.Iroyin sọ wi pe ẹkun ariwa ni ọkọ naa n ri irinajo lọ ki o to di wi pe o padanu ijanu ọkọ lasiko to n sa fun awọn ẹṣọ aabo oju popo niluu Ogbọmọṣọ, ṣugbọn adari ẹṣọ aabo oju popo to n bẹ ni agbegbe naa, Bọlade Olugbẹsan sọ wi pe irọ to jina si ọọtọ ni ẹsun naa. O ni ko si oṣiṣẹ ẹṣọ aabo pupo ni ibi ti ijamba naa ti ṣẹlẹ.O ṣoju mi koro mii ti o ba awọn oniroyin sọrọ ṣe alaye wi pe ọlọkada ni awọn eeyan mẹrẹẹrin to padanu ẹmi wọn sinu ijamba naa.Lasiko ti a ṣe akojọpọ iroyin yii, awọn osiṣẹ aabo duro wamuwamu si ofisi ẹṣọ aabo oju to n bẹ ni agbegbe 'High School' niluu Ogbomọṣọ lati dena akolu awọn ara ilu to n fapajanu nitori ijamba naa. Mẹrin ninu awọn eeyan mọkanla to n ti ipinlẹ Sokoto bọ ṣugbọn ti awọn agbofinro mu lẹnu ibode ipinlẹ Oyo si Osun lo ni arun Coronavirus. Ẹni to n risi iṣẹlẹ naa, Taiwo Ladipo lo fi ọrọ ọhun lede fun awọn oniroyin lọjọ Iṣẹgun. O ni awọn mẹrin naa ti wa ni ile iwosan ti wọn ya sọtọ fun awọn to ni arun Covid-19, eyi to wa ni Olodo. Lẹyin itakurọsọ pẹlu awọn arinrin ajo naa, Gomina ipinlẹ Oyo, Seyi Makinde sọ pe oun ko ni yọnda wọn fun ijọba ipinlẹ Sokoto, ayafi ti wọn ba kọkọ ṣayẹwo arun Coronavirus fun wọn. Iye awọn to ti lugbadi arun naa nipinlẹ Oyo lọwọ yii jẹ mọkandinlogoji, ti mejidinlọgbọn ninu wọn si n gba itọju lọwọ. Bo tilẹ jẹ pe awọn mẹsan an ti ri iwosan, awọn kan ti jẹ Ọlọrun nipe nipe nitori arun naa. Ijọba ipinlẹ Oyo ti sọ pe ko si ẹni kankan to tii ni arun Coronavirus nipinlẹ naa, ati pe oun ti bẹrẹ  igbesẹ lati ṣawari awọn eeyan to ṣalabapade ẹni ti wọn fura si pe o ṣeṣe ko ti ko arun naa wọ ipinlẹ ọhun. Kọmiṣọna eto ilera, Bashir Bello ni ijọbaa ti ṣayẹwo ẹni kan to ṣẹṣẹ de lati ilẹ Gẹẹsi, ti wọn si ti fi ayẹwo naa ranṣẹ si yara ayẹwọ to wa ni fasiti ẹkọṣẹ iṣegun to wa ni ilu Eko, LUTH. O ni lọwọ yii, oun ko tii le fidi rẹ mulẹ pe ẹnikẹni ti lugbadi arun naa nipinlẹ Oyo titi di igba ti esi ayẹwo naa yoo jade. Bello sọ pe ijọba ipinlẹ naa mọ pe ẹni to ko arun Coronavirus wọ ipinlẹ Ekiti lo akoko diẹ nilu Ibadan. O ni ileeṣẹ eto ilera ipinlẹ Oyo ti n gbaradi lati koju arun ọhun lati igba to ti ṣẹyọ lorilẹ-ede Naijiria. Bello tẹsiwaju pe ""Bo tilẹ jẹ pe arun yii ti n peleke si ni Naijiria, ileeṣẹ eto ilera ipinlẹ wa n ṣiṣẹ takuntakun lati ri pe arun naa ko si ni ipinlẹ Oyo."" Bello wa rọ awọn eeyan ipinlẹ Oyo lati ma foya nitori arun naa, ṣugbọn ki wọn ma ṣe awọn ohun to le mu arun jina si ayika wọn, bii wiwa ni nkan bii iwọn ẹsẹ bata mẹfa si awọn elomiran ati ṣisṣọra fun ibi ti ọpọ eeyan ba korajọpọ si. Àwọn ọmọ Nàìjíríà ń kán Seyi Makinde níkòó fún ìgbàlejò ìpàdé ìtagbangba PDP níbàdàn lásìkò àjàkálẹ̀ àrùn coronavirus Ọpọ lo ti n bu ẹnu atẹ lu bi Gomina Seyi Makinde ipinlẹ Oyo ti ṣe ipade itagbangbe oṣelu ẹgbẹ oṣelu PDP niluu Ibadan l'Ọjọru, bo tilẹ jẹ wi pe ibẹrubojo awọn arun coronavirus wa nita. Nigba to n sọrọ nibi ipade ọhun to waye ni gbọngan Mapo, Makinde ni apẹrẹ wi pe ẹgbẹ oṣelu PDP ti bẹrẹ si ni gbori soke ni bi Gomina ipinlẹ Osun tẹlẹ, Olagunsoye Oyinlola ati awọn alatilẹyin rẹ ṣe pada sinu ẹgbẹ naa. Igbakeji gomina ipinlẹ Oyo tẹlẹ, Taofeek Arapaja, sẹnẹtọ to n ṣoju ẹkun ariwa Oyo tẹlẹ, Dokita Gbenga Babalola atawọn eekan inu ẹgbẹ oṣelu ADC to fi mọ oludije fun ipo gomina nipinlẹ Osun, Alhaji Fatai Akinbade lo darapọ mọ PDP nibi ipade ọhun. Bakan naa lawọn eekan inu ẹgbẹ oṣelu ADP ati ZLP darapọ mọ PDP nibi ipadae itagbangba naa ti wọn pe ni ipade iṣọkan ni Ibadan. ''Ipade yii jẹ ibẹrẹ iṣọkan apa iwọ oorun gusu orilẹede Naijiria, ti a ba si ti wa ni iṣọkan lapa iwọ oorun gusu, Naijiria naa ti wa ni iṣọkan niyẹn,'' Gomina Makinde lo sọ bẹẹ. Makinde ni ''awọn eeyan kan ni ko yẹ ki PDP ṣe iru ipade itagbangba bayii lasiko ti coronavirus n tankalẹ yii, ṣugbọn ọkan lara awọn olori wọn lo sọ pe arun coronavirus ti wọ inu ẹgbẹ wọn, amọ awa mọ pe ko si ninu ẹgbẹ ti wa.'' Ninu ọrọ tiẹ nibi ipade naa, Oyinlola sọ pe asiko ti to lati ṣe atunto orilẹede Naijiria, o ni itanjẹ ẹgbẹ APC ti to gẹẹ. O rọ awọn ọmọ ẹgbẹ PDP lati fi ọgbọn yanju ọrọ to ba wa laarin wọn ki iṣokan le wa ninu ẹgbẹ. ''Gbogbo ẹ̀yin tí ẹ lọ sí ibi ìpàdé PDP ní Ibadan, ẹ lọ yara yín sọ́tọ̀ fún àyẹ̀wò coronavirus'' Ọgọrọ eeyan lo dẹnu bo Gomina Seyi Makinde lori ayelujara lẹyin to ṣagbatẹru ipade itagbangba ẹgbẹ oṣelu PDP niluu Ibadan l'Ọjọru. Ohun ti ọpọ n sọ nipe kii ṣe akoko yii ti ibẹru-bojo ajankalẹ arun coronavirus wa nita lo yẹ ki Makinde ṣe iru ipade bẹẹ. Ibrahim Lawal Esq ṣapejuwe ipade itagbangba PDP bi igbesẹ omugọ ti ko mu ọgbọn wa rara. Ibeere ni @AbdulMahmud01 n beere ni tirẹ, o ni ''kinni o n ṣe wa gan an? O sọ pe o ṣeni laanu pe ko si ẹnikan to ronu pe iru ipade itagbangba yii le ṣakoba fun eto ilera araalu pẹlu bi arun covid-19 sẹ wa nita bayii. @Lucasscot_101 ṣalaye ni tiẹ wi pe ẹgbẹ oṣelu APC lo kọkọ bẹrẹ iwa aṣiwere tawọn eeyan si ro pe ko si were to le ju iyẹn lọ. Amọ o ni o ṣeni laanu pe iwa aṣiwere ti ẹgbẹ oṣelu PDP gan wa ju ti APC lọ. O pari rẹ bayii pe ko si ẹni ti ori rẹ pe ninu awọn ẹgbẹ mejeeji. Adeola @Harrdehy fi igbe bọnu ni tiẹ, o ni ẹnikẹni to ba kopa ninu ipade itagangba ẹgbẹ osẹlu PDP gbọdọ ya ara rẹ sọtọ fun ayẹwo arun coronavirus. Ọgọrọ eeyan lo fẹnu ko pe igbesẹ ẹgbẹ osẹlu PDP lati ṣe ipade naa kudiẹ kaato. Amọ ninu gbogbo eyi, ero Olamide Abimbola yatọ ni tiẹ. O ni aṣiwere ni gbogbo awọn to n ṣatilẹyin fun ẹgbẹ APC ti wọn n sọ oko ọrọ si PDP nitori ipade itagbangba ti wọn ṣe ni Ibadan. Abimbola ni ẹgbẹ oṣelu PDP ṣe iru ipade itagbangba ti ko waye ri ninu iwe itan. O rọ awọn to n bu ẹgbẹ naa loju opo Twitter pe ki wọn ronu si ọrọ naa daadaa ki wọn to maa sọrọ loju opo Twitter."	https://www.bbc.com/yoruba/afrika-51956853
health	Breast milk sale: Orí kó obìnrin 115 yọ lọ́wọ́ àwọn tó ń gba omi ọyàn wọn l'Abuja	"Awọn alaṣẹ tọrọ kan ti da si ọrọ awọn iyalọmọ marunlelaadọfa nilu Abuja ti awọn kan n gba omi ọmu wọn lojoojumọ ti wọn si n fi ṣe oniruuru nkan afi omi ọmu ṣe bii wara, bọta ati miliiki mimu. Ọpọlọpọ awọn iyalọmọ ti wọn n lo fun iṣẹ laabi yii lo jẹ ọdọbinrin bii ọmọ ọdun mẹrindinlogun ti eyi to dagba ju ninu wọn si jẹ ẹni ọdun mejilelogun ti iroyin si kan pe poora lawujọ ibi ti wọn n gbe. Awọn ọlọpaa lo fura pe awọn ajinigbe to ko wọn pamọ n ka fidio gbogbo nkan ti wọn n ṣe fun wọn lati ọdun mẹta sẹyin ti wọ́n si n gbe sori ayelujara awọn onibara wọn. Iroyin sọ pe awọn alaburu to n kore nibi ti wọn o gbin si yii maa n fipa ba awọn ọmọbinrin naa lopọ, wọn a fun wọn lóyún ni gbangba lori ayelujara idakọnkọ ti wọn ṣi pẹlu awọn onibara wọn. Bi wọn ba wa bimọ tan, wọn a bẹrẹ si ni fun omi mu wọn lojoojumọ pẹlu awọn irinṣẹ ti awọn ileeṣẹ nla nla n lo lati fi fun waraa maalu. Lori irọ ni wọn fi gbe maalu Mẹta ti iya n jẹ siwaju ọfiisi wọn nitorii bi ọlọpaa ba fẹ yọju wo nkan to n lọ nibẹ. Ọpọlọpọ ọja ti wọn maa n ko jade latinu ile iṣiṣẹ wọn ni wọn maa n ko lọ oke okun pẹlu fidio ilana ti wọn n gba fun omi ọmu lara wọn ati bi wọn ṣe n sọ ọ di odidi. Ninu ẹrọ kọmputa atawọn iwe ti wọn gba lọwọ wn ni aṣiri ti tu pe lara awọn ololufẹ wọn to maa n wo wọn lo da iléeṣẹ́ fífún omi ọyàn silẹ fun wọn. Awọn oludasilẹ wọn yii lo n san owo fun wọn pẹlu cryptocurrency. Wọn maa n san owo lati ni fidio ti wọn yoo da fi ranṣẹ si eeyan kan ṣoṣo lati wo ati bi wọn ṣe n fun omi ọmu awọn ọmọbinrin. Iroyin sọ pe nigba mii awọn eeeyan kan a diidi bere fun pe ki wọn fun ọmọbinrin kan lara wọn ni irufẹ ounjẹ kan pato jẹ looto ki wọn to fun omi ọmu rẹ bi ẹni to f ra a ṣe fẹ ati pe ninu fidio, ki ọmọbinrin naa sọ pe ""omi ọmu yio, tirẹ Mr A tabi Mrs B ni""."	https://www.bbc.com/yoruba/56006578
entertainment	Baba Ijesha: Lẹ́yìn tí a gbọ́ àwíjàre lẹ́nu Dele Matti tó jẹ́ olùdarí eré Ọkọ Iyabọ àti Yomi Fabiyi, a ríi pé wọ́n jẹ̀bi- TAMPAN	"Gbajugbaja oṣere tiata Yoruba, Yomi Fabiyi ti tun fesi si igbesẹ ẹgbẹ oṣere TAMPAN lori bi wọn ti jawe gbele ẹ fun lori fiimu OKO IYABO to gbe jade. Ninu atẹjade ti ẹgbẹ naa fi sita lọjọ Ẹti lo ti kede pe igbesẹ naa waye nitori iwa abuku ati eyi ti ko ba oju mu gẹgẹ bi oṣere ti Fabiyi hu nipa fiimu Ọkọ Iyabọ to gbe jade laipẹ yii. Fiimu naa to gbe jade ni ọjọ Aiku to kọja da lori ọrọ ẹsun ifipabanilopọ ti wọn fi kan osẹre miran, Baba Ijesha. TAMPAN sọ pe igbesẹ naa waye lẹyin ti oun gbọ awijare Yomi Fabiyi to jẹ olukọtan, olootu ati oludari fiimu naa, ati oludari keji, Ọgbẹni Dele Matti. ""A ri pe wọn jẹbi hihu iwa ti ko bojumu fun akọṣẹmọṣẹ oni tiata.'' Amọ, Yomi tutọ soke o tun foju gba a ninu ọrọ to kọ soju opo Instagram rẹ ;ọjọ Abamẹta. Yomi ṣalaye pe oun ko figba kankan jẹ ọmọ ẹgbẹ TAMPAN, koda oun ko ni kaadi idanimọ ọmọ ẹgbẹ ọhun. TAMPAN kò lè ní kí fíìmù OKO IYABO má jáde, mi kìí ṣ'ọmọ ẹgbẹ́ wọn- Yomi Fabiyi O ni ọpọ awọn gbajugbaja oṣere ni ko ni kaadi idanimọ ẹgbẹ TAMPAN lọwọ ti wọn ṣi n ṣere wọn lọ. ''Ẹgbẹ ANTP ni gbogbo wa jọ wa tẹlẹ, asiko ti to bayii lati pada di ọmọ ẹgbẹ ANTP pada. O dami loju pe inu oloogbe Ogunde yoo dun si eleyii nibi to wa bayii. Ẹ bami bi awọn ọmọ ẹgbẹ TAMPAN pe ki wọn fi fọọmu ti mo fi darapọ mọ ẹgbẹ naa sori ayelujara ki awọn eeyan rii ki wọn si le mọ bo ya ọmọ ẹgbẹ ni mi. Fun idi eyi, iwe lọọ rọkun nle ti wọn kọ si mi, mo ti da a pada fun wọn. Ohun ti gbogbo ẹgbẹ awọn oṣere wa fun ni lati maa ja fawọn ọmọ ẹgbẹ ati lati maa wa igbayegbadun ọmọ ẹgbẹ. Ẹyin TAMPAN, e bi ara yin leere bo ya ẹ n ṣe awọn nkan yii ninu ẹgbẹ. Lẹta ti ẹ kọ si mi, n ko tiẹ ri tiyin ro rara, o si dami loju pe ẹ mọ daju wi pe ko si ẹni to le dami duro lati maa ṣe fiimu ti mo n ṣe mọ. Fiimu to dara ni OKO IYABO, ẹ ko si lagbara lati ṣe ayẹwo rẹ gẹgẹ bi ẹ ṣe sọ ninu lẹta ti ẹ kọ si mi. Ati pe gbogbo awọn awawi yin lori ilana ati ihuwasi ọmọ ẹgbẹ ko ni itumọ kankan. Mo fẹ sọ fun yin pe fiimu naa yoo pada jade laipẹ ti akoko ba ti to. Mo si maa ba awọn agbaagba ẹgbẹ TAMPAN kan sọrọ ki n to gbe igbesẹ to kan,'' Yomi lo ṣalaye bẹẹ."	https://www.bbc.com/yoruba/afrika-57790237
health	Bed Wetting: Tolulope Joseph ní ò lé ní ogún ọdún tí òun fi tọ̀ sílé kí ìwòsàn tó dé	Iwa ki ọmọ maa tọ sile kii se ohun ajeji nilẹ Yoruba eyi to maa n ba obi ati iru ọmọ bẹẹ ninu jẹ lai tete ri ọna abayọ si aisan naa. Ohun to sẹlẹ si Tolulope Joseph ree ẹni to n tọ sile titi di ẹni ọdun marundinlọgbọn. Nigba to n salaye ọpọ idẹyẹsi ati idojuti to dojukọ nitori aisan tọle-tọle, Tolulope ni ọpọ asa abalaye ni oun tẹle lati wa ojutu si aisan naa. O ni oun maa n kunlẹ lati bẹ ọlọ ata ni alẹ, to fi mọ opo ina, ti oun yoo si tun tọ sinu ẹyin ina, ki oun ma baa tọ sile loru. Amọ o ni pabo ni gbogbo awọn igbesẹ naa ja si titi di iwa ti oun ls ka nipa aisan naa lori ayelujara ti wọn n pe ni Enuresisi. Àwọn ìtàn mánigbàgbé tì ẹ leè ní ìfẹ̀ síí: Tolulope, to n sinru ilu lọwọ bayii ni ọna abayọ toun ri nipa ohun to n fa aisan tọletọle, ti oun si wa ojutu si, lo mu ki oun kọ iwe jade lati tọ awọn eeyan miran sọna. A ṣe fidio yii pẹlu ifọwọsọpọ pẹlu Oyeyemi Gbenga-Mustapha.	https://www.bbc.com/yoruba/afrika-56453256
sports	Manchester United vs Manchester City: Ó ti di ìgbà mẹ́ta ní sáà yìí tí Man U dígbájú ru Man City.	Manchester City bẹrẹ idije naa daada, ṣugbọn wọn ko fi bẹ ẹ halẹ lawọn asiko ti bọọlu ba wa ni ikawọ wọn, ṣugbọn Manchester United ni tiẹ gboro pupọ. Agbabọọlu Man U, Anthony Martial lo kọkọ fi goolu sina iya fun Man City nigba ti idije naa wọ iṣẹju mọkandinlọgbọn. Man U tete gba ara wọn silẹ ninu ina ogun ti Man City kọkọ da ni ibẹẹrẹ idije naa, lati igba naa ni wọn si ti n ṣe daada nigba ti idije naa wa laarin iṣẹju mẹẹdogun si ogun isẹju abala akọkọ. Man U fi bọọlu kilọ fun Man City ni ẹẹmelo kan, ki wọn o to fi titete ronu gba bọọlu kan si awọn Man City. Lati igba ti Martial si ti gba bọọlu sinu awọn ni nkan ti n gbona janjan. Botilẹjẹ pe Manchester City ja fita-fita, Manchester United papa tun gba bọọlu miran wọle lati ọwọ Scott McTominay, nigba ti idije naa wọ iṣẹju mẹrindinlọgọrun. Ni aṣọ iyi ba bọ patapata lara Man City, nitori igba kẹta niyii ti Man U na wọn ni saa yii. Idije naa rọrun pupọ ju fun ẹgbẹ agbabọọlu Chelsea. Everton ti faaye gba wọn ju. Abala akọkọ idije naa ko ti i de ibi kan to ti da bi i pe ode ko ni dara fun Carlo Ancelotti. Niṣe ni Chelsea fi ọ̀bẹ̀ goolu ge Everton wẹlẹwẹlẹ. Adilemu fun ẹgbẹ agbabọọlu, Jordan Pickford gọ ara rẹ, ko yara rara bi Mason Mount ọmọ ẹgbẹ agbọọlu Chelsea ṣe ya bara, to si gba bọọlu sinu awọn . Lo ba di ookan soodo nigba ti idije wọ iṣẹju mẹrinla. Ha, adilemu Everton, Jordan Pickford ko tun ri nkankan 'piiki' o. Ṣe ni Pedro rọrọ pẹ 'omi Jordan' silẹ, to si gba bọọlu sinu awọn. Lo ba di meji soodo ni abala akọkọ idije naa. Igba akọkọ ti Pedro yoo gba bọọlu sinu awọn niyẹn ni saa Premier League yii. Nkan i ba tun ṣẹnu're fun Chelsea nigba ti idije naa wọ iṣẹju mejidinlọgbọn. Kini Kurt Zouma n ro naa? O fi bọọlu silẹ fun Richarlison, to gba siwaju, to si paasi rẹ si Dominic Calvert-Lewin, ṣugbọn niṣe ni oun yi bọọlu roborobo lati ọna jijin. Lo ba ja sofo! Ode iya ni Everton lọ pẹlu bi Chelsea ṣe fi iya ajẹbolori ṣe wọn lalejo ni Stamford Bridge. Ko pẹ ti abala keji idije naa bẹrẹ ni William tun fi kun omije oju ẹgbẹ agbabọọlu Everton nigba to gba bọọlu sinu awọn. Lọrọ Everton ba di ajẹkun iya ni o jẹ..., bi orin ẹnikan oke ọhun. Ko pe iṣẹju maarun ti William pa wọn lẹkun, ni Giroud tun bu iyọ si oju egbo adaa'jina wọn, ni Chelsea ba ni ami ayo mẹẹrin, ti odo si dagbada iya bọ Everton l'ọrun. Fẹran jẹkọ gbaa ni idije naa jẹ fun Chelsea.	https://www.bbc.com/yoruba/ere-idaraya-51793361
religion	Eid el Kabir: Àwọn ohun mẹ́sàn án tí Mùsùlùmí gbọdọ̀ ṣe nínú oṣù Dhual rèé	"Anabi Muhammad (SAW) sọ pe ko si ọjọ kankan to ṣe koko julọ ninu ọdun kan ju ọjọ mẹwaa akọkọ ninu oṣu Dhu al- Hijjah. Awọn onimọ ti rọ awọn Musulumi lati mu ọjọ mẹwaa akọkọ oṣu Dhul Hijjah lẹyin ti wọn ti kede ọjọru gẹgẹ bi ọjọ kinni, oṣu kejila kalẹnda musulumi. Awọn Musulumi maa ri ọjọ mẹwaa akọkọ oṣu Dhul al- Hijjah gẹgẹ bi eyi to se pataki julọ niwaju Ọlọrun. Bakan naa ni wọn ni gbogbo adura ati aawẹ ti Musulumi ba se ni ọjọ naa yoo goke arafa lọ ni ibi ti o sunmọ Ọlọrun julọ Sheikh Aminu Ibrahim Dauraea to jẹ ilumọọka onimọ ẹsin Islam ni orile-ede yii salaye fun BBC nipa gbogbo awọn nkan to rọ mọ Oṣu Dhu al- Hijjah ati awọn nkan ti musulumi gbọdọ ṣe. Ma  ṣe ge irun tabi fa eekanna rẹ Nkan akọkọ ni pe ti enikan ba n gbiyanju lati se aluwala, lati ọjọ akọkọ, oṣu Dhu al - Hijjah, ma se ge eekanna rẹ tabi ki o fa irun kankan lara. Nitori pe Allah (SAWA) yoo se alekun ati ibukun si irun kọọkan ati bi eekanna naa ba ṣe gun to, titi di asiko ti yoo fi ge irun rẹ tabi eekanna. Gba aawẹ lọjọ Arafa Gẹgẹ bi Sheikh Daurawa sr sọ, nkan ikeji ni lati gba aawẹ lọjọ Arafa. Hadiiti sọ pe aawẹ lọjọ Arafa maa n pa gbogbo ẹsẹ ọdun to kọja ati eyi to n bọ rẹ Irubọ/Itọrẹ Nkan kẹta, o ṣe pataki lati ṣe itọrẹ aanu, eyi tọ sunnah Anabi Ibrahim  (SAWA) ti Allah pa laṣẹ gẹgẹ bi adanwo lati fi ọmọ rẹ rubọ, o setan lati ṣe ki Ọlọrun to fi Agbo rọpo ọmọ rẹ. Lọ si Yidi O ṣe pataki bakan naa ki eniyan lọ fun adua yidi lọjọ ọdun ileya, ki eniyan si wọ asọ tuntun. Ti oo ba wa ni aṣọ tuntun; o ṣe pataki lati wọ eyi to dara ju ninu awọn aṣọ ti o ni. O gbọdọ dara si awọn ẹbi rẹ ki o si ra aṣọ tuntun fun wọn ti o ba lagbara rẹ, ki wọn si lọ yidi pẹlu awọn obinrin. Oṣu aawẹ ni Dhu al- Hijjah Yatọ si pe o gba aawẹ lọjọ Arafa, o ṣe pataki lati gbawẹ lati ibere lẹẹkan oṣu naa. Fikun iṣẹ oore ṣiṣe O ṣe pataki lati maa ṣe saara nigbagbogbo ni oṣu Dhu al-Hijjah Bi apẹrẹ, ti o ba n sẹ ọrẹ ẹgbẹrun kan Naira, o ni lati fi kun un tabi ki o ṣe ni ilopo Nkan miran tun ni pe ẹni ti ko ba lọsi Hajj ọdun yii, o yẹ ko fi ilaji owo rẹ ra ounjẹ ati aṣọ fun awọn alaini, iṣẹ oore naa ni. Ṣe abẹwo si awọn ọrẹ ati ẹbi rẹ Nkan to yẹ Musulumi ni lati maa ṣe abẹwo si ẹbi ati ọrẹ ninu oṣu yii Kikọ itẹ oku O ṣe pataki lati ṣe afikun iye awon itẹ oku ni asiko oṣu ibukun yii. O se pataki lati kọ awon saare oku ti wọn o kọ akọle bii Allahu Akbar, Allahu Akbar, La'ilaha illalLah Allahu Akbar, Allahu Akbar walillahil hamdu sii Lilọ Hajj O ṣe pataki lati lọ Hajj tabi Umurah. Onimọ naa sọ pe awọn iṣesi yii lo ti ṣe akotan gbogbo opo ẹsin musulumi. Idi niyi ti won ṣe rọ musulumi lati tiraka lati ṣe gbogno nkan wọnyi ninu oṣu mimọ yii. Oriṣiriṣi eto amuludun, to fi mọ ẹṣin gigun lo ma n waye lasiko ọdun Ileya nilẹ Hausa. Arun coronavirus si ni ijọba sọ pe o mu ki wọn o fagile adura Eid l'ọdun yii, lati ri i pe ero ko pọju ki aarun naa ma ba a tun ran si. Iyalẹnu ni adura Eid ti ko ni i waye jẹ fun awọn kan nilu Kano, nitori pe ko si isede mọ, ati pe ọdun ileya akọkọ niyii ti Emir ilu Kano, Alhaji Aminu Ado Bayero, yoo ṣe lori itẹ. Kii ṣe ilu Kano nikan ni yoo ṣafẹẹri ọdun adura Eid, ọrọ yii kan awọn ilu nla bi i Rano, Gaya, Karaye, ati Bichi to wa ni ipinlẹ Kano. Ṣugbọn ṣa, eyi kọ ni igba akọkọ ti wọn fi ofin de adura agbapọ, nitori awọn idi l'oriṣiriṣi. Laarin ọdun 1981 si 1983, ayẹyẹ Hawan Sallah ko waye, nitori aawọ to wa laarin gomina igba naa, Abubakar Rimi, ati Emir to wa lori oye. Ayẹyẹ Hawan Sallah jẹ eto pataki, ninu eyi ti Emir ti ma n gun ẹṣin yipo ilu Kano, ti awọn eeyan yoo si ma a kan saara si. Bakan naa lọdun 2012, Igbimọ lọbalọba ilu Kano, fi ofin de adura Eid, nitori pe ara Emir ilu Kano nigba naa, Alhaji Ado Bayero ko ya. Eyi ko ṣẹlẹ ri lati bi igba ọdun ti adura Eid ti n waye nilu Kano. Amọ ero awọn kan yatọ lori eyi, igbagbọ wọn ni pe irẹpọ ti ko si laarin igbimọ lọbalọba ati ijọba ipinlẹ Kano, lo fa igbesẹ naa. Eto adura ko tun waye lọdun 2013. Ayẹyẹ kankan ko si waye titi di ọdun 2014, lẹyin iku Emir Ado Bayero. Ọdun 2019 ni ijọba ipinlẹ Kano,tun fi ofin de eto adura, eyi to ba awọn ọdọ ati awọn ọmọbinrin lọkan jẹ pupọ. Bo tilẹ jẹ pe eto aabo nijọba sọ pe o fa igbesẹ naa, o foju han pe nitori ija to wa laarin igbimọ lọbalọba ati ijọba lo fa a. Eto adura ko tun waye lasiko itunu awẹ ọdun 2020, nitori itankalẹ coronavirus. Bakan naa ni ọmọ ṣori ni ipinlẹ Ogun lọdun yii: Kò ní sí ayẹyẹ ọdún Ojúde Oba lọ́dún yìí- Awujale ilẹ̀ Ijebu Ọba Sikiru Adetona ti ilẹ̀ Ijebu ti kéde pé ayẹyẹ ọdún Ojude Oba kò ní wáyé lọ́dún yìí. Ojude Oba festival: Kò ní sí ayẹyẹ Ojúde Oba lọ́dún yìí nítorí Coronavirus- Ọba Sikiru Adetona Awujale ati alaṣẹ agba ilẹ Ijebu, Ọba Sikiru Adetona ti kede pe ayẹyẹ ọdun Ojude Oba tọdun 2020 ko ni waye nitori arun Covid-19. Ajakalẹ arun coronavirus yii lo n gba ẹbọ lọwọ gbogbo agbaye lati oṣu kejila, ọdun 2019 to ti bẹrẹ ni China. Ohun naa lo si ti mu ayipada ba eto ẹkọ, irin ajo afẹ ati awọn nkan ọlọdọọọdun miran kaakiri agbaye Oba Adetona lo kede pe Covid 19 yii ko ni jẹ ki ọdun yii waye ninu atẹjade kan ti Ebumawe ti Ago-Iwoye, Oba A.A. Adenugba fọwọ si. O ni o ṣe pataki ki ayẹyẹ ọdun ọhun ma waye nitori ajakalẹ arun Coronavirus to n ba gbogbo agbaye finra, ti ko si yọ Naijiria sẹyin. Oba ọhun rọ awọn ara ilu lati tẹle gbogbo ilana ti ajọ NCDC gbe kalẹ bii ọwọ fifọ loorekoore ati ijinasiraẹni lawujọ lọna ati le arun naa lọ. Lẹyin naa lo parọwa si awọn ọmọ bibi ilẹ Ijebu lati ṣe ọdun ọhun laaye ara wọn lai si ariwo. Ti ẹ ko ba gbagbe, ọdun Ojude Oba maa n waye lọdọọdun ni ọjọ kẹta ọdun Ileya ti awọn Musulumi maa n ṣe. Ṣaaju ni Ijọba Kano na ti paṣẹ pe: Ijọba Kano wọgile ayẹyẹ to maa n waye lẹyin irun ọdun Ileya: Ko tan sibẹ o, ijọba ipinlẹ naa tun ti wọgile ayẹyẹ ọdun ileya ọdun 2020 nitori Covid-19. Lojuna ati fopin si itankalẹ aarun Coronavirus ni ipinlẹ Kano, ijọba ti kede lọjọru pe oun wọgile gbogbo ayẹyẹ ọdun Eid-el-Kabir. Apejọpọ Hawan Daushe ti Emir maa n bẹ gomina wo nile ìjọba l'agbegbe Shettima House laarin awọn ayẹyẹ to ku ko ni waye. Kọmísọ́nnà fun ọrọ to n lọ ni Kano, Muhammed Garba, sọ pe eyi jẹ ọkan lara igbese ijọba lati tubọ tesiwaju ninu aseyọri rẹ lati gbogun ti aarun Covid-19. Eid-el-Kabir jẹ ayẹyẹ to mọ julọ ti awon misulumi maa n se lati buyi kun ifẹ Ibrahim to gba lati fi ọmọ rẹ rubọ, ni igbọran si aṣẹ Ọlọrun Garba ni ipinnu ijọba yii ko sẹyii ifẹnuko igbimọ alaṣẹ leyin ipade to waye. O ni àwọn igbimọ fẹnuko pe ki awon eniyan kirun janmọ jakejado ipinlẹ Kano, sugbọn ki wọn tẹle ilana ijina sira ẹni ati gbogbo ilana lati dẹkun aarun Covid19 ni agbegbe ibi irun janmọ Garba kede pe ijọba yoo pese gbogbo awon nkan aabo ti won yoo nilo, bii iboju ati 'hand sanitizer' ti won yoo lo. O ni:  ""Gbogbo Emir Kano Maraarun ni yoo lọ yidi ni agbegbe wọn ninu mọtọ."" ""Awọn alaṣẹ ijọba kọọkan ni yoo samoju to eto yidi ni agbegbe wọn lati rii daju pe awọn olujọsin  tẹle ilana ijọba lori Covid-19 ""Alaye Garba ree"" Bí Coronavirus ṣé jẹ́ kí Awujalẹ wọ́gilé Ojúde Ọba ní Ijẹbu-Ode, bẹ́ẹ̀ náà ló tún ti jẹ́ kí Ganduje wọ́gilé ayẹyẹ 'Hawan Daushe' to máa n waye ninu ọdun Ileya ni Kano."	https://www.bbc.com/yoruba/afrika-53324410
politics	O ti fihàn pé lóòtọ́ ni o kò sí fún ẹnikẹ́ni, Tinubu kọ̀wé ráńṣẹ́ sí Ààrẹ Buhari	Olùdíje sípò Ààrẹ Nàìjíríà lábẹ́ àsíá ẹgbẹ́ òṣèlú All Progressives Congress, APC, Asiwaju Bola Ahmed Tinubu ti kan sáárá sí Ààrẹ Muhammadu Buhari fún ipa ribiribi tó kó níbi ètò abẹ́nú ẹgbẹ́ náà. Tinubu ní ṣaájú kí ètò ìdìbò abẹ́nú náà tó wáyé ní ọjọ́ Kẹjọ, oṣù Kẹfà, ọdún 2022 ni àwọn ti ń bẹ Ààrẹ Buhari láti kéde ẹnìkan gẹ́gẹ́ bí ẹni tí yóò jẹ Ààrẹ lẹ́yìn ṣùgbọ́n Ààrẹ kọ̀ jálẹ̀. Nínú ìwé àkọráńṣẹ́ kan tí Tinubu kọ sí Ààrẹ Buhari èyí tí olùbádàmọ̀ràn pàtàkì sí Ààrẹ lórí ìròyìn àti ìpolongo, Femi Adesina fi léde ni Tinubu ní ó hàn gbangba pé Ààrẹ Buhari kò sí fún ẹnìkan ní tòótọ́. Ó ní bí ó tilẹ̀ jẹ́ pé gbogbo àwọn ni àwọn ti ń retí kí Ààrẹ kéde pé ẹnìkan tí òun fọwọ́ sí gẹ́gẹ́ bí olùdíje, ṣùgbọ́n Ààrẹ kọ̀ láti yan ẹnìkan sójú tó sì fún gbogbo àwọn láyè láti díje. Ó ní ó jẹ́ ohun ìwúrí fún òun tí inú òun sì dùn pé Ààrẹ dúró dáńfó gedegbe láàárín gbogbo àwọn olùdíje pàápàá nígbà tí oníkálùkù bẹ̀rẹ̀ sí ní sọ ohun tí wọ́n ní lọ́kàn láti ṣe fún orílẹ̀ èdè Nàìjíríà. Tinubu fi kun pé lásìkò ìbò gan ní òun ṣàwárí rẹ̀ pé gbogbo àwọn olùdíje ni Ààrẹ Buhari ń fẹ́, ní èyí tó ní ó hàn nínú akọráńṣẹ́ tí Ààrẹ Buhari kọ́kọ́ kọ sí òun láti fi kí òun kú oríire ìjáwé olúborí. Ó tẹ̀síwájú pé inú òun dún pé gbogbo àwọn ènìyàn ẹgbẹ́ àwọn yan òun gẹ́gẹ́ bí olùdíje wọn, àmọ́ ó ní èyí kò ní ṣeéṣe tí Ààrẹ Buhari kò bá fọwọ́ si. Bákan náà ló dúpẹ́ lọ́wọ́ gbogbo àwọn gómìnà ẹgbẹ́ òṣèlú APC fún ipa takuntakun tí wọ́n kó lásìkò ètò abẹ́nú náà. Ó ní gbogbo àwọn ìpèníjá tó ń bá orílẹ̀ èdè Nàìjíríà fínra ni òun yóò ri dájú pé òun fi sínú ètò ìpolongo àti pé ohun ni àwọn yóò kojú. Bẹ́ẹ̀ náà ló ní òun ti ń kàn sí àwọn tí àwọn jọ díje ní ọ̀kọ̀ọ̀kan lójúnà láti mú ìṣọ̀kan àti ìlọsíwájú bá ẹgbẹ́.	https://www.bbc.com/yoruba/articles/c9wkywd7dj2o
religion	Religion tolerance in Nigeria: Obìnrin Mùsùlùmí ní òun ṣe ilé àlùfà ní ọ̀ṣọ́ kérésì láti polongo ìrẹ́pọ̀	"Ramatu Tijjani, ẹlẹsin Musulumi kan to n gbe ni ipinlẹ Kaduna, ti ṣe ile alufa kan, Mobel Wuye lọṣọ pẹlu 'igi Keresi'. Tijjani, to jẹ aṣoju ajọ alaafia sọ pe, Keresimesi ma n fun awọn Musulumi ni anfaani lati fihan awọn aladugbo wọn to jẹ Kristiẹni pe, ẹsin alaafia, ifẹ ati ipamọra ni Islam. O ṣalaye pe oun gbe igbesẹ naa lati polongo alaafia ati irẹpọ, ati lati mu ki alaafia jọba laarin awọn ẹlẹsin mejeeji. ""Keresimesi ma n fun awọn Musulumi ni anfaani lati ro ibaṣepọ wọn pẹlu aladugbo to jẹ Kristiẹni. Idi si niyii ti mo fi ma n ya owo sọtọ lati fi ra ounjẹ ati awọn nkan mii, lati pin fun awọn ọrẹ ati ẹbi mi."" Tijjani sọ pe oun ṣe ile alufa naa ni ọṣọ, lati bu ẹwa kun pẹlu igi, ina, aṣọ ati awọn nkan ẹṣọ mii. O ni ""mo ṣakiyesi pe igi Keresimesi ṣe pataki si gbogbo Kristiẹni kaakiri agbaye, lo jẹ ki n ṣe bẹ ẹ fun alufa, ati lati ki gbogbo Kristiẹni ku ọdun ati imurasilẹ fun ọdun tuntun"". O ṣalaye pe lati bi ọdun mẹwaa ni oun ti n pin igi Keresimesi fun adari ẹsin Kristiẹni, pẹlu iwoye pe ọrọ ẹsin ati oṣelu ti ba ọpọlọpọ nkan jẹ ni Naijiria, to si tun n mu ifasẹyin ba alaafia. Alufa Wuye to fi ẹmi imoore han sọ pe, idunnu ati iyalẹnu ni ẹbun Tijjani jẹ fun oun, nitori pe oun ko gba iru ẹbun bẹ ẹ ri lọwọ obinrin Musulumi. Bakan naa ni iroyin mii sọ pe obinrin musulumi miran, Hajia Ramatu tun fi igi Keresi se ọsọ ni ile alaga ẹgbẹ awọn ọmọlẹyin Kristi CAN to wa nilu Kaduna, Ẹni-ọwọ Hayap. Ramatu ni oun naa lo anfaani akoko keresi yii lati tan ọrọ ifẹ, alaafia, irẹpọ ati ipamọra kalẹ ni. Nigba to n fi ẹmi imoore rẹ han si Hajia Ramatu, Ẹni-ọwọ Hayap mọriri  ọwọ ọrẹ naa, to si se apejuwe obinrin musulumi ọhun bii ẹlẹyinju aanu."	https://www.bbc.com/yoruba/awon-iroyin-miran-55360247
health	Uses of Garlic: Mọ̀ síi nípa àǹfàní tí lílo Aáyù lè fún ìlera ìwọ àti ẹbí rẹ	Ilumọọka nkan isebẹ ti o loorun aladun ni Garlic tabi aayu jẹ. O kun fun eronja taa n pe ni Sulphur eyi to mu ki o maa se ara loore pupọ Orisirisi ni anfaani to wa lara aayu ninu wọn la si ti ri pe o maa n jẹ ki ounjẹ tete da ninu eeyan. Awọn onimọ sọ pe aayu a maa se anfaani fun ọkan nitori kii jẹ ki oju isan  ti ẹjẹ maa n gba di. Koda a gbọ pe ti eeyan ba mu aayu pẹlu miliki, a maa fun  ni lokun paapa lati le fi se bi ọkunrin pẹlu obinrin rẹ. Die ree lara awọn oore to wa fun ara wa ti  ba n lo aayu: Kikoju awọn kokoro aifojuri Aayu wa lara nkan tawọn to mọ nipa tewetegbo a maa lo lati fi koju aisan orisirisi. Bi o ba jẹ ti ka koju ikọ tabi ọfikin,aayu da pupọ. Lilo aayu a maa jẹ ki ikun jade daada ninu imu eeyan.Bẹẹ la tun gbọ pe o da fun egungun ara wa. Aayu a maa jẹ ki ọpọlọ ji pepe Bi eeyan ko ba ki n ranti nkan daada,a gbọ pe aayu ma n sọ ọpọlọ eeyan ji pepe pada. Kii jẹ ki awọn cell inu ọpọlọ ku ti a si tun maa  fun eeyan lokun ati agbara paapa ti ẹni naa ba n se ere idaraya. Afẹfẹ oxygen to ba yẹ ko maa gba inu isan kọja daada, aayu maa n se iranwọ fun. Bi eeyan ba tu fẹran ko maa mu omi aayu saaju ki o to fi nkankan sinu laarọ eleyi a maa jẹ ki onitọun din sisanra ku. Awọn nkan wọnyi ni diẹ lara anfaani ti o wa lara aayu. Lori awọ ara wa, o se anfaani to pọ Awọn orisi aisan to maa n koju awọ ara eeyan naa a maa ri itọju ti onitọun ba lo aayu. Bo jẹ kokoro aifojuri bakiteria ni tabi fungal, aayu ni awọn eronja kan to le ba eeyan koju awọn kokoro aifojuri wọn yi. Ororo aayu sisẹ daada bi eeyan ba fẹ tọju lapalapa eela tabi awọn kokoro ara miran. Fawọn obinrin to fẹ ki irun wọn gun daada naa, wọn le lo aayu ti wọn peelo rẹ pẹlu oyin. Eleyi a maa mu ki irun gun daada tikii si jẹ ki irun maa ja. Lasiko yi o tọ ki a fi to ara wa leti pe bi eeyan ba jẹ aayu ni tutu, o maa n mu ki ẹnu eeyan maa bu ti. Nitori naa, arọwa si yin ni pe ki ẹ maa fọ ẹnu yin lẹyin ti ẹ ba jẹ aayu.	https://www.bbc.com/yoruba/afrika-60013704
health	Ogun COVID-19 test: Ìjọba kéde ìlànà tuntun fún ìwọlé àwọn akẹ́kọ̀ọ́ tó fẹ́ ṣe ìdánwò àṣejáde	Ijọba ipinlẹ Ogun ti kede pe, eto ayẹwo arun Coronavirus ti di ọfẹ fawọn akẹkọọ ile ẹkọ girama to fẹ wọle pada. Ijọba gbe igbesẹ ọhun lẹyin idarudapọ to waye laarin awọn obi to ni ọmọ nile ẹkọ girama ati ijọba ipinlẹ Ogun lọjọ Aiku. Bakan naa ni ijọba pasẹ pe ki wọn pin aṣọ iboju ni ọfẹ fun gbogbo akẹkọọ to wa nipinlẹ naa, boya nile ẹkọ ijọba ni tabi ti aladani. Awọn ọrọ yii lo foju han ninu atẹjade kan ti gomina ipinlẹ Ogun, Dapo Abiodun funra rẹ fọwọsi nirọlẹ ọjọ Aje. Gomina Abiodun ni oun kabamọ lori gbogbo idarudapọ to waye lori iṣẹlẹ naa. O ni ipese eto ẹkọ to ye kooro ati igbaye gbadun awọn akẹkọọ ipinlẹ naa lo jẹ ijọba oun l'ogun julọ.O tun han ninu atẹjade naa pe, ayẹwo awọn akẹkọọ lati mọ boya wọn ni arun Coronavirus kii ṣe dandan mọ fawọn akẹkọọjade to fẹ wọle pada sile ẹkọ. Ni ọjọ Aiku lawọn obi ati alagbatọ ni ipinlẹ Ogun fọn si igboro ilu Abẹokuta lati fi ẹhonu wọn han lori ẹgbẹrun marundinlọgbọn naira ti ijọba ipinlẹ naa kede pe ki awọn akẹkọọ ileewe aladani o san fun ayẹwo kokoro arun COVID-19 ki wọn to lee wọle pada si ileewe. Lati igba ti iroyin naa ti jade sita lo ti n ṣe ọpọlọpọ ni haa-hin nitori idẹyẹsi naa. Bi ọpọlọpọ obi ṣe n pariwo pe bawo lọbọ ṣe ṣori ti inaki o ṣe to fi jẹ wi pe awọn akẹkọọ ileewe aladani ni yoo maa sanwo ayẹwo COVID-19 ki wọn to wọle pada sileewe. Bi o tilẹ jẹ wi pe  ijọba ipinlẹ Ogun ninu atẹjade kan ti olubadamọran fun gomina ipinlẹ Ogun lori ọrọ Ẹkọ alakọbẹrẹ ati girama, arabinrin Ronkẹ Soyọmbọ ṣalaye pe o di dandan fun awọn akẹkọ lati pese iwe ẹri ayẹwo COVID-19 wọn ki wọn to gbawọn si ileewe paapaajulọ awọn to ba wa ni ileegbe lawọn ileewe naa. Bakan naa ni  ijọba ipinlẹ Ogun ni gbogbo awọn ileewe aladani ni lati rii daju pe awọn akẹkọọ wọn ni iwe ẹri yii. Amọṣa loju opo Twitter ajọ to n gbogun ti ajakalẹ arun lorilẹede Naijiria, NCDC to jẹ ajọ kan ṣoṣo to laṣẹ lori eto ayẹwo fun kokoro arun naa, ọfẹ ni wọn kọ pe wọn n ṣe ayẹwo fun kokoro arun naa lorilẹede Naijiria. Ajọ naa ni ko si ibikibi ti wọn ti n fi owo ṣe ayẹwo COVID-19 fun ẹnikẹni lorilẹede Naijiria. Eyi lo mu ki ọpọ maa beere ibi ti ijọba ipinlẹ Ogun ti wa ri ẹdinwo owo ayẹwo kokoro arun COVID-19 ti wọn ni awọn n ṣe ati pe ẹgbẹrun marundinlọgbọn naira ti wọn fẹ maa gba naa, owo ayẹwo ni ibudo wo ni? Amọṣa, ijọba ipinlẹ Ogun ni awọn eleto ilera kan lawọn fẹ lo ati pe awọn ti ba awọn eleto ilera naa sọrọ lati pese ayẹwo ọhun fun wọn ni ẹdinwo. Wayi o, awọn obi ti fariga pe awọn ko ni owo kankan lati san, bakan naa ni awọn ko tilẹ ni iwe ẹri kankan lati fi silẹ. Ninu ọrọ ti wọn ba BBC News Yoruba sọ, awọn obi kan ni awọn ko ni ẹgbẹrun marundinlọgbọn naira lati san, ati pe awọn ko lee gba ki ọmọ awọn la wahala ti ayẹwo naa lee ko ba ironu awọn akẹkọọ. Awọn obi awọn akẹkọ ileewe aladani ni ipinlẹ Ogun ti fariga lori owo ayẹwo fun arun COVID-19 ti ijọba ipinlẹ naa bu fun awọn akẹkọ kọọkan ni sisan ki wọn to lee wọle pada sẹnu ẹkọ wọn ni ọjọ Iṣẹgun ọjọ kẹrin oṣu kẹjọ. Awọn obi awọn akẹkọọ ileewe aladani ọhun ke gbajare sita lasiko iwọde kan ti wọn ṣe ni ilu Abẹokuta lọjọ Aiku nibi ti wọn ti ni ẹgbẹrun marundinlọgbọn naira ti ijọba ni ki awọn akẹkọọ ileewe aladani o san fun ayẹwo kokoro arun COVID-19 ko rọrun rara. Awọn obi naa ti wọn ya bo ileewosan MTR Specialist Hospital nibi ti wọn ti ni ayẹwo naa yoo ti maa waye ni awọn ko gbaradi fun irufẹ owo bẹẹ ni sisan ati pe bawo lọbọ ṣe ṣori ti inaki o ṣe to fi jẹ wi pe awọn akẹkọọ ileewe aladani nikan ni yoo maa san owo ayẹwo nigba ti awọn akẹkọọ ileewe ijọba ko ni san kọbọ fun ayẹwo kokoro arun naa. Wọn tun fi kun un pe ko si idi to fi yẹ ki ijọba kan owo naa ni ipa fun awọn akẹkọọ niwọn igba to jẹ wi pe wọn ti ni ki ileewe kọọkan o maa pese awọn ilana ati ohun elo fun ayẹwo awọn akẹkọọ ṣaaju iwọle wọn. Ninu ọrọ to ba awọn oniroyin sọ, igbakeji alaga ẹgbẹ awọn obi ati olukọ PTA ni ipinlẹ Ogun, Alagba Kẹhinde Sanwo ṣalaye fawọn oniroyin pe ko yẹ ki ijọba maa dẹyẹsi awọn akẹkọọ ileewe aladani ati si awọn akẹkọọ ileewe ijọba nitori pe ọmọ ipinlẹ Ogun naa ni gbogbo wọn. Ninu ọrọ tirẹ, oludari eto ilera ni ipinlẹ Ogun, Dokita Olukayọde Soyinka ṣalaye pe ọrọ sisan ẹgbẹrun marundinlọgbọn owo ayẹwo kokoro COVID-19 ṣe ajeji si oun ati pe titi di asiko ti wọn n sọrọ naa, ọfẹ ni ayẹwo kokoro arun COVID-19 ni ipinlẹ Ogun . Ati pe, aṣẹ ti oun gba lọwọ kọmiṣọna ni lati wa nibi ayẹwo naa fun idẹra awọn akẹkọọ to ba wa ṣe ayẹwo nibẹ.	https://www.bbc.com/yoruba/afrika-53628080
religion	Jesus in Kenya:Ta ni ọkùnrin tí wọ́n ń pè ní ayédèrú Jesu yìí gan an?	Ọpọ aworan ati fidio to n ṣafihan ọkunrin kan to wo aṣọ bi Jesu Kristi, ti lu oju ayelujara pa lẹnu ọjọ mẹta yii kaakiri ilẹ Afirika. Ṣugbọn ta ni ọkunrin yii to n pe ara rẹ ni Jesu gan an, ati pe kinni o n ṣe kaakiri ilẹ adulawọ? Ọpọ eeyan lo ti n pin aworan ati fọnran ọkunrin yii lori ayelujara, koda aṣofin kan lorilẹede South Africa, Julius Malema sọ pe, alufa ijọ kan lorilẹede ọhun gbalejo Jesu yii, lati wa ṣe iwaasu ninu ijọ rẹ. Amọ, awọn aworan to lu ayelujara pa ọhun wa lati ibi ayẹyẹ kan niluu Kiserian, lagbegbe Nairobi lorilẹede Kenya. Orukọ ọkunrin eke Jesu yii ni Michael Job, o jẹ ọmọ orilẹede Amẹrika. Oniwaasu ni, bakan naa lọ jẹ oṣere tiata. Ilu Orlando nipinlẹ Florida ni ọkunrin ọhun n gbe, nibi to ti n ṣe bii Jesu. Isọ ti wọn ti n ta aga ijoko ati nnkan ọgbin lo wa ninu fidio to fi sita lori oju opo Facebook rẹ. Ọpọ eeyan lori ayelujara lo ti n fi awọn aworan ọkunrin yii ṣe ẹfẹ ati bi awọn alufa ijọ kan nilẹ Afirika, ṣe maa n ṣe iṣẹ iyanu. Ọkan lara awọn aworan yii ṣafihan bi alufa kan lorilẹede Kenyan sẹ sọ wi pe, oun ri Jesu to rin loju popo ni Kenya. Michael Job ṣeleri wi pe, oun n ṣiṣẹ iyanu ati imularada ninu awọn fọnran iwaasu rẹ lorilẹede Kenya, bo tilẹ jẹ pe ọpọ lo koro oju si ọrọ yii. Kii ṣe igba akọkọ ree ti Ọgbẹni Job wa si ilẹ Afirika, o ti wa si orilẹede Togo nibẹrẹ ọdun yii ṣugbọn ko wọ iru aṣọ bayii nigba naa, kootu lo wọ.	https://www.bbc.com/yoruba/afrika-49167847
entertainment	Nkechi Blessing: Ọ̀pọ̀ ọ̀gá òṣèré ló ń bèèrè ìbálòpọ̀, kí obìrin tó gba eré tíátà lọ́wọ́ wọn	"Yoruba ni bi ọrọ ba se n pẹ nilẹ, gbigbọn ni yoo maa gbọn si. Bẹẹ ni ọrọ ri nipa isẹlẹ to waye si Baba Ijesha, ẹni ti wọn fi ẹsun sise asemase pẹlu ọmọkan kan, to si n jẹjọ lọwọ. Lọtẹ yii, ọkan lara awọn osere tiata lobinrin, ti ọrọ naa ka lara pupọ, Nkechi Blessing Sunday tun ti sọrọ lẹẹkan si nipa isẹlẹ naa. Nkechi, lasiko to n kopa lori ifọrọwanilẹnuwo kan lori Instagram pẹlu Jude Jideonwo salaye idi ti ọrọ naa se ka lara. Ninu alaye rẹ, Osere tiata lobinrin naa ni ọmọ ọdun mẹtadinlogun ni oun wa nigba ti ọkunrin kan fẹ fi tipa ba oun lopọ. O salaye siwaju pe oun finu wenu nigba naa ni, amọ Ọlọrun nikan ni ko jẹ ki oun jẹ iwọ. ""Mo sọ fun ẹgbọn mi obinrin kan pe n ko ti mọ ọkunrin ati pe ko si akọ kankan to tii si mo ni asọ wo ri amọ o ni irọ ni mo n pa. Nigba naa, ọti bia ni iya mi maa n ta, ti mo si maa n jo gan. Lọjọ kan ni anti mi yii wa ni ka jọ lọ sile ọrẹkunrin rẹ, ti mo si tẹle amọ n ko mọ pe o tan mi lọ sibẹ ni lati fidi ootọ mulẹ boya lootọ ni n ko mọ ọkunrin. Ko pẹ ta de ibẹ ni wọn fun mi ni ọti ẹlẹrindodo, ti mo si mu, ti anti mi si ni oun fẹ sare de ibi kan, to si ku emi ati ọrẹkunrin rẹ ninu ile."" Nkechi tẹsiwaju pe bi anti oun se jade ni ọkunrin naa n gbe sunmọ oun, to si wa joko si ẹgbẹ oun pẹki-pẹki. O ni ni kete ni skan oun lọ sibi ọrọ ajọsọ oun ati anti naa nipa pe oun ko mọ skunrin, ti ara si bẹrẹ si fu oun nitori oun ti ni oye nipa ibalopọ nigba naa. O fikun pe ẹrun bẹrẹ si ni ba oun, ti oun si dide pe oun n lọ amọ ti ọkunrin naa dide lati di oun lọwọ mu, to si ni oun ko le lọ amọ ti oun yari mọ lọwọ. Nkechi ni igba yii ni oun wa beere lọwọ ọkunrin naa pe se o fẹ fi tipa ba oun ni ajọsepọ ni? Eyi si lo ni o ya lẹnu pupọ, ti oun si ri ọna sa jade nibẹ. ""O yẹ ki wọn se idajọ iku fun awọn afipabanilopọ ni, ko si yẹ ki wọn maa gbe wọn lọ sile ẹjọ, ni kete ti ọkunrin kan ba ti fipa ba obinrin kan lopọ, ni ki wọn lu pa."" Ninu ifọrọwerọ naa ni Nkechi tun ti si agbada lori ọrọ kan to ni se pẹlu ipa ti ẹgbẹ osere TAMPAN ko lasiko ti isẹlẹ Baba Ijesha waye. Nkechi ni lootọ ni oun bu ẹnu atẹ lu awọn asaaju ẹgbẹ osere naa, ti Alagba Bolaji Amusan, ti ọpọ eeyan mọ si Mr Latin ko sodi nitori pe wọn ko tete sọrọ lori isẹlẹ naa. Amọ o ni nigba to ya ni Latin se fidio kan pe awọn ko le le Baba Ijesha kuro ninu ẹgbẹ TAMPAN nitori kii se ọmọ ẹgbẹ awọn, ti awọn si fara mọ ohun to sọ. ""Amọ tẹ ba fẹ mọ idi ti ọpọ wọn se dakẹ jẹ nigba ti ọrọ Baba Ijesha sẹlẹ, idi ni pe iru kan naa ni wọn. Ko fẹ ẹ si ọga elere kankan ninu ẹgbẹ TAMPAN to le sare jade sọrọ lori ẹsun ifipabanilopọ nitori ọpọ wọn ni wọn maa n kọkọ beere lati tu obinrin ni asọ wo, saaju ki wọn to fun ni ipa kan lati ko ninu ere. Bi wọn ba si fi sare sọrọ pẹrẹ, gbogbo awọn eeyan ti wọn ti fi ere gba asọ lara wọn ni yoo jade lati wa fi ẹsun kan awọn naa. Lana kan abi omiran, gbogbo wọn ni wọn jẹbi ẹsun iwa ti Baba Ijesha hu, ti ẹnu wọn ko si le to ọrọ. Wọn yoo fi ọwọ gbaya pe ti osere binrin kan ko ba sun pẹlu awọn, awọn ko ni gbe ipo kan fun ninu ere ti wsn ba fẹ se. Nkechi Blessing wa ni isẹlẹ to ti waye saaju si oun lo mu ki oun gba ọrọ ẹsun Baba Ijesha naa kanri."	https://www.bbc.com/yoruba/afrika-58613853
entertainment	Wo ohun tó yẹ kí o mọ̀ nípa adẹ́rínpòṣónú, Peteru tó jáde láyé	Gbajugbaja adẹrinpoṣonu to tun jẹ sọrọsọrọ lori redio, Oluwatobi Owomoyela, ti ọpọ mọ si Peteru ti jade laye. Ọjọbọ ọṣe yii ni adẹrinpoṣonu naa fi aye silẹ lẹni ọdun marundinlogoji. Iroyin ni aisan jẹjẹrẹ ‘colon cancer’ lo mu ẹmi oloogbe naa lọ, ọpọ awọn akẹgbẹ rẹ kaakiri Naijiria lo si ti bẹrẹ si n ṣedaro iku rẹ. Ṣaaju iku rẹ, Peteru jẹ ọkan lara awọn adẹrinpọsọnu ti irawọ rẹ ṣẹṣẹ n tan, paapaa ni iha Gusu iwọ oorun Naijiria. Yatọ si pe o n ṣe iṣe adẹrinpoṣonu, o tun jẹ sọrọsọrọ lori redio niluu Ibadan, o tu maa n ṣiṣẹ adari ayẹyẹ. Ninu atẹjade kan loju opo Instagram rẹ, oṣere tiata Yoruba, Muyiwa Ademola pin iroyin nipa iku oloogbe naa, to si fi fidio kan sibẹ ni iranti rtẹ. Ademola ni “Iroyin iku rẹ ṣoro fun mi lati gba... bawo ni irufẹ eeyan rere bayii ṣe maa ku?” Lẹyin naa lo ni “Ẹ jọwọ ẹ jẹ ka maa ṣe daadaa si ọmọlakeji wa o, nitori a ko mọ ohun ti ẹnikẹni n la kọja.” “Mo gbọ pe arun jẹjẹrẹ lo pa Peteru. O n la irufẹ nnkan bayẹn kọja o si maa n rẹrin ni gbogbo igba.” Yatọ si Muyiwa Ademola, ọpọ awọn gbajumọ mii lo ti bẹrẹ si n ṣedaro oloogbe ọhun. Lara wọn ni Ọmọwe Jaiye Kuti, ti ọpọ mọ si Jayeola ni mo n jẹ, Wolii Agba, Princess Comedian, ati bẹẹ bẹẹ lọ.	https://www.bbc.com/yoruba/articles/cp36118mkp1o
politics	Ahmed Gulak's death: Àwọn jàndùkú agbébọn ṣekúpa Ahmed Gulak, olùdàmọ́ràn Goodluck Jonathan	Awọn janduku agbebọn ti ṣekupa Ahmed Gulak tii ṣe oluranlọwọ aarẹ ana orilẹ-ede Naijiria, Goodluck Jonathan. Ilu Owerri nipinlẹ Imo ni wọn ti sọ pe wọn yinbọn pa Gulak. Gulak n rinrin ajo lati Abuja si Owerri lalẹ ọjọ Abamẹta ki o to ṣagbako iku ojiji lọna. A o maa mu ẹkunrẹrẹ iroyin naa wa fun laipẹ.	https://www.bbc.com/yoruba/afrika-57297676
health	Postpartum vaginal steaming: Njẹ anfààní wà nínú fífi omi gbóná jó ojú ara lẹ́yìn ìbímọ?	"Lẹyin ti obinrin ba bimọ tan, ibeere nla ti ọpọ a maa beere ni pe se ile ọmọ obinrin ti iyipada ti de ba, njẹ o le sun ki pada si bo se wa tẹlẹ? Gbogbo obinrin ni eleyi maa n sẹlẹ si nitori bi eledua ti se sẹda ara wa nuu ni. Ni idahun si ibeere yi, lootọ a maa sun pada sipo. Amọ arabinrin Veronica Azeru sọ  pe o ni awọn nkan ti eeyan le se ti yoo mu ki ara obinrin paapa ile ọmọ pada si bo se wa tẹlẹ lẹyin to ba bimọ tan. 'Ojú ara méjì ni mo ní, wọ́n sì bí i mọ́ mí ni' Wo ewu tó wà nínú fífi ọ̀sẹ̀ fọ ojú ara fún ọkùnrin àti obìnrin ‘Pussypedia’ rèé, ojú òpó tó ń mú àdínkù bá ìṣòro ìmọ̀ nípa ẹ̀yà ara obìnrin Wo ohun tó yẹ kí o ṣe sí ojú abẹ́ rẹ, ''vagina'' lẹ́yìn ìbálòpọ̀ Olugbẹbi yi ni lootọ lawọn nkan maa n sẹlẹ si awọn to ba pade inira lasiko igbẹbi tori naa si lawọn fi n se itọju fun wọn eyi to yatọ. Lara nkan ti wọn maa n se fawọn obinrin to sẹsẹ bimọ tan ni pe wọn a maa ni ki wọn joko lori omi gbigbona ki wọn baa le gba ooru gnbigbona yi si abẹ wọn. Bakan naa wọn a maa ni ki wọn mu ọbẹ alata,pepper soup lawọn agbegbe kan ni Naijiria. Azeru sọ pe""Irinaj o ni oyun jẹ bẹẹ lo si maa n tẹsiwaju pẹlu itọju lẹyin ibimọ.Nkan to kan yatọ ni pe asiko ti onikaluku maa n lo yatọ si ara wọn'' Lẹyin ibimọ, ọpọ obinrin a maa ri inira. Sugbọn irora yi a maa yatọ laarin awọn to bimọ lalae se isẹ abẹ ati awọn to se isẹ abẹ. Monica Azeru to n sisẹ olugbẹbi ni Port Harcourt, sọ pe idi ree tawọn fi n seto itọju olomigbona. ''Omi to lọwọrọ yi maa n mu ki awọn nkankan to ba si sẹku  lara obinrin jade lọwọ ẹrọ''. À ń wá àwọn tó ń ní ìbálòpọ̀ pẹ̀lú ajá, ẹ kàn sí wa tí ẹ bá mọ̀ wọ́n - ọlọ́pàá Naijiria Owó ńlá ti fẹ́ ṣe mí léṣe ní London o! Ẹ wá wo bí mo ṣe ń jayé orí mi bíi skódà - Portable Ìjọba gbé ilẹ ìtura tì pa lẹ́yìn tí wọ́n gé ẹ̀yà ara obìnrin kan lọ níbẹ̀ Sultan kéde ọjọ́ Ajé gẹ̀gẹ́ bíi ọjọ́ ọdún ìtúnu àwẹ̀ ní Naijiria Ǹkan tí èmi àti Alaafin jọ ṣe sílẹ́ lórí àṣà Yorùbá kìí ṣe kèrémí - Òyìnbó òṣìṣẹ́ O ni lootọ lawọn oogun oyinbo to le se isẹ yi wa sugbọn awọn obinrin nifẹ si ilana olomi gbona yi. ''Ilana yi maa n jẹ ki ẹjẹ jade daada.A maa jẹ ki ara bọ sipo pada kiakia.'' ""Omi to lọwọrọ ati pepper soup lẹyin ibimọ maa n jẹ ki ile ọmọ sunki ti a si tun maa fọ ara abiyamọ'' Oogun lilo dara ṣa? Dokita Rosemary Ogu,onimọ itọju aboyun sọ pe o dara ki alaboyun gba imọran lọdọ awọn onimọ. O tun fero ọkan rẹ han lori bi awọn obinrin se le sesi ko kokoro aifojuri ti wọn ko ba seto itọju omi gbona daada. Ọjọgbọn Ogu ni : "" Bi wọn ba lo omi gbona lẹyin ẹbi ni nkan bi ogun si ọgbọn isẹju ko buru sugbọn ko yẹ ki omi naa gbona ju.'' Lori wiwọ ikun abiyamọ o ni''A gba awọn obinrin ni imọran ki wọn jawọ nidi fifi omi gbona wọ ikun saaju ati lẹyin ibimọ,isesi ti ko dara to ni o si yẹ ki wọn jawọ nibẹ'' Onimọ yi tun gba awọn obinrin ni imọran lati ma se maa lọ si ọdọ awọn agbẹbi abẹle nitori ofin orileede Naijiria ko faaye gba wọn. ""Nkan ti wọn n se lodi si ofin isẹ wọn si ti sokunfa iku ọpọ obinrin'' ""Wọn kii se akọsẹmọsẹ bẹẹ wọn ko gbẹkọ nipa itọju alaboyun ni pataki bi nkan ba fẹ yiwọ''"	https://www.bbc.com/yoruba/afrika-61287751
politics	Femi Fani-Kayode's defection: Ẹgbẹ́ OPC s'òkò ọ̀rọ̀ ráńṣẹ́ sí Femi	"Ẹgbẹ Oodua Peoples Congress ti fi ẹsun kan Minisita irina ofurufu tẹlẹri, Femi Fani-Kayode pe ijọba gan ni o n ṣiṣẹ fun lasiko to n ṣe pẹlu awọn ajafẹtọ Yoruba Nation. Eyi jẹ jade ninu atẹjade ẹgb naa eyi ti akọwe ẹgbẹ Yinka Oguntimehin fọwọ si ninu eyi ti wọn ti sọ fun awọn araalu pe ki wọn tun maa reti awọn ọdalẹ mii pe awọn mii bi Fani-Kayode o le ṣai ma tun jade lati ẹkun Guusu-Iwọ Oorun. Wọn ṣapejuwe Fani-Kayode gẹgẹ ""aṣiṣẹ f'oṣelu ti ko ni afojusun kankan"" ati pe ko ni ""ootọ inu kọbọ"". Judasi ìran Oduduwa ni Femi Fani-Kayode pẹ̀lú bó ṣe darapọ̀ mọ́ APC- Sheikh Gumi Ojú ayé lásán ni Buhari ń ṣe, kò ní ifẹ́ ọmọ Nàìjíríà lọ́kàn - Fani-Kayode Ó pé mi kí n kú jù kí n darapọ̀ mọ́ ẹgbẹ́ APC - Fani-Kayode Báńkì àpapọ̀ Nàìjíría ti pàsẹ títi ojú òpó Aboki FX pa Ẹ san N20bn náà fún Igboho kíákíá; Dáa padà! Ìjọba àpapọ̀ jùú sí ẹgbẹ́ Ilana Ọmọ Oodua Ẹgbẹ naa ni ko ya awọn lẹnu rara pe Femi lọ darapọ mọ ẹgbẹ oṣelu APC toripe oun atawọn eekan ẹgbẹ naa ti n fara yira kaakiri orilẹede. Ṣaaju ko to lọ darapọ mọ APC, FFK jẹ ọkan lara awọn oloṣelu to n fọn rere ajijafẹtọ Yoruba Nation, Sunday Adeyemo ti ọpọ maa n pe ni Igboho. Bakan naa, Igboho ti sọọ ri ninu atẹ́jade rẹ ti agbẹnusọ rẹ tẹlẹ, Olayomi Koiki fi sita ninu oṣu kẹta ọdun 2021 pe ""Alẹnulọrọ pataki ni Oloye Femi Fani-Kayode to n ti awọn lẹyin ninu ija fun orilẹede Yoruba Nation. A ni gbogbo idaniloju ninu rẹ (Fani-Kayode)"". Ẹgbẹ OPC wa rọ awọn ọmọ Yoruba pe ki wọn ma roo pe ijanikulẹ ni ohun ti Minisita tẹlẹri ṣe toripe ""bii ọga lawọn oloṣelu Naijiria ti wọn maa n pa awọ da ni gbogbo igba"". Kí ẹnikẹ́ni má gbé ìyá mi síta mọ́, mí o ní agbẹnusọ kankan mọ́- Sunday Igboho"	https://www.bbc.com/yoruba/58602287
sports	Manchester City vs Manchester United: Man United fọ́ Man City lẹ́nu yánkanyànkan mọ́lé	Igba la a ni ẹnikan ko le lo ile aye gbo, bayii lọrọ ri fun ẹgbẹ agbabọọlu Manchester City ti ife ẹyẹ idije Premier League wa lọwọ wọn. Orogun wọn ti wọn jọ wa niluu kan naa, Manchester United lo fiya ajẹtun iya jẹwọn lairo tẹlẹ nile wọn. Marcus Rashford lo gbayo alakọkọ wọle fun Man United nigba ti ẹrọ VAR fun wọn ni pẹnariti. Ere bọọlu mọ Man City loju nigba ti Anthony Martial gba goolu keji sawọn Man City, lo ba ayo meji sodo ti wọn fi n siwaju wọn. Nicolas Otamendi dayo kan pada, amọ ẹpa ko boro mọ fun Man City. Esi ifẹsẹwọnsẹ yii jẹ iyalẹnu fun ọpọlọpọ awọn ololufẹ ere bọọlu nitori ko si ẹni to le pe Man U le na Man City mọ le. Àkọ́já ewé akọ́nimọ̀ọ́gbá fìdíhẹẹ́ Everton, ìyà ló bádé fún Chelsea Ilẹ n yọ gbe Chelsea ṣubu yakata ni Goodison Park ti ṣe papa iṣere Everton Ẹgbẹ agbabọọlu Everton ṣẹṣẹ le akọnimọọgba wọn Marco Silva lọ ni, ki wọn to yan Duncan Ferguson gẹgẹ bi akọnimọọgba fidihẹ. Iyalẹnu lo jẹ pe iṣẹju marun un ti wọn bẹrẹ ifẹsẹwọnsẹ naa ni Richarlison gbayo kan wọle Chelsea lairo tẹlẹ. Ka to wi, ka to fọ, Dominic Calvert-Lewin gbayo keji sawọn Chelsea lẹyin iṣẹju mẹrin ti ipele keji ere bọọlu naa bẹrẹ. Mateo Kovacic dayo kan pada fun Chelsea, amọ Calvert-Lewin gbayo kẹta wọle fun Everton, ni okote ba bo niru fun Chelsea. Lẹyin ọ rẹyin, ami ayo mẹta sẹyọkan ni Everton fi gbo ewuro soju Chelsea	https://www.bbc.com/yoruba/ere-idaraya-50700314
entertainment	Baba Suwe: Àkọ́bí Omidina ní òun fẹ́ràn láti máa ń wo bàbá òun lórí Tẹlifísàn ni kékeré láì mọ̀ pé bàbá òun ni	"Obinrin miran tun ti jade pe oun ni oun bi akọbi ọmọ fun Baba Suwe, ti ọmọ oun si jẹ akọbi ọkunrin. Orukọ obinrin naa ni Adenike Muibat Omidina, ti o si ni orukọ akọbi ọmọ Baba Suwe ti oun bi fun ni Omobowale. Nigba to n bawọn akọroyin sọrọ lọjọ isinku Baba Suwe, Adenike ni ọmọ oun ko ti ba baba rẹ rin pupọ ko to di pe o jade laye. Amọ o ni ọmọ oun nifẹ lati maa wo iran baba rẹ lori tẹlifisan amọ o dun awọn pe asiko ti ọmọ oun ko ba gbadun Baba Suwe bi baba rẹ, ni adẹrinposonu naa dagbere faye. ""O dun mi pupọ pe Baba Suwe ku ni akoko yii mo si wa n gba awọn ọmọ rẹ nimọran pe ki wọn se ara wọn ni ọkan nitori baba kan soso lo bi wọn. Kí ló yẹ kóo sáré ṣe bí ejò bá ṣá ọ jẹ? Wo ọ̀ná tí àwọn okùnrin lè gbà ṣe ìfètòsọ́mọbíbí láì lo kọ́ndọ́ọ̀mù lásìkò ìbálòpọ̀ Wọn ko gbọdọ gba esu laaye ninu irinajo aye wọn, ki wọn le gbe orukọ baba wọn ga siwaju si nibi to se isẹ rere de."" Adenike Omidina wa gbadura pe ki Ọlọrun tẹ Baba Suwe si afẹfẹ rere, ko si ma se iku rẹ ni akufa laarin ẹbi. Mo fẹran lati maa wo Baba Suwe lori tẹlifisan lai mọ pe baba mi ni: Nigba toun naa n sọrọ nipa baba rẹ, akọbi Baba Suwe Akanbi Sherriff Omobowale Omidina ni oun kan maa n wo Baba Suwe lori mohunmaworan ni lai mọ pe baba oun ni. O ni oun nifẹ rẹ pupọ, amọ igbakuugba ti oun ba n wo ere Baba Suwe ni iya oun yoo ni ki oun gbe oju opo naa kuro loju mahunmaworan lọ si ibomiran. O fikun pe nigba ti oun tun lọ si oke okun, oun tun gbọ okiki Baba Suwe sugbọn isẹ ko jẹ ki oun ni akoko lati maa wo, bi oun se maa n wo tẹlẹ. ""Isẹ agbẹmila ati olutọju alaisan ni mo n se, ti wọn ba ti gbe alaisan wa, n ki ni anfaani lati le wo Baba Suwe bo se yẹ. Amọ mo ri baba mi ko to ku. Mo wa si Naijiria bii ẹẹmẹta amọ mo ri wọn bii ẹẹmeji. Inu mi dun pe mo se nnkan fun wọn, ki wọn to ku, tori ẹmi yẹn kan sọ si mi lọkan pe ki n ra nnkan ijoko fun wọn. Ẹni to ba ra nnkan ijoko fun eeyan, ti fun onitọun ni isinmi, bi mo ba tiẹ ni wahala pẹlu wọn tẹlẹ, nnkan ti mo se yẹn gan yoo jẹ ki inu wọn yọ. Inu mi si dun pe mo bu yeepẹ si wọn lori, ti ki si se ẹyin ti wọn ku tan ni mo mọ wọn."" Akọbi Baba Suwe wa rọ awọn ẹbi lati mase se ounkohun ti yoo ba ẹyin baba oun jẹ, ki gbogbo ọmọ si se ohun to yẹ lati gbe orukọ rẹ ga si lẹyin iku rẹ."	https://www.bbc.com/yoruba/afrika-59441963
entertainment	Actors who remarried: Àwọn òṣèré sinimá tí wọ́n ti rìnrìnàjò ìfẹ́ lẹ́ẹ̀méjì	"Ọrọ ifẹ lagbara kaakiri agbaye larin obinrin ati ọkunrin ti wọn ti balaga. Lẹyin ti ọrọ ifẹ ti wọ tan ti ọkunrin gbe obinrin ni iyawo, Oriṣi nkan lo maa n fa gbọnmisii omi ko too laarin ololufẹ meji ni eyi ti ko yọ awọn oṣere Naijiria naa silẹ. Oriṣirisi nnkan lo maa n ṣẹlẹ lagbo awọn oṣere, bii ayẹyẹ iṣile, mọto rira, ija laarin ara wọn ati kikọra ẹni silẹ. Kikọ ara ẹni silẹ yii naa maa n waye laarin awọn oṣere tiata nilẹ yii ati ggẹ bo ṣe jẹ pe ko si ẹni ti iwa rẹ pe tan lagbaye. Bi o tilẹ jẹ ọpọlọpọ nnkan lo maa n fa ikọra ẹni yii, ti aṣiri rẹ ko han si awọn ololufẹ elere agbelewo lọpọ igba. Awọn oṣere yii naa ṣeeṣe ki wọn ṣalai gbadun irinajo ifẹ wọn ni igba akọkọ, ko jẹ pe ti wọn ba pade ẹlomii lẹẹkeji ni ọkan wọn ṣẹṣẹ maa balẹ sii. Eyi to fihan pe, ko si igba ti eeyan ko le ri ayọ rẹ he ninu irin ajo ifẹ rẹ. Diẹ lara awọn oṣere sinima Nollywood ti igbeyawo wọn tuka ti wọn si ṣe igbeyawo lẹẹkeji ki wọn to ri ayọ ni yii: 1. Funke Akindele: Funke Akindele ti di agba ọjẹ ninu ere agbelewo. Awọn ere bii Jenifa, Ekurọ, Aye olomo kan ati bẹẹ bẹẹ lọ ṣafihan Funke lẹnu iṣẹ oojọ rẹ. Ni ibẹrẹ pẹpẹ ni Funke kọ fẹ Almaroof Oloyede lọdun 2012, sugbọn tirela gba aarin wọn kọja loṣu keje, ọdun 2013 ti awọn mejeeji si fi ọrọ lede pe igbeyawọ naa ti tu ka. Ìdúnnú ṣubú layọ̀ fún Funke Akindele àti ọkọ rẹ, ìjọba Eko fún wọn ní ìdáríjì Omo Ghetto: Funke Akindele ṣàlàyé bí àwọn agbébọn ṣe kọlù wọn làsíkò tí wọ́n ń ya fíìmù Laipe sii ni Eledua tun da Funke lohun ti Abdulrasheed Bello, ti apele rẹ n jẹ JJC gbe e niyawo ni igba to ku diẹ ko pe ọmọ ọdun mọkandinlogoji ni ilu London. Bayii Olorun ti fi ibeji ta Funke Akindele Bello lọrẹ Funke Akindele ti di ìyábejì  pẹlu JJC to ti ni awọn ọmọ tẹlẹ ko to pade Funke Akindele. 2. Toyin Abraham: O ṣeeṣe ko jẹ wipe Toyin Aimakhu tabi Toyin Abraham lẹ mo orukọ rẹ si amọ sibẹ sibẹ odu ni Toyin kii ṣe aimọ fun oloko lagbo oṣere fiimu ni Naijiria. Toyin kọkọ n fẹ akẹgbẹ rẹ Adeniyi Johnson lọdun 2013 ti ifẹ naa si n farahan bi eyi to larinrin lori ayelujara tori awọn mejeji kii kọ lati gbe ọrọ ifẹ ara wọn sita. Ẹ má pa ara yín lórí ọ̀rọ̀ mi - Kolawole Ajewole ọkọ Toyin Abraham fohùn léde Nkechi Blessing vs Toyin Abraham: Nkechi tí tọrọ ìdáríjí ẹ̀ṣẹ̀ lọ́wọ́ akẹgbẹ́ rẹ̀, Toyin Abraham Kí ló fa ìjà rọ̀fọ̀rọ́fọ̀ láàrin Toyin Abraham àti olólùfẹ́ rẹ̀ lórí ayélujára? Iyalẹnu lo jẹ fawọn ololufẹ wọn ninu dun 2015 ti iroyin gbode kan pe tirela ti gba aarin awọn ilumọọka ololufẹ meji yii ti awọn naa si kede ituka wọn. Ẹwẹ, iroyin mii to tun ti n jẹ ki awọn ololufẹ wọn maa jaye ori wọn lọ ni wipe awọn oṣere mejeeji yii ti ṣegbeyawo pẹlu awọn miiran ti igbeyawo wọn si n tẹsiwaju. Iyawo Adeniyi Johnson kii ṣe oṣere rara amọ ọkọ ti Toyin Abraham fẹ ni tirẹ jẹ akẹgbẹ rẹ, Kolawole Ajeyemi ti ọmọ si ti wa laarin awọn mejeji bayii ti gbogbo aye fi n pe wọn ni ""Mummy ati Daddy Ire"". 3. Foluke Daramola: Arẹwa ati gbajumọ osẹre naa ni Folukẹ Daramọla to ti gbe ọpọlọpọ sinima Yoruba agbelewo sita. O fẹ Tunde Sobowale lọdun 2005, sugbọn igeyawo naa tuka ni igba to di ọdun 2008. Nigba to ba awọn oniroyin sọrọ lọdun to kọja, Foluke ni ohun to ba oun ninu jẹ ju lọ ni igba ti igeyawo oun akọkọ fori sọgi. Sugbọn ni bayii, idunnu ati ayo loun fi n gbe nile ọkọ rẹ tuntun. Folukẹ Daramola Salakọ gbagbọ pe o san ki ikọsilẹ waye ninu igbeyawo ju ki ẹni kan lọ pa ara rẹ danu tabi ki o maa foriti igbeyawo ti iwa ipá wa ninu rẹ lọ. 4. Mercy Aigbe: Mercy Aigbe naa jẹ gbajugbaja laarin awọn oṣerebinrin fiimu Yoruba ti oniruuru iroyin si tijade nipa igbeyawo rẹ laipẹ Latẹyinwa naa, oniruuru ni iroyin to ti jade nipa igbeyawo rẹ lara eyi ti ọkan ninu wọn sọ pe aya arakunrin ẹya Igbo kan ni Ercy Aigbe ti kọkọ jẹ ti wọn si ni o bi ọmọbinrin kan fun un. Amọ a gbọ pe ko pẹ ti igbeyawo naa lana laarin ọdun diẹ. Lọdun 2013, Mercy ati ọgbẹni Lanre Gentry ni Kootu Ikoyi ni Eko. Ka to wi ka to fọ, igbeyawo naa foriṣopan. Father's Day fa gbas-gbos láàrin Mercy Aigbe àti ọkọ rẹ̀ tẹ́lẹ̀, Gentry, ọkọ́ ní òun le tú àwọn àṣírí ìwà nọ̀bì rẹ̀ síta Ninu ọdun yii ni Mercy Aigbe to ti maa n pe ara rẹ ni Aya D'owner ti pada fẹ D'owner ọhun ti ọpọ eeyan mọ̀ si Adekaz. Bo tilẹ jẹ ọrọ naa ru nkan bi ija jade laarin awọn ti ọrọ kan, iyẹn Mercy, Adekaz ati iyawo rẹ tẹlẹ, Mercy ti ṣe bi ni kọ eti ọgbọin si gbogbo ọrọ to n jade. Wo ohun táwọn èèyàn ń sọ sí Mercy Aigbe torí àṣírí tí ìyàwó àkọ́fẹ́ Adekaz tú síta 5. Bukky Wright: Orukọ ọkọ akọkọ Bukky ni Gbeyega Amu, ti Ọlọrun si fi ọmọ meji ta wọn lọrẹ. Sugbọn fun idi kan tabi omiran, igbeyawo naa tuka, lẹyin naa ni Bukky bẹrẹ ere ifẹ pelu Rotimi Makinde, to jẹ ọmọ ile igbimọ aṣoju lọwọlọwọ. Lai pẹ si asiko yii ni awọn kan tun gbe iroyin kan kiri lori ayelujara pe Bukky n fẹ gbajugbaja akọroyin ni, Femi Davies. Sugbọn ẹmi ere ifẹ naa ko gun pupọ ni bi Bukky ṣe tẹsiwaju igbe aye rẹ. Lẹyin naa lo tun fẹ Bolaji Saheed to jẹ ọkọ rẹ kẹrin, sugbọn tirela tun gba aarin wọn kọja. Lẹyin Saheed ni oṣere naa fẹ ọkọ rẹ ẹlẹẹkarun un, Adewale Onitiri to n fi ilẹ Amẹrika ṣebugbe, sugbọn o ṣeni laanu pe, iroyin to tẹ wa lọwọ ni pe ko si ẹni to le sọ ni pato ohun to n ṣẹlẹ bayii. 6. Stella Damascus: Ọkọ akọkọ to fẹ Stella to di oloogbe lọjọ kẹta, oṣu kejila, ọdun 2004 lo mu ko fẹ Emeka Nzeribe ni bonkẹlẹ lọdun 2007, sugbọn igbeyawo naa ko pẹ pupọ. Lọwọ yii, Daniel Ademinokan ni ọkọ rẹ, ẹni to jẹ ọkọ Doris Simeon tẹlẹri. Doris Simeon jẹ gbajugbaja oṣere ti oun ati Ademinokan bi ọmọkunrin kan fun ara wọn. Stella ti ko lọ si Amerika bayii pẹlu Daniel Ademinokan. Awọn mejeeji n tẹsiwaju ninu igbeyawo wọn lorilẹ-ede Amẹrika. 7. Clarion Chukwurah: Wọ ki ilu mọ ni Clarion ninu iṣe osere lede oyinbo lorilẹ-ede Naijiria. Lọdun 2003 ni igbeyawo rẹ pẹlu Tunde Abiola to fori sogi si iyalẹnu ọpọ awọn ololufẹ. O tẹsiwaju lati fẹ Femi Oduneye ti awọn eeyan mọ si Femi Egyptian lọjọ ayajọ Valentine lọdun 2004, sugbọn igeyawo naa tun fori sogi loṣu karun un, ọdun 2006. Nigba to di ọdun 2016 ni Clarion taa tan pẹlu ololufẹ rẹ, Anthony Boyd to n fi ile Amẹrika ṣebugbe. 8. Anne Njemanze: Arewa Anne Njemanze lo fẹ gbajugbaja oṣere ni ede oyinbo ati Yoruba lẹẹkọọkan ni, Segun Arinze. Lẹyin ti wọn bi ọmọ obinrin kan fun ara wọn ni igbeyawo naa tuka. Omo obinrin naa ti Anne bi fun Arinze ti di sisi ọmọ ọdun metadinlogun bayii. Lẹyin eyi ni Anne lọ fẹ Silver Ojieson ṣugbọn wọn kọ ara wọn silẹ latari iwa ipa to n ṣẹlẹ ninu idile wọn. 9. Shan George Nigba ti oṣere yii wa lọmọ ọdun mẹrindinlogun lọdun 1985 ni wọn ti kọ gbe e niyawo to si bi ọmọ meji fun ọkọ rẹ nigba naa. Ni igba to di ọdun 1991 ti George pe ọmọ ọdun mọkanlelogun ni wọn kọ ara wọn silẹ. Awọn kan gbe iroyin boya ahesọ pe Shan tun fẹ ọkọ miran sugbọn igbeyawo ọhun ko yọri si rere. Lẹyin eyii ni Shan George fẹ Anthony Nwosisi to jẹ ọkọ rẹ kẹta, sugbọn igbeyawo ọhun ko pẹ to fi tuka bakan naa."	https://www.bbc.com/yoruba/49900829
sports	Manchester United: Paul Pogba sọ pé òun ti ṣe tán láti padà sórí pápá	"Agbabọọlu fun Manchester United, Paul Pogba sọ pe ebi àṣeyọrí lo n pa oun ju bayii lẹyin ti oun padanu ọpọlọpọ ọjọ ninu idije saa yii nitori ifarapa.Ọjọ kẹrindinlọgbọn, oṣu Kejila, ọdun 2019, ni Pogba ti gba bọọlu kẹhin, lẹyin to ni ọgbẹ́ ni ẹsẹ̀ ni ibẹrẹ ṣaa.Pogba sọ pe ""airikan ṣe kan ti su oun tipẹ"", ati pe oun yoo pada sori pápá igbaradi nikete ti aarun coronavirus ba tan nilẹ. Oṣu Kinni ọdun ni wọn ṣe iṣẹ abẹ fún gbajugbaja agbabọọlu naa.Pọgba sọ fun ikọ̀ agbohunsafẹfẹ Manchester United pe oun ko ti i la iru nkan bẹẹ kọja ri lati igba ti oun ti n gba bọọlu jẹun, sugbọn oun gba kadara.O  ni: ""Mi o ro pe awọn eniyan mọ nkan to ṣẹlẹ si mi gan-an."" Pogba ṣalaye pe:  ""Mo fi ẹsẹ mi ṣẹṣẹ lasiko ti a n gba bọọlu pẹlu Southampton ni ọjọ kọkanlelọgbọn, oṣu Kẹjọ. Eyi jẹ ibẹrẹ ṣaa, mo si mu u mọra fun igba pipẹ; mo n lọ fun igbaradi, mo si tun n gbiyanju lati fi gba bọọlu. Lẹyin ti mo dawọ gbogbo eyi duro ni mo sakiyesi pe egungun mi ti yẹ̀. Ogbontarigi agbabọọlu naa tẹsiwaju pe: ""Wọn ba mi fi nkan we e nileewosan. Sugbọn lẹyin asiko diẹ, egungun naa tobi si i, ni mo ba tun pada ṣenu isẹ. Ifẹsẹwọnsẹ pẹlu Watford ati Newcastle ni mo gba kẹyin ninu oṣu Kejila, ti mo tun fi n ni inira."" Ṣugbọn lẹyin isẹ abẹ ti wọn ṣe fun mi, ara mi ti ya. Mo si ti ṣetan lati pada ṣenu isẹ.""Ọjọ kẹta, oṣu Kẹrin ni wọn kọkọ sun idije Premier league siwaju, lẹyin naa ni wọn tun sun un ni ọgbọnjọ, oṣu Kẹrin, nitori ajakalẹ arun coronavirus to n gba ẹbọ lọwọ gbogbo agbaye yiii."	https://www.bbc.com/yoruba/ere-idaraya-52274275
sports	Samson Siasia: Ẹ rànmí ìrànwọ́ pẹ̀lú N100m láti ṣejọ́ jìbìtì tí FIFA fi kàn mi	Akọnimọọgba ẹgbẹ agbabọọlu Naijiria, Super Eagles, Samson Siasia ti bẹ bẹ iranwo to to ọgọrun un miliọnu naira lati fi ṣe ẹjọ lori ẹsun riba ti ajọ FIFA fi kan an. Loṣu kẹwaa, ọdun 2019 ni ajọ FIFA fẹsun kan Siasia pe o gba lati tẹwọ gba riba lati ṣe eeru ninu awọn ifẹsẹwọnsẹ kan to ti waye sẹyin. Siasia ni oun ti gbiyanju agbara oun lati wa owo ti yoo fi ṣe ẹjọ naa nile ẹjọ to n ri si awuyewuye to ba jẹyọ nibi ere bọọlu afẹsẹgba lagbaaye. Ṣugbọn awọ ko tii ka oju ilu nitori ọgọrun un miliọnu kii ṣe owo ọmọde owo. Siasia tun ti wa kepe ijọba apapọ atawọn ẹlẹyinju aanu ọmọ Naijiria pe ki wọn ran oun lọwọ pẹlu owo ki oun le yọ orukọ oun ninu ẹsun jibiti ti wọn fi kan oun. Ajọ FIFA fofin de Siasia pe ko gbọdọ ni ohun kankan ṣe mọ pẹlu ere bọọlu, amọ o ni oun ko mọwọ, bẹẹ ni oun ko mẹsẹ lori ọrọ naa. Siasia to wa lara awọn agbabọọlu Naijiria to gba ife ẹyẹ ilẹ Afirika lọdun 1994 lorilẹ-ede Tunisia, sọ pe lori ayelujara loun naa ti gbọ ẹsun ti ajọ FIFA fi kan oun gẹgẹ bi ọpọ ọmọ Naijiria naa ṣe rii. Siasia ni: Mo kan ṣadeedee gba ipe lati ọdọ ọwọ aarẹ ajọ NFF to n dari ere bọọlu ni Naijiria ninu eyi to ti bi mi leere boya mo ti ri lẹta lati ọdọ FIFA, O ni lẹyin naa loun ri lẹta ọhun ninu ẹrọ agbọrọkaye oun ṣugbọn Siasia sọ pe oun ko mọ nnkankan lori ẹsun ti wọn fi kan oun. Yatọ si pe ajọ FIFA fofin de Siasia, ajọ naa tun ni ko san owo itanran bi miliọnu mejidinlogun naira. Igbẹjọ naa yoo waye lọjọ kọkandinlogun oṣu kẹta ọdun yii niluu Lausanne, lorilẹede Switzerland.	https://www.bbc.com/yoruba/ere-idaraya-51036888
religion	"Demilade Fadare: A jókò sí iwájú ilé àwọn Pásítọ̀ di ago mẹ́ta òru ká tó rí òkú ọmọ wa, Demilade tó ti gún un pa sínú ""cooler"""	"Baba ati iya Demilade Fadare ti iroyin iku rẹ tan kaakiri lọsẹ to kọja ti ni dandan, idajọ ododo lawọn fẹ lori iku rẹ tori awọn ko mọ ohun tawọn tabi ọmọde ọmọ ọdun meje awọn ṣe fun awọn to pa a. Baba Demilade, Oluwasola Fadare to n ṣiṣẹ ni ilu Eko ti ko si si nile lasiko ti iṣẹlẹ ọhun ṣẹlẹ sọ fun BBC Yoruba pe lẹyin ti awn ti wa a kiri titi titi ti wọn ko ri i di ọjọ keji lawọn pada gbọ lati agọ ọlọpaa pe inu cooler nile aladugbo wọn ni wọn ti ri oku rẹ. Iya Demilade, Adedoyin Fadare ranti bi o ṣe pariwo sita fun iranlọwọ nigba ti ko ri i ki Demilade tete pada sile lati ibi to ti ran an ko lọ ra ogi ti oun ati aburo rẹ yoo fi jẹ mọimọi ti iya wọn se. Bí mo ṣe ma ń ṣe bí adití lórí ìtàgé àti bí àwọn olólùfẹ́ mi ṣe ma ń jiyàn pé mi ò gbọ́ràn nìyí - Madam No Network Ọwọ́ ọlọ́pàá tẹ afurasí tí wọ́n fẹ̀sùn ikú Demilade, ọmọ ọdún méje tí wọ́n bá òkú rẹ̀ nínú 'cooler' lẹ́yìn tó dàwátì ní Ado-Ekiti Ọlọ́pàá ti kó àwọn afurasí tí wọ́n bá òkú Demilade nínú 'cooler' nílé wọ́n ni Ekiti lọ sílé ẹjọ́ 'Ìyàwó Pásítọ̀ wa ló tàn mí wọlé tó sì ti ilẹ̀kùn mọ́ mi kí ọkọ rẹ̀ lè fi ipá bá mi lò' Àwọn ọmọ ẹgbẹ́ òkùnkùn tó dáná sún akẹ́kọ̀ọ́ Fásítì Osun, ohun táá ṣe nìyìí - Àláṣẹ iléèwé ""Iwaju ile awọn to pa a yii gan ni mo ti kọkọ figbe ta tori ile wa sunmọra gan, Demilade maa n pe wọn ni ""Grandpa, grandma"". Nnkan ti Pasitọ Olajiga sọ fun mi ni pe Ọlọrun yoo fun mi ri... Afigba ti mo gbọ lọjọ keji pe inu ""cooler"" Pasitọ ni wọn ti ba oku ọm mi (O sọkun kikoro). Iya Demilade tilẹ sọ fun BBC Yoruba pe inu ọgba ti awọn ni awọn Pasitọ yii maa n gbe ọkọ wọn si ti wọn ba ti wa nile. Ati iya ati Baba Demilade lo ni idajọ ni awọn fẹ lori ọrọ yii. Adeoye Fawaz rèé ''Conductor'' ọmọ abẹ́ ''Bridge Oshodi'' tó fí gbọ̀ọ̀rọ́ jẹkà nidi eré Chess Mo ṣèlérí láti lọ gbà'mọ̀ràn gidi kí n tó ṣe ìpinu dídupò ààrẹ ní 2023 Kí ló kàn báyìí lẹ́yìn tí iléeṣẹ́ ọmọ ogun orí omi Nàìjíríà (Navy) tú Cute Abiola sílẹ̀? Lẹ́ẹ̀mẹta, ọwọ́ tẹ ọmọ ọdún 18 l'Eko tó ń dúró sójú pópó ja olè 'Ǹkan tí ẹ̀gbọ́n mi gangan ṣe fún mi ní Libya, mi ò kí ń lè sọ fún ìyá mi àmọ́ pẹ̀lú omíjé kíkorò ...' BBC Africa Eye tú aṣírí ẹgbẹ òkùnkùn Black Axe ní Nàìjìríà, ìpànìyàn àti àwọn olóṣèlú tó wà lẹ́yìn wọn Wo ibi tí wọ́n ti ń sun ẹran èèyàn jẹ bí ẹran ìgbẹ́ ní ìpínlẹ̀ Imo"	https://www.bbc.com/yoruba/59647716
entertainment	Opeyemi Ayeola: Gbàjúmọ̀ òṣèré tíátà sọ̀rọ̀ sókè lórí ìlera rẹ̀, ó ní Ọlọ́run ló kó òun yọ	Awọn agba bọ wọn ni a kii ro kadun, ko sisi ẹni ti kii rẹ, se kẹnimani ara ko si, apọju rẹ ni ko sunwọn. Gbajumọ oṣere tiata, Ọpẹyẹmi Ayeọla ti sọrọ sita lori ilera rẹ ati ipenija ti o n koju lori aisan to da a wolẹ ninu fidio kan to gbe soju opo ayelujara rẹ. Ọpẹyẹmi Ayeọla ṣalaye loju opo Instagram rẹ pe, ọwọ rere ni ọdun 2022 fi bẹrẹ fun oun pẹlu oniruuru idokoowo to dantọ, ipe sawọn iṣẹ tiata loriṣiriṣi atawọn iṣẹ to mowo dani miran bẹẹ. Amọṣa o ni oṣu keji n sun kẹrẹkẹrẹ wọle ni ipenija ilera de ba oun, ki Eleduwa to mu oun bori. Nigba to n ohun to se to fi di ero ile iwosan, osere tiata naa ni lojiji ni esu gbe ise rẹ de, ti aisan naa si wọle wa. Amọ o ni oun dupẹ lọwọ Ọlọrun to da si isẹlẹ naa, to si fun oun ni isẹgun ati idapada ilera oun. O wa n kan saara si Oluwa ti o seun lori ilera rẹ naa, to si ni ko maa jọba lọ ninu aye oun nitori Ọlọrun ti kii se eniyan ni. Ni kete ti ara le pada yii ni osere tiata naa n fi ẹmi imoore rẹ han si awọn eeyan to duro ti i, lasiko ti oju ogun le, ti aisan si da wolẹ. Ko ṣai dupẹ lọwọ iya rẹ, ọkọ rẹ, awọn ọmọ atawọn mọlẹbi rẹ gbogbo, titi kan awọn akẹgbẹ rẹ lẹnu iṣẹ tiata fun aduroti wọn. Bi ẹ ko ba ni gbagbe, ni nnkan bii oṣu kẹrin si ikarun ọdun 2021 ni iroyin kan pe, ara gbajumọ oṣere yii ko ya, o ṣi ogun lo fun ara rẹ ti o si daku rangbọdan. Opeyemi Aiyeola, tii se ẹni ọdun mẹrinlelogoji, jẹ gbajumọ osere tiata ni ede Yoruba, to si tun jẹ oludari ere pẹlu. Ọdun 1998 lo darapọ mọ ere tiata, ọmọ bibi ilu Sagamu nipinlẹ Ogun nii se, amọ ilu Eko lo gbe dagba. Ọmọ mẹta ni awọn obi Opeyemi bi, osu si ni ọmọ keji. O se igbeyawo pẹlu ọkọ rẹ, Babatunde Olayiwola Owolomose, ti Ọba oke si fi ọmọkunrin meji ta wọn lọrẹ. Gbajumọ osere tiata naa si ti gba ọpọ ami ẹyẹ nidi isẹ tiata, to si n gbe ni Amẹrika pẹlu ọkọ rẹ.	https://www.bbc.com/yoruba/afrika-60314774
entertainment	#VerifiedTacha: Àwọn mánigbàgbé tí Olùdásílẹ̀ Twitter Jack Dorsey ṣé làsìkò ìrìnàjò rẹ sí Áfríkà	Ọjọ keje oṣu Kọkanla ni Jack Dorsey, oludasilẹ ileeṣẹ Twitter balẹ biba s'orileede Naijiria ni itẹsiwaju irinajo rẹ si awọn orileede kan ni Afrika. Gẹgẹ bi o ti ṣe sọ saaju, o ni ohun yoo ṣepade pẹlu awọn oniṣowo imọ ẹrọ ọlọdani kaakiri ilẹ Afrika loṣu Kọkanla ọdun 2019. Lasiko to wa ni Naijiria, o ba awọn eeyan orisirisi ṣe ipade koda awọn miran tun ri ore ọfẹ anfaani lati ba a sọrọ nipa mimu idagbasoke ba iṣẹ wọn. Ile ẹkọ fasiti ilu Eko wa lara awọn ibi to kan si ti o si jomitoro ọrọ pẹlu awọn alaṣẹ ati akẹkọ nibẹ. Yatọ si Unilag, o tun ṣe ipade pẹlu awọn onikarakata owo ori ayelujara Bit Coin. Bi o ti ṣe n kaakiri, bẹẹ ni o n fi aworan awọn ipade rẹ han loju opo Twitter Awọn ti Mercy BB Naija naa rawọ ẹbẹ si Jack Dorsey Lasiko abẹwo rẹ, oju opo rẹ kun fun orisirisi ibeere ṣugbọn ọkan to jọ bi irawọ ẹbẹ si ni eyi tawọn ololufẹ Mercy, olukopa BBNaija kọ si i pe ki o tẹle Mercy lori Twitter. Ṣaaju ni Jack ti tẹle Tacha lori Twitter tawọn ololufẹ Tacha si n dupẹ lọwọ rẹ pe o tẹle e. Nigba ti ilẹ ọjọ Iṣẹgun yoo fi mọ, ariwo pe Jack Dorsey fi ontẹ jan Tacha ti bi #VerifiedTacha loju opo Twitter ti awọn ti Tacha si n ki ara wọn ku orire. Eyi to jẹ babanbari lasiko irinajo rẹ si Naijiria ni igba to gbiyanju lati jo Soapy. Arakunrin kan ti wọn n pe orukọ rẹ ni Real_jaeflex lo fi fidio naa soju opo Twitter ti a si ri Jack Dorsey ati Minisita feto ọrọ Aje ni Naijiria tẹlẹ ri Ngozi Okonjo Iweala ti wọn n fi ẹsẹ ra ijo pẹlu orin Naira Marley. Irinajo rẹ tẹsiwaju si orileede Ghana lẹyin to dagbere o digba kan na fun Naijiria.	https://www.bbc.com/yoruba/afrika-50385276
entertainment	Funke Akindele: Bukunmi Oluwasina ní ọ̀kan lára àlá òun ló wá sí ìmúṣẹ	Yoruba ni inu ẹnu kii dun, ka pa a mọra. Idi ree ti gbajumọ osere tiata lobinrin kan, Bukunmi Oluwasina fi n se jaginni yodo si oore nla kan to wọle tọọ. Bukunmi, ẹni ti inu rẹ dun dẹyin lori oore naa, ti ko si le e pa a mọra, lo bọ soju opo Instagram rẹ lati kede nipa ifa to wọle tọ ọ fun araye. Ki ni Funke Akindele se fun Bukunmi to fa ariwo? Bukunmi kọ soju opo ayelujara rẹ naa pe gbju-gbaja osere tiata kan, Funke Akindele ti ransẹ si oun , eyi to mu ki inu oun dun kọja aala. Bukunmi ni pẹlu isẹ ti Funke Akindele ke si oun yii, o daju pe oun ti se oriire nile aye oun. Osere tiata naa wa sọ fun awọn ololufẹ rẹ naa pe ko le ye wọn idi ti oun fi n fo fayọ lori isẹ toun gba latọdọ Funke Akindele, oloye ni ọrọ naa yoo ye. Bukunmi tun fikun pe ọkan lara ala ọjọ pipẹ oun, lo wa si imusẹ wẹrẹ yii, to si seese ko jẹ pe osere-binrin naa ti n da ọfun tolo lati kopa ninu ere tiata pẹlu Funke Akindele tii se agba ọjẹ ninu isẹ naa. Bukunmi Oluwasina, to sẹsẹ se igbeyawo laipẹ yii, wa ke sawọn ololufẹ rẹ, lati ba ke Halleluyah, nitori oun n jo kiri inu ile ni pẹlu isẹ ayọ ti oun gba naa lọdọ Funke. Bi o tilẹ jẹ pe ko sẹni to le sọ iru isẹ ti Funkẹ ran si ọdọmọbinrin osere tiata naa to fi n fo fayọ, sibẹ, Bukunmi naa ko se alaye iru oore to jẹ ninu ọrọ rẹ. Sugbọn ọpọ eeyan lo n kede pe, ifa to wọle tọ Bukunmi yii ko lee kọja pe Funke Akindele ke si lati wa kopa ninu isẹ tiata kan, eyi to le mu owo nla wọle fun. Wayi o, awọn ololufẹ Bukunmi lo ti n ki ku oriire lori isẹ ti Funke Akindele, ti ọpọ eeyan mọ si Jenifa, ran si ọhun, ti wọn si tun n ba dupẹ lọwọ osere-binrin naa pe o ku ọmọ se. Ọpọ awọn eeyan to ba Bukunmi yọ si lo tun n ke si Jenifa lati ran isẹ ayọ si awọn naa, paapaa lasiko ọdun Keresimesi yii, kawọn pẹlu le maa jo kiri ka inu ile.	https://www.bbc.com/yoruba/afrika-55346434
entertainment	Lateef Adedimeji: Mo ri iṣẹ́ Ọlọ́run, omijé gbọ̀n mí, mo sì rí ìdí tí ọpẹ́ fi tọ́ sí mi	"Yoruba ni ẹda to ba mọ inu ro, yoo mọ ọpẹ du nitori ẹni to ba ri isẹ Ọlọrun yoo fi ọpẹ fun Eledua. Ọpọ isẹ Ọba Oke si la n ri ni ojoojumọ ti a ko ka kun ayafi igba to ba kan wa gangan. Bẹẹ si ni ọpọ akanda ẹda to yi wa ka ni a ko ti ara wọn yin Ọlọrun logo, ayafi ta ba ri itọni lati se bẹẹ. Boya itọni yii gan ni gbajumọ osere tiata Yoruba kan, Lateef Adedimeji ri, ti omije fi bọ loju rẹ, to si bẹrẹ si ni fi ọpẹ fun ọba oke. Nigba to n salaye ohun to mu omije jade loju rẹ naa, agba osere tiata naa ni oun ronu jinlẹ lori ipo tawọn ẹda to ni ipenija oju wa ni. Adedimeji, ẹni to salaye ohun to foju kan lasiko to sabẹwo sile ẹkọ awọn akanda ẹda to ni ipenija oju loju opo Instagram rẹ, ni ẹru Ọlọrun ba oun. ""Mo ri ẹwa awọn isẹda Ọlọrun lonii lẹkunrẹrẹ, pẹlu omije loju, mo si ri didi to fi yẹ ki n maa dupẹ lọwọ adaniwaye. Ọlọrun lagbara, to si maa n mu ki ẹnu ya ẹda pẹlu awọn ohun iyanu to n se, ọna rẹ si yatọ si ti eniyan patapata. Loni ni mo jami lori aayan mi lati ni oye nipa iru ẹda ti Ọlọrun jẹ, eyi kii se isẹ mi lati mọ, ki oun sa maa jẹ Ọlọrun, ki emi si maa jẹ ẹda ọwọ rẹ."" Adedimeji, ẹni to fi fidio abẹwo to se sile ẹkọ awọn akanda ẹda to ni ipenija oju naa soju opo Instagram rẹ, wa fi ẹmi imoore rẹ han si Ọlọrun fun ipo to wa. Mo gbadun akoko ti mo lo pẹlu awọn akẹkọọ to ni ipenija oju nile ẹkọ Bethesda, wọn ko ni mọra pupọ. Ko si ọna miran ti yoo dara ti mo fi le lo akoko mi ju ki n wa pẹlu awọn akanda ẹda yii lọ, awọn eeyan yii ni ẹyin n pe ni afọju amọ mo n pe wọn ni Oju Ọlọrun. Awọn eeyan yii ko le ri mi bii ẹlẹran ara amọ wọn so pọ mọ ẹmi mi ju ọna kan lọ, Ọlọrun fi ẹbun ọwọ to lagbara jinki wọn ati ẹmi to yanranti."" Adedimeji tẹsiwaju pe lati isẹju akọkọ ti oun de ọdọ wọn, titi di akoko ti oun fi wọn silẹ, se ni ayọ ati okun wa lara wọn. O ni bi o tilẹ jẹ pe oun ti kuro lọdọ wọn, sibẹ ẹmi oun ko kuro nibẹ, to si n rọ awọn ololufẹ rẹ lati maa sabẹwo sawọn akanda ẹda naa. ""Ohun ti mo n salaye yoo tete ye yin tẹ ba n bẹ awọn eeyan yii wo, lati akoko yii lọ, maa sọ abẹwo mi sile awọn eeyan to ni ipenija oju naa di ajọdun ọdọọdun. Wọn ko ni da wa mọ, wọn yoo si maa ri mi ni oore koore ju ti tẹlẹ lọ."" Adedimeji ni ipa sise bii afọju ti oun ko ninu ere ti oun se nile ẹkọ awọn afọju naa jẹ ki oun mọ si nipa ohun tawọn eeyan to ni ipenija oju n la kọja. Osere tiata naa wa rọ awọn eeyan to ba n la ipo to nira kọja lati ni ọkan akin, ki wọn si maa ranti pe alaanu ni Ọlọrun. ""Ọlọrun yoo farahan yin lasiko ti ẹ ko nireti rẹ, ẹ sa maa fi ẹmi imoore yin han si, kẹ si maa dupẹ lọwọ rẹ. Bi ẹmi ba wa, ireti n bẹ, ẹ mase sọ ireti nu nitori ile aye yii rẹwa pupọ, Ọlọrun si dara."	https://www.bbc.com/yoruba/afrika-56729522
sports	Arsenal vs Liverpool: Arsenal fìyà bẹ̀rẹ̀ sáà bọ́ọ̀lù tuntun fún Liverpool pẹ̀lú Community Shield	Aṣe igi ti a ba foju rena, lo maa n gun ni loju ni tootọọ. Ẹfọn ja baalu lulẹ ni Wembley lẹyin ti Arsenal fi iya bẹrẹ saa bọọlu tuntun fun Liverpool.Ami ayo marun si mẹrin ni Arsenal fi gbẹyẹ lọwọ Liverpool eyi to mu wọn gba ife ẹyẹ Community Shield.Pierre-Emerick Aubameyang lo kọkọ gbayo wọle Liverpool fun Arsenal ki Takumi Minimano to dayo naa pada. Ọmi alayo kọọkan ní ifẹsẹwọnsẹ naa pari si ki wọn to fi pẹnariti yanju ẹ.Ife ẹ̀yẹ keji ti ẹgbẹ agbabọọlu Arsenal yoo gba ree labẹ akọnimọọgba tuntun, Mikel Arteta lẹyin ti wọn ti kọkọ gba ife ẹyẹ FA CUP. Igba keji ree ti Liverpool yoo fidi rẹmi nibi ifẹsẹwọnsẹ pẹnariti lọdun 2020 yii lẹyin ti Manchester City ti kọkọ lu wọn pẹlu pẹnariti. Mẹsan an mẹwaa ni akọnimọọgba Arsenal, Mikel Arteta n ki ẹlẹsẹ ayo, Aubameyang fun ipa ribiribi to ko ninu ifẹsẹwọnsẹ Community Shield. Arteta ni o da oun loju pe balogun Arsenal yoo buwọlu iwe adehun tuntun lati wa pẹlu ikọ agbabọọlu naa siwaju sii. Bi ẹ ko ba gbagbe, Aubameyang lo gba pẹnariti ẹlẹẹkarun un to kẹyin wọle fun Arsenal lẹyin to ti kọkọ mi awọn titi ninu ere bọọlu naa ni papa iṣere Wembley. Oun kan naa lo gba goolu meji sawọn eyi to mu ki Arsenal gba ife ẹyẹ FA Cup loṣu yii ni Wembley lo ti ṣẹlẹ. Arteta ko ṣai gboriyin fawọn ọmọ ẹgbẹ agbabọọlu Arsenal yoku, o ni gbogbo wọn patapata lo ṣe gudugudu meje yaya mẹfa bi wọn ti fẹyin Liverpool gbalẹ. Ohun mẹ́fà tí ọ̀pọ̀ kò mọ̀ nípa ìfẹsẹ̀wọnsẹ̀ Arsenal àti Machester City Oke ti alagbara gun to mi hẹlẹhẹlẹ ni ikọ Manchester City jẹ fun ọpọlọpọ ẹgbẹ agbabọọlu ni idije premier league, FA Cup lorilẹede Gẹẹsi tabi idije miran kaakiri agbaye. Eyi si yipada nigba ti ikọ naa koju Arsenal ni alẹ ọjọ Abamẹta. Ṣaaju ni  ọpọlọpọ ti fi ọkan sii pe ṣokoto yoo ṣo idi Mikel Arteta atawọn agbabọọlu rẹ lẹyin ifẹsẹwọnsẹ ọhun. Amọṣa, ibi aye fojusi ọna ko gba ibẹ lọrọ ja si fun awọn agbabọọlu Arsenal atawọn ololufẹ ikọ naa. Lẹyin ti alamojuto ifẹsẹwọnsẹ naa fun feere pe ere gbogbo pari, ami ayo meji si odo ni Arsenal fi gbẹyẹ mọ Manchester City lọwọ ninu ifẹsẹwọnsẹ ipele to kangun si a'sekagba idije FA Cup ti ọdun yii ni orilẹ-ede Gẹẹsi. Goolu meji ti atamatase ati Balogun ikọ naa, Pierre-Emerick Aubameyang gba wọ àwọ̀n Manchester City nigba ti ifẹsẹwọnsẹ naa wọ iṣẹju kejidinlogun ati ikọkanlelaadọrin. Nibayii, Arsenal ti wọ ipele aṣekagba ife ẹyẹ FA cup bayii, eyi si ni igba ikọkanlelogun iru ẹ ti wọn yoo maa ṣe bẹẹ. Arsenal yoo maa pade ikọ to ba bori ninu idije Manchester United pẹlu Chelsea Ninu ọrọ rẹ, Mikel Arteta, olukọni ikọ Arsenal ni iya jẹ awọn pupọ ni ifẹsẹwọnsẹ naa ṣugbọn aato to gun rege ló ko awọn yọ. Nitirẹ, Pep Guardiola ṣalaye pe nnkan ko ṣẹnure fun awọn agbabọọlu rẹ nitootọ. Ǹjẹ o yẹ kí èèyàn máa sùn lẹ́nu iṣẹ́? Ìlú àwọn ‘òmùgò’ gba orúkọ tuntun lẹ́yìn àádọ́rin ọdún! Ṣé ẹ mọ̀ pé Ẹ̀wà Sóyà, Ẹja Puffer, àti ewébẹ̀ yìí lè ṣekú pa'ni kíákíá? Àmúwá Ọlọ́run lásán ní ìṣẹ̀lẹ̀ tó wáyé ní Iba-Eburu Iba Oba Okunoye Ènìyàn 27 lo ti bá iṣẹ̀lẹ̀ ọkọ̀ ofúrufú tó já rìnrìn ajò Pasuma kìí ṣe ọkọ mi o! Lanre Kuti ni mo fẹ́ - Jaiye Kuti Darandaran Fúlàní kankan kò ṣí kúrò l'Ọ́ṣun - olórí Fulani Unai Emery máa lọ! Àwọn olólùfẹ́ Arsenal ní kí Emery kọ̀wé fipò sílẹ̀ Eji Gbadero, ọmọ Ibadan àti jayé-jayé ọmọ ónílẹ̀ ti wọn yẹgi fun l'Eko	https://www.bbc.com/yoruba/afrika-53461697
religion	Mike Bamiloye, adarí Mount Zion bèrè bóyá àpaàyàn kọ́ ní ẹni tó ń ṣí ara sílẹ̀ lọ ṣọ́ọ̀ṣì, ṣé apàyàn kọ́ ni ẹ́ báyìí?	Gbajugbaja oṣere kritẹni, Mike Bamiloye to jẹ oludasilẹ ẹgbẹ oṣere Mount Zion ti ja gudugbẹ ọrọ lulẹ lori aṣọ wiwọ ni ṣọọṣi. Bamiloye ni ''o n wọ aṣọ to ṣi ara silẹ lọ si ṣọọṣi, o tumọ si pe o ti pinnu lati di apayan ni ṣọọṣi.'' ''Iwọ ni tiẹ, ijo ati mu ọmọlakeji ṣubu ni iwọ mọ ọ jo ni tiẹ ti wọn ba n kọ irin ninu isin,'' Bamiloye lo sọ bẹẹ. Bamiloye ni ''iwọ to sọ pe o n jo lati yin Ọlọrun ni ti o si mọ pe fun ra rẹ pe irọ lo n pa.'' Gbajugbaja oṣere kristẹni naa wa beere pe ''njẹ apayan ni ṣọọṣi kọ niọ bayii.'' Ọpọ lo ti di ẹbi aṣọ iwọkuwọ ṣọọṣi ru awọn obinrin nikan, ṣugbọn awọn mii sọ pe ki lawọn ọkunrin naa n wo lara obinrin ti wọn kko kọ oju mọ isin ni ṣọọṣi. Awọn miiran tiẹ ni aṣọ iwọkuwọ lawujọ gan an lo sẹ okunfa iwa ifipabanilopọ to ti pọ si ni Naijiria bayii.	https://www.bbc.com/yoruba/afrika-53984159
politics	Àwọn fídíò àtijọ́ tí wọ́n fẹ́ fi dá wàhálà sílẹ̀ ní Naijiria rèé	Ọpọlọpọ iroyin ẹlẹjẹ lo n kaakiri lori ọrọ aabo ni Naijiria ṣaaju idibo gbogboogbo ọdun 2023. Awọn eniyan si n ṣe atunpin iroyin yii lori ẹrọ ayelujara, paapaa to niiṣe pẹlu ọrọ ẹsin ati ẹya. Bakan naa lati igba ti iṣẹlẹ iṣekupani ninu ile ijọsin ti waye ni ilu Ọwọ ni orisirisi iroyin ofege ti n jẹyọ. Ogoji eniyan lo ba iṣẹlẹ naa lọ, ti eniyan to le ni aadota si farapai ni lori iṣẹlẹ naa. Awọn ọmọ Naijiria n ṣe atunpin fidio to ṣafihan ọgọọrọ awọn ọkunrin ati obinrin to gbe ibọn dani ti wọn si n jo. Ori Facebook ati Whatsapp ni wọn ti pin awọn fidio wọnyii ju igba ẹgbẹrun mẹfa lọ. Ohun ti awọn eniyan ṣi n sọ ni pe awọn Fulani to gbe AK-47 dani ti ṣetan,nigba ti awọn ara Guusu gbe PVC dani. Amọ iwadii fihan pe ko si otitọ nibẹ ati pe wọn kii ṣe Fulani amọ awọn ara Ethiopia ni wọn, ti wọn si n ja fun ẹtọ agbegbe wọn. Iroyin ofege kan sọ wi pe ọkọ awọn Fulani lọgọọrọ to gbera lati Ariwa Naijiria lọ si iha Ila Guusu Naijiria, amọ ko si otitọ kankan nibẹ. Iwadii fihan pe asiko ti ajakalẹ aarun Coronavirus peleke si ti ko si si lilọ- bibọ kaakiri agbaye. Amọ ounjẹ nikan ni wọn n gbe lati Ariwa Naijiria wa si awọn agbegbe to ku. Asiko igba naa ni wọn ya fidio naa lẹyin ti wọn mu awọn to farapamọ sinu ọkọ naa, ti ọlọpaa si n beere ibi ti wọn n lọ. Kaakiri ori ẹrọ ayelujara ni wọn ti n pin fidio ibi ti ọlọpaa kan ti n sọ fun awọn akoroyin pe awọn gba lẹta idunkoko mọni pe ki wọn  ti gbogbo ile ijọsin pa fun oṣu mẹta ki wọn ma ba a pa wọn ru. Amọ iwadii fihan pe iroyin ofege ni, tii kii si ṣe iṣẹlẹ to ṣẹṣẹ waye. Ileeṣẹ ọlọpaa Zamfara lo gbe fidio naa jade ni Oṣu Kọkanla, ọdun 2021 lati le kilọ fun awọn eniyan nkan ti awọn agbebon n ṣe ni ipinlẹ naa. Wọn ni ko si idunkooko kankan to jọ bẹẹ lasiko yii, nitori naa ki awọn eniyan fi ọkan balẹ. Lati igba ti iṣẹlẹ iṣekupani ninu ile ijọsin ti waye ni ilu Ọwọ ni orisirisi iroyin ofege ti n jẹyọ. Ogoji eniyan lo ba iṣẹlẹ naa lọ, ti eniyan to le ni aadota si farapai ni lori iṣẹlẹ naa.	https://www.bbc.com/yoruba/articles/c3gqq3j70pno
religion	Mesach Oyediran: Ọba ni Dafidi tó ń lu dùùrù, tó sì kọ sáàmù, ta ni èmi tí kò ní le yin	Ọpọ oriade nilẹ Yoruba ni maa n pe ara ni ọlọrun kekere, alasẹ igbakeji orisa, bẹẹ ni wsn kii fi oribalẹ fun ẹnikan. Amọ ọba alaye kan ree to n fi ori ade tẹ duuru nile ijọsin lai boju wẹyin. Nigba to n ba BBC Yoruba sọrọ lori idi to se n tẹsiwaju lati maa tẹ duuru nile Ijọsin, Ọba Mesach Oyediran tii se Olulalokun tilu Yakoyo ni oun n fi ọwọ oun yin Ọlọrun logo ni. Ọba Oyediran ni ọdun mejidinlọgbọn niyi ti oun ti n lu duuru, baba oun tii se alufa si lo se iwuri isẹ naa fun oun. Oriade naa ni ọpọ ọrẹ oun lo ti n fapa janu pe o yẹ ki oun ti dẹkun titẹ duuru ni sọọsi gẹgẹ bi ọba alaye amọ ti oun ko da wọn lohun. O ni ọba naa ni Dafidi to fi n tẹ duuru, to si kọ saamu, ta wa ni oun ti ko ni le tẹsiwaju lati maa fi ọwọ oun yin Ọlọrun logo nitori pe oun jẹ ọba.	https://www.bbc.com/yoruba/afrika-59167257
politics	'Bí ọ̀pọ̀ ọ̀dọ́ àti obìnrin ṣe forúkọ sílẹ̀ fún PVC kò wúlò tí ...'	Onimọ nipa ọrọ oṣelu ni Naijiria, Ọjọgbọn Adewale Yagboyaju, to jẹ olukọ imọ osẹlu ni Fasiti Ibadan, sọ pe nkan to jẹ iwuri ni esi akọsilẹ awọn oludibo to  fi orukọ silẹ jẹ. O ni eyi tumọ si pe eto ijọba awaarawa ti n di ilana iṣejọba ti ọpọ eeyan fi ara mọ ni Naijiria Bakan naa lo tun tumọ si pe ilana idibo Naijiria jẹ eyi to n fun gbogbo eeyan ni anfaani lati sẹ ojuṣe wọn Ọjọ Aje, ọjọ kinni, oṣu Kẹjọ, ni INEC kede pe o le ni miliọnu mẹjọ ọdọ (8,784,677) to fi orukọ silẹ lati gba kaadi idibo wọn ṣaaju idibo ọdun 2023. Ti apapọ awọn obinrin to ṣe bẹẹ si jẹ miliọnu mẹfa le diẹ (6,224,866). Inec sọ pe iru eyi ko waye ri, nitori pe ṣaaju asiko yii, awọn ọkunrin lo ma n pọ ju. Ajọ naa fi ikede yi sita loju opo Twitter rẹ, lẹyin to ti kọkọ kede pe opin ti de ba iforukọsilẹ fun gbigba kaadi idibo, ti pari ni ọjọ kọkanlelọgbọn, oṣu Keje. Ọjọgbọn Yagboyaja sọ pe nkan to foju han ni pe awọn obinrin ati awọn ọdọ, ju idaji gbogbo eeyan to wa ni Naijiria lọ. Eyi to fihan tumọ si pe awọn ọdọ ati obinrin n finnu-findọ fẹ kopa ninu eto osẹlu Ati pe o jẹ apẹẹrẹ pe awọn obinrin, to jẹ alamojuto ile, ati awọn ọdọ to jẹ ireti ọjọ iwaju, jẹ ko ṣee ma ni ninu eto iṣejọba. O ni o tumọ si pe awọn obinrin to jẹ alamojuto ẹbi,  ni imọlara ijọba kọọkan to ti n jẹ ni Naijiria lati ọdun 1999 to ti pada si ijọba awaarawa. Eyi to mu ki wọn o fẹ kopa ninu eto ti yoo gbe ijọba miran wọle ni ijọba apapọ, ipinlẹ ati ibilẹ. Ṣugbọn, o ni bi ẹgbẹlẹgbẹ miliọnu eeyan ṣe fi orukọ silẹ ko tumọ si pe yoo wulo lasiko idibo. “Idi ni pe ọpọ igba, ninu awọn idibo to ti kọja, ni eeyan perete ti ma n jade dibo, bo tilẹ jẹ ọpọlọpọ miliọnu ni awọn to gba kaadi idibo. “Amọ ti awọn ti yoo jade dibo, ba wa ni ibamu pẹlu iye awọn to gba kaadi,  a jẹ pe eto oṣelu ti di nkan ti ọpọ eeyan ni oye nipa rẹ ni Naijiria.” Bakan naa lo ni ti gbogbo wọn o ba tiẹ kopa ninu eto idibo, o ni eyi tun le tumọ si pe ilọsiwaju n waye lagbo osẹlu Naijiria, ju ti atẹ́yinwa lọ O wa gba gbogbo awọn to gba kaadi oludibo, lati lo o fun nkan to wa fun, eyi tii sẹ idibo. Bí àjọ elétò ìdìbò INEC ṣe ti parí ètò ìforúkọ́sílẹ̀, iyé àwọn tó forúkọ sílẹ̀ fún káàdì ìdìbò ní àlékún ti bá báyìí. Àjọ tó ń rí sí ètè ìdìbò Nàìjíríà, INEC nínú àtẹ̀jáde kan tí wọ́n fi léde lẹ́yìn tí ètò ìforúkọsílẹ̀ fún káàdì ìdìbò náà wá sópin lọ́jọ́ Àìkú ọjọ́ Kọkànlélọ́gbọ̀n, oṣù Keje, ọdún 2022 ní ó lé ní àwọn mílíọ̀nù méjìlá ló tún ti forúkọ sílẹ̀. Èyí ni yóò sọ àwọn ènìyàn tó ní àǹfàní láti dìbò ní Nàìjíríà di mílíọ̀nù mẹ́rìndínlọ́gọ́rùn-ún kúrò ní mílíọ̀nù mẹ́rìnlélọ́gọ́rin tó wà tẹ́lẹ̀. Gẹ́gẹ́ bí àtẹ̀jáde INEC náà èyí tó wà lórí Twitter ṣe ṣọ, ẹkùn ìwọ̀ oòrùn àríwá Nàìjíríà tó kó àwọn ìpínlẹ̀ bíi Sokoto, Zamfara, Kano, Kaduna, Katsina, Kebbi àti Jigawa sínú ló ni àkọsílẹ̀ àwọn ènìyàn tó forúkọ sílẹ̀ jùlọ. Ní ọdún 2019, àpapọ̀ àwọn tó forúkọ sílẹ̀ ní ẹkùn yìí jẹ́ ogún mílíọ̀nù lé díẹ̀ ṣùgbọ́n ní báyìí ó ti lé ní mílíọ̀nù méjìlélógún le ẹgbẹ̀rún lọ́nà ẹgbẹ̀ta pẹ̀lú bí àwọn mílíọ̀nù méjì àbọ̀ ṣe ṣẹ̀ṣẹ̀ forúkọ sílẹ̀. Ẹkùn tó tẹ̀lé ni ìwọ̀ oòrùn gúúsù Nàìjíríà níbi tí àpapọ̀ àwọn ènìyàn tó ṣẹ̀ṣẹ̀ forúkọ sílẹ̀ fún káàdì ìdìbò ní àwọn ìpínlẹ̀ bíi Eko, Oyo, Ogun, Ondo, Ekiti ati Osun ṣe lé díẹ̀ ní mílíọ̀nù méjì. Mílíọ̀nù mẹ́rìndínlógún àwọn ènìyàn ló forúkọ sílẹ̀ ní ẹkùn yìí lọ́dún 2019 àmọ́ ó ti di mílíọ̀nù méjìdínlógún lé díẹ̀ nínú àtẹ INEC tuntun. Ààrin gbùngbùn gúúsù ló wà ní ipò Kẹta tí àwọn tó lẹ́tọ̀ọ́ láti dìbò ní ọdún 2023 ti di mílíọ̀nù mẹ́ẹ̀dógún lé díẹ̀ báyìí dípò mílíọ̀nù mẹ́tàlá dín ẹgbẹ̀rún lọ́nà igba tó jẹ́ lọ́dún 2019. Bákan náà ni ààrin gbùngbùn àríwá tó wà ní ipò kẹrin ti ní àwọn ènìyàn mílíọ̀nù mẹ́rìnlá tó ní àǹfàní láti dìbò  lọ́dún 2023. Ìlà oòrùn àríwá ló wà nípò karùn-ún pẹ̀lú bí àwọn ènìyàn tó forúkọ sílẹ̀ ṣe jẹ́ mílíọ̀nù kan àbọ̀, tí àpapọ̀ àwọn tó lè dìbò ní Yobe, Taraba, Adamawa, Bauchi àti Gombe jẹ́ mílíọ̀nú mẹ́tàlá dín ẹgbẹ̀rún lọ́nà igba. Ẹkùn ìlà oòrùn gúúsù ló wà nípò kẹfà níbi tí àpapọ̀ àwọn ènìyàn tó lẹ́tọ̀ọ́ láti dìbò ní Ebonyi, Abia, Enugu, Anambra àti Imo jẹ́ mílíọ̀nù mọ́kànlá àbọ̀ dín díẹ̀. Ìpínlẹ̀ Eko ló wà ní ipò àkọ́kọ́ fún àwọn ènìyàn tó forúkọ sílẹ̀ jùlọ pẹ̀lú mílíọ̀nù méje ènìyàn tó le dìbò níbẹ̀ lọ́dún 2023 tí ìpínlẹ̀ Kano sì tẹ̀lé pẹ̀lú àkọsílẹ̀ mílíọ̀nù mẹ́fà ènìyàn tó le dìbò. Kaduna ló wà ní ipò kẹta mílíọ̀nù mẹ́rin lé ọwọ́ mẹ́rin, kó tó kan ìpínlẹ̀ Rivers àti Katsina nípò kérin àti karùn-ún pẹ̀lú àkọsílẹ̀ mílíọ̀nù mẹ́ta lé ọwọ́ mẹ́fà àti márùn-ún. Àwọn ọ̀dọ́ kó ìdá 71% nínú àwọn tó ṣẹ̀ṣẹ̀ fi orúkọ sílẹ̀ Gẹ́gẹ́ bí àtljáde INEC ṣe fìdí ẹ̀ múlẹ̀, nínú àwọn ènìyàn mílíọ̀nù méjìlá lé ọwọ́ méjì tó ṣẹ̀ṣẹ̀ fi orúkọ sílẹ̀ mílíọ̀nù mẹ́jọ lé ọwọ́ méje ló jẹ́ ọ̀dọ́ tí ọjọ́ orí wọn wà láàárín ọdún méjìdínlógún sí mẹ́rìnlélọ́gbọ̀n. Bákan náà ni àwọn tí ọjọ́ orí wọn wà láàárín ọdún márùndínlógójì sí mọ́kàndínláàdọ́ta tó forúkọ sílẹ̀ jẹ́ mílíọ̀nù méjì lé ọwọ́ mẹ́rin. Àwọn yòókù ni ló jẹ́ láti àádọ́ta ọdún lọ sókè. Bẹ́ẹ̀ náà ni àtẹ̀jáde náà ṣàlàyé pé àwọn obìnrin ló pọ̀ ju ọkùnrin lọ nínú àwọn tó forúkọ sílẹ̀ náà.	https://www.bbc.com/yoruba/articles/cd1q7e7n32jo
religion	VPN, FG suspends Twitter: Pásítọ̀ Enoch Adeboye sọ̀rọ̀ lórí bí ìjọba ṣe gbégilé ojú òpó Twitter	"Olori ijọ Redeem lagbaye, Pasitọ Enoch Adeboye ti sọrọ lori aṣẹ ijọba apapọ to gbegile oju opo Twitter ni Naijiria ati igbeṣẹ wọn lati fi iya jẹ ẹnikẹni to ba tapa si ofin naa. Pasitọ Adeboye ni kii ṣe orilẹede Naijiria nikan ni ẹka ile ijọsin oun wa, nitori naa ijọba ko le e da awọn duro lati maṣe lo oju opo Twitter. Ọrọ yii ko ṣẹyin ẹsun ti wọn fi kan Baba Adeboye wi pe oun tẹ oju ofin Naijiria mọlẹ nipa lilo oju opo Twitter lẹyin ti wọn gbegile ni Naijiria. O ni lilo Twitter tẹlẹ ofin Aj Iṣọkan Agbaye, UN to fun awọn ọmọ eniyan laṣẹ lati fi ohun wọn lede ni gbogbo igba. Bakan naa ni Baba Adeboye fihan pe awọn ni ẹgbẹgbẹrun miliọnu eniyan lagbaye ti wọn n tẹle wọn ni oju opo ikansiraẹni Twitter. ''Ijọ Redeemed Christian Church of God wa ni orilẹede aadọsan ni agbaye, ti lilo oju opo Twitter wa si tẹle aṣẹ Ajọ Iṣọkan Agbaye ni Article 19 ti UN universal declaration of Human Rights."" Minisita fun eto iroyin ni Naijiria , Lai Mohammed lo kede pe awọn ti fofin de oju opo ikansiraẹni Twitter ni Naijiria. Lai Mohammed ni ijọba ti paṣẹ fun ileeṣẹ ijọba to n sakoso eto iroyin ni Naijiria,NBC lati fofin de awọn oju opo kọọkan ni Naijiria. Lati igba ti ijọba ti ti oju opo naa, ni ẹgbẹgbẹrun miliọnu ọmọ Naijiria ko ti laṣẹ si oju opo ikansiraẹni Twitter naa, ti wọn si n wa ọna miran lati le lo oju opo naa. Ẹsun ti ijọba apapọ fi kan Twitter ni pe wọn n fari apa kan da ikan si pẹlu bi wọn ṣe yọ 'ọrọ ti aarẹ Buhari kọ si oju opo rẹ nitori o sọ wi pe awọn kan n kọ lẹta si ogun ni Naijiria. Agbẹjọro Agba ni Naijiria to tun jẹ minisita fun eto idajọ, Abubakar Malami ti paṣẹ pe ki wọn o fi oju gbogbo awọn to ṣi n lo ayelujara ibaraẹnidọrẹ Twitter wina ofin. Ọjọ Ẹti ni ijọba Naijiria kede pe oun ti fi ofin de Twitter ni Naijiria nitori pe awọn ọmọ Naijiria n lo o lati ma tako ijọba. Eyi waye lẹyin ti awọn alaṣẹ Twitter, to jẹ ileeṣẹ ilẹ America, pa ọrọ ti Aarẹ Muhammadu Buhari sọ nipa ogun Biafra to waye lọdun 1967. Ninu atẹjade kan to tẹ BBC lọwọ, Malami paṣẹ fun Oludari ẹka  to n gbe ọdaran lọ sile ẹjọ ni ileeṣẹ eto idajọ ti ijọba apapọ, lati bẹrẹ isẹ ni kiakia lori fifi ofin mu awọn to tako aṣẹ ijọba lori lilo Twitter ni Naijiria. Ikede ifiyajẹni yii waye nitori bi awọn eeyan kan ṣi ṣe n lo Twitter pẹlu imọ ẹrọ ayelujara Virtual Private Network Malami ni ki ẹka naa ṣiṣẹ pọ pẹlu ajọ to n mojuto ibaraẹnisọrọ, National Communication Commission, ileeṣẹ ijọba apapọ fun ibaraẹnisọrọ ati okoowo ori ayelujara, ati awọn ajọ mii lati ri pe wọn tete gbe awsn arufin lọ si ile ẹjọ. Ki wa ni VPN? VPN tumọ si virtual private network ti awọn to n lo ayelujara nilo lati lo yatọ si ti gbogboogbo ti wọn n pe ni  public internet connection. Gẹgẹ bi akọṣẹmọṣẹ Kehinde Akinseli ṣe ṣalaye fun BBC, O ni laisi VPN ko si be eeyan ṣe tun fẹ wọn Twitter lai lo awọn ileeṣẹ ẹrọ ibanisọrọ bii MTN, Etisalat, GLo ati awọn to ku. O  ni eyi tumọ si pe awọn eeyan Naijiria to n lo Twitter yoo dinku jọjọ. Bawo lo ṣe le ri VPN gba? Akinseli Kehinde Kayode ṣalaye pe VPN yii ni yoo fun ọ laaye lati le de ori Twitter lati orilẹ-ede mii. O ni eyi tun tumọ si pe ero Naijria ko ni pọ mọ lori Twitter. O mẹnuba ewu ki awọn eeyan maa ja wọ inu ibi ifipamọ ẹni ninu lilo VPN ẹlomii. Kehinde ni VPN da bii IP ti a jijọ n ṣapinlo ni ti ko wa fun ẹnikan ṣoṣo. Ati pe nipa lilo VPN, oṣeeṣe ki awọn eeyan mii maa mọ ohun ti o n ṣe lori ẹrọ ayelujara rẹ. Ati pe o rọrun ki awọn eeyan maa ṣe ẹ̀dà ohun ti o n ṣe lọwọlọwọ. Ìjọba àpapọ̀ dá iléeṣẹ́ Twitter dúró lórílẹ̀èdè Nàìjíríà lẹ́sẹ̀kẹsẹ̀! Ijọba apapọ orilẹede Naijiria ti paṣẹ dida ileeṣẹ oju opo ikansiraẹni ayelujara Twitter duro ni Naijiria. Minisita to n ri si iroyin ati aṣa, Lai Mohammed lo kede rẹ ninu atẹjade kan to fi sita lọjọ Ẹti niluu Abuja. Lai Mohammed ṣe apejuwe bi wọn ṣe n lo oju opo ikansiraẹni naa fun awọn ilo to lee da ibagbepọ alafia orilẹede Naijiria jẹ. Bi ẹ ko ba gbagbe, l'Ọjọbọ ọsẹ yii kan naa ni ileeṣẹ Twitter yọ ọrọ ti aarẹ Buhari sọ to jọ mọ didunkoko mọ awọn ọmọ Naijria lori ọrọ abo kuro loju opo naa. Amọ lọgan ni ijọba naa fesi ti wọn si fi ẹsun kan pe alagabagebe ni ileeṣẹ Twitter pẹ̀lú oniruuru apẹrẹ ọrọ ti ijọba wu jade. Wo ohun tó yẹ kí o mọ̀ nípa bí 'twitter' tíjọba dá dúró ní Nàijíríà yóò ṣe kan ọ Saaju ni ijọba Naijiria ti da ileeṣẹ Twitter duro ni Naijiria lẹyin to yọ 'Tweet' Aarẹ Buhari kuro Ìdí rèé tí Twitter kò fi le gbé ìdájọ́ Trump lé Ààrẹ Buhari Lẹyin naa ni ọpọ ọmọ Naijiria n woye pe ki lo n ṣẹlẹ bayii ti ero wọn si ṣotọọtọ Twitter kò dá sí ọ̀rọ̀ IPOB àti Nnamdi Kanu, bó ṣe wù wa la ṣe lè darí Nàìjíríà- Lai Mohammed Bawo wa ni idaduro Twitter yii ṣe kan iwọ funra re? Eyi lo mu ki BBC kan si akọṣẹmọṣẹ nipa lilo ẹro ayelujara, Akinseli Kehinde lori ohun ti yoo ṣẹlẹ bi ijọba Naijiria ṣe fofin de Twitter yii. O ni ọna kan ṣoṣo ti erongba ijọba fi le wa si imuṣẹ lori ofin yii ni pe ki ijọba paṣẹ fun awọn Internet Service Providers to wa ni Naijiria lati yọ IP Address to n wa lati Naijiria lọ si oju òpó Twitter. O ni eyi tumọ si pe ileeṣẹ bii MTN, GLO, Etisalat ati awọn to ku ko ni jẹ ki awon eniyan Naijiria de oju opo Twitter nipase ileeṣẹ erọ ibanisọro ti wọn mọ. Akinseli ni eyi ja si pe MTN, GLO, Etisalat ati awon to ku ko ni jẹ ki awọn eniyan Naijiria le de oju opo Twitter lati ọdọ ti wọn bi o ṣe yẹ. Akosemọṣẹ yii tun salaye pe ọna kan ṣoṣo miran ti eeyan tun fi le de oju opo Twitter ti ko ba lọ nipasẹ ISP ni nipa lilo VPN. Bakan naa, minisita ti paṣẹ pe ki ajọ to n bojuto igbohunsafẹfẹ ni Naijiria ki wọn bẹrẹ si ni fun awọn alagbata itakun ayelujara laṣẹ lati ṣiṣẹ. Ẹwẹ, awọn Naijiria o jẹ ko balẹ tabi tutu rara ti wọn ti n fun ijọba apapọ lesi. Ọpọlọpọ eeyan lo ni ""Ẹ da ileeṣẹ Twitter duro, Twitter ọhun naa si lẹ lo lati fi ọrọ yii sita. Ni ti Usman @UIncorp, adura lo gbe ṣe fun aarẹ Buhari, Lai Mohammed ati orilẹede Naijiria lapapọ. Agada Stephen Michael @agadastephenmic ni Twitter kan naa ti wọn fi yi irọ mọ aarẹ ana, Goodluck Jonathan naa ni wọn tun wa ni o ni ero ibi si Naijiria. Ẹwẹ, ko tii si ẹni to lee fi aridaju ohun ti itumọ igbesẹ yii jẹ gangan sitta. Ninu iwoye, wọn lee gbe igi di oju opo Twitter lori adirẹsi itakun agbaye Naijiria eyi to tumọ si pe oo nilo VPN koo to le lọ soju opo Twitter ṣugbọn ko sẹni to tii sọ eyi. Laipẹ yii naa ni Twitter gbe olu ileeṣẹ wọn ni Afirika lọ si orilẹede Ghana."	https://www.bbc.com/yoruba/media-57364616
health	Genotype test: Ilé aṣòfin kàn án nípá fáwọn tó fẹ́ ṣèyàwó láti ṣàyẹ̀wò ẹ̀jẹ̀	Dandan lowo ori; tulaasi laṣọ ibora. Ni bayii, o ti di didan fawọn ọdọkunrin ati ọdọbinrin ti wọn ba fẹ ṣegbeyawo lati ṣe ayẹwo ẹjẹ ki wọn to lọ sori pẹpẹ. Ile igbimọ aṣoju-ṣofin Naijiria lo kan an nipa fawọn obinrin atawọn ọkunrin to ba fẹ fẹ ara wọn ni Naijiria ninu apero wọn l'Ọjọbọ. Awọn aṣofin ti wa kepe awọn ẹka ijọba to n ṣe eto igbeyawo, awọn ṣọọṣi atawọn mọṣalaaṣi wi pe ki wọn maa beere esi iyẹjẹwo ki wọn to so ẹnikẹni pọ. Ile igbimọ aṣoju-ṣofin ni igbesẹ yii ṣe pataki lati dena aarun arunmọleegun ni Naijiria. Gbogbo ile lo tẹwọgba aba naa ti aṣofin Umar Sarki to gbe e wa pe akori rẹ ni ''Kepe ile iṣẹ ijọba to n ri si ọrọ ilera lati wa ọna ati dẹkun aarun arunmọleegun ni Naijiria.'' Awọn aṣofin tun kepe ẹka ijọba to n ri si eto ilera lati pese iwosan ọfẹ fawọn to laarun arunmọleegun. Ni afikun, wọn rọ ijọba lati sọ fawọn ile ijọsin ati ẹka idajọ lati maa lo esi ayẹwo ẹjẹ gẹgẹ ọkan lara amuyẹ fun igbeyawo. Ile igbimọ aṣoju-ṣofiun tun rọ ijọba lati fi idanilẹkọọ lori aarun arunmọleegun sinu eto ẹkọ ile iwe alakọbẹrẹ ati ti girama ni Naijiria. Ile paa laṣẹ fun igbimọ to n ri si eto ilera, iroyin, ọrọ ilanilọyẹ ati ọrọ lati rii pe igbesẹ yii di imuṣẹ. Ninu ọrọ rẹ, aṣofin to gbe aba naa silẹ, Ọgbẹni Sarki ni iwadii fihan pe aarun arunmọleegun ti wa nilẹ Afirika fun bi ẹgbẹrun un mejila ọdun, eleyi ti ilẹ Adulawọ ko si tii ṣe nnkan gbogi lati dẹkun rẹ. Iwadii fihan pe Naijiria lawọn to larun arunmọleegun ti pọju lagbaaye pẹlu miliọnu mẹta aabọ eeyan o le diẹ to larun naa. Bakan naa ni iwadii fihan pe aadọjọ ọmọ ikoko ninu ọọdunrun tawọn eeyan n bi lagbayee lọdọọdun lo wa lati Naijiria.	https://www.bbc.com/yoruba/afrika-50429596
entertainment	Nkechi Blessing: Àgbo tí yóò mú mi tíírín ti jẹ́ kí ìbàdí mi lọ sílẹ̀	"Pupọ ninu awọn eeyan to sanra lo maa n wa ọna lati jo, yala nitori ilera ara wọn tabi nitori oju ti awọn eeyan fi n wo wọn lawujọ. Ẹwẹ, lọpọ igba ti awọn miran ba bẹrẹ si n lo awọn oogun tabi agbo to le mu ki wọn jo, ni wọn ki n fẹran bi wọn ṣe maa n ri mọ, nitori wọn maa n jo ju bi wọn ṣe fẹ lọ. Eyi lo difa fun gbajugbaja oṣere tiata Yoruba, Nkechi Blessing, to ke gbajare loju opo Instagram rẹ pe oun ko fẹran bi oun ṣe ri, lẹyin ti oun bẹrẹ si lo agbo kan lati dena ara sisan. Gẹgẹ bo ṣe sọ, oun n lo agbo ọhun koun ma baa sanra ju, ṣugbọn o dabi pe oṣere naa ko fẹran bo ṣe ri mọ. O ni ""mi o ṣe mọ o! Ko yẹ ki n le sare jo bayii laarin ọjọ perete."" Nkecho sọ pe, ọpọ awọn ololufẹ oun lo ti bẹrẹ si n beere pe ki ni ohun to ṣẹlẹ, ti oun fi n dinku lojojumọ. O sọ siwaju sii pe, oun yoo dẹkun ati maa lo agbo naa ki oun to poora nitori bi oun ṣe n yọ jo naa ko tẹ oun lọrun. Ṣugbọn lẹyin ọjọ kan to fi ọrọ naa lede lo tun sọ loju Instagram kan naa pe, agbo ọhun ti n jẹ ki adinku de ba ibadi oun. O ni ""lẹyin ti mo wo inu digi daadaa lonii, mo ṣakiyesi pe ibadi mi ti n lọ silẹ. Bo tilẹ jẹ pe Nkechi sọ ṣaaju pe oun ko fẹran bi oun ṣe n yọ jo, o ni oun fẹran bi ibadi oun ṣe ri lasiko yii nitori ẹru nla ni ibadi naa jẹ fun ẹsẹ oun lati maa gbe."	https://www.bbc.com/yoruba/55263462
entertainment	Kakaki 1: Àwọn òbí mi rí iṣẹ́ orin bí iṣẹ́ alágbe	Peter Olatunde Adeshile ti inagijẹ rẹ lori itage orin jẹ Kakaki 1 afunfere to n da awọn ọmọ Naijiria lara ya loke okun. Nigba to ṣi wa labẹ obi, ko le fi gbogbo ara tẹle ifẹ rẹ lati maa tẹle awọn elere ni gbogbo igba tori iwe ni awọn rẹ fẹ ko ka. Orin oni ẹ̀dà Afro ti wọn lu iya ilu si jẹ ọkan lara orin ti Kakaki gbe jade eyi to n ṣafihan aṣa ibilẹ Afirika. Kakaki jẹ ololufẹ awọn nkan elo orin ilẹ Afirika eyi lo si mu ko maa lo wọn ninu gbogbo awo orin to ba gbe sita bo tilẹ jẹ wi pe oke okun lo ngbe, awọn ọmọ Naijiria to wa nibẹ naa tẹwọ gba aṣa ilu wọn ninu iṣẹ to n ṣe.	https://www.bbc.com/yoruba/afrika-48672736
religion	Ìjọ Kátólíkì bẹ̀rẹ̀ ìwáàdì lẹ̀yìn tí àwọn sisitá méjì lóyún ójijì	Ijọ Katoliki ti n ṣe iwaadi bi awọn sista meji kan ṣe loyun lẹyin ti wọn lọ ṣe iṣẹ iranṣẹ nilẹ Afirika. Awọn obinrin mejeji naa to jẹ olugbe ilu Sicily, lorilede Italy, ti wọn kii si ṣe ọmọ ijọ kan naa, ni wọn n duro de ọjọ ikunlẹ bayii. Ọkan lara awọn obinrin ọhun, to jẹ ọmọ ọdun mẹrinlelọgbọn lọ si ile iwosan nitori inu rirun, ki dokita to fun ni iroyin pe oyun ti duro sara rẹ. Ijọ Katoliki to wa ni ilu Rome sọ fun awọn akọroyin pe, igba ti awọn obinrin naa rin irin ajo lọ si ilẹ adulawọ ni wọn ni ibalopọ. Ijọ ọhun tẹsiwaju pe awọn obinrin naa ru ofin to jẹ mọ ẹsin ati iṣẹ ti wọn gba, bẹẹ ni iwadii ti bẹrẹ lori bi wọn ṣe di alaboyun ojiji. Ni ibẹrẹ ọdun yii ni olori ijọ Katoliki lagbaye, Pope Francis ti sọ ṣaaju pe, awọn Bisọbu kan ma n fi ipa ba awọn sista ni ajọṣepọ, koda o ni wọn n fi awọn miran lara wọn ṣe ẹru ibalopọ. Popu ṣalaye pe, bi awọn Biṣobu yii ṣe n ni ibalopọ pẹlu awọn obinrin naa jẹ isoro nla ninu ijọ Katoliki.	https://www.bbc.com/yoruba/media-50309705
entertainment	Iyabo Ojo: Tiwa Savage fun ní N500,000, àwọn míì fi màálù méjì, ọtí wáìnì ránṣẹ	Yoruba ni bu fun mi, ki n bu fun ọ, ni ọpọlọ n ke lalẹ odo, ka rin, ka pọ, yiyẹ si lo maa n yẹ ni. Bo se ri fun gbajumọ osere tiata, Iyabo Ojo ree nibayii to n gbaradi fun ayẹyẹ iranti ọdun kan ti mama rẹ, Victori Olubunmi Fetuga dagbere faye. Nigba to n fi iwe ipe sibi apejẹ naa ransẹ sawọn ọrẹ ati ololufẹ rẹ, paali to da bi apoti ni Iyabo Ojo fi se iwe ipe ransẹ sawọn eeyan yii. Enoho Peggy Ovire (Ego Oyibo) si lo se afihan awọn eroja to wa ninu apoti naa fun araye ri loju opo Instagram rẹ. Lara awọn ohun to kun inu apoti paali naa ni asọ ẹbi olomi buluu ati goolu pẹlu gele asọ oke buluu, ọti waini ti wọn tẹ aworan oloogbe naa si lara ati orukọ rẹ. Bakan naa ni ni ẹrọ to n lo oorun lati sọ saaji batiri foonu wa ninu apoti iwe ipe naa pẹlu iwe ipe gan funra rẹ, ko si si ẹni to gba paali naa, ti ori rẹ ko ni wu. Ko tan sibẹ o, Bakan naa ni gbaju gbaja akọrin takansufe nni, Tiwa Avage fi ẹgbẹrun lọna ẹẹdẹgbẹta naira ransẹ si Iyabo Ojo gẹgẹ bi ẹbun fun igbaradi ayẹyẹ naa. Iyabo Ojo funra rẹ si lo sisọ loju ọrọ yii loju opo Instagram rẹ nigba to n ki akọrin naa pe o seun, o ku anawọsi. Tun wẹ, ni Iyabo tun kede pe ọkunrin kan to pe ni aburo rẹ, Ade Smith ati ileesẹ kan to n ta ẹsọ goolu fi maalu kọọkan ransẹ si lati lo fun ayẹyẹ naa. Bakan naa ni ileesẹ kan to n se bata fi ọpọ ọti waini ransẹ ransẹ si ọmọlooku ọhun, to si n ki gbogbo wọn pe wọn seun. Ọpọ ololufẹ Iyabo Ojo to fesi si awọn ikede naa lo salaye pe eeyan to lawọ ni Iyabo Ojo funra rẹ, o si ti ran ọpọ eeyan lọwọ sẹyin. Wọn wa n sọ fun pe oun naa ti da omi siwaju, o di dandan ko tẹ ilẹ tutu nitori ẹni to ba saanu, yoo maa ri aanu gba.	https://www.bbc.com/yoruba/afrika-59108401
health	Mouth odour: Ọ̀nà márùn-ún tí o lè gbà láti ṣẹ́gun ẹnu rírùn àti ìṣòrò eyín	Láti igba ti olukuluku ti wa ni ọmọde lo ti n gbọ pe ẹẹmeeji lojumọ lo yẹ ki eniyan maa fọ eyin. Ṣugbọn awọn onimọ iṣegun ti ṣalaye ọna ti o le gba gbogun ti isoro eyin didun ati ẹnu rirun, erigi to n ṣẹjẹ ati awọn inira eyin miiran. Gẹgẹ bi wọn se sọ awọn koko yii ni lati sọna bi eyin awọn eniyan ko se ni maa ra ti yoo si fa iṣoro eyin didun. Máa ṣan ẹnu rẹ nu ni kete ti o ba fi ọṣẹ fọyin tan Ajọ eto ilera lorilede UK (NHS) gba awọn eniyan niyanju pe ti o ba ti fọ ẹnu tan, o le tu ọṣẹ ifọyin rẹ danu ṣugbọn ma ṣan ẹnu rẹ ni kiakia. Idi eyi ni pe ti o ba ṣan yoo ṣan eroja Floride ti o yé ki o pa kokoro to wa ninu eyin rẹ danu. NHS fi kun imọran rẹ pe, ki enikẹni ma ṣe maa lo igi itayin yọ ounjẹ to ba ha sinu eyin kuro. Idi eyi ni pe, o le gun erigi ti yoo di egbo ti yoo si fa aisan sinu eyin naa. Imọran ti wọn fi kun un ni pe ki eniyan lo okun tinrin ti o ba ni eji laarin awọn eyin rẹ lati yọohunkohun to ba ha sibẹ kuro. Eyi ni ti o ba fi okun tabi owu tinrin si aarin eyin rẹ lati yọ idọti to ba wa nibẹ kuro. O dara ki eniyan maa lo okun lati yọ idọti kuro ninu eyin rẹ,n itori ajọ NHS sọ pe ti eniyan ba n se eyi deede yoo mu adinku ba awọn aisan to maa n ṣe eyin. Wọn ni eyi ni yoo yọ gbogbo idọti to wa ninu eyin. NHS fi imọran sita pe omi ifọyin lẹyin ti o ba ti fọnu tan, o le ṣe isẹ ti omi naa yoo se lati san gbogbo ọṣẹ ti o fi fọnu kuro lẹnu. Lakotan NHS sọ pe o ṣe pataki lati maa ba ọmọ fọnu titi yoo fi pe ọmọ ọdun meje. Imọran naa ni pe, ti o ko ba le ran lọwọ o yẹ  ki o moju too bi o se n fọọ titi ti yoo fi pe ọdun meje	https://www.bbc.com/yoruba/58810705
politics	Afenifere sọ̀rọ̀ àbùkù sí agbẹnusọ Buhari lẹ́yìn tó tako àwọn tó ń bu ẹnu àtẹ́ lu ìjọba rẹ̀	"Ẹgbẹ ọmọ Yoruba, Afenifere ti sọko si agbẹnusọ Aarẹ Muhammadu Buhari, Femi Adesina, lori bo ṣe tako awọn to n bu ẹnu atẹ lu ijọba to wa lode. Akọwe agba ẹgbẹ Afenifere, Sola Ebiseni lo sọ ọrọ naa ninu atẹjade kan pe ijọba Buhari ti ja awọn ọmọ Naijiria kulẹ, o si tọ ki awọn araalu maa sọrọ abuku si. Ṣaaju ni Adesina ti kọkọ sọ pe oun dẹkun lati maa lọ si ṣọọṣi kan niluu Abuja nitori pe alufaa ijọ maa maa n bu ẹnu atẹ lu iṣẹjọba Buhari. Atẹjade ọhun ni lati igba aye awọn wolii ninu bibeli ni wọn ti maa sọrọ si ijọba ti asiko ba n ni awọn araalu lara. O ni ""Laye igba ti wa yi gan, awọn ojiṣẹ Ọlọrun bii Martin Luther king, Desmond Tutu, Biṣọọbu agba Okogie, Biṣọọbu Gbonigi, Matthew Kukah, Tunde Bakare atawọn mi ko dẹkun lati maa ba ijọba sọ ootọ ọrọ ti wọn ko ba ṣe daadaa."" Afenifere sọ pe bo tilẹ jẹ pe awọn ojiṣe Ọlọrun kan n ba ijọba sọ ootọ ọrọ, awọn ojiṣẹ Ọlọrun mii wa ti wọn ko le ba ijọba ijọba sọ eyii tii ṣe ododo ọrọ nitori ohun ti wọn yoo jẹ. Ẹgbẹ ọmọ Yoruba naa tẹsiwaju pe irufẹ awọn ojiṣẹ Ọlọrun bẹẹ lo n tan Aarẹ Muhammadu Buhari jẹ pe o le maa ṣe ohun to wu bii ko maa fi iya jẹ awọn ajijabara nigba ti awọn ọdaran n yan fanda laarin ilu. O ni ""A ni awọn iranṣẹ Ọlọrun kan bii awọn irinwo wolii Ahabu ninu bibeli ti wọn n doju ija kọ Michaili, awọn lo n jẹ ki awọn adari tubọ maa ṣe aṣiṣe si."" ""Irufẹ awọn olubadamọran bẹẹ pọ ninu ijọba yii ti wọn jẹ ki Aarẹ gbagbọ pe o lagbara lori ilẹ awọn ẹya kan, ati pe wọn le yan lati fọwọ mu ilẹ wọn tabi ẹmi wọn."" ""Awọn eeana yii kan naa ni wọn n tan Aarẹ jẹ pe awọn eeyan bii Sunday Igboho le pin Naijiria ati pe pipa Nnamdi Kanu nikan ni ọna abayọ si ọrọ awọn ajijagbara Biafra."""	https://www.bbc.com/yoruba/afrika-59196834
religion	Ìfaradà àti ìrẹ́pọ̀ ni àwọn olùgbè Okooba n pè fún lẹ́yìn tíjà bẹ́ sílẹ̀ láàrin Olórò àti Kristieni níbẹ̀	Awon olori adugbo Puposhola Oko-Oba, ti edeayede ti sele laarin awon olujosin ile ijo and onisese ti se ekunrere alaye oun ti o sele ni oru ojo isegun ni agbegbe naa. Olori agbegbe naa, Akande Omolayo so fun BBC Yoruba pe awon onisese ti lu agogo pe oro yoo jade ni oru ojo Isegun to kọja. Ati pe ki enikeni mase wa ni ita rara ni gbogbo oru ọjọ naa. Sugbon bi oro ti jade, won ri i pe isin n lo ni Truth and Spirit Prophetic Church, to wa ni agbegbe Sanni Taiwo Lawal Street, Gbirinmi, Oko-Oba. Kini o tun wa ṣẹlẹ̀? Awon oniṣẹṣe si ni ki Pasito ijọ Truth and Spirit Prophetic Church ati omo ijo ti ilekun won. Kaka ki won ti ilekun, okan ninu awon olujosin mu agbon, o si sọ mọ ori ikan ninu awon ti o gbe oro naa. Akande so pe eyi fa ariwo ni adugbo, eje bere si ni jade lori arakunrin naa  ti wọn si sare gbe e lọ sile iwosan. O ni pe ile iwosan bi mefa ti won gbe e lo ladugbo si ko. Bawo ni ọ̀rọ̀ ṣe wa jasi ibi to de duro bayii? O so siwaju pe nigba ti awon olopaa de, won gbe arakunrin naa lo lati toju ẹ sugbon emi bo lenu re ki wọn to de ile iwosan ijoba. Igbakeji oloro ti gbogbo iṣẹlẹ naa soju rẹ salaye pe awon oloro fe doju ija ko awon omo ijo ati Pasito wọn, sugbon awon ko gba won laaye ki alaafia le jóba.  Kini awon Oniṣẹṣe sọ lori iṣẹlẹ naa? Okan ninu awon onisese ti o je Otun ilu naa sope iru isele beẹ ko sele ri ni agbegbe naa lati ogorun un odun seyin ti won ti n gbe Oro. O salaye ipa ti oun gege bi olori onisese ko lati dekun ipaniyan ti awon oloro naa ko ba se leyin ti won se iku pa okan lara won. Tani Hakeem ọmọ ọkunrin to ṣalaisi naa? Ologbe to ba iṣẹlẹ yii rin je ẹni odun meedegbon. Baba oloogbe naa ro ijoba ki won sewadii oro naa daadaa. Ki won si fi iya to tọ je awon to jebi ọrọ naa. O tun beere fun iranlowo ijoba nitori oloogbe nikan ni o n toju oun gege bi agbalagba. Edeayede kan waye laarin awọn olujọsin Oro ati awọn kristẹni kan ti o si ṣekupa eeyan kan ni  ipinlẹ Eko. Agbẹnusọ ileeṣẹ ọlọpaa ipinlẹ Eko, Benjamin Hundeyin lo kede ọrọ naa lori opo ayelujara Twitter lọjọbọ ọsẹ yii. Hundeyin ni iṣẹlẹ naa waye nigba ti awọn kristẹni ṣe isọji lọwọ. “O fihan gbangban pe ẹsun ipaniyan ti a si mu ọkan lara awọn afurasi.” Awọn olujọsin Oro ti ṣe ikede pe awọn yoo gbe Oro ni oru mọjumọ. Nigba ti wọn  de ile jọsin naa, wọn ni ki awọn ọlujọsin pa ina, ki wọn dojubolẹ, sugbọn wọn kọ, ti o si jẹ idi ti ija fi ṣelẹ laarin wọn. Ija naa lo si ṣekupa eeyan kan nibẹ.	https://www.bbc.com/yoruba/articles/c6p7pw05p22o
religion	Bíṣọ́ọ̀bù, ìyàwó àti àwakò rí ìtúsílẹ̀ gbà kúrò lọ́wọ́ àwọn agbébọn	Bisọọbu ti ijo Anglican ẹkun Jebba nipinlẹ Kwara, Rt Rev Aderogba Adeyinka pẹlu iyawo ati awako ti ri itusile lọwọ awọn ajinigbe lẹyin ti awọn agbebon naa ji wón lojo aiku ose yii. Aderogba ni wọn gbe oun, iyawo ati awakọ rẹ sa agbako awọn ajinigbe agbebon naa lọ lopopona Oyo si Ogbomoso. Agbẹnusọ ileeṣẹ ọlọpaa ipinlẹ Oyo, Adewale Osifeso lo fidi iroyin naa mulẹ fun awọn akọroyin ni ana ode yii. O ni kete ti iṣẹlẹ naa sẹlẹ ni ileeṣẹ olopaa ipinlẹ Oyo ti bere iwadi, ti wọn si fi ọpọlọpọ awọn ọmọ ogun olopaa ransẹ si agbegbe naa lati ri pẹ awọn tọkọyaya pẹlu awako wọn ri itusile. Osifeso tẹsiwaju ni iwadi fihan pẹ awọn ajinigbe agbebon naa ti tele awọn molebi naa lati igba ti ọko ti yoonu ni agbegbe Yewa ni ipinlẹ Ogun Ni ipari oro Osifeso, “ iwadi lo lati ri pe ọwo tẹ awọn ajinigbe agbebon naa fun idajọ to yẹ labe ofin orilede Naijiria Awọn agbebọn ti ji Biṣọọbu ijọ Anglican kan, Rev Oluwaseun Aderogba gbe lọ ni ipinlẹ Oyo. Aderogba, to jẹ Biṣọọbu ẹkun Jebba nipinlẹ Kwara ni wọn gbe oun, iyawo ati awakọ rẹ lọ lopopona Oyo si Ogbomoso. Agbẹnusọ ileeṣẹ ọlọpaa ipinlẹ Oyo, Adewale Osifeso lo fidi iroyin naa mulẹ fun awọn akọroyin. O ni alufaa kan, Rev Adekunle Adeluwa lo kọkọ fi ọrọ naa to ileeṣẹ ọlọpaa leti ni agọ ọlọpaa to wa ni Atiba.   Gẹgẹ bii ohun to sọ, iwadii awọn fi han pe ọkọ Biṣọọbu naa taku lasiko to n rinriajo lati ilu Yewa, nipilẹ Ogun si Jebba, ni ipinlẹ Kwara. O fikun pe awọn ti dari ọga ọlọpaa to wa lagbegbe naa lati bẹrẹ iṣẹ lori bi wọn ṣe doola awọn eeyan ọhun. O ni “ Awọn oṣiṣẹ akọṣẹmọṣẹ ẹka to n gbogun ti ijinigbe ati igbesunmọmi, to fi mọ awọn ọdẹ ati fijilante ti bẹrẹ iṣẹ lari doola awọn eeyan naa.” “Ẹwẹ, ẹka SCID tun ti n ṣiṣẹ lati ri daju pe wọn doola awọn eeyan naa lai ni ipalara kankan.” Agbẹnusọ ọlọpaa naa pari ọrọ rẹ pẹlu arọwa si awọn araalu lati tete maa ke si awọn ọlọpaa ti wọn ba kofiri awọn ti wọn ba funra si gẹgẹ bii ọdaran lagbegbe wọn. O ni “A fẹ ki awọn araalu lọ fi ọkan balẹ nitori a oo daabo bo wọn, ki wọn ma si gbagbe lati maa fi ọrọ to wa leti ni gbogbo igba ti wọn ba kofiri awọn ọdaran layika wọn.”	https://www.bbc.com/yoruba/articles/cxxwnd8j3exo
health	Coronavirus: Kínni ìtàkùn ayélujára 5G nííṣe gan na pẹ̀lú ààrùn coronavirus?	Ọpọ eeyan kaakiri agbaye papaa julọ lorilẹede Naijiria lo n gbe ahesọ ọrọ kan kiri pe itakun ayelujara 5G n ṣokunfa aarun coronavirus. Amọ, ajọ eleto ilera lagbaaye, WHO ti ṣalaye pe itakun agbaye 5G ko lagbara to bẹẹ to fi le wọn inu ara eniyan lati fa aarun covid-19. Ẹ maa gbagbe pe itakun ayelujara 5G n lo afẹfẹ lati mu igbayegbadun awọn eeuan to ba n lo ẹrọ ibanisọrọ. BBC Yoruba ṣe alaye lẹkunrẹrẹ lori itakun ayelujara 5G.	https://www.bbc.com/yoruba/52185852
health	Coronavirus in Nigeria: Ayodeji Osowobi ṣàlàyé bí ó ti jàjà bọ́ lọ́wọ́ àrùn covid-19	Arun Coronavirus ti pa ẹgbẹgbẹrun eniyan kaakiri agbaye, ti o si ti sọ ọpọ di alailara. Amọ bi arun naa ṣe buru to, awọn eniyan miran ṣi n ru ye, ti wọn si n sọ iriri wọn. Lara wọn ni arabinrin Ayodeji Osowobi to ko arun Coronavirus, to si ri iwosan gba lorilẹede Naijiria. Ẹ gbọ iriri rẹ:	https://www.bbc.com/yoruba/media-52211202
politics	P﻿DP ní Tinubu kò lẹ́tọ̀ láti díje fún ipò ààrẹ Nàìjíríà lọ́dún 2023	Ẹgbẹ oṣelu Peoples Democratic party lorilẹede Naijiria ti ke si oludije fun ẹgbẹ oṣelu All Progressive Congress, APC, Bọla Tinubu pe ko jawọ ninu idije fun ipo aarẹ Naijiria to n rawọle. PDP ni ko si idi fun Tinubu lati dije fun ipo aarẹ mọ lẹyin ti iroyin jade pe ile ẹjọ kan lorilẹede Amẹrika ti gbẹsẹ le owo kan ti wọn ni o wa ninu aṣuwọn ifowopamọsi banki kan to jẹ orukọ rẹ. PDP sọ ọ ninu atẹjade kan eyi ti alukoro rẹ, Debo Ologunagba fọwọsi pe bi o ba jẹ pe ootọ ni ohun ti ile ẹjọ naa to fikalẹ si agbegbe Illinois lorilẹede Amẹrika gbe kalẹ, a jẹ wi pe Tinubu ko lee kopa ninu idibo sibo aarẹ lọdun 2023. “Abala kẹtadinlogoje iwe ofin Naijiria ti ọdun 1999 sọ pe: 1.) eniyan ko ni lee dije fun ipo aarẹ bi o ba: “Wa labẹ idalẹbi idajọ iku ni ile ẹjọ kankan lorilẹede Naijiria tabi ti ILE ẸJỌ KANKAN ba ti daa lẹjọ ẹwọn tabi owo itanran fun eyikeyi ẹsun jibiti, (labẹ orukọ yoowu ti wọn le pe e) tabi fun ẹsun miran.” PDP ni gbigbẹsẹ le dukia ẹnikẹni nile ẹjọ tumọ si pe irufẹ ẹni bẹẹ ti jẹbi ẹsun ti wọn fi kan an naa. Iroyin jade laipẹ yii nipa ọrọ ile ẹjọ kan lorilẹede Amẹrika to kan oludije ẹgbẹ oṣelu APC, Bọla Tinubu lọdun 1993 eleyi ti awọn alatako rẹ n tẹnumọ kaakiri bayii. Awọn igun agba oṣelu aṣiwaju ẹgbẹ oṣelu APC naa si ti n wi ti ẹnu wọn lati bu omi pa ina iroyin naa ti wọn ni ko ṣẹṣẹ maa waye lati igba ti Tinubu ti bẹrẹ irinajo oṣelu rẹ lọpọ ọdun sẹyin. Igbimọ ipolongo fun Bọla Tinubu ti sọ pe ọpọ igba lawọn ololufẹ Tinubu pẹlu igbimọ ipolongo rẹ ti bọ sita lati sọ pe ko si ohun to jọ iroyin yii. Amofinagba Festus Keyamo, to jẹ Agbẹnusọ fun igbimọ ipolongo Bọla Tinubu ti sọ pe ki ẹnikẹni maṣe fa orukọ oludije ẹgbẹ oṣelu APC naa sinu ọrọ ipẹjọ ti wọn n sọ lorilẹede Amẹrika ọhun. “Ko si bi idalẹbi ṣe le wa niwọn igba ti Aṣiwaju kii ṣe olujẹjọ ninu ẹjọ naa” Festus Keyamọ sọrọ yii ninu ifọrọwerọ pẹlu ileeṣẹ iroyin abẹle kan “Mo n tuu sọ fun igba igba pe Aṣiwaju ko si ninu awọn ti wọn pe lẹjọ ninu ipẹjọ naa” Nigba to n fesi si atẹjade ti ẹgbẹ oṣelu PDP fi sita yii, agbẹnusọ fun ikọ ipolongo ibo fun Bọla Tinubu, Amofin agba Festus Keyamo sọ pe atẹjade naa ko mu ọgbọn dani rara. O ni ki lo de ti ẹgbẹ oṣelu PDP ko gba ile ẹjọ lọ ti wọn ba mọ pe lootọ ni ọrọ gbogbo ti wọn  n gbe jade ninu atẹjade yii da awọn loju. “Ṣe ipade pẹlu awọn akọroyin tun ni ile ẹjọ bayii ni? Ọna ti di mọ ẹgbẹ oṣelu PDP, ni wọn fi n fẹ gba ọna eru ibanilorukọjẹ ati lilo beba inuwọ lati orilẹede Amẹrika.” O ni ẹgbẹ oṣelu alatako ti wa sọ ori ayelujara di ile ẹjọ. Keyamo ni ki wọn gba ile ẹjọ lọ bi wọn ba ni iwe ẹri to daju ti wọn mọ pe yoo de Tinubu lọna idije fun ipo aarẹ.	https://www.bbc.com/yoruba/articles/cd1l5vkrk2eo
politics	Fayemi declares for presidency: Kayode Fayemi sọ pé ètò ààbò ni yóò jẹ́ kókó nínú ìjọba òun	"Gomina ipinlẹ Ekiti, to tun jẹ ẹni to fẹẹ dije fun ipo aarẹ labẹ ẹgbẹ́ oselu All Progressives Congress, APC, Kayode Fayemi, ti sọ pe oun yoo mọ lé awọn ipilẹ isẹ ti Aarẹ Buhari fi lelẹ. Fayemi sọ ọrọ yii lasiko to lọ si ipinlẹ Borno ati Yobe, lati beere fun atilẹyin awọn asoju ẹgbẹ́ APC, saaju idibo abẹnu. Ninu ọrọ rẹ, o ni ""ori aṣeyọri Aarẹ Muhammadu Buhari, la o mọ lé, a o si tete mojuto àwọn ibi to kù diẹ kaato si. Fayemi sọ pe eto aabo ni yoo jẹ koko ninu iṣejọba oun, gẹgẹ bi ẹni to jẹ onimọ nipa eto aabo. "" Mo ni iwe ẹri imọ ijinlẹ ọmọwe ninu ẹ̀kọ́ nipa ogun jija, mo si sisẹ gẹgẹ bi akọṣẹmọṣẹ ninu iṣejọba Aarẹ Obasanjo."" Bakan naa lo sọ pe ipa kekere kọ ni oun ko lati da alaafia pada lasiko ogun to waye ni Sierra Leone, Liberia, Rwanda, ati Sri Lanka. O ni"" a ti ni ilana ti ao lo lati mu alaafia wa fun àwọn eeyan wa, ka le ṣe iṣẹ́ agbẹ pẹlu ifọkanbalẹ, lọ sile ẹ̀kọ́ ni ifọkanbalẹ, ka si tun ma a gbe ninu alaafia."" Fayemi sọ pe ko si nkan to burú ki òun ṣe awọn nkan ti oun ṣe nilẹ okeere, fun orile-ede to fun oun ni ohun gbogbo. Nigba to n fun Fayemi ni esi, alaga ẹgbẹ́ APC nipinlẹ Borno, Ali Bukar Dalori, sọ pe Fayemi ni awọn yan laayo nipinlẹ naa. Nitori àwọn amuyẹ rẹ, ati nitori oore to ṣe fun awọn alaga ẹgbẹ́ naa ni gbogbo ipinlẹ labẹ isakoso oun. Bukar Dalori sọ pe adari to nifẹ awọn eeyan rẹ lo le ṣe bẹẹ. Bákan naa ni ọrọ ri nipinlẹ Yobe. Igbakeji gomina to soju gomina Mai Mala Buni, sọ pe ti Fayemi ni àwọn n ṣe. Fayemi jẹjẹ fun awọn aṣojú Yobe ti yoo dibo abẹnu pe ọna abayọ kiakia ni oun yoo wa si igbesunmọmi ati awọn rògbòdìyàn mii to n waye ni Naijiria. Ọjọ kẹrin, oṣu Karun-un, ọdun 2022, ni Gomina Kayode Fayemi kede ni gbangba pe oun naa yoo dupo aarẹ lati inu ẹgbẹ́ oselu APC lọdun 2023. Saa kejì lo n lo lọwọ gẹgẹ bi gomina ipinlẹ Ekiti."	https://www.bbc.com/yoruba/afrika-61445958
health	Àwọn ẹ̀rí kàbìtì tó ní oògùn olóró nínú tó rọ̀ mọ Abba Kyari rèé - NDLEA	Ọga agba fun ileeṣẹ ajọ to gbogun ti ogun oloro ni Naijiria, (NDLEA), Mohammed Ajia ti sọ nileẹjọ giga Abuja pe awọn ẹri to ni ogun oloro kokeni ninu ati ogun oloro miiran wa nilẹ, to ni nnkan se pẹlu igbakeji kọmisona ileeṣẹ ọlọpaa nigba kan ri, Abba Kyari, Kyari ati awọn mẹrin miiran ninu ẹka ileeṣẹ ọlọpaa, IRT, Sunday Ubua, Bawa James, Simon Agirgba ati John Nuhu ni wọn dijọ n jẹjọ. Ẹsun ti wọn fi kan wọn ni pe wọn ko ogun oloro pamọ, eyi to jẹ ẹsẹ nla ninu ofin orilẹede Naijiria. Laipẹ yii ni Adajọ  Inyang Ekwo wọgile ibeere agbẹjoro agba lati gbe Kyari lọ si ilẹ Amẹrika lori ẹsun to nii se pẹlu ogun oloro naa. Nibi igbẹjọ, Ajia, ẹni to jẹ ẹlẹri kẹrin ni Ubua, to n dari ikọ ọlọpaa IRT lẹyin ti wọn ni ki Kyari lọ ma rọkun nile na, kọ lẹta si ajọ NDLEA lori bi wọn ṣe fi ofin mu  Umeibe ati Ezaenwanne lori ẹsun pe wọn gbe ogun oloro kokeni. “Kete ti a ṣe ayẹwo lori ẹri wọnyi, o fihan pe ida ọgọrin ninu rẹ ni ogun oloro kokeni ninu. Awọn yoku si ni apẹẹrẹ pe ogun oloro wa ninu wọn , ti ida ogun yoku si ni ogun oloro miiran ninu. Ẹri ti Ajia jẹ yii lo nii se pẹlu oogun oloro cocaine kilo mẹtadinlogun le diẹ, ti wọn ni wọn fẹ ta ati pe wọn gbọna ẹburu yọ ninu oogun oloro cocaine naa, eyi to le diẹ ni ogun kilogiramu. Lara awọn ẹsun miiran ti wọn tun fi jan Kyari ni pe o gbiyanju lati tako isẹ ajọ NDLEA. Kyari ni wọn lo na owo to to ẹgbẹrun lọna mọkanlelọgọta owo ilẹ okere si ọga agba kan labẹ ajọ naa ni Garki niluu Abuja.. Awọn ẹsun wọnyi ni ileẹjọ ni Kyari ati awọn mẹrin yoku jẹbi rẹ, to si ni ijiya ninu ofin orilẹede Naijiria to nii se pẹlu gbigbe ati lilo ogun oloro. Adajọ Emeka Nwite wa ni ẹjọ naa yoo tẹsiwaju ni ogunjọ oṣu kẹwaa. Ìjọba àpapọ̀ ti ní olorí ikọ̀ ajìjàgbara fún ìdásílẹ̀ orílẹ̀ èdè Biafra, IPOB, Nnamdi Kanu ṣì ní ẹjọ́ láti jẹ́ bí ó tilẹ̀ jẹ́ pé ilé ẹjọ́ Kòtẹ́milọ́rùn ti pa gbogbo ẹ̀sùn tí ìjọba kà si lọ́rùn rẹ́. Mínísítà fétò ìdájọ́  orílẹ̀ èdè Nàìjíríà, Abubakar Malami ló sọ bẹ́ẹ̀ nínú àtẹ̀jáde kan tí agbẹnusọ rẹ̀, Umar Jibrilu Gwandu fi léde lọ́jọ́bọ̀. Malami ní ohun tí àwọn adájọ́ gbé ìdájọ́ kalẹ̀ lé lórí ni bí ìjọba ṣe gbé Kanu wá sí orílẹ̀ èdè Nàìjíríà láti wá jẹ́jọ́ kìí ṣe wí pé kò jẹ̀bi ìdìtẹ̀gbàjọba tí wọ́n fi kàn-án. Ó ní gbogbo ẹ̀sùn tó wà lọ́rùn Kanu lórí bó ṣe sá kúrò ní orílẹ̀ èdè Nàìjíríà láti má kojú ìgbẹ́jọ́ nígbà tí wọ́n kọ́kọ́ fún un ní ìdáǹdè ṣì wà lọ́rùn rẹ̀ tí yóò sì kojú ìgbẹ́jọ́ wọn. Bákan náà ló fi kún un pé àwọn máa ṣàgbéyẹ̀wò ìdájọ́ náà daada láti mọ́ ìgbésẹ̀ òfin tó kàn láti gbé ọ̀rọ̀ náà gbà tí àwọn yóò sì fi ohun tí àwọn bá fẹnukò lórí léde fún gbogbo ọmọ Nàìjíríà. Malami tẹ̀síwájú pé ìjọba àpapọ̀ ní yóò jíròrò lórí ọ̀nà tí wọ́n yóò gbé ìgbẹ́jọ́ náà gbà láìpẹ́. Ẹ o ranti pe ni ana ni a mu iroyin wa pe I﻿le ẹjọ kotẹmilọrun nilu Abuja ti ni ki wọn tu olori ikọ ajijagbara IPOB Nnamdi silẹ pe ko maa lọ sile lalaafia. ﻿Adajọ ẹlẹni mẹta  to gbẹjọ kotẹmilọrun to gbe wa sile ẹjọ ni ko lẹjọ lati dahun mọ nitori ile ẹjọ giga ko laṣẹ lati gbẹjọ rẹ. ﻿Adajọ ni ọna ti ko tọ ni wọn fi gbe Kanu wọ Naijiria lati orileede Kenya ati pe wọn ko tẹle ilana to bofin mu nipa gbigbe daran wọ orileede rẹ pada. T﻿ori eyi, adajọ ni ko lẹjọ kankan ro ti wọn si wọgile gbogbo ẹsun ti wọn fi kan an. I﻿dajọ yi n waye lẹyin agbẹjọro agba to n ṣoju Kanu,Mike Ozekhome bẹ ile ẹjọ pe ki wọn wgile awọn ẹsun meje to ku ti wọn fi kan Kanu ninu mẹẹdogun ti ile ẹjọ giga ti ṣaaju wọgile mẹjọ ninu rẹ. Ṣ﻿aaju, adajọ Jummai Hannatu Saki wọgile iwe ti wọn mu wa pe ki wọn tete gbọ ẹjọ Kanu pẹlu alaye pe ọjọ ti re kọja lori rẹ. B﻿ẹẹ naa lo fi igbẹjọ beeli rẹ sẹgbẹ kan titi igba ti wọn yoo fi gbẹjọ kotẹmilọrun . ﻿Ijọba Naijiria lo gbew Kanu lọsi ile ẹjọ lori ẹsun to da lori iditẹgbajọba,iyapa lọtọ ati pe o jẹ ọmọ ẹgbẹ IPOB ti wọn ti fofin de pe ikọ agbesunmọmi ni. A﻿mọ ṣa losu Karun un, adajọ Binta Nyako ti ile ẹjọ giga Abuja wọgile mẹjọ ninu awọn ẹsun ti wọn fi kan an Kanu. Ile ẹjọ giga ti o wa ni Abuja wọgile igbẹjọ beeli ti awọn agbẹjọro rẹ muwa nigba naa.	https://www.bbc.com/yoruba/articles/clwq4ey38ldo
entertainment	Salawa Abeni:Ọwọ́ ọlọ́pàá ti tẹ ẹni tó fẹ́ ba Queen Waka lórúkọjẹ́ lọ́jọ́sí	"Ọlọpàá RRS sọ pé ọwọ́ tẹ ọmọkurin ẹni ọdun mọ́kàndinlógún náà tó tún jẹ akẹ́kọ̀ọ́ gboyè National Diploma ní Yaba College of Technology tí ìpinlẹ̀ Eko ní Magboro ni Ipinlẹ Ogun Afurasí náà Olufowoke Oladunjoye Emmanuel ni wọ́n lọ gbé nílé àwọn òbí rẹ lọ́jọ́bọ lẹ́yìn ọjọ́ mẹ́ta ti wọ́n ti n ṣọ́ọ kiri. Kọmisona ìpínlẹ̀ Eko, Hakeem Odumosu sàlàyé pé ni kété ti ọ̀rọ̀ náà ti jẹyọ nínú oṣù kẹrin tí wọ́n mú ẹ̀sùn wá pé ẹnìkan fẹ́ bá Salawa Abeni lórúkọ jẹ́ ní òun ti pàṣẹ fún ẹka RRS láti ṣe ìwádìí irú ẹni bẹ́ẹ̀. Afunrasí ọ̀un nínú ọ̀rọ̀ rẹ̀ fún ọlọ́pàá sàlàyé pé lóòtọ́ òun lòun wà nídìí ìbanilórúkọ jẹ́ náà láti gba owó díẹ̀ ní. Àkẹ́kọ̀ọ́ gboyè ìmọ̀ ẹ̀rọ ni YabaTech ọun ni òun ri fótò ìhònhò náà nínú káàdì ìránti kan ní ìlẹ̀ẹ́lẹ̀ nílé iwé òun ní ínu ọsù kọkanlá ọdun 2019 ní. Ó fí kún pé lẹ́yìn ti òun fi fótò náà si orí fóònù òun tàn, òun wá wá nọ́nbà Waka Quenn lójú òpó instagram rẹ. Lẹ́yìn náà lòun fí àtẹ̀jíṣẹ́ ránṣẹ́ sí gbajúgbajà olórin náà lẹ́yìn ti òun fi àwọn fótò díẹ̀ sọwọ́ síi. Èrò ọkàn mi ni láti gba owó  díẹ̀ ki sì ba àwọn fótò náà jẹ́. ""Mo rò pé gbogbo ǹkan sì ńlọ bí mo ṣe rò ni àfi ti mó gbọ nínú ìròyìn lọ́ja keji pé ẹnikàn ń gbìyànjú láti bá òun lórúkọ jẹ́, ẹgbọ́ ìyá mi ni mo wà nígbà ti ìròyìn náà n lọ lorí Rẹdíò ti ìyá mi náà sì n ṣépè lé ẹni tó fẹ́ ba Salawa lórúkọ jẹ́ láì mọ̀ pé, ẹmi gàn ni mo wà nídìí ọ̀rọ̀ náà"" "" Mo rọra yọ jáde, mo sì lọ ba káàdì ìpè mi àti káàdì ìràntí náà jẹ́ tí mò sì júù sọnu ti fóònù si inú omi kan ni Magboro, kò sì si ẹni to sọ ǹkankan nípa ọ̀rọ̀ náà tabi pé Alhaja Salawa lori ọ̀rọ̀ náà mọ"" Ẹ̀wẹ̀ gbájúgbàja olórin náà Salawa Abeni ti dúpẹ́ lọ́wọ́ gbogbo àwọn olólùfẹ́ rẹ̀ ní Nàìjíríà àti lókè òkun fún àdúrótì, bákan náà lo dúpe lọ́wọ́ àjọ ọlọ́pàá pàápàá jùlọ ẹka RRS fún iṣẹ́ ribiribi tí wọ́n ṣe láti wá ọmọkunbrin náà jáde. Salawa ní òun kọ ni ẹni àkkọ́kọ́ ti ọmọkùnrin yìí ṣe irú rẹ̀ fún, sùgbọ́n òun dúpẹ́ fún ìfẹ́ àti àdúrótì gbogbo ènìyàn Àwòrán ìhòhò: Salawa Abeni ti sọ̀rọ̀, ẹgbọ́ ohun tó wí Salawa Abeni: Mi ò leè gbà kẹ́nikẹ́ni bàmí lórúkọ jẹ́ Gbajugbaja olorin waka, Salawa Abẹni ti sọ pe, oun ti fi ẹjọ abanilorukọjẹ to fẹ fi aworan ihoho oun lede lori itakun agbaye sun ijọba. Salawa lo sọ ọrọ yii ninu ifọrọwerọ kan pẹlu BBC. O ni oun ko mọ ẹni to ṣe iṣẹ ibi ọhun, ṣugbọn bi iku ile o pani, tode ko le pani. Salawa sọ pe ọkunrin naa ba oun sọrọ lori ikanni WhatsApp, to si sọ pe ki oun fun un lowo, bi bẹ kọ, oun yoo fi aworan ihoho rẹ lede fun gbogbo aye lati ri. Gbajugbaja olorin waka naa ṣalaye pe iṣelẹ naa ko tu irun kankan lara oun. Lẹyin naa lo sọ pe oun ko lee gba ki ẹnikẹni ba orukọ oun jẹ lẹyin ọpọlọpọ ọdun to ti n to orukọ ọhun jọ, idi re ti oun ṣe fi ọrọ naa to awọn agbofinro leti. Ṣaaju ni Salawa ti fi ọrọ kan lede loju opo Instagram rẹ, nibi to ti ṣafihan atẹranṣẹ ti ọkunrin naa, to pe orukọp ara rẹ ni Jason tẹ si. Ọkunrin ọhun ṣo pe ki Salawa fun oun lowo, bi bẹ kọ, oun yoo fi aworan ihoho Salawa lede fun gbogbo agbaye lati ri. Lẹyin eyi ni Salawa fun ra rẹ wa fi aworan ọhun lede."	https://www.bbc.com/yoruba/52126930
sports	Anthony Joshua vs Pulev: Anthony Joshua rọ̀jò ẹ̀ṣẹ́ lu Pulev	Nnkan yan lalẹ ọjọ Satide, ọjọ kejila oṣu kejila ọdun 2020 nigba ti awọn akanṣẹjẹun meji, Anthony Joshua ti ilẹ Gẹẹsi ati Kubrat Pulev ọmọ Bulgaria. Lẹyin o rẹyin Anthony Joshua lo bori nigba to fi ẹṣẹ ja Pulev bs bi apo irẹsi nigba ti ija wọn wọ ipele kẹsan. Pẹlu abajade ija ẹṣẹ kikan naa, Anthony Joshua ṣi ni agba ọjọ akanṣẹ to di bẹliti ẹyẹ WBO, WBA ati IBF mu bayii. Ija naa ti wọn ja lati aṣalẹ ọjọ  Satide wọ kuutkutu owurọ ọjọ Aiku ni igba kejilelogun ti Joshua yoo fi ẹṣẹ ja akanṣẹjẹun miran bọ ni apo irẹsi, iyẹn Knockout lati igba to ti bẹrẹ si ni kan ẹṣẹ jẹun, eyi si ni igba keji ti Pulev yoo kuna lati igba to ti n ja ẹṣẹ jẹun.	https://www.bbc.com/yoruba/55291879
politics	Ademola Adeleke: Ta ni olùdíje gómìnà fún PDP tó gbégbá orókè láti tukọ̀ ìpínlẹ́ Osun	Kii se iroyin tuntun mọ pe Sẹnatọ Ademola Adeleke, tii se oludije sipo gomina nipinlẹ Osun lo jawe olubori ninu eto idibo to waye lọjọ Satide, ọjọ Kẹrindinlogun osu keje ọdun 2022. Adeleke lo ni apapọ esi ibo to to 403,371 ninu eto idibo naa lati fi ẹyin alatako rẹ, gomina Adegboyega Oyetola janlẹ, ẹni to ni apapọ ibo 375,027. Bẹẹ ba si gbagbe, igba keji ree ti Ademola Adeleke yoo dije fun ibo gomina nipinlẹ Osun. O ti kọkọ tiraka saaju lọdun 2018 amọ to fidi rẹmi, eyi to mu ki gomina Oyetola to jawe olubori di gomina. Bakan naa, ẹgbọn Ademola, eyiun Sẹnatọ Isiaka Adeleke naa ti jẹ gomina ri nipinlẹ Osun, ko to di oloogbe.	https://www.bbc.com/yoruba/afrika-45560845
politics	Ondo, Edo governorship election: Wo ìdí tí oò fi ní lè wọ Amẹ́ríkà bí o bá lọ́wọ́ sí rírú òfin ìbò	"Ijọba  ilẹ Amẹrika  ti ni ko ni si fisa fun awọn kan to lọwọ ninu makaruru idibo inu osu kọkanla  ipinlẹ Kogi ati Bayelsa ati gbogbo rogbodiyan to ti ba imurasilẹ idibo Edo ati Ondo ti yoo waye  lọjọ satide ọsẹ yii ati ti ọjọ kẹwa oṣu kewa to n bọ yii rin. Botilẹ jẹ pe idibo ko tii waye  ni Edo ati Ondo, akowe agba orile-ede Amẹrika Mike Pompeo fofin fisa Amẹrika de  awọn  ẹniyan kan  nitori ipa ti wọn ko bi eto idibo awọn ipinlẹ mejeeji yii se n bọ lọna. Gẹgẹ bi atẹjade ti agbẹnusọ eka Morgan Ortagus fọwọ si lọjọ aje ṣe sọ ""ko ni fisa ilẹ Aměrika gbigba fun wọn. Wọ́n ti fa Ààrẹ Amẹrika, Donald Trump kalẹ̀ fún àmì ẹ̀yẹ Nobel Peace Prize Ààwẹ̀ gbẹ̀mí ọmọ Naijiria ní orílẹ̀èdè Amẹ́ríkà Gẹgẹ bi wọn se ko atẹjade naa: ""Ni ọjọ kọkandinlọgbọn, oṣu keje, ọdun 2019, a kede pe a fi ofin de gbigba fisa awọn ọmọ Naijiria kan ti wọn lọwọ si magomago idibo ni inu oṣu keji ati ikẹ̀ta ọdun 2019."" "" Loni, akowe agba ilẹ Amerika n fi awọn miran kun awọn ti ofin fisa gbigba de nitori ipa ti wọn ko bi eto idibo inu osu kẹsan ati ikẹwaa ṣe n bọ ni Edo ati Ondo ""Awọn eniyan wọnyi  huwa aitọ lai fi ti ipa to ni lara awọn ọmọ Naijiria ṣe ati nkan ti o ṣe fun eto ijọba awa ara wa ni Naijiria. Botilẹ jẹ pe ijọba ilẹ Amerika ko dárúkọ awọn ti ọrọ naa kan, sugbọn o ni igbesẹ awọn ni lati tubọ mu eto iṣejọba awa ara wa ni Naijiria gbopọn sii ""Ẹwẹ atẹjade naa fi ku pe, awọn eniyan kan ni ifofinde yii n ba wi kii ṣe awọn ọmọ Naijiria lapapọ Afurasí kan yin Oloruntoba níbọn nítorí èdèàìyedè nílé oní Sharwama Wọ́n ti ní kí Jolaosho ""TBlak"" wá káwọ́ pọ̀nyìn r'ojọ́ ìdí tó fi ya ""Blue Film"" nínú igbó Osun Osogbo Ọga Agba ileeṣẹ ọlọpaa ni Naijiria, Mohammed Adamu, ti kilọ fun awọn oloṣelu ni ipinlẹ Edo ati Ondo, to n kopa ninu idibo si ipo gomina l'oṣu Kẹsan, ati ikẹwa. Ọjọ kọkandinlogun, oṣu Kẹsan-an, ni idibo yoo waye ni ipinlẹ Edo, ti ipinlẹ Ondo, yoo si waye ni ọjọ kẹwa, oṣu Kẹwaa. Adamu sọ pe dandan ni fun gbogbo awọn oludije, ati alatilẹyin wọn lati pa ofin orilẹ-ede Naijiria mọ, lai si rogbodiyan kankan. Oriṣiriṣi iṣẹlẹ lo ti n waye ni agbo oṣelu nipinlẹ Edo, paapa lẹyin ti gomina Godwin Obaseki fi ẹgẹ oṣelu APC silẹ, to si darapọ mọ PDP, nitori pe wọn ko fun ni tikẹẹti ẹgbẹ. Lara awọn iṣẹlẹ to ti waye ni bi wọn ṣe yọ olori ile aṣofin ipinlẹ naa.tyn Bi ere itage lo ri ni Ọjọ Aiku nigba ti Alaga ẹgbẹ oṣelu APC tẹlẹri, Adams Oshiomole ati oludije ẹgbẹ oṣelu APC, Osagie Ize-Iyamu kunlẹ lori ẹsẹ mejeeji fun awọn eniyan ni asiko ti ẹgbẹ oṣelu APC  lo ṣe ipolongo rẹ ni ilu Benin. Oshiomole ati Osagie Ize-Iyamu naa kunlẹ bẹbẹ fun awọn eniyan lati ṣe agbatẹru fun wọn ni asiko idibo to n bọ nipinlẹ Edo naa. Aafin ọba Edomwonyi Iduozee Ogiegbean, Enigie ti ilu Egbaen ni ipolongo idibo naa ti waye. Idibo sipo gomina ni ipinlẹ Edo naa yoo waye ni Ọjọ Kọkandinlogun, Oṣu Kẹsan, ọdun 2020. Oludije lẹgbẹ oṣelu APC naa lo asiko naa lati kede ipolongo rẹ ati awọn ohun ti yoo gbeṣe ti oun ba bori ninu idibo to n bọ naa. O pe akọle ipolongo naa ni ‘SIMPLE agenda manifesto’. Lara ohun ti Ize-iyamu ni oun yoo ṣe ni lati jẹ ki eto aabo gbooro si ni ipinlẹ Edo ati lati pese owo iranwọ fun awọn ọdọ fun idokowo. O fikun pe oun yoo ṣiṣẹ pọ pẹlu awọn lọbalọba ni ipinlẹ naa fun ijiroro lori ọna ati mu nkan lọ deede fun awọn to wa ni awọn ilu kereje-kereje. Osagie Ize-Iyamu naa dupẹ lọwọ awọn lọbalọba to wa ni bẹ fun atilẹyin wọn, ti o si bẹ wọn lati ṣe atilẹyin fun oun nigba ti asiko idibo ba de ni Osu Kẹsan. O kere tan eniyan mẹwaa ni wọn wa ni ile iwosan lẹ̀yin ti ija bẹ silẹ, laarin awọn onijagidijagan to n ṣe atilẹyin fun gomina ipinlẹ Edo, Godwin Obaseki ati Pasitọ Osagie Ize-Iyamu to n dije labẹ ẹgbẹ oṣelu PDP. Gomina Obaseki naa n ṣe iṣide ipolongo rẹ saaju idibo sipo gomina ni ipinlẹ Edo ti yoo waye ni Ọjọ Kọkandinlogun, Oṣu Kẹsan, ọdun 2020. Nibi ipolongo idibo to waye ni aafin Ọba Benin, Ọba Ewuare 11 ni ija ti bẹ silẹ, ti ọpọlọpọ dukia to fi mọ ọkọ ayọkẹlẹ, awọn asia ipolongo ni wọn bajẹ ni agbegbe naa. Ikọ ipolongo Obaseki da ẹbi rogbodiyan naa ru ikọ ẹgbẹ oṣelu APC, to jẹ alatako rẹ. Ninu ọrọ tirẹ, Ọba Ewuare pe fun adura lọwọ awọn alalẹ lati gba fun wọn, ki idibo naa lọ ni irọwọrọsẹ. Ọba Ewuare ke si awọn oloye rẹ lati bẹrẹ adura ni kankan lati jẹ ki alaafia jọba lasiko idibo to n bọ lọna naa. Ija naa bẹrẹ nigba ti gomina Obaseki to n dari awọn alatilẹyin rẹ lọ si aafin ọba koju awọn onijagidijagan to di oju ọna ati kọja wọn pẹlu ibọn, igo ati ọpọlọpọ ohun ija oloro. Bi awọn alatilẹyin Obaseki ṣe n rapala wọ afin ọba naa ni awọn alatilẹyin Osagie Ize-Iyamu  na n bu wọn. Lẹyin eyi ni ija bẹ silẹ, ti Gomina Obaseki si kuro nibẹ lọ si papa iṣere Samuel Ogbemudia to wa ni ilu Benin, ni ipinlẹ Edo. Obaseki ni ibi ipolongo naa sọ fun awọn alatilẹyin rẹ pe ẹgbẹ oṣelu APC lo fa rogbodiyan naa, ti o si pẹtu si wọn lati maṣe gba ẹsan lara wọn. Ninu ọrọ ti wọn, ẹgbẹ oṣelu APC daun pe Gomina Obaseki ati awọn ololufẹ rẹ gangan lo n fa wahala ati rogbodiyan ni ipinlẹ naa. Ibo pataki meji ni awọn oloṣelu Naijiria n gbaradi fun lorilẹede yii bayii lọdun yii. Akskọ ni ibo gomina ni ipinlẹ Edo. Ekeji si ni ibo gomina ni ipinlẹ Ondo. Amọṣa ilumọọka wolii kan, Primate Elijah Ayọdele ni oun ti gba asọtẹlẹ idajọ Ọlọrun fun ẹnikẹni to ba gbiyanju ati ṣe eru lasiko idibo to n bọ ni ipinlẹ Edo. Primate Elijah Ayọdele sọ eyi ninu atẹjade asọtẹlẹ kan to gbe jade. O ni Ọlọrun ti fi ẹni ti yoo bori idibo naa han oun ati pe ẹnikẹni to ba gbiyanju ati tọwọ bọ idibo naa lati eru yoo fori ko idajọ Ọlọrun. Primate ni Ọlọrun ti fi han oun pe arun coronavirus ni yoo pa ẹnikẹni to ba gbiyanju lati doju ibo ru ni ipinlẹ. ""COVID-19 ni yoo pa ẹnikẹni to ba ṣe eru ibo"" Ọjọ kọkandinlogun, oṣu kẹsan an, ọdun 2020 ni ibo sipo gomina ni ipinlẹ Edo yoo waye."	https://www.bbc.com/yoruba/afrika-53524428
politics	Bola Tinubu: INEC ní PVC kìí parí iṣẹ́, bẹ́ẹ̀ni ọjọ́ kìí lọ lórí rẹ̀	"Gómìnà Ìpínlẹ̀ Èkó tẹ́lẹ̀ rí, Bola Ahmed Tinubu, tí tọrọ àforíjì fún sísọ wí pé ọjọ́ ti lọ lórí káàdì ìdìbò tó wà lọ́wọ́ àwọn ọmọ orílẹ̀ èdè Nàìjíríà. Tinubu, tó ti fi èròńgbà rẹ̀ hàn láti dupò Ààrẹ lọ́dún 2023, tọrọ àforíjì náà nínú àtẹ̀jáde kan látọwọ́ àgbẹnusọ rẹ̀, Tunde Rahman lónìí nílùú Èkó. Ẹ ó rántí pé lọ́jọ́ Ìṣẹ́gun, nígbà tí Tinubu ń bá àwọn ikọ̀ obìnrin láti Ìpínlẹ̀ Èkó sọ̀rọ̀, níbi àpérò àwọn obìnrin ẹgbẹ́ òṣèlú APC ní Abuja sọ wí pé kí wọ́n ṣe àyẹ̀wò káàdì ìdìbò tó wà lọ́wọ́ wọn dáadáa. Ó ní kí wọ́n ri dájú pé ọjọ́ kò ì tíì lọ lórí àwọn káàdì ìdìbò náà. Àtẹ̀jáde ọ̀hún ṣàlàyé pé Tinubu lo ọ̀rọ̀ ọjọ́ lílọ lórí dípò kó sọ pé káàdì wọn lé nílò àtúnṣe tàbí àtúngbéyẹ̀wò. Bákan náà ló yin àjọ INEC lákin fún ṣíṣe ètò ìdìbò tí kò ní ẹja ń bákàn nínú, tó sì tẹmpẹlẹmọ́ ìdí tó yẹ kí àwọn ènìyàn máa kópa níbi ètò ìdìbò lójúnà à ti mú kí ètò ìjọba àwaarawa dúró ire. Bẹ́ẹ̀ náà ló rọ àwọn obìnrin láti lọ gba káàdì ìdìbò, kí wọ́n sì rí dájú pé wọ́n kópa níbi ètò ìdìbò káàkiri ẹsẹ̀ kùkú. Tinubu là àwọn obìnrin lọ́yẹ̀ láti ṣe àtúngbéyẹ̀wò orúkọ wọn lọ́dọ̀ àjọ INEC kí wọ́n le ri dájú pé ó pé pérépéré. Ó kọminú pé ọ̀pọ̀ àwọn tó ń fi orúkọ sílẹ̀ ni kì í gba káàdì ìdìbò wọn. Ajọ to n ri si eto idibo ni Naijiria, INEC, ti sọ fun BBC pe kaadi idibo, PVC, ki pari iṣẹ lodi si ọrọ ti oludije sipo Aarẹ labẹ ẹgbẹ oṣelu APC, Bola Ahmed Tinubu sọ. Ọrọ yii lo n jade lẹyin ti fidio kan ti Tinubu ti sọ pe ọpọ kaadi idibo to wa lode lo ti pari iṣẹ tawọn eeyan ko si mọ. Ninu fidio naa, nibi ti oloṣelu naa ti wọ ibomu, lo ti sọ pe ""Wọn le ma tete sọ fun yin… PVC ti pari iṣẹ."" Tinubu tẹsiwaju pe ""Ẹ ni lati tete pin ọrọ yii kaakiri awọn ijọba ibilẹ atawọn wọọdu, lai wo bi yoo ṣe lera to."" Bo tilẹjẹ pe a ko le sọ ohun ti Tinubu ni ki awọn eeyan oun pin kaakiri awọn wọọdu, ṣugbọn o tẹsiwaju pe ""Adinku n ba bi eto idibo ṣe n waye nitori pe awọn kaadi ti idibo ti n pari iṣẹ."" Ẹwẹ, nigba ti BBC kan si alaga ajọ INEC ni ipinlẹ Anambra, Nkwachukwu Orji, o ni ko si nnkan to n jẹ pe kaadi idibo, PVC, n pari iṣẹ. Gẹgẹ bii nnkan to sọ, ayipada kan ṣoṣo to le waye si kaadi idibo ki ẹni to ni kaadi paarọ ibi to n gbe, ko si ni ki ajọ INEC yi adirẹsi ounn ati ibudo idibo pada. Oṣiṣẹ INEC mii ti ko fẹ ki a darukọ oun ṣalaye pe ""Kaadi idibo ko dabi kaadi to fun awọn awakọ laṣẹ lati wa ọkọ loju popo, ọjọ kii lọ lori rẹ, bẹẹ si ni kii pari iṣẹ."" BBC kan si awọn alabaṣiṣẹ Tinubu lori ọrọ naa ti adari wọn sọ amọ wọn kọ lati gbe ẹrọ ilewọ wọn. Ọsẹ to kọja ni Tinubu kede erongba lati dije du ipo Aarẹ Naijiria lẹyin to ni oun ti kọkọ fi ọrọ ọhun to Aarẹ Muhammadu Buhari leti. Ninu ọrọ rẹ lọjọ naa lọhun, o ni afọbajẹ ni oun, ko sì sí ofin kankan to sọ pe afọbajẹ naa ko gbọdọ dade Aarẹ."	https://www.bbc.com/yoruba/afrika-60059582
sports	Odion Ighalo: Ole Gunnar Solskjaer gbóṣùbà káre fún Ighalo lẹ́yìn tó sọ góòlò méjì sáwọ̀n Derby County	"Atamatase ikọ Manchester United, Odion Ighalo ti ni, ọrọ ti awọn kan n sọ kiri lori igbeṣẹ oun lati darapọ mọ Manchester United ko tu irun kankan lara oun. Ighalo sọ pe ohun to ṣe pataki ni ki awọn ojugba oun gbagbọ ninu oun, gẹgẹ bi agbabọọlu to pegede. O ni ""Niwọn igba ti awọn akẹgbẹ mi, akọnimọọgba mi ati awọn ololufẹ mi ba lee gbagbọ ninu ipa ti mo le ko lori papa, temi ni lati maa ṣe ohun ti mo mọọ ṣe."" Ighalo tẹsiwaju pe ""Ohun ti ẹnikẹni ba sọ ko kan mi, afojusun wa ni Man United ni lati tẹsiwaju ninu saa bọọlu yii."" Ami ayo mẹta si odo ni Manchester United fi ṣeya fun Derby County ninu ifẹsẹwọnsẹ wọn to waye lọjọ Ọjọbọ, leyii ti Ighalo ti sọ bọọlu meji wọle ninu rẹ. Ọpọ awọn ololufẹ Manchester United kaakiri agbaye lo ti bẹrẹ si n jẹ ọrọ Ighalo lẹnu bi ẹni jẹ iṣu lẹyin aṣeyọri Manchester United ninu ifẹsẹwọnsẹ naa, papa julọ fun ipa to ko. Ighalo ni aṣẹyọri oun ni Manchester United ti fi han pe, oun kun oju oṣuwọn lati darapọ mọ ẹgbẹ agbabọọlu naa. Ni bayii, Ighalo ti sọ goolu mẹta sinu awọn ninu ifẹsẹwọnsẹ meji to ti kopa ninu rẹ lati igba to ti darapọ mọ ikọ ọhun ni Oṣu Kini, ọdun 2020. Ẹwẹ, akọnimọgba Manchester United, Ole Gunnar Solskjaer ti gboṣuba kare fun Odion Ighalo fun iṣe akin to ṣe lati sọ bọọlu sinu awọn Derby County nigba meji ọtọtọ ninu ifẹsẹwọnsẹ FA Cup ọhun."	https://www.bbc.com/yoruba/afrika-51766122
sports	Issac Promise' Death: Àdánù ń lá ni ikú agbábóòlù mẹta jẹ fún wa - NFF	Ajọ ti o ri si ere boolu ni Naijiria ko dunnu rara si bi iku ojiji ti n pa awọn ọjẹ wẹwẹ agbaboolu lorilẹede yii. Ninu ọrọ rẹ, akọwe agba fun ere boolu lorilẹede yii, Dokita Mohammed Sanusi banujẹ lori iku Issac Promise. Issac Promise ni adari ojugba rẹ nigba idije awọn ọjẹwẹwẹ ti ọjọ ori wọn ko ju Ogun ọdun ati mẹtalelogun lọ. Akọwe agba lẹka ere bọọlu naa ni pe aipẹ yii ni ọkọ ayọkẹlẹ kan pa meji lara awọn agbabọọlu fun Ọlọpaa meji. Awọn meji naa ni wọn ku lairo tẹlẹ ni ilu Uyo, Olu Ilu Akwa Ibom ni ọjọ meji sẹyin, ki ti Issac Promise to tun ṣẹlẹ. Mohammed Samuel ni ọsẹ ibanujẹ ni ọsẹ naa jẹ fun Ajọ naa. O ṣapejuwe Isaac Promise gẹgẹ bi ẹni ti o ni iwa tutu ti o si mura siṣẹ. O tẹsiwaju pe titi di asiko ti iroyin yii jade, wọn ko i tii mọ orisun iku rẹ. O wa ni manigbagbe ni Promise yoo jẹ fun gbogbo eniyan. Promise ni o jẹ adari ikọ ọmọ Naijiria ninu idije ti ọjẹwẹwẹ ilẹ Afrika ni ọdun 2005 ni Orilẹ ede Benin. Bakan naa ni o tun  kopa ninu ere idije ifese wọn sẹ ti FIFA ti ọjọ ori wọ ko ju Ogun kọ Promise ni o tun je adari ninu idije  ti awọn ọjẹwẹwẹ ti ọjọ ori wọn ko ju mẹtalelogun lọ ni Beijing 2008. Ninu atẹjade ti ẹgbẹ agbaboolu rẹ Bold FC fi lede wọn ni Promise jade laye lẹyin ti o ti lo Ookanlelọgbọn lori eepẹ.	https://www.bbc.com/yoruba/media-49930574
religion	Primate Ayodele: Pásítọ̀ ìjọ INRI sọ tẹ́lẹ̀ pé ọrọ̀ ajé Nàìjíríà yóò dẹnu kọlẹ̀ síi lọ́dún 2022	Ọpọ ọmọ orilẹede Naijiria lo n pariwo ilu o fararọ lasiko yii bi gbogbo nkan ṣe wọn gogo lọja ti atijẹ si nira fun ọpọ eeyan. Amọ alufa ijọ INRI Evangelical Spiritual Church, Primate  Elijah Babatunde Ayodele ti sọ pe a ṣẹṣẹ n me ẹyẹ bọ lapo ni. Primate Ayodele ni nkan yoo le ju bayii lọ fawọn ọmọ orilẹede Naijiria lọdun to n bọ. Pasitọ Ayodele to sọ tẹlẹ ni ibẹrẹ ọdun yii nipa ile to wo pa awọn eeyan ni Ikoyi niluu Eko sọ pe ọrọ aje Naijiria yoo tubọ dẹnu kọlẹ sii lọdun 2022. ''Oju awọn ọmọ Naijiria yoo ri to lọdun 2022 nitori iyan yoo mu sii. Ọrọ aje Naijiria tẹsiwaju lati maa dẹnu kọlẹ, koda agbọjẹ oloṣelu kan yoo tun ku lọdun 2022. Ẹni ti yoo jẹ aarẹ Naijiria gan an ninu idibo 2023 yoo jẹ iyalẹnu fun gbogbo eeyan. Lori ọrọ aarẹ, mo ti sọ tẹlẹ pe tawọn eeyan apa guusu ko ba fimọ ṣọkan, ara oke Ọya ni yoo tun jẹ aarẹ Naijiria lọdun 2023. Awọn ipinlẹ kan yoo doju bo ilẹ ni Naijiria, awọn minisita kan to wa ni ijọba Aarẹ Muhammadu Buhari yoo gba idaduro lẹnu iṣẹ. Bakan naa, o san fun Aṣiwaju Bola Tinubu ko gbaju mọ ipinlẹ Eko ko si gbagbe nipa ipo aarẹ tori awọn oluṣelu tuntun kan ti yoo dide ni yoo gba ijọba Naijiria. Agbẹjọro agba ati minisita eto idajọ ni Naijiria, Abubakar Malami yoo koju oriṣiiriṣii iṣoro. Ẹ sọ fun gomina ipinlẹ Oyo, Seyi Makinde pe ko ye ba igbakeji rẹ ja mọ, bi bẹẹ kọọ, o maa ṣe ara rẹ. Mi o tii ri ẹni to le la Gboyega Oyetola mọlẹ ninu ẹgbẹ oṣelu PDP fun saa keji ninu ibo gomina nipinlẹ Osun. Kayode Fayemi gbọdọ ṣe atunṣe ninu ẹgbẹ oṣelu APC l'Ekiti, bi bẹẹ kọ, ko ni wọle fun ipo gomina fun saa keji.	https://www.bbc.com/yoruba/afrika-59202982
health	Kegel: Eré ìdárayá tí àwọn onímọ̀ sọ pé ó n fikún adùn ìbálòpọ̀ fún obìnrin, tó tún n fún ọkùnrin ní agbára	Awọn onimọ ilera maa n sọ pe pataki ni ere idaraya jẹ, ninu ilera ẹda. Bẹẹ si ni oriṣiriṣi ere idaraya wa, ṣugbọn o ni awọn to n ṣanfaani fun ibalopọ laarin takọ-tabo. Dokita onimọ nipa bi egungun inu ara ṣe n ṣiṣẹ, Abubakar Ahmad Tsafe, ti ileewosan Gbogboogbo Farida, nilu Gusau nipinlẹ Zamfara, sọ nipa awọn iwulo ati anfaani ere idaraya fun ibalopọ to dara fun ọkunrin ati obinrin. Dokita naa sọ pe ere idaraya le ran ọkunrin lọwọ lati fi opin si ti tete da 'ejaculation', aile ṣe deede ninu ibalopọ. O tun le mojuto ki nkan ọmọkunrin o ma ṣiṣẹ. O ni o tun le ṣe iranlọwọ lori iṣoro ti ọkunrin ba ni pẹlu ile itọ rẹ. Fun awọn obinrin, ere idaraya le fun ile itọ ati ẹya ara to wa fun ọmọ bibi, ni okun. Dokita Abubakar Ahmad Tsafe sọ pe ere idaraya Kegel, jẹ eyi ti ko nira rara, to si ma n fun awọn iṣan to wa lara egungun to so ara ati ẹsẹ pọ 'pelvis', ni okun. Ẹya ara 'pelvis' yii kan naa lo gbe awọn ẹya ara to gbe nkan smọkunrin ati oju ara obinrin duro. O wa laarin ikùn ati itan. Iwe iroyin magasiini Healthline Health sọ pe ere idaraya Kegel ma n jẹ ki ile itọ ṣiṣẹ daadaa. O si tun ma n fun eeyan ni agbara ati fun ibalopọ. Oriṣiriṣi nkan lo ma n din agbara ẹya ara 'pelvis' ku. Nigba ti ọkunrin ba wa ni ọdọ, wsn ma n ni agbara. Amọ bi wọn ba ṣe n dagba, ni yoo ma a rẹ ẹya ara naa, eyi ti yoo nipa lori bi wọn ṣe n ni ibalopọ. Gẹgẹ bi Magasinni Healthline ṣe sọ, ere idaraya Kegel ma n mu ki adun ati ifẹ si ibalopọ, pọ si lara awọn ọkunrin. O ma n dena ki ọkunrin tete dà àtọ lasiko ibalopọ, to si ma n din iṣoro ki ọkunrin o ma le ṣe ku. Yatọ si eyi, Dokita Tsafe sọ pe ere idaya  naa ma n mu ki ọkunrin le pa itọ mọra fun igba pipẹ. Oriṣiriṣi nkan lo le mu ki aarẹ ba 'pelvis' obinrin tabi ba a jẹ. Eyi le waye nipasẹ oyun tabi ọmọ bibi. O si le jẹ nipasẹ isẹ abẹ ile itọ tabi aisan ninu ile itọ. Ṣugbọn dokita sọ pe ayipada le wa ti iru obinrin bẹ ẹ ba n ṣe ere idaraya Kegel. O ni o tun ma n mu ki obinrin gbadun ibalopọ ju ti tẹlẹ lọ. O sẹ pataki lati da orisun awọn iṣan naa mọ. Healthline sọ pe o le da wọn mọ nipa kiki ika ọwọ to mọ si inu oju ara rẹ, ki o si pa awọn iṣan oju ara naa pọ daadaa mọ ika naa. Ọna miran tun ni pe ki ọkunrin tabi obinrin gbiyanju lati da itọ duro lasiko ti wọn ba n tọ lọwọ. Awọn iṣan ti wọn fi da itọ duro ni  ti pelvis, ti yoo si fun wọn ni òye aaye to wa. Oriṣiriṣi ere idaraya yii lo wa - o le ṣe e lori iduro, ti o ba joko, tabi ki o sun si ilẹ Eyi to wọpọ ju ni ki o sun silẹ, ki o si kọ oju si oke. Lẹyin naa, gbe itan soke, na ọwọ si iwaju, ki o si ka orunkun rẹ ko. Dokita Tsafe sọ pe o le ṣe ere idaraya yii laarin iṣẹju aaya mẹta si marun, sinmi, ki o tun bẹrẹ pada. Bakan naa ni fun ọkunrin ati obinrin. O tun le ṣe ere idaraya naa nipa jijoko, ki o si ka ẹsẹ rẹ ko si abẹ ara wọn. O le ṣe e fun iṣẹju diẹ, sinmi, ki o si tun tẹsiwaju. Omiran tun ni pe ki o fi aya sun, ki o si gbe iku rẹ soke, pẹlu ọwọ rẹ ko di ẹọẹ rẹ mejeeji mu lati ẹyin. Dokita sọ pe ko si asiko ti eeyan ko le ṣe ere idaraya yii, boya ni owurọ, ọsan tabi alẹ. Koda, o le ṣe nibi ti ko si ni gbangba nibi iṣẹ rẹ.	https://www.bbc.com/yoruba/afrika-55033268
politics	Àwọn tó ń fi àìsàn bú Tinubu ti lulẹ̀, ó dàgbà lóọ̀tọ́ọ́, àmọ́ kò ṣàìsàn - APC	Oriṣiriṣi awọn eeyan kaakiri Naijiria lo ti n sọ erongba wọn lori fidio kan to gba ori ayelujara kan. Fidio naa lo safihan awọn ọmọ ẹgbẹ Pyrates Confraternity to n sọrọ kobakungbe nipa oludije sipo Aarẹ fẹgbẹ oṣelu APC, Bola Tinubu. Ninu fidio ọhun ni awọn ọmọ ẹgbẹ naa, ti wọn wọ aṣọ funfun ati pupa, ti n kọ orin pe: “Ọwọ rẹ n gbọn, ẹṣẹ rẹ n gbọn, baba ti ara rẹ ko da, to n kọ orin pe oun lo kan.” Ti ẹ ko ba gbagbe, aṣa “Emilokan” yii gbode lẹyin ti Bola Tinubu sọ ọrọ naa nibi ipade kan niluu Abeokuta lasiko to n sọ eredi ti awọn eeyan ṣe gbọdọ gbe oun de ipo Aarẹ. Lẹyin ti fidio naa jade, ọpọ eeyan lo ti bu ẹnu atẹ lu fidio ọhun pe ohun ti awọn ọmọ ẹgbẹ naa ṣe ko bojumu to. Lara awọn eeyan to tako orin naa ni agbaọjẹ onkọwe ni, ọjọgbọn Wole Soyinka, adari ẹgbẹ Pyrates Confraternity naa atawọn alẹnulọrọ mii ni Najjiria. Ninu atẹjade kan, Soyinka ni inu oun ko dun si iwa ti awọn ọmọ ẹgbẹ naa hu. O ni “Niwọn igba ti gbogbo aye ti mọ iha ti mo kọ si ẹgbẹ naa, mọ fẹ sọ ni gbangba pe emi ko faramọ ohun ti wọn ṣe, mi o si lọwọ si.” “Gẹgẹ bii awọn ẹgbẹ mii, Pyrates Confraternity lafaani lati sọrọ bo ṣe wu wọn labẹ ofin. Bẹẹ emi naa lagbara lati sọrọ labẹ ofin, mi o mọ pe awọn ọmọ ẹgbẹ yii yoo ṣọ ọrọ ti wọn sọ yii si oludije naa.” “Iṣẹlẹ naa jẹ eyii to ya mi lẹnu pupọ.” Agbẹnusọ ẹgbẹ Pyrates Confraternity, Abiola Owoaje ninu atẹjadde kan sọ pe awọn ko lọwọ si ohun ti awọn ọmọ awọn ṣe ninu fidio naa rara. Pyrates ni ẹgbẹ naa kii da si ọrọ oṣelu. Owoaje ni asiko ti awọn n ṣe ayẹyẹ ọdun mẹrindinlọgbọn ẹgbẹ ọhun ni isẹlẹ naa waye. O ni “Gẹgẹ bii aṣa wa, a maa n kọ orin, ti a o si maa to lọwọwọ gẹgẹ bi a ti n ṣe lati ọdun mẹrindinlaadọta sẹyin.” “Jẹjẹ wa ni a n kọ orin naa lọ ki fidio aburu yii to jade.” “Tako nnkan to han ninu fidio ọhun, a kii ṣe ẹgbẹ oṣẹlu, ko si si ọkan lara awọn nnkan ti a n ṣe to lọwọ oṣelu ninu, bẹẹ ni ko si igba kankan ti a ti kọ orin oṣelu ninu ipade wa.” Ẹwẹ, agbẹnusọ fun ikọ ipolongo idibo Bola Tinubu, amofin Festus Keyamo, SAN, ti sọ pe ohun ti awọn eeyan naa ṣe lọwọ oṣelu ninu. Amọ o ni ire ni eebu naa pada ja si fun Tinubu bo tilẹ jẹ pe ibi ni wọn n lepa si. Keyamo lo sọ ọrọ naa ninu ifọrọwerọ rẹ pẹlu BBC Yoruba. O ni lootọ ni Tinubu ti dagba, amọ ko ṣaisan, ati pe bo tilẹ n ṣaisan gan, aisan naa ko ni ko maa le tukọ Naijiria de ebute ogo. Keyamo ni “Fun awọn ti ko mọ, diẹ lara awọn adari ati Aarẹ to lamilaaka julọ ninu itan, lo ni aisan kan tabi omiran lara. Eyii ko si ni ki wọn ma ṣe iṣẹ wọn doju ami.” Agbẹnusọ fun ikọ to n seto ipolongo ibo fun Tinubu tun tẹsiwaju ninu ọrọ rẹ pẹlu BBC Yoruba. O ni “Mi o sọ pe Tinubu n ṣaisan o, amọ to ba jẹ ọrọ aisan ni wọn fẹ fi tabuku Tinubu ni, wọn ti lulẹ.” “Fun apẹrẹ, Franklin Delano Roosevelt to jẹ Aarẹ ilẹ Amẹrika kẹtalelọgbọn, ori ‘wheelchair’ lo wa. Franklin si ṣiṣẹ to bẹẹ to fi jẹ ọkan lara awọn Aarẹ to ṣiṣẹ julọ l’Amẹrika.” “Bakan naa ni John MacCain to du ipo Aarẹ pẹlu Brack Obama l’Amẹrika, apa kan n dun lẹyin to ṣeṣe loju ogun. Obama ko fi apa naa bu rara, bẹẹ si ni McCain ko bu Obama, o yẹ ki awọn eeyan wa kọgbọn lara irufẹ awọn oloṣelu bẹẹ.” Keyamo pari ọrọ rẹ pe “Tinubu koju oṣuwọn lati ṣe Aarẹ Naijiria, oun lo gbena woju Abacha lasiko ijọba ologun. Oun yii kan naa lo gbena woju ẹgbẹ PDP ti ko jẹ ki Naijiria jẹ ẹlẹgbẹ oṣelu kan ṣoṣo, mo lero pe o yẹ ki awọn eeyan bọwọ fun Tinubu.”	https://www.bbc.com/yoruba/articles/cg3y4ny9xygo
entertainment	Veteran Yoruba actors who relocated: Àwọn Òṣèré fíìmù Yorùbá tẹ́ ò ro tó tí jápaa lọ ìlú Òyìnbó rèé	Agbo Òṣeré fiimu Yoruba figba kan kun fun awọn eekan osere to si mọ  isẹ wọn daadaa koda orúkọ wọn ti di manigbagbe. Láti bíi 1990s titi di akoko yii awọn isipo padà kan tí ṣẹlẹ̀ lagbo osere bo tilẹ̀ jẹ pe isẹ wọn ò parẹ paapaa pẹlu awọn sinima agbelewo ti wọn ṣe jáde tabi kopa ninu wọn. Nigba ti ọ̀pọ̀ wọn sì wa ti wọn n ṣe daadaa lorile-ede Naijiria, awọn míì ti wa papa oko tútù lọ si orileede miran. A o ṣe alakalẹ díẹ̀ lára àwọn osere tó gbajumọ ni nkan bíi 1990s sugbọn ti wọn ti ń gbe ni Amẹrika tàbí ìlú òkè òkun miran báyìí tí ẹ lè má lérò. Baba Kekere ni ọpọlọpọ mọ ọ si. Solomon Majekodunmi kii ṣe ẹni aimọ rara lagbo osere Yoruba torí ó kopa lára awọn sinima to ṣe koko ni 1990s. Toyin Majekodunmi, àgbà osere míì to dagbere faye nínú oṣù Kínní, ọdun 2017 ni iyawo àgbà osere yii. Orúkọ ori itage rẹ ni Boy Alinco tí ọ̀pọ̀ eniyan si mọ ọ bí ẹni n mọ owó nigba to máa n kopa ninu fiimu agbelewo. Alinco ti ko lọ si orileede Amẹrika bayii to si ti gbe  nibẹ fun ọpọlọpọ ọdun. Lara awọn fiimu to ti kopa ni Owo Blow, Eda àti sinima agbelewo to fi gbajumọ ju, Papa Ajasco. Bayo Bankole wa ni Amẹrika pẹlu idile rẹ. Gbajugbaja Òṣerébìnrin ni Bukky Wright ti ọpọ si maa n fi orúkọ rẹ gangan pee bo ti wu ko ni oríṣiríṣi orúkọ orí itage to. Osere to tun ń mú owó pọ mọ ère orí itage ni Bukky to si gbajumọ fún kikopa nínú àwọn fiimu ti yoo ti sọkun gidi ti awọn eeyan maa n ní pe o mọ bi wọn ṣe n ba ẹnu ẹkùn gidi gan. Oserebìnrin yii náà ko si lorileede Naijiria mọ, atohun àti idile rẹ lo ti n gbe ni òkè okun báyìí. Kéére o! Ojú òpó WhatsApp kò ní ṣiṣẹ́ mọ́ lórí àwọn ẹ̀rọ ìléwọ́ yìí láti Nov 1 Àwọn Òṣèré fíìmù Yorùbá tẹ́ ò ro tó tí jápaa lọ ìlú Òyìnbó rèé Ilé ìgbìmọ̀ aṣòfin yan ẹ̀ní tó tí bẹ̀rẹ̀ iléẹ̀kọ́ kí wọ́n tó bíi sáyé gẹ̀gẹ̀ bí ọmọ ìgbìmọ̀ Àjọ EFCC Bí ẹnu rẹ bá ń rùn, ọ̀nà márùn-ún tí o lè gbà láti ṣẹ́gun ẹnu rírùn àti ìṣòrò eyín Àwọn Òṣèré fíìmù Yorùbá tẹ́ ò ro tó tí jápaa lọ ìlú Òyìnbó rèé Wale Adebayo ni osere ti ẹ mọ si Sango nitori ipa to pataki julọ, Sango to ko ninu fíìmù Sango. O jẹ ọkan lara awọn eekan osere to di gbajumọ to si mú ki awọn olólùfẹ́ fiimu Yoruba gbadun pọpọṣinṣin awọn sinima to jade ni 1990s fiimu Sango to si kopa ninu rẹ lo polongo rẹ faye. Pẹlu bo ṣe wá lokiki to nigba naa, Wale Adebayo fi orileede Naijiria silẹ lọ si United States. Nínú iforowanilenuwo kan pẹlu iwe iroyin Punch, Wale jẹ ko di mimọ pe kii ṣe pe o wu òun lati jápaa kuro ni Naijiria, àmọ́ ìṣòro to n ba orileede Naijiria finra lo mu ki oun kuro lọ wa ọna ati tọju ẹbi oun. Òṣerébinrin yìí naa ko farasin rara lagbo osere fiimu Yoruba títí di bí a ṣe ń kọ ìròyìn yìí. Opeyemi Aiyeola jẹ osere to di gbajumọ laarin awọn akẹgbẹ́ rẹ gẹgẹ bi ọdọ  nígbà to n gbe ni Naijiria. Ẹwẹ, pẹlu awọn ọrọ, àwòrán, àtàwọn fídíò to máa ń gbé jáde, àfihàn gedegbe wa pé ìlú Òyìnbó ni òun àti ebi rẹ ń gbé báyìí bo tilẹ̀ jẹ pe bo ba ni ère láti kopa ninu rẹ yoo darapo mọ wọn. Lasiko ti oju osere yii maa n jade nínú sinima, orúkọ ti wọn mọ ọ si gan ni Pefuele. Odu ni Pefuele kii ṣe aimọ fun oloko ni nkan bíi 1990s yẹn ko to di pe oun naa ko kuro ni Naijiria lọ si U.S. Gẹ́gẹ́ bí ìròyìn ti a gbọ́, láti ọdun 2003 ni Pefuele ti kuro lorileede Naijiria to si lọ síbi tàbí sọ́hùn-ún nígbà miran laarin Naijiria ati Amẹrika. Iroyin kan tilẹ ni ni orilẹ̀ede to wa, o ti n ṣiṣẹ nọọsi bayii eyi ti ọpọ gbagbọ pe o n mu owo wọle gidi gan. Tọkọ-taya kú lẹ́yìn tí wọ́n jẹun tán ní Ọjọ́ Àyájọ́ Ọ̀mìnira Nàíjíríà Wo kókó mẹ́ta nípa àbá ìsúná ₦16.39trn fún ọdún 2022 tí Buhari gbé lọ sílé aṣòfin Àjọ WHO gbé abẹ́rẹ́ àjẹsára àìsàn ibà jáde fún ilẹ̀ Afrika Àpẹ́rẹ́ àìsàn tó ń fa àrùn jẹjẹrẹ pọ̀ lára àwọn obinrin tó wà ní ìlú Ibadan - Ìwádìí fìhàn Àwọn adari ẹgbẹ́ òṣèlú PDP bẹ̀rẹ̀ ṣèpàdé lórí ọjọ́ ọ̀la ẹgbẹ́ náà	https://www.bbc.com/yoruba/58834778
sports	Chelsea vs Leicester city: Lẹ́yìn àjẹranjú ìyà lọ́wọ́ Man United àti Liverpool, Wilfred Ndidi tún pa fìtílà Chelsea ní Stamford bridge	Gbogbo nnkan lo lọ lodilodi ni ibi ifẹsẹwọnsẹ Chelsea ati Leicester city ni ọjọ Aiku. Ko ṣe maa sọ ni pataki ati jawe olubori ni ifẹsẹwọnsẹ yii fun ikọ Chelsea lẹyin ti wọn ti jẹ ajẹranju iya lọwọ Manchester united ati Liverpool laarin ọjọ mẹrin sirawọn. Ifẹsẹwọnsẹ naa ni akọkọ ti Chelsea yoo maa gba niwaju awọn alatilẹyin wọn ni saa liigi 2019/2020. Ohun si tun ni akọkọ fun oluksni wọn tuntun, Frank  Lampard ni Stamford bridge to jẹ ibuba ikọ Chelsea. Nitori naa ere ati jawe olubori ni wọn sa wọ ifẹsẹwọnsẹ naa. Ṣugbọn ṣe wọn ni Satide ti yoo dun, ọjọ Jimọleyan tii mọ. Ọrọ bẹrẹ si ni ri bakan nigba ti oludari ifẹsẹwọnsẹ naa, Graham Scot ti ha sinu sunkẹrẹ fa kẹrẹ ọkọ ni opopona M40 eleyi to mu ki o pẹ de ibi ifẹsẹwọnsẹ naa. Oliver Langford ti wọn yan lati ran an lọwọ lo wa gba ipo. Ojo ireti nla kọkọ rọ fun awọn ololufẹ Chelsea nigba ti ọkan lara awọn ọjẹ wẹwẹ ti wọn gbe goke agba si ikọ naa, Mount kọkọ gba goolu wọle nigba ti ifẹsẹwọnsẹ naa wọ iṣẹju meje lẹyin aṣiṣe ti Ndidi, agbabọọlu Naijiria to n gba bọọlu jẹun ni Leicester city ṣe. Amọṣa, Ndidi tun ọmọluwabi rẹ ṣe nigba to fi ori gbe bọọlu sinu awọn Chelsea ni iṣẹju kẹtadinlaadọrin ifẹsẹwọnsẹ naa. Pẹlu bi nnkan ṣe ri yii, goolu meje ni o ti wọ inu awọn Chelsea ninu ifẹsẹwọnsẹ mẹta ti wọn ti gba bayii laarin ọsẹ kan si ara wọn	https://www.bbc.com/yoruba/media-49389015
health	Nigerian Spider Man Jonathan Olakunle: Naijiria nílò ènìyàn tó fẹ́ràn ìmọ́tótó bii tèmi	Olakunle to jẹ onimọ nipa imọtoto ayika lo wọ aṣọ Spider man lati tun agbegbe rẹ ṣẹ. Arakunrin ọmọ Naijiria, Jonathan Olakunle to n wọ aṣọ bii ''Spider Man'' ninu fiimu ti ileeṣẹ Marvel gbe jade, ti sọ idi ti oun fi n ṣe bẹẹ lasiko to ba n gbalẹ ni igboro ilu Osogbo. Olakunle, lasiko to n ba BBC sọrọ ni awọn eniyan ko kọ ibi ara si imọtoto ni ayika lo jẹ ki oun dide lati maa ṣe imọtoto. Olakunle to jẹ onimọ nipa imọtoto ayika lo wọ aṣọ Spider man lati tun agbegbe rẹ ṣe. Gẹgẹ bi ọrọ Banki Agbaye, awọn idọti ti wọn kojọ ni awọn ilu nla nla le ni biliọnu meji tọọnu. Ninu ọrọ rẹ, Olakunle ni oun ko fẹran bi oun ṣe ma n ri idọti ni ayika oun, oun si korira ayika ti o doti. 'Ọjọ kan ni mo bẹrẹ si ni gba adugbo lẹyin ti mo kuro ni ile, mo bẹrẹ ninu ile, ki agbegbe mi le mọ toto'' Idi ti mo fi n wọ aṣọ Spiderman ni lati jẹ ki awọn eniyan kọ bi ara si mi nitori nigba ti mi o wọ aṣọ Spiderman, awọn eniyan ko tilẹ da mi loun, ti mo ba n gbalẹ. Igbakigba ti mo ba pe wọn, wọn ko ni dahun amọ nigba ti mo wọ aṣọ alaranbara yii ni wọn ma n dami lohun, ti wọn a si tun darapọ mọ mi.'' O ya mi lẹnu pe ti awọn ọmọ Naijiria ba rinrinajo lọ si oke okun, wọn ma n tẹle ofin ati ilana lori imọtoto amọ ni Naijiria, wọn kii kọbi ara si'' Ẹ jẹ ka mu imọtoto ni pataki lati sẹgun aisan - Olakunle Imọtoto lo bori arun gbogbo paapaa awọn aisan to wọpọ ni ilẹ adunlawọ bii aisan onigbameji, aisan iba apọnju, aisan iba Lassa ati bẹẹ bẹẹ lọ. Nitori naa ni Olakunle ṣe rọ gbogbo awọn ọmọ Naijiria, to fi mọ awọn ọdọ lati mu imọtoto ni ọkunkundun fun igbayegbadun awọn eniyan. Iwadii fihan pe, ọpọlọpọ idọti ti o wa ni awọn ilu nlanla ni wọn n parapọ si awọn agbegbe, eleyii ti yoo mu aisan wọpọ ni awọn agbegbe yii.	https://www.bbc.com/yoruba/afrika-61126066
entertainment	Kí ló gbé Olaiya Igwe lọ sí etí òkun ní ìhòhò ọmọlúàbí láti lọ ṣàdúrà?	Ni bayii ti eto idibo sipo Aarẹ Naijiria ku oṣu melokan, oriṣiriṣi ara lawọn eeyan fi n ṣatilẹyin fun ẹni ti ọkan wọn fẹ ko de ipo Aarẹ. Bi awọn kan ṣe n wọn oniruuru aṣọ to ni ami at orukọ oludije ti wọn to si lẹyin, lawọn mii n ṣe ọpọlọpọ fidio lati sọrọ lori eredi ti oludije ti wọn fẹ fi gbọdọ de ipo naa. Ni ti awọn mii ẹwẹ, ṣe wọn n korajọ lati rin lati abegbe kan si omiran. Eyii lo difa fun agba oṣere tiata Yoruba, Ebun Oloyede, ti ọpọ awọn ololufẹ rẹ mọ si Olaiya Igwe to lọ ṣadura leti okun ni ihoho ọmọluabi. Ninu fidio kan to fi lede loju opo Instagram rẹ ni Olaiya ti wa ni ihoho, to si n ṣadura pe ki Ọlọrun gba fun oludije sipo Aarẹ ninu ẹgbẹ oṣelu APC, Bola Tinubu pe ko jawe olubori ninu eto idibo Aarẹ ọdun to n bọ. Bo tilẹ jẹ pe wọn ṣe ọpọlọpọ atunto si fidio ọhun, ohun ti agba oṣere naa n gbiyanju lati fi han araye ni pe ihoho ni oun wa, ti oun si  ṣadura fun fun Tinubu leti okun ko le di Aarẹ. Ninu fidio ọhun ni Olaiya ti n gbadura pe “Ọba lana, Ọba leni, Ọba lọjọ aye gbogbo, mo pe ẹ, emi Ebun Lukmon Ọlaiya Igwe.” “Ọlọrun Ọba o, tori Bola Ahmed Tinubu ni mo ṣe wa... Jẹ ko jawe olubori Ọlọrun.” “Ba wa gbe Tinubu de ipo, mo diidi wa si eti okun lati wa bẹ ọ... bi omi okun yii ṣe pọ to, bẹẹ ni ki ibo Bola Ahmed Tinubu ṣe pọ, majẹ ki oji ti wa, majẹ ki oju ti Bola Tinubu Jagaban.” Olaiya tun sọ ninu fidio naa pe oun ko le sun nitori iya to n jẹ awọn ọmọ Naijiria, oun si gbadura ki Ọlọrun jẹ ki Tinubu de ipo Aarẹ. Ti ẹ ko ba gbagbe, Olayia Igwe ti sọ ṣaaju pe oloore oun ni Tinubu ati idile rẹ jẹ. Ninu fidio kan to fi lede ṣaaju lo ti sọ pe iyawo Tinubu fi owo nlan kan ran oun lọwọ lasiko ti oun n ṣaisan lati fi gba itọju. O ni idile Tinubu ṣe oun loore lasiko ti ọpọ awọn ti oun lero pe wọn yoo ran lọwọ kọ ẹyin si oun, o si sọ pe oun ko le fi oju oloore gungi. Ẹwẹ, ọpọ awọn ololufẹ rẹ lo ti fi n erongba wọn lede lori fidio naa. Pupọ ninu awọn to n tẹle loju opo Instagram lo n sọrọ kobakungbe si nitori fidoi ọhun, ti awọn kan si n pe agba oṣere naa ni alatẹnuje ni  bi wọn ṣe ni fidio naa ko bojumu.	https://www.bbc.com/yoruba/articles/c0k1p7527ngo
sports	Nigeria vs Benin: Àwọn ọmọ Nàìjíríà bu ẹnu ẹ̀tẹ́ lu NTA lórí ìgbóhùnsáfẹ́fẹ́ wọn	"Awọn ọmọ Naijiria ti fi aidunnu wọn han lori itakunn ayelujara lori bi ileeṣẹ amohunmaworan orilẹ-ede yii, NTA, ṣe ṣafihan ifẹsẹwọnṣẹ laarin ikọ Supper Eagles ati ti Benin lana. Awọn ọmọ Naijiria bu ẹnu ẹtẹ lu NTA lori bi kamẹra rẹ ko ṣe le yi sọtun ati sosi, ni abala kini ifẹsẹwọnṣe naa. Bẹẹ na ni wọn tun na ika abuku si ileeẹṣẹ ọhun lataari bi ko ṣe le ṣafihan awọn awọn ohun to ṣe pataki lẹẹkeji fun awọn onworan to wa nile. Bakan naa, wọn ni igbohunsafẹfẹ ti NTA ṣe lori ifẹsẹwọnṣe ri balabala, ti ko si ṣe e wo. Idi eyii lo mu ki awọn ọmọ Naijiria bu ẹnu ẹtẹ lu ileeṣẹ naa loju opo Twitter pẹlu ami #ShameOnNTA. Royal beere pe, ""Nigba wo ni ileeṣẹ NTA yoo ṣatunṣe si igbohunsafẹfẹ wọn?"" Obinna Nwosu ni ti ẹ ni, ileeṣẹ NTA ko ni idagbasoke kankan lati ogun ọdun sẹyin. Olajuwon sọ pe, oun yoo yan lati wo ifẹsẹwọnṣẹ lori ẹrọ asọrọmagbesi kaka ki oun wo lori ẹrọ NTA. Ẹ wo ohun tawọn ọmọ Naijiria mii n sọ loju opo Twitter. ""Aug 2018 ni ìgbìmọ̀ aláṣẹ APC ti ṣe ìpàdé kẹ́yìn, Oshiomole ti kùnà"" Ọ̀pọ̀ àwòrán rèé tó ń sàfihàn bí Ibadan se kún fún ẹ̀gbin àti òórùn Bẹẹ, loju awọn miran, wọn ni o ṣeeṣe ko jẹ pe NTA ko tete mọ pe awọn maa gbe idije naa ki wọn le pese awọn nkan ti wọn nilo."	https://www.bbc.com/yoruba/50416087
entertainment	Gbenga Adeboye: Òní ló pé ọdún 19 tó kú, kí lẹ rántí nípa rẹ̀?	"Òní ọjọ́ Ẹtì ló pé ọdún méjìdínlógún tí gbajúgbajà agbóhùnsáfẹ́fẹ́ nnì, tó tún jẹ́ adẹ́ẹ̀rínpòṣónú, Gbenga Adébóyè, t'áwọn olólùfẹ́ rẹ̀ tún mọ̀ sí Funwọ́ntán, jáde láyé. Ọ̀gbẹ́ni Adeboye, tó jẹ́ agbóhùnsáfẹ́fẹ́, adẹ́ẹ̀rínpòṣúnú, àti akọrin ṣaaju ikú rẹ̀, jẹ́ ìlúmọ̀ọ́ká lẹ́ka àwọ̀n amúlùdún, tọ́pọ̀lọpọ̀ agbóhùnsáfẹ́fẹ́ sí fi ṣe àwòkọ́ṣe. Elijah Oluwagbemiga Abefe Adeboye ni orukọ abisọ rẹ, amọ Alhaji, Pastor, Olúwo, Jengbetiele, Itu baba ita, Alaye mi Gbengulo àti àwọn orúkọ míràn tó pani lẹ́rìn lo n jẹ lẹnu isẹ. Kò sí àníàní, ọ̀pọ̀lọpọ̀ ni kò lé gbàgbé ádẹ́rìnposónu sọ̀rọ̀sọ̀rọ̀ náà nítori àwọn iṣẹ́ to ti gbése kí ó to gbà fún ikú lọgbọ̀n ọjọ oṣù kẹrin, ọdún 2003. Láti túbọ̀ ṣe ìràntí Gbẹnga Adeboye, A ṣe àkójọ àwọn nǹkan mánigbàgbé mẹ́wàá tó ti ṣe nile aye. Àwọn nǹkan málègbàgbé nípa Gbenga Adeboye. Gbenga Adeboye lo sọ awada di itẹwọgba kaakiri: Gbenga Adeboye ti gbogbo ènìyàn mọ̀ sí Funwọntan, ni ó wà lára àwọn ẹni àkọ́kọ́ tó sọ àwàda kẹrikẹri dí iẹwọgba gbogbo ènìyàn, kí àwọn ènìyàn mii tó lájú síbẹ̀. Títí di àsìkò yìí, kò tíì ṣí ẹni tí o le ti ẹsẹ̀ bọ bata Gbenga Adeboye láti àsìkò yii titi di igba tó lọ sinmi láyà Oluwa. Lẹ́yin àìsàn tó niṣe pẹ̀lú kídìrín ní Gbega Adeboye gba èkuru jẹ lọ́wọ́ ẹbọra. Nígbà tí a bí Gbenga Adeboye, Elijah Oluwagbemiga Adeboye ni wọn sọ ọ́, sùgbọ́n nígbà tí yóò fi kú, o níra láti le sọ iye orúkọ tó n jẹ́ lẹnu isẹ. Ìdí ni pé nínú orín àti àwàdà tí o má n ṣe, ló ti jẹ́ oníruurú orúkọ bii Funwontan, Alhaji Pastor Oluwo, Jengbetiele, Itu baba Ita, Alaye mi Gbengulo àti àwọn orúkọ mííràn. Gbenga Adeboye ni ẹbun pupọ ti ko se ka: Gbenga Adeboye jẹ ọkan ninu àwọn to ni ẹbun púpọ, ti o sì ni ìmọ̀ tó pọ̀ nínú iṣẹ̀ tọ yàn láàyò. Kò sí ìgbà tó bá ń ṣe ohunkóhun ki àwọn ènìyàn má rín ẹ̀rin àrìn tàkìtì, sọ̀rọ̀sọ̀rọ̀ ni, oludari ayẹyẹ lóde àríyá ni pẹlu, bakan naa lo tu maa n kọrin. Nígbà ayé rẹ̀ àti lásìkò tó kú tan, gbogbo ènìyàn ló n jẹ̀rí si pé Gbenga Adeboye jẹ́ onínu dídùn ọlọ́rẹ ati ẹni ti kò máyé le rara. Ọ̀kàn nínú ọ̀mọ̀ Funwọntan lo fi idi ọ̀rọ̀ yìí múlẹ̀ fún BBC lásíkò ìfọ̀rọ̀wérọ̀ pẹ̀lú rẹ̀. ""O yá bábá mi kí a mú gàrí ju kí ará ìta má ri ounjẹ jẹ lọ."" Ọ̀pọ̀ ló má a n pè Gbenga Adeboye ni olùtọ́nisọ́nà fún àwọn tó ṣẹ̀ṣẹ̀ ń dìde ni Alayé mi Gbengulo, bi ọ̀pọ̀ ṣe má a n pè é. Ìròyìn fi ye ni pé, Gbenga Adeboye lo jẹ́ kí gbogbo ènìyàn mọ gbájúgbàjà òṣèré Fathia Balogun bii isana ẹlẹẹta nítorí pé ó ṣe àfihàn rẹ̀ nínú ijó orin rẹ̀ kan. Àwọn ènìyàn bí Baba Gboin, Ereke ni Sọobu àti àwọn mííràn ló ti ara Adeboye dide pẹlu. Gbenga Adeboye jẹ́ ẹni ti kìí fi Ọjọ́rú ṣere nígbà ayé rẹ̀, abúrò rẹ̀ kan lo fi ìdí ọ̀rọ̀ yìí múlẹ nínú àwo orin kan tó gbé jáde. Ninu awo orin naa lo ti sọ ìtàn ayé Gbenga Adeboye kí ó tó di ìlúmọ̀ọ̀ká lásìkò náà, Ọmọ Majẹmu lo pe àkọle orin náà. Ọjọ́rú jẹ́ ọjọ́ àrà ọ̀tọ̀ fún Gbenga Adeboye, gẹ́gẹ́ bí ó ṣe sọ, ọgbọ̀n ọjọ́, oṣù kẹsan ọdun 1959 ni wọ́n bíi Ọjọ́rú ló bẹ̀rẹ̀ ilé ìwé, Ọjọ́rú bákan náà ló rin ìrìnàjò àkọ́kọ́ rẹ̀ lọ sí ilẹ̀ Amẹrika, Ọjọ́rú náà lo ṣe ètò Radio rẹ̀ àkọ́kọ́. Ọjọ́rú, ọgbọ̀n ọjọ́, Oṣù kẹrin ọdún 2003 lo kú, wọ́n sì sí ni Ọjọ́rú, ọjọ́ kẹrinlà, oṣù karun ọdún 2003. Wọ́n máá n ri Gbenga Adeboye gẹ́gẹ́ bí ẹni tó ti rí ọ̀run, kí ó tó kú. idi ni pe o ti kọkọ ku nile iwosan, ti okiki si ti gba aye kan, ko to tun wa ji pada, ko si pẹ lẹyin igba naa, to tun jade laye pada. Asiko perete to lo laye lẹyin iku rẹ akọkọ naa si lo gbe awo orin kan sita, ninu eyi to ti sọ bi ọrun se ri ati iriri ranpẹ to ni lajule ọrun nigba iku rẹ akọkọ. Gẹ́gẹ́ bí ó ṣe sọ nínú àwo orin naa, o ni òun kú, òun si rí Ọlọ́rún, sùgbọ́n ó dá òun pada láti lọ pari iṣẹ́ tó ran òun láti gbé ilé ayé ṣe ni. Bákan náà lo ni Ọlọrun sọ fún oun pé, tí òun bá kú, wọ́n gbọdọ sin òun pẹ̀lú Bíbelì àti ìwé orin. Àwo orin rẹ̀ yìí si lo dá onirúrú awuyewuye sílẹ̀ láwujọ lásìkò náà."	https://www.bbc.com/yoruba/56926398
religion	Christmas: Ṣé à ń lọ s'ílé ọ̀dún pọndandan? Ohun tó yẹ kóo mọ̀ rèé- Olatunbosun Bolarinwa	'Má lọ wọ sọọ̀lẹ̀ lásìkò ọdún yìí o! Gbọ́ àwọn ìkìlọ̀ yìí' Ẹ gbọ́ kìí ṣe gbogbo ìrìnàjò ló pọn dandan. Bi o ba wa pọn dandan fun ẹ paapaa lasiko ọdun yii, wo fọnran to wa ninu iroyin yii fun ẹkunrẹrẹ alaye awọn koko pataki to yẹ ki o mọ koo to gbera irinajo. Ni kanmọ kanmọ, Ogbeni Olatunbosun Bolarinwa to jẹ onimọ nipa eto aabo nilẹ Naijiria fa awọn eeyan leti bi wọn ba ti rii pe afi dandan ki wọn rinrinajo. Asiko pọpọṣinṣin ọdun Keresi mu ki awọn eeyan gbagbọ pe o ma n mu ọpọ ewu dani. Nitorinaa onimọ Bolarinwa ni: 5. Gba nọmba aladugbo rẹ ki o si fun wọn ni tirẹ. 6. Ni nọmba ọga ọlọpaa adugbo rẹ tabi nọmba ti ijọba gbe kalẹ fun eto abo ladugbo rẹ. Eyi ko nilo owo lati pe. 7. Ibi ti o dagbere ni ki o lọ... Ẹwẹ, onimọ nipa aabo, Bolarinwa tun sọ awọn ikilọ pato fun awọn obinrin tori iṣẹda wọn.	https://www.bbc.com/yoruba/afrika-50889787
health	Ondo Government: Gbogbo olùgbé ìpínlẹ̀ yìí gbọ́dọ̀ gbabẹ́rẹ́ àjẹsára Covid-19 láàrín ọ̀sẹ̀ méjì	"Ijọba ipinlẹ Ondo ti sọ pe oun yoo fofin de ẹnikẹni to ba kọ lati gba abẹrẹ ajẹsara Covid-19 lati wọ awọn ileeṣẹ ijọba, ile itaja, ibi idokowo atawọn ile ijọsin lẹyin ọsẹ meji. Kọmiṣọna fun ọrọ iroyin, Donald Ojogo lọ fi ọrọ naa lede. O ni ijọba ipinlẹ naa ti pinnu lati ri daju pe gbogbo awọn eeyan ipinlẹ ọhun ni yoo gba abẹrẹ ajẹsara Covid-19. Kọmiṣona ọhun ni awọn gbe igbesẹ yii ki ajakalẹ arun naa le di ohun igbagbe nipinlẹ Ondo, paapaa ẹda rẹ tuntun ti wọn n pe ni Delta Variant. Ojogo sọ pe ""Yatọ si awọn alakalẹ to ti wa nilẹ tẹlẹ, gbogbo awọn olugbe ipinlẹ Ondo gbọdọ gba abẹrẹ ajẹsara Covid-19 laarin ọsẹ meji si asiko yii."" ""Lẹyin ọsẹ meji naa, awọn eeyan naa ni lati fi ẹri han pe awọn ti gba abẹrẹ ajẹsara ọhun ki wọn to le lanfaani lati awọn ile ijọsin bii ṣọọṣi ati mọṣalaṣi to fi mọ awọn gbọngan mii ti ọpọ ero n korajọ si."" Kọmiṣọna naa fi kun pe, olori awọn oṣiṣẹ ipinlẹ naa ti gba aṣẹ lati daju pe awọn eeyan tẹle aṣẹ tuntun ọhun. Ẹwẹ, aṣẹ tuntun ti ijọba ipinlẹ Ondo pa lori Covid-19 yii ko kan awọn ọmọde. Bi ẹ ko ba gbagbe, lara awọn to ti ba Covid-19 lọ ni Naijiria ni kọmiṣọna fun eto ilera ipinlẹ naa ana, dọkita Wahab Adegbenro. Adegbenro ku sile iwosan ijọba apapọ, FMC, niluu Owo, lọjọ keji, oṣu Keje, ọdun 2020. Bẹẹ naa ni gomina ipinlẹ ọhun, Arakunrin Rotimi Akeredolu ti figba kan ba arun naa finra, ṣugbọn o moribọ."	https://www.bbc.com/yoruba/58398556
religion	Orò Festival: 5.30 ìrọ̀lẹ́ si 5.30 ìdájí ní àwọn olórò yóò fi máa yíde ìlú	Wayi o, igbakeji alaga fun ẹgbẹ agbaagba nilu Isẹyin, Alhaji Bọlaji Kareem, ti kede pe ija ti dopin, ogun si ti tan lori aawọ ọrọ sise nilu Isẹyin. Kareem, ẹni to soju Asẹyin nibi ipade ipẹtu saawọ kan ti ẹgbẹ agbaagba naa seto salaye pe, lasiko to n ba BBC Yoruba sọrọ ni, awọn igbimọ Imaamu ati Alfa nilu Isẹyin, to fi mọ ẹgbẹ ẹlẹsin ọmọlẹyin Kristi, CAN atawọn abọrẹ oro mẹrẹẹrin nilu naa, lo peju sibi ipade ọhun. Nibi ipade naa lo ni wọn ti fẹnu ọrọ jona lati jẹ ki ogun o sinmi, ti awọn oloro yoo si maa se oro wọn lati aago marun aabọ irọlẹ si marun idaji, ti wọn ko si ni yaju si ẹnikẹni. Bakan naa, etutu oro ti gbera nilu Isẹyin lọjs Aje oni pẹlu bibẹ aja sidi Ogun to wa loju ọja. Asẹyin ti ilu Isẹyin ti ṣalaye pe, awọn eeyan kan ti ko da iyatọ mọ laarin ẹsin ati aṣa lo fẹ da wahala silẹ pẹlu ọdun oro ilu Isẹyin. Kabiyesi Abdulganiyu Adekunle Salau ni lootọ ni ọdun oro yoo waye ni ilu Isẹyin fun ọjọ mẹtadinlogun ṣugbọn ọjọ mẹta pere ni wọn yoo fi gbe oro lasiko ọdun naa. O ni awọn perete kan ti oye ko ye laarin awọn ẹlẹsin musulumi ni ilu isẹyin, lo n lewaju ifẹhonu han naa. Ninu ọrọ to ba BBC news Yoruba sọ, Asẹyin ni  ijiroro ti waye lori rẹ, wọn si ti yanju ọrọ ọhun. Ẹ gbọ Asẹyin siwaju si ninu fọnran ohun yii: Igbimọ to ga julọ fun ẹsin Musulumi, NSCIA, ẹka ti ilu isẹyin ni ipinlẹ Ọyọ, ti kilọ fun awọn to n ṣe ọdun oro ni ilu naa, lori ipinnu wọn pe ko ni si irinkerindo awọn eeyan fun ọjọ mẹtadinlogun. NSCIA ni awọn to n ṣe ọdun oro yii lo ṣe ikọlu si awọn eeyan kan lọdun to kọja, ti wọn si pa wọn ni ipakupa. Eyi ti ẹgbẹ naa fi lọ ajọ ọlọpaa ati gomina ipinlẹ Ọyọ lọjọ kejila, oṣu kẹwa ọdun naa. Ajọ naa sọ siwaju pe, ọwọ agbofinrro tẹ lara awọn to ṣe ikọlu naa, sugbọn ti wọn fiwọn silẹ lai foju ba ile ẹjọ. Alaga igbimọ NSCIA, Raji Coker sọ pe, awọn to n ṣọdun oro naa kan n pariwo ẹnu lasan ni, lọna lati tan awọn agbofinro ati gomina ipinlẹ Ọyọ jẹ, pẹlu bi wọn ti sọ pe, igbimọ ọhun ko gbawọn laaye lati ṣe ọdun oro wọn. Agbẹnusọ fun NSCIA ni Isẹyin, Mallam Maruf Mustapha ṣalaye fun awọn akọroyin pe, awuyewuye to waye lọsẹ to kọja lori bi ẹgbẹ Ebedi Frontliners ṣe sọ fun gomina ipinlẹ Ọyọ, Ṣeyi Makinde pe, orin ija ẹsin ni ẹgbẹ NSCIA kọ, ko ri bẹẹ rara. Mustapha ni ẹgbe NSCIA ko gbe igbẹsẹ kankan lati da ọdun oro duro, ati pe ẹgbẹ naa ko ṣe ikọlu kankan si awọn to n ṣe ọdun oro. Mustapha wa sọ fun awọn agbofinro lati ji giri nitori awuyewuye to lee waye, gẹgẹ bi awọn oloro naa ṣe fẹ dena ẹtọ awọn ẹlẹsin miran ni ilu ọhun lati rin bo se wu wọn fun ọjọ mẹtandinlogun, nitori ọdun oro ti wọn n ṣe. Ṣaaju ni Oludari ikede fun ẹgbẹ Ebedi Frontliners, Sẹgun Fasasi ti fi ẹsun kan ajọ NSCIA, pe ẹgbẹ naa lọ si ile ẹjo lati da ọdun oro naa duro, to si fi kun pe, eyi jẹ ọna lati da rogbodiyan silẹ ni ilu Isẹyin.	https://www.bbc.com/yoruba/afrika-49712073
religion	Coronavirus updates: Ẹ má san ìdámeẹ́wàá tàbí owó ọrẹ lásìkò àrùn Coronavirus - Pásítọ̀ Adewale Giwa	Pasito Ijo Awaiting The Second Coming of Jesus Christ Ministry, Adewale Giwa ti rọ awọn ọmọ ijọ rẹ lati ma ṣe san owo idamẹwa tabi owo ọrẹ titi di igba ti arun Coronavirus ba kuro nilẹ. Pasito Giwa  to sọ eleyii lasiko to n ba awọn ọmọ ijọ rẹ sọrọ ni kii ṣe ohun to dara ki iya ma a jẹ awọn eniyan, ki wọn si ma a san owo idamẹwa. O ni ohun ti ko dara ni ki eniyan san ọrẹ atinuwa, amọ ki o ma ṣe afagbara ṣe nitori nkan lera fun awọn eniyan lasiko yii. Amọ, pasitọ naa bu ẹnu atẹ lu igbesẹ ijọba to pọn dandan fun awọn ọmọ ijọ lati wọ ibomu ti wọn ba n lọ si ile ijọsin, to si rọ ijọba lati dawọ igbesẹ naa duro. Bakan naa lo fikun wi pe ko ṣeeṣe ki ile ijọsin ṣe ẹsin fun wakati kan pere, o ni ijọba gbọdọ ṣe ayẹwo ati atunto aṣẹ to rọ mọ ki ile ijọsin si pada kaakiri orilẹede Naijiria.	https://www.bbc.com/yoruba/52956687
health	Priapism: Àìsàn ǹkan ọmọkùnrin tó ń lè gìdìgbà láì rọlẹ̀ níí ṣe pẹ̀lú ẹ̀jẹ̀	"Iwadii fihan pe eni to ba ni aisan yii ko gbọdọ mu oti tabi fa siga ko ma baa peleke sii. Arun ẹjẹ ti awọn oloyinbo n pe ni ''Sickle Cell'' abi ''Leukemia'' jẹ ọkan lara awọn aisan to wọpọ ninu igbeyawo nitori iru ẹjẹ ti awọn mejeeji ni. Arun ẹjẹ le waye nigba ti awọn ololufẹ to fẹ ara wọn ba ni iru ẹjẹ bii AS ati AS tabi SS ati AS. Arun to lagbara ni arun ẹjẹ, eleyii to ma n fa ipọnju fun awọn eniyan, awọn ẹbi to fi mọ awujọ paapaa. Iwadii si fihan pe o kere tan, idaji awọn ọmọ ti wọn n bi lorilẹede Naijiria ni ọdọọdun lo ni arun inu ẹjẹ. Arun ẹjẹ yii tun ma n ṣe akoba fun nkan ọmọkunrin to le mu ki o ma lee ṣe deede pẹlu ololufẹ rẹ. Wo ohun tó ṣe kí àtọ̀ rẹ fi ní agbára láti di ọmọ Àwọn ọ̀nà tí obìnrin fi le gbádùn ìbálòpọ̀ Ṣé ǹkan ọmọkùnrín rẹ ò ní padà kéré báyìí? Wo tuntun tí onímọ̀ Sáyẹ̀nsì gbéjáde ""Mo fi nǹkan ọkùnrin mi sínú àgádádogo fún ọ̀sẹ̀ méjì fún ìbálòpọ̀, wàhálà bá de"" Ni ọkunrin, arun ẹjẹ yii le mu ki apa wọn ma na si oke, ki ẹjẹ di si apa tabi ki o ma jade. Ti nkan ọmọkunrin wọn ba na tan, o le ma tete rọle fun ọpọlọpọ wakati, eleyii ti awọn oloyinbo n pe ni ''Priapism'' Pseudomonas aeruginosa. Ko si bi nkan ọkunrin ṣe le dede tobi si lai ṣe wi pe ẹjẹ n wọ kiri ni agọ ara eniyan bi o ṣe to ati bi o ti yẹ. Igba kigba ti ara ọkunrin ba le, ni ẹjẹ to wa ni ibi nkan ọmọkunrin rẹ yoo le. Ti ẹjẹ yii ko ba ṣan bi o ṣe to, ti o lọ di si inu isan kan, eyi le fa ki nkan ọmọkunrin gun sii, ko wu, ki o si le dain-dain. Ti ara okunrin ba ti walẹ tan ti ẹjẹ yii a ṣan lọ si ibi to yẹ ki nkan ọmọkunrin yoo walẹ. Amọ ti ọkunrin ba ni arun ẹjẹ, o ṣeeṣe ko ni aisan Priapism yii ti nkan ọmọkunrin rẹ ko ni lọ silẹ bọọrọ. Eleyii n ṣẹlẹ si ọmọde ati agba to ba ni iṣoro yii, o ṣeeṣe ki wọn maa daku bakan naa. Iwadii fihan pe aisan yi wọpọ laarin awọn eniyan lati bii ọdun mejila lọ si oke. Amọ o lee ṣe ẹni ti ko ni arun ẹjẹ naa. Gẹgẹ bi dokita Ibrahim ṣe ṣọ, ko i tii si iwosan to peye fun arun yii lọwọ lọwọ bayii, nitori ọpọlọpọ awọn to ni arun ẹjẹ naa ni kii jade sita fun iranlọwọ. Amọ, iranwọ wa fun awọn to ni aisan yii fun awọn to ba ṣẹlẹ si ni pajawiri. ''Wọn le fun un ni abẹrẹ ti yoo mu ki ẹjẹ to di naa duro si oju kan lai wọ lọ si ibomiran, ki o si jade ni oju ara.'' ''Bakan naa ni wọn lee ṣe iṣẹ abẹ fun un lati mu ki ẹjẹ naa san si ita''. ''Amọ iṣoro to rọmọ iṣẹ abẹ yii ni pe o le fa ki nkan ọmọkunrin ku patapata lai ṣiṣẹ mọ.'' Dokita Ibrahim ni itọju to peye to wa lọwọlọwọ yoo mu ki ọyan ọkunrin ohun bẹrẹ si tobi lasiko to ba n gba itọju, ti yoo si maa yọ omi ọyan bi obinrin. ''Ko si si ẹni to fẹ iru eto ilera bẹẹ laarin awọn ọkunrin, nitori naa ni eto iwosan yii ko ṣe wọpọ laarin awọn ọkunrin.'' ''Amọ iroyin rere ni pe iṣẹ nlọ lọwọ lati wa ọna abayọ to peye si ipenija yii laarin awọn ọkunrin.'' Kini a le ṣe lati bojuto arun ẹjẹ tabi ki nkan ọmọkunrin ma lọ silẹ lasiko? Awọn ohun ti ẹni to ba ni aisan yii le ṣe lati dẹkun inira ti o ma n mu ba eniyan ni: •Mimu omi loore-koore •Lilọ ṣe igbọnṣẹ loore-koore •Ṣiṣe ere idaraya yoo gbogunti ẹjẹ didi fun arun ẹjẹ •Lilo oogun ti yoo mu ki inira naa dikun •Ko gbọdọ lo omi tutu ju abi yinyin. •Bakan naa ni ko tẹ ẹ jẹjẹ lasiko ibalopọ abi ko ri wi pe atọ ọmọkunrin, semen jade lasiko. •Eni to ba ni aisan yii ko gbọdọ mu oti tabi fa siga ko ma ba a peleke si."	https://www.bbc.com/yoruba/afrika-58730357
entertainment	Nkechi Blessing: Gbajúgbajà òṣèré ní ó sàn fún òun láì tíì lọ́kọ báyìí ju kí òun lọ́kọ láì láyọ lọ	Gbajugbaja oṣere tiata Yoruba, Nkechi Blessing tun ti ja gudugbẹ ọrọ mii lẹyin to sọ pe o san fun oun lai tii lọkọ bayii ju ki oun ti ṣe igbeyawo lọ. Nkechi to sọrọ yii lori ayelujara ṣalaye pe o san fun oun ki oun ni ayọ lai tii lọkọ ju ki oun wa lọọdẹ ọkọ pẹlu inanujẹ ọkan lọ. ''Ẹyin omugọ ti ẹ n pariwo ẹnu pe ki n lọ ṣe igbeyawo, ti o ba ka yin lara, ẹ wa fi ipa mu mi ki ẹ si sin mi lọ si ile ọkọ,'' Blessing lo sọ bẹẹ. Gbajugbaja oṣere ọhun to awọn eeyan ko mọ ẹnikan ni pato gẹgẹ bi ọrẹkunrin ṣalaye pe ko si ohun to buru ninu ki eeyan maa ti lọ sile ọkọ ni wọn igba to ba ti layọ. Laipẹ yii ni Blessing tun sọ fawọn akọroyin pe ikebe ti Eleduwa fi jinki oun tobi ju ohun ti oun le dọwọ bo lọ. O ni gbogbo eeyan lo mọ pe Ọlọrun pari iṣẹ si ẹyin oun, o ni awọn to ni ipenija oju kan to ba sun mọ oun le mọ bi ikebe oun ṣe tobi to. Gbajugbaja oṣere naa ni o jẹ iyalẹnu fun oun pe awọn kan n sọ kaakiri wi pe oun maa n ju idi oun fun ṣe ki a ri mi ṣugbọn o sọ pe ọrọ ko ri bẹẹ rara. Blessing ni aṣiṣe nla lawọn to n sọ pe oun ju idi kiri ki awọn aye le maa sọrọ ṣe nitori iṣu Ọlọrun ti ko ṣe fọwọ bo ni ikebe naa jẹ foun. O tun mẹnu idi ti o fi n gbaruku ti Laycom nile Ẹlẹgbọn Agba iyẹn Big Brother Naija. Gbajugbaja oṣere Yoruba naa ni ọlọpọ pipe ni Laycom, eyi lo jẹ ki oun maa dibo fun un.	https://www.bbc.com/yoruba/afrika-54498689
politics	Àlàyé rèé lórí ohun tó fa aáwọ̀ láàrin èmi àti Dapo Abiodun - Amosun	Kii se nnkan asiri mọ pe ajọsepọ ti mẹhẹ laarin gomina ana nipinlẹ Ogun, Sẹnatọ Ibikunle Amosun ati gomina Dapo Abiodun. Gomina Abiodun si lo gba akoso ipinlẹ Ogun lọwọ Amosun lẹyin ti onitọun lo ọdun mẹjọ nipo gomina, to si wọle di asofin agba nilu Abuja. Ọpọ eeyan lo si fẹ mọ ohun to waye laarin awọn mejeeji ti ọfọn fi tọ si gbẹgiri, ti ẹlẹkọ si ko ẹkọ rẹ lọwọ. Ẹla lọrọ, ti a ko ba laa, kii tete ye ni, eyi lo mu ki Sẹnatọ Ibikunle Amosun ba BBC Yoruba sọrọ nipa hulẹhulẹ ohun to fa aawọ naa ninu ifọrọwerọ kan. Nigba to n tọpasẹ ibẹrẹ aawọ wọn naa, Ibikunle Amosun ni oun ko le fẹ oju fun ẹni to n wa ipalara fun oun. O ni lọdun 2019 ni aawọ naa ti bẹrẹ, to si jẹ pe wọn wa ipalara fun ẹmi oun amọ ti Ọlọrun ko fi le wọn lọwọ. O ni oun ko se atilẹyin rara fun idije Dapo Abiodun nigba naa, ẹyin oludije sipo gomina fẹgbẹ oselu ADM, Adekunle Akinlade si ni oun to si. “Nigba naa, Akinlade lo wọle ibo gomina nipinlẹ Ogun, to si ye gbogbo awọn ti wọn dijọ sisẹ naa nipa ohun ti wọn se si esi ibo naa. Amọ iyẹn ti lọ, lasiko yii, Biyi Otegbeye, tii se oludije fun ẹgbẹ oselu ADC ni emi atawọn alatilẹyin mi n tẹle. Oun si ni maa sọ fun awọn eeyan ipinlẹ Ogun pe ki wọn ba mi tẹle, ti yoo si wọle. Ni ti ipo aarẹ, Bola Tinubu ni awa yoo to lẹyin rẹ fẹgbẹ oselu APC ta wa amọ ni ti ipo gomina, n ko ni ba APC lọ, ADC ni mo n tẹle.” Amosun ni kii se tori tara oun ni oun ko fi se atilẹyin fun gomina Dapo Abiodun, bikose nitori ọpọ awọn alatilẹyin oun, ti ko ri ọwọ mu ninu isejọba rẹ. O ni ọpọ eeyan mii to sisẹ tẹlẹ fun ijọba APC nipinlẹ Ogun lo ti gba inu ẹgbẹ oselu miran lọ bayii, ko to pẹ ju fun wọn lati dije. Lara wọn si lo lọ di igbakeji oludije gomina fun ẹgbẹ oselu PDP nipinlẹ Ogun bayii, Kunle Akinlade nigba ti wọn ko le se suuru bii ti oun. O ni awọn eeyan naa lo se wahala fun agbekalẹ ijọba ọhun awọn ti wọn fi oju wọn gbolẹ gbẹyin. Bakan naa lo fikun pe awọn alaga APC loke ati nisalẹ ti pe awọn pọ lati pari ija bii igba mẹjọ amọ ti ijoko naa n fi ori sọnpọn. “Nibi gbogbo ipade ti wọn pe wa si lati ti sọ pe ki igun tiwọn fun igun tiwa ni ipo mẹtadinlogun ninu ipo bii ogoji to wa nilẹ amọ ti wọn fi aake kọri.	https://www.bbc.com/yoruba/articles/c4n8j65wpg9o
politics	Niger Delta Avengers: Buhari fèsì pé gbogbo ohun tí NDA ń bèèrè fún, ni òun ti ṣe	Lẹyin ti wọn sinmi fun bi ọdun mẹta, awọn ajijagbara fun agbegbe Niger Delta, eyiun Niger Delta Avengers (NDA) tun ti gba ọna miran yọ bayii. Lọtẹ yii, ẹgbẹ Avengers ti ṣe agbekalẹ eto ti wọn pe orukọ rẹ ni 'Operation Humble', eleyii ti wọn fi leri pe awọn yoo fi ba ọrọ aje Naijiria jẹ nipa biba awọn ileeṣẹ epo rọbi to wa lẹkun naa jẹ. Ninu atẹjade kan ti ẹgbẹ ọhun ti fi sita ni wọn ti ṣalaye pe awọn ṣetan lati ri pe ọrọ aje Naijiria dẹnu kọlẹ. Koda wọn tun leri pe awọn ṣetan lati da ṣẹria fawọn oloṣelu to n gbimọ pọ pẹlu ijọba apapọ lati fi ẹtọ awọn eeyan ẹkun Niger Delta dun wọn. Eleyii ṣẹlẹ lẹyin oṣu kan ti olori awọn ajijagbara Niger Delta kan, Ekpemupolo, ti ọpọ mọ si Tompolo, kọ iwe ranṣẹ si ijọba apapọ lati ṣe ifilọlẹ igbimọ to n ri si ọrọ Niger Delta. Tompolo sọ ninu lẹta naa pe ti ijọba ko ba ṣe bẹẹ, awọn ṣetan lati ba awọn ileeṣẹ ifọpo Naijiria to wa lẹkun naa jẹ. Ọjọ meje pere ni Tompolo fun ijọba lati gbe igbesẹ lọri ọrọ naa. Ẹgbẹ NDA tun sọ ninu atẹjade to fi sita pe, oun ti sọ fawọn ajijagbara lati pada si inu igbo tawọn irinṣẹ ifọpo wa lẹkun naa. Ẹwẹ, ijọba apapọ ti fesi si ileri awọn ajijagbara Niger Delta Avengers, wọn ni ko si ọrọ ninu ohun ti ẹgbẹ naa n sọ rara. Ijọba ni gbogbo ohun ti ẹgbẹ naa n beere fun, ni ijọba ti ṣiṣẹ lori rẹ. Ninu atẹjade kan ti ileeṣẹ aarẹ fi sita nipasẹ oludamọran fun Aarẹ Muhammadu Buhari lori ọrọ iroyin, Femi Adesina, ijọba ni o jẹ iyalẹnu pe ẹgbẹ NDA n dunkoko mọ ijọba lẹyin ti Buhari ti gbe igbesẹ lori ọpọ ohun ti wọn n beere fun. Adesina ṣalaye pe ijọba Buhari ti gbe igbesẹ lori atunto ijọba ati idagbasoke ẹkun Niger Delta ti ẹgbẹ NDA n sọ nipa rẹ. Adesina sọ ninu atẹjade naa pe, Aarẹ Buhari ti ṣepade pọ pẹlu awọn alaṣẹ ẹkun Niger Delta ati ẹgbẹ Ijaw, Ijaw National Congress (INC).	https://www.bbc.com/yoruba/afrika-57634096
religion	Prophet SK Abiara: Ọdún tóo bọ́ sí yìí, oò mọ ohun tí yóó ṣẹlẹ̀ àfi ...	"Ilé ìgbọ̀nsẹ̀ tóo lọ lọ́dún tó kọjá, ó yẹ kóo dúpẹ́, fun gbogbo ohun too ṣe lọdun to kọja, o yẹ koo dupẹ. Gbajugbaja ojiṣẹ Ọlọrun ni, Woli Samuel Abiara to jẹ oludari agba ijọ Christ Apostolic Church (CAC) lagbaye gbadura fawọn eniyan pe 2020 a dara. Nigba ti BBC Yoruba ba Baba SK Abiara lalejo, ọpọ ọ̀rọ̀ lo fi gba awọn ọmọ Naijiria niyanju. Baba ni ""o ṣàgbèrè lọ́dún tó kọjá, má ṣe irú ẹ̀ mọ́, iṣekuṣe, ole, ma ṣe bẹẹ mọ. Ṣe ni koo faye rẹ ati ọkan rẹ fun Ọlọrun"". Awọn adura kabiti kabiti ni baba fi kasẹ ọrọ ikini ku ọdun tuntun nilẹ."	https://www.bbc.com/yoruba/afrika-50980347
entertainment	Ooni Ile Ife, Adeyeye Ogunwusi sọ ìdí tó fi fẹ́ ìyàwó púpọ̀	"Ọọni ilu Ile Ifẹ, Ọba Adeyẹye Ogunwusi, Ọjaja keji sọ pe oun ko ṣa dede fẹ iyawo pupọ lati ko obinrin jọ laafin bi awọn ẹni iṣaaju gẹgẹ bi awọn kan ṣe le maa ro. Ninu ọrọ to sọ nibi eto kan to waye lati fi dupẹ fun awọn oṣiṣẹ afin rẹ, iyẹn ile Oodua, gẹgẹ bi ara ayẹyẹ fun sisami ọdun rẹ lori itẹ ni Ọọni Ogunwusi ti ṣalaye ọrọ yii. Ọọni ile ifẹ ni kii ṣe lati figagbaga loun tori fẹ awọn iyawo pupọ bi ko ṣe lati tubọ mu ki ogo ilẹ adulawọ goke si. “Ọlọrun fi awọn iyawo rereti wọn jẹ ọrẹ tootọ ati alabarin rere ta mi lọrẹ. Erdi fifẹ ọpọlọpọ Olori kii ṣe nitori orogun tabi figagbaga bikoṣe lati fi aye silẹ fun igbeleke ogo adulawọ lọna ati lee ṣiṣẹ pupọ sii lọna ati maa ṣe iranwọ to yẹ fun ọmọniyan nipasẹ awọn olori mi ti awọn pẹlu ko ṣe fi ọwọ rọ sẹyin. Akẹkọjade awọn ile ẹkọ giga fasiti ni Naijiria ati loke okun ni wọn. ""Mo ni dokita niyawo, mo ni agbẹjọro niyawo, mo ni onimọ ẹrọ nipa alumọni inu omi ati aṣaṣọ lẹṣọ niyawo, mo ni akẹkọọjade fasiti Cambridge ati Harvard niyawo, mo ni oluṣiro owo to gba iwe aṣẹ nilẹ Gẹẹsi niyawo ati bẹẹbẹ lọ. ""Yatọ si pe awọn Olori mi rẹwa pupọpupọ, ọpọlọ wọn gan ji pepe, wọn kawe doju ami, wọn ri ita, wọn si kọ wọn wọn si tun gbẹkọ. Ki wa lo de ti emi ko ni dupẹ lọwọEledumare?"" Ni oṣu kẹsan an ni Ọọni fẹ akọkọ ninu ohun ti yoo di eto igbeyawo ni ṣisẹ-n-tẹle eyi to ṣi duro lori mẹfa bayii. Ọpọ lo n woye igbesẹ ti Arole Oodua yoo gbe lẹyin ti Naomi Silẹkunọla kede lori ayelujara loṣu kejila ọdun 2021 pe oun ti fi Ọbalaye naa silẹ. Amọṣa lọjọ kẹfa oṣu kẹsan an ọdun 2022 ni ọọni gbe Olori Mariam Ogunwusi niyawo gẹgẹ bii yeyelua tuntun. Lẹyin eyi ni Olori Elizabeth Ọpẹoluwa, olori Tobi, Olori Ashley, Olori Ronkẹ ati Temitọpẹ wọle si aafin Oodua ni ṣisẹ-n-tẹle. Ọọni Ogunwusi ni gbogbo ohun ti o ku fun oun lati maa ṣe bayii ni lati maa ṣeto iranwọ fun awọn to ku diẹ kaato fun lawujọ. “Gbogbo ohun ti mo fẹ da nile aye ni mo ti da bayii. Ohun to ku fun mi ko ju lati maa gbe awọn eeyan ga, ki n si maa ṣe iranwọ to yẹ fun awọn to ku diẹ kaato fun lawujọ wa ati ṣiṣe iranwọ fun awọn ọdọ ilẹ afirika lati maa dagba sii ni koriya. Eduwa si ti fi awọn obinrin to n gbaruku ti iran mi ti mi. Ki lo de ti n o ni dupẹ lọwọ Ọlọrun Ọba?”"	https://www.bbc.com/yoruba/articles/cq5788g0515o
sports	Premier league: Arsenal kọrin 'kọ́stọ́mà daada ni' fún Burnley pẹ̀lú àmì ayò méjì sí ẹyọkan	Nnkan gbe nnkan hanu loni ni papa iṣire Emirates tii ṣe ibuba ẹgbẹ agbabọọlu Arsenal. Arsenal ati ikọ Burnley ni wọn jijọ gbe ina woju ara wọn. Nigba ti ere gbogbo yoo fi pari, Arsenal lo gbogo ọjọ naa lọwọ Pẹlu bi ifẹsẹwọnsẹ yii ṣe pari yii, ikọ Arsenal ti sọ Burnley di kọstọma daadaa ni Arsenal lo kọkọ gba bọọlu wọ inu awọn nigba ti ifẹsẹwọnsẹ naa wọ iṣẹju mẹtala. Lacazette, atamatase ikọ Arsenal  lo gba goolu naa wọle. Lẹyin eyi, Arọni Arsenal ko simi rirọjo bọọlu lọ si oju ile Burnley bi o tilẹ jẹ pe Burnley pẹlu ko sun asunpiye, awọn naa ja fitafita ti wọn si da goolu akskọ pada nigba ti ifẹsẹwọnsẹ naa wọ iṣẹju kẹtalelogoji. Ọkan lara awọn atamatase to ti sọ awọn Arsenal di kọstọma daadaa, Ashley Barnes lo gba bọọlu naa wọle. Jesus gbá góòlù sáwọ̀n gba ife Community Shield fún Man City Òṣèré tíátà Toyin Abraham daya Kolawole Ajeyemi Bí Khafi ṣe ní ìbálòpọ̀ ojútáyé tako àṣà Yorùbá - Ìjọba Ekiti Ki wọn to lọ sinmi fun saa akọkọ Arsenal gba goolu miran wọle ṣugbọn oludari ere naa, wọgi lee lẹyin ti ẹrọ VAR ṣe afihan rẹ pe aṣiṣe waye ṣaaju goolu naa. Eyi ni igba kọkanla ni ṣisẹ-n-tẹle ti Arsenal yoo maa ṣina iya fun Burnley lati oṣu kẹta ọdun 2009. Oṣu kejila ọdun 2008 ni Burnley fi ẹyin Arsenal gbolẹ kanyin	https://www.bbc.com/yoruba/afrika-49382552
politics	Olè àti jàǹdùkú tó wọlé mi ni kò jẹ́ ki ń ní ìwé ẹ̀rí mọ́, aláìníkánṣe làwọn tó ń halẹ̀ mọ́ mi - Tinubu	Oludije fun ipo aarẹ labẹ asia ẹgbẹ oselu APC< Asiwaju Bola Ahmed Tinubu ti kọwe sọwọ si ọga agba ọlọpaa lori awuyewuye to n waye nipa bi ko se ri iwe ẹri ile ẹkọ to lọ ko silẹ. Tinubu, ti agbẹjọro rẹ amofin Ojo Ayodele kọwe naa lorukọ rẹ salaye pe alainikan se ni awọn eeyan to n dunkooko mọ ọga agba ọlọpaa pe ko ba oun se ẹjọ lori aisi iwe ẹri naa. O salaye pe asiko ti oun lọ se atipo nilu oyinbo laye ijọba ologun to gbogun ti ikọ NADECO, to n pe fun ijọba awa ara wa, ni wọn wa gbọn ile oun wo yẹbẹ yẹbẹ lẹyin oun. Asiwaju sọ siwaju si pe asiko yii naa nijọba ologun fẹ gbẹmi Wole Soyinka, Gani Fawehinmi, Kudirat Abiola, Ken Saro Wiwa ati oun gan. O ni eyi si lo mu ki ọpọ awọn sa lọ soke okun lati se atipo, idi si ree tawọn ole, janduku ati ajidukiaẹni se raye wọ ile oun, ti gbogbo iwe ẹri oun si di awati. Oludije fun ipo aarẹ labẹ ẹgbẹ oselu APC naa tẹsiwaju pe oun ti lọ bura nile ẹjọ lati gba afidafiti lori isẹlẹ naa, ootọ ọrọ ti yoo si ba oun w saare ni eyi. Asiwaju Tinubu wa n rọ ọga agba ọlọpaa nilẹ wa lati fi ọwọ rọ awuyewuye ẹgbẹ ajijagbara to ni ki ileesẹ ọlọpaa ba oun se ẹjọ nitori ayederu iwe ẹri. O salaye pe igbesẹ ẹgbẹ ajijagbara naa lọwọ oselu ninu, to si wa lati ta epo si asọ aala oun nitori aimọye igba ni wọn ti fi ẹsun yii kan oun latẹyin wa. O wa n rọ ọga ọlọpaa pe ko sọ fawọn alatako oun naa pe ki wọn gba ile ẹjọ lọ lati pe oun lẹjọ, dipo ki wọn wa maa wa halẹ mọ ileesẹ ọlọpaa. Bakan naa lo fikun pe ẹgbẹ ajijagbara Centre for Reform and Public Advocacy (CRPA) naa ko ni asẹ lati sọ fun ọọfisi ọga ọlọpaa pe ko tanna wadi oun nitori oun ko ni ohunkohun se pẹlu wọn. Saaju ni ẹgbẹ Centre for Reform and Public Advocacy (CRPA) ti kọwe ransẹ si ọga agba ọlọpaa pe ko gbe Asiwaju Bola Tinubu ti mọle, ko si gbe lọ sile ẹjọ laarin ọjọ meji pere. Agbẹnusọ fun ẹgbẹ ajijagbara naa, Agu Kalu lo leri leka bẹẹ lasiko ipade awọn akọroyin to se nilu Abuja lọjọ Satide. Ẹsun ti ẹgbẹ ajijagbara naa fi kan Tinubu ni pe o ko awọn ayederu iwe ẹri silẹ lati du ipo oludije sipo aarẹ labẹ ẹgbẹ oselu APC. Ẹgbẹ CRPA wa n dunkooko mọ ọga agba ọlọpaa pe to ba kọ lati se ohun ti awọn n fẹ, awọn yoo pe lẹjọ, pe kile ẹjọ pasẹ fun lati dahun ibeere awọn. Ọrọ aisi iwe ẹri Tinubu yii lo ti n fa awuyewuye lori ayelujara eyi ti ọpọ eeyan n koro oju si.	https://www.bbc.com/yoruba/articles/c4n2w2lzww2o
entertainment	Tope Alabi ṣe ọjọ́ ìbí, Adeyinka Alaseyori kọrin re kìí	"Oniruru ọrọ ikinni lawọn eeyan ti bẹrẹ si n fi ṣọwọ si gbajugbaja olorin ẹmi, Tope Alabi lati sami si ayẹyẹ ọdun mọkanlelaadọta rẹ loke eepẹ. Lara awọn eeyan jankan to n ṣe ayẹsi Tope Alabi ni Adeyinka Alaseyori to jẹ ki orin ""Oniduro"" di gbajumọ. Alaseyori fi ikinni naa ranṣẹ si Tope Alabi loju opo Instagram ati Facebook rẹ. O ni ""Ẹku ayẹyẹ ọjọ ibi yin o maami, ẹ ṣeun ti ẹ gba lati jẹ ohun ti Ọlọrun fẹ ki ẹ jẹ, ayọ yin ṣẹṣẹ bẹrẹ ni, ẹku oriire naa."" Ti ẹ ko ba gbagbe, ninu oṣu Kẹfa ọdun yii ni fidio kan gbode lori ayelujara, nibi ti Tope Alabi ti n bu ẹnu atẹ lu orin Oniduro, eyii to sọ Alaseyori di gbajumọ olorin ẹmi. Ninu fidio ọhun ni Tope Alabi ti sọ pe Ọlọrun kii ṣe oniduro toun. Tope Alabi sọ siwaju si ninu fidio naa pe ti eeyan ba kọ orin ẹmi, o yẹ ko maa gba imisi lati ọdọ ẹmi mimọ ko to gbe orin jade. O fikun pe ti akọrin ba tun gba imisi lati ọdọ ẹmi mimọ naa tan, o yẹ ko maa fi ọgbọn ori gbe orin kalẹ. Ọrọ naa bi ọpọ ọmọ Naijiria ninu to bẹẹ ti ọpọ fi n sọ pe ẹtanu lo mu ki irufẹ ọrọ bẹẹ jade lati ẹnu Tope Alabi si olorin to ṣẹṣẹ n bọ lẹyin rẹ. Lẹyin ti fidio ọhun jade tan ni awọn eeyan bẹrẹ si n bu ẹnu atẹ lu Tope Alabi lori ayelujara, paapaa lojo opo Facebook ati Twitter, koda wọn ko jẹ ki oju opo Instagram rẹ sinnmi pẹlu. Bo tilẹ jẹ pe ọpọ eeyan lo n reti ọrọ ti Alaseyori yoo sọ lori fidio Tope Alabi naa, ọrọ kankan ko jade lẹnu rẹ titi to fi sọ pe bii iya ni Tope Alabi jẹ si oun. O ni ""Iya wa ni Tope Alabi, bii iya lo si jẹ si gbogbo wa, a si ti di alabukun fun lati inu iṣẹ iranṣẹ rẹ...."" Ẹwẹ, lasiko ti rogbodiyan naa n lọ lọwọ ni ẹni gan to kọkọ gbe orin Oniduro naa jade, Tolulope Adelegan sọrọ soke lori orin ọhun ati igbesẹ to gbe lẹyin ti orin naa sọ Alaseyori di gbajumọ. Adelegan ṣalaye fun BBC Yoruba pe lootọ, oun lo kọkọ gbe orin naa jade, ṣugbọn ẹmi mimọ lo ni ki oun dakẹ lẹyin ti orin naa sọ Alaseyori di gbajumọ, ti ọpọ si lero pe Alaseyori lo ni orin ọhun."	https://www.bbc.com/yoruba/59066958
politics	Ministers who has resigned: Ṣé lóòtọ́ ni Malami náà ti yí ọ̀kan rẹ̀ padà lórí ìkọ̀wéfipòsílẹ́ rẹ̀?	Ngige yi ọkan rẹ pada, o peyinda pe oun  ko dije dupo aarẹ Naijriia mọ́ Leyin ti ọpọlọpọ awọn adari ni Naijiria bẹrẹ si ni gba fọọmu lati dije dupo iṣẹlu ni ero awọn eeyan ti ṣotoọtọ. Saaju lọjọ Eti ni aarẹ Buhari to n tukọ Naijiria ti ri iran ṣaaju gbogbo ikede awọn minista ati osise rẹKìí ṣe àwọn mínísítà tó fẹ́ dupò nìkan ní Buhari ní kó fi iṣẹ́ sílẹ̀ , wo àwọn tó tún kàn Buhari kede pe enikẹni to ba fẹ dije dupo oṣelu ko kọwe fipo silẹ. Leyin naa ni awon minista kan si kede ikọwefiposilẹ wonNgige kọrin tuntun mi ò díje dupò aàrẹ Nàìjíríà mọ́, mo ti padà sí ọ́ọ́fíìsì mínístá tí mo wà tẹ́lẹ̀ Dokita Chris Ngige wa lara a\won to fẹ dije dupo aarẹ.. Nibo ni ọrọ Chris Ngige de duro bayii? Minista fun ọrọ iṣẹ ati ọrọ awọn osiṣẹ ni Naijiria, Chris Ngige ti kede pe oun yi ọkan oun pada. O ni oun ko dije dupo aarẹ Naijiria mọ lọdun 2023. Ṣaaju lo kede ipinnu rẹ lati dije dupo aarẹ fun awọn alatileyin rẹ ni ọjọ kokandinlogun, oṣu kẹrin ni ilu rẹ ni ijọba ibilẹ Idemili South ni ipinlẹ Anambra ni guusu ila oorun Naijiria. Lọjọ Eti lo fi atẹjade sita nilu Abuja nibi eto isin idagbere ti aarẹ Buhari ṣe fun gbogbo awọn to n lọ ninu wọn nile ijoba ni Abuja. Bẹ́ẹ̀, naa ni iroyin mii tun jade pe Malami Abubakar to n dari eto idajọ Naijiria naa ti yi oun pada pe oun ko ṣe mọ. Iroyin naa n sọ pe aarẹ Buhari lo rọ Malami lati maṣe dije dupo gomina to fẹ lọ fun ni ipinlẹ Kebbi. Sugbon BBc ko tii fi eyi mulẹ pe lootọ ni tabi iroyin ofege titi di asiko yii ti a n ko iroyin yii jọ. Wo àwọn mínísítà ìjọba Nàìjíríà tó ti kọ̀wé fipò sílẹ̀ nítorí àṣẹ Ààrẹ Buhari Wo àwọn mínísítà ìjọba Nàìjíríà tó ti kọ̀wé fipò sílẹ̀ nítorí àṣẹ Ààrẹ Buhari lórí ìdíje dupò òṣèlú lọ́dún Lọjọru ni aarẹ orilẹede Naijiria, Muhammadu Buhari paṣẹ pe ẹni kan kii jẹ meji laba Alade. O noi pe gbogbo awọn ọmọ igbimọ iṣejọba rẹ to n gbero lati dije fun ipo oṣelu kan tabi omiran lati kọwe fi ipo gbogbo ti wọn di mu ninu igbimọ iṣakoso ijọba lorilẹede Naijiria silẹ bayii. Minisita feto iroyin Lai Mohammed to kede aṣẹ naa lẹyin ti wọn pari ipade igbimọ alaṣẹ Niajiria to waye nile ijọba nilu Abuja ni awọn minisita naa ni di ọjọ Aje, ọjọ kẹrindinlogun oṣu karun un ọdun 2022 lati ṣe bẹẹ. Lati lee tubọ jẹ ki gbogbo awọn ti ọrọ kan bii minisita fun ọrọ oṣiṣẹ ati ijafafa iṣẹ, Dokita Chris Ngige to ni oun ṣi tun fẹ gbọ ero aarẹ na ki oun to kọwe fipo silẹ o le mọ pe ko si ere lọrọ naa. Akọwe ijọba apapọ, Boss Mustapha ti fi iwe atẹjade ijọba kan sita lori ọrọ yii. Ninu atẹjade naa, Boss Mustapha ni aṣẹ Aarẹ Buhari yii ko yọ awọn olori ati ọmọ igbimọ iṣakoso ileeṣẹ ati ajọ ijọba, aṣoju ijọba Naijiria nilẹ okeere, atawọn eeyan miran ti wọn yan sipo oṣelu silẹ. Atẹjade naa ni ki awọn minisita tọrọ kan lati fa iṣakoso le awọn akọwe agba ni ileeṣẹ ijọba ti wọn n dari lọwọ. Awọn aṣoju ijọba loke okun yoo fa aṣẹ akoso le awọn igbake adari ileeṣẹ aṣoju ijọba Naijiria lorilẹede ti ọkọọkan wọn ti n ṣiṣẹ. Lẹyin ti aarẹ ti paṣẹ yii, eyi lawọn minisita to ti kọwe fi ipo silẹ: Gọmina ana ni ipinlẹ Rivers naa darapọ mọ idije lati dupo Aarẹ ọdun 2023 labẹ ẹgbẹ ọselu APC. Amaechi lo jẹ gọmina fun ọdun mẹjọ ni ipinlẹ Rivers ki o to di Minisita fun iriina lati ọdun 2015. Ṣaaju eyi lo ti kọkọ jẹ adari ileegbimọ aṣofin ipinlẹ Rivers. Oju opo twitter APC nilẹ Gẹẹsi ni wọn ti kọkọ kede ikọwwefiposilẹ rẹ. Ogbonnaya Onu jẹ gomina akọkọ ijọba awaarawa fun ipinlẹ Abia ko to di Minisita fun imọ ẹrọ ati sayẹnsi. Ni ọjọ kẹfa oṣu karun un ọdun 2022 ni Ogbonaya Onu lọ ra fọọmu idije rẹ fun ọgọrun miliọnu naira. Godswill Akpabio di minisita lẹyin to jẹ gomina fun saa meji ni ipinlẹ Akwa Ibom labẹ ẹgbẹ oṣelu PDP ko to di igba ati agbọn rẹ gba ẹgbẹ oṣelu APC lọ lẹyin to padani idibo si ile aṣofin agba. Lara awọn ohun ti ọpọ yoo ranti ni saa rẹ nipo ni wahala to gba ajọ idagbasoke awọn ipinlẹ to n wa epo rọbi ni Naijiria, NDDC. Amugbalẹgbẹ fun un lori ọrọ iroyin, Jackson Udom ṣalaye fawọn akọroyin pe lootọ ni ọga oun ti kọwe fipo silẹ. Iwe rẹ si ti tẹ akọwe ijọba apapọ orilẹede Naijiria, Boss Mustapha lọwọ. Emeka Nwajiuba, minisita keji fun eto ẹkọ lo kọkọ kọwe fi ipo rẹ silẹ ninu gbogbo awọn minisita Aarẹ Buhari to fẹ dije fun ipo oṣelu kan tabi omiran. Koda o ti gbe igbesẹ naa ki aarẹ to kede aṣẹ rẹ, eleyi to mu ki Aarẹ Muhammadu Buhari kan sara sii fun ẹmi lamẹtọ to ni to si ni ireti oun ni pe gbogbo awọn iyoku rẹ yoo gbe igbesi bẹẹ. Ọrọ ikọwefiposilẹ gbogbo awọn to n gbero ati gbe apoti idibo lasiko oṣelu to wa nita bayii lo ti n fa ọpọ awuyewuye, paapaajulọ nipa awọn ti minisita ati gomina banki apapọ Naijiria, Ọmọwe Godwin Emefiele. Awuyewuye naa tubọ fẹju sii pẹlu bi abala kẹrinlelọgọrin atunto iwe ofin idibo Naijiria tun ṣe sọ ọ di eewọ fun ẹnikẹni to ba wa nipo oṣelu lati dibo tabi gbe igba ibo lasiko idibo abẹnu ẹgbẹ oṣelu wọn.	https://www.bbc.com/yoruba/afrika-61419010
entertainment	Ọ̀gá Bello: Àìgbọ́n ló ń da àwọn òsèré tíátà tó ń jà lórí ayélujára láàmú	Adebayọ Salami, ti gbogbo eeyan mọ si Ọga Bello ti salaye fun BBC Yoruba pe, ko dara bawọn osere tiata se n ko ara wọn sita lori ẹrọ ayelujara pẹlu ija gbogbo igba. Ọga Bello ni, aigbọn lo n da ọpọ wọn laamu, ti oun si maa n ba wọn da si aawọ naa nigba mii. Amọ o ni ẹkọ ile ti wọn ba ni, ni yoo sọ bi wọn yoo se gba imọran oun si. Ọga Bello tun tako ọrọ kan ti akẹẹgbẹ rẹ ninu isẹ tiata, Yẹmi Solade sọ pe, alagbe ni ọpọ osere tiata. Bello ni isẹ awọn ni awọn n se, ifẹ tawọn araalu ni sawọn, si n lo n jẹ ki wọn maa se aanu awọn. O tun fi idi rẹ mulẹ pe, ajọsepọ to dan mọran wa laarin awọn osere ori itage to wa ninu ẹgbẹ ANTP ati Tapan.	https://www.bbc.com/yoruba/afrika-45140271
politics	Ọ̀nà mẹ́sàn án láti yọ ààrẹ Naijiria nìyìí...	Ẹgbẹ alatako lorilẹede Naijiria ni Ile Aṣofin agba ni Naijiria ti fun aarẹ Muhammadu Buhari ni gbedeke lati satunse eto aabo to dẹnukọlẹ ni Naijiria abi ki wọn yọ ni ipo. Ni Ọjọru ni awọn aṣofin naa ṣe bẹbẹ ni ile Asọfin lẹyin ti wọn ni dandan awọn fẹ awọn fẹ gbe awọn fẹ ‘pass motion’’ ti yoo kan an ni ipa fun aarẹ Buhari lati bojuto aabo to dẹnukọlẹ kaakiri Naijiria. Eyi mu ki awọn aṣofin ni ẹgbẹ alatako naa parapọ jade kuro ninu Ile Aṣofin naa, ti wọn si n paruwo aarẹ Buhari gbọdọ kuro nipo aarẹ Bakan naa ni wọn kede pe awọn ti fun aarẹ ni gbedeke ọṣẹ mẹfa lati satunṣe eto aabo tabi ki awọn yọọ ni ipo. Amọ ṣe eyi yoo ṣeeṣe bi? Iwadii BBC ree lori igbese ati yọ aarẹ ati bi wọn yoo ṣe gbe igbeṣẹ ọhun. Onimọ nipa eto ofin lorilẹede Naijiria, Kennedy  Osunwa ti sọ bi wọn ṣe le yọ aarẹ orilẹede Naijira ni ipo. Osunwa sọ fun BBC Pidgn pe  kii ṣe asiko yii lo yẹ ki awọn aṣoffin naa ṣẹṣẹ maa sọ wi pe awọn fẹ yọ aarẹ Buhari ni ipo. O ni ọpọlọpọ nkan lo ti ṣẹlẹ to yẹ ki wọn gbe igbeṣẹ naa amọ wọn ko ṣee. Kennedy ni ki n ṣe igbeṣe kekere ni lati yọ aarẹ. Bẹẹ si ni ida meta (two-third) awọn aṣofin lo gbọdọ buwọlu u. Gẹgẹ bi ẹka iwe ofin Naijiria ni ẹka Section 143 ti iwe ofin ọdun 1999 ṣe sọ, ọna lati yọ aarẹ ni ipo niyii. Igbese akọkọ ni ki wọn fi ẹsun aṣemaṣe kan aarẹ, ki ọmọ Ile Aṣofin ni Naijiria pẹlu ibuwọlu o kere tan, ida kan ninu ida mẹta awọn aṣofin agba ati kekere ti wọn yoo si gbe lọ fun Aarẹ ile igbimọ Aṣofin Agba.  Lẹyin naa ni Aarẹ Ile Igbimọ Aṣofin laarin ọjọ meje yoo fi iwe ẹsun naa ranṣẹ si aarẹ ati gbogbo ọmọ Ile Aṣofin Naijiria. Igbesẹ kẹta ni ki aarẹ naa da wọn lohun lori ẹsun aṣemaṣe ti wọn fi kan an abi ki o ma daun, eleyii ti wọn yoo fi ṣọwọ si awọn aṣofin  Lẹyin ọṣẹ meji naa ni abẹnugan ile aṣofin ati awọn aṣofin yoo gbimọpọ boya iwadii awọn ẹsun naa yoo  waye. Ti yoo ba tẹsiwaju abi bẹ̀ẹ kọ ida meji ninu id mẹta awọn aṣofin lo gbọdọ buwọlu u. Ti ida mẹta awọn aṣofin ko ba buwọlu u, wọn yoo dẹkun itẹsiwaju rẹ amọ ti wọn ba buwọlu  u ni aarẹ ile yoo kọ lẹta si olootu eto idajọ lorilẹede Naijiria lati gbe igbimọ dide lati ṣewadii ẹsun ti wọn fi kan an, ti awọn igbimọ naa ko si ni jẹ ọmọ ẹgbẹ oṣelu kanakan tabi aṣofin tabi ẹnikẹni to n jẹ labẹ aarẹ naa. Lasiko iwadii naa Aarẹ orilẹede Naijiria ni anfaani ni abẹ ofin lati wa si ile aṣofin waro ti ẹnu rẹ lori ẹsun ti wọn fi kan an . Laarin osu mẹta naa ni igbimọ ti wọn ba gbe kalẹ naa yoo fi abajade iwadii wọn lede. Lẹyin naa ni awọn aṣofin yoo buwọlu boya o jẹbi ẹsun naa tabi bẹẹkọ, eleyii ti wọn sọ boya ki wọn yọọ nipo abi ko jẹbi ẹsun ti wọn fi kan an. Ti igbimọ ba ni ẹsun naa ko see ni ẹṣẹ nilẹ, ko ni si ohunkohun ti wọn yoo ṣele lori mọ, amọ ti o ba jẹ ootọ awọn ọmọ ile aṣofin yoo dibo boya ki wọn gba awọle. Ti wọn ba buwolu u, ti ida meji ninu mẹta ba si faramọ ọ, ọjọ naa ni wọn yoo yọ aarẹ orilẹede Naijiria ni ipo	https://www.bbc.com/yoruba/articles/cje87ng1g1lo
health	NCDC: Kò sí àrùn 'Monkey Pox'ní Naìjiria- NCDC	Ajọ to n mojuto ọrọ itankalẹ arun ni Naijiria, Nigeria Centre for Disease Control (NCDC) ni ki awọn eniyan má bẹru. NCDC ni iroyin ofege lo n tan kiri lasiko yii pe arun ọbọ ti wọn n pe ni Monkey Pox ti wa ni awọn ipinlẹ bii Eko, Rivers ati Akwa Ibom. Wọn ni rioyin yii a kan fa ẹru ati iporuru ọkan fawọn eniyan ni nitori pe irọ funfunf balau ni. Ajọ NCDC ti wọn n ṣiṣẹ papọ pẹlu awọn ti Iwọ oorun ilẹ̀ Adulawọ ni lọdun 2017 ni awọn kọkọ gba iroyin iṣẹlẹ akọkọ arun yii ni eyi ti awọn si n ṣọ kaakiri orilẹ-ede. Ajọ NCDC ni lati bii ọjọ melo kan lawọn ti n gba ifitonileti iṣẹlẹ arun monkey pox lawọn ibudo kọọkan ni eyi ti awọn ti n ṣamojuto si bayii. Ati pe iṣẹlẹ afurasi mẹta lo wa nilẹ ti awọn n ṣayewo le lori bayii ni eyi ti wọn fi soju opo itakun agbaye wọn pe wọn ri ni ipinlẹ Eko ati Rivers. Ajọ NCDC ni irọ ni pe awọn kan ti gbẹmi mi latari arun monkey pox yii. Ajọ iṣọkan to wa fun ilera agbaye, WHO ni arun monkey pox maa n wa ni aaringbungbun ati iwọ oorun ilẹ Adulawọ. Ajọ NCDC fi atẹjade kan sita lọjọ Eti yii ti wọn fi kilọ gbigbe iroyin ẹlẹjẹ paapaa nipa ilera ti ko dara rara. Wọn ni awọn ṣetan lati maa dahun ibeere lori ohunkohun to ba ru ẹnikẹni loju dipo ki wọn maa gbeiroyin ofege kiri eyi to le fa ibẹru ati ipaya fawọn ara ilu.	https://www.bbc.com/yoruba/awon-iroyin-miran-50108514
health	Best way to clean vagina after sex: Wo ohun tó yẹ kí o ṣe sí ojú abẹ́ rẹ lẹ́yìn ìbálòpọ̀	O dara lati jẹ ki oju ara rẹ gẹgẹ bi obinrin wa ni mimọ, paapa awọn ti wọn fẹran ibalopọ ti wọn si n ṣee ni gbogbo igba. Ajọ Eleto Ilera ni Ilẹ Gẹẹsi, NHS UK ni awọn kokoro ti a foju ri ati awọn eleyii ti a ko foju ri to fi mọ aarun ni o le wọ oju ara obinrin lasiko ibalopọ. Awọn kokoro aifojuri yii ni ohun pada wa di arun si ara eniyan bii chlamydia, gonorrhoea, genital herpes, genital warts, syphilis ati arun HIV. Wo bí ìbálòpọ̀ tó gbóná giri-giri ṣe le ran tọkọtaya lọ́wọ́ láti kojú ìpèníjà Kí làwọn nǹkan tó lè rán ọkùnrin sí ọ̀run alákeji lásìkò ìbálòpọ̀ pẹ̀lú obìnrin? Bó o bá ń gba ẹnu ní ìbálòpọ̀, wo àìsàn tó o lè kó lójú ara rẹ Genevieve ṣàlàyé ànfààní  tó wà nínú ìbásùn òwúrọ̀ kùtù fáwọn lọ́kọ láya Àwọn ọmọ ìkókó níléèwòsàn kàgbákò agbébọn! Wọ́n jí wọn gbé pẹ̀lú nọ́ọ̀sì O le da abo bo ara rẹ lasiko ibalopọ nipa lilo rọba idaabobo, amọ awọn ọna miran ree lati da abo bo ara rẹ. O dara lati maa lọ si baluwẹ lati lọ tọ lẹyin ibalopọ, nitori eleyii yoo fọ awọn kokoro aifojuri to ti lee wọle sinu ara lasiko ibalopọ jade. Ti o ko ba lọ si baluwẹ lẹyin ibalopọ, o lee fa awọn arun to n ba ile itọ ja. Kete ti o ba ti ni ibalopọ tan, rii daju wi pe oju abẹ rẹ wa ni mimọ nitori o dara bẹẹ. Bi o ṣe dara lati lọ si baluwẹ lati tọ lẹyin ibalopọ naa ni o dara lati lati fọ oju abẹ ni agbegbe Vulva, lai fi agbara kaka fọ ọ. Ẹ lo omi lati fi fọ oju ara lati yọ oru, ẹda ati awọn nkan mii kuro ni oju ara. Amọ, ti ẹ ba fẹ fi oṣẹ fọ oju ara, ẹ rii pe eleyii ti ko le ni ara lara, ki ẹ si fọ ọ diẹdiẹ. Ẹ fi Sunday Ìgbòho sílẹ, ǹkan tí ìjọba Nàìjíríà bàjẹ́ ló ń gbìyànjú àti túnṣé; Ìjọba àpapọ̀ ní láti tọrọ àforíjì lọ́wọ́ rẹ̀ - Wole Soyinka Ìjọba ìpínlẹ̀ Èkó yóò ṣe ìwádìí òhun tó ṣ'okùnfà ikú Jumoke tí ọtá ìbọn bá ní Ojota Wo àwọn nkan tó yẹ kí o mọ̀ nípa Yomi Alliyu, agbẹjọ́rò fún Sunday Igboho tó kọ lẹ́tà sí ìjọba Ni igba kigba ti o ba n fọ oju ara rẹ rii daju pe oun fọ ọ lati iwaju lọ si ọwọ ẹyin ki o baa le mọ daradara. Eyi ni lati dena kokoro aifojuri to ba wa ni agbegbe rectum ko ma wọ vagina rẹ. Ti o ba n fọ oju abẹ rẹ lati ẹyin si iwaju o le mu ki kokoro afojuri korajọ papọ si agbegbe rectum to si le fa aisan si ara ati oju ara. Awọn obinrin miran ma n lo oṣẹ to lagbara bii soda, ọti lile lati fi fọ oju ara. Amọ ileeṣẹ eto ilera ni eleyii lewu pupọ nitori o le le awọn kokoro asaraloore to yẹ ko wa nibẹ tẹlẹ, eleyii ti awọn obinrin nilo. Oju ara ni awọn kokoro aifojuri sibẹ, amọ wọn wa nibẹ lati da abo bo oju ara ni. Ko si aridaju pe fifọ oju ara pẹlu oṣẹ to lee pa kokoro aifojuri tabi arun, amọ o lee fa aisan si ara. Ileeṣẹ eto ilera NHS ni gbogbo awọn ohun elo oloorun yii ni o ma n ba eroja oju ara to wa nibẹ jẹ. Ohun ti o nilo ni lati lo omi lati fi fọ oju ara rẹ. Ọjọgbọn to mọ nipa ibalopọ ni ti eedua ba fẹ jẹ ki oju ara maa run bii ohun oloorun didun roses ati Lavender, a ti da oju abẹ lati maa run bẹẹ. Agbegbe oju abẹ gangan ni Vagina to rọ to si gun, ohun ni o ma n mu igbadun wa lasiko ibalopọ Bakan naa ni vagina ọhun so ile ọmọ, iyẹn uterus to wa ni inu wa si ita. Vagina ọhun ni o ma n gba nkan ọmọkunrin sara lasiko ibalọpọ. Bẹẹ si ni ibẹ ni ọmọ ma n gba jade lasiko irọbi ati ibimọ.	https://www.bbc.com/yoruba/media-57713298
entertainment	Davido: Yinka Ayefele sọ ìrírí rẹ̀ pẹ̀lú olórin Davido tó fi ní kò dà bí àwọn ọ̀dọ́ olórin kan	"""Davido ń tọpasẹ̀ bí àwa olórin àtijọ́ ṣe máa ń bọ̀wọ́ fáwọn àgbà olórin tó kọ wa níṣẹ́ ni"" Gbajugbaja ati ilumọọka olorin ni Naijiria, Yinka Ayefele ti sọrọ lori gbogbo ohun tawọn eeyan n sọ si igbesẹ gbajumọ ọdọ olori David Adeleke to n jẹ Davido nipa owo gọbọi to ri ko jọ fun ọjọ ibi rẹ amọ to dari si ọdọ awọn ọmọ alailobi ni Naijiria. Ilé alájà tí Ṣọ́ọ̀ṣì Salvation Ministry ń lò dàwó, Ọlọ́pàá ní èèyàn mẹ́ta ní wọ́n rí tó ti kú 'Mo sọ fún Dókítà pé èmi ò lè gé ọyàn mi, pé ṣọ́ọ̀ṣì yóò fi àdúrà ṣẹ́gun àìsàn jẹjẹrẹ ọmú fún mi àmọ́ ...' Wọ́n fún mi ní ""sack letter"" lẹ́yìn tí ìyá mi kúnlẹ̀ bẹ̀ wọ́n láti sọ ìdí tí mi ò fi lè lọ ọ́fíìsì - Raymond Adegoke Yinka Ayefele jẹ́ ko di mimọ pe iwa ire yii latọwọ Davido kii ṣe akọkọ tori o ti ya oun gan lẹ́nu ri lai ṣe pe awọn ti kọkọ pade tabi ni ajọṣepọ. ""Davido ti fi itan ayeraye silẹ̀, kò tíì sí eléré tó ṣe irú ǹkan tó ṣe, àfi táa bá ṣẹ̀ máa ṣe, èèyàn mélò nínú wa ló dẹ̀ lè rí irú àǹfàní yìí tí kò ní kọ́kọ́ rántí ìyá tirẹ̀ tàbí àbúrò. Iwa ọtọọtọ lo wa ninu wa"". Yinka Ayefele ni Davido kò jọ àwọn kan nínú iṣẹ́ orin tá máa tẹ ojú ọ̀gá orin tí wọ́n kọ́kọ́ ń wò bí àwòkọ́ṣe. “Lọjọ ti mo kọkọ maa pade Davido, lai ṣe pe a ti rira ri tabi ni ajọṣepọ kan, o kọkọ wa di mọ mi latẹyin to n ṣe Daddy mi Daddy mi, inu mi dun”. O ni o yatọ si awọn olorin kekeke kan to jẹ pe ọla orin ti agba olorin kọ gan lo fi n jẹun amọ wọn lee yẹyẹ agba olorin yẹn ti wọn ba jọ pade. “Davido tiẹ́ kọkọ bu ọla fun mi, o yọ mọ mi, di mọ mi to tun n pe mi ni Daddy rẹ, inu mi dun”. Lẹyin igba akọkọ ti awọn olorin mejeji yii pade, Ayefele ni awọn tun ti pade to si n bu ọla fun oun, to n fẹ ba oun ya fọto to si jẹ pe irawọ agbaye ni Davido koda titi de Amẹrika lo ni o tun ti n sare bọ wa ki oun. Ayefele ni iwa ire ni iwa ti Davido ni ko si si olorin to ti ṣe iru nkan to ṣe fawọn alailobi yii ri afi ti awọn ba ṣẹ maa tọọ lẹyin."	https://www.bbc.com/yoruba/59486816
sports	Wo orúkọ agbábọ́ọ̀lù kọ̀ọ̀kan tí yóò sójú àwọn orílẹ̀èdè tó ń kópa ní Quatar 2022	Laipẹ yii, ife ẹyẹ bọọlu agbaye yoo bẹrẹ ni orilẹede Quatar nibiti orilẹede mejilelọgbọn yoo ti koju ara wọn. Orilẹede maarun lati ilẹ Afirika ni yoo kopa ninu idije naa, ninu wọn nii Ghana, Senegal, Cameroon, Morrocco ati Tunisia. O ti wa foju han bayii pe ọpọ gbajugbaja agbabọọlu ni ko ni lọ sibi idije ọhun nitori wọn ti fi ara gbọgbẹ. Saaju ki ifẹsẹwọnsẹ yii to bẹrẹ, ni awọn orilẹede kọọkan ti yoo kopa ninu idije ife ẹyẹ agbaye naa, ti kede orukọ awọn asoju wọn.  Awọn orilẹede ti yoo kopa ninu idije ife ẹyẹ agbaye naa si ti bẹrẹ igbaradi saaju ibẹrẹ ere idaraya Quarter 2022 ọhun. Ni ọpọ igba, orukọ agbabọọlu mẹrindinlọgbọn lo yẹ ki awọn orilẹede kọọkan ti yoo kopa ninu idije naa kede rẹ. Sugbọn wọn n kede orukọ agbabọọlu aadọta ninu eyi ti wọn yoo ti ge kuro ninu rẹ, ti wọn yoo si  yan awọn aṣoju orilẹede wọn ninu awọn orukọ naa. Orilẹede mejilelọgbọn ni yoo kopa, ti wọn si pin wọn si isọri mẹjọ. Àsọlé : Saad Al Sheeb, Meshaal Barsham, Yousef Hassan, Salah Zakaria. Àgbà ọwọ́ ẹyín: Abdelkarim Hassan, Boualem Khoukhi, Ró-Ró, Tarek Salman, Bassam Al-Rawi, Musab Kheder, Homam Ahmed, Mohammed Emad, Jassem Gaber. Àgbà ọwọ́ àárín: Karim Boudiaf, Abdulaziz Hatem, Ali Assadalla, Mohammed Waad, Abdelrahman Moustafa, Osama Al-Tairi, Ahmed Fadhel, Mostafa Tarek. Àgbà ọwọ́ iwájú: Hassan Al-Haydos (captain), Akram Afif, Almoez Ali, Ismaeel Mohammad, Mohammed Muntari, Ahmed Alaaeldin, Yusuf Abdurisag, Khalid Muneer, Naif Al-Hadhrami. Àsọlé: Jasper Cillessen, Justin Bijlow, Mark Flekken, Remko Pasveer, Andries Noppert. Àgbà owó ẹyín: Daley Blind, Stefan de Vrij, Virgil van Dijk (captain), Matthijs de Ligt, Denzel Dumfries, Nathan Ake, Jurrien Timber, Tyrell Malacia. Devyne Rensch, Mitchel Bakker, Sven Botman, Jeremie Frimpong, Pascal Struijk, Micky van de Ven. Àgbà owó àárín: Frenkie de Jong, Steven Berghuis, Davy Klaassen, Marten de Roon, Jordy Clasie, Ryan Gravenberch, Teun Koopmeiners, Guus Til, Kenneth Taylor, Xavi Simons. Àgbà owó wàá ju: Memphis Depay, Luuk de Jong, Steven Bergwijn, Vincent Janssen, Donyell Malen, Wout Weghorst, Cody Gakpo, Arnaut Danjuma, Noa Lang, Brian Brobbey. Àsọlé: Nick Pope, Aaron Ramsdale, Jordan Pickford. Àgbà owó ẹyín : Harry Maguire, Kyle Walker, John Stones, Eric Dier, Kieran Tripper, Luke Shaw, Trent Alexander-Arnold, Conor Coady, Benjamin White. Àgbà owó àárín : Jordan Henderson, Declan Rice, Mason Mount, Jude Belliingham, Kalvin Phillips, Conor Gallagher, James Maddison. Àgbà owó wàá ju: Raheem Sterling, Harry Kane, Jack Grealish, Bukayo Saka, Phil Foden, Callum Wilson, Marcus Rashford. Àsọlé : Alireza Beiranvand, Amir Abedzadeh, Hossein Hosseini, Mohammad Reza Akhbari, Payam Niazmand. .﻿ Àgbà owó ẹyín : Morteza Pouraliganji, Ramin Rezaeian, Hossein Kanaanizadegan, Shojae Khalilzadeh, Rouzbeh Cheshmi. Omid Noorafkan, Abolfazl Jalali, Ehsan Hajsafi (captain), Milad Mohammadi, Sadegh Moharrami, Majid Hosseini, Saman Fallah. Àgbà owó àárín : Saeid Ezatolahi, Saman Ghoddos, Ahmad Nourollahi, Ali Karimi, Vahid Amiri, Omid Ebrahimi, Mehdi Torabi, Milad Sarlak, Alireza Jahanbakhsh, Ali Gholizadeh. Àgbà owó wàá ju: Mehdi Taremi, Sardar Azmoun, Karim Ansarifard. Àsọlé : Wayne Hennessey, Danny Ward, Adam Davies. Àgbà owó ẹyín : Neco Williams, Ben Davies, Ben Cabango, Joe Rodon, Chris Mepham, Ethan Ampadu, Chris Gunter, Connor Roberts, Tom Lockyer. Àgbà owó àárín : Aaron Ramsey, Joe Allen, Harry Wilson, Joe Morrell, Dylan Levitt, Rubin Colwill, Jonny Williams, Matthew, Sorba Thomas. Àgbà owó wàá ju: Gareth Bale, Dan James, Kieffer Moore (Bournemouth), Mark Harris, Brennan Johnson. Àsọlé : Emiliano Martinez, Franco Armani, Agustin Marchesin, Geronimo Rulli, Juan Musso, Agustin Rossi. Àgbà owó ẹyín : Nicolas Otamendi, Marcos Acuna, Nicolas Tagliafico, German Pezzella, Nahuel Molina, Gonzalo Montiel, Juan Foyth, Cristian Romero. Lucas Martinez Quarta, Lisandro Martinez, Facundo Medina, Marcos Senesi, Nehuen Perez. Àgbà owó àárín : Angel Di Maria, Leandro Paredes, Rodrigo De Paul, Giovani Lo Celso, Guido Rodriguez, Nicolas Gonzalez, Exequiel Palacios, Roberto Pereyra. Alejandro Gomez, Nicolas Dominguez, Maximiliano Meza, Lucas Ocampos, Alexis Mac Allister, Enzo Fernandez, Emiliano Buendia, Thiago Almada. Matias Soule, Nicolas Paz, Luka Romero, Valentin Carboni. Àgbà owó wàá ju: Lionel Messi (captain), Lautaro Martinez, Paulo Dybala, Angel Correa, Joaquin Correa, Julian Alvarez, Lucas Alario, Giovanni Simeone, Alejandro Garnacho. Àsọlé : Guillermo Ochoa, Alfredo Talavera, Rodolfo Cota; Àgbà owó ẹyín : Hector Moreno, Jesus Gallardo, Nestor Araujo, Cesar Montes, Jorge Sanchez, Gerardo Arteaga, Jesus Angulo, Kevin Alvarez, Johan Vasquez. Àgbà owó àárín : Andres Guardado, Hector Herrera, Jesus Corona, Edson Alvarez, Orbelin Pineda, Uriel Antuna, Erick Gutierrez, Carlos Rodriguez. Roberto Alvarado, Luis Romo, Diego Lainez, Alexis Vega, Erick Sanchez, Luis Chavez. Àgbà owó wàá ju: Raul Jimenez, Hirving Lozano, Henry Martin, Rogelio Funes Mori, Santiago Gimenez. Àsọlé : Wojciech Szczesny, Lukasz Skorupski, Bartłomiej Drągowski, Kamil Grabara, Radosław Majecki. Àgbà owó ẹyín : Kamil Glik, Bartosz Bereszynski, Jan Bednarek, Artur Jedrzejczyk, Tomasz Kedziora, Arkadiusz Reca, Tymoteusz Puchacz. Pawel Dawidowicz, Matty Cash, Michal Helik, Nicola Zalewski, Robert Gumny, Jakub Kiwior, Michal Karbownik, Pawel Bochniewicz, Mateusz Wieteska, Patryk Kun, Maik Nawrocki. Àgbà owó àárín : Grzegorz Krychowiak, Kamil Grosicki. Piotr Zielinski, Karol Linetty, Mateusz Klich, Przemyslaw Frankowski, Kamil Jozwiak. Jacek Goralski, Sebastian Szymanski, Damian Szymanski, Kacper Kozlowski, Szymon Zurkowski, Krystian Bielik, Jakub Kaminski. Mateusz Legowski, Michal Skoras, Patryk Dziczek, Jakub Piotrowski; Forwards. Robert Lewandowski (captain), Arkadiusz Milik, Krzysztof Piatek, Karol Swiderski, Adam Buksa, Dawid Kownacki. Àsọlé : Mohammed Al-Owais, Fawaz Al-Qarni, Mohammed Al Rubaie, Nawaf Al-Aqidi. Àgbà owó ẹyín : Yasser Al-Shahrani, Mohammed Al-Breik, Ali Al-Bulaihi, Sultan Al-Ghanam, Saud Abdulhamid, Abdulelah Al-Amri, Hassan Tambakti, Abdullah Madu, Ahmed Bamsaud. Àgbà owó àárín : Fahad Al-Muwallad, Salman Al-Faraj, Salem Al-Dawsari, Nawaf Al-Abed, Abdullah Otayf, Hattan Bahebri, Mohamed Kanno. Abdulellah Al-Malki, Sami Al-Najei, Ali Al-Hassan, Nasser Al-Dawsari, Ayman Yahya, Abdulrahman Al-Aboud, Riyadh Sharahili. Àgbà owó wàá ju: Firas Al-Buraikan, Abdullah Al-Hamdan, Saleh Al-Shehri, Haitham Asiri, Abdullah Radif. Àsọlé : Alphonse Areola, Hugo Lloris, Steve Mandanda. Àgbà owó ẹyín s: William Saliba, Raphael Varane, Ibrahima Konate, Presnel Kimpembe, Benjamin Pavard. Dayot Upamecano, Lucas Hernandez, Theo Hernandez, Jules Kounde. Àgbà owó àárín : Eduardo Camavinga, Matteo Guendouzi, Adrien Rabiot, Aurelien Tchouameni, Jordan Veretout, Youssouf Fofana. Àgbà owó wàá ju: Antoine Griezmann, Olivier Giroud, Ousmane Dembele, Kylian Mbappe, Karim Benzema, Kingsley Coman, Christopher Nkunku. Àsọlé : Mat Ryan (capt), Danny Vukovic, Andrew Redmayne. Àgbà owó ẹyín : Nathaniel Atkinson, Aziz Behich, Fran Karacic, Joel King, Kye Rowles, Harry Souttar, Milos Degenek, Thomas Deng, Bailey Wright. Àgbà owó àárín : Keanu Baccus, Cameron Devlin, Ajdin Hrustic, Jackson Irvine, Aaron Mooy, Riley McGree. Àgbà owó wàá ju: Craig Goodwin, Martin Boyle, Jamie Maclaren, Awer Mabil, Mat Leckie, Garang Kuol, Mitchell Duke, Jason Cum. Àsọlé : Kasper Schmeichel, Oliver Christensen. Àgbà owó ẹyín : Simon Kjaer, Joachim Andersen , Joakim Maehle, Andreas Christensen, Rasmus Kristensen, Jens Stryger Larsen, Victor Nelsson, Daniel Wass. Àgbà owó àárín : Thomas Delaney, Mathias Jensen, Christian Eriksen, Pierre-Emile Hojbjerg. Àgbà owó wàá ju: Andreas Skov Olsen, Jesper Lindstrom, Andreas Cornelius, Martin Braithwaite, Kasper Dolberg, Mikkel Damsgaard, Jonas Wind. Àsọlé : Keylor Navas, Esteban Alvarado, Patrick Sequeira. Àgbà owó ẹyín : Francisco Calvo, Juan Pablo Vargas, Kendall Waston, Oscar Duarte, Daniel Chacon, Keysher Fuller, Carlos Martínez, Bryan Oviedo, Ronald Matarrita. Àgbà owó àárín : Yeltsin Tejeda, Celso Borges, Youstin Salas, Roan Wilson, Gerson Torres, Douglas Lopez. Jewison Bennette, Alvaro Zamora, Anthony Hernández, Brandon Aguilera, Bryan Ruiz. Àgbà owó wàá ju: Joel Campbell, Anthony Contreras, Johan Venegas. Àsọlé : Manuel Neuer, Kevin Trapp, Marc-Andre ter Stegen. Àgbà owó ẹyín : Antonio Rudiger, Matthias Ginter, Thilo Kehrer, Niklas Sule, Armel Bella-Kotchap, Nico Schlotterbeck, Lukas Klostermann, Christian Gunter, David Raum. Àgbà owó àárín : Joshua Kimmich, Jamal Musiala, Ilkay Gundogan, Leon Goretzka, Julian Brandt, Jonas Hofmann, Mario Gotze. Àgbà owó wàá ju: Kai Havertz, Serge Gnabry, Thomas Muller, Leroy Sane, Karim Adeyemi, Youssoufa Moukoko, Niclas Fullkrug. Àsọlé : Shuichi Gonda, Daniel Schmidt, Eiji Kawashima. Àgbà owó ẹyín : Miki Yamane, Hiroki Sakai, Maya Yoshida, Takehiro Tomiyasu, Shogo Taniguchi, Ko Itakura, Hiroki Ito, Yuto Nagatomo, Yuta Nakayama. Àgbà owó àárín : Wataru Endo, Hidemasa Morita, Ao Tanaka, Gaku Shibasaki, Kaoru Mitoma, Daichi Kamada, Ritsu Doan, Junya Ito, Takumi Minamino, Takefusa Kubo, Yuki Soma. Àgbà owó wàá ju: Daizen Maeda, Takuma Asano, Ayase Ueda. Àsọlé : Unai Simo, Kepa Arrizabalaga, Robert Sanchez, David Raya, David Soria. Àgbà owó ẹyín : Sergio Ramos (vice-captain), Jordi Alba, Cesar Azpilicueta, Dani Carvajal, Pau Torres, Inigo Martinez, Jose Gaya, Eric Garcia. Aymeric Laporte, Diego Llorente, Marcos Alonso, Hugo Guillamon, Alejandro Balde, Arnau Martinez. Àgbà owó àárín : Sergio Busquets (captain), Koke, Thiago, Rodri, Marcos Llorente, Pedri, Gavi, Carlos Soler, Mikel Merino, Sergi Roberto, Sergio Canales, Brais Mendez, Oihan Sancet. Àgbà owó wàá ju: Alvaro Morata, Ferran Torres, Marco Asensio, Rodrigo, Pablo Sarabia, Dani Olmo, Mikel Oyarzabal, Iago Aspas. Gerard Moreno, Yeremy Pino, Ansu Fati, Nico Williams, Borja Iglesias. Àsọlé : Thibaut Courtois, Simon Mignolet, Koen Casteels. Àgbà owó ẹyín : Toby Alderweireld, Arthur Theate, Zeno Debast, Jan Vertonghen, Thomas Meunier, Timothy Castagne, Wout Faes. Àgbà owó àárín : Axel Witsel, Kevin De Bruyne, Youri Tielemans, Yannick Carrasco, Leandro Trossard, Amadou Onana, Leander Dendoncker, Hans Vanaken, Thorgan Hazard. Àgbà owó wàá ju: Lois Openda, Eden Hazard, Dries Mertens, Charles De Ketelaere, Michy Batshuayi, Romelu Lukaku, Jeremy Doku. Àsọlé : Dominik Livakovic, Ivica Ivusic, Ivo Grbic. Àgbà owó ẹyín : Josip Stanisic, Borna Barisic, Josip Sutalo, Dejan Lovren, Borna Sosa, Josko Gvardiol, Domagoj Vida, Josip Juranovic, Martin Erlic. Àgbà owó àárín : Lovro Majer, Mateo Kovacic, Luka Modric, Marcelo Brozovic, Mario Pasalic, Nikola Vlasic, Luka Sucic, Kristijan Jakic. Àgbà owó wàá ju: Ivan Perisic, Andrej Kramaric, Marko Livaja, Bruno Petkovic, Ante Budimir, Mislav Orsic. Goalkeepers: Yassine Bounou, Munir Mohamedi, Ahmed Reda Tagnaouti. Defenders: Achraf Hakimi, Noussair Mazraoui, Jawad El Yamiq, Romain Saiss, Achraf Dari, Yahia Attiyat Allal, Badr Benoun, Nayef Aguerd. Àgbà owó àárín : Sofyan Amrabat, Azzedine Ounahi, Abdelhamid Sabiri, Selim Amallah, Yahya Jabrane, Bilal El Khannous. Àgbà owó wàá ju: Hakim Ziyech, Zakaria Aboukhlal, Sofiane Boufal, Youssef En-Nesyri, Ez Abde, Amine Harit, Ilias Chair, Abderrazak Hamdallah, Walid Cheddira. Àsọlé  Alisson, Ederson, Weverton. Àgbà owó ẹyín : Thiago Silva, Marquinhos, Danilo, Eder Millitao, RAlex Telles, Alex Sandro, Bremer, Dani Alves. Àgbà owó àárín : Casemiro, Lucas Paqueta, Fabinho, Fred, Everton Ribeiro, Bruno Guimaraes. Àgbà owó wàá ju : Neymar, Richarlison, Vinicius Junior, Antony, Raphinha, Rodrygo, Gabriel Jesus, Gabriel Martinelli. Àsọlé : Gregor Kobel, Philipp Kohn, Jonas Omlin, Yann Sommer. Àgbà owó ẹyín : Manuel Akanji, Eray Comert, Nico Elvedi, Ricardo Rodriguez, Fabian Schar, Sylvan Widmer. Àgbà owó àárín : Michel Aebischer, Edimilson Fernandes, Fabian Frei, Remo Freuler, Ardon Jashari, Noah Okafor, Fabian Rieder. Xherdan Shaqiri, Djibril Sow, Renato Steffen, Granit Xhaka, Denis Zakaria. Àgbà owó wàá ju: Breel Embolo, Christian Fassnacht, Haris Seferovic, Reuben Vargas. Àsọlé : Devis Epassy, Simon Ngapandouetnbu, Andre Onana. Àgbà owó ẹyín : Jean-Charles Castelletto, Enzo Ebosse, Collins Fai, Olivier Mbaizo, Nicolas Nkoulou, Tolo Nouhou, Christopher Wooh. Àgbà owó àárín : Martin Hongla, Pierre Kunde, Olivier Ntcham, Gael Ondoua, Samuel Oum Gouet, Andre-Frank Zambo Anguissa. Àgbà owó wàá ju: Vincent Aboubakar, Christian Bassogog, Eric-Maxim Choupo Moting, Souaibou Marou, Bryan Mbeumo, Nicolas Moumi Ngamaleu. Jerome Ngom, Georges-Kevin Nkoudou , Jean-Pierre Nsame, Karl Toko Ekambi. sọlé : Richard Ofori, Joe Wollacott, Lawrence Ati-Zigi, Abdul Manaf Nurudeen, Ibrahim Danlad. Àgbà owó ẹyín : Jonathan Mensah, Abdul Rahman Baba, Daniel Amartey, Andy Yiadom, Alexander Djiku, Kasim Nuhu, Joseph Aidoo, Gideon Mensah, Denis Odoi, Alidu Seidu, Mohammed Salisu. Tariq Lamptey, Dennis Nkrumah-Korsah, Patrick Kpozo, Abdul Mumin, Stephan Ambrosius, Ibrahim Imoro. Àgbà owó àárín : Andre Ayew, Mubarak Wakaso, Thomas Partey, Jeffrey Schlupp, Iddrisu Baba, Mohammed Kudus, Daniel-Kofi Kyereh. Edmund Addo, Joseph Paintsil, Majeed Ashimeru, Elisha Owusu, Daniel Afriyie, Salifu Mudasiru, Salis Abdul Samed. Àgbà owó wàá ju: Jordan Ayew, Richmond Boakye, Samuel Owusu, Caleb Ekuban, Kamaldeen Sulemana, Abdul Fatawu Issahaku, Joel Fameyeh, Felix Afena-Gyan, Kwasi Okyere Wriedt, Osman Bukari. Yaw Yeboah, Emmanuel Gyasi, Christopher Antwi-Adjei, Inaki Williams, Antoine Semenyo, Mohammed Dauda, Kamal Sowah, Ransford-Yeboah Konigsdorffer, Ernest Nuamah. Àsọlé : Rui Patricio, Anthony Lopes, Diogo Costa, Rui Silva, Jose Sa. Àgbà owó ẹyín : Pepe (vice-captain), Danilo Pereira, Raphael Guerreiro, Jose Fonte, Ruben Dias, Joao Cancelo, Cedric Soares, Nelson Semedo. Nuno Mendes, Mario Rui, Diogo Dalot, Domingos Duarte, Fabio Cardoso, David Carmo, Thierry Correia, Tiago Djalo, Gonçalo Inacio, Diogo Leite, Nuno Santos, Antonio Silva, Nuno Tavares; Àgbà owó àárín : Joao Moutinho, William Carvalho, Bernardo Silva, Joao Mario, Bruno Fernandes, Renato Sanches, Ruben Neves. Joao Palhinha, Sergio Oliveira, Matheus Nunes, Otavio, Vitinha, Fabio Carvalho, Florentino Luis, Fabio Vieira. Àgbà owó wàá ju: Cristiano Ronaldo (captain), Andre Silva, Goncalo Guedes, Joao Felix, Rafael Leao, Francisco Trincao, Ricardo Horta, Paulinho, Pedro Goncalves, Daniel Podence, Beto, Jota, Goncalo Ramos, Vitinha. Àsọlé : Fernando Muslera, Sergio Rochet, Sebastian Sosa, Guillermo de Amores, Santiago Mele, Gaston Olveira. Àgbà owó ẹyín : Diego Godín (captain), Martin Caceres, Jose Gimenez, Sebastian Coates, Matias Vina, Giovanni Gonzalez, Ronald Araujo, Guillermo Varela. Mathias Olivera, Joaquin Piquerez, Damian Suarez, Sebastian Caceres, Bruno Mendez, Agustin Rogel, Gaston Alvarez. Santiago Bueno, Leandro Cabrera, Alfonso Espino, Lucas Olaza, Federico Pereira, Jose Luis Rodriguez. Àgbà owó àárín : Matias Vecino, Rodrigo Bentancur, Federico Valverde, Giorgian de Arrascaeta, Lucas Torreira, Nicolas de la Cruz, Mauro Arambarri. Fernando Gorriaran, Manuel Ugarte, Cesar Araujo, Maximiliano Araujo, Felipe Carballo, Fabricio Diaz. Àgbà owó wàá ju: Luis Suarez, Edinson Cavani, Jonathan Rodriguez, Maxi Gomez, Darwin Nunez, Facundo Torres, Facundo Pellistri, Agustin Alvarez Martinez. Diego Rossi, Agustin Canobbio, David Terans, Brian Ocampo, Martin Satriano, Thiago Borbas, Nicolas L	https://www.bbc.com/yoruba/articles/c4n7nxzzy0vo
politics	Makinde vs Adelabu: Ogunlọ́gọ̀ èrò ṣàbẹ̀wò àtìlẹyìn sí Seyi Makinde	"Gomina ipinlẹ Ọyọ, Onimọ ẹrọ Sey Makinde gbalejo obitibiti ero nileesẹ ijọba ipinlẹ Ọyọ loni, lati wa se abẹwo awa lẹyin rẹ si. Abẹwo naa lawọn eeyan yii se pẹlu oniruuru lati safihan ifẹ ti wọn ni si gomina Seyi Makinde pe gba gba gba lawọn wa lẹyin rẹ lẹyin idajọ tileẹjọ kotẹmilọrun da lọjọ Aje. Nigba to n gbalejo awọn ọgọọrọ eeyan naa, Gomina Seyi makinde ni se ni ẹgbẹ oselu APC dabi afomọ ti ko ni gbongbo, to si n wa gbongbo ti yoo dirọ mọ pẹlu asẹ ile ẹjọ. O fikun pe ohun to n waye ni ipinlẹ Ọyọ ko lee dabi awọn isẹlẹ to ti waye sẹyin nipinlẹ Ọsun ati Ekiti nibi ti idajọ ile ẹjọ ti le ijọba to wa lori aleefa kuro. Makinde ni abajade esi ibo gomina to waye lọjọ kẹsan osu kẹta ọdun 2019 fihan pe ẹgbẹ oselu PDP jẹ itẹwọgba araalu jakejado ipinlẹ Ọyọ, ti wọn si ti kẹyin si ẹgbẹ oselu APC. O wa fọwọ gbaya pe mimi kankan ko mi oun lori idajọ naa, ti oun si n ba isẹ oun lọ gẹgẹ bii gomina, to si rọ awọn eeyan ipinlẹ Ọyọ lati bomi suuru mu. ""Se ibi yii jọ Ọsun abi Ekiti, wọn fẹ ba aseyẹ wa jẹ. Ko si ohunkohun to sẹlẹ si asẹ tẹ gbe le mi lọwọ lati maa dari yin, ti wọn ba sọ pe awọn jawe olubori nile ẹjọ, ki lo de ti wọn ko se wa gba akoso ile ijọba laarọ oni?' ""Ibi gbogbo yika ipinlẹ Ọyọ ni wọn ti kọ wọn. Wọn kọ wọn ni Ibadan, Ọyọ, Ibarapa, Oke Ogun ati Ogbomosọ, ki lo tun wa ku ti wọn fẹ se."" Makinde ni kawọn eeyan ipinlẹ Ọyọ mase mikan rara, tori ẹgbẹ APC kan n wa ọna ti ko fi ni parun ni. Ọrọ n ba moko moro bọ lori idajọ ile ẹjọ kotẹmilọrun to waye lọjọ Aje lori awuyewuye ibo gomina ipinlẹ Oyo. Iyalẹnu ni idajọ ile ẹjọ kotẹmilọrun ọjọ Aje fun ọpọ eeyan lẹyin tawọn adajọ sọ pe Gomina Seyi Makinde jawe olubori ninu idibo lọna to tọ ṣugbọn ile ẹjọ wọgile idajọ igbimọ to n ri si awuyewuye idibo gomina nipinlẹ naa. Gbajugbaja agbẹjọro, Jiti Ogunye to ba BBC Yoruba woye pe idajọ ile ẹjọ kotẹmilọrun ku diẹ kaato, ati pe o so ọlọgbọn kọ. Ogunye ni ''idajọ aabọ ni igbimọ igbẹjọ ile ẹjọ kotẹmilọrun da nitori wọn ti ja irawọ Gomina Makinde lẹyin ti wọn wọgile idajọ ile ẹjọ kotẹmilọrun akọkọ ti wọn si tun sọ pe ki Makinde ṣi maa tẹsiwaju ni ọfiisi rẹ.'' Agbẹjọro Ogunye ṣalaye siwaju sii pe Makinde to jẹ ọmọ ẹgbẹ PDP ati Adebayo Adelabu to jẹ oludije ẹgbẹ oṣelu APC to pe e lẹjọ lo le lọ si ile ẹjọ to ga julọ bayii. Ọgbẹni Ogunye lati igba ti ọun ti bẹrẹ iṣẹ agbẹjọro, oun ko ri iru idajọ bayii ri, amọ o sọ pe oun yoo ṣe ayẹwo idajọ naa finifini lati mọ ni pato ohun to mu awọn adajọ da iru ẹjọ bẹẹ. Agbẹjọro Ogunye sọ pe idajọ ara o rọkun ara o rọ adiyẹ ni idajọ yii maa ja si ti ọkan ninu Makinde tabi Adelabu ko ba gbe idajọ yii lọ si ile ẹjọ to ga julọ ni Naijiria. Ẹwẹ, Gomina Makinde ti sọrọ pe mimi kan ko le mi oun lẹyin ti ileẹjọ ti sọ pe k'oun tẹsiwaju iṣẹ oun gẹgẹ bii gomina ipinlẹ Oyo."	https://www.bbc.com/yoruba/afrika-50388924
religion	A kò mọ báwọn ọmọ ìgbìmọ̀ olùdarí CAN kan ṣe wọnú ìgbìmọ̀ ìpolongo ìbò Tinubu - CAN	"Ẹgbẹ ọmọlẹ́yìn Kristi ni Naijiria, CAN, ti sọ pe oun ko mọ nipa awọn pasitọ kan ti orukọ wọn jáde ninu igbimọ ipolongo ibo fun oludije sipo aarẹ ninu ẹgbẹ́ oṣelu All Progressives Congress, Bola Tinubu. Ọjọru ni igbimọ ìpolongo naa gbe awọn orukọ mìíràn jade, pẹlu afikun awọn orukọ tuntun si eyi to ti kọkọ fi sita ni oṣu to kọja. Aarẹ ẹgbẹ́ CAN, Archbishop Daniel Okoh sọ pe iyalẹnu lo jẹ nigba ti wọn pe akiyesi oun si àwọn orukọ naa. Okoh sọ ọrọ naa ninu atẹjade kan to fi sita pe o ya oun lẹ́nu pupọ lati ri orúkọ àwọn oloye ẹgbẹ́ CAN kan, ti ṣáá wọn yoo tán laipẹ, ninu orúkọ igbimọ ìpolongo ibo Tinubu/Shettima 2023. Alufa Okoh sọ pe iru iwa bẹẹ jẹ eyi to kọ ni lominu nitori pe ""o tako ilana ajọ CAN, eyi ti kii ṣe atilẹyin fun ẹgbẹ́ oṣelu kankan"".  O ni oun ko lọwọ si iru igbeṣẹ awọn eeyan naa lasiko yii tabi ni ọjọ iwaju.  ""Mo fi n da gbogbo Kristẹni to wa ni Naijiria ati aráàlú loju pe lati igba ti iroyin naa ti tẹ mi lọwọ ni mo ti bẹrẹ iwadii lori bi awọn ọmọ igbimọ alaṣẹ CAN ṣe di oloselu ọsan gangan.""  Aarẹ CAN sọ pe ẹgbẹ́ naa yoo gbe igbeṣẹ to yẹ, lati daabo bo awọn ilana ẹgbẹ́ naa ti oun n dari. Ṣáájú ni awuyewuye ti n waye lori bi oludije sipo aarẹ ni APC, Bola Ahmed Tinubu ati igbakeji rẹ, Kashim Shettima ṣe jẹ ẹlẹ́sìn Musulumi.  Ẹgbẹ CAN paapaa koro oju si igbesẹ naa. Gẹ́gẹ́ bi iwe iroyin Punch ṣe sọ, àwọn ọmọ igbimọ oludari CAN to wa ninu igbimọ ipolongo Tinubu/Shettima ni: Igbakeji Akọwe Agba fun CAN, Apostle Biodun Sanyaolu (oludari ẹka akanṣe isẹ ninu ìpolongo ibo) Alaga CAN nipinlẹ Eko, Stephen Adegbite; Oludari ẹka ofin ninu CAN, Comfort Chigbue ; ati Testimony Onifade, oluranlọwọ pataki fun aarẹ CAN tẹlẹ, Supo Ayokunle. Àwọn yooku ni Kwankur Samuel, Ọjọgbọn Para Mallam ati Victor Ivoke. Sugbọn ṣa, orukọ Apostle Biodun Sanyaolu nikan ni BBC Yoruba ṣi fidi rẹ múlẹ̀."	https://www.bbc.com/yoruba/articles/cn4571ndpj9o
entertainment	Ikú tún ṣọṣẹ́! Àgbà òṣèré Yorùbá míì ti dágbére fáyé!	Bo ṣe n tẹ wa lọwọ bayii ni pe ọkan lara awọn agba oṣere fiimu Yoruba, Olaniyi Raji ti ọpọlọpọ mọ si “Baba Atọli” ti dagbere faye. Ọkan lara awọn oṣerebinrin to ni ajọ kan to fi n ṣetọju awọn agba oṣere lo fi ikede yii sita ni Ọjọbọ loju opo ayelujara rẹ. Ninu atẹjade rẹ lo ti fi fọto Baba Atoli sita pẹlu akọle to kọ pẹlu rẹ pe “Ibanujẹ lo jẹ pe a padanu Baba Atoli, ibanujẹ gbaa ni eyi”. Awọn akẹgbẹ wọn naa ti n fi ọrọ ikẹdun sita lọlọkanojọkan lori ayelujara to fi mọ ẹbi ati ojulumọ oloogbe. Ṣaaju iku rẹ, Baba Atoli fi ọrọ sita lori fidio kan to ti n tọrọ fun aanu ati iranlọwọ lati tọju ailera to n koju.	https://www.bbc.com/yoruba/articles/ce9ez3m5empo
politics	Guinea-Bissau 'coup attempt': Ìdìtẹ̀gbàjọba tó fẹ́ wáyé ní orílẹ̀-èdè Guinea Bissau, wo ohun tí a lè fìdíẹ̀ múlẹ̀ nípa rẹ̀	Àwọn ẹ̀ṣọ́ aláàbò bá ìṣẹ̀lẹ̀ ìdìtẹ̀gbàjọba tó fìdí rẹmi ní Guinea-Bissau lọ - Ààrẹ Embaló Ààrẹ Embaló ní ọ̀pọ̀ ènìyàn dágbére fáyé níbi ìdìtẹ̀gbàjọba tó fìdí rẹmi ní Guinea-Bissau Ààrẹ Umaro Cissoko Embaló ti ní ìdìtẹ̀gbàjọba tó fìdí rẹmi ní orílẹ̀ èdè Guinea-Bissau ṣokùnfà kí ọ̀pọ̀ àwọn ẹ̀ṣọ́ aláàbò. Kini Aarẹ Embalo kọkọ fi sita? Ààrẹ Embaló ṣàlàyé pé àwọn ṣe ohun gbogbo tó wà ní ìkáwọ àwọn láti ri dájú pé ìdìgbàjọba náà kò wáyé bí ó ṣe ní àbùkù ní sí ètò ìjọba àwaarawa. Lọ́jọ́ Ìṣẹ́gún ni ìró ìbọn bẹ̀rẹ̀ sí ní dún ní ẹ̀gbẹ́ ilé Ààrẹ lásìkò tó ń ṣèpàdé pẹ̀lú àwọn ìgbìmọ̀ aláṣẹ rẹ̀. Ìròyìn ní àwọn ológun fi Ààrẹ àti àwọn Mínísítà rẹ̀ sí àhámọ́ nígbà tí àwọn kan yabo ilé Ààrẹ lásìkò tí Ààrẹ Embaló ń ṣèpàdé pẹ̀lú Mínísítà Nuno Gomes Nabiam. Ẹ̀ṣọ́ aláàbò kan tí kò fẹ́ kí a dárúkọ òun tó bá ikọ̀ ìròyìn BBC sọ̀rọ̀ ní àwọn agbébọn náà pa ọlọ́pàá kan nígbà tí wọ́n dàbọn bolẹ̀ lásìkò tí wọ́n ṣe ìkọlù sí ẹ̀bá ilé Ààrẹ. Àwọn adarí ìwọ̀ oòrùn ẹkùn Adúláwọ̀ ti bu ẹnu àtẹ́ lu ìdìtẹ̀gbàjọba tó ń wáyé tí wọ́n sì ní kí àwọn ológun padà sí bárékè.	https://www.bbc.com/yoruba/60226088
entertainment	Majek Fashek: Mọlẹbí nìkan ló péjú síbi ìsìnkú gbajúgbajà olórin reggae náà ní Amẹ́ríkà	Majek Fashek gbajugbaja olorin reggae ọmọ Naijiria ti wọ kaa ilẹ lọ. Alamojuto ẹgbẹ akọrin rẹ Uzoma Omenka ni eto isinku rẹ waye lorileede Amẹrika nibi tawọn mọlẹbi nikan ti kopa nibẹ. Uzoma ni ki awọn ọmọ Naijiria paapa julọ awọn ololufẹ rẹ ma ṣe binu nitori pe Covid-19 lo ṣokunfa bi wọn ko ti ṣe le sin ni Naijiria. Loju opo Instagram rẹ, o fi aworan kan sibẹ ni iranti Majek Fashek Bi a ko ba gbagbe ọkan lara awọn ọmọ oloogbe naa Randy Fashek ti ṣaaju kede pe isinku ranpẹ lawọn yoo ṣe nitori Covid-19. Uzoma wa dupẹ lọwọ gbogbo awọn to gbaruku ti mọlẹbi ti o si ni nigba ti gbogbo nkan yoo ba fi lọlẹ awọn yoo ṣeto iranti isinku rẹ lọdun to n bọ Idile gbajugbaja akọrin Raggae ni, Majek Fashek to ti di oloogbe bayii ti sọ pe orilẹede Amerika ni yoo ti wọ kaa ilẹ lọ. Ni ọjọ Aje, ọjọ kini, oṣu kẹfa, ọdun 2020 ni Majek Fashek jade laye lẹni ọdun mẹtadinlọgọta. Gẹgẹ bii alakoso iṣẹ rẹ ṣe sọ, Majek Fashek fọwọ rọri ku ni ni ilu New York lorilẹ-ede Amẹrika. Agbẹnusọ fun ẹbi oloogbe to tun jẹ ọmọkunrin rẹ, Randy Fashek lo kede pe ilẹ Amẹrika ni awọn yoo sin Fashek si. Ninu fidio kan lori ayelujara ni Randy ti ṣalaye ọrọ yii. O ṣalaye pe ẹbi Majek Fashek wo awọn nnkan to rọ mọ eto aabo lo jẹ ki wọn gbe igbesẹ lati sin in silu oyinbo. Randy tun fikun ọrọ rẹ pe ajakalẹ aarun coronavirus naa jẹ ọkan gboogi lara idi ti ẹbi fi pinnu lati sin ogbontarigi olorin to lọ si ilẹ Amerika. O sọ pe o nira fawọn ẹbi Majek Fashek lati ṣe ipinnu yii, ṣugbọn awọn bi lati ṣe bẹẹ nitori ohun ti o n ṣẹlẹ lọwọ lagbaaye bayii. Ọmọkunrin Majek Fashek tun fidi rẹ mulẹ pe idile Majek Fashek nikan ni yoo ṣe eto isinku fun un. Bakan naa lo sọ pe awọn ẹbi ko tii mu ọjọ isinku fun Majek. Randy tọrọ garafara lọwọ awọn ololufẹ Majek Fashek ti wọn fẹ ki gbajugbaja olorin to lọ wọ kaa ilẹ lọ niluu abinibi rẹ ni Naijiria. O ṣalaye pe awọn ẹbi yoo maa kede ọjọ ti eto isinku naa yoo waye laipẹ. Ohun mẹ́fà tí àgbáyé kò mọ̀ nípa Majek Fashek tó d'olóògbé nìyí Ni ọjọ Aje, ọjọ kini, oṣu kẹfa, ọdun 2020 ni gbajugbaja akọrin Raggae ni, Majek Fashek jade laye lẹyin to lo ọdun mẹtadinlọgọta lorilẹ-ede aye. Gẹgẹ bii alakoso iṣẹ rẹ ṣe sọ, Majek Fashek fọwọ rọri ku ni ni ilu New York lorilẹ-ede Amẹrika. Lootọ gbajugbaja ni Majek Fashek kaakiri agbaye ṣugbọn awọn ohun mẹfa wọnyii ni awọn eeyan ko mọ nipa rẹ. Erin wo, ajanaku sun bi oke. Ongbontarigi olorin raggae ni, Majẹkodunmi Fasheke ti ọpọ mọ si 'Majek Fashek' ti re iwalẹ asa nibi ere tii so'kan. Aṣoju oloogbe Majek Fashek, Omenka Uzoma to ba BBC sọrọ ṣalaye pe ilumọọka olorin fọwọ rọri ku lọjọ kinni oṣu kẹfa niluu New York lorilẹede Amẹrika. Ọgbẹni Uzoma ṣalaye pe ẹni ọdun mẹtadinlọgọta ni Majek Fashek ki o to dagbere faye. Ni ilu Benin city ni wọn bi Majek Fashek si. Ọmọ Ilesha ni baba rẹ ti iya rẹ si wa lati Edo. Ogbontagi olorin raggae to di ilumọọka lẹyin to kọ orin tii akọle rẹ  ''Send down the rain'' ṣiṣẹ pẹlu awọn gbajugbaja olorin bii Jimmy Cliff, Tracy Chapman and Snoop Dogg nigba aye rẹ. Ninu fidio ti aṣoju fi lede loju opo Instagram rẹ, Uzoma ni asiko ree lati ṣe ayẹyẹ awọn aṣeyọri Majek Fashek ati gbogbo nnkan to ṣe fun Naijiria ati ilẹ Afirika lapapọ. Uzoma ni ko ba dara ki ijọba ranti ohun ipa ribiribi ti Majek Fashek pẹlu orin rẹ ki ijọba ṣi maa ṣe ayẹyẹ ni orukọ rẹ lọjọ keje oṣu kẹta to jẹ ọjọ ibi rẹ. Itan igbe aye Majek Fashek Ni ọdun 1988, ni okiki Majek Fashek kọkọ jade to bẹrẹ si ni lo Majek Fashek gẹgẹ bii orukọ apejẹ rẹ ti awo orin rẹ ti o pe akọle rẹ ni 'Prisoner of conscience' jade to si di wọọ ki ilu mọ nigba ti ọkan lara awọn orin inu awo naa, Send down the rain  di gbajugbaja  to fun ni ami ẹyẹ ti ko din ni mẹfa lọdun 1989 nikan. Majek Fashek fẹ Rita to si bi ọmọ mẹrin fun un ki wọn to kọ ara wọn silẹ . Lawọn asiko kan ni igba aye rẹ, irinajo rẹ ṣe bi ẹni wọ diẹ nigba ti iroyin jade pe o n lo ogun oloro. Amọ ṣa, yatọ si eyi, awọn aisan miran wa to n baa finra eyi to ran an lọ si ileewosan lọpọ igba.	https://www.bbc.com/yoruba/afrika-52888177
religion	El-Adonai Evangelical Ministry: Iná ìjọba gbé àwọn olújọ́sìn nínú ṣọ́ọ̀ṣì lásìkò ìsìn ní Ọjọ́ Ìsinmi	O kere tan olujọsin mẹfa ni ina gbe ni ijọ El-Adonai Evangelical Ministry, ni agbegbe Abule Egba, nipinlẹ Eko. Awọn ti iṣẹlẹ naa ṣoju wọn ni waya opo ina lo dede jabọ si ori orule ile ijọsin naa lasiko ti wọn n ṣe isin lọwọ ni owurọ Ọjọ Aiku. Ohun to fa iṣẹlẹ naa ni pe ami idanimọ ile ijọsin naa kan opo ina to wa nibẹ, eleyii to fa ki ina gbe orule ijọ naa. Amọ ile ijọsin naa ko i tii fi orukọ awọn to lugbadi ijamba naa lede, ti wọn si ti wa ni ileewosan amọ ti wọn ko mọ ara nigba ti awọn oniroyin kan si awọn alaṣe lori iṣẹlẹ naa. Awọn ti iroyin naa ṣẹlẹ loju wọn awọn mẹrin ku ninu awọn mẹfa ti iṣẹlẹ ina naa gbe. ti awọn meji to ku si wa ni ẹṣẹ kan aye, ẹṣẹ kan ọrun. ''A wa ninu ile nigba ti iṣẹlẹ naa waye ni nkan bi aago meje ni owurọ ọjọ isinmi.'' ''A koko ro pe gaasi lo fa ina naa nitori ile ijọsin naa fẹ ṣẹ ayẹyẹ idupẹ ni aarọ ọjọ naa.'' ''Nigba ti a jade lari pe asia ṣọọsi naa kan waya opo ina lo jẹ ina gbe awọn to wa ni abẹ rẹ. Ti awọn mẹrin ninu wọn si ku, ọdọlangba meji ati awọn ogo wẹẹrẹ meji.'' ''O ṣeeni laanu pe iṣẹlẹ yii fa rudurudu ni agbegbe naa ti pasitọ ijọ naa si salọ, ki awọn ọdọ adugbo naa to lọ jo ṣọọṣi naa ati gbogbo ohun to wa nibẹ.'' ''Ọpẹlọpẹ awọn ọlọpaa to wa nibẹ lo jẹ ko rọlẹ, ti awọn eniyan si pejọ lati salaye bi nkan ṣe ṣẹlẹ ni agbegbe naa.'' Ọkan lara awọn ti ọfọ naa ṣe ni ọmọ ka ni oun mọ, oun ko ba ti jẹ ki ọmọ naa tete lọ si ileejọsin ni ọjọ naa nitori nigba to ji lo sọ wi pe oun fẹ lọ tun ṣọọṣi ṣe. Iroyin ni ileeṣẹ panapana Lagos Fire Service ni wọn pe lati tete doola ẹmi awọn eniyan ki o to gbina to si le gbemi awọn eniyan tabi ba dukia jẹ. ''A ti fi to ileeṣẹ to n pin ina ka nipinlẹ Eko, Ikeja Electric Distribution Company ti wọn si ti pa gbogbo ina ni agbegbe naa, eleyii ti yoo doola ẹmi awọn eniyan ni agbegbe naa.''. Ileeṣẹ ọlọpaa ti ni iwadii ti bẹrẹ lori iṣẹlẹ naa bi o tilẹ jẹpe ohun ti awọn ri fihan pe kii ṣe pe awọn eniyan mọọmọ jẹ ki ina gbe awọn eniyan.	https://www.bbc.com/yoruba/media-58785157
health	Coronavirus in Africa: WHO ní ìwádìí ìmọ̀ ìjìnlẹ̀ yóò ṣèrànwọ́ láti pinwọ́ àrùn náà	"Adari ajọ to n risi eto ilera lagbaye, WHO, Tedros Adhanom Ghebreyesus ti sọ pe, o ṣeeṣe ki opin de ba kuru-kẹrẹ arun Coronavirus laarin ọdun meji si asiko yii. Ghebreyesus sọrọ yii nilu Geneva, nibi to ti ni aarin ọdun meji pere ni ajakalẹ arun ""Spanish flu"" fi ja, ko to kasẹ nilẹ lọdun 1918. Ṣugbọn o fikun pe, imọ ijinlẹ ti gbinlẹ ju ti ọdun 1918 lọ, nitori naa, o ṣeeṣe ki Coronavirus kogba wọle ki ọdun meji to pe. O ni ""Arun naa ni anfani lati maa fẹ loju si bi awọn eeyan ṣe n fara kanra, ṣugbọn a ni imọ ijinlẹ to dantọ lati koju rẹ."" Ko din ni aadọta miliọnu eeyan to gbẹmi mi nitori arun Spanish to waye ọdun 1918. Nigba to n fesi si pe awọn kọlọrọsi ẹda kan n fi arun naa kowo sapo ara wọn, paapaa nipa awọn irinṣẹ idaabo ara ẹni, Ghebreyesus ni ohun to buru gba ni. O ni iwa ọdaran ni ki eeyan maa lo ajakalẹ arun bii Covid-19 lati sọ ara rẹ di ọlọla, ko si bojumu. Ghebreyesus ṣalaye pe ""Ni temi o, iwa ipaniyan ni ki eeyan maa ṣe jibiti lori irinṣẹ idabo bo ara ẹni, nitori ti awọn oṣiṣẹ eto ile ilera ko ba ni awọn irinṣẹ naa, a n fi ẹmi wọn ati awọn ti wọn n tọju sinu ewu ni."" Lati igba ti arun naa ti ṣẹyọ ni ilu Wuhan lorilẹ-ede China lopin ọdun 2019, miliọnu mejilelogun eeyan lo ti fara kasa arun ọhun kaakiri agbaye, ti eeyan ẹgbẹrun lona ẹgbẹrin si ti ku. Ilẹ Amẹrika ni arun naa tri ṣọṣẹ julọ, lẹyin rẹ ni Brazil ati India. Ẹ ṣi awọn ileewe yin pada ni kopẹ kọpẹ, ajọ eleto ilera lagbaye, WHO lo rọ awọn orilẹede ilẹ Afirika bẹẹ Ajọ WHO ni gbigbe ileewe tipa siwaju sii nitori coronavirus yoo ṣakoba fawọn akẹkọọ. WHO rọ awọn olori orilẹede nilẹ Adulawọ lati ri pe eto to mọyan lori wa nilẹ, lori ilana ati idena itankalẹ arun Coronavirus, tawọn akẹkọọ yoo tẹle  ti wọn ba wọle pada. Igbimọ ajọ iṣokan agbaye to n ri si ọrọ awọn ọmọde, UNICEF ati WHO sọ pe, diduro sile awọn akẹkọọ ti jẹ ki ọpọ akẹkọọbinrin gboyun, bakan naa lo ti fi ebi pa awọn akẹkọọ. Wọn ni ai lọ si ileewe tun ti jẹ ki ọpọ awọn akẹkọọ maa ṣe kongẹ iwa ipa lawujọ. Ibi isadi ni ileewe jẹ fawọn akẹkọọ nilẹ Afirika, alakoso ẹlẹkunjẹkun ajọ WHO, Matshidiso Moeti lo sọ bẹẹ. Moeti ni ''a ko le titori pe a n gbogun ti itankalẹ aarun coronavirus ki a padanu ọjọ iwaju wa pẹlu awọn akẹkọọ.'' Iwadii ti ajọ WHO ati UNICEF ṣe fihan pe orilẹede Afirika mẹfa pere lo ti ṣi gbogbo ileewe wọn pada lẹyin ti wọn ti gbe tipa nitori ajakalẹ aarun covid-19. Awọn orilẹede Afirika kan to ṣi ileewe wọn gbe tipa pada lẹyin ti awọn to n ko aarun coronavirus tun n pọ si. Awọn orilẹede mii nilẹ Adulawọ ṣi ileewe pada fawọn akẹkọọ to wa ni ipele aṣekagba nikan ki wọn le lanfaani lati ṣe idanwo aṣejade wọn. Orilẹede Kenya ni tiẹ ti fagile saa eto ẹkọ ọdun 2020 yii. Ìdí rèé tí ilẹ̀ Afirika fi gbọdọ̀ kópa nínú dídán abẹ́rẹ́ coronavirus wò Ọpọ iroyin to mu ibẹru dani lo ti jade lori didan abẹrẹ aarun coronavirus wo lara awọn ọmọ ilẹ Adulawọ. Amọ, awọn onimọ sayẹnsi ti sọ pe o ṣe pataki fawọn ọmọ ilẹ Afirika naa lati kopa ninu didan abẹrẹ naa wo. Wọn ni aifẹ kopa ninu eto ati dan abẹrẹ covid-19 wo le dena ati ri abẹrẹ ti yoo kapa aarun ọhun lagbaaye. Loṣu kẹta to lọ ni Ọgbẹni Tedros Adhanom Ghebreyesus to jẹ oludari ajọ eleto ilera lagbaaye, WHO sọ pe gbogbo agbaye gbọdọ fọwọsowọpọ lori ati wa oogun covid-19. Ajọ WHO ni lai tii ri oogun coronavirus, abẹrẹ  yoo ṣe iranwọ fun adinku itankalẹ aarun naa. Wọn ti bẹrẹ si ni dan abẹrẹ kan wo lori covid-19 lorilẹede South Africa nigba ti omiiran yoo bẹrẹ ni Kenya lẹyin iyọnda ijọba. Bawo ni wọn ṣe n san gbà-má-bínú fún ẹni ti wọn bá fi dán abẹrẹ tàbí oògùn wò lára rẹ? Ileeṣẹ Pfizer dan oogun kan wo lara awọn eeyan ni ipinlẹ Kano ni ariwa Naijiria lọdun 1996. Eyi lo di ọrọ ileejọ ni eyi ti ileeṣẹ naa ni lati san owo gọbọi gẹgẹ bii owo gba mabinu fawọn eeyan Omode mọkanla lo ṣalaisi nigba ti awọn miran di abirun lẹyin ti wọn lo oogun antibiotics awogba arun naa tan. Eyi lo bi ọrọ ki ẹ kọkọ maa gba aṣẹ lọwọ obi ọmọde ki ẹ to fi abẹrẹ tabi oogun kankan dan ara wọn wo. Ni Uganda ni ogun ọdun sẹyin ni oluṣe iwadii Catherine Kyoubutungi  ni o di dandan lati ṣafihan gbogbo igbesẹ inu abẹrẹ tabi oogun ti eeyan ba fẹ dan iṣẹ rẹ wo ki ohun gbogbo si wa letoleto bi o ti yẹ. Dokita Kyobutungi to jẹ adari ajọ African Population and Research Center (APHCR) sọ fun BBC pe o di dandan ki ẹnikẹni to ba fẹ dan abẹrẹ tabi oogun kankan wo wa ọna ilepa ilera to peye fun irufẹ ẹni to ba fẹ lo Ati pe igbesẹ loriṣirisi lo ti wa ti wọn gbọdọ tẹle ki wọn to le dan abẹrẹ tabi oogun naa wo lara enikeni nilẹ Adulawọ Ọpọ ọdun nilẹ Afrika ti ko si owo iranwọ to tó lati ṣe iṣẹ iwadii Airi owo to too na lati fi ṣe awọn iṣẹ iwadii ninu eto ilera jẹ ọkan lara awọn nkan to n mu iṣoro ba eto ilera Afirka. Lọdun 2001 ni awọn adari ilẹ adulawọ seleri lati maa mu ida meẹdogun ninu ọgọrun un ninu owo isuna wọn lọdọọdun wa fun iwadii nni eyi ti won ko muṣẹ. Orilẹ-ede marun un pere lo mu u ṣẹ ninu orilẹ-ede ilẹ Adulawọ. Afrika ni awọn ọlopolọ pipe ọmọ to ti lami laaka ninu iwadii sayensi ṣugbọn orilẹ imiran ni wọn ti lọ n ṣiṣẹ sin nitori ko si owo fun iṣẹ iwadii nilẹ Afirka. To Awọn to duro lati ṣe iwadii ni Afrika ko ni oluranlọwọ ni eyi ti ko jẹ ki wọn le maa ṣe ayẹwo pupọ lori iwadii."	https://www.bbc.com/yoruba/afrika-52773143
religion	Kidnapped Baptist Church Members: Àwọn ọmọ ìjọ Emmanuel Baptist Church tí wọ́n jí gbé ní Kaduna ti gba ìtúsílẹ̀	Awọn eeyan bii márùndínláàdọ́rin to jẹ ọmọ ijọ onitẹbọmi ti awọn janduku ji gbe ni ipinlẹ Kaduna ti gba itusilẹ. Wọn ji awọn eeyan naa gbe lọjọ kọkanlelọgbọn, oṣu Kẹwaa, ọdun 2021 yii lẹyin ti awọn janduku ọhun ya bo ile ijọsin wọn, Emmanuel Baptist Chuch, to wa ni Kakau Daji, ni jọba ibilẹ Chikun. Ọjọ diẹ ti wọn ti ji awọn eeyan naa gbe ni awọn janduku naa pa meji lara wọn. Lọjọ Abamẹta ni awọn eeyan ọhun, ti ọmọde atawọn obinrin wa lara wọn, gba itusilẹ, ti wọn si ko wọn lọ si ijọ Albarkar Baptist Church nibi ti wọn pade awọn mọlẹbi wọn. Ọkan lara awọn mọlẹbi awọn eeyan naa sọ fun awọn akọroyin pe awọn san owo itusilẹ ki awọn eeyan naa to gab itusilẹ. Ẹwẹ, kọmiṣọna eto abo abẹle ipinlẹ Kaduna, Samuel Aruwan ni awọn ọmọ ogun ti fa awọn eeyan ọhun le ijọba lọwọ ipinlẹ naa lọwọ lọna ati mu ko rọrun fun wọn lati pada sile wọn. O fi kun pe wọn ti kọkọ ko awọn eeyan naa lọ si ile iwosan fun itọju to peye. Amọ Aruwan sọ pe oun ko le sọ boya awọn ajinigbe gba owo itusilẹ ki wọn jọwọ awọn eeyan ọhun.	https://www.bbc.com/yoruba/media-59539332
politics	Sunday Igboho: Àwọn èèkàn ọmọ Yorùbá fárígá lórí ìkọlù ìgbà gbogbo sílé ajìjàgbara	Awọn agbaagba nilẹ Yoruba, awọn lọbalọba, to fi mọ awọn ẹgbẹ ọmọ Yoruba, ti bẹrẹ si fesi lori ikọlu si ile ajijagbara fun ilẹ Yoruba, oloye Sunday Adeyemo, ti ọpọ eeyan mọ si Sunday Igboho. Agbenusọ fun Sunday Igboho, Dapo Salami lo sọ fun BBC Yoruba pe ni oru Ọjọ Aje, ni nkan bii aago kan oru, ni awọn agbebọn wa si ile Sunday Igboho, ti wọn si bẹrẹ si ni yin ibọn. Salami ni ọpẹlọpẹ awọn eniyan to wa ninu ile Igboho lo dojukọ awọn agbebọn naa, ti wọn si bori wọn. Amọ, iṣẹlẹ naa ti mu ki awọn ẹgbẹ ọmọ Yoruba ati awọn ọba alaye kesi ijọba lati wa wọrọkọ fi ṣe ada lori ikọlu lemọlemọ si ile Sunday Igboho. Ẹgbẹ Yoruba Welfare Group ti ni ọmọ ale ilẹ Yoruba ni yoo fi idunnu han si ikọlu ti awọn agbegbọn n ṣe si Sunday Igboho, ni ilu Ibadan ni lemọlemọ. Alaga ẹgbẹ YWG naa, Comrade Abdulhakeem Adegoke Alawuje lo fi ero ẹgb naa han bẹẹ lasiko to n ba BBC Yoruba sọrọ pẹlu afikun pe ibatan ni Sunday Igboho jẹ si oun gẹgẹ bi ọmọ Yoruba. Comrade Alawuje ni ijọba ko ni ere kankan nipa ṣiṣe ikọlu si ile Sunday Igboho, nitori naa, ki wọn ṣe iwadii ni ẹkunrẹrẹ nipa awọn to wa ni idi iṣẹlẹ naa. O ni ilẹ Yoruba kii ṣe ibi ti awọn eniyan ti le ma a digun abẹle si ara wọn. ''Ti ijọba ba ni ẹsun ti wọn fi kan Sunday Igboho, ki wọn tẹlẹ ofin orilẹede Naijiria, kii ṣe ikọlu sii ni oorekoore'' ''Bakan naa, ti a ba ri ọmọ ale Yoruba to n gba abọde fun Sunday Igboho, o ku ẹni naa ati ẹlẹda rẹ.'' ''Nitori ojulowo ọmọ Naijiria gbọdọ ṣe atilẹyin fun Sunday Igboho, nitori awọn ni oun ja fun un.'' Ẹgbẹ Yoruba Welfare Group naa ni ijọba ko ba ri iwadii naa ṣe ni kulẹkulẹ, awọn alalẹ ilẹ Yoruba ni yoo ṣe idajọ awọn to n ṣekọlu si Sunday Igboho. Kii ṣe Sunday Igboho nikan ni wọn n ṣe ikọlu si, gbogbo ọmọ Naijiria ni - Ọkẹrẹ Saki Ọkẹrẹ tilu Shaki ni agbegbe Okeogun, nipinlẹ Oyo, Oba Khalid Olabisi Oyeniyi ti ni eto aabo to mẹhẹ lorilẹede Naijiria lo fa ikọlu lemọlemọ si ile Sunday Igboho. Ọba Oyeniyi ni ko si ọkan ẹnikẹni to balẹ mọ ni Naijiria, nitori ikọlu ati ijinigbe to gbode kan ni Naijiria. Kabiyesi to n rin irinajo lọwọ ni, n ṣe ni ẹmi oun gbe soke, ti ko si le e sinmi bayii titi oun yoo fi de ibi ti oun n lọ. O ni o ba ni lọkan jẹ nitori wi pe ko si ẹni to lero wi pe iru iṣẹlẹ bayii le ma a waye ni Naijiria. Ọkẹrẹ wa parọwa si ijọba lati kesi Ajọ Isọkan agbaye lati wa ran wọn lọwọ lori eto aabo to dẹnukọlẹ tan ni Naijiria, nitori agbara ijọba orilẹede yii ko ka ohun to wa ni ilẹ mọ. Ti eto aabo ba ti mẹhẹ, ko si nkan ti ko le ṣẹlẹ - Ọba Onilala Onilala tilu Lanlate, Oba Sunday Oladejo, ni o ṣeni laanu wi pe wọn tun lọ ṣekọlu si ile Sunday Igboho. Amọ, Kabiyesi Oladejo ni awọn lọbalọba ko i tii le sọ pupọ lori iṣẹlẹ naa nitori iwadii ṣi n lọ lọwọ lori iṣẹlẹ ọhun. Ọba Oladejọ ni eto aabo, paapaa ni ipinlẹ Oyo ti dẹnukọlẹ patapata, ti apa ijọba ko si ka a mọ. O ni iru iṣẹlẹ to waye si Sunday Igboho ko ni ye ma a waye, nitori ti eto aabo ko ba ti gbe pẹẹli soke, oriṣiriṣi nkan ni yoo ma a ṣẹlẹ. Iru ejo lẹ n fa lọwọ pẹlu ikọlu lemọlemọ si Sunday Igboho- Ẹgbẹ Ilana Ọmọ Odua Akọwe Ẹgbẹ Ilana Ọmọ Odua, Opeoluwa George Akinola ti bu ẹnu atẹ lu ikọlu ti awọn agbebọn kan ṣe si Sunday Igboho. Opeoluwa George Akinola ni Sunday Igboho ko ṣe ibi kankan si ẹnikẹni, bẹẹ si ni ko ba ti eniyan jẹ. O ni ilẹ Yoruba ati ominira awọn ọmọ Oodua ni Sunday Igboho n ja fun. Bakan naa ni o beere ni ọwọ ijọba wi pe, ki ni wọn n dun koko mọ Sunday Igboho si, ati wi pe ki ni wọn wa a fun? O fikun wi pe awọn to n ṣekọlu si Sunday Igboho n fa ejo lẹsẹ ni o, ti wọn ko ba fẹ ri wahala ati rogbodiyan.	https://www.bbc.com/yoruba/afrika-56887644
politics	Attahiru Jega, APC, PDP: Ọ̀rọ̀ di gbas gbos, APC fèsì lórí ọ̀rọ̀ tí Jega sọ pé kí aráàlú má ṣé dìbo fún wọn	Ọrọ ti di gbas gbos laarin ẹgbẹ oṣelu mejeeji to lorukọ ni Naijiria,All Progressives Congress,APC,Peoples Democratic Party PDP ati alaga tẹlẹ ri ajọ eleto idibo Attahiru Jega. Fakinfa yi ko si sẹyin ọrọ ti Ọjọgbọn Jega sọ ninu ifọrọwanilẹnuwo kan pẹlu BBC pe ki awọn ọmọ Naijiria ma se dibo fawọn ẹgbẹ yi. Latari eyi, ẹgbẹ oṣelu PDP naa ti fesi pada ti wọn si ni ki Jega ma se fi awọn we ijọba APC ti ko seso rere fawọn ọmọ Naijiria. Ṣaaju ni ẹgbẹ oṣelu APC naa ti ni ki Jega ma ṣe da awọn papọ pẹlu PDP ninu ọrọ rẹ rara ti rara nitori PDP lo ba Naijiria jẹ tawọn ṣi n gbiyanjulati ṣe atunṣe. Kola Ologbondiyan to jẹ akọwe ipolongo ẹgbẹ PDP sọ pe Jega ṣe afihan aimọkan pẹlu bi ko ṣe ri iyatọ to wa laarin ijọba awọn ati ti APC. O tẹsiwaju pe lasiko ijọba PDP idagbasoke ba ọrọ aje Naijiria ni afiwe ti APC to sọ ọpọ sinu iya ohun iṣẹ. Ologbondiyan ṣapejuwe dollar to ti gbowo lori  to fi mọ iye owo epo bẹntiroo to ti ga si labẹ ijọba APC. O ni bi Jega ba foju sunukun wo, yoo ri pe awọn kii ṣe ẹgbẹ kanna pẹlu APC to n fi awọn we. Ẹgbẹ́kẹgbẹ́ ní PDP lóòótọ́ ṣùgbọ́n má ṣé dà wá papọ̀ mọ wọn- APC Ẹgbẹ oṣelu All Progressives Congress APC to wa lori oye ni Naijiria ti fesi sọrọ Attahiru Jega to sọ pe ki araalu ma ṣe dibo fun ẹgbẹ naa. Jega to fi igba kan jẹ alaga ajọ eleto idibo Naijiria, INEC, ko fi mọ lori APC nikan, O ni ẹgbẹ Peoples Democratic Party ati APC ko ni akọsilẹ daadaa kankan lati nkan bi ogun ọdun ṣẹyin ti wọn ti n ṣe ijọba ni Naijiria. APC àti PDP ló ba Nàìjíríà jẹ́, ẹ má dìbò fún wọ́n mọ́- Attahiru Jega Ọrọ rẹ yi lo mu ki ẹgbẹ oṣelu APC tutọ soke foju gba ti wọn si sọ pe ko ma ṣe da awọn pọ mọ ẹgbẹ PDP ati pe ọrọ ti ko fẹsẹ mulẹ lo n sọ nipa awọn. Akọwe agba ẹgbẹ igbimọ amulelọwọ APC, Sen. John James Akpanudoedehe lo fi ọrọ yi sita ninu atẹjade. Senatọ naa ni  ki Ọjọgbọn Jega mọ pe biba ẹgbẹ awọn lorukọ jẹ ko le mu agbega ba a ninu oṣelu. ''A ri nkan ti Jega kọ nibi to ti da ẹgbẹ wa pọ mọ PDP. Lootọ ni pe PDP kuna lati ṣamuṣẹ ileri wọ́n fun araalu amọ ẹgbẹ wa lo n ṣe atunṣe gbogbo panti ti wọn da silẹ lẹyin ọdun mẹrindinlogun lori aleefa'' James tẹsiwaju pe ''a ko ni maa ba Jega gba ọrọ bi ẹni n gba igba ọti nitori naa a gba a ni imọran lati lọ kọju mọ iwadii ẹkọ ko si mu aridaju jade nipa iṣesi itẹsiwaju ti ẹgbẹ APC n gbiyanju lori'' Ninu ọrọ Jega to sọ fun BBC ninu ifọrọwanilẹnuwo kan, o ni  apẹrẹ ni gbogbo aburu tawọn ẹgbẹ APC ati PDP ṣe jẹ faraalu ki wọn ma dibo fun wọn mọ. Jega ni''APC ati PDP ti 'se ijọba, a ti foju rii, wọn ko ni aniyan lati ṣe atunṣe'' ''Ẹ wo nkan ti wọn sọ nipa awọn to kowo ilu jẹ,wọn lawọn yoo fiya jẹ wọn nigba ti wọn wa ni PDP, ṣugbọn nigba ti wọn pada si APC, wọn dakẹ pẹm lori ọrọ wọn ni''. Ọjọgbọn Jega wa sọ pe idi ree ti oun fi darapọ mọ ẹgbẹ PRP lati le mu atunṣe ba Naijiria. Titi di ba ṣe n ko iroyin yi jọ, ẹgbẹ oṣelu PDP ko ti fesi si ọrọ Jega.	https://www.bbc.com/yoruba/afrika-58067776
health	Premature babies: Ọ̀nà tí orin gbígbọ́ fi ń ṣèrànwọ́ f'ọpọlọ ọmọ ìkókó rèé	N jẹ ẹyin mọ pe orin gbigbọ fawọn ọmọ tuntun jojolo maa n ṣe iranwọ nla fun ati dagba ọpọlọ wọn? Awọn oluwadii kan nileewe giga fasiti ilu Geneva lo fidi rẹ mu lẹ gbigbọ orin maa ṣe atunṣe ọpọlọ awọn ọmọde. Awọn oluwadii naa sọ siwaju pe orun orin yii maa n ran awọn ọmọ ti wọn bi nigba toṣu wọn ko tii pe lọwọ lati dagba.	https://www.bbc.com/yoruba/afrika-49385847
entertainment	Wasiu Ayinde: Ìrìnàjò ọdún kẹtàlélọ́gọ́ta rẹ̀ rèé, títí tó fi di Máyégún ilẹ̀ Yorùbá	Ọdun 1957 ni wọn bi gbaju-gbaja akọrin Fuji, Olasunkanmi Wasiu Ishola Anifowoshe, ti ọpọ eeyan mọ ọ si Wasiu Ayinde. Ọdọ oloogbe Sikiru Ayinde Barrister ni Wasiu Ayinde ti bẹrẹ isẹ gẹgẹ bi ẹni to maa n ba ẹgbẹ akọrin rẹ ko irinṣẹ. O ṣiṣẹ pẹlu ẹgbẹ akọrin Barrister, Supreme Fuji Commander, laarin ọdun 1975 si 1978. Irinajo kan ti Barrister lọ si England lọdun 1974, ti gbogbo awọn ọmọ ẹgbẹ si duro de e la i ri nkankan ṣe, lo ru Wasiu Ayinde soke lati bẹrẹ ẹgbẹ akọrin rẹ. Awo orin rẹ akọkọ to gbe jade, Iba, lọdun 1980, ko ta daada. Ọdun 1984 to gbe awo orin miran to pe ni Talazo'84, ni ogo rẹ fi bẹrẹ si n tan kalẹ. Wasiu Ayinde ko pari ileewe girama ti ko fi lọ sileewe mọ nitori iku baba rẹ. Ṣugbọn igbesẹ to gbe lati gba ileeṣẹ alamojuto onkọrin to fi ilu London ṣebugbe, Dayo Adekunle Olomu, D.O & Associates gẹgẹ bi manija rẹ, ṣeranwọ fun lati sọ orin rẹ di itẹwọgba laarin awọn ọlaju ati awọn miran ni agbo faaji Naijiria. Igi Jegede Oba Orin Kwam1, K1 de Ultimate Ipa ti Wasiu Ayinde ko ni agbo amuludun ni Naijiria ti mu ko jẹ oye loriṣiriṣi nilẹ Yoruba, to si tun gba ami ẹyẹ kaakiri agbaye. Lara awọn oye naa ni Badabarawu ilu Ogijo - 1985 Ekerin Amuludun ilẹ Ibadan - 1986 Golden Mercury of Africa Title - 1986 Oluomo ti ilu Eko - 1999 Oluaye Fuji Music ni NTA Ibadan - 1993. Oluomo ilu Eko latọwọ Oba Adeyinka Oyekan ti Eko lọdun 1999 Ọjọ Aje, ọjọ kẹtala, oṣu Kinni, ọdun 2020, ni Alaafin ilu Oyo, Oba Lamidi Adeyemi kẹta fi Wasiu Ayinde jẹ oye Mayegun akọkọ nilẹ Yoruba. Ọdun mọkanla sẹyin ni Wasiu Ayinde ti n dafun tolo si oye Mayegun ilẹ Yoruba, ki Alaafin to o jawe oye le lori l'ọdun 2020. Honoris Causa of Music at Saint John University Bakerfield California USA in 1989. FAME Musician of the Year, Best Fuji Artiste at the Nigerian Music Awards Best African Artiste at the WOMAD Festival in Reading 1996 The Headies - Hall of Fame 2013 City People Lifetime Achievement Award - 2014 Lara wọn ni:	https://www.bbc.com/yoruba/awon-iroyin-miran-51716956
health	Sex party: Ìjọba gbé ilé ijó oníhòhò tì pa lórí ẹ̀sùn títàpá sí ìlànà àti dẹ́kun coronavirus	Ileeṣẹ ọlọpaa gbe ile ijo ibalopọ ti pa lori ẹsun pe wọn kuna lati tẹle ilana ati gbogun ti ajakalẹ arun coronavirus fun igba keji laarin ọsẹ kan. Ile ijo naa to wa niluu Paal lorilẹede Belgium di titi pa lọjọ Ẹti to lọ ni deedee ago mẹsan an aabọ. Gbogbo awọn mẹwaa to wa nibẹ ni wọn ni ki wọn sanwo itanran to din diẹ ẹgbẹrun lọna ọgọfa. Ọpọ awọn ọkunrin ati obinrin to wa nihoho lawọn ọlọpaa ri lati oju ferese, bakan naa ni wọn paaki ọkọ sita rẹgẹdẹ. Awọn ọlọpaa ko kọkọ raye wọle lẹyin ti wọn ti ilẹkun ile ijo onihoho naa. Amọ awọn oṣiṣẹ panapana lo fi ipa ṣi ilẹkun naa ki awọn ọlọpaa to raye wọle. Eeyan mẹfa lọwọ ọlọpaa kọkọ tẹ ki wọn to mawọn mẹrin mii ninu eyi ti ọkan lara wọn ti lọ sa pamọ. Igba keji ree tawọn ọlọpaa yon fi ipa ṣi ilẹkun ile ijo laarin ọsẹ kan lorilẹede Belgium. Lọjọ kinni ,oṣu kejila, ọdun 2020 yii lawọn ọlọpaa mu ọkunrin mẹẹdọgbọn ni ihoho niluu Brussels nibi ti oloṣelu aṣofin ilẹ Hungary ti n saa lọ. Awọn agbofinro mawọn ọkunrin naa lẹyin tawọn ara adugbo lọ fẹjọ sun ileeṣẹ ọlọpaa pe ariwo awọn ọkunrin pọ lati ile ijo ti wọn wa lẹkun tawọn ololufẹ akọ sakọ pọ si ni rue des Pierres.	https://www.bbc.com/yoruba/afrika-55299563
health	Breast size: Wo àwọn nkan tó le fa ìdíwọ́ fún ìpèsè omi ọyàn	"Gẹ́gẹ́ bi àjọ eto ilera ni agbaye ṣe ma n sọ, o dara ki obinrin to ba ṣẹṣẹ bímọ, fun ọmọ naa ni omi ọyan nikan fun oṣù mẹ́fà akọkọ. Àjọ WHO sọ pe fifun ọmọ ni ọyan jẹ ọkan lara ọna ti eeyan le gba jẹ ki ọmọ tuntun naa ni alaafia. Ṣùgbọ́n sa, ọpọlọpọ obinrin míì ma n sọ pe o nira fun wọn làti fun ọmọ ni ọyan. Eyi ko sẹ́yìn bi ọyan wọn ko ṣe ni omi daadaa eyi ti ọpọlọpọ Yoruba maa n ṣapejuwe pe ọyan wọn ko sẹ. Eyi si ma n mu ki wọn o fun ọmọ tuntun ni ounjẹ inu agolo. Gẹ́gẹ́ bi dokita ilera ọmọde nileewosan ikọsẹ iṣegun oyinbo LASUTH, Ọjọgbọn Chinyere Ezeaka, ṣe sọ, o ni ti obinrin ba ti wa ninu oyun fun oṣù marun-un, ni ọyan ti ma n bẹrẹ si ni omi. Ọjọgbọn Ezeaka sọ pe bi ọyan ṣe tobi tabi kere si ko ni ohunkohun lati ṣe pẹlu ipese omi. ""Fifa omi jade ni ipenija. Ṣùgbọ́n lati bori eyi, obinrin gbọdọ fi ẹnu ọmọ si ọyan laarin wakati akọkọ to bímọ. "" Wọn si gbọdọ máa fun ọmọ naa ni ọyan ni wakati meji si mẹta léraléra laarin ọjọ́ mẹta àkọ́kọ́. Àwọn afurasí Fulani darandaran pa Atiku ní Ibarapa! Ọjọgbọn Ezeaka sọ pe eyi ni ọna kan gbòógì lati mu ki omi ọyan jade. Àmọ́ o, awọn obinrin míì tun ma n ni ipenija lẹ́yìn ti wọn ba ṣe bẹẹ. Onimọ ilera mii, Dokita Duke Onogagamue, sọ pe aarun HIV wa lara nkan to ma n fa a. O ni wọn ma n gba àwọn obinrin kan to ba ni ailera bi HIV, ni ìmọ̀ràn pe ki wọn o má fun ọmọ ni ọyan. Dokita Duke tun sọ pe obìnrin ti ko ba fun ọmọ rẹ ni ọyan ni wakati akọkọ, yoo ni ipenija lati fun ọmọ to ba ya. Ọjọgbọn Ezeaka sọ pe àwọn nkankan le mu ki obìnrin ma le fun ọmọ rẹ ni ọyan ni wakati akọkọ. Lara awọn nkan bẹẹ ni inira lasiko ìbímọ, isẹ abẹ lasiko ìbímọ, ati bẹẹ bẹẹ lọ. Jẹjẹrẹ ọyan naa le fa idiwọ fun fifun ọmọ ni ọyan. O tun ṣalaye pe ti ori ọyan obinrin ko ba yọ sita daadaa, o le ṣe idiwọ lati fun ọmọ ni ọyan. Ṣùgbọ́n ọna abayọ kiakia wa fun eyi, nipa fifi sirinji fa ori ọyan naa jade. Dokita Duke fi kun pe ṣíṣe isẹ abẹ fun ọyan naa le fa idiwọ. Àwọn dokita mejeeji ti akọroyin BBC, Faith Osoko, ba sọ̀rọ̀ fẹnu kò pe o ṣe pataki ki iyalọmọ wa ni ilera ọpọlọ to peye. Mimu ati jíjẹ awọn nkan olómi daadaa. Bákan naa ni iyalọmọ ko gbọdọ ṣe wahala, ki ọyan rẹ le ni omi."	https://www.bbc.com/yoruba/afrika-61303840
sports	Gernot Rohr: Ṣé lóòtọ́ ni ọ̀nà ti pin fún Gernot Rohr gẹ́gẹ́ bí akọ́nimọ̀ọ́gbá Super Eagles Nàìjíríà?	Iroyin to n jade sori ayelujara bayii n sọ pe o ṣeeṣe ki ajọ ere bọọlu afẹsẹgba ni Naijiria, NFF ti yọ akọnimọọgba ikọ Super Eagles, Gernot Rohr kuro nipo. Iroyin naa n sọ pe ajọ NFF ti gbe igbesẹ lori yiyọ ọ ni ipo lẹyin ti awọn esi ti ikọ Super Eagles tiraka rapala wọ ipele to kan lati kopa ni idije ife ẹyẹ agbaye Qatar 2022. Amọṣa bi iroyin yii ṣe n jade lawọn iroyin miran tun n jade pe ko ri bẹẹ. Koda awọn ileeṣẹ iroyin ere idaraya labẹle bii Sporting Sun ṣalaye pe agbẹnusọ fun ajọ NFF, Ademọla Olajire sọ fun ileeṣẹ iroyin naa pe ko si ohun to jọ ọ. O fi kun un pe o di igba ti igbimọ to ga julọ lajọ NFF ba ṣe ipade ki wọn to lee gbe irufẹ igbesẹ bẹẹ lati gba iṣẹ lọwọ akọnimọọgba Gernot Rohr. Amọṣa iroyin to n tẹ BBC News Yoruba lọwọ lasiko ti a fi n ko iroyin yii jọ n sọ pe ipade igbimọ naa  n lọ lọwọ. Sugbọn a ko lee sọ boya ọrọ nipa rirọ akọnimọọgba Super Eagles naa nipo ni wọn pe ipade yii le lori tabi boya o wa ninu awọn ọrọ ti wọn yoo jiroro le lori nibẹ.	https://www.bbc.com/yoruba/afrika-59335515
politics	Ìdí tí mi ò fi bínú sí Osinbajio mọ́ lẹ́yìn tó gbé àpótí ìbò takò mí – Tinubu	Oludije sipo Aarẹ ninu ẹgbẹ oṣelu APC, Bola Tinubu ti sọ pe oun ti dariji igbakeji Aarẹ Naijiria, Ọjọgbọn Yemi Osinbajolẹyin to gbe apoti ibo Aarẹ tako oun. Tinubu lo sọ ọrọ naa niluu Kano lasiko to n ba awọn alatilẹyin Osinbajo lasiko eto idibo abẹnu ẹgbẹ naa sọrọ. Gẹgẹ bii ohun ti Tinubu sọ, eeyan maa n tọrọ idariji lọwọ Ọlọrun to si n maa gbọ, nitori naa oun gbọdọ dariji Osinbajo lẹyin to gbe apoti ibo tako oun. O ni oun ko ni ikunsinu kankan si Osinbajo, oun si ti ṣetan lati ṣiṣẹ pẹlu gbogbo awọn ọmọ ẹgbẹ naa. Tinubu fi kun pe oun ti ṣabẹwo si Osinbajo nilẹ rẹ lẹyin idibo abẹnu naa, wọn si tun ti ba ara wọn sọrọ lasiko ipade awọn minisita kan. O ni “Mi o binu si, mo ti lọ sile rẹ lẹyin idibo abẹnu ti a ṣe, mi si tun ri lasiko eto kan ti Aarẹ gbe kalẹ.” “Ẹni to ba n bẹbẹ fun idariji ẹsẹ lọdọ Ọlọrun gbọdọ jẹ ẹni to n dariji ẹlomiran, ti o ko ba le dariji eeyan, bawo ni Ọlọrun ṣe le dariji iwọ naa? “O ti tan ninu mi.” Nibi ipade naa ni adari ẹgbẹ Drone Marshall Support Group, Alwan Hassan, ti rọ Tinubu lati ṣiṣẹ papọ pẹlu Osinbajo atawọn miran ti wọn dije lati di Aarẹ ninu ẹgbẹ naa lọjọ kẹjọ, oṣu Kẹfa, ọdun yii. Hassan ni “A ti ṣe ipade pẹlu awọn rẹ, atawọn ọta rẹ gan pẹlu.” “A fẹ ki iwọ at igbakeji Aarẹ ati gbogbo awọn to ba o dije ninu eto idibo abẹle naa maa ṣiṣẹ pọ loju gbogbo araye, lootọ ni wọn dije amọ iwọ lo jawe olubori.” Hassan fi da ẹgbẹ naa loju pe awọn yoo ṣiṣẹ fun APC ninu idibo ọdun 2023. Ti ẹ ko ba gbabe, yatọ si Osinbajo,awọn eeyan mẹtala mii bii Ahmad Lawan, Rotimi Amaechi, Dave Umahi, ati Yahaya Bello lo gbe apoti ibo abẹnu naa amọ Tinubu fidi gbogbo wọn janlẹ.	https://www.bbc.com/yoruba/articles/cw40vz207mno
health	Soyinka Cancer: Àṣe ara mi ni iso ti n run gbogbo bí mo ṣe n ṣèrànwọ́ lórí jẹjẹrẹ	"Ko ko koo, ""lọdun 2014 bi ana ni arun buruku yii wọle tọ mi wa"". Ọjọgbọn Wole Soyinka ni ṣe loun jẹ ọkan lara awọn to n da ile iwosan silẹ lati ran eeyan lọwọ fun itọju iru aisan bayii, lalai mọ pe iso n run lara tirẹ gan - O ni arun jẹjẹrẹ gbẹdun abẹ. Ṣe lootọ ni pe bi eeyan ni arun jẹjẹrẹ, kii ṣe idajọ iku? Wole Soyinka ni ""mo kọ́kọ́ wò ó pé ṣe mo máa tètè fa orí yẹn ni àbí mo fẹ́ kí àrùn yẹn fá a fún mi"". Kó tó wa di pé ẹ̀pa ò bóró mọ́, Ọ̀jọ̀gbọ́n lo ọgbọ́n láti mú ìkìlọ̀ àti ìmọ̀ràn dókìtà akọ́ṣẹ́mọsẹ́ lò. Ọrọ pọ ninu iwe kọbọ fọnran ifọrọwanilẹnuwo pẹlu Wole Soyinka."	https://www.bbc.com/yoruba/afrika-50555596
entertainment	Foluke Daramola Salako- Ẹ dákun ẹ ran Iyabo Oko lọ́wọ́, ìyá ti ń ṣàárẹ̀ láti ọdún márùn ún sẹ́yìn, o ti kọjá agbára wa	Gbajugbja osere to tun ni ajọ to fi maa n pese iranlọwọ fun awọn agba ọjẹ osere to nilo re, Foluke Daramola Salako tun ti pariwo sita lori agba osere miran. Loju opo instagram rẹ ni Foluke ti kigbe pe ara agba ọjẹ osere ni Iyabo Oko ko ya lati nkan bii ọdun marun un sẹyin. O ni ẹbi, awọn ọmọ ati PARA foundation to jẹ ajọ rẹ ti na ọpọlọpọ owo sẹyin. O ni koda, won ti gbe Iyabo Oko lọ silu oyinbo fun itọju nibi to ti gbadun ko to pada sile loṣu diẹ sẹyin. Foluke Daramola Salako ni bayii, aisan naa ti pada. O si ti di aarẹ nla si ara Iyabo oko bayii. Foluke Daramola Salako n ke gbajare si awọn ẹlẹyinju aanu lori ọrọ aisan Iyabo Oko bayii pẹlu adura pe awọn ololufẹ ogbontarigi osere naa ko ni fi iru rẹ gba a. O tun ni Olorun yoo bukun fun gbogbo ẹni to ba dide iranlọwọ fun agba ọjẹ oṣerebinrin naa, Iyabo Oko	https://www.bbc.com/yoruba/awon-iroyin-miran-58534875
entertainment	Portable: Ẹ̀yin tẹ́ẹ ní mo máa sá bí ẹsẹ̀ mi bá tẹ London, ojú yín ti jáa	"Gbajugbaja ọdọ olorin ọmọ orilẹede Naijiria, Habeeb Okikiola ti ọpọlọpọ mọ si Portable ti fi aworan ati fidio ara r sita to fi sọ oko ọrọ pada si awọn to n bu ẹnu atẹ lu lilọ si ilu Oyinbo rẹ pe ko le ṣee ṣe. Lọwọlọwọ, Portable ti balẹ si UK eyi to si jẹ igba akọkọ rẹ. Bi ẹ ko ba gbagba, oun ni ọdọkunrin olorin atapatadide kan ti irawọ dede burẹkẹ to bẹrẹ si ni tan kaakiri agbara lẹyin orin rẹ to kọ ""Zazu Zeh"" ati ọpọlọpọ ọrọ̀ inu orin naa ti awọn eeyan agbaye gba tiẹ gidi. Bo tilẹ jẹ pe ọpọ eniya lori ayelujara lo n bu ẹnu atẹ lu iru ihuwasi olorin yii pe ko ṣe bii eeyan gidi pẹlu igbo mimu, ọti mimu ti oju yoo ti lẹri ni ọpọlọpọ igba to ba jade lati sọrọ tabi kọrin ti wọn si tun n ni ẹni to baa gun ọṣẹ oogun to lo ṣe iṣẹ nla gan, awọn to jẹ tirẹ to si n gbadun ihuwasi ati iṣẹ rẹ ni keeta lasan ni awọn ti ko fẹran rẹ n ṣe ati pe ogo rẹ to bu jade lo n bi wọn ninu. Portable Zazzu pariwo pe wọ́n ti dá ọjọ́ méje pé òun yóò kú Portable Zazzu pàdánù eré tó yẹ kó lọ ṣe ní Canada, ìdí rèé Èmi kìí mu oògùn olóró tàbí ọ̀tí àmọ́ wèrè gidi ń bẹ lára mi – Portable Zazzu Awọn iwe iroyin abẹle kan royin ni ọjọ diẹ sẹyin pe oniṣowo nla kan Emeka Okonkwo ti awọn eeyan n pe ni E-Money lo sanwo ibẹwo Portable lọ si UK. Bo ṣe wa nibẹ lọhun ni gbajumọ olorin yii ti bọ si oju opo Instagram rẹ pẹlu fidio to fi sita eyi ti ọrọ inu rẹ ati akọle ori rẹ jọ pe o n ta ọrọ ba awọn kan to jẹ ọta rẹ ni. ""Wọn ni mo maa sa bi wọn ba gbe mi lọ si ilu London, mo ti wa ni London bayii o, mo n jaye ori mi mo n ṣe 'Bizza' ni London, wọn ti sanwo baalu mi o"". Portable ninu fidio mii to tun fi sita lo ti jẹ ko di mimọ faraye pe Pasitọ kan to n gbe ni UK amọ to jẹ ọmọ orilẹede Naijiria, Pasitọ Tobi Adegboyega tun ti fun oun ni ẹbun owo 1.8 miliọnu. Pasitọ ọhun ni oludasilẹ ijọ Salvation Proclaimers Anointed Church to wa ni London, England to si gbalejo olorin Portable. ""Mo wọ London bayii, owo ti fẹ ṣe mi léṣe o, mo wa nibi pẹlu Pasitọ Tobi,"" Portable sọ eyi ninu fidio bo ṣe n gba yiin ninu ọla ati to n fi owo gọbọi rẹ ṣe faari"". Olorin ""Zazu Zeh"" naa fi atẹjade to fi dupẹ lọwọ E-Money ati Pasitọ Tobi sita to si n rọjo adura le alaanu rẹ yii lori. À ń wá àwọn tó ń ní ìbálòpọ̀ pẹ̀lú ajá, ẹ kàn sí wa tí ẹ bá mọ̀ wọ́n - ọlọ́pàá Naijiria Ramadan n tẹ̀síwájú lẹyìn tí oṣù kò fojú hàn ní Nàìjíríà àti Sáúdí 'Mo bá ajá ní ìbálòpọ̀ nítorí ₦1.4m', ka ǹkan tí òfin Nàìjíríà ṣọ nípa ìwà yìí"	https://www.bbc.com/yoruba/afrika-61287757
religion	Ethiopia: Orílẹ̀èdè tó ní oṣù mẹ́tàlá,, tó tún jẹ́ ibi tí Àpótí Ẹ̀rí Israel wà	"Ọjọ kinni, oṣu Ṣẹrẹ (January) ni ọpọ awọn orilẹ-ede lagbaye ma n ṣe ajọyọ ọdun tuntun. Ṣugbọn ni oril-ede Ethiopia, ọjọ kọkanla, oṣu Kẹsan ni wọn maa n  bẹrẹ ọdun tuntun ti wọn. Orilẹ-ede yii jẹ ibi kan to yatọ si awọn orilẹ-ede agbaye to ku. Kini idi to fi jẹ bẹ ati pe iru ayẹyẹ wo ni wọn maa n ṣe lajọyọ ọdun tuntun? Mọ si nipa awọn nkan to mu Ethiopia yatọ si awọn orilẹ-ede yooku ni agbaye. Kii ṣe eyi nikan o - Kalẹnda ti Ethiopia n lo paapaa yatọ si eyi ti gbogbo eeyan n lo. Lọwọlọwọ, ọdun 2014 ni orilẹede naa wa bayii. Ọjọ Satide, ọjọ kinni, oṣu Kọkanla ni wọn bẹrẹ ọdun tuntun. Idi ni pe wọn n ṣe onka ọdun ibi Jesu Kristi lọna to yatọ. Nigba ti ijọ Aguda ṣe atunsẹ si onka rẹ ni ọdun 500 AD, ijọ igbaani ni Ethiopia ko sẹ bẹẹ. Ni awọn orilẹ-ede kan, awọn ọmọde ma n kọ akọsori nipa iye ọjọ to wa ninu oṣu kọọkan. Ṣugbọn ni Ethiopia, ko si nkan to n jẹ bẹẹ: Ọgbọn ọjọ lo wa ninu oṣu mejila, ti oṣu kẹtala to kẹhin ọdun si ma n ni ọjọ marun-un tabi mẹfa. Orilẹ-ede Italy gbiyanju lati wọ Ethiopia, to n jẹ Abyssinia lasiko naa, ni  ọdun 1895. Asiko yii ni awọn orilẹ-ede lati Yuroopu n pin ilẹ Africa mọ ara wọn lọwọ. Ṣugbọn, idojuti ni Italy ba kuro ni Ethiopia. Wọn gbiyanju lati fi ọgbọn wọle si Ethiopia, nitori pe wọn ti ṣẹgun Eritrea to wa ni ẹgbẹ rẹ. Wọn ba tii fun ọpọlọpọ ọdun. Ṣugbọn, Ethiopia ṣẹgun wọn loju ogun ti a mọ si Battle of Adwa. Ẹgbẹẹgbẹrun ikọ ogun Italy lọna mẹrin ni awọn ọmọ ogun Ethiopia ṣẹgun wọn laarin wakati diẹ lọjọ kinni, oṣu Kẹta, ọdun 1896. Asiko Ẹmpẹrọ Menelik II ni ogun naa waye. Wọn fi ipa mu Italy lati fi ọwọ si iwe adehun pe oun ko ni dan iru rẹ wo mọ. Ọkan lara awọn Ẹmpẹrọ to jẹ lẹyin Menelik, Haile Selassie, lo anfaani iṣẹgun ti wọn ni lori Italy lati beere fun idasilẹ ajọ iṣọkan ilẹ Africa, Organisation of African Unity (OAU), to ti di African Union bayii. Ilu Addis Ababa to jẹ olu ilu Ethiopia si ni olu ileeṣẹ rẹ wa. 3. Ethiopia ni Apoti Ẹri awọn ọmọ Isirẹli wa Ni igbagbọ ọpọ ọmọ orilẹ-ede Ethiopia, Apoti Ẹri, ninu eyi ti ofin mẹwa ti Ọlọrun fun Mose wa, ko sọnu. Ijọ Igbaani ni Ethiopia sọ pe Apoti Ẹri naa wa ni abẹ ìṣọ ati abo ni gbogbo igba, ninu ile ijọsin Our Lady Mary of Zion Church niluu Aksum, nibi ti ko ti si aaye fun ẹnikẹni lati ri i. Itan sọ pe Apoti Ẹri naa bọ si ọwọ ile ijọsin ọhun nipasẹ Ayaba Sheba. Igbagbọ awọn eniyan orilẹ-ede Ethiopia ni pe lati Aksum lo ti rinrinajo lọ si Jerusalẹmu lati ri Ọba Solomọni lati mọ nipa ọgbọn ti iroyin sọ pe Solomọni ni, ni nkan bi ọdun 950 BC. Itan naa to wa ninu iwe Kebra Nagast sọ nipa bi Makeda, Ayaba Sheba, ṣe bi ọmọkunrin kan, Menelik (to tumọ si ọmọ ẹni to gbọn),  fun Solomọni. Ati bi ọmọ naa ṣe rinrinajo lọ si Jerusalẹmu lẹyin ọpọ ọdun, lati lọ mọ baba rẹ. Akọsilẹ itan naa sọ pe Solomọni fẹẹ ki ọmọ naa duro, ko si jọba lẹyin iku rẹ, amọ o ni oun n pada lọ si ile lọdọ iya oun. Ọkan lara awọn ọmọ Isirẹli ti Solomọni yàn pe ko tẹle pada, lo ji Apoti Ẹri naa gba, to si fi ayederu rọpo rẹ. Nigba ti aṣiri tu si Menelik lọwọ, o gbà lati gbe e pamọ, nitori igbagbọ pe eto Ọlọrun ni pe ki apoti naa duro ni Ethiopia. Pẹlu agbara ati ẹmi si ni awọn Kristiẹni ijọ Igbaani ni Ethiopia fi n pa apoti naa mọ. Itan sọ pe lasiko ti Anọbi Muhammed n koju idẹyẹsi nilu Mecca, nigba to ṣẹṣẹ bẹrẹ si ni i waasu, o sọ fun diẹ lara awọn ọmọ ẹyin rẹ pe ki wọn o lọ si ilu kan to n jẹ Abyssinia, ""ẹ o ri ọba kan ti ko faaye gba ifiyajẹni"". Awọn eniyan naa gba imọran rẹ, wọn si lọ si Aksum, nibi ti Ọba Armah, to jẹ Kristiẹni ti ki wọn kaabọ, ti wọn si fi aaye gba wọn lati ṣe ẹsin wọn. Abule Negash ti wọn fun wọn nigba naa lo ti di Tigray bayii, nibi ti awọn arinrinajo naa kọ mọṣalaaṣi ti awọn kan sọ pe oun lo ti pẹ julọ ni Africa. Amọ, ni ọdun to kọja, ado oloro wo mọṣalaaṣi naa lasiko ogun to waye ni Tigray. Awọn Musulumi ni ilu naa tiẹ gbagbọ pe ọmọ ẹyin Anabi mẹẹdogun ni wọn sin si ilu Negash. Irinajo si Aksum si ni Hijra akọkọ ninu akọsilẹ itan Islam. Lonii, ida mẹrinlelọgbọn awọn eeyan to wa ni orilẹ-ede Ethiopia lo jẹ Musulumi."	https://www.bbc.com/yoruba/afrika-59263573
entertainment	Baba Ijesha: Látìgbà tí mo ti dé láhámọ́ ọlọ́pàá ni mo ti ń rí ẹ̀jẹ̀ nínú ìgbọ̀nsẹ̀ mi	"Lẹyin ti ile ẹjọ gba oniduro rẹ lori ẹsun aṣemaṣe pẹlu majesin ti wọn fi kan an, gbajumọ oṣere tiata, Ọlanrewaju James ti ọpọ mọ si Baba Ijẹṣa, ti pariwo sita pe oun n ri ẹjẹ ninu igbọnsẹ oun. Baba Ijẹṣa sọrọ soke ninu fidio kan to n ja ranyinranyin kaakiri lori ayelujara nibi ti wọn ti n se ayẹwo ara rẹ ni ileewosan to ti lọ gba itọju. Ninu fidio naa ni Baba Ijesha ti salaye pe lati igba ti oun ti ti ahamọ ọlọpaa de, ilera oun ko ri bakan naa mọ. Baba Ijesha ni wọn fi bata gba oun lori lọpọ igba ati ni bẹbẹrẹ idi lasiko ti oun wa ni ahamọ, eyi to ni o wa lara idi ti ilera oun ko fi ji pepe mọ. Nigba to n dahun ibeere ti dokita n bii, Baba Ijesha dahun pe ""Bi igba ti wọn n lu olu lori mi lo ṣe maa n ri, bi ori ba n fọ mi, ti irora rẹ si maa n kọja afarada."" Ni Ọjọbọ, ọjọ kẹrinlelogun oṣu kẹfa ọdun 2021 ni ile ẹjọ gba oniduro Baba Ijẹsha lẹyin ọpọlọpọ ọsẹ ni ahamọ ọlọpaa ni Panti nilu Eko."	https://www.bbc.com/yoruba/57628944
entertainment	Wumi Toriola: Mo gbé ọ̀pọ̀ ìgbésẹ̀ láti lóyún lẹ́yìn ìgbeyàwó àmọ́ pàbó ló jásí kí Ọlọ́run tó síjú àànú wò mí	"Igbagbọ ọpọ ọmọ Yoruba ni pe Ọlọrun lo n se ọmọ, kii se eeyan, agbara iloyun ati ọmọ bibi si wa lọwọ Eledumare ọba to le se ohun gbogbo. Igbagbọ awọn eeyan yii si lo wa si imusẹ ninu aye gbajugbaja osere tiata lobinrin kan, Wumi Toriola. Bi o tilẹ jẹ pe Wumi se igbeyawo alarinrin, to si pẹ diẹ ko to fi inu soyun, ọpọ eeyan lo n lero pe o kan wu bẹẹ ni lai mọ pe isoro nla ni oserebinrin naa la kọja. Toriola, ẹni to bọ soju opo Instagram rẹ lati kede ayẹyẹ ọdun keji ti ọmọ rẹ de ile aye, wa lo anfaani ọjọ ibi naa lati kede fun araye nipa ọpọ isoro to la kọja, ko to di ọlọmọ nile aye. Àwọn iròyin tì ẹ leè ní ìfẹ̀ síí: Ninu alaye rẹ, Wumi ni lẹyin ayẹyẹ igbeyawo oun, oun ati ọkọ oun pinnu lati sinmi diẹ naa, kawọn to bẹrẹ owo ọmọ bibi. Amọ nigba ti akoko isismi wọn buse ni wọn ba ko mọ isẹ ọmọ bibi sugbọn gbogbo aisun tọkọtaya naa tọsan toru lo ja si pabo, ti oyun ko si duro rara. ""Laarin osu mẹfa akọkọ ta pinnu lati loyun ni a ko fi gbọ ko amọ n ko tiẹ mọ lọran kankan nigba naa. Amọ nigba to di ọjọ kan, ni eeyan kan sọ fun mi pe se mo lero pe o rọrun lati finu soyun ni, sebi igbeyawo ni mo se yẹ, ki lo de ti n ko se tii loyun, to ba jẹ pe lootọ lo rọrun lati se bẹẹ."" Wumi ni igba yii gan ni oun to mọ ọrọ naa ni nnkan patak, ti oun si gba ile iwosan to wa fun oyun nini ati ọmọ bibi lọlati lọ se ayẹwo pẹlu ọkọ oun. Amọ o ni dokita fidi rẹ mulẹ pe saka ni ara oun ati ọkọ oun da, ti ko si si nkankan to n se idiwọ fun awọn mejeeji lati finu se oyun. ""Amọ sibẹ n ko lyun lẹyin ayẹwo yii, ti mo si tun lọ sibi ti wọn yoo ti se iranwọ lati fi ẹrọ kan gbe atọ ọkọ mi sile ọmọ mi, ti oloyinbo n pe ni Intrauterine Insemination. Ẹmeji ni wọn se nnkan yii fun mi, ti gbogbo rẹ si kuna, n ko gbọ pa, bẹẹ ni n ko gbọ ko. Amọ nigba to ya Ọlọrun lo sisẹ iyanu rẹ, ti mo si loyun, eyi ti mo fi bi ọmọkunrin to pe ọdun meji yii."" Wumi Toriola wa gba awọn ololufẹ rẹ to n woju Ọlọrun ninu igbeyawo wọn nimọran pe kii se awọn nikan lo n la iru isoro naa kọja. ""Aimọye miliọnu obinrin lo n ba isoro airọmọbi yii finra, amọ mase ri ara rẹ bi ẹni ti ko le finu soyun laelae nitori isẹ iyanu rẹ sun mọ itosi."" O tun wa rọ iru awọn eeyan yii wipe ki wọn mase fi oogun wọn sere, ki wọn si maa lọ sile iwosan loore koore, bẹẹ ni ki wọn maa gbadura si Ọlọrun nitori Ọlọrun to ya Wumi Toriola lẹnu, yoo ya awọn naa lẹnu."	https://www.bbc.com/yoruba/afrika-58913443
sports	Adesanya UFC253: Wo ìlúmọ̀ọ́ká akànṣẹ́ mẹ́ta ọmọ Nàìjíríà tó ń ṣe bẹbẹ lágbàáyé	Bi ọmọ ẹni ba daa, ẹ jẹ ki a wi, kii se pe a kuku fẹ fi ṣe aya ni. Awọn ọmọ Naijiria to n ṣe bẹbẹ lagbo eṣẹ kikan lagbaaye lo bi ọrọ yii. Mẹta ni wọn, awọn naa si ni, Anthony Joshua, Israel Adesanya ati Kamaru Usman. Lootọọ oke okun ni awọn mẹtẹẹta fi ṣe ibugbe, amọ ko si ẹni to gbagbe orilẹede Naijiria gẹgẹ bi orirun wọn, ninu awọn mẹtẹẹta. Ẹ jẹ ki a wo bẹbẹ tawọn ọmọluabi mẹtẹẹta ọmọ Naijiria yii ṣe lagbaaye: Israel Adesanya - Igba ogun lo ti figa gbaga, ti ko si fidi rẹ́mi ninu ikankan Ko si ẹni to le kọ iyan Israel Adesanya kere lagbo ẹṣẹ kikan ti UFC, ti wọn tun maa n pe ni MMA. Ilu Auckland lorilẹede New Zealand lo fi ṣe ibugbe, amọ ilu Eko ni wọn bi Israel si lọjọ kejilelogun oṣu keje ọdun 1989. Igba ogun ni Adesanya ti fija pẹẹta pẹlu oriṣiiriṣii awọn alatako, ṣugbọn gbogbo wọn lo la lalubolẹ bi ilu bẹmbẹ. Koda, o tun ṣẹṣẹ fakọyọ ninu ija to ja kẹyin ni, nibi to ti ṣe Paulo Costa bi ọsẹ ti n ṣe oju, ninu ija to waye niluu Abu Dhabi lorilẹede UAE laarọ lọjọ Aiku. Ipele keje ni wọn ṣẹṣẹ de nigba ti Israel ti lu Costa, ti ori rẹ si bẹjẹ eyi to mu ki alakoso ija gbọwọ rẹ soke pe, o ti jawe olubori. Lọwọ yii, Israel ni igbanu ''UFC Middleweight'' wa lọwọ rẹ lagbaaye. Kamaru Usman - Ninu ija mẹtadinlogun, o fidi rẹmi ninu ẹyọ kan Kamaru Usman naa, tii ṣe ọmọbibi orilẹede Naijiria, jẹ akọni abẹṣẹ ku bi ojo lagbo ija MMA. Orilẹede Amẹrika lo fi ṣe ibugbe, amọ ilu Auchi nipinlẹ Edo ni wọn ti bi Usman, lọjọ kọkanla oṣu karun un ọdun 1987. Igba mejidinlogun ni Usman ti ja, mẹtadinlogun lo ti jawe olubori, ti o si fidi rẹmi ninu ọkan ṣoṣo ninu wọn. Ọjọ kejila oṣu keje ọdun 2020 ni ija to kopa ninu rẹ kẹyin waye, ninu eyi to ti lu Jorge Masvidal niluu Abu Dhabi. Usman ni igbanu ''UFC Welterweight'' wa lọwọ rẹ bayii. Ti a ba n sọrọ awọn afi ẹṣẹ ku bi ojo lagbaaye, ọrọ ko tii tan ti a ko ba darukọ Anthony Oluwafemi Joshua. Niluu Watford lorilẹede England, ni wọn ti bi Joshua lọjọ kẹẹdogun oṣu kẹwaa ọdun 1989, amọ bi iṣu lo maa jẹ orilẹede Naijiria lẹnu. Koda, o ti figba kan gbe ilu Eko ri nigba to n dagba. Joshua ti gba oriṣiiriṣii ami ẹyẹ ninu ẹṣẹ kikan lagbaaye, to fi mọ ami ẹyẹ wura ninu idije ''Olympics'' ọdun 2012. Joshua ti fẹṣẹ yanju awọn ilumọọka akanṣẹ bi Wladimir Klitschko, Charles Martin, Joseph Parker, Alexander Povetkin ati Andy Ruiz Jr. Igbanu mẹta lẹka ẹṣẹ kikan to lami laaka lo wa lo lọwọ AJ nikan. Oun ni igbanu IBF, IBO, WBA ati WBO ''heavyweight'' wa lọwọ rẹ bayii. Káre akọni ọmọ Yoruba! Israel Adesanya fi ẹ̀ṣẹ́ fọ́ Paulo Costa lójú 'Misita Alagidi, emi leleyi!' ni gbolohun ti Israel Adesanya fi da awọn alatako rẹ lohun lẹyin to da bantẹ iya fun Paulo Costa ninu ija wọn to waye ni  Dubai. Isọri keji ija naa ni Adesanyta ti rọjo ẹsẹ lu Costa ti adari ija naa si bọ si aarin wọn lati pari rẹ ni kiakia. Ni bayi, Adesanya ṣi ni o jẹ olubori Middle Weight Champion of the World. Loju opo Twitter awọn ọmọ Naijiria to fi mọ Minisita feto ọdọ ati idaraya Sunday Dare ti n ki ku orire ija naa Ọjọ nii pẹ, ipade kii jian. Ọjọ Aiku tii ṣe ọjọ kẹtadinlọgbọn oṣu kẹsan an ọdun 2020 ni ajijakandi ọmọbibi orilẹede Naijiria to jẹ aṣaaju ninu ija UFC, Israel Adesanya to yoo koju Paulo Costa ọmọ ilẹ Brazil. Faabada! Ẹyin ologinni ko gbọdọ balẹ. Adesanya ko ti fidi rẹmi ri lati igba to ti di agbaọjẹ lagbo UFC. Ija MMA mọkandinlogun ni Adesanya ti kopa ninu rẹ ti o si jawe olubori ninu gbogbo wọn, nigba ti alako rẹ, Costa ko tii fidi rẹmi ninu ija MMA mẹtala to ti ja. Ilu Abu Dhabi, United Arab Emirates lawọn mejeeji yoo ti waako lọjọ Aiku. Nigba ti wọn n tahun si ara ṣaaju ija ọjọ Aiku, Costa oun yoo gbe Israel tọrọ ba doju rẹ tan nitori ko lara. Amọ ile lo kuku ba Adesanya naa, oun naa sọ pe oorun ti ko si Costa loju ohun lo si n ṣakoba fun un. Adesanya ni ti oun ba le ki Costa lọrun mọlẹ pẹrẹ, o ni ọrun naa ko tun jẹ tirẹ mọ. Israel sọ pe o ṣe oun bi ki ija naa ti bẹrẹ nitori oun ko le duro mọ lati da ẹṣẹ bo Costa lori. Igba mẹrinla ni Adesanya ti lu alatako rẹ lalubami ti wọn maa n pe ni TKO ninu ija mọkandinlogun to ti ja.	https://www.bbc.com/yoruba/ere-idaraya-54306993
entertainment	Ronke Oshodi Oke: Ronke Oshodi Oke ṣe ìdárò ọmọ rẹ̀ tó di olóògbé	"""Ọmọ mi ọ̀wọ́n, àkọ́bi mi, ọ̀rẹ́ mi àti gbogbo ǹkan ti mo ni, Oluwabunmi Akinleye ọdun kẹwàá rèé tí o ti fi mi sílẹ̀"" Èyí ni ọ̀rọ̀ idaro ti gbajúgbajà òṣèré tiata, Ronke Ojo tí gbogbo ènìyàn mọ̀ sí Ronke Oshodi Oke kọ nipa ọmọ rẹ̀ tó di olóògbé. Ronke Ojo ló gbé fótò ọmọ rẹ̀ síta pé, ó ti le ni ọdún mẹ́wàá tí ikú ti wọle mú àkọ́bí òun lọ. Láti àsìkò yìí ni ọ̀pọ̀ àwọn olọ́lùfẹ́ Ronke Ojo ti fọ́n sórí ayélujára láti ba kẹ́dun ikú ọmọ rẹ̀ tó d'olóògbé. Bó tilẹ̀ jẹ́ pé Ronke Oshodi Oke kò sọ ǹkan tó ṣokùnfa ikú ọmọ náà, sùgbọ́n ìwé ìròyìn kan sọ pé àìsàn jẹjẹrẹ inu egungun ló paá. Ẹni kan tó fẹ́ ká forúkọ bo òun láṣírí sọ pé, ẹni ọdún mọ́kàdínlọ́gbọ̀n ni Bunmi lásìkò tó papò dà, tó si máa n ṣe bi amúgbálẹ́gbẹ̀ẹ́ fún Ronke Ojo lásìkò náà. Ìròyìn náà fi kun pé, tí ènìyàn bá ri bi ọmọbinrin náà ṣe sún mọ́ òṣèré náà tó, ọ̀pọ̀ ni yóò rò pé, ọmọ tàbi àbúrò rẹ̀ ni lóòtọ́. Wọn ni ní ǹkan bi ọdún mọ́kànlá sẹ́yìn ni Bunmi ni ààrun jẹjẹrẹ inú egungun, èyí sì ló mú kí ọ̀pọ̀ àwọn òṣèré tíátà lásìkò náà bẹ̀rẹ̀ ìpolongo láti kówó jọ fún, kí wọn le gba ẹ̀mí rẹ̀ là. Àṣẹ̀yìn wá àṣẹ̀yìn bọ̀, Bunmi ko rí ìjà náà jà lájàyè, tó sì gbé ẹ̀mí mì lọjọ kọ̀kanlá oṣù kẹrin ọdún 2011 ni ilé ìwòsàn UCH Ibadan, níbi tó ti ń gba ìtọ́jú. Ọ̀pọ̀ àwọn olólùfẹ́ Ronke Ojo ló n ṣeléde lẹ́yìn ọmọ náà, díẹ̀ lára ìkíni wọn rèé."	https://www.bbc.com/yoruba/afrika-56708271
health	International Nurses Day 2021: Wo ìpèníjà àti àǹfàní inú iṣẹ́ nọ́ọ̀sì- Adetokunbo Shaba	Bi ayajọ awọn nọọsi ṣe n lọ lagbaaye, Ọgbẹni Adetokunbo Shaba ti sọ pe gbogbo eeyan kọ lo le ṣe iṣẹ nọọsi. Shaba to jẹ agba nọọsi ti lo ogoji ọdun lẹnu iṣẹ nọọsi. O ni ati obinrin ati ọkunrin lo n ṣiṣẹ nọọsi nitori gbogbo eeyan ni aisan maa n ṣe. Ọgbẹni Shaba sọ pe ijọba ko tii gbiyanju to fawọn nọọsi ki ọkan wọn le balẹ lẹnu iṣẹ. O ṣalaye pe ijọba ni lati ṣeto to mọyan lori nipa owo oṣu awọn nọọsi, ohun elo iṣẹ, omi ati ina ati bẹẹ bẹẹ lọ. Ọgbẹni Shaba sọ pe nọọsi kan lo yẹ ko wa fun eeyan ni Naijiria gẹgẹ bi o ti ri kaakiri agbaye.	https://www.bbc.com/yoruba/afrika-57091271
politics	MC Oluomo NURTW: Ìjọba ìpínlẹ̀ Eko yan MC Oluomo gẹ́gẹ́ bí alága ìgbìmọ̀ adarí ẹgbẹ́ awakọ̀ Èkó	"Gomina ipinlẹ Eko, Babajide Sanwo-Olu ti yan ọgbẹni Musiliu Akinsanya, MC Oluomo gẹgẹ bi olori igbimọ ti yoo ma ṣakoso awọn garaji ọkọ ero nipinlẹ naa. Iyansipo Oluomo waye leyin wakati diẹ ti awọn alasẹ ẹgbẹ́ awakọ ero ni Naijiria, NURTW, yọ MC Oluomo nipo alaga ẹgbẹ́ naa nipinlẹ Eko. Atẹjade ti kọmisana eto iroyin nipinlẹ Eko, Gbenga Omotoso fi sita sọ pe ìjọba da igbimọ olusako naa silẹ, lati le mu adehun ti ijọba ṣe pe oun ko nii jẹ ki wahala to n waye ninu ẹgbẹ́ NURTW da eto aabo ilu rú. Ọgbẹni Omotoso sọ pe nitori naa ni ijọba ṣe lo agbara ofin lati ri pe aye adari ẹgbẹ́ awakọ ko ṣófo, eyi to le da alaafia ipinlẹ Eko ru. O ni ""ojúṣe ti á ni re e si awọn eniyan ipinlẹ Eko, ati awọn olugbe ipinlẹ yi"". Oṣu to kọjá ni ìjọba ipinlẹ naa kede pe oun ti ofin de isẹ àwọn ọmọ ẹgbẹ́ NURTW. Igbesẹ naa waye lẹyin ti awọn adari ẹgbẹ́ naa ni Naijiria da MC Oluomo duro nitori iwa afojudi ati awọn ẹ̀sùn miran. Ni kete ti wọn kede igbesẹ naa, ni awọn adari NURTW nipinlẹ Eko sọ pe awọn ko ṣe ẹgbẹ́ mọ. Yatọ si Ọgbẹni Akinsanya ti yoo jẹ adari ìgbìmọ̀ tuntun naa, kọmisanna ọlọpaa nipinlẹ Eko nigba kan ri, Hakeem Odumosu, ni yoo jẹ alarina laarin igbimọ naa ati ijọba. Alhaji Musiliu Akinsanya ti ọpọ eniyan mọ si MC Oluomo ti sọ pe ere ọmọde ati yẹyẹ ni wọn n ṣe pẹlu bi wọn ṣe yọ oun ni ipo gẹgẹ bi Alaga Ajọ National Union of Road Transport Workers (NURTW) nipinlẹ Eko. Ọjọru ni Ajọ NURTW lapapọ yọ igbimọ muṣẹya ti NURTW to wa nipinlẹ Eko, ti wọn si yọ MC Oluọmọ gẹgẹ bi alaga ẹgbẹ naa. Igbimọ naa ni awọn yọ Oluọmọ gẹgẹ bi iwe ofin ẹgbẹ ṣe fi lọlẹ. Amọ, ninu esi rẹ si igbesẹ yii ni MC Oluọmọ ti ni ere ọmọde ni ajọ NURTW ti ijọba n ṣe, nitori ẹgbẹ NURTW nipinlẹ Eko ti yọ ara rẹ kuro ninu ẹgbẹ NURTW. Bakan naa lo beere lọwọ aarẹ ẹgbẹ NURTW idi to fi tapa si ofin to de ẹgbẹ to si gbe igbesẹ ajọ naa kalẹ. O fikun pe igbesẹ naa ko mu ọpọlọ dani. ''Igbẹsẹ yii safihan ohun ti a n sọ nipa iṣekuṣe to n waye ninu ijọba aarẹ Buhari gẹgẹ bi a ṣe sọ lasiko ti a n ba awọn oniroyin sọrọ saaju iṣẹlẹ yii'' ''Bi wọn ṣe tuwaka ko mu ọpọlọ dani, amọ a ko ni iṣoro kankan pẹlu ẹgbẹ ni apapọ amọ aarẹ ni a ni iṣoro pẹlu.'' ''Bakan naa ni a o bẹrẹ si ni woye ẹni ti wọn yoo fi si ipo lati tukọ ẹgbẹ naa nipinlẹ Eko.'' ''Ibeere mi ni pe ṣe ẹgbẹ NURTW ni apapọ ni agbara ju ijọba ipinlẹ Eko to fofin de ẹgbẹ NURTW nipinlẹ naa.'' MC Oluomo ni ko bojumu pẹlu bi wọn ṣe yọ awọn ọmọ ẹgbẹ NURTW ti ijọba ipinlẹ Eko ti fofin de ni abẹle."	https://www.bbc.com/yoruba/media-61020115
politics	2023 Elections: Àjọ INEC sọ ìdí tí káàdì olùdìbò lè fi kọṣẹ́	Ni ọjọru ni alaga apapọ ajọ INEC lorilẹede Naijiria, Ọjọgbọn Mahmood Yakubu kede pe miliọnu kan o le ẹgbẹrun mẹrindinlaadoje kaadi idibo tawọn eeyan ṣẹṣẹ gba ni ko ni ṣiṣẹ. Ninu ọrọ to ba awọn akọroyin sọ, Ọjọgbọn Yakubu ni ko din lẹgbẹrun mẹtadinlogun kaadi idibo tawọn oludibo nipinlẹ Ekiti n gbe kiri ti ko lee ṣiṣẹ. Bakan naa lo ni kaadi idibo mejidinlaadọrun lo wa lọwọ awọn oludibo nipinlẹ Ọṣun ti ko ṣiṣẹ pẹlu Gbogbo eyi n waye pẹlu bo ṣe jẹ pe eto idibo gomina l'Ekiti ati Ọṣun yoo waye loṣu kẹfa ati ikeje ọdun 2022. Eyi ni awọn ohun meje ti ajọ INEC yan ninu atẹjade naa pe o ṣeeṣe ko mu ki kaadi idibo o maa ṣiṣẹ. Gẹgẹbi ohun to sọ, Alaga ajọ INEC, Ọjọgbọn Mahmood ni ida marundinlaadọta awọn kaadi idibo awọn ti wọn ṣẹṣẹ forukọsilẹ fun kaadi idibo naa ni ko ni ṣiṣẹ nitori awọn idi to wa loke yii. O fi kun pe awọn tun kẹẹfin pe awọn oṣiṣẹ ajọ naa kan n lẹdi apopọ pẹlawọn eeyan kan lati tapa si ofin idibo Naijiria to de eto iforukọsilẹ. O ni gbogbo awọn oṣiṣẹ ajọ naa ti aje iṣẹlẹ naa ba ṣi mọ lori ni yoo foju wina ofin ni ibamu pẹlu awọn abala to yẹ labẹ ofin idibo ni Naijiria. O ni gbogbo awọn ti kaadi idibo ti ko dara wọnyii ni wọn yoo yọ danu kuro ninu iwe orukọ awọn oludibo. O tun ṣalaye pe ko si ipinlẹ ti aṣemaṣe yii ko ti waye lorilẹede Naijiria debi pe awọn ipinlẹ mii wa to jẹ pe ida ọgọta lawọn kaadi ti ko ni ṣiṣẹ naa. Àjọ tó ń rí sí ètò ìdìbò Nàìjíríà, INEC ti ní ìdá mẹ́rìnlélógójì àwọn káàdì ìdìbò tí wọ́n fi léde láti ọdún tó kọjá títí di àsìkò yìí ni kò ní wúlò láti fi dìbò. Alága àjọ INEC, Ọ̀jọ̀gbọ́n Mahmood Yakub ní 1,390,519 ènìyàn péré ló fi orúkọ sílẹ̀ fún káàdì ìdìbò láti ìgbà tí àjọ náà ti bẹ̀rẹ̀ ìforúkọsílẹ̀ fún káàdì ìdìbò mìíràn ní ọdún 2021. Ní ibi àpérò tí Yakubu ṣe pẹ̀lú àwọn akọ̀ròyìn ní ìlú Abuja lọ́jọ́bọ̀, ọjọ́ kẹtàlá, oṣù kẹrin, ọdún ló ti fi ọ̀rọ̀ náà léde. Ó ní ìpèníjà ńlá ni èyí jẹ́ nítorí àwọn tí ọ̀rọ̀ náà kàn gbọ́dọ̀ tún lọ fi orúkọ sílẹ̀ kí wọ́n tó le kópa nábi ètì ìdìbò. Bákan náà ló tún fi kun un wí pé ẹgbẹ́ òṣèlú mẹ́wàá nínú àwọn méjìdínlógún ni won ti i ri. Kini Alaga INEC tun salaye? O ni eyi je ninu awon tó jẹ́ ẹgbẹ́ òṣèlú tó jẹ́ ojúlówó ní Nàìjíríà ló fi ìgbà tí wọ́n yóò ṣe ètò ìdìbò abẹ́nú wọ́n ṣọwọ́ sí àjọ náà. Yakubu wá rọ àwọn ẹgbẹ́ yòókù náà láti tété fi ìgbà tí wọ́n yóò ṣe ètò ìdìbò náà tó wọn létí kí ọjọ́ tó lọ lórí rẹ̀.	https://www.bbc.com/yoruba/afrika-61099433
entertainment	Lóòtọ́ orin mi àti Lagbaja jọra ṣùgbọ́n ìyàtọ̀ díẹ̀ wà níbẹ - Labule	Ọpọ ọmọ Naijiria, paapaa awọn to jẹ ololufẹ orin Highlife ati Afrobeats ni wọn ti n saaro orin Lagbaja nitori pe o to ọjọ melokan ti eekan akọrin naa ti gbe ara rẹ kuro lagbo orin kikọ. Amọṣa lasiko ti Lagbaja n kọrin ni ọdọmọkunrin kekere kan nigba naa ti n wo awokọṣe rẹ to si n tọ ipasẹ irinajo rẹ. Arakunrin naa ti ọpọ mọ si Labule ti mu ipasẹ ọna orin Lagbaja bayii ti o si jẹ pe bi o ba ti n kọrin ọpọ ti ko ba tete mọ yoo maa bere pe ṣe Lagbaja niyi abi oun kọ. Akọṣẹmọṣẹ imọ ẹrọ Civil Engineering ni Labule ni fasiti ilu Eko ki o to tun gba ilẹ Gẹẹsi lọ lati gba imọ kun imọ ninu rẹ; ṣugbọn ifẹ orin ko fi silẹ lo fi pada wa gbe igba orin ni Naijiria.	https://www.bbc.com/yoruba/afrika-58484661
health	UITH Mortuary Announcement: Ìyàtọ̀ tó wà láàrín òkú Mọ́ṣúárì aládàáni àti ti ìjọba rèé - Òṣìṣẹ́ Mọ́ṣúárì	"Oludari ni Ile iṣẹ igbokupamọsi aladani kan ni ipinlẹ Eko ti ni iwa ki awọn eeyan maa pa oku ti si Mọṣuari ko wọpọ ni ọdọ awọn bii ti ijọba. Eyi waye lẹyin ti ile igbokupamọsi ti Fasiti ilu Ilorin fi ikede kan sita pe awọn ko ri aye gbe oku tuntun si mọ torinaa ki awọn to ti gbe oku sibẹ fun ọjọ pipẹ wa gbe oku wọn kuro. BBC Yoruba kan si ọkan lara awọn ọga ileeṣẹ igbokupamọsi ti aladani kan ni ilu Eko, Ọgbẹni Deinde Harrison to n ṣiṣẹ pẹlu Ebony Funerals ni awọn o ki n kọ oku kankan niwọn igba ti owo ba ti n wọle. ""Bo tilẹ jẹ pe nigba miran ti aaye ba kun, a o sọ fun ẹbi naa pe ko saye mọ ṣugbọn awọn eeyan kii wa pa oku ti si ọdọ tiwa bii ti Mọṣuari ijọba"". O ni awọn eeyan gbudọ kọkọ san asan silẹ owo na, to ba si wa di pe owo naa ti fẹ tan, wọn a pe wọn lati wa fi kun owo wọn. ""Lootọ gbogbo Mọṣuari lo ni iye aye ti wn n lo fi gbe oku si bi aye naa ba si ti kun, ko si ṣiṣe afi ki wọn kọ oku ti wọn ba gbe wa"". ""Kódà wọ́n lè fí òkú sílẹ̀, kí owó ṣáa ti máa wọle bi wọn ba ti n san owo itọju, awọn lo maa sọ asiko ti wọn fẹ wa gbe oku wọn. Ọgbẹni Deinde ṣalaye pe ni ọpọ igba awọn to ba gbe oku lọ si Mọṣuari ijọba maa n foju wo o pe ṣebi ti ijọba ni. ""Awọn oku mii ti wọn kan ri he ni titi tabi ti ẹjọ wa lori ẹ le wa nibẹ fun odidi oṣu mẹfa, idi ti ẹlomiran fi n ṣe bẹẹ le jẹ ọrọ owo to bẹẹ to jẹ pe awọn gan o tii ri owo jẹun, wọn a kan pa oku naa ti sibẹ ni"". Eyi ati ọpọlọpọ idi ni Ọgbẹni Deinde ni o wọpọ ni awọn ile igbokupamọsi ti ijọba to bẹẹ to jẹ wipe awọn eeyan mii o tilẹ ni yọju mọ tori awọn to gbe wọn wa o ki n ṣe mọlẹbi wọn. Wo àwọn ọ̀rọ̀ tó ki pọ́pọ́ tí Lateef Adedimeji fi kọrin ọjọ́ ìbí 23 fún Adebimpe Oyebade ""Onítèmi"" Sùkẹ̀! Ọ̀rọ̀ òṣèlú ni gbogbo ẹ tí Akeredolu ṣe tako ìdásílẹ̀ Oduduwa Nation - Banji Akintoye Ẹ̀yà Yorùbá ti fara ṣiṣẹ́ púpọ̀ fún Naijiria, nítorí nàá à kò le déèdé sọ pé a fẹ́ kúrò - Àgbààgbà Yorùbá Deinde ṣalaye wipe wọn gbudọ fi kẹmika rọ ọ lara daadaa bi wọn ba ti gbe e wa yala ni ti ijọba ni o tabi ti aladani. ""Bi wọn ba ""embalm"" oku lai sanwo, o kan maa wa nibẹ lasan ni fun ọjọ pipẹ, awọn to ni Mọṣuari ni yoo pofo tori ojoojumọ ni wọn nilo ina lati ma jẹ ki oku bajẹ"". Bakan naa o ni awọn to n ṣiṣẹ ni Mọṣuari yoo ṣaa gba owo, bo tilẹ jẹ ti ijọba, o ni owo naa ni wọn fi ṣe atunṣe ibẹ. ""Oku o gbudọ 'decompose'  ko gbudọ bajẹ to ba tile bajẹ, awọn oloku naa lo maa fẹ gbe wọn lọ ile ẹjọ tabi fa wahala"". Ọgbẹni Deinde ni kii ṣe pe o wu awọn Moṣuari naa lati ni ẹbi lara o ṣugbọn owo ni wọn fi n ṣe gbogbo iṣẹ nibẹ. Koda o ni ninu oku marun ti wọn ba gbe wa nibẹ, ọfẹ lawọn n gba ẹyọkan nibẹ. Ẹwẹ, iye owo ti Deinde ni ọpọ ile igbokupamọsi aladani n gba fun ọjọ kan jẹ ẹgbẹrun kan eyi to si jẹ pe ti ijọba kere jọjọ si tiwọn."	https://www.bbc.com/yoruba/afrika-56500036
entertainment	Peter Fatomilola: Mo ṣe àìgbọràn sí ìyá mi púpọ̀ nítorí ẹran ìrúbọ ati ẹ̀bùn ọ̀fẹ́	"Agba oṣere, Peter Fatomilola ti ṣalaye pe ọmọ to ni agidi ni oun nigba ti oun jẹ ọmọde, paapaa lori ọrọ ileewe ati ile ijọsin lilọ. Ninu ifọrọwanilẹnuwo kan to ṣe pẹlu iwe iroyin Punch, ni Alagba Fatomilola ti ṣalaye pe oun nikan ni ọmọ ti iya oun bi lẹyin ọpọlọpọ ọdun to fi wa lai lọmọ. Amọ, ọlọmọ pupọ ni baba rẹ, nitori pe iyawo mẹsan-an lo ni. O ṣalaye pe nigba ti oun wa nibi ọmọ ọdun mẹrin, ti oye nkan to n ṣẹlẹ ti n ye oun. Oun ṣakiyesi pe awọn iyawo baba oun to ku ma n lọ si ṣọọṣi. Iya oun naa si ma n darapọ mọ wọn. ""Ṣugbọn, ni gbogbo igba to ba ti fẹ lọ fun isin ni ṣọọṣi, lo ma n pe mi ki n mura lati tẹle, amọ mo ma n kọ."" Ki lo fa aigbọran ti Fatomilola maa n ṣe si iya rẹ? Alagba Fatomilola ni awọn anfaani ti oun ma n jẹ lara awọn to ba wa si ọdọ baba oun fun isin Ifa lọsọọsẹ, lo jẹ afojusun oun nigba naa. O ni ""ti awọn yoku ba ti lọ si ṣọọṣi, awọn eeyan ma n wa si ọdọ baba mi lati d'ifa, wọn si ma n gbe oriṣiriṣi nkan bi adiyẹ, ewurẹ, iṣu sisun ati bẹẹ bẹẹ lọ. ""Ipa pataki ni mo ma n ko lasiko ti a ba n peelo ẹbọ pẹlu awọn nkan ti awọn eeyan ko wa. Emi ati awọn ẹgbọn mi ọkunrin ma n jẹ lara ẹran naa, mo si gbadun rẹ ju ki n ma lọ si ṣọọṣi nibi ti ko ti si nkan jijẹ."" O tẹsiwaju ninu ọrọ rẹ pe, nkan naa gbadun mọ oun debi pe oun bẹrẹ si ni sa nileewe nitori ẹbun toun n ri gba lọwọ awọn to wa difa lọwọ baba oun. Amọ ṣa, Fatomilola tun eero rẹ pa  lẹyin ọdun diẹ to gbọn si i. O ni aanu iya rẹ ṣe oun , oun si ronu pe ti wọn ba ni ki awọn eeyan o mu ọmọ wọn jade ni ṣọọṣi, iya oun ko ni i ri ọmọ kankan, nitori pe oun kọ lati tẹle lọ. Yatọ si pe Fatomilola bẹrẹ si ni lọ si ṣọọṣi, o di akinkanju ninu isẹ isin, debi i pe o darapọ mọ ẹgbẹ akọrin. Bakan naa, oun lo tun ma n ṣi ilẹkun ṣọọṣi, o di ẹni to n lu agogo, to si tun n tun ori pẹpẹ iwaasu ṣe. Alagba Peter Fatomilọla tun ṣalaye ninu ifọrọwanilẹnuwo naa lori awọn apẹẹrẹ to fi mọ pe oun yoo di ẹni to n difa. O ni lasiko ti awọn ẹlẹsin Ifa ba ti fẹ ẹ ṣe isin wọn nile baba oun, ṣe ni oun tete ma n ji lati tun ile ipade wọn ṣe. ""Lẹyin ti mo ba tun ṣe tan, emi ni ma a kọkọ joko si ibi ipade. A ma n kọrin, a ma n jo,bẹ ẹ si ni iwaasu ma n wa. Gbogbo nkan ti a n ṣe, ko yatọ si ti ṣọọṣi. ""Ki n to o pe ẹni ọdun mejidinlogun, mo ti mọ bi a ṣe n difa daadaa."" O ni nipasẹ awọn oriṣiriṣi eto to ma n waye nibi ijọsin awọn Onifa, ni oun fi bẹrẹ si ni ṣe ere ori itage, kọ ere ori itage, to si fi di ogbontarigi. Amọ ṣa, Fatomilọla sọ pe ẹkọ iwe ko jẹ ki ọmọ oun kankan o foju si bi wọn ṣe n difa."	https://www.bbc.com/yoruba/56784705
entertainment	Lizzy Anjorin: Ibadan ní ọkọ mi, ata wíwẹ́ lo fẹ́ràn	"Lẹyin oṣu meji to ṣe igbeyawo, o dabi ẹni pe gbogbo afẹfẹ-yẹyẹ igbeyawo ti dopin bayii fun gbajugbaja oṣere tiata ati eekan ori ayelujara, Lizzy Anjọrin. Gẹgẹ bi ọrọ kan to fi sita loju opo Instagram rẹ, Lizzy Anjọrin ni oun ti n foju wina ipenija igbeyawo bayii, paapaa julọ igbeyawo pẹlu ọkọ oun to jẹ ọmọ ilu Ibadan. Awada ni eekan ori ayelujara naa fi ọrọ naa ṣe, amọ otitọ pupọ lo sodo sinu ọrọ naa. Lizzy ni oju oun ti n ri mabo gẹgẹ bi iyawo Ibadan nitori dipo ki ọkọ oun, Alhaji Lawal maa beere fun burẹdi ati tii gbigbona gẹgẹ bi ounjẹ aarọ, awọn ounjẹ ibilẹ bii Ekuru ati ata ti wọn fi ọwọ lọ, irẹsi ọfada ati ata ṣiṣa ati bẹẹbẹẹ lọ, lo n beere. Eyi gan an lo mu ki Lizzy Anjọrin aya Lawal figbe bọnu lori ikanni ayelujara rẹ pe, ẹni ba fẹ ọmọ Ibadan, bi ẹni morile igbo Sambisa nibi ti awọn agbebọn Boko Haram fikalẹ si ni. O fikun pe ọkọ oun ko mọ awọn ounjẹ alakọwe jẹ ayafi ounjẹ awọn alalẹ. Ninu ọrọ to kọ soju opo Instagram rẹ naa ni Lizzy tun ti fi imọran sọwọ sawọn omidan ti ko tii lọkọ pe, eyi ti ko ba lee ṣe wahala ina dida fun ọkọ rẹ, to jẹ pe ọkọ burẹdi ati tii lo fẹ fẹ, ko sare lọ fẹ oyinbo ni o, ko maa da laba lati fẹ ọmọ Ibadan rara. Nigba ti Lizzy yoo pari ọrọ rẹ naa, o ni gbogbo awọn to n pariwo pe ki oun lọ fẹ ọkọ nigba naa, ni isisinyi ti oun n foju ko oro atarodo soju, oun o ri ẹnikẹni ninu wọn mọ o. Ẹ jẹ ka wo bi o ṣe kọ ọrọ rẹ naa: ""Ẹyin apọn, ẹ gbiyanju ki ẹ fẹ oyinbo ti yoo maa jẹ burẹdi ati tii lowurọ. Ẹni ba fẹ ọkọ ni Ibadan bi igba to lọ si igbo Sambisa ni. Ki le fe je sir ? Ekuru pẹlu Ata ti won fi owolo, Ofada pẹlu Ata ṣiṣa Amala gbegiri Ewedu Ewa aganyin pẹlu ata dindin Iyan ti won fi odo gun. Lọ f'ọka, lọ f'ọkọ emi nikan ni mo n foju wina rẹ pẹlu atarodo loju mi bayii o, kaluku yin wa nibi tẹẹwa bayii ẹ n gbadun aye yin Tiyin naa fẹrẹ de, ṣe ẹ gbọ"" Afi suuru."	https://www.bbc.com/yoruba/afrika-54129858
religion	Sotitobire Church: E túbọ̀ ní sùúrù, a máa wá ọmọ náà rí- Alukoro ọlọ́pàá	Ohun to pamọ, oju Olorun lo too ni ọrọ Kolawole Gold to dawati di bayii. Oriṣiiriṣii iṣẹlẹ lo ti ṣẹlẹ sẹyin nipa Kolawọle Gold, ọmọde to dawati ninu ijọ Sọ titobi rẹ ti Wolii Babatunde Samuel Alfaa ni tukọ rẹ nilu Akurẹ. Kayeefi BBC Yoruba fun ipari ọdun 2019 yanana ootọ ati irọ to wa ninu gbogbo awọn ohun to ti ṣẹlẹ ni Akurẹ lati ọjọ ti ọmọ yii ti sọnu. Bi a ṣe gbọ ọrọ lẹnu Wolii Alfaa ti ọrọ kan gan an, la ba arabinrin Modupẹ to jẹ iya ọmọ ati ọgbẹni Temitọpẹ to jẹ baba ọmọ sọrọ. Koda, a kan si agbejọro Wolii So titobi rẹ, Alukoro awọn agbofnro, Femi Joseph, ẹbi ọmọ to sọnu ati gbogbo awọn ti iṣẹlẹ yii kan. Oluwa lo mọ ẹjọ da ni ọrọ ku si ṣugbọn ireti ati igbagbọ koowa ni pe Olọrun a ṣe Gold Kolawọle to dawati ni riri fun gbogbo aye.	https://www.bbc.com/yoruba/50923044
sports	Champions League: Àwọn ohun tóyẹ kí ẹ mọ̀ nípa ti sáà yíí	Njẹ o ṣeeṣe ki ẹgbe agabọọlu Ilẹ Gẹẹsi jawe olubori ninu idije UEFA Champions League ti saa yii bi?  Awọn ti La Liga nkọ? Bawo ni igberadi ikọ Ajax? Ninu idije Champions League ti yoo bẹrẹ loni yii ni ẹgbẹ agbabọọlu jankọ jankọ yoo ti gbena woju ara wọn. Aṣalẹ oni ni Liverpool yoo rinrin ajo lọ si Napoli, lati lọ koju ikọ ọhun, ti Chelsea yoo si gba ikọ Valencia lalejo. Bakan naa ni ikọ Dotmund yoo gba ikọ Barcelona lalejo loni. Lọjọru ni ikọ Juventus yoo lọ waako pẹlu Atletico Madrid, ti Paris St-Germain yoo si sare kadara pẹlu Real Madrid. Meji lara awọn mẹta ninu ẹgbẹ agbabọọlu ti awọn onwoye bọọlu alafẹsẹgba n ro pe yoo gba ife ẹyẹ ti saa ni ikọ Liverpool ati ikọ Manchester City, to jawe olubori ninu idije Premier League. Ikọ Liverpool ni afojusun lati ṣe oun tẹnikan o ṣe ri lati igba ti idije naa ti pawọda si Champions League lọdun 1992, eyi ni lati gba ife idije naa lẹkan sii. Awọn kan tun fi oju mii wo ikọ Manchester City bi ẹgbẹ agbabọọlu ti yoo gba ife ẹye naa fun igba akọkọ lẹyin ti Joao Cancelo ti dara pọ mọ ikọ ọhun, ti Kevin de Bruyne si ti gbaradi fun ere ori papa lẹyin ti ara ti mokun sii. Ikọ Tottenham naa ko ni gbéyin, ni bi ikọ naa ti kẹkọọ lẹyin ti ikọ Liverpool fẹyin wọn janlẹ ni saa to kọja. Bi o tilẹ jẹ pe ikọ naa ko ra atamatase kankan ti Harry Kane si ti sese, sugbọn agbo to fẹyin rin, agbara lo lọ muwa. Frank Lampard ni yoo jẹ akọnimọọgba fun igba akọkọ nigba ti o yoo ko awọn ẹgbẹ agbabọọlu Chelsea sọdi wa si idije naa. Lampard to gba ife ẹyẹ European Champions League lọdun 2012 lo rọpo  Maurizio Sarri lọdun yii gẹgẹ bi olukọni funn Chelsea.	https://www.bbc.com/yoruba/media-49728457
politics	Yoruba Nation: Iléeṣẹ́ ọ̀lọ́pàá Eko ní olórí NURTW n‘Ibadan ń bọ̀ wá da ìwọ́de rú l‘Eko láti gbẹ̀san lára Sunday Igboho	"Ileesẹ ọlọpaa ipinlẹ Eko ti kede pe iwọde kankan ko gbọdọ waye nipinlẹ Eko labẹ bo ti wu, ko ri. Kọmisana ọlọpaa l'Eko, Hakeem Odumosu lo fi ikilọ yi lede lasiko to n bawọn akọroyin sọrọ tun fi ewe ọmọ mọ awọn ajijagbara naa leti pe ilu ti yi, orin ti senji. Odumosu wa n sekilọ fun Sunday Igboho ati alagba Banji Akitoye pe ki wọn ta kete sipinlẹ Eko lori iwọde Yoruba Nation ti wsn n gbero lọjọ Satide. O ni oun n rọ wọn lati mase yọju soju popo ipinlẹ Eko nitori ifẹ ipinlẹ naa ati ti araalu, bẹẹ si ni ẹnikẹni ti ọwọ ba tẹ pe o se iwọde tabi se agbatẹru rẹ yoo jo palongo labẹ ofin. ""Ipinlẹ Eko ko lee tun foju wina eto aabo to mẹhẹ, idaluru ati idunkooko mọ alafia ilu ta ba wo isẹlẹ buruku to waye ni osu kẹwa ọdun to kọja tori iwọde Endsars. Ọpọ dukia ijọba ati ti araalu lo sofo danu nigba tawọn ọlọpaa fi ẹmi wọn di isẹlẹ naa lọpọlọpọ, eyi to jẹ irubọ to ga julọ. Ọpọ agọ ọlọpaa ni wọn jo nina, to fi mọ awọn dukia to jẹ ti aladani ọlọpaa kọọkan lasiko iwọde naa, ti ileesẹ ọlọpaa ipinlẹ Eko ko si ti bọ ninu iriri buruku naa. Nitori naa ni a ko fi ni fi ọwọ ere mu awọn eeyan to n se agbatẹru iwọde naa, ti wọn n sọ pe iwọde alaafia ni awọn fẹ se. Iru orin yii naa ni awọn oluwọde Endsars mu bọnu amọ ti ọrọ naa pada bu rẹkẹ lẹyin o rẹyin, eyi to mu ẹmi lọ, ti ọpọ dukia si bajẹ."" Ileesẹ ọlọpaa ipinlẹ Eko ni nitori awọn alaye to ti se saaju yii, oun si tun n tẹnumọ pe ẹnikẹni ko gbọdọ wa se iwọde kankan nilu Eko tabi di lilọ bibọ araalu lọwọ lọna ijẹ wọn. Odumosu ni ""O ti de si etigbọ mi pe iwọde Yoruba Nation naa yoo waye ni gbagede Gani Fawehinmi ladugbo Ojota nikan. Amọ awọn eeyan kan ti a ko mọ tun ti n gbero lati se irufẹ iwọde yii bakan naa ni ẹnu iloro Lekki Toll Gate, Ikoyi, Iyana Ipaja, Ikeja, Sururlere, Ikorodu atawọn agbegbe miran ni Eko. Ta ba fi gba eleyi laaye, ewu nla n bẹ loko longẹ. Iwadi awọn osisẹ ọtẹlẹmuyẹ tun ti fidi rẹ mulẹ pe ẹnikan ti wọn n pe ni Eleweomo, to jẹ asaaju ẹgbẹ ọlọkọ ero nilu iBadan ti pari eto gbogbo lati kọlu awọn oluwọde naa. Eyi ni wọn lo fẹ fi gbẹsan iku ọkan lara awọn ọmọ ẹyin rẹ ti igun Sunday Igboho pa lasiko irufẹ iwọde yii to waye nilu Ibadan lasiko kan. Gbogbo akojọpọ ewu to rọ mọ iwọde naa ni ileesẹ ọlọpaa ko fi ni kawọ gbera lati gba awọn ọdaluru yii laaye pe ki wọn da alaafia ipinlẹ Eko ru."" Kọmisana ọlọpaa nipinlẹ Eko wa rọ awọn eeyan ipnilẹ naa lati maa ba isẹ oojọ wọn lọ nitori awọn ọlọpaa atawọn osisẹ agbofinro miran ti wa kaakiri lati pese aabo to peye fun tonile talejo nipinlẹ Eko."	https://www.bbc.com/yoruba/afrika-57691793
entertainment	Kenyan Dance Party: Òde ijó yìí kò sí fáwọn abo tó ń fẹ́ ara wọn pẹ̀lú	"Ti a ba n se ayẹyẹ, tọkunrin tobinrin lo maa n peju pesẹ lati fi ara kinra, eyi ti yoo mu ki ayẹyẹ naa dun, ko si larinrin. Sugbọn iyalẹnu gbaa lo jẹ lati ri pe ode ijo kan lee wa, ti yoo wa fun kikida awọn obinrin nikan, ti wọn yoo si le awọn akọ sẹyin. Gẹgẹ bi BBC se se awari rẹ, ilu Nairobi lorilẹede Kenya ni idan orita naa ti n waye, nibiti wọn ti haya ibudo kan to wa fun ile ijo, ti orin si n dun lakọlakọ nibẹ, sugbọn kinni kan to ba Ajao jẹ, ti apa rẹ fi gun ju itan lọ ni pe kikida awọn obinrin lo wa lagbo ijo naa, to n jo pẹlu ara wọn. Gẹgẹ bi awọn obinrin to ba BBC sọrọ ti wi, o dara ni ẹkọọkan bayii lati maa fi ọwọ lile mu awọn ọkunrin, ti awọn obinrin nikan yoo ti da wa laisi awọn ọkunrin nibẹ. Jane, ẹni ọdun mẹrindinlọgbọn, lasiko to n ba BBC sọrọ ni, ""ọkan mi balẹ lati wa si agbo ijo to wa fun obinrin nikan lai lọwọ awọn ọkunrin ninu, mo wa pẹlu ọrẹ mi obinrin, eyi to mu ki inu mi dun lati wa pẹlu ẹni to loye nipa oun."" Nibi agbo ijo naa, se ni ipese abbo to peye wa, iwọnba awọn ọkunrin ti wọn si gba laaye lo wa ja awọn obinrin silẹ, ni kete ti wọn ba si se bẹẹ tan ni wọn yoo jade kuro nibẹ. Koda, awọn eeyan to jẹ agbọti, agbounjẹ, osisẹ eleto aabo, awọn gbogbo elere to n lu awo orin, awọn atọkun eto to fi mọ awọn asọna lo jẹ obinrin, laisi ọkunrin ninu wọn. Ọdun 2018 ni wọn bẹrẹ agbo ijo awọn obinrin nikan naa, ti erongba idasilẹ rẹ si kọja jijẹ igbadun alẹ ọjọ kan. Idi ni pe oju awọn obinrin ri mabo lọdun to kọja naa nitori awọn isẹlẹ hihu iwa ipa si awọn obinrin ati ifipabanilopọ, eyi to mu ki awọn obinrin pinnu lati maa da wa laisi ọkunrin. Yatọ si eyi, agbo ijo aọn obinrin naa ko si fun awọn abo to n fẹ ara wọn, taa mọ si Lesbian, ti ode naa ko si wa fun ẹlẹsin kan pato. Ninu ifọrọwerọ rẹ pẹlu BBC, Munira, ẹni ọdun mejilelogun ati Khadija, ẹni ọdun mẹẹdọgbọn, ti wọn jẹ mususlumi salaye pe ode ijo naa ba ilana ẹsin Islam mu, eyi to faramọ ki awọn ọkunrin maa da wa loju kan. ""Ọpọ wa lo maa n bọ asọ ibori (Hijab) wa lati darapọ mọ awọn akẹẹgbẹ wa lasiko ta ba n jo. Idi ni pe ti wọn ba ri wa pẹlu Hijab, wọn yoo ya ẹnu pe ki la wa se nibẹ."" Iru ipejọpọ bayii ni Munira lo dara pupọ nitori wọn ko fi aaye gba awọn lati maa fara ro ọkunrin. Ireti si wa pe laipẹ laijinna, irufẹ ode ijo bayii yoo tan kalẹ bii ọwara ojo yika gbogbo ilẹ Afirika, nibiti wọn yoo ti maa gbe awọn obinrin larugẹ bo se yẹ."	https://www.bbc.com/yoruba/afrika-49329514
health	Vagina Cleansing: Dayo Amusa gba obìnrin nímọ̀ràn nípa ọ̀nà mẹ́ta láti dènà òórùn ojú ara	"Ni ọpọ igba ni awọn ọkunrin maa n se asọ pe oju ara awọn obinrin maa n run, ti yoo si maa mu awọn oorun orisirisi oorun ti ko dara jade. Awọn miran yoo maa fi apa janu pe oju ara obinrin miran n run bii ẹja, awọn miran ni o n run bii alubọsa nigba ti wọn tun maa n fi oorun naa we nnkan to ti ku, to n run. Ọpọ igbeyawo lo ti daru nitori oorun oju ara lati ara iyawo nigba ti aimọye ibasepọ ti daru nitori ẹsun yii bakan naa. Awọn eeyan kan ni bi oju ara obinrin ba n mu oorun aidaa jade, iwa ọbun ati aile tọju ara tabi aini imọtoto lo n faa. Wọn ni kii se gbogbo igba ni aisan oju ara maa n jẹ ki oorun buruku maa jade lati oju ara obinrin, afọwọfa obinrin miran naa maa n faa. Eyi lo mu ki ilumọọka osere tiata lobinrin, Dayo Amusa fi se idanilẹkọ loju opo Instagram rẹ fun awọn obinrin lori ọna ti wọn le gba lati tọju abẹ wọn, ti ko fi ni maa run. Ninu idanilẹkọ naa ni Dayo Amusa ti salaye pe oniruuru awọ ni oju ara obinrin ni, to si tun maa n tobi ju ara wọn lọ. O fikun pe oniruuru ọna gan tun ni ọba oke fi se oju ara obinrin yii, ti aworan oju ara Lagbaja si yatọ si ti Tamẹdo, wọn kii fi bẹẹ jọ ara wọn. ""Awọn oju ara miran pupa, awọn miran dudu, awọn miran tobi nigba ti awọn miran kere pupọ. Amọ mo n gba ẹyin obinrin nimọran pe ko yẹ ki bi oju ara yin se ri ko ipaya ba yin sugbọn ohun to yẹ ko se koko fun yin ni itọju oju ara yin, ati oorun to n jade nibẹ. Amọ o, to ba jẹ pe inu yin ko dun si bi oju ara yin se ri, ẹ ko ni naani oorun to ba n jade nibẹ rara, boya o dara ni tabi ko dara. Gẹgẹ bi Dayo Amusa ti wi, o yẹ ki obinrin kọọkan mọ bi abuda ara wọn ti ri, ki wọn si ni oye pupọ nipa bo se maa n sisẹ si. Bakan naa lo ni o  yẹ ki obinrin kọọkan mọ bi ayipada ba ba awọn ẹya ara rẹ, paapaa oju ara. Ki oye nipa oju ara wa yii ba le ye wa, Amusa ni o yẹ ki obinrin kọọkan maa yẹ oju ara rẹ wo, o kere tan, ẹẹmẹta ni ọsẹ kan. Bakan naa lo daba pe ki wọn maa lo gilaasi ta tun mọ si Digi lati wo oju ara wọn, ki wọn riran ri daadaa ati awọn omi to n jade nibẹ. Osere tiata naa tun wa awọn obinrin akẹẹgbẹ rẹ nimọran lati maa se itọju oju ara wọn bo se yẹ lati ipasẹ imọtoto to yẹ. O ni awọn miran fẹran ki irun pupọ wa ni abẹ wọn nigba awọn miran korira ki irun wa ni abẹ wọn, ti wọn si maa n fa irun abẹ wọn danu. Amọ o ni eyi o wu ki wọn fẹ, boya ki abẹ ni irun pupọ ni abi bẹẹ kọ, ohun to ja ju ni pe ki wọn maa se adinkun irun to wa ni oju ara wọn, ko si maa wa ni mimọ tonitoni. Lakotan, Dayo Amusa wa gba awọn obinrin nimọran lati maa se irun wọn lọjọ, ko maa dun wo, ko wa ni mimọ, ko si maa di ọtun si lojoojumọ."	https://www.bbc.com/yoruba/afrika-60287865
health	Coronavirus in Nigeria: Èèyaǹ 135 ló ṣọ ṣẹ̀ṣẹ̀ kó àrùn Coronavirus ní Naijiria	Ninu atẹjade ti ajọ to n gbogun ti ajakalẹ arun ni Naijria, NCDC, ṣẹṣẹ gbe jade loru Ọjọbọ, eeyan márùndínlógóje, 185, lo ṣẹṣẹ lugbadi Covid-19 ni Naijiria. Bo tilẹ jẹ pe apapọ awọn to ti ri iwosan ti le ni 146,000, awọn ti arun naa ti mu ẹmi wọn lọ ti le diẹ ni ẹgbẹrun meji. Atupalẹ iye awọn to ṣẹṣẹ lugbadi Covid-19 ni Naijiria ti NCDC gbe jade ree: Lagos-41 Imo-20 Ogun-14 FCT-10 Kebbi-11 Rivers-10 Akwa Ibom-8 Plateau-4 Ebonyi-3 Kaduna-3 Kano-3 Osun-3 Oyo-2 Ekiti-1 Gombe-1 Nasarawa-1 Abajade ti ajọ NCDC fi lede loju opo Twitter rẹ loru mọju ti fi han pe eeyan mẹsan an lo ba arun Covid-19 lọ ni Naijiria. Bakan naa ni ajọ ọhun tun kede eeyan mẹ́tàdínláàdọ́wàá, 187, to ṣẹṣẹ ko arun naa ni Naijiria. Ṣugbọn ikede naa tun fi han pe ọọdunrun ati mẹtalelogun, 323, eeyan ri iwosan gba, ti wọn si ti pada sile wọn. Iye awọn to ṣẹṣẹ ko arun Covid-19 ni Najiria ree ati ipinlẹ ti wọn ti wa. Eko-42 Taraba-29 Edo-17 Abia-13 Rivers-11 Kaduna-10 Katsina-9 Oyo-9 Kwara-7 Plateau-7 Ondo-5 Bayelsa-4 Cross River-4 Ogun-4 Osun-4 Akwa Ibom-3 Borno-3 Nasarawa-3 Ajọ to n gbogun ti ajakalẹ arun ni Naijiria, NCDC, ti kede eeyan mọ́kàndínlọ́gọ́sàn án to ṣẹṣẹ ko arun Coronavirus ni Naijiria lọjọ Iṣẹgun. Ṣugbọn ikede naa tun fi han pe eeyan meji jẹ Ọlọrunn jope nipasẹ arun naa, nigba ti ọọdunrun ati ogun eeyan ri iwosan gba, ti wọn si ti pada sile wọn. Lẹnu ọjọ mẹta yii, iye awọn to n ko arun ọhun ti n dinku si ju ti atẹyinwa lọ. Iye awọn to ṣẹṣẹ ko arun Covid-19 ni Najiria lọjọ Iṣẹgun ree ati ipinlẹ ti wọn ti wa. Eko -47 Kaduna-21 Rivers-18 Akwa Ibom-14 FCT-11 Edo-10 Cross River-9 Ogun-9 Nasarawa-6 Ebonyi-5 Ekiti-5 Zamfara-5 Delta-4 Kano-4 Osun-4 Plateau-3 Abia-2 Gombe-1 Sokoto-1 Ajọ to n gbogun ti ajakalẹ arun ni Naijiria ti gbe onka iye eeyan tuntun to ṣẹṣẹ lugbadi arun Covid-19 jade lọjo Aje. Gẹgẹ bii ohun ti wọn gbe jade koju opo Twitter wọn, eeyan òjìlènígba dín meji, 338, lo lugbadi arun naa. Lẹnu ọjọ mẹta yi, iye awọn to n ko arun ọhun ti n dinku si ju ti atẹyinwa lọ. Iye awọn to ko arun Covid-19 ni Najiria lọjọ Aje ree ati ipinlẹ ti wọn ti wa. Eko -72 Kwara-28 Bauchi-19 Kaduna-19 Edo-17 Ogun-15 Nasarawa-13 Rivers-10 FCT-9 Ondo-8 Akwa Ibom-5 Gombe-5 Niger-5 Osun-5 Plateau-4 Oyo-3 Kano-1 Àjọ NCDC ti  kede pe awọn eeyan 205  mii lo lùgbàdì ààrùn Coronavirus ni Nàìjíríà ni Ọjọ Ẹti. Eeyan 2013 lo ti ba ajakalẹ arun coronavirus lọ bayii ni orilẹede Naijiria. Lapapọ, eeyan 160,537 ni akọsilẹ ajọ NCDC sọ pe wọn ti  o ni arun Covid-19 ni Naijiria bayii. Amọ, awọn 144,714  lo ti gba iwosan ninu wọn. Iye awọn to ko arun covid-19 ni Najiria ati ipinlẹ wọn. Ondo-33 Lagos-25 FCT-22 Bauchi-21 Akwa Ibom-15 Kaduna-14 Katsina-13 Ogun-13 Rivers-11 Edo-8 Ekiti-4 Imo-4 Kano-3 Nasarawa-2 Niger-2 Àjọ NCDC ti  kede pe awọn eeyan 399 mii lo lùgbàdì ààrùn náà ni Nàìjíríà ni Ọjọ Ẹti. Eeyan 2009 lo ti ba ajakalẹ arun coronavirus lọ bayii ni orilẹede Naijiria. Lapapọ, eeyan 160,332 ni akọsilẹ ajọ NCDC sọ pe wọn ti  o ni arun covid-19 ni Naijiria bayii. Amọ, awọn 144,059  lo ti gba iwosan ninu wọn. Iye awọn to ko arun covid-19 ni Najiria ati ipinlẹ wọn. Lagos-101 Anambra-96 Edo-50 Abia-29 Imo-28 Ogun-19 Akwa Ibom-16 Kaduna-13 FCT-7 Bayelsa-6 Kano-6 Oyo-6 Delta-5 Rivers-5 Nasarawa-4 Ebonyi-3 Osun-3 Gombe-2 Adinku diẹ ba iye eeyan to lugbadi arun Covid-19 ni Naijiria lỌjọbọ. Ninu atẹjade ti ajọ to n gbogun ti ajakalẹ arun ni Naijria NCDC ti ṣe sọ, eeyan mẹjọ lo ku laarin Ọjọru si Ọjọbọ tawọn ọ̀rìnlénígba lé meje mii lugbadi arun naa. Lọjọru yi kan naa ni ileeṣẹ to n mojuto ilera alabọde ni Naijiria fiwe sita lori iroyin to gbode pe abẹrẹ Astra-Zeneca to n ṣeku paayan lo wa nita. Ninu ọrọ ti agbodegba ileeṣẹ yi fi sita, o ni Naijiria ko gba ẹda abẹrẹ naa to ni kọnunkọhọ ninu. Pupọ awọn ipinlẹ lo ti n ri abẹrẹ gba ninu miliọnu mẹrin ti ijọba Naijria ri gba lọwọ ajọ COVAX to n ṣeto abẹrẹ yi lọfẹ. Atupalẹ iye awọn to lugbadi Covid-19 ni Naijiria ti NCDC gbe jade ree: Lagos-107 Kwara-26 Akwa Ibom-23 Bauchi-22 Ogun-21 Rivers-19 Kaduna-14 FCT-11 Abia-8 Edo-8 Ekiti-6 Kano-5 Gombe-4 Osun-4 Oyo-3 Plateau-3 Nasarawa-2 Delta-1 Ikede yi wa loju opo wọn ni Twitter. Ipinlẹ Eko ko si ninu awọn ipinlẹ ti wọn gbe iroyin wọn jade ti Bauchi si le tente pẹlu eeyan marundinlọgrin. Ni akọsilẹ, apapọ awn to ti lugbadi arun naa bayi ni Naijiria ti di 159,646 ti awọn ti arun naa pa si jẹ 1,993. Atupalẹ bi nkan ti ṣe ri lawọn ipinlẹ to ku ree: Bauchi-75 Lagos-36 Akwa Ibom-33 FCT-32 Nasarawa-29 Kaduna-26 Rivers-25 Ogun-22 Oyo-21 Edo-20 Taraba-18 Imo-17 Ondo-17 Borno-8 Plateau-7 Zamfara-4 Osun-3 Kano-1 Awọn eeyan to padanu ẹmi wọn lati owo arun Covid-19 ni Naijiria ti di 1,988 lẹ́yin ikede ti ajọ to n gbogun ti ajakalẹ arun ni Naijiria NCDC gbe jade loju opo wọn. Gẹgẹ bi iṣe wọn, ikede naa fun ti ọjọ Iṣẹgun ṣalaye iye awọn eeyan tuntun to ṣẹṣẹ lugbadi arun naa. Ohun ta ri nibẹ ni pe eeyan 346 tuntun lo ṣẹṣẹ lugbadi arun naa ni Naijiria ti apapọ iye awọn to ti ni arun naa bayi si jẹ 159,252. Atupalẹ awọn ipinlẹ ati bi wọn ti ṣe ni arun naa si leyi: Lagos-86 Bauchi-64 Kaduna-26 Kwara-26 FCT-24 Rivers-23 Plateau-22 Ogun-16 Ebonyi-14 Bayelsa-12 Cross River-10 Edo-8 Akwa Ibom-5 Ekiti-3 Gombe-2 Kano-2 Osun-2 Delta-1 Ajọ to n gbogun ti ajakalẹ arun ni Naijiria NCDC ti gbe onka iye awọn eeyan to  ṣẹṣẹ lugbadi Covid-19 jade lọjọ Aje. Lori atẹ tuntun yi, ipinlẹ Eko ti wọn ko gbe onka awọn to lugbadi arun naa jade nibẹ lọjọ Aiku ti pada soke pẹlu eeyan mejilelgọrun. Ijọba ati awọn eleto ilera ni Naijiria ti bẹrẹ si ni fawọn eeyan ni abẹrẹ ajẹsara Covid-19 ti ireti si wa pe pupọ eeyan ni yoo ri gba ninu abẹrẹ naa. Lapapọ awọn to ti lugbadi arun naa bayi, ikede ti NCDC fi sita loju opo Twitter sọ pe 158,906 ni wọn jẹ. Eeyan mẹtala lo ku lọjọ Aje ti apapọ awọn taarun naa mu lọ si jẹ 1,982. Atupalẹ bi nkan ṣe ri lawọn ipinlẹ kọọkan ree: Lagos-102 Enugu-65 Edo-56 FCT-23 Ogun-20 Osun-18 Bayelsa-18 Rivers-15 Kaduna-14 Plateau-10 Oyo-8 Bauchi-7 Kano-5 Delta-4 Nasarawa-3 Niger-2 Ekiti-1 Ipinlẹ Eko ko si lori atẹ awọn ipinlẹ tawọn eeyan ti lugbadi Coronavirus eyi ti ajọ NCDC gbe jade fun ọjọ Aiku. Enugu ni ipinlẹ to le tente pẹlu eeyan mejidinlọgọrin ti Bauchi si tẹle pẹlu eeyan mtadinlọgọrin. Igba akọkọ kọ niyi ti ipinlẹ Eko ko ni si lori akasọ ṣugbọn ti wọn pada gbe iroyin awọn to lugbadi arun naa nibẹ jade ki il to ṣu. Lapapọ, iye awọn to ti padanu mi wọn lọwọ Covid-19 ni Naijiria bayi jẹ 1,969 ti awọn 158,506 ni akọsilẹ wa pe wọn lugbadi arun naa. Atupalẹ bi awọn eeyan ti ṣe lugbadi arun yi lawọn ipinlẹ Naijiria ree: Enugu-78 Bauchi-37 Rivers-22 Imo-18 Ogun-16 FCT-15 Akwa Ibom-13 Kaduna-13 Kebbi-11 Kwara-9 Edo-7 Ekiti-6 Borno-5 Yobe-5 Kano-4 Nasarawa-3 Osun-3 Anambra-2 Plateau-2 Niṣe ni iye awọn to lugbadi arun Covid-19 dinku ni Naijiria lọjọ Abamẹta pẹlu ikede lati ọdọ ajọ to n gbogun ti ajakalẹ arun iyẹn NCDC. Lati iye eeyan 371 si 195 iyatọ eeyan 176 lo waye ninu onka tuntun ti ajọ naa fi soju opo Twitte wọn. Awọn to lugbadi arun naa lapapọ di eeyan 158,237 ti awọn 137,645 si ti gba itọju tara wọn si ti ya. Ni onka awọn to ba arun naa lọ, ajọ NCDC sọ soju opo wọn pe wọn jẹ eeyan 1,964 lapapọ ni Naijiria. Atupalẹ bi awọn eeyan ṣe lugbadi arun naa ree lawọn ipinlẹ Naijiria. Lagos-70 Kaduna-22 Abia-20 Edo-18 Kano-10 Akwa Ibom-9 Rivers-7 FCT-7 Borno-6 Bauchi-5 Osun-5 Oyo-5 Plateau-3 Ekiti-3 Niger-2 Ogun-2 Zamfara-1 Ajọ to n gbogun ti ajakalẹ arun ni Naijiria ti gbe onka iye eeyan tuntun to ṣẹṣẹ lugbadi arun Covid-19 jade fọjọ Ẹti. Ni oju opo wọn lori Twitter eeyan ọkanlelaadọrinlelọọdunrun,371, lo lugbadi arun naa. Lẹnu ọjọ mẹta yi, iye awọn to n ko arun ọhun ṣebi ni dinku. Bakan naa ni orileede Naijria ti gba abẹrẹ ajẹsara ti awọn eeyan si ti bẹrẹ si ni gba a. Lọjọ Ẹti ni ẹni akọkọ ti ṣe oṣiṣẹ ilera kan gba abẹrẹ naa ti awọn miran si ti n gba lẹyin rẹ. Ipinlẹ Eko si le tente ninu awọn ibi ti ọwọja arun ọhun peleke si . Awọn eeyan 158,042 ni wọn ti lugbadi Covid-19 bayii ti awọn 137,025 si ti gba iwosan lẹyin itọju. Iye awọn to ku jẹ 1,954 lapapọ. Iye awọn to ko arun Covid-19 ni Najiria ni Ọjọ Ẹti niyii ati ipinlẹ wọn. Lagos-101Èèyàn 371 míràn ló ṣẹ̀ṣẹ̀ tún lùgbàdì Covid-19 ní Nàìjíríà Rivers-54 Anambra-31 Ebonyi-23 Imo-23 Kwara-22 Kano-20 Taraba-17 Akwa Ibom-16 FCT-15 Abia-13 Kaduna-13 Osun-5 Edo-4 Oyo-4 Kebbi-3 Ogun-3 Ekiti-2 Nasarawa-1 Zamfara-1 Àjọ NCDC ti  kede pe awọn eeyan 708 mii lo ṣẹṣẹ lùgbàdì ààrùn náà ni Nàìjíríà. Eeyan 1,951 lo ti ba ajakalẹ aarun Coronavirus lọ bayii ni orilẹede Naijiria. Lapapọ, eeyan 157,671 ni akọsilẹ ajọ NCDC sọ pe wọn ti larun Covid-19 ni Naijiria bayii. Amọ, awọn 136,335  lo ti gba iwosan ninu wọn. Iye awọn to ko arun covid-19 ni Najiria ni Ọjọ Ẹti niyii ati ipinlẹ wọn. Adamawa-180 Lagos-141 Ondo-60 Anambra-54 Rivers-41 Taraba-33 Edo-30 Abia-22 Kaduna-22 FCT-21 Akwa Ibom-20 Kano-20 Plateau-11 Ekiti-10 Kebbi-10 Nasarawa-10 Bayelsa-7 Ogun-5 Osun-5 Oyo-5 Gombe-1 Àjọ NCDC ti  kede pe awọn eeyan 479 mii lo lùgbàdì ààrùn náà ni Nàìjíríà ni Ọjọ Aje. Eeyan 1,923 lo ti ba ajakalẹ arun coronavirus lọ bayii ni orilẹede Naijiria. Lapapọ, eeyan 156,496 ni akọsilẹ ajọ NCDC sọ pe wọn ti  o ni arun covid-19 ni Naijiria bayii. Amọ, awọn 134,551  lo ti gba iwosan ninu wọn. Iye awọn to ko arun covid-19 ni Najiria ati ipinlẹ wọn. Lagos-153 Enugu-75 Rivers-50 FCT-40 Kaduna-18 Ebonyi-17 Plateau-17 Edo-17 Borno-16 Oyo-12 Kano-11 Abia-10 Cross River-10 Taraba-9 Nasarawa-7 Bauchi-4 Bayelsa-3 Delta-3 Ekiti-2 Niger-2 Ogun-2 Akwa Ibom-1 Èèyàn 371 míràn ló ṣẹ̀ṣẹ̀ tún lùgbàdì Covid-19 ní Nàìjíríà Eeyan 1,915 lo ti ba ajakalẹ arun coronavirus lọ bayii ni orilẹede Naijiria. Lapapọ, eeyan 156,017 ni akọsilẹ ajọ NCDC sọ pe wọn ti larun covid-19 ni Naijiria bayii. Amọ, awọn 133,904  lo ti gba iwosan ninu wọn. Iye awọn to ko arun covid-19 ni Najiria ni Ọjọ Ẹti niyii ati ipinlẹ wọn. Eko-120 Edo-38 Kaduna-25 FCT-23 Imo-23 Delta-19 Akwa Ibom-17 Plateau-17 Rivers-16 Nasarawa-15 Kwara-13 Oyo-9 Ogun-8 Bauchi-4 Osun-4 Kano-3 Kebbi-3 Niger-2 Katsina-1 Àjọ NCDC ti  kede pe awọn eeyan 240 mii lo lùgbàdì ààrùn náà ni Nàìjíríà ni Ọjọ Ẹtì. Eeyan 1,907 lo ti ba ajakalẹ arun coronavirus lọ bayii ni orilẹede Naijiria. Lapapọ, eeyan 155,657 ni akọsilẹ ajọ NCDC sọ pe wọn ti larun covid-19 ni Naijiria bayii. Amọ, awọn 133,768  lo ti gbadun ninu wọn. Iye awọn to ko arun covid-19 ni Najiria ni Ọjọ Ẹti niyii ati ipinlẹ wọn. Anambra-85 Lagos-82 Osun-17 Ogun-10 Kwara-9 FCT-8 Kano-7 Abia-6 Borno-4 Edo-2 Bayelsa-2 Kaduna-2 Rivers-1 Àjọ NCDC ti  kede pe awọn eeyan 341 mii lo lùgbàdì ààrùn náà ni Nàìjíríà ni Ọjọ Ẹtì. Eeyan 1,905 lo ti ba ajakalẹ arun coronavirus lọ bayii ni orilẹede Naijiria. Lapapọ, eeyan 155,417 ni akọsilẹ ajọ NCDC sọ pe wọn ti larun covid-19 ni Naijiria bayii. Amọ, awọn 133,256  lo ti gbadun ninu wọn. Iye awọn to ko arun covid-19 ni Najiria ni Ọjọ Ẹti niyii ati ipinlẹ wọn. Eko-96 Rivers-41 Kaduna-33 Edo-21 Osun-20 Akwa Ibom-17 FCT-17 Ondo-15 Gombe-11 Kano-11 Imo-10 Ekiti-9 Kebbi-9 Kwara-8 Oyo-8 Borno-6 Enugu-3 Plateau-3 Delta-1 Niger-1 Ogun-1 Àjọ NCDC ti  kede pe awọn eeyan 600 mii lo lùgbàdì ààrùn náà ni Nàìjíríà ni Ọjọ Ẹtì. Eeyan 1,902 lo ti ba ajakalẹ arun coronavirus lọ bayii ni orilẹede Naijiria. Lapapọ, eeyan 155,076 ni akọsilẹ ajọ NCDC sọ pe wọn ti larun covid-19 ni Naijiria bayii. Amọ awọn 132,544  lo ti gbadun ninu wọn. Iye awọn to ko arun covid-19 ni Najiria ni Ọjọ Ẹti niyii. Eko -169 Taraba-92 Ogun-65 Cross River-57 FCT-38 Rivers-28 Kwara-26 Akwa Ibom-25 Osun-21 Plateau-12 Borno-9 Gombe-9 Abia-8 Ebonyi-8 Ekiti-7 Kano-7 Delta-6 Oyo-6 Bauchi-3 Nasarawa-3 Sokoto-1 Èèyàn 875 míì ti kúrò nílé ìwòsàn, àmọ́ Coro tún ti gbẹ̀mí èèyàn mẹ́jọ o ní Nàìjíríà Covid-19 tun ṣekú pa èèyàn mẹjọ l'Ọjọru, ọjọ kẹrinlelogun oṣu keji ọdun 2021. Amọ ẹgbẹrin eeyan ati marunlelaadọrin lo fi ile iwosan silẹ ni Ọjọru bakan naa lẹyin ti wọn ti gbadun tan. Eeyan 1,885 ni arun coronavirus ti ṣeku pa bayii ni Naijiria, nigba ti eeyan 130,818 ti jajabọ lọwọ arun naa. Pẹlu iye awọn ọtalelẹgbẹta eeyan din marun tuntun to karun ọhun l'Ọjọru, o ti pe 153,842 eeyan to ti ni arun naa ni Naijiria bayii. Ipinlẹ Eko lo tun lewaju pẹlu oji le lugba eeyan to lugbadi covid-19 ni Ọjọru. Iye awọn to ko arun covid-19 ni Najiria ni Ọjọru niyii. Lagos-240 Ogun-88 Rivers-56 FCT-51 Kaduna-43 Kano-25 Plateau-21 Taraba-19 Edo-17 Abia15 Delta-13 Nasarawa-11 Akwa Ibom-10 Kwara-10 Oyo-10 Kebbi-9 Borno-5 Bayelsa-4 Gombe-4 Ekiti-2 Osun-2 153,842 Èèyàn 170 ló kó coronavirus ní ìpínlẹ̀ Eko nìkan lọ́jọ́ Ìṣẹ́gun Ajọ to n gbogun ti ajakalẹ aarun lorilẹ-ede Naijiria, NCDC ti kede pe eeyan aadọsan miran lo ko arun coronavirus nipinlẹ Eko nikan lọjọ Iṣẹgun ọjọ kẹtalelogun oṣu keji ọdun 2021. Ajọ naa tun ṣalaye loju opo Twitter rẹ pe ẹẹdẹgbẹta eeyan ati mọkanlelaadọrin lo lugbadi arun naa kaakiri Naijiria lọjọ Iṣẹgun. Pẹlu iye awọn eeyan tuntun yii, o ti pe 153,187 eeyan to ti ni arun naa ni Naijiria bayii. Awọn 129,943 si ti ri iwosan gba, nigba ti eeyan 1,874 ti jẹ Ọlọrun nipe. Iye awọn to ko arun covid-19 ni Najiria lọjọ Iṣẹgun niyii. Lagos-170 Ogun-65 FCT-45 Kwara-34 Abia-32 Enugu-32 Kano-25 Oyo-22 Ondo-21 Rivers-19 Kaduna-19 Benue-18 Bayelsa-12 Kebbi-12 Nasarawa-11 Akwa Ibom-9 Delta-8 Ekiti-6 Niger-5 Bauchi-3 Imo-3 129,300 ló ti jàjà bọ́ lọ́wọ́ Covid-19 ní orílẹ́èdè Nàìjíríà Ajọ to n gbogun ti ajakalẹ aarun lorileede Naijiria NCDC ti kede pe eeyan 129,300 lo ti ri iwosan lọwọ arun coronavirus bayii. Ṣugbọn eeyan 1,862 ni o ti ba arun lọ lorilẹede Naijiria lati igba ti ajakalẹ arun ọhun ti bẹ silẹ. Ojilelẹẹdẹgbẹta eeyan le meji lo tun larun Covid-19 ni Naijiria lọjọ Aje, ọjọ kejilelogun oṣu keji ọdun 2021. Eeyan 152,616 lapapọ ni ajọ NCDC sọ pe o lo ti ni arun coronavirus kaakiri orilẹede Naijiria. Ipinlẹ Eko lo si n lewaju iwaju ninu awọn ipinlẹ ti arun naa ti pọju. Eeyan mọkandinlọgọrun lo tun lugbadi covid-19 l'Eko lọjọ Aje. Iye awọn to ko arun covid-19 ni Najiria lọjọ Aje niyii. Lagos-99 Kwara-91 Ebonyi-48 Ogun-44 Kaduna-42 Oyo-33 Ondo-25 FCT-24 Kebbi-23 Osun-20 Ekiti-17 Nasarawa-12 Imo-11 Delta-10 Gombe-9 Kano-8 Katsina-7 Rivers-7 Edo-5 Plateau-4 Bauchi-3 Covid-19 gbẹ̀mí èèyàn mẹ́jọ lọ́jọ́ Àìkú ní orílẹ́èdè Nàìjíríà Àjọ NCDC ti  kede pe awọn eeyan 521 mii lo lùgbàdì ààrùn náà ni Nàìjíríà ni Ọjọ́ Aiku. Ajọ naa ni eeyan mẹjọ lo tun ti gbẹmi mi nipasẹ arun naa bayii. Ipinlẹ Eko lo si lewaju nibi ti eniyan 166 ti lugbadi arun ọhun, nigba ti eeyan mejilelaadọta larun naa nipinlẹ Ogun. Lapapọ bayii, eeyan 152,074 ni akọsilẹ ajọ NCDC fihan pe wọn ti ko arun covid-19 ni Naijiria. Amọ eeyan to din diẹ ni ẹgbẹrun lọna aadoje(128,619) lo ti ri iwosan gba ti wọn si ti lọ si ile wọn. Apapọ awọn ti arun ọhun din diẹ ni ẹgbẹrun meji eeyan(1,839). Akọsilẹ awọn ipinlẹ to nii covid-19 lọjọ Aiku re e: Lagos-166 Ogun-52 Rivers-47 Adamawa-37 Ebonyi-37 Akwa Ibom-25 Osun-21 Bayelsa-18 Kaduna-17 Oyo-16 FCT-15 Ekiti-14 Kano-12 Edo-12 Borno-9 Yobe-8 Ondo-6 Nasarawa-4 Bauchi-2 Kwara-3 Coronavirus ti ṣekúpa èèyàn 1,831 ní Nàìjíríà báyìí - NCDC Ajọ to n gbogun ti aarun lorileede Naijiria NCDC ti gbe ikede iye awọn to lugbadi aarun Covid-19 ni Naijiria fun ọjọ Abamẹta, ogunjọ oṣu keji ọdun 2021 jade. Ninu ohun ti ajọ NCDC gbe jade loju opo ẹyẹnkọrin Twitter wọn, eeyan 645 lo tun kun awọn to lugbadi aarun yi. Ipinlẹ Eko si lo lewaju nibi ti ojilelugba eeyan le meji ti ko arun ọhun lọjọ Abamẹta. Ipinlẹ Ogun lo sikeji pẹlu eeyan mejilelaadọrin, Abuja wa ni ipo kẹta pẹlu aadọta eeyan. Mẹrinlelogun lo larun naa lati ipinlẹ Osun, mẹtadinlogun nipinlẹ Oyo, mọkanla lati Ekiti nigba ti mọkanla tun lugbadi arun naa lati ipinlẹ Ondo. Lagos-282 Ogun-72 FCT-50 Kaduna-33 Osun-24 Imo-23 Abia-21 Borno-18 Oyo-17 Edo-15 Nasarawa-15 Taraba-14 Ekiti-11 Ondo-11 Plateau-11 Kano-10 Rivers-7 Delta-5 Bauchi-3 Jigawa-3 Nibayii, eeyan 151,553 lo ti larun covid-19 ni Naijiria, 128,005 ninu wọn si ti jajabọ, amọ 1,831 eeyan lo ti ba arun naa lọ. A ti rí ẹ̀yà Coronavirus tuntun ní Nàìjíríà- NCDC Ajọ NCDC ti kede loju opo twitter wọn pe wọn ti ri ọkan lara ẹya aajakalẹ arun Coronavirus ni Naijiria bayii. Wọn pe orukọ rẹ ni:  ẹ̀yà SARS-CoV-2 ní Nàìjíríà. Ajọ naa kede pe ki awọn eeyan ṣọra ṣe ṣugbọn ki wọn ma jaya ju nitori ẹjẹ riru. Wọn ni iwadii to jinlẹ ti bẹrẹ bayii ki wọn le mọ igbese to kanlati mojutoo. Èèyàn 627 ni COVID-19 ti pa ní Nàìjíríà láàrín oṣù Dìsẹ́mbà sí àsìkò yìí, 16 ló kú l'Ọ́jọ́bọ̀ nìkan Ààrùn COVID-19 tún gba ẹ̀mí  èèyàn 16 ní Nàìjíríà, ènìyan 877 míràn sì kún iye àwọn tó láàrùn náà Eeyan mẹrindinlogun ni COVID-19 tun ṣekupa lorilẹede Naijiria lọjọbọ; pẹlu bi iku to n tipasẹ arun naa wa ṣe n peleke sii lorilẹede Naijiria. Gẹgẹ bi akọsilẹ ajọ to n gbogun ti ajakalẹ arun lorilẹede Naijiria, NCDC ṣe sọ loju opo ẹyẹ nkọrin Twitter rẹ, ẹgbẹrun kan o le ẹgbẹrin ati mẹta, 1,803 lawọn ti arun naa ti ran jade laye lorilẹede Naijiria. Eyi fihan pe laarin ọjọ kini oṣu kejila ọdun 2020 si asiko ti a wayi, eeyan okoolelẹgbẹta o le meje, 627 larun naa ti pa lorilẹede Naijiria. Ajọ NCDC tun jẹ ko di mimọ pe eeyan ọrinlelẹgbẹrin o din mẹta, 877 lo tun ko arun naa lọjọbọ. Nibayii iye awọn to ni arun naa jẹ ẹgbẹrun lọna aadọja ati ojilelugba o le mẹfa, 150, 246 ninu eyi ti awọn  ẹgbẹerun lọna ọgọfa o le mẹfa ati irinwo o le mẹtadinlogun, 126, 417 ti ri iwosan. Lagos-273 Kaduna-87 Rivers-58 Akwa Ibom-47 Ebonyi-47 Edo-46 Ogun-46 Abia-34 Imo-34 Kano-34 Oyo-26 Osun-22 Gombe-20 Ekiti-19 Cross River-15 FCT-15 Plateau-11 Enugu-9 Kebbi-8 Borno-7 Niger-6 Bayelsa-5 Nasarawa-4 Kwara-2 Katsina-1 Sokoto-1 Ajọ to n gbogun ti aarun lorileede Naijiria NCDC ti gbe ikede iye awọn to lugbadi aarun Covid-19 ni Naijiria fun Ọjọru, ọjọ kẹtadinlogun oṣu keji jade. Ninu ohun ti ajọ NCDC gbe jade loju opo ẹyẹnkọrin Twitter wọn, eeyan 869 lo tun kun awọn to lugbadi aarun yi. Ipinlẹ Eko lo tun pada sipo iwaju lori rẹ lọtẹ yii lẹyin ọjọ diẹ ti o ti fi wa silẹ lori atẹ ọwọja arun COVID-19 ti ajọ naa maa n gbe jade lojumọ pẹlu okoolelugba o le mẹsan an eeyan to tun nii. Ipinlẹ Rivers tẹle pẹlu 79 ti Taraba Oyo ati Ogun si tẹle pẹlu 73, 66, ati 66 ni ṣisẹ n tẹle Lagos-229 Rivers-79 Taraba-73 Oyo-66 Ogun-60 FCT-58 Plateau-56 Kwara-38 Ondo-38 Osun-24 Kano-22 Nasarawa-21 Abia-19 Edo-19 Akwa Ibom-19 Cross River-10 Delta-9 Benue-8 Ekiti-6 Borno-6 Katsina-4 Bauchi-3 Bayelsa-1 Zamfara-1 Àjọ NCDC ti fi ọrọ sita pe aarun COVID-19 tun ti ran eeyan mẹrindinlogun lọ sọrun lọjọ Iṣẹgun lorilẹede Naijiria. Bakan naa ni ajọ tun ṣalaye pe eeyan okoolelẹẹdẹgbẹta (520) lo tun ko aarun naa ninu ikede to fi sita lọjọ kẹrinla oṣu keji ọdun 2021. NCDC sọ pe ipinlẹ Ondo lo ṣiwaju pẹlu ọgọfa eeyan tuntun to ko aarun naa. Awọn ipinlẹ mii to nii arun naa niwọnyii: Anambra-344 Oyo-172 FCT-148 Benue-107 Rivers-95 Ogun-59 Ondo-56 Ebonyi-53 Kaduna-52 Plateau-46 Kwara-36 Enugu-30 Akwa Ibom-26 Osun-22 Edo-20 Abia-17 Kano-16 Borno-15 Cross River-10 Delta-8 Gombe-8 Imo-7 Ekiti-5 Sokoto-4 Jigawa-3 Bayelsa-3 Nasarawa-3 Zamfara-3 Àjọ NCDC ti  kede pe awọn eeyan 574 lo lùgbàdì ààrùn náà ni Nàìjíríà ni Ọjọ́ Aje. aj naa ni eeyan mẹjọ lo tun ti gbẹmi mi nipasẹ arun naa bayii. Ipinlẹ Kwara ni eniyan 98 to lugbadi ọhun, nigba ti ilu Eko naa ni akọsilẹ eeyan 81 to ni arun ọhun. Akọsilẹ awọn ipinlẹ to nii re e: Kwara- 98 Lagos- 81 Edo- 59 Ondo- 44 FCT- 41 Kano- 34 Ogun- 33 Kaduna- 29 Osun- 28 Enugu- 23 Rivers- 18 Delta-16 Akwa Ibom-15 Bauchi-12 Imo-10 Borno-8 Niger-8 Kebbi-7 Nasarawa-5 Gombe-3 Ekiti-2 Lọwọyii apapọ iye awọn to ti ko aarun naa ni Naijiria jẹ ẹgbẹrun mẹrindinlaadọjọ o le okoolelẹẹdẹgbẹrun ati mẹjọ, 146, 928 Ẹgbẹrun mẹtalelọgọfa ati mẹsan, 123, 009 eeyan lo ti riwosan. Àjọ NCDC ti fi ọrọ sita pe aarun COVID-19 tun ti ran eeyan marun un lọ sọrun lọjọ Valentine lorilẹede Naijiria. Bakan naa ni ajọ tun ṣalaye pe eeyan okoolelẹẹdẹgbẹta (520) lo tun ko aarun naa ninu ikede to fi sita lọjọ kẹrinla oṣu keji ọdun 2021. NCDC sọ pe ipinlẹ Ondo lo ṣiwaju pẹlu ọgọfa eeyan tuntun to ko aarun naa. Awọn ipinlẹ mii to nii arun naa niwọnyii: Ondo-120 Borno-41 Ebonyi-37 Benue-33 Plateau-30 FCT-29 Nasarawa-25 Ogun-25 Edo-24 Osun-24 Katsina-22 Kaduna-21 Niger-20 Kwara-14 Ekiti-13 Yobe-10 Oyo-4 Bayelsa-1 Jigawa-1 Lọwọyii apapọ iye awọn to ti ko aarun naa ni Naijiria jẹ ẹgbẹrun mẹrindinlaadọjọ o le mẹrinlelọgọsan, 146, 184 Ẹgbẹrun lọna ọgọfa ati ojilelẹgbẹrin o din meji (120, 838) eeyan lo ti riwosan Àjọ NCDC ti fi ọrọ sita pe eeyan mẹtala miran ni aarun COVID-19 tun ti ran lọ sọrun lọjọ kan ṣoṣo lorilẹede Naijiria. Bakan naa ni ajọ ọhun fi kun un pe ni ipinlẹ Eko nikan ṣoṣo, eeyan okoolelọọdunrun o din ẹyọkan, (319) lo tun ti kagbako aisan Covid-19. Wọn si tun kede rẹ pe awọn ẹgbẹrun kan o le ogoje ati mẹta (1,143) lo tun lugbadi aarun naa lọjọ Ababmẹta ọjọ kẹtala oṣu keji ọdun 2021 ni Nàìjíríà lọ́jọ́bọ̀. Lẹyin ipinlẹ Eko ni ilu Abuja naa ni akọsilẹ eeyan mẹtadinlọgọjọ, (157) to ni arun ọhun. Awọn ipinlẹ mii to nii ni: Lagos-319 FCT-157 Kwara-90 Oyo-74 Enugu-72 Nasarawa-69 Imo-58 Osun-51 Gombe-49 Kaduna-31 Edo-23 Katsina-23 Kebbi-23 Ogun-22 Kano-19 Rivers-19 Ebonyi-18 Plateau-14 Delta-7 Ekiti-5 Lapapọ bayii, eeyan 145, 664 ni akọsilẹ Ajọ NCDC fihan pe wọn ti larun covid-19 ni Naijiria ti awọn 120, 399 ti gba itusilẹ amọ eeyan 1,747 lo ti gba tibi aisan yii ku. Àjọ NCDC ti  kede pe awọn eeyan 1005 lo lùgbàdì ààrùn náà ni Nàìjíríà ni Ọjọ́ Ẹti. Ipinlẹ Eko ni eniyan 204 to lugbadi ọhun, nigba ti ilu Abuja naa ni akọsilẹ eeyan 75 to ni arun ọ́hun. Akọsilẹ awọn ipinlẹ to nii re e: Lagos-204 Kwara-155 Oyo-124 Plateau-80 FCT-75 Edo-56 Osun-48 Ondo-41 Kaduna-40 Rivers-40 Taraba-35 Borno-32 Ekiti-21 Ogun-20 Kano-14 Bayelsa-8 Delta-7 Bauchi-3 Jigawa-2 Àjọ NCDC ti fi ọrọ sita pe ni ipinlẹ Eko nikan ṣoṣo, eeyan 236 lo kagbako aisan Covid-19 ti wọn si tun kede pe awọn 938 lo lùgbàdì ààrùn náà ni Nàìjíríà lọ́jọ́bọ̀. Lẹyin ipinlẹ Eko ni ilu Abuja naa ni akọsilẹ eeyan 123 to ni arun ọ́hun. Awọn ipinlẹ mii to nii ni: Plateau-92 Benue-63 Katsina-53 Oyo-50 Osun-45 Kaduna-43 Edo-33 Ogun-31 Ebonyi-31 Akwa Ibom-30 Kano-26 Gombe-18 Bauchi-16 Delta-12 Imo-11 Cross River-10 Rivers-10 Niger-5 Lapapọ bayii, eeyan 143,516 ni akọsilẹ Ajọ NCDC fihan pe wọn ti larun covid-19 ni Naijiria ti awọn 118,012 ti gba itusilẹ amọ eeyan 1,710 lo ti gba tibi aisan yii ku. Àjọ tó n gbógun ti àjàkalẹ̀ ààrùn ní Nàìjíríà, NCDC tí kéde pé òun ti ṣe ìwé ìtọ́ni tí àwọn tó bá ni ààrùn covid-19 le lò láti ṣe ìtọ́jú ara wọn nínú ilé. Lójú òpó twitter àjọ náà ló gbe sí lọ́jọ́ Iṣẹ́gun pé àwọn ti ṣe ìwé ìléwọ́ tí yóò ràn àwọn tó bá ni ààrùn Covid-19 ti ko lágbára púpọ̀ láti le ṣe ìtọ́jú ara wọn nínú ilé. Nínú ìwé náà ni àkorí mẹ́ta: *Ọ̀nà láti ṣe ìtọ́ju ara ẹni nínú ilé * Ọ̀nà láti dènà ààrùn náà lẹ́ẹ̀kejì * Ọ̀nà láti mọjú tó ààrùn náà tó bá ti n fi àwọn àmì kan hàn Tọ ojú ìlà yìí láti kaàwọn ìlànà náà kí o lé mọ bi ọ ṣe le ṣe ìtọ́jú ààrùn covid-19 ninu ilé. Ẹ̀wẹ̀ àjọ náà tún kéde pé ènìyàn 1,056 lo tun lùgbàdì ààrùn náà ni Nàìjíríà lọ́ja ìṣẹ́gun lòdì sí ènìyàn 643 tó jẹyọ lọjọ́ ajé. Lagos-214 Osun-120 FCT-116 Plateau-88 Ebonyi-75 Kwara-73 Gombe-70 Ondo-57 Rivers-47 Akwa Ibom-38 Edo-25 Oyo-23 Kano-22 Delta-19 Katsina-18 Borno-16 Nasarawa-13 Ekiti-8 Ogun-8 Bauchi-4 Benue-1 Jigawa-1 Ìpínlẹ̀ mẹ́jìlélógún ni àwọn tó ni ààrùn náà ti jẹyọ. Ní báyìí, ènìyàn 115,755 ló ti jàjàba lọ́wọ́ ààrùn covid-19 nígbà ti ènìyàn 1,694 ti báarìn. Àjọ NCDC ti kilọ pé, ààrùn Covid-19 kò tíì tán nílẹ̀, ọwájà rẹ̀ sí n takálé, ta ká oko títí di àsìkò yìí. Lásìkò tí ọgá àgbà àjọ náà Chikwe Ihekweazu ń sọ̀rọ̀ níbi ètò ìjábọ̀ ojojúmọ́ ti ìgbìmọ̀ PTF máa sẹ, pé ó ṣe pàtàkì láti jìnà réré síbi ayẹyẹ ti èrò bá pọ̀ sí  kí wọ́n sì má fọwọ́ déedé. Ẹ̀wẹ̀, nínú àtẹ̀jáde olójoojúmọ́ lójú òpó twitter NCDC  ni wọ́n ti kéde kéde pé ènìyàn 643 ló tún ṣẹ̀ṣẹ̀ lùgbàdì ààrùn covid-19 nínú èsì àyẹ̀wò tó jáde lọ́jọ́ ajé. Oyo-88 Lagos-86 Rivers-55 Edo-54 Akwa Ibom-53 Adamawa-52 Plateau-45 Kaduna-41 FCT-34 Kwara-27 Benue-20 Kano-19 Delta-18 Nasarawa-16 Niger-15 Bayelsa-11 Borno-5 Bauchi-2 Sokoto-2 Ìpínlẹ̀ Oyo ló dúró lókè tẹéńté lórí tábílì lọ́tl yìí nígbà ti Eko wà ni ipò kẹta. Gẹ́gẹ́ bi NCDC se sọ, àwọn ènìyàn 744 lo gba ìtúsílẹ̀ ni ìpínlẹ̀ Eko, 100 nípìnlẹ̀ Rivers, 78 ní ìpínlẹ̀ Plateau, 72 ní Kaduna nígbà tí wọ́n tú ènìyàn 2 sílẹ̀ ni Benue.. Ní báyìí ènìyàn 14,391 ló ti ni ààrùn covid-19 ni Nàìjíríà nígbà tí 114,635 gba ìtúsílẹ̀ nígbà tí ènìyàn 1,673 ti bá ààrùn covid-19 lọ. Láti bí ọ̀sẹ̀ díẹ̀ sẹ́yìn báyìí ni ọwọ́jà ààrùn coronavirus ti n peléke sii, sùgbọ́n àbájáde èsì àyẹwò olójoojúmọ́ ti àjọ NCDC máa ń gbé jáde lójoojúmọ́ fi hàn pé èsì àyẹ̀wò ọja Aiku ṣẹ́ pẹ́rẹ́. Ní ọjọ́ Aiku àjọ NCDC fi léde pé, ènìyàn méjì lé lẹ́ẹ̀dẹ́gbẹ̀ta ló ni ààrùn náà lórílẹ̀-èdè Nàìjíríà ni àwọn ìpínlẹ̀ ti èsì tí jáde. Ipò kẹsan ni ìpínlẹ̀ Eko tó máa n sábà lé wájú wà lónìí nígbà ti ìpińlẹ̀ Ondo, Kwara àti Rivers gbégbá orókè nínú àwọn ìpińlẹ̀ to ni ààrùn náà. Àlàyé ipò ti ìpínlẹ̀ kọ̀ọ̀kàn tó jẹyọ wà rèé: Ondo-90 Kwara-89 Rivers-53 Borno-45 Gombe-32 FCT-28 Imo-26 Ogun-25 Lagos-22 Kaduna-14 Kano-14 Edo-13 Osun-11 Cross River-10 Yobe-9 Ekiti-7 Kebbi-6 Nasarawa-6 Oyo-5 Jigawa-1 Ní báyìí apapọ ènìyàn tó ti lùgbàdì ààrùn coronavirus ni Nàìjíríà ni 139,748, ènìyàn  113,525 lo ti san ti wọn sì ti padà sílé wọn  nígbà ti ènìyàn 1,667 ti bá ìṣẹ̀lẹ̀ náà rìn. Lánàá òde yìí ni àjọ NCDC fìdí rẹ̀ múlẹ̀ pé, ènìyàn mílíọ̀nù kan ni òun ti ṣe ayẹwò fún ni Nàìjíríà láti bi ọdún kan sẹ́yìn. Coronavirus in Nigeria: Ènìyàn 1,588 tún ti lùgbàdì ààrùn Covid-19 ní Nàijíríà. Àjọ tó n gbógun ti ààrùn coronavirus ní Nàìjíríà (NCDC) tí kéde lóru mójúmọ́ pé ènìyàn 1,588 ló tún ṣẹ̀ṣẹ̀ lùgbàdì ààrùn coronavirus ni Nàìjíríà. Gẹ́gẹ́ bí wọ́n ṣe gbé e sójú òpó twitter wọn pé, ìpínlẹ̀ Eko ló ṣì tún léwájú nínú àwọn ìpińlẹ̀ tó ni ààrùn náà jùlọ pẹ̀lú ènìyàn 535 tó jẹ́ iye kan náà gẹ́gẹ́ bíi ìròyìn tí ìjẹta, Anambra ló tẹ̀lé pẹ̀lú ènìyàn 218, Oyo jẹ́ 155, Abuja 150. Kano-124, Gombe-60, Kaduna-49, Ebonyi-48, Plateau 46, Akwa Ibom-39, Niger-37, Edo-33, Katsina-23, Rivers-18, Taraba-15, Nasarawa-14, Ogun-11, Delta-9, Ekiti-2, Jigawa-2 ní ọjọ́ Àbámẹ́ta. Ní báyìí àpapọ̀ àwọn tó ti ní ààrùn coronavirus ni Nàìjírí ti jẹ́ 139,242, ènìyàn 112,557 ti rí ìwòsan nígbà tí ènìyàn 1,647 tí bá ìṣẹ̀lẹ̀ ààrùn Covid-19 lọ. Coronavirus in Nigeria: Ènìyàn 1,340 tún ti lùgbàdì ààrùn Covid-19 ní Nàijíríà Ajọ to n gbogun ti aarun lorileede Naijiria, NCDC ti gbe ikede iye awọn to lugbadi aarun Covid-19 jade ni Naijiria. Ninu ohun ta a ri ka loju opo wọn ni Twitter ni pe eeyan 1,340 tuntun mii lo tun lugbadi aarun yii. Olu ile orilẹede Naijiria, Abuja to lewaju ipinlẹ ti ọwọja aarun yi pọ si lori atẹ; FCT-320 Lagos-275 Rivers-117 Oyo-100 Akwa Ibom-57 Ogun-51 Ebonyi-48 Benue-44 Adamawa-42 Imo-38 Kwara-35 Gombe-32 Kaduna-31 Edo-29 Osun-29 Kano-24 Ekiti-15 Katsina-14 Delta-13 Nasarawa-13 Jigawa-10 Sokoto-3 Rivers-36 Niger-32 Oyo-32 Borno-29 Kaduna-27 Delta-18 Kwara-17 Cross River-9 Ekiti-8 Bauchi-7 Ogun-7 Sokoto-6 Bayelsa-3 Ajọ to n gbogun ti aarun lorileede Naijiria, NCDC ti gbe ikede iye awọn to lugbadi aarun Covid-19 jade ni Naijiria. Ninu ohun ta a ri ka loju opo wọn ni Twitter ni pe eeyan 1634 tuntun mii lo tun lugbadi aarun yii. Ipinlẹ Eko to lewaju ipinlẹ ti ọwọja aarun yi pọ si lori atẹ; Lagos-440 Anambra-160 FCT-158 Rivers-134 Abia-103 Oyo-90 Enugu-81 Osun-73 Gombe-54 Kwara-50 Ogun-32 Plateau-32 Akwa Ibom-31 Ondo-24 Borno-23 Delta-23 Ebonyi-21 Taraba-21 Bayelsa-16 Kaduna-15 Nasarawa-13 Jigawa-12 Bauchi-11 Kano-11 Zamfara-4 Sokoto-2 Ajọ to n gbogun ti aarun lorileede Naijiria, NCDC ti gbe ikede iye awọn to lugbadi aarun Covid-19 jade ni Naijiria. Ninu ohun ta a ri ka loju opo wọn ni Twitter ni pe eeyan 676 tuntun mii lo tun lugbadi aarun yii. Ipinlẹ Eko to lewaju ipinlẹ ti ọwọja aarun yi pọ si lori atẹ; Lagos-227 Rivers-73 Niger-69 Plateau-56 FCT-50 Kano-44 Oyo-43 Ogun-27 Gombe-18 Ondo-15 Enugu-10 Osun-10 Cross River-8 Edo-8 Nasarawa-7 Bauchi-4 Kaduna-3 Ekiti-2 Zamfara-2 Ajọ to n gbogun ti aarun lorileede Naijiria, NCDC ti gbe ikede iye awọn to lugbadi aarun Covid-19 jade ni Naijiria. Ninu ohun ta a ri ka loju opo wọn ni Twitter ni pe eeyan 685 tuntun mii lo tun lugbadi aarun yii. Ipinlẹ Eko to lewaju ipinlẹ ti ọwọja aarun yi pọ si lori atẹ; Lagos-355 Kaduna-58 Nasarawa-46 Kano-40 Akwa Ibom-33 Katsina-26 Ogun-25 Osun-21 Rivers-16 Edo-15 Oyo-13 Ondo-12 Borno-11 Ekiti-9 Kebbi-3 Plateau-2 Ajọ to n gbogun ti aarun lorileede Naijiria NCDC ti gbe ikede iye awọn to lugbadi aarun Covid-19 jade ni Naijiria. Ninu ohun ta a ri ka loju opo wọn ni Twitter ni pe eeyan 1883 tuntun mii lo tun lugbadi aarun yii. Ipinlẹ Eko to lewaju ipinlẹ ti ọwọja aarun yi pọ si lori atẹ. Lagos-1040 FCT-298 Anambra-86 Rivers-54 Taraba-45 Ogun-42 Oyo-40 Akwa Ibom-38 Sokoto-30 Ebonyi-30 Imo-28 Kaduna-28 Osun-27 Kano-21 Benue-19 Edo-17 Gombe-15 Ekiti-9 Delta-8 Jigawa-3 Kwara-2 Bayelsa-2 Plateau-1 Ajọ to n gbogun ti aarun lorileede Naijiria NCDC ti gbe ikede iye awọn to lugbadi aarun Covid-19 jade ni Naijiria. Ninu ohun ta ri ka loju opo wọn ni Twitter eeyan 1114  tuntun mii lo lugbadi aarun yi. Ipinlẹ Eko to lewaju ipinlẹ ti ọwọja aarun yi pọ si lori atẹ. Ajọ to n gbogun ti aarun lorileede Naijiria NCDC ti gbe ikede iye awọn to lugbadi aarun Covid-19 jade fọjọbọ ni Naijiria. Ninu ohun ta ri ka loju opo wọn ni Twitter eeyan 864 tuntun mii lo lugbadi aarun yi. Ipinlẹ Eko to maa n lewaju ipinlẹ ti ọwọja aarun yi pọ si ko si lori atẹ. Abuja lo lewaju pẹlu 129 ti Anambra Rivers ati Benue si tẹle pẹlu 87,82 ati 80. Ipinlẹ Oyo pọnwọ lewọn pẹlu eeyan 76. Apapọ awọn ti aarun yi mu lọ ni Naijiria nilẹ oni to mọ si jẹ 1547. Awọn to ri iwosan gba lapapọ ni Naijiria lati igba ti aarun ọhun ti bẹrẹ jẹ 100,853 bayi.Gbogbo awọn to lugbadi Covid-19 bayi wa ni isiro 127,024. 864 new cases of #COVID19Nigeria; FCT-129 Anambra-87 Rivers-82 Benue-80 Oyo-76 Plateau-61 Kaduna-54 Delta-51 Nasarawa-38 Kwara-36 Edo-32 Katsina-26 Kano-24 Taraba-18 Ogun-14 Sokoto-11 Gombe-10 Jigawa-7 Akwa Ibom-6 Cross River-6 Zamfara-5 Bauchi-5 Osun-4 Ekiti-2 Ọwọja aarun Covid-19 ni Naijiria tun ti n gbori soke pẹlu bi eeyan 1,861 tuntun mii ṣe lugbadi aarun ọhun lọjọru. Ninu akọsilẹ ti ajọ to n gbogun ti aarun yi fi sita loju opo wọn, eeyan mejilelogun lo ku ti apapọ  awọn to ri iwosan si jẹ 100,365. Lọjọru yi kan naa ni aarẹ Muhammadu Buhari buwọlu ofin eyi to sọ di ẹsẹ fẹnikẹni ti ko ba lo ibomu. Ijiya ẹwọn oṣu mẹfa ni aarẹ fi lelẹ fẹnikẹni ti o ba kọ lati wọ ibomu ni ita. Bẹẹ naa ni  ofin yi tun fi gbogbo awọn ilana to wa nilẹ tẹlẹ rinlẹ. Ni apapọ bayii iye awọn to ti lugbadi aarun Covid-19 ni Naijiria ti di 126,160. Atupalẹ bi nkan ti ṣe ri ree lawọn ipinlẹ kọọkan. 1,861 new cases of #COVID19Nigeria; Lagos-773 FCT-285 Oyo-138 Rivers-111 Plateau-92 Nasarawa-83 Kaduna-59 Enugu-57 Imo-57 Edo-43 Kano-27 Kwara-20 Ebonyi-19 Abia-17 Ogun-12 Osun-12 Katsina-8 Bayelsa-6 Bauchi-5 Delta-5 Borno-4 Jigawa-4 Zamfara-1 Lọjọ Iṣẹgun, eeyan mẹẹdogun lo padanu ẹmi wọn lọwọ aarun Covid-19  gẹgẹ bi ikede lati ọdọ ajọ to n gbogun ti ajakalẹ aarun ni Naijria NCDC ṣe sọ. Ninu atupalẹ awọn to lugbadi aarun naa, wọn s bakan naa pe eeyan 1,303 tuntun mii lo ko aarun yi ti awọn ejidinlọgọrinleniirinwo si wa lati ipinlẹ Eko. Abuja tẹle Eko pẹlu eeyan ọkanlelẹwaalenigba. Nassarawa, Rivers ati ati Kwara lo pọnwọ lewọn lori atẹ. Lapapọ iye awọn to lugbadi aarun naa ni Naijiria bayi jẹ 124,299 ti awọn to si ba aarun naa lọ jẹ 1,522 Ajọ to n gbogun ti ajakalẹ arun ni Naijiria, NCDC, ti kede pe eeyan 1,430 lo lugbadi arun coronavirus lọjọ Aje kaakiri orilẹede Naijiria. Ẹrinlelogojilelẹẹdẹgbẹrin eeyan lo wa lati ipinlẹ Eko nikan nigba ti ọgọrun  wa lati ipinlẹ Plateau. Mẹtadinlọgọrin wa lati Oyo, mejilelọgbọn lati ipinlẹ Kwara ti marun un si wa lati ipinlẹ Ekiti. Lapapọ eeyan 112,996 lo ti karun naa lorilẹede Naijiria bayii, nigba ti 98,359 ninu wọn ti ri iwosan. Eeyan 1,507 ni arun covid-19 ti ṣekupa ni Naijiria. Ikede iye awọn to lugbadi Covid-19 ti ajọ NCDC gbe jade lọjọ Aiku ni Naijiria ṣe afihan adinku diẹ ninu awọn to lugbadi aarun naa. Lẹnu ọjọ mẹta yi, bi kii wọn maa gbe iroyin eeyan to kọja ẹgbẹrun koda a ti ri eyi to le ni ẹgbẹrun meji eeyan to lugbadi aarun naa ti wọn fi sita. Ni bayi, wọn ni eeyan 964 tuntun mi lo lugbadi aarun Covid-19 ni Naijiria ti awọn meji si padanu ẹmi wọn. Ipinlẹ Eko naa si ni ibi ti ọwọja aarun yi ti pọju lọ pẹlu eeyan 36o ti Jigawa ni eyi to kere julọ pẹlu eeytan mẹrin. Atupalẹ bi awọn ipinlẹ iyoku ti ṣe ri ree: Lagos-360 FCT-88 Ogun-73 Imo-72 Kaduna-67 Plateau-57 Abia-41 Osun-41 Rivers-32 Kano-26 Niger-24 Benue-23 Edo-20 Cross River-20 Akwa Ibom-8 Nasarawa-6 Zamfara-6 Ekiti-6 Jigawa-4 121,566 confirmed 97,228 discharged 1,504 deaths Ipinlẹ Eko ti wọn ko kọkọ fi sori atẹ ipinlẹ tawọn eeyan ti lugbadi arun Covid-19 lọjọ Ẹti ti pada soke bayi pẹlu eeyan mejidinlẹẹdẹgbẹta to lugbari aarun naa. Ninu ikede ti ajọ NCDC fi sita loju opo wọn ni Twitter, eeyan to ṣẹṣẹ lugbadi aarun Covid-19 ni Naijiria bayi jẹ 1,633. Eeyan marun un mii lo padanu ẹmi wọn lọwọ aarun yi ti o si mu ki apapọ awọn to ku ni Naijiria bayi jẹ 1,502. Awọn tara wọn ya ti di eeyan 95,901 ti apapọ awọn to ti ko aarun naa si jẹ 120,602. 1,633 new cases of #COVID19Nigeria; Lagos-498 Plateau-214 FCT-176 Rivers-99 Kaduna-98 Edo-87 Anambra-86 Akwa Ibom-50 Osun-47 Kano-40 Oyo-40 Kwara-39 Ebonyi-28 Niger-28 Taraba-28 Ogun-27 Ondo-21 Ekiti-12 Katsina-7 Borno-6 Delta-2 120,602 confirmed 95,901 discharged 1,502 deaths Ikede iye awọn to lugbadi Covid-19 ni Naijiria ti ajọ NCDC gbe jade gẹgẹ bi iṣe wọn ko sọ nkankan nipa iye awọn to lugbadi aarun naa ni ipinlẹ Eko. Gẹgẹ bi ajọ naa ti ṣe sọ , yatọ si iroyin Eko ti wọn ko gbe sita, aṣikọ waye ninu iye awọn to lugbadi aarun naa ni Zamfara. Dipo eeyan mẹta to yẹ ki wọn kọ, eeyan kan ṣoṣo ni wọn sọ pe o lugbadi aarun ọhun. Lori oke tente ni ipinlẹ Kaduna wa pẹlu eeyan 545 to lugbadi aarun naa nibẹ ti Abuja siu tẹle lẹyin pẹlu eeyan 235. Niger lo ni iye eeyan to kere julọ ti apapọ eeyan to ni aarunnaa ni Naijiria lọwọ yi si jẹ 118, 138. Atupalẹ awọn ipinlẹ to ku ree: 1483 new cases of #COVID19Nigeria; Kaduna-545 FCT-235 Plateau-127 Nasarawa-80 Oyo-72 Delta-65 Rivers-64 Kano-46 Ogun-46 Bayelsa-30 Gombe-30 Abia-28 Osun-27 Edo-25 Ondo-14 Sokoto-12 Zamfara-10 Bauchi-8 Imo-5 Jigawa-4 Ekiti-4 Borno-4 Niger-2 1964 new cases of #COVID19Nigeria; Lagos-824 FCT-246 Plateau-166 Kaduna-128 Ogun-76 Nasarawa-74 Anambra-69 Edo-50 Rivers-45 Ondo-44 Niger-40 Oyo-38 Adamawa-35 Kano-31 Akwa Ibom-27 Gombe-19 Kwara-13 Ekiti-12 Delta-6 Kebbi-6 Bauchi-5 Ebonyi-4 Osun-3 Zamfara-1 Covid-19 ti ṣekúpa èèyàn 1,478 báyìí ní Nàìjíríà, 92,336 ti jàjàbọ́ Covid-19 ti ṣekúpa èèyàn 1,478 báyìí ní Nàìjíríà, 92,336 ti jàjàbọ́ Ajọ to n gbogun ti ajakalẹ aarun lorilẹ-ede Naijiria, NCDC ti kede pe eeyan 1386  miran ti kun iye awọn to ti ni aarun COVID-19 ni Naijiria. Pẹlu iye awọn eeyan tuntun yii, o ti pe 114,691 eeyan to ti ni arun naa ni Naijiria bayii. Awọn 92,336 ti ri iwosan gba, nigba ti eeyan jẹ Ọlọrun nipe. Lagos-476 Rivers-163 FCT-116 Kaduna-114 Oyo-68 Plateau-62 Ogun-56 Imo-55 Osun-55 Edo-51 Anambra-50 Kwara-44 Kano-17 Ebonyi-14 Cross River-10 Delta-10 Jigawa-8 Bayelsa-6 Ekiti-6 Borno-2 Taraba-2 Zamfara-1 Gẹgẹ bi akọsilẹ yii, ipinlẹ Eko lo si n ni awọn to pọ julọ to ni arun coronavirus ni Naijiria. Ìpínlẹ̀ Eko ló ń léwájú nínú àwọn tó lùgbàdì Covid 19 lánàá- NCDC Ibi ni ọrọ de duro lori itankalẹ ajakalẹ arun Covid 19 ni Naijiria: Lagos-551 FCT-209 Oyo-83 Plateau-65 Kaduna-64 Enugu-61 Rivers-44 Ondo-39 Benue-37 Akwa Ibom-31 Kano-19 Delta-18 Gombe-18 Ogun-16 Edo-15 Kebbi-10 Ebonyi-9 Jigawa-4 Osun-3 Zamfara-3 Borno-1 Nasarawa-1 Coronavirus tún ṣekúpa èèyàn mẹ́rìnlá lọ́jọ́ Ajé, ẹni 1,617 míì tún kó Ajọ NCDC to n gbogun ti ajakalẹ arun ni Naijiria tun ti kede pe eeyan 1,617 lo ko arun coronavirus lọjọ Aje, ọjọ kejidinlogun oṣu kinni ọdun 2021 yii. Gẹgẹ bi akọsilẹ ajọ NCDC, eeyan mẹrinla mii ni covid-19 tun ṣekupa lọjọ Aje eyi to mu di 1,449 to ti gbẹmi mi bayii nipasẹ covid-19 ni Naijiria. Ipinlẹ Eko lo tun siwaju ninu awọn ipinlẹ to larun naa julọ pẹlu eeyan 776 lọjọ Aje. Mẹtalelaadọta lo lugbadi arun ọhun lati ipinlẹ Ogun, marunlelogoji l'Osun. Wọnyii ni atupalẹ iye awọn to lugbadi arun covid-19 ni Naijiria lọjọ Aje: Lagos-776 Kaduna-147 Kwara-131 FCT-102 Plateau-78 Edo-59 Ogun-53 Osun-45 Rivers-37 Taraba-36 Nasarawa-34 Adamawa-33 Kano-26 Delta-20 Ebonyi-16 Bayelsa-11 Gombe-11 Borno-2 Lapapọ, eeyan 112,004 ni akọsilẹ fihan pe wọn ti larun covid-19 ni Naijiria nigba ti 89,939 ti ri iwosan. Èèyàn 1444 ló tún kó coronavirus lórílẹ́èdè Nàijíríà lọ́jọ́ Àìkú Ajọ to n gbogun ti ajakalẹ arun ni Naijiria, NCDC, ti kede pe eeyan 1444 lo lugbadi arun coronavirus lọjọ Aiku kaakiri orilẹede Naijiria. Ẹẹdẹgbẹrun eeyan lekan(901) lo wa lati ipinlẹ Eko nikan nigba ti 136 wa lati ipinlẹ Plateau. Mẹrinlelaadọta wa lati Abuja, mọkandinlọgbọn lati ipinlẹ Osun, mẹrindinlogun lo ko arun naa nipinlẹ Oyo. Eeyan mejidinlọgbọn lo ni coronavirus nipinlẹ Ogun lọjọ Aiku, . Lapapọ eeyan 110,387 lo ti karun naa lorilẹede Naijiria bayii, nigba ti 89,317 ninu wọn ti ri iwosan. Eeyan 1,435 ni arun covid-19 ti ṣekupa ni Naijiria. Èèyàn 1,598 míì tún ti lùgbàdì covid-19 ní Nàijíríà, 1,420 ló ti kú báyìí Ajọ to n gbogun ti ajakalẹ arun ni Naijiria, NCDC ti kede loju opo Twitter rẹ pe eeyan 1,598 lo tun ko coronavirus lọjọ Abamẹta kaakiri orilẹede Naijiria. Ọta le ni irinwo lekan(461) o lekan ninu wọn lo wa lati ipinlẹ Eko eyi to pọ julọ. Olu ilu Naijiria Abuja lo ṣe ipo keji nibi ti igba eeyan o le mẹfa ti lugbadi coronavirus lọjọ Abamẹta. Eeyan 168 lo ni covid-19 nipinlẹ Rivers, mọkandinlaadọta l'Ogun, ọgbọn lati ipinlẹ Oyo, mọkanla l'Ondo nigba ti eeyan meje karun naa l'Ekiti. Wọnyii ni atupalẹ iye awọn to lugbadi arun covid-19 ni Naijiria lọjọ Abamẹta: Lagos-461 FCT-206 Plateau-197 Rivers-168 Kaduna-116 Anambra-53 Ogun-49 Ebonyi-47 Edo-42 Sokoto-32 Imo-31 Katsina-31 Oyo-30 Akwa Ibom-27 Delta-16 Kano-16 Abia-15 Niger-15 Ondo-11 Bayelsa-10 Borno-9 Kebbi-8 Ekiti-7 Jigawa-1 Lapapọ, eeyan 108,943 ni akọsilẹ fihan pe wọn ti larun covid-19 ni Naijiria nigba ti 85,367 ti ri iwosan. Eeyan 1,420 lo ti ba arun coronavirus lọ ni Naijiria. Ìbẹ̀rù-bojo gbalẹ̀ lórí ṣíṣí iléèwé padà lọ́jọ́ Ajé bí èèyàn 1867 ṣe kó covid-19 lọ́jọ kan ṣoṣo Ẹgbẹrun meji eeyan o din dẹ(1867) lo lugbadi arun coronavirus lọjọ Ẹti lorilẹede Naijiria. Eyi ni igba akọkọ tawọn to ni covid-19 ni Naijiria lọjọ kan yoo pọ to bayii. Ipinlẹ Eko lo si n lewaju pẹlu awọn to larun naa julọ, ẹẹdẹgbẹrin eeyan le ni mẹtala(713) lo karun ọhun nipinlẹ Eko nikan lọjọ Ẹti. Ipinlẹ Plateau to wa ni ipo keji nibi ti ọta le lugba eeyan o le mẹtala(273) ti karun naa. Eeyan mọkandinlọgọrin lo ko covid-19 l'Oyo lọjọ Ẹti, mẹtadinlogoji l'Ogun ati Osun. Bi iye awọn eeyan to ṣẹṣẹ ko arun naa nipinlẹ kọọkan ni Naijiria ṣe lọ ree: Lagos-713 Plateau-273 FCT-199 Kaduna-117 Oyo-79 Enugu-58 Ondo-53 Kano-49 Sokoto-43 Ogun-37 Osun-37 Nasarawa-36 Rivers-28 Benue-24 Delta-24 Niger-24 Gombe-18 Edo-15 Taraba-12 Bayelsa-10 Ekiti-9 Borno-6 Zamfara-2 Jigawa- 1 Eeyan 107,345 lo ti larun covid-19 lapapọ kaakiri orilẹede Naijiria bayii, eeyan 84,535 lo ti ri iwosan nigba ti ti 1,413 ti ba arun coronavirus lọ. Nibayii, ọpọ eeyan lo ti kọminu pẹlu ikede ijọba apapọ pe ki awọn ileewe wọle pada lọjọ Aje, ọjọ kejidinlogun oṣu kinni ọdun 2021. NCDC àti NYSC bẹ̀rẹ̀ ìpàdé lórí ṣíṣí ìpàgọ́ àwọn àgùnbánirọ̀ Ajọ to n gbogun ti ajakalẹ arun ni Naijiria, NCDC, ti kede pe awọn yoo ṣiṣẹ papọ pẹlu ajọ agunbanirọ, NYSC, lori ṣiṣi ipagọ awọn agunbanirọ abala keji ti ọdun 2020 kaakiri Naijiria pada. Ninu atẹjade ti NDCD fi lede loju opo Twitter rẹ, o ni wọn yoo ṣe ipade ita gbangba kan lori ayelujara lati jiroro lori bi ipagọ naa yoo ṣe lọ laisi ibẹru pe awọn agunbanirọ yoo lugbadi arun Coronavirus. Nibi ipade ọhun ti yoo waye loju opo ibaraẹnisọrọ Zoom ni NDCD, pẹlu ajọṣepọ NYSC ati PTF yoo ti da awọn ọdọ naa lẹkọọ lori awọn ohun to yẹ ki wọn ṣe lati dabo bo ara wọn. Ibi ti o ti le ṣe iforukọlẹ lati kopa ninu ipade naa ree. Ẹwẹ, ajọ yii kan naa tun ti kede pe eeyan 1,479 miran ti lugbadi arun naa ni Naijiria. Apapọ awọn to ni arun ọhun bayii ti pe 105,478, awọn 83,830 ti ri iwosan nigba ti awọn 1,405 ti jẹ |olọrun nipe. Bi iye awọn eeyan to ṣẹṣẹ ko arun naa nipinlẹ kọọkan ni Naijiria ṣe lọ ree: Lagos-697 FCT-201 Nasarawa-80 Plateau-74 Rivers-72 Edo-46 Adamawa-43 Osun-39 Akwa Ibom-35 Delta-31 Anambra-27 Oyo-24 Kano-21 Abia-19 Enugu-19 Ogun-18 Sokoto-12 Bauchi-7 Taraba-7 Ekiti-4 Gombe-4 Imo-4 Bayelsa-2 Jigawa-2 Zamfara-1 Ajọ to n gbogun ti ajakalẹ aarun lorilẹ-ede Naijiria, NCDC ti kede pe eeyan 1,398 miran ti kun iye awọn to ti ni aarun COVID-19 ni Naijiria. Pẹlu iye awọn eeyan tuntun yii, o ti pe 103,999 eeyan to ti ni arun naa ni Naijiria bayii. Awọn 82,555 ti ri iwosan gba, nigba ti eeyan 1,382 jẹ Ọlọrun nipe. Eko -542 FCT-131 Oyo-120 Rivers-113 Plateau-111 Kaduna-71 Kwara-71 Akwa Ibom-34 Sokoto-31 Benue-28 Ogun-27 Kano-26 Kebbi-17 Osun-12 Nasarawa-11 Delta-10 Gombe-10 Bayelsa-9 Borno-9 Edo-8 Ekiti-3 Jigawa-2 Katsina-2 Ajọ to n ri si igbogun ti ajakalẹ arun ni Naijiria, NCDC, ti ni kii ṣe gbogbo awọn to ni arun Coronavirus lara lo maa n ṣafihan awọn apẹrẹ rẹ, nitori naa ki awọn ara ilu ṣora ṣẹ. NCDC lo kede bẹẹ loju opo Twitter rẹ, nibi to ti sọ pe ọrọ naa ti di oju lalakan fi n ṣọri bayii. Bakan naa lo tun kede eeyan 1,270 tuntun to tun ṣẹṣẹ lugbadi arun naa ni Naijiria. Gẹgẹ bi ikede ọhun ṣe sọ, eeyan mejila tuntun miran lo ku lọjọ Iṣẹgun nitori arun ọhun ni Naijiria. Ni bayii apapọ iye eeyan to ti ni arun naa ni Naijiria ti wọ 102,601. Bi awọn ipinlẹ to ṣẹṣẹ tun ni arun naa ṣe lọ ree. Lagos-435 FCT-234 Oyo-103 Plateau-86 Rivers-71 Enugu-51 Nasarawa-41 Delta-39 Edo-39 Osun-33 Niger-31 Sokoto-23 Ondo-16 Taraba-13 Ebonyi-12 Kano-10 Abia-9 Bayelsa-8Èèyàn 371 míràn ló ṣẹ̀ṣẹ̀ tún lùgbàdì Covid-19 ní Nàìjíríà Bauchi-7 Imo-5 Katsina-3 Gombe-1 Ajọ to n ri si igbogun ti ajakalẹ arun ni Naijiria, NCDC, ti sọ pe ọrọ Covid-19 ti n kọja oju ẹ, ati pe o ṣeṣe ki ile iwosan má le gba iye awọn to n lugbadi arun naa mọ bayii. Adari ajọ ọhun, dokita Chikwe Ihekweazu lo fi ọrọ naa lede ninu awọn atẹjade kan loju opo Twitter rẹ nigba to n sọrọ lori bi arun naa ṣe n peleke si ni Naijiria lati nnkan bi oṣu kan sẹyin. O ni ibẹru itankalẹ arun naa bẹrẹ si n pọ si lẹyin ti awọn oṣiṣẹ ileeṣẹ to n risi eto iforukọsilẹ ati nọmba idanimọ, NIMC, pada ṣenu iṣẹ lẹyin idaṣẹsilẹ ranpẹ ti wọn gunle, ti obitibiti ero si ya bo ileeṣẹ wọn. Bi ẹ ko ba gbagbe, ọpọ ero bẹrẹ si n ya bo ileeṣẹ naa ni kete ti ijọba apapọ paṣẹ fun awọn ileeṣẹ ẹrọ ibaraẹnisọrọ pe ki wọn ja okun ila awọn ti ko ba forukọsilẹ fun nọmba idanimọ NIN lọjọ kẹrinla, oṣu Kejila, ọdun 2020. Nnkan bii ọgọjọ miliọnu awọn ọmọ Naijiria ti ko fẹ padanu ila ipe wọn lo bẹrẹ si n ṣu bo awọn ẹka ileeṣẹ NIMC ọhun kaakiri Naijiria, eyii ti NCDC  sọ pe o lagbara ran itankalẹ arun Coronavirus lọwọ. Ṣugbọn ọrọ naa dojuru lẹyin ti awọn oṣiṣẹ NIMC daṣẹ silẹ nitori ibẹru pe arun ọhun le de wọn lalejo bi ọpọ ero ṣe n ya bo ileeṣẹ wọn. Ẹwẹ, ajọ NCDC tun ti kede eeyan 1,244 miran to ṣẹṣẹ lugbadi arun naa ni Naijiria. Nibi ọrọ de duro bayii, apapọ awọn to ti ni arun naa ni Naijiria je 101,331. Bo tilẹ jẹ pe eeyan 80,491 lo ti ri iwosan gba, awọn 1,361 lo ti jẹ Ọlọrun nipe.	https://www.bbc.com/yoruba/afrika-55628801
politics	2023 Presidency: Adelé alága APC l'Eko ní àdéhùn wà láàrín Buhari àti Tinubu lórí ìdíje ipò ààrẹ lọ́dún 2023	Adele alaga ẹgbẹ oṣelu APC nipinlẹ Eko, ọgbẹni Tunde Balogun ti ṣalaye pe aarẹ Muhammadu Buhari, Asiwaju Bola Tinubu atawọn eekan mii ninu ẹgbẹ jọ ṣe adehun lọdun 2014 pe apa iwọ oorun Gusu ni oludije fun ipo aarẹ lọdun 2023 yoo ti wa. Ọgbẹni Balogun sọ pe ko ni boju mu ti ẹgbẹ APC ba kọ eti ikun si adehun yii. Awọn kan ti n sọ pe awọn ogunna gbongbo ọmọ ẹgbẹ APC kan ti n gbimọ lati gba ipo adari ẹgbẹ naa ati lati bẹrẹ iṣẹ lori idibo gbogbogbo ọdun 2023. Ẹwẹ, igbimọ alaṣẹ ẹgbẹ oṣelu APC, NEC labẹ adari aarẹ Buhari ṣe afiku akoko ti igbimọ amuṣẹya ti Mai Mala Buni ṣagbatẹru pẹlu oṣu mẹfa sii. Bakan naa ni igbimọ NEC buwọlu agbekalẹ igbimọ alaṣẹ to ti di tutuka tẹlẹ. Amọ, ohun ti alaga APC ipinlẹ Eko n sọ ni pe ki awọn agbaagba to da ẹgbẹ oṣelu APC silẹ ma gbagbe adehun ọdun 2014. ''Mo mọ pe eniyan iyi lawọn aṣiwaju ẹgbẹ oṣelu APC, adehun kan ti wọn ni lo mu ki Buhari ṣoju ẹgbẹ naa ninu ibo aarẹ ọdun 2015 ati ọdun 2019,'' Ọgbẹni Balogun lo sọ bẹẹ. O ni ṣiṣe nkan mii yatọ si adehun ọdun 2014 ko ni ṣenu 're fun ẹgbẹ APC. ''Igbimọ fidihẹ to ajọ NEC ṣe agbekalẹ rẹ ko si ninu ofin ẹgbẹ oṣelu APC, ṣugbọn ọmọ ojulowo ọmọ ẹgbẹ ni mi, n ko ni fẹ tako ẹgbẹ,'' Balogun lo sọ bẹẹ. O ni awọn kan n ja fita fita nitori ti ara wọn lati rii wi pe wọn ba ẹgbẹ oṣelu APC jẹ. Balogun sọ pe ko si ohun to buru nibẹ ti ẹgbẹ ba gbaruku ti Tinubu nitori o jẹ ọkan lara agba oṣelu nilẹ Afirika. Ẹwẹ, Gomina ipinlẹ Eko tẹlẹ to jẹ minisita akanṣe iṣẹ ati ilegbe bayii, Babatunde Fashola naa sọ laipẹ yii pe o ṣe pataki ki APC ranti adehun ọdun 2014.	https://www.bbc.com/yoruba/afrika-55292348
religion	Ìwọ́de Shiite: Ọwọ́ ọlọ́pàá tẹ ogójì ọmọ ẹgbẹ́ Shiite lẹ́yìn ìwọ́de	Ọwọ sinku awọn ọlọpa ti tẹ ọgọọrọ awọn ọmọ ẹgbẹ ẹlẹsin Shiite ti wọn n fẹhonu han nile asofin apapọ ilẹ wa nilu Abuja. Atẹjade kan ti osisẹ alarina ileesẹ ọlọpaa ilẹ wa, Anjuguri Manzah fisita salaye pe, oun ba imọ awọn ọmọ ẹgbẹ Shiite naa jẹ lati fi tipa gba akoso ile asofin apapọ ilẹ wa lọjọ Isẹgun. Atẹjade naa ni iwọde wọọrọwọ lawọn ọmọ Shiite naa fi boju kọrọ to bẹyin yọ, ti wọn si fẹ fi tipa wọ ile asofin apapọ amọ tawọn ọlọpaa to wa nibẹ ko gba fun wọn. Manza ni idi ree ti wọn fi yinbọn mọ ọlọpaa meji lẹsẹ, ti wọn si tun lo okuta ati ọkọ lati fi da ọgbẹ si ọlọpaa mẹfa lara, ti wọn si ti gbe wọn lọ sile iwosan. Atẹjade naa ni ọwọ awọn ọlọpaa ti ba ogoji ọmọ ẹgbẹ Shiite ti wọn kopa ninu iwọde naa, ti iwadi si ti n lọ lọwọ. Atẹjade naa wa rọ awọn olugbe ilu Abuja lati maa ba isẹ oojọ wọn lọ, ti alaafia si ti n pada jọba ni agbegbe naa. Ẹgbẹ Musulumi Shia ti fẹsun kan awọn ọlọpaa pe, wọn pa eeyan meji to n fẹhọnu han lasiko ti wọn wa se iwọde ni Ile Igbimọ Asofin apapọ ni ilu Abuja. Eyi waye lẹyin ti ẹgbẹ Shia se ifẹhọnu han lọ si Ile Igbimọ Asofin ni ilu Abuja, eleyii to fa yanpọn-yanrin laaarin Shia ati awọn ẹsọ alaabo Ile Igbimọ Asofin. Iroyin fikun un wi pe, awọn ẹgbẹ Shia to wa se ifẹhọnu han naa le ni ẹgbẹẹrun, ti wọn si koju awọn ọlọpaa, ki o to di wi pe awọn ọlọpaa koju wọn. Gbogbo ilẹkun to wọ ile igbimọ asofin naa ni wọn ti ti bayii, ti awọn asofin ko si le e jade.	https://www.bbc.com/yoruba/afrika-48926599
politics	Ì﻿polongo ìbò 2023 gbéra sọ, wo nkan tí àwọn olùdíje kò gbọdọ̀ ṣe	O﻿ni, ọjọ kejidinlọgbọn, oṣu Kẹsan-an, ọdun 2022, ni eto ipolongo ibo fun awọn ẹgbẹ osẹlu bẹrẹ, ni imurasilẹ fun idibo gbogbo gbo ọdun 2023. I﻿polongo ibo naa yoo waye fun oṣu maarun-un gbako titi si oṣu Keji ọdun 2023, ti idibo yoo waye. I﻿gba akọkọ niyii ti eto ipolongo ṣaaju ọjọ idibo, wọ oṣu maarun-un ninu itan idibo ni Naijiria. Ṣ﻿aaju asiko yii, kii ju bi oṣu mẹta lọ. B﻿i oludije kọọkan ati ẹgbẹ oṣelu wọn yoo ṣe ma a lọ kaakiri lati fa awọn oludibo loju mọra, ajọ INEC ti fi awọn ilana ti wọn gbọdọ tẹle sita. A﻿wọn ilana ati ofin naa ko yọ awọn alatilẹyin wọn naa silẹ. A﻿wọn ilana naa lo wa ni ibamu pẹlu ofin idibo ọdun 2022. Bẹrẹ lati ọjọ kejidinlọgbọn oṣu kẹsan an ọdun 2022, awọn ẹgbẹ oṣelu at’awọn ololufẹ wọn yoo lanfani ati bẹrẹ ipolongo ita gbangba fun idibo to n bọ lọdun 2023 lorilẹede Naijiria.  Lati le rii daju pe gbogbo nnkan lọ ni mẹlọmẹlọ, ajọ eleto idibo lorilẹede Naijiria, INEC ti ṣalaye gbogbo ofin makan ti awọn oludije, ẹgbẹ oṣelu won, at’awọn ololufẹ wọn gbodo tẹle.  Igba akọkọ si niyi latigba ti Naijiria ti n seto idibo, ti wọn yoo maa la aadọjọ ọjọ tabi oṣu marun un silẹ fun ipolongo ibo ni ibamu pẹlu abala kẹrinlelaadọrun iwe ofin idibo tọdu. 2022. Abala yii tun laa kalẹ pe gbogbo eto ipolongo gbọdọ pari nigba to ba ku wakati mẹrinlelogun si ọjọ ibo gangan.  Abala naa ṣalaye pe ẹgbẹ oṣelu tabi ololufẹ rẹ yoowu to ba dagunla gbedeke wakati mẹrinlelogun si ọjọ yiilati dẹkun ipolongo ibo wọn yoo san owo itanranto to ẹgbẹrun lọna ẹdẹgbẹta naira.  Bo ba si jẹ ileeṣẹ iroyin lo tapa si ofin yii, miliọnu kan naira lowo itanran rẹ Yatọ si ofin to de akoko ipolongo, ki lawọn ohun miran to yẹ k’awọn eeyan mọ niyii.  Ko gbọdọ ṣi ọrọ alufansa tabi eebu gẹgẹ bi abala ikejilelogun iwe ofin idiboNaiiria tọdun 2022 ṣe sọ. Ko gbọdọ si ilo ọrọ to lee fa wahala, rukerudo tabi yanponyanri lasiko ipolongo ibo naa. Awọn agbegbe kan wa ti ofin ko tilẹ fi aye rẹ silẹ fun ẹnikẹni lati ṣe ipolongo idibo tabi ipade ipolongo ita gbangba.  Ipin kẹta abala kẹtalelaadorun iwe ofin idibo Naijiria ṣalaye pe tokan sí awọn agbegbe naa gẹgẹ bí ile ijọsin, agọ ọlọpaa atawon ọfiisi ijọba gbogbo.  Gbogbo ẹgbẹ oṣelu lo lẹtọ lati seto ipolongo ibo Ofin naa fun gbogbo ẹgbẹ oṣelu at’awọn oludije wọn ni anfani lati seto ipongo nigbakugba to ba wu wọn.  O lodi si ofin idibo Naijiria fun ẹnikẹni tabi ẹgbẹkẹgbẹ lati kọlu ẹgbẹ oṣelu kankan tabi eto ati ilana ti wọn sinmi le.  Nitori eyi, ko gbọdọ si ẹgbẹ oṣelu tabi oludije kankan to gbọdọ lo egungun fun ipolongo idibo.  Bakanna lo tako ofin lati ko awọn agbero tabi januku jọ lati kọ wọn, tabi ko ohun ija oloro le wọn lọwọ nitori oṣelu. Awọn alamojuto ibo ni agbekalẹ ijiya to yẹ fun ẹgbẹ oṣelu yoowu tabi oludije yoowu to ba tẹ oju ofin mọlẹ nipa did awọn miran lọwọ siseto ipolongo wọn nirọwọrọsẹ.  Owo itanran milionu kan naira tabi fi ẹwọn oṣu mejila oludije to ba ṣe eyi yoo fi jora.  Bo ba si jẹ ẹgbẹ oseluni, miliọnu meji naira ni fun igba akọkọ, milionu kan naira ni yoo maa san lẹyin eyi.  Bo ba si jẹ pe nṣe lonitọhun n ṣe agbodegba fun iwa itapasofin yii, ẹẹdẹg ẹta ẹgbẹrun naira ni yoo fi jora tabi ẹwọn ọdun meta tabi mejeeji gan.  Bi o ba lo iwa ipalati fi mu ki eeyan kan ti ẹgbẹ oṣelu kan lẹyin, ẹsẹ nla leyi labẹ ofin idibo Naijiria, bi o ba jẹ oludije kan ni tabi ọpọ eeyan ni, miliọnu kan naira ni ọwọ itanran wọn.  Bi o ba wa jẹ egbe oṣelu lo ṣe eyi, miliọnu meji naira ni owo itanran rẹ, bi won ba si tun sẹ ẹṣẹ yii, okare Ọrọ abo jeyo labẹ iwe ofin idibo Naijiria, ọdun 2022. Gbogbo ẹgbẹ oṣelu lo l’asẹ ati ẹtọ si abo agbofin.  Bẹẹni awọn kọmiṣọna olopaa fun ipinlẹ kọọkan ati olu iLu Nàìjíríà lo sí gbọdọ fun won.  Ipin keji abala ofin naa sọ pe agbofinro ti wọn ko ba ran lọ si ibudo ipolongo ibi ko gbọdọ si ni sakani ibẹ.  Bakanna ni ipin kẹta abala kọkanlelaadọrun iwe ofin idibo Naijiria tun fa awọn ọlọpaa at’awọn agbofinro yoku leti pe, bi o ti wu ki agbara ti awọn abala iwe ofin mirqn fun wọn ṣe le pọ to, ojuṣe kan ṣoṣo tí wọn ni nibudo ipolongo  ni kiwon o mojuto alaafia nibẹ. Ko si oludije tabi ẹgbẹ oṣelu to laṣẹ lati lo dukua ilu – ninu eyi ti ileeṣẹ iroyin wa, fun anfani ara rẹ laifun awọn oludije miran niru a fani bẹẹ.  Gbogbo awon ileesẹ iroyin ti ijọba ati aladani gbọdọ ya iye akoko tabi aye kan naa si ọtọ fun gbogbo oludije tabi ẹgbẹ oṣelu niwọn igba ti wọn ba ti san owo to yẹ ki wọn san.  Bi ileeṣẹ iroyin kan ba tapa si ofin yii, owo itanran miliọnu meji ni yoo san fun ìgbà àkọkọ. To ba run tapa si ofin tii lẹyin eyi, miliọnu marun un naira ni yoo maa san.  Awọn lọgalọga nileese iroyin bẹẹ yoo si tun fi miliọnu kan nairan owo itanran jura tabi ẹwọn oṣu mẹfa.  Lakotan, ofin yii ko fi aye silẹ fun ẹnikẹni tabi ẹgbẹ oṣelu kankan lati fi ẹsin, ẹya tabi ohun ẹya kan polongo tako ẹgbẹ oṣelu kankan.  Bi o ba jẹ eeyan kan lo rufin yii, owo itanran miliọnu kan naira ni tabi ẹwọn oṣu mejila, o si lee fi mejeeji jora.	https://www.bbc.com/yoruba/articles/cd1q7035d9xo
health	Covid-19 prevention: NAFDAC buwọ́lu lílò abẹ́rẹ́ àjẹsára Oxford-AstraZeneca	"Ajọ to n mojuto lilo ati akoso ounjẹ ati oogun ni Naijiria, NAFDAC, ti kede pe ijọba ti buwọlu lilo abẹrẹ ajẹsara Oxford-AstraZeneca fun kikoju aarun Covid-19. Ọga agba ajọ naa Dokita Mojisola Adeyeye lo kede ọrọ yii, to si ni awọn ti ni ikapa lati gbe abẹrẹ naa pamọ saaye to tutu niwọn to yẹ, iyẹn ""2 to 8 degree centigrade."" Arabinrin  Adeyeye  sọ pe awọn si n sayẹwo abẹrẹ ajẹsara mii sugbọn abẹrẹ ajẹsara Oxford Astra-Zeneca ti awọn yẹ wọ fi han pe yoo koju ẹda arun Covid-19 ilẹ Gẹẹsi to wọ Naijiria. O fikun pe titi di asiko taa n sọrọ yii, awọn ko ti ri ẹda arun Covid-19 to ṣẹyọ lati orileede South Africa wa. Awọn ijọba Naijiria ko tii sọ igba t'awọn araalu yoo bẹrẹ si ni gba abẹrẹ ọhun. Ohun tawọn alasẹ sọ ni pe ipenija gbigbe abẹrẹ ajẹsara naa lo se idiwọ fabẹrẹ ajẹsara ẹgbẹrun lọna ọgọrun tawọn n reti losu yii. Laipẹ yi ni ajọ ilera agbaye, WHO, faṣẹ si lilo abẹrẹ ajẹsara yii fun lilo pajawiri. Awọn onimọ sayẹnsi to se agbekalẹ abẹrẹ yii ni a gbọ pe wọn peelo rẹ ki o ba le koju kokoro arun Covid-19 lara awọn eeyan."	https://www.bbc.com/yoruba/media-56118334
politics	Makinde pè fún ìkọ̀wéfipòsílẹ̀ Ayu gẹ́gẹ́ bíi alága ẹgbẹ́ òṣèlú PDP kí àláfíà lè jọba	"Gomina ipinlẹ Ọyọ, Onimọẹrọ Ṣeyi Makinde ti ṣe alaye wi pe ẹgbẹ oṣelu Peoples Democratic Party, PDP gbudọ fi gbogbo awọn koko ọrọ ti wọn fi n ṣe ipolongo idibo sinu gbogbo ṣiṣe wọn bi o ba wu ẹgbẹ naa lati bori ninu eto idibio ọdun 2023.  Lasiko to n sọrọ nibi ipade apero awọn alẹnulọrọ ninu ẹgbẹ oṣelu PDP ti o waye l'Ọjọru niluu Ibadan, Makinde ni, ""bi ọmọ iya meji ba wo inu iyẹwu lọ, ti wọn si rẹrin jade, o tumọ si wi pe wọn ko ba ara wọn sọ ootọ ọrọ"". O ni awọn ipenija to n koju ẹgbẹ oṣelu naa ko kọja ohun ti awọn alakoso ẹgbẹ naa le yanju ti ohun gbogbo yoo si pada si ipo.\n\nMakinde ni awọn adari ẹgbẹ gbudọ ṣe atunto lẹyin ti alaga to n ṣe akoso lọwọ bayii ba kọ iwe fi ipo silẹ, ki awọn ọmọ ẹgbẹ ti o n bẹ ni ẹkun guusu naa le ni anfani lati ni aṣoju ninu ẹgbẹ oṣelu PDP.\n\nGomina ipinlẹ Ọyọ fi kun ọrọ rẹ wi pe iṣọkun gbudọ waye ninu ẹgbẹ oṣelu naa ki wọn to le mu ki iṣọkan waye lorilẹede Naijiria. Ninu ọrọ tiẹ, igbakeji aarẹ orilẹede Naijiria tẹlẹri ti o tun jẹ oludije si ipo aarẹ orilẹede yii ninu ẹgbẹ oṣelu PDP, Alhaji Atiku Abubakar ti daa pada fun Makinde. O  fesi wi pe ipe fun ikọwefiposilẹ alaga ẹgbẹ oṣelu naa tabi ẹnikẹni to n ṣoju ẹgbẹ naa le ṣeeṣe nipase ofin ẹgbẹ oṣelu naa, pẹlu alaye wi pe awọn igbese ti ko ni atilẹyin ofin tẹlẹri le ṣeeṣe bi ẹgbẹ naa ba tun ofin wọn kọ.  Ọpọlọpọ awọn alẹnulọrọ ninu ẹgbẹ oṣelu PDP lo pejupesẹ si gbọngan nla Theophilus Oladipo Ogunlesi ti apero naa ti waye ladojukọ UCH. Lara wọn ni oludije fun igbakeji aarẹ ninu ẹgbẹ oṣelu naa ti o tun jẹ gomina ipinlẹ Delta, Ifeanyi Okowa, gomina ipinlẹ Sokoto, Aminu Tambuwal, gomina tuntun nipinlẹ Ọṣun, Sẹnetọ Ademọla Adeleke. Awọn gomina tẹlẹri naa ko gbẹyin nibi ipejọpọ naa. Lara wọn ni gomina tẹlẹri nipinlẹ Ọṣun, Ọmọọba Oyinlọla Ọlagunsoye ti ipinlẹ Ọṣun, Ayọ Fayoṣe ti ipinlẹ Ekiti, Muazu Babangida ti ipinlẹ Niger, Oluṣegun Mimiko lati ipinlẹ Ondo. Lara awọn alejo pataki ti o darapọ mọ ipade naa ni Sẹneto Dino Melaye, Sẹneto Abiọdun Olujimi. Bakan naa ni a ri Oludije si ipo gomina ipinlẹ Eko, Olajide 'Jandor' Adediran ati Funke Akindele to n dije gẹgẹ bii igbakeji rẹ.  Oludije si ipo gomina ipinlẹ Ogun, Oladipupo Adebutu naa ko gbẹyin nibi ipejọpọ naa."	https://www.bbc.com/yoruba/articles/cjey5e898w8o
entertainment	Mide Martins: Sir Shina Peters ní ìjà ti parí, Damilare rẹrin músẹ́	"Aridaju fihan pe ẹẹkan pere ni gbajugbaja oṣere, Mide ọmọ oloogbe Funmi Martins da si ọrọ aburo r ti wọn atoun ati Sir Shina Peters ti ololufẹ rẹ nigba naa bi i fun ko tọju. Lẹyin igba to kọ atẹjade kan soju opo instagram to fi ṣalaye iha tirẹ si ọrọ naa, gbajugbaj oṣere yii ko tun tii kede tabi sọ ohunkohun amọ ọpọ ọrọ lo ti n jade latẹnu Sir shina Peters, Damilare ati ẹgbọn iya rẹ to n gbe lọdọ rẹ. Gbajugbaja olorin Juju ọmọ Yoruba nni, Sir Shina Peters ti fihan faraye pe ko si aawọ kankan mọ laarin oun ati ọmọ to kọkọ ṣẹnu ku sọ pe ""wọn ni oloogbe Funmi Martins bi fun mi"". Amọ ohun taa mọ ni pe ko si ẹgbọn rẹ nibẹ lasiko naa. O ti wa han gbangba bayii wipe ọmọ rẹ ni Damilare gẹgẹ bi awọn mejeji iyẹn baba ati ọmọ to fi mọ ẹgbọn iya rẹ to n gbe lọdọ rẹ latọjọ yii ṣe fipade pọ nibi kan lati jọ sọrọ. Ninu fọnran ti gbajugbaja olorin naa ti n sọrọ o n dupẹ lọwọ awọn eeyan to da si ọrọ yii lati ibẹrẹ. ""Ẹ̀yin ọmọ Naijiria rere, ẹ ṣe o, Damilare ree, baba Deji ree, emi naa Shina Peters ree. Ko si ija ko si ẹta mọ"". Nigba to bi Damilare pe abi bẹẹ kọ lo ri, ẹgbọn oloogbe Funmi Martins dahun pe bẹẹ ni amọ Damilare kọkọ rẹrin musẹ. ""Gbogbo rẹ ti lọ ilẹ, Esu ti pofo o, ẹ ṣe gan ni, Ọlọrun a bukun yin"". Lo ba ni ki Damilare ba awọn araale sọrọ. ""Ẹ ṣe gbogbo ẹyin Naijiria. Mo dupẹ lọwọ gbogbo awọn ""fans"" mi, lọtun a bukun yin gidi gan lorukọ Jesu"". Lẹyin eyi ni Shina Peters rẹrin gbooro ti oun ati baba Deji si bọ ara wọn lọwọ. Ẹwẹ, awọn araalu to n woye bi gbogbo nkan ṣe n lọ atawọn to n gbe ọrọ naa ka ti tun kẹnu bọ ọ wipe o ti lọwọ ọlọpaa ninu torii ti Shina Peters ba gbiyanju lati ṣe ohun ti ko tọ lẹyin igbesẹ yii. Awọn eeyan ni ko sohun ti Shina fẹ ṣe, awọn yoo si da owo lati ran Damilare lọwọ."	https://www.bbc.com/yoruba/56178864
sports	Football Market: Griezmann padà sí Barcelona, Chelsea ra Niguez, Tomiyasu darapọ̀ mọ́ Arsenal, Ronaldo padà sílé	Ọja kata kara ati pasipaarọ awọn agbabọọlu ti saa bọọlu yii wa sopin lọjọ kọkanlelọgbọn oṣu kẹjọ. Ọpọ ẹgbẹ agbabọọlu lo moju lọ si ọja, ti wọn si ri agbabọọlu gidi ra. Manchester United wa lara iru ikọ agbabọọlu bẹẹ lẹyin ti wọn ẹlẹsẹ ayo, Cristiano Ronaldo pada. Lati Man U yii naa ni Ronaldo ti darapọ mọ Real Madrid ko to lọ ṣoju ikọ Juventus naa lati ibi to ti pada wale. Pẹlu ọrọ aje Barcelona ti n ṣojojo, ikọ agbabọọlu ni lati da Antoine Griezmann pada si Atletico Madrid lati ya a lo fun saa bọọlu kan. Ọdun meji sẹyin ni Barcelona ra Griezmann fun £103m. Barca fi sinu adehun pẹlu Atletico pe wọn ni anfaani lati Griezmann pada ni ipari saa bọọlu yìí. Àmọ́, Atletico ni awọn tun máa ya Griezmann lo ni ti saa bọọlu yìí bá gberasọ. Ẹgbẹ agbaọọlu Chelsea naa mójú lọ  sí ọjà, koda agbabọọlu gidi ni wọn rí mu wale. Chelsea ya Saul Niguez ra lati Atletico Madrid fun saa bọọlu kan fún £3.4m. Chelsea lanfaani lati ra Niguez patapata ni ipari saa bọọlu yìí fún £30m. Niguez wa lára àwọn agbabọọlu ife ẹyẹ La Liga ni saa bọọlu tó lọ. Arsenal naa ko gbẹyin, Takehiro Tomiyasu ni wọn ra lati Bologna fún £19.8m. Arsenal ati orogun wọn, Tottenham ni wọn jọ n du Tomiyasu ki o to ja mọ Arsenal lọwọ. Awọn agbabọọlu ti Arsenal ti ra ni ọja awọn agbabọọlu ni saa bọọlu yìí jẹ £150m.	https://www.bbc.com/yoruba/ere-idaraya-58406219
sports	Tottenham sọ ọjọ́ ìsinmi olóyin di ''Black Sunday'' mọ́ Arsenal lọ́wọ́ pẹ̀lú ìgbájú-ìgbámú	Ti eleyi kii ba ṣe ijamba nla? Ẹ jọwọ kinni ka ti pe eyi naa? Igbaju igbamu ni kẹri kẹri n ba rode ni ẹgbẹ agbabọọlu Tottenham fi ṣe fun Arsenal ninu ifẹsẹwọnsẹ wọn ọjọ Aiku ninu idije Premier League. Afi bi ala ni ọrọ naa ri nigba tawọn ẹgbẹ agbabọọlu olorogun mejeeji ti wọn fi apa ariwa ilu London ṣe ibujoko kọju ija si ara wọn. Ki a to wi, ki a to fọ, ẹlẹsẹ ayo, Heung-Min Son ṣi gbada lori Eṣu lẹyin to gba goolu goolu aramọnda kan wọle Arsenal ni bii iṣẹju mẹtala. Arsenal gbiyanju lati da goolu naa pada, ṣugbọn pabo ni gbogbo igbiyanju ja si. Amọ eruku tun sọ lala nigba to ku diẹ ki ipele akọkọ ifẹsẹwọnsẹ naa pari lẹyin ti Harry Kane gbayo mii wọle Arsenal. Gbogbo igbiyanju Arsenal lati gbayo wọle Tottenham ni ipele keji ifẹsẹwọnsẹ ọhun, pabo lo ja si. Arsenal ti wa ni ipo kẹẹdogun bayii lori tabili idije Premier League. Ifẹsẹwọnsẹ mẹfa ọtọtọ ni wọn ti fidi rẹmi rẹmi bayii bayii ninu mọkanla ti wọn ti gba ni saa bọọlu tuntun yii. Ẹgbẹ agbabọọlu Tottenham ti Jose Mourinho jẹ akọnimọọgba wọn lo si wa loke tente bayii lori tabili idije EPL.	https://www.bbc.com/yoruba/afrika-55208570
health	Ǹjẹ́ òbìnrín tún le lóyún lásìkò tó wà nínú oyún, kíní sáyẹ́nsì sọ?	"Ó ṣeéṣe  kí obìnrin lóyún lásìkò tó wà nínú oyún, bí o ṣe dábi ẹni pé kó jọ nǹkan tí ó ṣe é ṣe tó, òótọ́ ni, obìnrin lé ti lóyún kí o tún ni èyún mííràn. ""Superfetation"" gẹ́gẹ́ bi wọ́n ṣe ń pèé kò fi bẹ́ẹ̀ wọ́pọ̀ sùgban ó máá n wáye gẹ́gẹ́ bi oyún ẹlẹ́kejìlẹ́yìn ti obìnrín bá ti ni oyún àkọ́kọ́. Nítorí ìdí èyí, o túmọ sípé obìnrin náà lóyún ìbèjì, sùgban àsìkò ọtọ̀ọ̀tọ̀ ni wọ́n yóò fi dàgbà, ní ọ̀ps ìgbà wọ́n kò ni bí wọn ni àsìkò kan náà. Bí ó ti lé jẹ́ pé ìyàtọ wà láàrín kí ẹyin méjì so èso nílé ọmọ (Superfecundation) tabi kí obbìnrin ni oyún ni ṣíṣẹ̀ ń tẹ̀lé (Superfetation), ìkan jk kí ààtọ ọmọkúnrin lọ sí inú ẹyin méjì lásìkò ìbáṣepọ̀ kan láàrin oṣù( Superfecundation), ibèjí ni yóò fi irú oyún yìí bí. Sùgbọ́n bi ti ìkejì (Superfetation) àsìkò nǹkan osù ọtọ̀ọ̀tọ̀ ló ni oyún méjì yìí, àwọn ọmọ méjèèjì náà yóò sì ni ìwọ̀n ọ̀tọ̀ọ̀tọ lásìkò ìbí, irú ẹ̀jẹ̀ wọn yóò yàtọ̀, kódà wọn le jẹ́ ọmọ bàbá ọ̀tọ̀ọ̀tọ. Bí obìnrín bá wà nínú oyún, ilé ọmọ rẹ̀ kò ni  gbé ẹyìn jáde mọ́, t;i gbogbo èròjà tó n pètò ọmọ lára yóò sì máa sọ fun kí ó má agbáradì fún ọmọ bíbí. Ó kéré tán àrídájú àpẹrẹ irú èyí mẹ́wàá ló ti ni àkọsílẹ̀, èyí tí o súmọ́ jùlọ lo wáyé ni orílẹ́-èdè Australia tí ó obìnrin kan ti orúkọ rl ń jẹ Kate Hill, tó ni oún ni ẹ̀ẹ̀mèjí láàrín ọjọ́ mẹ́wàá. Ó bí àwọn ọmọ obìnrin, Charlotte àti Olivia, tí wọ́n sì ń pè wọ́n ni ìbejì bí ó tilẹ̀ jẹ́ pé, ọjọ mẹ́wàá ni wọ́n gbà lọ́wọ́ ara wọn. Ọjọ́ kan náà ni wọ́n bi àwọn méjèèjì, sùgbọ̀n wan ni ìwọ̀n ọ̀ọ̀tọọtọ àti irú ẹ̀jẹ̀ ọ̀tọ̀ọ̀tọ. Àwọn ẹrànko máá ń bí ibejì èyí sì wọ́pọ̀ láàrrín Èkúté, Ehoro, Àgùtàn, bákan náà lo pọ̀ tóbẹ́ẹ̀ gẹ́ láàrin àwọn ẹja àti àwọn ẹrànko mííràn. Aristotle ló kọ́kọ́ ṣe àkíyèsí èyí nínú Ehoro, o rí pé, àwọn ọmọ Ehoro ni ìwọ̀n ọ̀tọ̀ọ̀tọ, èyí sì máá n mú kí àwọn ti o bá kẹ́rẹ́ lọ́jọ́ orí kéré ni ìwọ̀n náà. Èyí túmọ̀ sí pé àsìkò ọ̀tọ̀ọ̀tọ ni ó ni oyún àwọn ọmọ náà wáyé."	https://www.bbc.com/yoruba/59022429
religion	Ọlọ́pàá ilẹ̀ Gẹ̀ẹ́sì ti sanwó ìtaràn £2500 fún oníwàásù ọmọ Nàìjíríà tí wọn mú lọnà àìtọ́	"Oniwaasu Kristẹni kan ni awọn ọlọpaa ilẹ Gẹẹsi ko panpẹ si lọwọ ti wọn si fipa gba bibeli lọwọ rẹ. Lẹyin iṣẹlẹ yii lo wa di ẹni ti awọn ọlọpaa yoo san owo gba ma binu ẹgbaa le ẹdẹgbẹta pọun fun un. Fọnran fidio ibi ti oniwaasu Oluwole Ilesanmi ti n bẹ awọn ọlọpaa ki wọn ma ṣe gba bibeli rẹ lawọn eeyan ti wo ni igba miliọnu mẹta le loju opo ayelujara. Iwaju ibudoko ọkọ oju irin Southgate ni wọn ti da a duro losu keji ọdun yi lẹyin ti ipe kan wole pe o n sọ ọrọ to korira ẹsin Islam. Ile iṣẹ ọlọpaa ilẹ Gẹẹsi ni ẹtọ awọn ni lati ṣe iwadii ọrọ tawọn fura si pe o nii ṣe pẹlu idunkooko mọ awọn eeyan ẹya kan tabi ẹlẹsin miran. Ninu fọnran fidio naa ni ọgbẹni Ilesanmi to jẹ ọmọ ọdun mẹrinlelọgọta ti n sọ fun awọn ọlọpaa naa pe ''Jesu nikan ni ọna iye'' Ọlọpaa to mu u ninu fidio naa si n sọ pe ''Mi o ba ọ jiyan amọ ko si ẹni to fẹ gbọ ohun to n sọ. Wọn fẹ ki o kuro nibi ni' "" Nigba ti ọgbẹni Ilesanmi fẹ mu bibeli rẹ, ọlọpaa naa sọ fun un pe ''o ba ti ro o daadaa ki o to bẹrẹ si ni sọ ọrọ abuku nipa ẹlẹsin miran'' Ọgbẹni Ilesanmi ni lootọ lohun sapejuwe ẹsin Islam gẹgẹ bi ohun ti ko bojumu amọ ero ọkan tohun ni gẹgẹ bi Kristẹni kii ṣe pe ohun bẹnu atẹ lu awọn musulumi. Lọjọ Iṣẹgun, ọgbẹni Ilesanmi yoo fi iwe ẹhonu sọwọ si ileeṣẹ ijọba eleyi ti awọn eeyan fọwọsi lati le daabo bo awọn to n ṣe iwaasu nita gbangba. Ileeṣẹ ọlọpaa ti gba pe awọn yoo san  owo gba ma binu  ẹgbaa le ẹdẹgbẹta poun fun un tori bi wọn ti ṣe fipa gba bibeli rẹ ti wọn si doju ti . Ọgbẹni Ilesanmi ni ''Inu mi dun pe ọlọpaa mọ pe awọ́n ko lẹtọ lati mumi tori pe mo n fi bibeli ṣe iwaasu.'' O tẹsiwaju pe ''Iṣẹlẹ naa jami laya nigba ti wọn mu mi, ṣugbọn ko ko irẹwẹsi ọkan bami lati pada lọ Southgate lọ ma ṣe iwaasu nitagbangba.''"	https://www.bbc.com/yoruba/afrika-49145076
politics	Kagara abduction: Lai Mohammed ní ìjọba ò sanwó fáwọn ajínigbé láti fi àwọn akẹ́kọ̀ọ́ iléèwé Kagara sílẹ̀	Faabada! Ijọba ko ni san owo kankan fawọn agbebọn ajinigbe to ji awọn akẹkọọ ati oṣiṣẹ ileewe girama Government Science College ilu kagara nipinlẹ Niger lọ, Minisita eto iroyin ati aṣa, Lai Mohammed lo sọrọ lori ileeṣẹ ẹrọ amohunmaworan Channels. Iroyin kan tu lu ayelujara pa pe ijọba apapọ ti san owo gọbọi fawọn ajinigbe lati fi awọn ọmọ akẹkọọ atawọn oṣiṣẹ ileewe ti wọn jigbe silẹ. Amọ, nigba to n sọrọ lori eto kan lori Channels lọjọ Abamẹta, Mohammed ni irọ ni pe ijọba ti sanwo itanran fawọn ajinigbe. Minisita ni oriṣiiriṣii ọna ni ijọba n gba lati rii pe awọn akẹkọọ atawọn oṣiṣẹ ileewe Kagara ti wọn jigbe gba ominira. Ọgbẹni Mohammed sọ pe ọjọ kan kọ ni gbogbo nkan de ibi to de yii, bakan naa ni kii ṣe ọjọ kan ni gbogbo nkan maa pada bọ sipo. ''Ijọba ko ni gba iwa ọdaran kankan laaye lorilẹede Naijiria, ati pe ijọba fẹ ṣe iwadii ohun to ṣe okunfa iwa ọdaran tawọn eeyan kan hu lawujọ. Laipẹ yii ni mo lọ si ilu Minna pẹlu awọn minisita mii to fi mọ ọga agba ọlọpaa ni Naijiria  lati ṣe iwadii lori ọrọ iṣẹlẹ ijinigbe ileewe girama Kagara. Mo le fi da yin loju pe ijọba n ṣiṣẹ takuntakun lori ọrọ naa,'' Mohammed lo sọ bẹẹ. Ẹwẹ, Gomina ipinlẹ Niger, Abubakar Bello paṣẹ l'Ọjọru pe ki wọn gbe gbogbo ileewe tipa lagbegbe tawọn ajinigbe ti n ṣọṣẹ nipinlẹ naa. Ile igbimọ aṣofin l'Abuja naa ti sọ fun Aarẹ Muhammadu Buhari pe ki o kede nkan o fara rọ lori ọrọ eto abo ni Naijiria. Ṣaaju iṣẹlẹ yii awọn ajinigbe kan yabo ileewe girama to wa ni Kankara, nipinlẹ Katsina nibi ti wọn ji awọn akẹkọọ to le ni ọdunun un gbe lọ.	https://www.bbc.com/yoruba/afrika-56137062
sports	Ajibade Babalade: Àwọn ọmọ Naijiria ṣèdárò gbajúgbajù agbábọ́ọ̀lù Super Eagles tó dolóògbè	Awọn ọmọ Naijiria ti n ṣedaro gbajugbaja agbabọọlu Naijiria, Ajibade Babalade to se alaisi ni ẹni ọdun mejidinlaadọta. Babalade to kopa ninu idije Africa Cup of Nations ni ọdun 1992, lo ku lojiji lẹyin ti o ni aisan ọkan. Akẹgbẹ rẹ, Ike Shorunmu ni ileewosan akọkọ ti wọn gbe e lọ kọ ọ, ko to di wi pe wọn gbe lọ si ileewọsan ẹkọni ti ilu Ibadan, tii o si dakẹ ki wọn to wọle sinu ileewosan naa. Ajọ to n risi ọrọ erebọọlu ni Naijiria. NFF lasiko ti wọn n ṣedaro agbabọọlu ọwọ ẹyin to doloogbe naa loju opo Twitter wọn, sọ wi pe ibanujẹ ni iroyin iku rẹ jẹ fun awọn. Awọn ololufẹ rẹ ranti iṣẹ takuntakun to ṣe lati gba ami ẹyẹ lasiko idije Afcon 1992 to waye ni orilẹede Senegal. Nàìjíríà làwọn ní ìfẹ́ sí ìpèsè abẹ́rẹ́ àjẹsára Covid-19 tí Russia ṣe Àwọn dókítà yóò bẹ̀rẹ̀ ìyanṣẹ́lódí lọ́jọ́ Ajé Wo ohun tí ilé ẹjọ́ ní kí wọ́n ṣe fún Sunday Shodipe, afurasí ìṣekúpani l'Akinyele Níbo lọ̀rọ̀ dé dúró nípa iṣẹ́ àwọn tó n wa iṣẹ́ N-Power? Arakunrin Nasiru Suleiman ni Babalade ni laipẹ ki o to ku ni o ṣi fẹran aworan ti oun fi sita nigba ti oun ṣe ayẹyẹ ọjọ ibi ọmọ rẹ akọkọ. Bakan naa ni awọn ololufẹ erebọọlu ni Naijiria fikun wi pe ipa takuntakun ti Babalade ko ninu ẹgbẹ agbọọla Enyinba lo jẹ ki wọn gba ami ẹyẹ CAF Champions League nigba rẹ. Iyawo Ajibade Babalade ati ọmọ rẹ mẹta ti wọn n gbe lorilẹ-ede Amerika lo gbẹyin rẹ. Ni Igba aye rẹ, Babajide Shorunmuti jẹ akọnimọọgba fun ẹgbẹ agbabọọlu Niajiria, Shooting Stars. Bakan naa lo gba bọọlu loke okun fun awọn orilẹ-ede bii Ivory Coast (African Sports0 , Korea (Anyang LG Cheetahs), Austria (SK Sturm Graz) ati ẹgbẹ agbabọlu Mohun Bagan AC ni orilẹ-ede India.	https://www.bbc.com/yoruba/ere-idaraya-54039864
health	Àṣìṣe márùn ún tí àwọn lọ́kọláyà ńṣe nípa owó àti níní ìmọ̀ nípa ara wọn	Jijiroro lori iṣuna ati eto inawo jẹ ohun kan to n fa ọpọlọọ wahala fun awọn eeyan paapaajulọ awọn lọkọlaya. Bi a ba wo ọrọ gbogbo, iṣoro eto inawo ati iha ti koowa n kọ si ọrọ owo lee fa oniruuru nnkan fun ọpọlọpọ eyan eleyi to mu ki sisọrọ nipa rẹ o fẹ nira pupọ. O ṣe pataki ki a sọrọ nipa ọna ti a le gba ṣe amojuto owo tabi iṣuna wa pẹlu awọn ọkọ tabi iyawo wa ki o ma baa fa wahala ni ọjọ iwaju. Amọṣa, bi o ko ba tii ni anfani lati ṣeto ijiroro yii bayii, o dara ki o tete wa aye fun. Ninu iṣẹ iwadii ijinlẹ kan to waye laipẹ yii, lori awọn ohun to n fa wahala laarin awọn lọkọlaya, ohun marun un lo jẹyọ lori ohun ti awọn lọkọlaya n koju nipa ọrọ owo ati ọna ti wọn le gba yanju rẹ. 1.Aisi asiko fun ijiroro lori inawo ninu igbeyawo tabi ifẹ: Ọpọlọpọ nnkan to ṣe pataki fun igbesi aye wa, gẹgẹ bi riri dokita tabi akọṣẹmọṣẹ nipa itọju eyin; bẹẹ gẹgẹ ni o yẹ ki a maa ṣe lori ọrs owo. Sisọrọ nipa owo ati inawo lee nira pupọ, ṣugbọn o ṣe pataki fun igbeyawo lati kogoja. Ṣe eto asiko to dara julọ fun iwọ ati ololufẹ rẹ lati jiroro nipa inawo yin. Maṣe duro de igba ti ẹnikan ninu ẹyin mejeeji ba na owo to gọbọi lati ra ohun kan tabi nigba ti iṣoro iṣuna ba waye. Ohun to ṣe pataki ni pe ki ẹ joko sọrs lori inawo yin, o lee da lori bi ẹ ṣe n nawo si, ohun ti ẹ n san owo fun, bi iṣuna ṣe n ri tabi fifi owo pamọ fun ohun kan to ṣe pataki. Ohun to ṣaa ṣe pataki ni pe ki ẹ fi asiko silẹ lati jiroro lori owo. Ọna ti o ba gba na owo rẹ lawọn asiko kan sẹyin lee ni ipa lori ọna ti o o gba na owo rẹ lasiko yii, eyi si ni idi ti lọkọlaya lati mọ ipo ti eto inawo ọkọ tabi iyawo wọn wa. Bi o ba lee mọ nipa ilana inawo atẹyinwa ololufẹ rẹ, yoo ran ọ lọwọ pupọ lori bi ẹ ṣe n na owo yin lọwọlọwọ. Bi ololufẹ rẹ ba wa lati idile ti o lowo, ti owo kii ṣe iṣoro fun, o ṣeṣe ki ọna ti o gba n fowopamọ o ma dun mọ ọ ninu pupọ. Ni kete ti o ba ti mọ itan nipa iṣuna ololufẹ rẹ, nibẹ loo ti le mọ nipa ilana ti wọn fi n na owo ti yoo si ran ọ lọwọ lati maṣe bọ sọwọ aṣiṣe owo. Lasiko ti ẹ ba n ṣeto afojusun inawo yin, iwọ ati ololufẹ rẹ gbọdọ joko jiroro  lati mọ awọn ohun gan ti ẹ fẹ gan ni pato. Ọpọ awọn lọkọlaya lo maa n gba pe ololufẹ wọn fara mọ ohun ti wọn fẹ nipa iṣuna lai sọrọ rẹ rẹ. Lẹyin o rẹyin ni wọn yoo wa rii pe irọ ni wọn n pa. Gẹgẹ bi lọkọlaya, ẹyin mejeeji nilo lati jiroro lori awọn idojukọ yin nipa inawo, dukia ti ẹ ni ati iye owo oṣu ti ẹni kọọkan yin n gba. Lẹyin eyi, ṣe ilakalẹ inawo yin bii owo ori, sisan owo san an diẹdiẹ lori ọkọ rira. Nitori pe dandan ni sisan awọn owo wọnyii, o rọrun lati tete bẹrẹ si ni ṣeto iṣun alori wọn. Lọpọ igba ni edeaiyede yoo maa waye lori iṣuna yin bi ọkan ninu awọn lọkọlaya ba n yọ ninu aṣuwọn ajumọni wọn lati nawo fun ohunkohun. Nitori eyi, o ṣe pataki ki ẹyin mejeeji ṣe eto lori bi ẹ o ṣe maa na owo lsna ti ko ni ṣokunkun si ẹni keji. Fifi ara pamọ fun ololufẹ rẹ lori ọrọ owo, kaadi igbowo ATM rẹ ati awọn ohun tuntun ti o n gbero lati ra lewu pupọ. Ohun to ṣe pataki naa ni ki ẹyin mejeeji jẹ olootọ si ara yin. Bi o ba ti n di pe ẹyin mejeeji ko lee ṣalaye ohun ti ẹ n ra fun ara yin nitori ero pe ẹnikeji rẹ ko ni fọwọsi ohun ti o fẹ ra naa, a dara ki ẹ jumọ joko jiroro pọ lori rẹ	https://www.bbc.com/yoruba/afrika-58888684
politics	Ekiti 2022: Alága ẹgbẹ́ òṣèlú ADP ní ìpínlẹ̀ Ekiti fi ẹgbẹ́ sílẹ̀	"Lẹyin ọjọ́ diẹ, ti oludije fun igbakeji gomina lati inu ẹgbẹ́ oselu Action Democratic Party (ADP), fun idibo gomina ti yoo waye ni Ekiti l'oṣu to n bọ fi ẹgbẹ silẹ, alaga ẹgbẹ́ naa ti fi ẹgbẹ́ silẹ pẹlu. Ọjọ Iṣẹgun ni Ogbẹni Olakunle Abegunde kede igbesẹ rẹ fun awọn akọroyin, n'ilu Ado-Ekiti. Abegunde fi ẹsun kan awọn adari ẹgbẹ́ ADP lapapọ pe, wọn hu iwakiwa, ti wọn ko si ni àfojúsùn to daju fun ẹgbẹ́ ni imurasilẹ fun idibo gomina. O ni owo ara oun ni oun fi n gbọ bukata ẹgbẹ́ naa nipinlẹ Ekiti, lati ọdun 2017 ti wọn ti da a silẹ. Saaju ni Akọwe apapọ fun ẹgbẹ́ ADP, kede pe awọn ti yọ Ọgbẹni Abegunde kuro nipo. ""Ẹgbẹ́ naa ko yọnda owo kankan ri bo ti wu ko kere mọ, ninu gbogbo owo to n wọle lati ipinlẹ Ekiti ati àwọn ipinlẹ yooku ni Naijiria. "" Oṣù mẹta sẹ́yìn ni mi o ba ti kuro ninu ẹgbẹ́, sugbọn n kò ṣe bẹ́ẹ̀, ki igbesẹ mi ma ba akitiyan oludije ninu idibo gomina to n bọ, jẹ́."" Arabinrin Kemi Elebute-Halle, lo n soju ẹgbẹ́ naa. Arakunrin Abegunde ni ṣùgbọ́n nitori bi awọn adari ẹgbẹ́ ṣe kede pe wọn da oun duro fun asiko kan,"" mo kuku fi asiko yii kede pe mi o ṣe ẹgbẹ́ oselu ADP mọ lati wakati yii lọ"". Bo tilẹ̀ jẹ́ pe ko kede ẹgbẹ́ oselu to fẹ darapọ mọ bayii, Ọgbẹni Abegunde sọ pe oun yoo ṣe ipade pẹlu ẹbi ati awọn alatilẹhin oun ni gbogbo ijọba ibilẹ to wa ni ipinlẹ Ekiti, lati sọ igbesẹ to kàn. Ọjọ kejidinlogun, oṣu Kẹfa, ọdun 2022, ni idibo si ipo gomina yoo waye nipinlẹ Ekiti."	https://www.bbc.com/yoruba/afrika-61514517
health	World Sickle Cell Day: Àwọn ǹkan ti alárùn SS kò gbọdọ̀ ṣe fún alááfíà ara - Dókítà Igbekele	"Ni igba akọkọ ti wọn yoo ṣe ayajọ ọjọ aisan arunmọleegun, ajọ isọkan agbaye lo kọkọ ṣe agbekalẹ rẹ lọdun 2008. Wọn ṣee  lati bẹrẹ si ni mọ aisan foniku fọla dide ati idojukọ awọn to n ṣaisan yii lagbaye. Lẹyin ọjọ yii ni ajọ isọkan agbaye wa ya gbogbo ọjọ ikọkandinlogun, oṣu kẹfa sọtọ lati maa ṣe ayajọ ipolongo aisan foniku fọla dide lagbaye. Ẹwẹ, oju lasan ni ọpọlọpọ ri lara awọn alaisan yii ṣugbọn gẹgẹ bi iwadi ṣe fi han, diẹ lara awọn nkan ti ẹ ko mọ tabi ti ẹ ko tii gbọ ri nipa awọn to n ṣaisan foniku fọla dide pọ. Gẹgẹ bi Dokita ọmọ Naijiria kan to tun wa ni ilu London fun imọ ẹkọ, Ogunboye Igbekele ṣe sọ fun BBC Yoruba, ọpọ nkan ni ẹ ti mọ tẹlẹ nipa awọn alaisan foniku fọla dide bii ki egungun maa ro wọn. O sọ nipa aya didun, inu rirun, oju wọn maa ni awọ pupa rẹsurẹsu, ati ki wọn maa padanu ẹjẹ pupọ ṣugbọn awọn ohun ti ẹ le ma mọ ree. Awọn eyi to yẹ ni mimọ lasiko yii ni: 1. Ibẹru IkuIdamu inu ọpọlọ leyi nitori pe ọpọlọpọ wọn lo n bẹru iku ṣugbọn ti wọn ko le sọ ọ jade. Nilẹ Afirika paapaa ju lọ ni Naijiria, bi wọn ba sọ ọ sita, awọn eeyan a ni wọn o nigbagbọ. Awọn yii kan naa ni wọn a ni nilẹ Yoruba, bi wọn ba ti le kọja ọgbọn ọdun laye, wọn ti ye e niyẹn. Tori eyi, awọn agba a maa gba awọn alaisan foniku fọla dide nimọran ki wọn tete fẹ ọkọ tabi iyawo ki wọn le tete bi ọmọ saye tori ti wọn o ba ku. 2. Ibẹru ta ni yoo fẹ mi lọkọ abi laya?Nigba miran, wọn ko ki n fẹ sọ ẹya ẹjẹ (genotype) wọn tori bi ẹlomii to ti yo ifẹ wọn. tẹlẹ ba gbọ eyi, o ṣeeṣe ko fẹsẹ fẹẹ ki ifẹ naa ka kuro loju rẹ Eyi ko ṣẹyin lilọ họsibitu lonii, họsibitu lọla, daku lonii, ji lọla, wọn ko ki n le sọ fun ẹnikẹni ju ki wọn bo o mọra wọn lọkan lọ. 4. Nigba mii, obi le ma tete ri apẹrẹ aisan yii lara ọmọ ti wọn ba ṣẹṣẹ bi titi yoo fi pe oṣu mẹfa tabi ọdun kan ti ọmọ naa ba bẹrẹ si ni ṣe aisan ati to n padanu ẹjẹ. Pẹlu eyi ni dokita tabi nọọsi fi le mọ. Dokita Igbekele jẹ ko di mimọ pe ni ilana iṣegun oyinbo, ko ṣee ṣe rara ki ẹya ẹjẹ eeyan yi pada O ni o ri bẹẹ nitori pe awọn onimọ iṣegun oyinbo ko gbagbọ ninu eyi rara lodi si bi awọn kan ṣe maa n ti ẹsin igbagbọ bọ ọ pe adura maa n yi ẹya ẹjẹ pada. Awon wonyii a maa  rọ igbagbọ wọn mọ ọ ti yoo si ri bẹẹ bi wọn ba tun ayẹwo ṣe. Ẹwẹ, dokita ṣalaye pe bi wọn ba gbe eroja inu egungun (Bone Marrow) ẹni to jẹ AA fun apẹrẹ sinu ẹni to jẹ SS lati parọ rẹ, eyi ṣeeṣe o si wa lati wo o san ni ṣugbọn ko yi ẹya SS to ti wa ninu gbogbo ẹya ara to ku pada. 6. Ta ni SS ko gbudọ fẹ laelae?Dokita Igbekele sọ pe SS ko gbudọ daba rara lati fẹ AS. ""Agbako gbaa leleyii"". ""Awọn ẹya mii to tun wa ni AC SC ati bẹẹ bẹẹ lọ ṣugbọn ọmọ iya kan naa ni wọn pẹlu SS""."	https://www.bbc.com/yoruba/53115544
health	Sex Toy: Ife omi há sí ilé ìtọ̀ obìnrin kan fún ọdún mẹ́rin lẹ́yìn tó fẹ́ fi gba adùn ìbálòpọ̀	Ara me e riri, mo ri ori oloogbo lori atẹ. Ariwo ha, ko jẹ jẹ bẹẹ lo gba ẹnu awọn dokita nileewosan lẹyin ti wọn ri i pe gilaasi imumi lo wa ninu ile itọ obinrin kan. Arabinrin ẹni ọdun marunlelogoji ọhun lo ti wa ninu irora fun ọdun mẹrin, to si n paara ileewosan. Amọ wọn ko mọ aarun to n ṣe e. Nigba to de ileewosan miranarun UTI lo sọ fun wọn pe o n sẹ oun, nigba to de ileewosan naa, nitori awọn apẹẹrẹ to n ri, paapaa, bi itọ ṣe ma n rin jade ni ara rẹ. Akọsilẹ nnkan ti obinrin yii koju ni wọn kọkọ gbe jade ninu iwe imọ ijinlẹ ori ayelujara, Science Direct, ninu oṣu Kinni. Iyalẹnu lo jẹ fun awọn dokita nigba ti ayẹwo imọ ẹrọ fihan pe ife imomi oni gilaasi lo wa ninu ile itọ rẹ. Arabinrin naa to wa lati Tunisia, jẹwọ pe oun lo ife naa ni ọdun diẹ sẹyin fun adun ibalopọ. Niṣe lo ki ife naa si iho ti itọ n gba jade dipo oju ara ti obinrin n gba ni ibalopọ. Iṣẹ abẹ si ni awọn dokita fi gbe gilaasi naa jade, lẹyin ti wọn fọ okuta ile itọ to yii ka. Iyalẹnu to wa ninu ọrọ arabinrin yii ni pe ko si nkankan to ṣe ife naa lati ọdun to ti wa ninu ara rẹ. Ko pawọ da, bẹẹ ni ko fọ. Ninu imọ ijinlẹ, 'urethral sounding' ni wọn n pe nkan ti obinrin naa sẹ. Awọn to ma n sẹ nkan yii ma n ki oriṣiriṣi nkan bi ife omi oni gilaasi sinu ibi ti itọ n gba jade lati mu ki adun ibalopọ pọ si fun wọn. Igbagbọ wọn ni pe ti nkan ba wa ninu ile itọ, yoo fun wọn ni adun to pọ lasiko ti wọn ba n ni ibalopọ. Nkan to yẹ ki o mọ nipa 'Urethral Sounding': Oju opo akọsilẹ nipa eto ilera, Wed MD, sọ pe awọn onimọ isẹgun oyinbo ma n lo ilana yii lati fi ṣi ile itọ, lasiko ti wọn ba fẹ ẹ yọ ohunkohun to há sibẹ. Ṣugbọn, awọn irinṣẹ ilera ni wọn ma n lo, kii ṣe awọn nkan to le pani lara. Iwadii sọ pe tọkunrin-tobinrin lo ma n ṣe e, ti wọn si ma n lo awọn nkan bi ikọwe (pencil), waya, awọn eso to jọ nkan ọmọkunrin, ati bẹẹbẹẹ lọ. Ewu to wa ninu ṣiṣe 'urethral sounding' Ọgbẹ O ṣeeṣe ki o ma le yọ nkan naa mọ fun ra rẹ O le lu iho sinu ile itọ rẹ tabi ko o ma le tọ rara Kokoro aifojuri ninu ile itọ (UTI) Itọ yoo ma rin jade si ara rẹ O le ba kindinrin jẹ	https://www.bbc.com/yoruba/awon-iroyin-miran-60804762
religion	Pastor allegedly demand N310,000 from members: Ọlọ́pàá Ekiti fi ọ̀rọ̀ síta tó tàn 'mọ́lẹ̀ sí ẹ̀sùn Pásítọ tó fẹ́ gba N310K fi kó ọmọ ìjọ lọ s'ọ́run	"Lori ọ̀rọ̀ to kọkọ jọ bíi awuyewuye àmọ́ ti awọn ọlọrọ funrawon si ti sọ pe bẹẹ lo ri ti wọn si salaye fun BBC Yoruba, ọpọlọpọ lo ti n sọ oríṣiríṣi lori ayelujara lara eyi to jẹ wipe ""o yẹ ki ijọba da sii"". Nibayii Ọlọpaa Ìpínlẹ̀ náà tí dá sii. Wọn ni ""ẹ má ṣe  bẹru""! Nínú atẹjade kan ti agbẹnusọ Ileeṣẹ ọlọpaa Ekiti fọwọ́ si to si fi sọwọ si awọn oniroyin, ""Ileeṣẹ ọlọpaa Ekiti fẹ ki gbogbo araalu gbọ pé a ti ṣe iwadii Pásíto ìjọ Christ High Commission Ministry, Pasito Noah Abraham fun ẹ̀sùn pe o n gba owo lọwọ awọn ọmọ ìjọ rẹ pẹlu ileri pe oun yoo ko wọn lọ si ọrun lẹyin ti igbasoke ba sẹlẹ eyi ti o wa ninu Bíbélì amọ arákùnrin naa sọ pe ilu Araromi Ugbeshi-Ekiti ni yoo ti waye. Bákan naa ni awọn Ọlọpaa ni ilaniloye ti awọn ń ṣe yii ṣe pataki lati dena awọn ọrọ àìgbọ́yé ti ko yẹ tabi fífi òfin mu ni lọ́nà aitọ. ""A fẹ ki araalu mọ pe iṣẹlẹ yii ko jẹ ajoji si wa pẹlu bi ariwo rẹ ṣe gba ilu kan, a si ti n gbe igbesẹ àti eto to yẹ"". Latari itanilolobo to bọ si ọwọ awọn Ọlọpaa ni ọjọ Kẹẹdọgbọn oṣù Kẹrin ọdún 2022, ẹ̀ka Ileeṣẹ ọlọpaa to wa ni Omuo-Ekiti ni awọn dari ikọ  agbofinro lọ si ibi ipagọ Ṣọọṣi naa ni Araromi Ugbeshi-Ekiti. ""Lẹyin rẹ la pe Pasito naa si agọ wá fun iwadii"". Sunday Abutu, alukoro Ọlọpaa Ekiti to fi ọrọ naa síta ni kete lẹyin iwadii ni wọn sọ ọrọ naa di ẹjọ́ ofin. Ṣé ó ṣeéṣe kí  ẹgbẹ́ ASUU fi òpín sí ìyànṣẹ́lódì rẹ̀ lọ́jọ́ Aje? Ikú d'óró! Wole Adetiran tó kọ orin àdákọ àgùnbánirọ̀ Naijiria 'NYSC Anthem'  ti jáde láyé Torí oge ṣíṣe, wo obìnrin tó ṣe ìrìbọmi omi tútù àmọ́ tó já sí ikú fún u Àmọ́ ṣá, nigba ti BBC Yoruba lọ fi ọrọ wa Pasito naa lẹ́nu wo, inu ọgba ipagọ wọn la ti ba Pasito Noah Abraham àtàwọn ọmọ ìjọ rẹ. Awọn eeyan to wa nibẹ pọ ti Pasito naa n ṣe àlàyé fun wa pe bukata pupọ lára wọn, ọrun òun lo wa. Eyi ṣeéṣe ko jẹ pe awọn Ọlọpaa pè é fun iforowanilenuwo ni Ileeṣẹ wọn  àmọ́ wọn jẹ ki Pasito naa padà si ile rẹ. Atẹjade Ọlọpaa naa eyi ti  Abutu fọwọ́ si lórúkọ Komisona wọn wa sọ pe awọn ṣe ileri lati ṣe amojuto to sunmọra daadaa láti mọ boya iwa to tó furasi n ṣẹlẹ̀ láti ọwọ ẹnikẹ́ni tabi àkójọ àwọn èèyàn jakejado Ìpínlẹ̀ naa lati rii daju pe ẹ̀mí ati dúkìá awọn araalu wa ni ìpamọ́ dáadáa. Ẹgbẹ awọn ọmọlẹyin Kristi nipinlẹ Kaduna ti kede pe awọn ko mọ pasitọ Ade Abraham to ni oun yoo ko awọn ọmọ ijọ lọ si ọrun. Ko mọ nibẹ, o ni ki wọn san ẹgbẹrun lọna ọọdunrun le mẹwa Naira ki oun baa le ko wọn lọ. Alaga ẹgbẹ Ajọ CAN nipinlẹ Kaduna, John Joseph Hayab lo kede bẹẹ. Hayab ni bo tilẹ jẹpe iye ti pasitọ naa n gba lọwọ awọn ọmọ ijọ rẹ kere si eleyii ti awọn agbesunmọmi n gba lọwọ awọn to wa ni panpẹ wọn, to fi mọ awọn ajinigbe. Ninu atẹjade ti CAN fi lede, wọn ni awọn ko tii ri ẹnikẹni to mọ ile ijọsin pasitọ naa tabi adirẹsi agbegbe, tabi ijọba ibilẹ to wa ni Kaduna. ''Pasitọ ti ko si ẹni to mọ ile tabi ọna rẹ yii le mu ki awọn eniyan tabuku ẹsin Kristẹni.'' ''Nitori titi di asiko yii, ko si ẹni to mọ pasitọ Ade Abraham.'' ''A n rọ awọn eniyan to ba mọ wọn  ni Kaduna lati jade, ki a le tọ ipasẹ iru pasitọ to fẹ ko awọn eniyan lọ si ọrun yii.'' O tẹsiwaju ninu atẹjade naa pe  '' O ṣeeṣe ko jẹpe ki Ade Abraham to di onigbagbo lo ti kuro ni Kaduna abi ko wa ki eniyan ni Kaduna.'' ''Bawo ni iru pasitọ naa a ṣe wa ni agbegbe kan ko ma si ẹnikẹni to mọ ọ to fi mọ awọn oniroyin?'' O ni  nitori naa, Ijọ ọmọlẹyin Kristi ni Kaduna n rọ ẹnikẹni to ba mọ pasitọ naa ati ibi ti ijọ rẹ wa ni ipinlẹ Kaduna ko fi ṣọwọ si wọn. Ajọ CAN nipinlẹ Kaduna gbagbọ wi pe eleyii le fa rugudu ni ipinlẹ naa lasiko ti eto aabo dẹnukọlẹ patapata ni awọn agbegbe kan. nipinle ọhun. Oniwaasu ajinrere kan ni Naijiria ti orukọ rẹ n jẹ Pasitọ Ade Abraham ti ko awọn ọmọ ijọ rẹ jọ si ipinlẹ Ekiti nibi to ti sọ fun wọn pe ẹnu ọna ibode si ọrun mbẹ ni ilu Araromi-Ugbeshi ni agbegbe Omuo-Ekiti ti o sí ṣe ibudó ipagọ sí. Pasitọ Ade Abraham ni ọkan lára àwọn ọmọ ijọ rẹ ti fi ẹsun kan pe o gba ọ̀ọ́dúnrún ó lé mẹ́wàá náírà (310k) lọwọ wọn lati fi mu wọn lọ si ijọba ọrun títún. Iroyin kan sí ti gba gbogbo aye kan pe Pasito ti kọ ibudó tuntun kan ni ipinlẹ Ekiti nibiti o ti sọ pe ẹnu-ọna ọrun wa nibẹ. Amọṣa, BBC ko le fi idi ọrọ yii mulẹ pe ootọ ni eeyan kan le ko awọn eeyan gba oju ọna kan lọ si ọrun. BBC Yoruba gbera lati lọ wo boya lootọ ni Pasitọ naa kọ ipagọ kan si Ekiti taa si rii pe lootọ ni wọn n ṣe ipejọpọ tabi isin nibẹ. Ọkan lara awọn ọmọ ijọ naa ti Pasitọ Noah Abraham ko jọ sí ibùdó ipagọ to fẹ pada lọ si ile rẹ pẹlu iyawo ati awọn ọmọ rẹ meji, ṣugbon ti iyawo rẹ kọ gidigidi lati pada lọ si ilè wọn ní Kaduna ti o sí sọ pe igbasoke nbọ laipẹ fi ẹjọ tó àjọ ọlọpa leti pe kí won gba oun o. Ìkọ iroyin BBC News Yoruba gbera lo sí ilu Araromi-Ugbeshi ni agbegbe Omuo-Ekiti lati fi oju ri gbogbo nkan se ri, ti a sì bá pasitọ Abraham ni gbólóhùn. Ijọ Pasitọ Abraham bẹrẹ ni ilu Kaba ni ipinle Kogi ti o sí tẹsiwaju ni ipinlẹ Kaduna lẹyin opolopo awuyewuye pẹlu awọn ara ilu naa ki o to pada fi àbọ sí ilu rẹ ni ilu Araromi-Ugbeshi ni agbegbe Omuo-Ekiti. Pasitọ Abraham ni ajihinrere Òjíṣẹ Ọlọrun tí o ma nlọ kaakiri ni oun, ti isẹ iransẹ oun sì má n ran ọpọ eniyan ati ìdílé lọwọ ni ọna kan abi omiran. Pasitọ Abraham sọ fun ìkọ iroyin BBC News Yoruba pe lootọ ni oun sọ fún àwọn ọmọ ijọ pe kí wọn san owo N310,000. ""Nigbati  wahala wọn pọ pe wọn fẹ wa sí ipagọ ọlọdọọdun ti a ma n ṣe ti mo sì ni àṣẹ Ọlọrun tí o pe mi ni lati fi ṣe ìdánrawò fún gbogbo àwọn tí o fẹ sìn Oluwa tọkàntọkàn"". Olùdásílẹ̀ ijọ naa tun fi idi rẹ mu'lẹ pe oun ko tii gbà owo kankan lọwọ ọmọ ijọ kankan ti àjọ ileeṣe ọlọpa ipinle Ekiti sí ti dá sí ọrọ naa. ""Ajọ Ọlọpa ti wa síbí lati ri nkan ti o nsẹlẹ, Ọga Ọlopa agba ipinlẹ Ekiti ti pe mi fún iwadi àti gbogbo àwọn ọmọ ijọ ti wọn ba nigbati wọn wa, ti gbogbo wọn sí ti kọwe silẹ lọdọ wọn fún iwadi òtítọ"". Pasitọ Ade Abraham tun fi idi rẹ mu'lẹ pe ibudó tuntun kan ti oun wa yi ni ipinlẹ Ekiti ni ibi ti ẹnu-ọna ọrun wa ti ọlọrun sì fi sọ fun oun bẹẹ. Ilésẹẹ́ Ọlọ́pàá ti sọ ìgbésẹ̀ tuntun tí wọ́n fẹ́ gbé nípa ẹ̀sùn àwọn tó ń ní ìbálòpọ̀ pẹ̀lú ajá Ìgbà mélòó ló yẹ ko máa pàrọ̀ ‘bedsheet’ rẹ? Ikú àwọn Sójà tọkọ-taya tí wọ́n gé lórí kò yẹ ọmọ ènìyàn rárá Ọmọ orílẹ̀èdè Lebanon tó gba 'One way' l'Eko fi ọkọ̀ fọ́ ẹsẹ̀ obìrin kan Ikọ BBC News Yoruba tun ba arabinrin ti ọkọ rẹ ti tori tiẹ lọ fi ẹjọ sun Ọlọpa pe kini idi ti ko fi tẹle ọkọ rẹ pada si Kaduna nigbati o ni ilọ yaa ti arabinrin na sì fi ye wa pe ìpinnu ọkọ òun ṣe ajoji sí oun torípé ko jọ tipatikuuku ni ọkọ fi mú òun darapọ mọ ìjọ Pasito Abraham leyin ọdún kan toun fariga. Arabinrin naa ni àìmọye igba ni oun fi pe ọkọ rẹ ati ẹbẹ pe kini idi ipinnu òjìji rẹ pe Kaduna ya ti ko sí ni alaye kankan ṣe fún ohun. O sọ fun BBC Yoruba pe oun naa sì ti pinnu pé ti ọkọ òun o ba sọ ohun tó n sẹlẹ fún òun,  oun yíò ba wọn pari ipagọ náà ni kí oun to pada ti ipinle Kaduna. O tun fi ye wa pe ojojumọ ni oun ati ọkọ òun má n sọrọ lori ẹrọ ibanisọrọ. Alukoro awọn Ọlọpa ni ipinlẹ Ekiti, Sunday Abutu fi idi ọro náà múlẹ pe iwadii n'lọ lọwọ lori ẹsun naa."	https://www.bbc.com/yoruba/61316858
sports	Chelsea kéde Frank Lampard gẹ́gẹ́ bíi olùkọ́ni tuntun	Ẹgbẹ agbabọọlu Chelsea ti kede Frank Lampard gẹgẹ bii olukọni tuntun fun ikọ naa. Adehun ọdun mẹta ni Chelsea ati Lampard tọwọ bọ. Frank Lampard fi igba kan ri jẹ agbabọọlu ikọ naa ti orukọ rẹ ko lee parẹ laelae, oun si ni agbabọọlu to gba goolu wọle julọ fun ikọ ọhun ki o to fi ibẹ silẹ. Ninu atẹjade kan ti ikọ Chelsea fi sita ni owurọ Ọjọbọ, oludari ẹgbẹ agbabọọlu Chelsea Marina Granovskaia ni: 'Inu wa dun lati ki Frank Lampard pada si Chelsea gẹgẹ bii olukọni agba. Frank ni oye to jinlẹ gidigidi nipa ẹgbẹ agbabọọlu yii ati bi nnkan ṣe lọ si ni saa bọọlu to kọja,  si ti fihan pe oun wa lara awọn ojẹwẹwẹ olukọni ti ọpọlọ wọn pe ninu ere bọọẹu afẹsẹgba. Ọdun mẹta ni Frank Lampard lo ni Stamford Bridge, awọn alaṣẹ Chelsea si ti fi igbẹkẹle wọn han pe asiko to yẹ ẹ gan lo pada wa yii gẹgẹ bii oluksni wọn. Nigba ti oun pẹlu n sọrọ lẹyin ti o tọwọ bọwe adehun rẹ tan, Frank Lampard ni iyi nla lo jẹ fun oun lati di olukọni agba fun ẹgbẹ agbabọọlu Chelsea ati pe afojusun oun bayii ni 'lati mura giri fun iṣẹ naa ati lati pese ikọ naa silẹ gidigidi fun saa ere bọọlu to n bọ lọna' Frank Lampard n bọ si ipo naa lẹyin ti Mario Sarri to wa nibẹ tẹlẹ ti lọ darapọ mọ Juventus lorilẹede Italy.	https://www.bbc.com/yoruba/afrika-48867410
politics	Ìdí tí mo fi dákẹ́ lóríi ìdàrúdàpọ̀ inú ẹgbẹ́ òṣèlú PDP nìyìí - Saraki	"Adari ile igbimọ aṣofin àgbà tẹ́lẹ̀ rí, Sẹnetọ Bukola Saraki ti pada sọ̀rọ̀ soke lẹyin ọpọlọpọ asiko to fi jawe mẹ́nu lai da si gbogbo onírúurú ija ohun ìdàrúdàpọ̀ to n rọ lu ẹgbẹ́  Peoples Democratic Party, PDP. Saraki ṣẹ̀ṣẹ̀ de lati isimi ọlọdọọdun rẹ ni to si lọ si ìpínlẹ̀ Akwa Ibom taara lati dára pọ mọ ayẹyẹ ọdun ikarundinlọgbọn ìpínlẹ̀ náà. Saraki ni oun ti n ṣiṣẹ́ lai pariwo to si fi kun un pe àwọn àkókò kan wa to yẹ keeyan máa ṣe bẹẹ. Kii ṣe iroyin mọ pe ẹgbẹ́ òṣèlú PDP eyi ti Saraki jẹ ọkan ninu wọn ti n koju ìṣòro laarin awọn adari pàápàá eyi to gba ẹnu gbogbo eeyan kan bayii ti wọn n sọ̀rọ̀ ẹ ìyẹn ipe nihin lọhun fun ikọwe fipo silẹ alaga ẹgbẹ́ naa, Iyorchia Ayu, pàápàá to jẹ wipe Gomina Ìpínlẹ̀ Rivers, Nyesom Wike àti akẹgbẹ́ rẹ ni Oyo, Seyi Makinde n dari ipe fun ki alaga wọn fipo silẹ. Bakan naa ni igun ti Gomina Nyesom Wike ṣẹ̀ṣẹ̀ yọra kuro lara igbimọ ìpolongo fun oludije Ààrẹ, Atiku Abubakar. Bo tilẹ̀ jẹ pe oguna gbongbo ni Atiku jẹ ninu ẹgbẹ́ òṣèlú naa, o gbiyanju lati ma dára pọ mọ iha kankan yala awọn to n pe fun ikọwefipo silẹ Ayu tabi awọn ti ko pe fun un. Àmọ́ Aiku ni tìrẹ ṣaa tẹnu mọ pe ofin ẹgbẹ́ ni ki wọn tẹle. Laipẹ yii naa, Atiku sọ pe ko si ẹni to lee fi tipátipá ni ki Ayu kọ̀wé fipo silẹ. Eyi si da lori bí Wike ṣe tesiwaju ninu onírúurú ifọrọwanilẹnuwo to si n fẹ̀sùn fifun ati gbiga abẹtẹlẹ kan an to fi mọ oniruuru ẹ̀sùn míì. Ọ̀ràn akobani kọ ni Iyorchia da kii sii ṣe pe o tapa si ofin amọ awọn ti ko fẹẹ yii ni awọn mọ ohun ti awọn n ja fun. Wọn ni lori ọrọ ẹkùn ni, ti awọn si n fẹ́ ki ẹkùn Guusu di ipo to ṣe koko mu ninu idari ẹgbẹ́ náà. Ẹwẹ, ohun ti Saraki sọ loju opo ayélujára Facebook rẹ ni pé: ""... Bi mo ṣe n lọ kaakiri orileede ni ọjọ díẹ̀ sẹ́yìn, mo ni imọlara pe ọpọlọpọ eeyan lo fẹ mọ idi ti mo fi dákẹ́ lori awọn ìgbésẹ to waye ninu ẹgbẹ́ wa, PDP. Idahun mi ni pé, àwọn asiko kan wa to yẹ keeyan sọ̀rọ̀ ki wọn si gbọ́ eeyan bẹẹ si ni asiko tun wa to jẹ pe ṣíṣe iṣẹ lábẹ́lẹ̀ lo máa n so eso rere.""\nSaraki ni iru asiko bẹẹ nìyí. Pẹlu bo ṣe  loun duro gidigba sẹ́yìn Atiku, Saraki ni ""PDP àti Atiku Abubakar ṣi ni ipinu to dara ju fawọn ọmọ Naijiria ninu eto idibo ọdun 2023!""."	https://www.bbc.com/yoruba/articles/c3g1yq6dwqyo
health	Stephenie Rodriguez yóò padà wá sí Naijiria lẹ́yìn tó pàdánù ẹsẹ̀ rẹ̀ méjèjì lọ́wọ́ àìsàn ibà	"Itan arabinrin ọmọ ilẹ Australia, Stephenie Rodriguez, ti wọn ge ẹsẹ rẹ mejeji leyin to dubulẹ aisan iba ni Naijiria ti n fa ori ayelujara ya. Stephenie sọ pe itan igbesi aye oun yipada lẹyin ti oun kopa ninu ipade apero kan, Hive Africa Global Leadership Program, niluu EKo lọdun 2019. Nigba ti BBC kan si arabinrin naa, o ṣalaye pe e to mẹta ọtọtọ ni oun wa ṣe ni Naijiria, lara rẹ ni Hive Africa Global Leadership Program, nibi ti oun ti ba awọn eeyan sọrọ. Lẹyin to sọrọ tan ni wọn ni wọn ni ko lọ si iwaju gbọngan ti eto na ti waye lati ya fọto, eyii ti wọn ṣe fun nnkan bii wakati meji gbako. Idán oríta nínú ṣọ́ọ̀ṣì Winners Chapel, okùnrin kan kù gììrì mọ́ Bíṣọ́ọ̀bù Oyedepo lórí pẹpẹ ìwàásù Ọwọ́ ọlọ́pàá tẹ ọkọ ìyàwó tó pa ìyàwò rẹ̀ nítorí ogún tó ní Wo bí ilẹẹjọ́ ṣe yí ẹ̀bẹ̀ Baba Ijesha dànù lórí ẹ̀sùn ìfipábánilòpọ̀ tí wọ́n fi kàn án O ni ""Ibi ti a ti ya fọto naa sunmọ eti omi, awọn dokita mi si sọ fun mi pe o ṣeeṣe ko jẹ pe asiko ti a lọ ya fọto naa ni ẹfọn bu mi jẹ, iyẹn ni nnkan bii aago mẹfa irọlẹ si aago meje alẹ."" Ohun to ṣẹlẹ lẹyin ipade naa Lẹyin oṣe meji to kuro ni Naijria ni Stephanie bẹrẹ si n ṣaisan. Aisan naa bẹrẹ pẹlu bo ṣe daku rangbandan ni papakọ ofurufu ni Boston, nilẹ Amẹrika lasiko to fẹ wọ ọkọ ofurufu pada si orilẹ-ede rẹ ni Australia. Wo ọ̀nà láti gbógun ti àìsàn Ibà lásìkò yìí Àjọ WHO gbé abẹ́rẹ́ àjẹsára àìsàn ibà jáde fún ilẹ̀ Afrika Irọ́ ni ò, òjò kìí fa àìsàn ibà - Dokita 'Naijiria n koju itankalẹ arun iba' Gẹgẹ bii ohun to sọ, wọn gbe e lọ sile iwosan ẹkọṣẹ iṣegun ti Harvard, nibi ti awọn dokita ti ni ko ṣe awọn ayẹwo kan lati mọ irufẹ kokoro to n ba finra. ""Nigba ti wọn ṣe awọn ayẹwo naa tan ni esi rẹ fi han pe aisan iba wa ninu ẹjẹ mi."" Bo tilẹ jẹ pe iṣẹlẹ naa yi itna igbesi aye rẹ pada, obinrin ọhun ni amuwa Ọlọrun ni. Stephanie sọ pe ""Iṣẹlẹ naa ko ṣeṣi waye nitori Ọlọruni ki ṣe aṣiṣe."" ""Iṣẹ ti ̣Ọlọrun ran ẹfọn to jẹ mi lo wa ṣe."" Wo ibi tí wọ́n ti ń sun ẹran èèyàn jẹ bí ẹran ìgbẹ́ tí ọwọ́ àjọ DSS tẹ èèyàn 30 lára wọn Wo bí ilẹẹjọ́ ṣe yí ẹ̀bẹ̀ Baba Ijesha dànù lórí ẹ̀sùn ìfipábánilòpọ̀ tí wọ́n fi kàn án Ta ni Ọba Sátánì tó fẹ́ ìyàwó 57 kó tó jáde láyé lẹ́ni ọdún 74? Mo ṣèlérí láti lọ gbà'mọ̀ràn gidi kí n tó ṣe ìpinu dídupò ààrẹ ní 2023 Gẹgẹ bii nnkan ti awọn eleto ilera sọ, aisan iba ti wọn n pe ni ""cerebral malaria"" lo ba Stephanie finra. O jẹ ọkan lara awọn ẹka aisan iba to buru julọ. Lara awọn apẹrẹ aisan naa ni pe o le mu ki eeyan daku, o si maa n mu ki awọn ẹya inu ara kan, bii ifun, ẹdọforo, ati bẹẹ bẹẹ lọ kọṣẹ. Ti aisan yii ba ti wọnu ara tan, o le ṣakoba fun ọpọlọ, ti yoo si mu ki eeyan maa gbagbe nnkan, nigba mii ẹwẹ irufẹ ẹni ti aisan naa ba kọlu ko ni le sọrọ daadaa. Wayio, Stephanie ti sọ pe oun ko kabamọ pe wọn ge ẹsẹ ounn mejeji nitori aisan naa. Idi ti wọn fi ge ̣ẹsẹ Stephaniue mejeji Gẹgẹ bii ohun ti awọn dokita sọ nile iwosan Harvard, kokoro iba naa ti gba ida mẹjọ ẹjẹ to wa lara obinrin ọhun. Wọn tun sọ pe aisan naa ti wọ inu ifun ati kindinrin rẹ lọ, eyii to mu ko daku ni papakọ ofurufu Boston. Lẹyin awọn oniruru ayẹwo ti wọn ṣe, wọn ni lara awọn nnkan ti wọn yoo ṣe ni ki wọn ge ẹsẹ rẹ mejeji lati le gba ẹmi rẹ la. Ṣugbọn Stephanie ko jẹ ki iṣẹlẹ naa da omi tutu si lọkan, koda, o ti n mura lati tun tẹkọleti wa si Naijiria lọdun 2022."	https://www.bbc.com/yoruba/afrika-59678547
entertainment	Sir Shina Peters: Gbajúgbajà akọrin jùjú, Afro Juju Shina Peters jẹ oyè Bíṣọ́ọ̀bù Ìjọ Cherubim àti Seraphim	Gbajugbaja olorin Afro-Juju, Sir Shina Peters ti da Bisọọbu Ijọ Cherubim ati Seraphim. Akọrin to lamilaaka naa lawujọ ni wọn ṣe ayẹyẹ bisọọbu ijọ Cherubim ati Seraphim fun ni agbegbe Iju ni ipinlẹ Eko. Akọrin ọun lo fi fidio lede ati aworan ni oju opo Instagram rẹ ni Ọjọ Isinmi pẹlu akọlẹ pe ''bisọọbu to yatọ ni oun ati wi pe Ọlọrun ni agba gbogbo nkan ''. Bakan naa ni oju opo Facebook rẹ ni akọrin naa ti kọ si bẹ pẹ'' Ọlọrun lo ni gbogbo ogo. Olorun ni ma a sin titi de opin'' Nibayii, ẹbi ati ara pẹlu awọn ọrẹ ni wọn ti n kii ku oriire loju opo ikansiraẹni rẹ, ti wọn si n dupẹ lọwọ Olorun wi pe o ti kọ esu silẹ ati iṣẹ ọwọ rẹ. Laipẹ yii ni o gbe awo orin ti o ṣe pẹlu Teni, to si pe akle rẹ ni ''Jo'', eleyii ti wọn gbe jade ni Oṣu Kejila, ọdun 2020. SSP gẹgẹ bi orukọ ti awọn eniyan ma n pe e ni o gbe awo orin rẹ akọkọ jade ni ọdun 1989 pẹlu awo orin (Afro-Juju Series 1). Orin rẹ 'Shinamania'  to gbe jade ni ọdun 1991 naa gba ami ẹyẹ mẹta nitori o ta kaakiri jale-jako ni, to si ni ṣe awo orin mẹtala lati igba to ti bẹrẹ orin kikọ.	https://www.bbc.com/yoruba/55883925
politics	El-Rufai: Ọjọ́ mẹ́rin láàárín ọ̀ṣẹ̀ ní àwọn òṣìṣẹ́ yóò máa lọ sí ibi iṣẹ́ báyìí'	Ijọba ipinlẹ Kaduna ti kede pe ọjọ mẹrin laarin ọṣẹ ni awọn oṣiṣẹ yoo maa lọ si ibi iṣẹ bẹrẹ lati Ọjọ Kini, Osu Kejila, ọdun 2021. Gomina ipinlẹ Kaduna, Nasir El-Rufai ni igbesẹ yii yoo mu irọrun ba awọn oṣiṣẹ lati ṣe iṣẹ wọn bi iṣẹ. Bakan naa ni Gomina naa fikun un pe eyi yoo ran awọn oṣiṣẹ naa lọwọ lati le faramọ mọlẹbi wọn ju ti tẹlẹ lọ nitori wọn yoo ri aye lati lo pẹlu wọn ninu ile. Ninu atẹjade ti oluranlọwọ pataki fun gomina El-Rufai, Muyiwa Adekeye fi lede ni Osu Kejila ni erọngba ijọba yii yoo hggberaso. O ni lati Osu Kẹjila ni awọn oṣiṣẹ ijọba yoo bẹrẹ si ni ṣiṣẹ lati aago mẹjọ owuro titi di aago marun un irọlẹ ni Ọjọ Aje si Ọjọ Ẹti. Amọ ni Ọjọ Ẹti, gbogbo oṣiṣẹ yatọ si awọn to n ṣiṣẹ ni awọn ileewe ati ileewosan ni yoo ṣi'sẹ lati ile. Ijọba ipinlẹ Kaduna fikun un pe bi awọn oṣiṣẹ yoo ṣe ma a ṣiṣẹ ni yii titi di igba ti awọn yoo ṣe atuntọ iye ọjọ ti awọn oṣiṣẹ yoo fi ṣiṣẹ naa, eleyii ti yoo jẹ ọjọ mẹrin. ''Igbesẹ ijọba yii jẹ ọkan lara awọn ẹkọ ti ijọba kọ lara ajakalẹ arun Covid-19, eleyii to mu ki ajakalẹ arun naa ma ni ipa buburu nibẹ.'' ''Bakan naa ni asiko ajakalẹ arun naa fihan pe awọn oṣiṣẹ gbọdọ wa ọna tuntun miran lati ṣe iṣẹ wọn ki wọn ba le ṣe ni aṣeyọri.'' Gomina ipinlẹ Kaduna ni ọna tuntun yii yoo jẹ ki awọn oṣiṣẹ kunjuwọn nipa lilo ọna igbalode lati ṣe iṣẹ wọn.	https://www.bbc.com/yoruba/59472610
health	N﻿jẹ́ lílo òògùn tàbí gba abẹ́rẹ́ láì jẹun le fa ikú òjijì?	Laipẹ yii ni iroyin jade lori bi ẹbi kan ṣe n wa idajọ lẹyin ti ọmọ wọn, ọmọ ọdun mẹrin kan ku, ti wọn si ni abẹrẹ ti nọọsi fun nileewosan lai tii jẹun lo fa iku rẹ nipinlẹ Eko. Nitori eyi ni BBC se ba awọn onimọ sọrọ pe ṣe lootọ lo ṣeeṣe ki eeyan kú to ba gba abẹrẹ inu ofifo. Onimọ kan nipa bi ọkan ṣe n ṣiṣẹ si ninu ara, Dokita Habibah Aminu, to n ṣiṣẹ ni ileewosan ijọba apapọ, Federal Medical Centre, Lokoja, sọ pe ẹnikẹni ko le sọ pe abẹrẹ ti alaisan gba lo ṣekupa a, lai ṣe ayẹwo oku naa. O ni ki eeyan to le sọrọ nipa nkan to fa iku, eeyan nilo lati mọ ibi ti ọrọ ti wọ́, nitori pe awọn oogun kan wa ti ko ni ewu tabi pa ẹni ti ko tii jẹun lara. “Àwọn oogun kan wa ti awọn dokita ma n sọ fun alaisan lati lo lai jẹun.” Bakan naa lo sọ pe ko ṣe e ṣe ki abẹrẹ ti eeyan gba fun itọju dá fa iku alaisan. “Nkan to ṣe e ṣe ko ṣẹlẹ ni ki oogun l’agbara ju fun ara ẹni naa, eyi to le fa gìrì.” Onimọ ilera mii, Dokita Mariam Kadri, to jẹ Ọga agba ni ẹka itọju awọn ọmọde nileewosan FMC niluu Bida nipinlẹ Niger naa sọ pe, gbigba abẹrẹ sinu ofifo ko le fa iku ojiji. Dokita Kadri ni nkan ẹyọkan to le ṣẹlẹ ni pe ki aarẹ mu ara ẹni naa. Gẹgẹ bi akọilẹ ni oju opo ayelujara ajọ ilera ilẹ Gẹẹsi, awọn oogun kan nilo ki alaisan lo wọn lai ti jẹun tabi lẹyin ounjẹ. Awọn idi mẹrẹ̀ẹ́rín naa ni: Eyi ri bẹẹ nitori pe awọn oogun kan ma n fa ki eeyan o bì tabi aya rinrin. Awọn oogun kan wa to ma n da inu ikùn rú, nitori naa lo ṣe ṣe pataki lati lo wọn pẹlu ounjẹ. Awọn nkan jijẹ bii bisikiiti, burẹdi tabi ife miliiki kan ti to lati mojuto awọn nkan bi aya tita, ati bẹẹbẹẹ l. Awọn oogun nilo ki ounjẹ wa ninu ikun, ki wọn to raaye ṣiṣẹ daadaa ninu ara nipasẹ ẹjẹ Awọn oogun fun aisan bii it ṣuga, ti wọn maa n lo lati ẹnu ma n ṣaba nilo ki eeyan lo o ni asiko ounjẹ. Eyi yoo mu adinku ba iye ṣuga ti yoo wọ inu ẹjẹ lẹyin ti a ba jẹun tan, yoo si tun dena ki ṣuga inu ara kere. Ajọ eleto ilera naa sọ pe o sàn ki eeyan beere lọwọ dokita tabi apoogun to fun ni oogun dipo ki o kan lo o lai tẹle ilana to yẹ.	https://www.bbc.com/yoruba/articles/cljwy98pz0po
politics	Debo Adedayo: Agbára wà lọ́wọ́ àwa ọ̀dọ́ lórí ètò ìdìbò 2023- Macaroni	Èmi kò mọ̀ pé máa di aláwàdà, gbogbo ǹkan tó ń ṣẹlẹ̀ ní Nàìjíríà ló n fún mi ní ìwúrí- Debo Adedayo Debo Macaroni sọrọ lori awọn iwa ibajẹ to pọ ni Naijiria ati iṣẹ to wa lọwọ awọn ara ilu ati awon oloṣelu. Alawada yii tun sọrọ fun a\won ọdọ to n japa lọ si ilẹ okeere lasiko yii pe ki wọn ma gbagbe ile rara, ki won si gbe ogo Naijiria ga. Ni afikun, Mr Macaroni sọrọ lori iyatọ Daddy Wa ati Debo Adedayo nitori pe oun ko fẹran obinrin rara ati pe oun kii ṣe iṣekuṣe. O ni pe owo ni oun n wa bayii. O tun mẹnuba idi ti kii ṣe tẹle awọn akẹgbẹ rẹ lo si ode oloselu rara.	https://www.bbc.com/yoruba/64043997
health	Food Poison: Àwọn oúnjẹ́ mẹ́fà tó lè di májèlé ní àgọ́ ara ta bá jẹ wọ́n papọ̀	"Agọ ara ọmọniyan yatọ sira wọn, ohun ti ẹda kan le jẹ ti yoo ba lara mu, si le sakoba fun agọ ara awọn eeyan miran. Bi o tilẹ jẹ pe gbogbo ounjẹ lo ni anfaani to n se fun agọ ara amọ bi ire se wa ninu ibi, naa ni ibi wa ninu ire, ti isoro si le de ba ẹda lati ipasẹ awsn ounjk naa pẹlu. Idi ree to fi dara ki ẹda kọọkan mọ irufẹ ounjẹ to ba lara mu ati eyi to le jẹ majele fun agọ ara ẹnikọọkan. Bakan naa lo yẹ ki gbogbo eeyan mọ awọn ounjẹ kan to le se akoba fun agọ ara wa, to si le jasi iku ojiji, ta ba jẹ awọn ounjẹ naa papọ. Onimọ nipa ounjẹ jijẹ, Habiba Haruna ba BBC sọrọ lori isọri ounjẹ mẹfa to le di majele ninu agọ ara fun ẹda kọọkan. Ẹja ati Miliki jẹ ounjẹ to ni eroja asaraloore ta mọ si Protein to pọ pupọ, amọ ta ba pa ounjẹ mejeeji pọ, ta si jẹ wọn lasiko kan naa, ewu n bẹ loko longẹ. Isoro le de ba ara wa ta ba jẹ ẹja ati miliki papọ nitori ara wa le kọ ọ. Abala ẹya ara kan ko fẹran lati gba ounjẹ to ni eroja kan naa papọ lasiko kan naa, ta ba si se bẹẹ, o le da wahala silẹ. Oniruuru ọna si ni ẹda kọọkan fi le se afihan pe aapapọ eroja ounjẹ mejeeji naa ko ba oun lara mu tabi pe o ti di majele ni agọ ara oun. Ẹlomiran le maa bi nigba ti ẹlomiran le maa yagbẹ nitori pe o jẹ eroja mejeeji naa papọ, bi o tilẹ jẹ pe awsn mejeeji lo ni anfaani nla to n se fun ara. Isọri eroja ounjẹ meji miran to tun le fa akoba fun agọ ara ta ba jẹ wọn papọ ni ọgẹdẹ ati miliki. Amọ fun awsn eeyan miran, ajẹpọ miliki ati ọgẹdẹ le mu ki oorun kun wsn, ki wsn si sun daradara. Ọgẹdẹ ni eroja kan ti wọn n pe ni Potassiun, ẹni ti eroja yii ko ba si to bo se yẹ ni agọ ara rẹ, le mu miliki mọ pọ ọgẹdẹ lai ni isoro. Amọ fun ẹni ti o ba ni eroja Potassium to yẹ ninu ara, to ba fi jẹ ọgẹdẹ mọ miliki, isoro nla le ba agọ ara rk. Lara irufẹ awọn isoro ti yoo maa ri ni ki ọrun maa yun, ko si maa họ, tabi ki irorẹ pupọmaa yọ loju rẹ, to si tun le ni aisan ẹjẹ riru. Ti a ba fi miliki sinu eroja Lemon, kiakia ni yoo poora, tawọn eroja ara rẹ yoo si di akurẹtẹ Idi si ree to fi jẹ pe ti ẹnikan ba po miliki papọ mọ Lemon, o le di majele ninu ara, bakan naa lo tun le jẹ ki aya maa ta eeyan. Ẹpa dara fun agọ ara, to si wulo ni gbogbo ọna, bakan naa lo ni eroja asaraloore Protein ati Carbonhydrate. Ẹpa tun jẹ eroja kan ti awọn eeyan to sanra maa n lo lati tiirin tabi mu adinku ba ọra ara. Bakan naa ni eroja Olive oil dara lati setọju ara, to si tun n wo ọpọ aisan amọ ta ba da pọ mọ ẹpa, ta si jẹ, o le fa wahala fun agọ ara ti ko fẹran eroja Olive oil. Bakan naa, ta ba lo oogun oyinbo pẹlu awọn ohun mimu aladun to ni gaasi ati eroja Lemon, o le se akoba fun agọ ara. Onimọ nipa ounjẹ ni ta ba lo awọn ọti ẹlẹrindodo to ni gaasi ati eroja Lemon pẹlu oogun, ewu n bẹ loko longẹ. O wa gba awọn eeyan nimọran pe ki wọn mase fi ohun mimu aladun lo oogun kankan, paapaa awọn ohun mimu to ni eroja gaasi ati Lemon. Ti eeyan ba ko ẹran ati ẹyin tutu papọ, ewu nla ni fun agọ ara. O le fa majele ba ara, to si tun le mu ki ẹlomin maa bi tabi yagbẹ nitori pe ko ba wsn lara mu. Ẹran tutu le mu akoba ba ra ti a ko ba se daadaa. Bakan naa ni onimọ nipa ounjẹ ss pe ẹyin tutu ko ni iwulo kankan fun agọ ara ayafi ta ba se tabi din, ka to jẹ. ""Ẹyin tutu ko ni igbẹkẹle, ti a ko gbọdọ gbara le rara nitori ewu ni."" O wa gba awọn eeyan nimọran lati maa jẹ awọn ounjẹ ti yoo se ara wọn loore, ti yoo si se anfaani fun ara wọn lai ni akoba ninu."	https://www.bbc.com/yoruba/afrika-58200596
religion	T.B. Joshua: S.K. Abiara sọ̀rọ̀ nípa ìgbésí-ayé T.B. Joshua níbi ìsìn ìdúpẹ́	Bi a ba ku laa dere, eniyan ko sunwọn laaye. Isin idupẹ waye ni ijọ Synagogue Church of All Nations, SCOAN lẹyin isinku oludasilẹ ijọ naa, TB Joshua. Lara awọn ojiṣẹ Ọlọrun jankan jankan to wa nibi isin idupẹ ọhun ni Alufa ijọ CAC, S.K. Abiara. Alufaa Abiara sọ ọrọ idupẹ nipa igbesi aye TB Joshua to di oloogbe lẹni ọdun mejidinlọgọta. Lopin ọsẹ to lọ ni wọn sin oku oludasilẹ ijọ Synagogue Church of All Nations, SCOAN, Wolii Temitope Balogun Joshua. Ni nkan bi aago mẹta ọsan kọja iṣẹju diẹ ni wọn gbe ara rẹ sinu iboji. Nibi eto isinku naa to waye ni inu ọgba ijọ rẹ to wa ni adugbo Ikotun nipinlẹ Eko lati ri gomina ipinlẹ Ondo, Rotimi Akeredolu, ati aya Ooni Ile-Ife, Olori Naomi Silekunola Ogunwusi. Eto isin idagbere lo kọkọ waye ninu ṣọọṣi Synagogue, ko to o di pe wọn gbe oku rẹ lọ si ile ikẹhin ti wọn ṣe si abala kan ninu ṣọọṣi naa. Nigba to n sọrọ nibi isin idagbere, Gomina Rotimi Akeredolu sọ fun awọn eniyan ilu Arigidi to jẹ ilu abinibi oloogbe, lati mase fi oju ọmọ ilu lasan wo o. Bakan naa ni ojiṣẹ Ọlọrun kan to wa nibẹ, Bisọbu Steven Ogedengbe lati ipinlẹ Ondo sọ pe ko si pasitọ to ṣe iṣẹ àmì, to si tun le ẹmi eṣu jade bii TB Joshua. Ẹgbẹ akọrin ile ijọba ipinlẹ Ondo kọ orin idaraya nibi eto isinku Wolii TB Joshua.	https://www.bbc.com/yoruba/afrika-57796928
health	Marijuana Use: Àwọn onímọ̀ ìjìnlẹ̀ ṣàlàyé ewu àti ànfàní tó wà nínúi igbó mímu	"Egboogi igbo jẹ okan lara awọn egboogi ti ijọba apapọ ti gbẹsẹle ni Naijiria, ọpọ awọn ọdọ lo si ti wa ni ahamọ nitori pe wọn n mu egbogi naa. Amọ atimọle yii ko tii di ọpọ eeyan mii lọwọ lati fi egboogi naa silẹ. Lootọ ni awọn onimọ ijinlẹ sọ pe igbo ni anfanni to n ṣe fun agọ ara, amọ, egboogi naa tun ni awọn ewu kan ninu, idi rẹ ti ijọba aapọ ṣe gbẹsẹle, ti ajọ NDLEA si n fi ṣikun ofin mu awọn to n ta, tabi ti wọn n mu. Awọn onimọ ijinlẹ so pe igbo wulo lati wo awọn asisan ninu agọ ara eeyan. Onimọ ijinlẹ kan, Ọjọgbọn Makuochi Muobike sọ fun BBC pe igbo dara fun awọn to ni aisan ti wọn n pe ni ""post-traumatic stress disorder"" ati arun ""Parkinson."" Dokita miran, Udodi Okoli sọ pe igbo maa n ran awọn ti kii ri orun sun lọwọ lati sun daadaa Amọ oni dokita nikan lo yẹ ko sọ iye iwọn igbo ti eeyan le mu nitori ilera ara rẹ nigbakugba. O ni ""Bo tilẹ jẹ pe igbo ni anfaani to pọ, kii ṣe ogun to yẹ ki dokita sọ pe ki alaisan lọ lo nitori aṣilo rẹ."" Awọn ewu wọnyin ni awọn onimọ ijinlẹ ti sọ pe o wa ninu igbo amuju. Ajọ NDELA ni ajọ ti ijọba apapọ fun ni agbara lati gbogun ti igbo mimu, ati awọn egboogi oloro mii. Ijiya fun ẹnikẹni ti aje ọrọ naa ba ṣi mọ lori ni ẹwọn ti iye rẹ to ọdun mejila. Bo tilẹ pe awọn ajọ ati oloṣelu kan ti n sọ pe ki ijọba Naijiria ka ofin to fi de igbi mimu kuro nilẹ, amọ ijọba apapọ ti kọ lati ṣe bẹẹ."	https://www.bbc.com/yoruba/60428973
entertainment	Fadeyi Oloro Yoruba Films: Mi ò kí ń ṣèèyàn burúkú tàbí Babaláwo bí ẹ ṣe mọ̀ mí nínú eré	"""Emi Fadeyi Oloro, emi arisa ina ako tagiri ede werepe ti o nibi aa gbamu gbogbo ara ló fi ń jó 'ni. Ẹní mọ̀ mí ò kò mi, ẹni kò mí ò mọ̀ mí, èmi ati kékeré m'ojú ewé, sanpọna ò gbóògùn"". Baba Fadeyi Oloro gba alejo BBC Yoruba nile rẹ. O bu ẹnu atẹ lu nkan ti ọpọ eniyan n ro ti wọn si n sọ nipa rẹ. ""Àwọn ọ̀tá fẹ́ kí n kú ni ṣùgbọ́n Ọ̀lọ́run mi ò jẹ́, ẹ ó bẹ̀ mi kúrò láyé ni"". Fadeyi Oloro kẹnu bọ ọfọ tan ni pẹrẹwu gẹgẹ bo ṣe maa n ṣe ninu ere lai fi ọkan pe meji rara. Ọfọ ṣi ki si baba lẹnu, o sọ ọ tan lo ni ohun ti di Pasitọ bayii ki a sọ nkan mii."	https://www.bbc.com/yoruba/media-51640526
health	Covid-19: Àwọn nǹkan mẹ́ta tí a kò tíì mọ̀ nípa Covid-19 lẹ́yìn tí àrùn náà bẹ́ sílẹ̀ rèé	"Inu oṣu kejila, ọdun 2019 ni arun SARS-CoV-2, ti ọpọ mọ si Covid-19, tabi Coronavirus bu jade niluu Wuhan, lorilẹ-ede China. Lati ọdun naa lọhun, ko din ni miliọnu lọna ọọdunrun ati aadọta eeyan to ri fara kasa arun naa kaakiri agbaye, nigba ti nnkan bii miliọnu marun un eeyan ti ba arun naa lọ. Oniruru akitiyan lawọn onimọ sayẹnsi ti ṣe lati le koju arun naa, lara rẹ si ni bi wọn ṣe po abẹrẹ ajẹsara fun arun ọhun laarin ọdun meji to bẹ silẹ. Yatọ si abẹrẹ ajẹsara, awọn onimọ ijinlẹ tun ti ṣawari awọn oogun kan to lagbara lati koju arun ọhun, eyii to mu ki ọpọ awọn to ti ni arun naa pada sile wọn layọ ati alaafia. Ẹwẹ, awọn onimọ ti wa sọ pe arun naa le ma kasẹ kuro nilẹ patapa lai ṣe pe wọn ri idahun si awọn ibeere mẹta kan. Awọn ibere naa ree. Ileeṣẹ kan to n ri si eto ilera nilẹ Gẹẹsi kede loju opo itakun agbaye rẹ pe awọn ko tii le sọ ni pato orisun ibi arun naa ti ṣẹyọ. Ninu oṣu Keji, ọdun 2021, ikọ WHO to n ṣe iwadii orisu arun naa ṣabẹwo si China ti arun naa ti ṣan wa, wọn si fẹnuko pe ara ẹyẹ adan ni arun ọhun ti wa, amọ awọn si nilo lati ṣe awọn iwadii mi siwaju si. Adari agba WHO, Tedros Adhanom Ghebreyesus sọ nigba naa pe ijọba China ko ni awọn akọsilẹ to to lati mọ orisun arun naa, ati pe wọn ko fun awọn ikọ oluwadii ọhun ni aye to tọ lati ṣe iṣẹ wọn. WHO ni o ṣoro lati sọ pe inu laabu ni arun naa ti sọ mọ awọn eeyan lara. Amọ lẹyin to sọ ọrọ naa lo fi kun pe o ṣeeṣe ko jẹ pe inu laabu ni arun naa ti bu jade, amọ awọn nilo ẹri to dantọ lati fidi ọrọ naa nidi. Lẹyin naa ni iikọ miran ṣe ayẹwo lati mọ boya ara ẹranko ni arun ọhun ti wa tabi inu laabu lo ti bu jade. Amọ nigba ti yoo fi di inu oṣu Kẹwaa ọdun kan naa, ijọba ilẹ Amẹrika sọ pe o ṣeeṣe ki wọn má le sọ orisun arun naa ni pato. Atẹjade ijọba Amẹrika fi kun pe ki ṣe pe awọn eeyan kan mọọmọ ṣeda arun naa lati lo gẹgẹ bi ohun ija ogun. Wọn fi kun pe o ṣeeṣe ko jẹ pe ara ẹranko lo ti wa, tabi ko bu jade lati inu laabu. Ṣugbọn China ti so pe kii ṣe inu laabu lo ti bu jade. Iye iwọn arun naa to le ran eeyan Awọn onimọ sọ pe o ṣoro lati mọ iye iwọn kokoro arun naa ti eeyan le mi simu tabi to le wọ ẹnu ki arun ọhun to le bẹrẹ si n gbogun ti ara ẹda. Ajọ to n ri si ọrọ ajakalẹ aru nilẹ Amẹrica, CDC sọ pe awọn ko tii le sọ ni pato iye iwọn kokoro arun naa to le ṣakoba fun agọ ara eeyan. Wọn ni ""A ko le sọ boya awọn patiku bii mẹwaa ni o tabi ẹgbẹrun kan tabi ẹgbẹrun mẹwaa."" Wayi o, awọn onimọ ti n ṣe iwadii lọwọ lati mọọmọ fi arun naa si ara awọn eeyan to jọwọ ara wọn silẹ fun iwadii, ki wọn le ni oye iye iwọn patiku arun naa to le ran eeyan. Iye iwọn agboguntaisan ""Antibody"" to le daabo bo agọ ara lọwọ arun Covid-19 Lọwọ yii awọn onimọ ko tii le sọ iye iwọn agboguntaisan, iyẹn ""Antibody"" ti yoo daabo bo agọ ara eeyan lọwọ arun Covid-19. Amọ awọn onimọ naa fẹnuko pe ti wọn ba mọ iye iwọn agboguntaisan to le sabo lori eeyan lọwọ Covid-19, yoo ran awọn lọwọ lati gbogun ti arun naa. Wọn si ti gba gbogbo eeyan niyanju lati maa tẹle awọn ilana to rọ mọ arun naa, bii fifọwọ ẹni loorekoore pẹlu omi ati ọṣẹ, yiyago fun ipejọ elero pupọ ati lilo ibomu lawujọ."	https://www.bbc.com/yoruba/media-60114242
sports	Arsenal da àlejò ọ̀ràn fún Bournemouth, 3:0 ni wọ́n fi dá bàntẹ́ ìyà fún wọn	Ẹgbẹ agbabọọlu Arsenal ti fagba han ẹgbẹ agbabọọlu Bournemouth ninu ifẹsẹwọnsẹ Premier League to waye lọjọ Abamẹta. Ami ayo mẹta ọtọtọ ni Arsenal fi da bantẹ fun Bournemouth eyii to mu ki orin ọpẹ gba ẹnu awọn ololufẹ ikọ naa. Igba ti ifẹsẹwọnsẹ ọhun wọ iṣẹju marun un ni Martin Ødegaard kọkọ ṣi oju awọn Bournemouth wo. Nigba ti ifẹsẹwọnsẹ naa gbẹnule iṣẹju mọkanla gerege lo tun dan ẹnu awọn Bournemouth wo lẹẹkansi, ti bọọlu naa si ri ẹyin awọn naa. Ẹwẹ, nigba ti yoo fi di iṣẹju marunlelaadọta ti ifẹwọnsẹ ọhun bẹrẹ ni William Saliba sọ pe aisinibẹ ni ai ba wọn da si, eyii to mu ko ṣọ ami ayo Arsenal do aro mẹta ti ko gbọdọ da omi ọbẹ nu. Wayi, bo tilẹ jẹ awọn ọmọ ẹgbẹ agbabọọlu Bournemouth naa gbiyanju lati ṣe bii ọkunrin, amọ o jọ bi ẹni pe diẹ ọmọkunrin wọn ko to. Ẹwẹ, ninu ifẹsẹwọnsẹ to kọkọ waye, Tottenham ja fitafita ki wọn to ri goolu kan fi ṣagba Wolves. Nigba ti ifẹsẹwọnsẹ naa wọ iṣẹju kẹrinlelọgọta ni Harry Kane sọ ami kan sọsọ wọle. Pẹlu goolu naa, Harry Kane ti lewaju bayii gẹgẹbii agbabọọlu to gba goolu sinu awọn julọ ninu ẹgbẹ agbabọọlu kan naa lati igba ti Premier league ilẹ Gẹẹsi ti bẹrẹ ni nnkan bii ọgbọn ọdun sẹyin. Goolu marundinlaadọwa, (185 goals) ni Harry kane ti gba sinu awọn bayii.	https://www.bbc.com/yoruba/articles/cp9mejgel77o
health	Kóo tó pé 30, o lè wọ ‘menopause’, ohun tó yẹ kóo tètè mọ̀ nìyí	Atẹjade kan lati ọọfisi ile igbimọ aṣofin ilẹ Gẹẹsi ti sọ pe o yẹ ki awọn obinrin maa ṣe ayẹwo ‘menopause’ wọn ti wọn ba ti wọ ọdun marundinlaadọta. Ẹgbẹ kan, Menopause All-Party Parliamentary Group, lo sọ bẹẹ lẹyin iwadii ti wọn ṣe fun ọdun kan gbako. Aṣofin kan, Carolyn Harris sọ pe oniruru idẹyẹsi lawọn obinrin ti wọn ko ri nnkan oṣu wọn maa n koju, eyii to maa n ṣakoba fun wọn lẹnu iṣẹ, laarin awọn ọrẹ ati ẹbi ati lọdọ ololufẹ wọn. Akoko yii jẹ igba ti awọn obinrin ko ni le ṣe nnkan oṣu wọn mọ, eyii to tun n tumọ si pe wọn ko ni le loyun. ‘Menopause’ yii maa n waye ti obinrin ba ti n dagba, o si maa n bẹrẹ lati ọdun marundinlaadọta si ọdun marundinlọgọta. O tun le waye nipa iṣẹ abẹ, eyi ti wọn n pe ni ‘hysterectomy.’ Ti obinrin ko ba ri nnkan oṣu rẹ fun oṣu mejila gbako, o n tumọ si pe o ti wọ ‘menopause’ niyẹn. Iye ọjọ ori ti obinrin ko fi ni ri nnkan oṣu rẹ mọ bẹrẹ lati ọdun mọkanlelaadọta, amọ o ṣeeṣe ki awọn obinrin kan ti ọjọ ori wọn ko tii wọ ọgbọn ọdun naa wọ menopause. Ipele ti obinrin fi n wọ menopause ni wọn  pe ‘Perimenopause.’ Awọn obinrin kan maa n ri apẹrẹ lara wọn pe menopause ti n sumọle, amọ awọn obinrin mii ki n ri titi di igba ti wọn ko fi ni ri nnkan oṣu naa mọ. Awọn apẹrẹ menopause ati perimenopause ni ipa nla ninu aye obinrin, paapaa lori iṣẹ ati ibaṣepọ wọn pẹlu awọn ẹlomiran. Amọ awọn apẹrẹ naa ko dọgba, nitori oniruru eeyan lo maa n ri oniruru apẹrẹ tirẹ to si yatọ si ti ẹlomiran. Awọn apẹrẹ naa maa jade fun ọpọ ọsẹ tabi oṣu ko to di pe nnkan oṣu naa ko ni waye mọ. Apẹrẹ akọkọ ni pe nnkan oṣu irufẹ obinrin bẹẹ yoo maa ṣe segesege. Bakan naa, o ṣeeṣe ki irufẹ obinrin naa maa binu si awọn eeyan ti ko yẹ ko binu si ati ni akoko ti ko yẹ ko binu. Onimọ nipa nnkan oṣu obinrin, Heather Currie sọ pe ko yẹ ki awọn obinrin foya ti wọn ko ba ri nnkan oṣu naa mọ. Lara awọn nnkan to sọ ni pe wọn le lo awọn oogun to le dipo awọn ẹya ara wọn bii osetrogen ati progesterone to n jẹ ki nnkan oṣu wa. O tun mẹnuba jijẹ awọn ounjẹ aṣaraloore ti wọn n pe ni ‘balanced diet.’ Dokita naa sọ pe ere idaraya ṣe pataki. Lẹyin naa lo gba awọn obinrin niyanju lati sọra fun siga ati ọti mimu.	https://www.bbc.com/yoruba/articles/cz49e9n209zo
religion	Ogun Pastor rapes choir member: Èmi àti ọmọ ẹgbẹ́ akọrin wa jọ yó ìfẹ́ ara wa ni, mi ò jẹ̀bi	"Wọn ti gbe ijọ Christ Apostolic Bible Church, CABC, to wa ni Alaja Oke, Saje, to wa niluu Abeokuta tipa lẹyin ẹsun iwa ọdaran ti wọn fi kan pasitọ ijọ naa. Ileeṣẹ ọlọpaa ipinlẹ ọhun sọ pe awọn ṣe iwadii pasitọ ijọ onaa pẹlu iyawo rẹ lẹyin ti awọn mejeji jọ gbimọpọ pe ki pasitọ ọhun fi ipa ba ọkan lara awọn ọmọ ẹgbẹ akọrin rẹ sun. Ṣugbọn pasitọ naa ti sọ pe ọrọ ọhun ko ri bi awọn eeyan ṣe lero. Pastọ naa, Peter Taiwo ti sọ pe ọrọ ifẹ wa laarin oun ati ọmọ ọdun mẹrindinlogun ti wọn ni o fi ipa balopọ tẹlẹ. O ni ""Mo sọ fun pe ko fi ọrẹkunrin rẹ silẹ, ati pe n oo maa fun ni ohunkohun to ba fẹ."" Gẹgẹ bii ohun ti pasitọ naa sọ, ọmọ ọhun fi ẹsẹ ṣeṣe, oun si n gbiyanju lati ba wa itọju fun ẹsẹ naa. Sunday Igboho: Ọ̀kùnrin to tú àṣírí ohùn Igboho tó ká sórí fóònù ti bọ́ lọ́gbà ẹ̀wọ̀n Cotonou Mọ si nípa àbá òfin tí yóò mú kí ìjọba ìpínlẹ̀ Ekiti le gbẹ́sẹ̀ lé ilé tàbí ilé ìtura tí ífipá bálòpọ̀ bá ti wáyé Ó ṣeéṣe kó jẹ́ pé àwọn alágbara ló ń fi agbára hàn lórí arábìnrin tó fẹ̀sùn ìfipábánilòpọ̀ kan kọmíṣọ́nà Kogi -Agbẹjọ́rò Ìjọba, ẹ bá mi wá ẹni tó pa ọmọ mi jáde - Ẹ̀bí olóògbé gbarata Wo ohun mẹ́rin tó lè mú ikú wá lásìkò ìbálòpọ̀ O ni lẹyin ti nọọsi to n tọju ẹsẹ rẹ sọ pe ọrọ naa ti n kọja agbara rẹ, ni oun sọ pe oun yoo ba ti ẹsẹ ile bọ nipa adura gbigba. ""Emi ati ọmọ naa sunmọ ara wa gidi, koda, o maa n wa sinu iyẹwu mi loorekoore."" ""Nigba to wa sinu iyẹwu mi fun ayẹwo ẹsẹ naa, mi o mọ ẹmi to ba lemi."" ""Lati igba naa wa lo ti maa n fi awọn atẹjiṣẹ ololufẹ ṣọwọ si mi, ti emi naa yoo si fesi pada… awọn atẹjiṣẹ naa ṣi wa lori ẹrọ ilewọ mi titi di akoko yii."" Pasito Peter sọ pe oun ko ba ọmọ naa ṣere ifẹ lati igba naa wa ṣugbọn awọn mejeji fẹran ara wọn gidi. O ni ""Nigba naa to ba ti wa sọdọ mi, a kii ṣere ifẹ, ṣugbọn nigba mii a maa fi ọwọ pa ara wa lara, nigba mii ẹwẹ mo maa n sọ pe ko fi ẹnu ko mi lẹnu."" Pasitọ naa jẹwọ pe oun ba ọmọ naa ṣere ifẹ ati pe oun bun iyawo oun gbọ pe ki o ba oun bẹẹ ki ọrọ naa ma ba di ariwo. ""Nigba ti a ṣere ifẹ, mo sọ fun kiyawo mi pe ko darijin mi, ko si tun ba mi bẹ ọmọ naa."" Ẹwẹ, nigba ti iyawo pasitọ naa yoo fesi, o ni oun ko mọ pe ere ifẹ wa laarin ọmọ ti ọrọ kan ati ọkọ oun. Gẹgẹ bii ohun ti iyawo pasitọ naa sọ, o ti le lọdun marundinlogun ti awọn mejeji ti wa gẹgẹ bii tọkọ-taya, wọn si bi ọmọ mẹta. Iyawo rẹ sọ pe o gba iṣẹ Oluwa ni nnkan bii ọdun marun un sẹyin nigba ti wọn ni ko gbọ ipe Oluwa. ""Emi ni ọga ẹgbẹ akọrin, awa meje ni a ninu ẹgbẹ akọrin naa, obinrin mẹta ati okunrin mẹrin… ọmọ ti a n wi yii naa jẹ ọkan lara ọmọ ẹgbẹ akọrin."" Idán oríta nínú ṣọ́ọ̀ṣì Winners Chapel, okùnrin kan kù gììrì mọ́ Bíṣọ́ọ̀bù Oyedepo lórí pẹpẹ ìwàásù Ọwọ́ ọlọ́pàá tẹ ọkọ ìyàwó tó pa ìyàwò rẹ̀ nítorí ogún tó ní 'Àìsàn ibà tí mo kó ní Nàìjíríà ló mú kí wọ́n gé ẹsẹ̀ mi méjèjì àmọ́ mi ò kábàámọ̀' Obinrin naa sọ pe nnkan bii ọsẹ mẹta sẹyin ni oun ba ọmọ naa ninu iyẹwu ọkọ oun pẹlu ẹjọ lori ibusuin rẹ, ti ọmọ naa si n wa ẹkun mu. O ni igba naa ni oun mọ pe nnkan ti ṣẹlẹ, oun si ke gbajare amọ ọkọ oun bẹbẹ pe ki wọn ṣe ọrọ naa ni oku oru. Iya ọmọ naa sọ fun BBC pe oun gan ni oun fi ọrọ naa to ileeṣẹ ọlọpaa leti. O ni ""O ba ọmọ mi lopọ, emi ni mo si fi ọrọ naa to awọn ọlọpaa leti ki wọn to fi ṣikun ofin mu."" ""Emi ni mo ran niṣẹ lọjọ naa, nigba ti ko tet de ti mo lọ bẹẹ wo nile pasitọ naa ni mo ri ti wọn ti ba lopọ ti mo si ke gbajare. Ẹwẹ, ileeṣẹ ọlọpaa ipinlẹ Ogun ninu atẹjade ti agbenusọ rẹ, Abimbola Oyeyemi fi lede,  o ni iwadii ti n lọ lọwọ, awọn tọkọ-taya naa yoo si foju bale ẹjọ laipẹ. Ile- Isẹ ọlọpaa ipinlẹ Ogun ti mu olusọ-aguntan kan ati iyawo rẹ nitori wọn gbimọ pọ lati ki ọkọ rẹ le fipa ba ọmọ ọdun mẹrindinlogun to wa ninu ẹgbẹ akọrin lopọ. Ni ọjọ kẹwaa, oṣu kejila ọdun 2021, ni awọn ọlọpaa ipinlẹ Ogun mú Pasitọ Peter Taiwo ti ijọ Christ Apostolic Bible Church Alaja Oke, Saje Ni ilu Abeokuta ati iyawo rẹ Elizabeth Taiwo. Wọn mu tọkọtaya yii lẹyin ti ọmọdebinrin naa mu ẹjọ lọ si agọ ọlọpaa olu ile ise ọlọpaa to wa ni agbegbe Adatan ṣalaye pe, ipade awọn akọrin ni oun lọ nigba ti iyawo pasitọ pe oun wọle pe pasitọ fẹ ran oun niṣe. BBC Africa Eye tú aṣírí ẹgbẹ òkùnkùn Black Axe ní Nàìjìríà, ìpànìyàn àti àwọn olóṣèlú tó wà lẹ́yìn wọn O ni iyawo pasitọ ni ki oun wọ yara lọ ba pasitọ nitori o ni iṣẹ to fẹ ran oun  lati ṣe. Ọmọbinrin náà ni kete ti oun wọle, iyawo pasitọ gan lo ti ilẹkun mọ awọn sinu ile lati ita, lẹyin eyi ni pásitọ fi agbara mu un ti o si fi ipa ba oun lo pọ. Ọmọ naa fi kun un pe lẹyin ti pasitọ ti tẹ ara rẹ lọrun tan ti oun si bẹrẹ si ni sunkun ni iyawo pasitọ de to si sọ fun oun pe, oun ti di obinrin niyẹn ti pe ki oun nu oju oun nu. O ni iyawo pasito ni oun ko gbọdọ sọ fun ẹnikẹni o, nitori ti oun ba sọ iku ni yoo jasi fun oun. Lẹyin ti ọmọdebinrin yii mẹjọ lọ si agọ ọlọpaa ni DPO agọ ọlọpaa Adetan SP Salawudeeen Abiodun  ran awọn ikọ ọlọpaa  ọtẹlẹmuyẹ rẹ lọ si ibẹ ti wọn si fi ọwọ ofin mu pasitọ naa ati iyawo rẹ. Lasiko ti wọn n fi ọrọ wa wọn lẹnuwo  àwọn tọkọtaya naa jẹwọ pe awọn se ti wọn si da ẹbi ọrọ naa ru pe esu ni o faa. Ninu atẹjade ti agbénusọ ọlọpaa ipinlẹ Ogun fọwọsi lo ti sọ pe awọn tọkọtaya naa tọrọ aforiji lọwọ ọmọ naa pe ki o ma binu. Wọ́n ti gbe ọmọ naa lọ si ile iwosan fun ayẹwo ati itọju ti o yẹ Ẹwẹ Kọmisọna ọlọpaa ipinlẹ Ogun Lanre Bankole ti ni ki wọn gbe ẹjọ naa lọ si ẹka ọdaran to  fi ọmọ ṣe owo ẹru  ti fifi ọmọ sisẹ lọna aitọ fun ifọrọwabilẹnuwo ki wọn si gbe wọn lọ si ile ẹjọ"	https://www.bbc.com/yoruba/59626913
health	Coronavirus in Nigeria: Ọmọ Nàìjíríà kan ṣàlàyé pé nǹkan ò dẹ̀rùn láyé coronavirus yí ní orílẹ̀èdè Italy	Lati igba ti arun Coronavirus ti bs sigboro agbaye, ko si eniyan ti arun naa ko tii mu ayipada ba igbe aye rẹ. Pataki laarin awọn eeyan ti arun yii ti da bira ninu igbe aye wọn ati ọna ajọṣepọ wọn ni awọn eeyan orilẹede Italy. Ìjọba àpapọ̀ fi Austria, Sweden kún àwọn orílẹ̀èdè tí kò lè wọ Nàìjíríà Àwọn ìlànà tó tọ̀nà láti tọ̀ tí o bá funra pé o ní àrun Coronavirus Wo bí fóònu rẹ kó ṣe ní kó àrun Coronavirus bá ọ Lootọ, ilu Wuhan lorilẹede China ni wọn ti kọkọ kẹẹfin arun yii eleyi to ti wa gbẹrẹgẹjigẹ di igi nla laarin awọn ipenija agbaye lasiko yii bayii. Ni bayii orilẹede kan ti ọwọja arun yii ti mulẹ bi ọwara ojo ni orilẹede Italy nibi ti omilẹgbẹ awọn eeyan ti ko arun  yii ti ọpọ si ti ku nipasẹ awọn ohun to jẹyọ lẹyin arun naa. Nibẹ bayii, labẹ igbele ni olukuluku wa, lara awọn to s wa labẹ igbele yii ni awọn ọmọ orilẹede Naijiria wa pẹlu. Tolulọpẹ niyi, to n sọ ọrọ funwa lori ohun ti oju oju n ri nibẹ latigbati iṣẹlẹ naa ti ṣẹlẹ.	https://www.bbc.com/yoruba/afrika-51993589
religion	Islamic State' ní Nàìjíríà bẹ́ àwọn Kristiẹni lórí ní ìpínlẹ̀ Bornu	"Ààrẹ Muhammadu Buhari ti rọ awọn ọm Naijria pe ki wọn ma ṣe jẹ ki awọn agbesunmọmi pin orilẹede niya lọna ti ẹsin. Eyi waye lẹyin ti ẹgbẹ agbesunmọmi Islamic State West Africa Province (ISWAP) ṣekupa awọn Kristẹni atawọn Musulumi kan ni ilu Borno gẹgẹ bi iroyin ṣe sọ ọ. ""A o gbudọ gba ki awọn agbesinmọmi pin wa niya nipa kikọ ẹyin awọn Kristẹni si ti awọn Musulumi nitori awọn apaniyan yii kii ṣe aṣoju ẹsin Islam rara"". eyi ni aarẹ Buhari sọ. Ẹgbẹ agbesumọmi Islamic State IS, fi fọran kan lede, nibi  ti wọn ti pa awọn Kristẹni mọkanla lorilẹ-ede Naijiria. Wọn ni awọn pa awọn eeyan naa lati gbẹsan bi orilẹ-ede Amẹrika ṣe pa olori wọn, Abu Bakr al-Baghdadi ni Syria loṣu kẹwaa ọdun yii. Awọn eeyan naa ti gbogbo wọn jẹ okunrin ni wọn ji gbe ni ipinlẹ Bornu. Aarẹ ni aabo gbogbo ọmọ Naijiria jẹ ojuṣe oun bẹẹ si ni iku alaiṣẹ Kristẹni tabi Musulumi maa n ba oun lọkan jẹ. O tẹnu mọ  pe awọn agbesunmọmi yii ko ni aato kankan to mọyan lori ayafi iṣẹ ibi ṣiṣe nipa ki wọn kan maa pa awọn alaiṣẹ lodi si itọni ẹsin Islam eyi to lodi si ipaniyan. ""Ko si musulumi ododo kankan ti yo maa ke  'Allahu Akbar' ti yoo si maa pa awọn alaiṣẹ tabi ṣe ibi eyi ti Qur'an lodi si"". Aarẹ Buhari wa pe gbogbo ọmọ Naijiria lati wa ni isọkan lodi si awọn agbesunmọmi yii ki wọn ma si faaye gba awọn ọrọ to le ran ẹgb agbesunmọmi Boko Haram ati ISWAP lọwọ. Ọjọ keji ọdun Keresi ni IS gbe fidio naa jade, leyi to mu awọn onwoye ohun to n lọ sọ pe wọn fẹ mọọmọ jẹ ko ṣe dede ọdun Keresimesi ni. Ijọba Naijira ko tii sọ ohunkohun lori fọran ọhun, bẹẹ naa ni ẹgbẹ Islamic State ti Iwọ oorun Afrika ko ti sọrọ kankan nipa rẹ. Lara awọn ohun to wa ninui  fidio naa ni bi wọn ṣe yibọn pa ọkan lara awọn eeyan ọhun, ti wọn si bẹ awọn mẹwaa to ku lori. Lẹyin naa ni wọn sọ pe ""A pa awọn eeyan wọnyi lati gbẹsan iku awọn ọga wa, ti Abu Bakr al-Baghdadi wa lara wọn. Ẹgbẹ Boko Haram jẹ ọkan lara awọn agbesumọmi to n doju ija kọ awọn ọmọ ogun Naijria. Ṣugbọn ni ọdun 2016 ni awọn kan lara wọn yapa, ti wọn si darapọ asia ẹgbẹ Islamic State ti agbegbe iwọ oorun Afrika."	https://www.bbc.com/yoruba/50929204
politics	Osun Guber Primary: Oyetola na ọwọ́ ìfẹ́ sáwọn ọmọ ẹgbẹ́ tó ń fi apá jánú	Gomina Gboyega Oyetọla ti ke sawọn oludije mejeeji ti wọn jọ dije fun aṣia idibo gomina nibi eto idibo abẹnu to waye lopin ọsẹ to kọja. Gomina Oyetọla pe ipe yii ninu ipe akọkọ to sọ lẹyin ti wọn kede rẹ gẹgẹ bi olubori idibo abẹnu naa. Moshood Adeoti pẹlu Lasun Yusuf lo baa dije fun ipo naa. Ibẹru bojo ti gbalẹ nipinlẹ Osun ṣaaju eto isibo abẹnu gomina ẹgbẹ oṣelu APC ọjọ Abamẹta. Oludije mẹta ni yoo kopa ninu ibo abẹnu yii lati mọ ẹni ti yoo ṣoju APC ninu idibo gomina ọjọ kẹrindinlogun oṣu keje ọdun 2022 yii. Awọn oludije naa ni gomina ipinlẹ Osun lọwọ yii, Gboyega Oyetola, igbakeji adari ile aṣojuiṣofin l'Abuja tẹlẹ ri, Lasun Yusuff. Oludije kẹta ti yoo kopa ninu ibo abẹnu ọhun ni Alhaji Moshood Adeoti to jẹ akọwe ijọba ipinlẹ Osun tẹlẹ. Eto idibo gbangbalaṣanta ni awọn ọmọ ẹgbẹ oṣelu APC faramọ fun idibo naa. Ki lo fa ibẹru-bojo ṣaaju eto ibo abẹnu gomina ẹgbẹ APC l'Osun? Laipẹ yii ni awọn ọmọlẹyin gomina ipinlẹ Osun tẹlẹ, Rauf Aregbesola atawọn ọmọlẹyin gomina Oyetola kọlu ara wọn l'Osun. Koda awọn kan ti fẹsun kan awọn ẹṣọ alaabo wi pe wọn n ṣegbe lẹyin ẹnikan pẹlu rogbodiyan to n ṣẹlẹ ninu ẹgbẹ APC nipinlẹ Osun. Awọn ọmọlẹyin Aregbesola kan ti ẹ fẹsun kan kọmiṣọnna ọlọpaa Osun pe o n ṣegbe lẹyin gomina ipinlẹ Osun. Oludamọran fun minisita ọrọ abẹnu, Aregbesola, lori ọrọ iroyin, Sola Fasure, sọ pe awọn janduku kan ṣe ikọlu si ọkọ Aregbe lọjọ Aje lẹyin ṣe ipolongo fun oludije rẹ. Ṣugbọn kọmiṣọnna eto iroyin naa, Funke Egbemode, sọ pe awọn eeyan kan ti ya wọ ilu ti wọn si n wọ aṣọ ayederu ajọ abo ara ẹni ni abo ilu, NSCDC ati awọn to n sọ ọgba ẹwọn. Aregbesola sọrọ lori aawọ to n lọ lọwọ ninu ẹgbẹ APC l'Osun Aregbesola ṣalaye pe adari awọn oṣiṣẹ nipinlẹ Osun ni Oyetola nigba ti oun fi jẹ gomina ipinlẹ Osun. ''Mo fi gbogbo agbara mi ṣiṣẹ lati ri pe Oyetola di gomina ipinlẹ Osun. Ṣugbọn o jẹ iyalẹnu fun mi pe lati igba ti Oyetola ti di gomina ni o ti wa ṣọ mi lọwọ ṣọ mi lẹsẹ. Ọdun meji ni mo fi bẹ Oyetola lati dẹkun aawọ to n ṣẹlẹ lọwọ yii ninu ẹgbẹ APC, amọ ko gbọ si mi lẹnu,'' Aregbesola lo sọ bẹẹ. Adeoti ni oludije ti Aregbesola n ti lẹyin fun ipo gomina ninu ibo abẹnu ẹgbẹ APC. Ẹwẹ, ileeṣẹ ọlọpaa ipinlẹ Osun ti kede pe gbogbo eto lo ti to lati ri pe eto abo to muna doko wa fun eto idibo abẹnu naa lọjọ Abamẹta.	https://www.bbc.com/yoruba/afrika-60433674
sports	Rachael Ayegba: Golí agbábọ́ọ̀lù obìnrin Nàìjíríà tẹ́lẹ̀ di awakọ̀ bọ́ọ̀sì ní UK	Ọna ọfun, ọna ọrun, bayii ni awọn Yoruba maa n wi.Aṣọle ẹgbẹ agbabọọlu obinrin Super Falcons orilẹede Naijiria tẹlẹ, Rachael Aladi Ayegba ti di awakọ bọọsi nla lorilẹ ede bayii.Ayegba ṣoju Naijiria ninu idije ere bọọlu agbaye lọdun 2007 lorilẹ ede China. Bakan naa ni Ayegba ṣoju Naijiria ninu idije ere bọọlu awọn obinrin ilẹ Afirika lọdun 2006 ati 2008.Ọdun mọkanla ni o fi gba bọọlu jẹun lorilẹ ede Finland ki o to lọ fun ẹkọ olukọni ere bọọlu.Iwe iroyin UK's Evening Standard sọ pe o kere tan awon awakọ bọọsi n N14m lowo oṣu ni UK.Ayegba to jẹ ẹni ọdun marundinlogoji tiẹ sọ fun iwe iroyin Evening Standard pe bi oun ṣe jẹ agbabọọlu tẹlẹ ri n ran oun lọwọ lati ṣiṣẹ dẹrẹba dara dara.Ayegba ni oun ti maa lọ UK fun họlude tẹlẹ nigba ti oun fi gbabọọlu ni orilẹ ede Finland.Lati agbegbe Victoria si Lewisham bọọsi ti Ayegbe n wa n na lẹyin ọdun mẹta ti o ti n gbe orilẹ ede UK bayii.	https://www.bbc.com/yoruba/ere-idaraya-59622160
politics	Nigeria Politics: Àwọn gómìnà lábẹ́ àsíá ẹgbẹ́ PDP tó darapọ̀ mọ́ APC rèé	"Ninu eto oṣelu kaakiri agbaye ni awọn oloṣelu ti maa n fi ẹgbẹ oṣelu kan silẹ lọ omiran, oriṣiriṣi idi si ni wọn fi maa n ṣe bẹẹ. Awọn idi naa le jẹ nitori afujusun irufẹ oloṣelu bẹẹ tabi ede aiyede ninu ẹgbẹ. Ni Naijiria, oloṣelu miran yoo ti gori alefa labẹ asia ẹgbẹ kan tan ko to fi ẹgbẹ naa silẹ lati darapọ mọ ẹgbẹ alatako. Iwọnyii ni awọn gomina marun un ni Naijiria to ti fi ẹgbẹ moṣelu PDP silẹ lati darapọ mọ ẹgbẹ APC lati igba ti ijọba ti pada sọwọ alagbada ni Naijiria. Rochas Okorocha - Imo Rochas Okorocha jẹ ọkan gboogi lara awọn gomina ẹgbẹ PDP to darapọ mọ APC. Oṣu karun un ọdun 2013 ni Okorocha fopin si ibaṣepọ to wa laarin rẹ ati ẹgbẹ PDP ni ilu Oweri. Nibi ipade ita gbangba kan to waye ni Oweri lati ṣami si ọdun meji rẹ lori alefa ni Okorocha ti kede pe oun ti darapọ mọ ẹbi tuntun, to si rọ awọn ololufẹ rẹ lati tẹle oun lọ si ẹgbẹ tuntun naa. Abdulfatah Ahmed - Kwara Ọdun 2014 ni gomina ipinlẹ Kwara, Abdulfatah Ahmed, fi ẹgbẹ oṣelu PDP silẹ lọ darapọ mọ ẹgbẹ APC. Lọdun naa lọhun, Ahmedssọ fun awọn akọroyin pe oun darapọ mọ ẹgbẹ tuntun fun anfani awọn eeyan ipinlẹ Kwara. Ṣugbọn lẹyin ọdun mẹrin, iyẹn lọdun 2018, ni ọkunrin naa yi ohun pada, to si tun pada sinu ẹgbẹ PDP. Rotimi Amaechi - Rivers Rotimi Amaechi ni gomina ipinlẹ Rivers laarin ọdun 2007 si 2015. Lọdun 2014 nigba to ṣi wa lori alefa gẹgẹ bii gomina ipinlẹ naa labẹ asia ẹgbẹ PDP ni o fi ẹgbẹ ọhun silẹ to si darapọ mọ ẹgbẹ oṣelu APC. Lẹyin ti Muhammadu Buhari di Aarẹ Naijiria lọdun 2015 lo yan Amaechi gẹgẹ bii minisita to n ri si irinajo oju popo. Dave Umahi Ọjọ kẹtadinlogun, oṣu kọkanla ọdun 2020 ni Dave Umahi fi ẹgbẹ oṣelu PDP silẹ to si darapọ mọ ẹgbẹ APC. Nigba to n ba awọn akọroyin sọrọ lẹyin ikede naa, Umahi sọ pe oun fi ẹgbẹ APC nitori aiṣododo to wa ninu ẹgbẹ ọhun. Awọn oloṣelu kan n sọ pe Umahi ni afojusun lati gbe apoti ipo Aarẹ  lọjọ iwaju lo jẹ ko darapọ mọ APC, ṣugbọn gomina ọhun ti fesi. O ni ""mo fẹ sọ ni gbangba bayii pe, mi o darapọ mọ APC nitori pe mo fẹ di Aarẹ, irọ pata ni gbogbo awọn to n gbe iru iroyin bẹẹ kiri n pa."""	https://www.bbc.com/yoruba/afrika-54985050
health	Jigawa Cholera Outbreak: Àrùn onígbáméjì pa èèyàn 500 ní Jigawa, 720 gba abẹ́rẹ́ àjẹsára	"Ko din ni ẹẹdẹgbẹta eeyan to ti jẹ Ọlọrun nipe bayii lẹyin ti ajakalẹ arun onigba meji bẹ silẹ ni ipinlẹ Jigawa laarin oṣu mẹrin. Pẹlu iye awọn eeyan to n ku yi, ijọba ipinlẹ naa ti sọ pe ko din ni ẹgbẹrun lọna ogun eeyan lo ti fara kasa arun naa nipinlẹ ọhun. Ijọba ibilẹ mejilelogun ninu ijọba ibilẹ mẹtadinlọgbọn ni arun naa ti n fi logbologbo bayii. Lara awọn ibi ti arun onigbameji ọhun ti milẹ julọ ni olu ilu ipinlẹ ọhun, Dutse, to fi mọ ilu Birninkudu ati Hadejia. Akọwe agba ileeṣẹ to n ri si eto ilera alabọde nibẹ, Kabir Ibrahim ti sọ pe awọn ti bẹrẹ iṣe takun-takun lati pana arun ọhun. Nigba to n sọrọ nibi ipade awọn akọroyin kan niluu Dutse, Kabir sọ pe awọn ti fun ẹẹdẹgbẹrin ati ogun eeyan, 720, labẹrẹ ajẹsara arun naa. O ni ""A ti tẹwọgba miliọnu kan ati ẹgbẹrun lọna irinwo abẹrẹ ajẹsara lati ọdọ ajọ eto ilera agbaye, WHO, awọn ọmọ ọdun kan si agbalagba lo si lẹtọ lati gba abẹrẹ ajẹsara naa. ""Lọwọ yii, ijọba ibilẹ meji ti arun naa ti ṣọṣẹ julọ ni a kọkọ fẹ bojuto, awọn eeyan naa yoo si gba abẹrẹ ọhun nigba meji ọtọtọ laari ọsẹ mẹrin sira wọn."" Lẹyin naa lo rọ awọn eeyan ilu lati ṣatilẹyin fun ijọba lori akitiyan rẹ lati kapa arun naa. Ẹwẹ, iwadii ti ajọ WHO ṣe ti fi han pe o le ni miliọnu kan eeyan to n lugbadi arun onigabmeji lọdọdun, ti nnkan bii ẹgbẹrun mọkanlelogun si ẹgbẹrun lọna ọgọrun eeyan si n ba arun naa lọ."	https://www.bbc.com/yoruba/59023407
politics	APC Oyo Primaries: Shina Peller àti Teslim Folarin ń sọ̀kò ọ̀rọ̀ síra wọn lórí ẹ̀sùn ìpànìyàn	"Gbas gbos ti n waye laarin oludije sipo gomina ninu ẹgbẹ oṣelu APC nipinlẹ Oyo, Sẹnetọ Teslim Folarin ati ẹni to n ṣoju ẹkun Iseyin/Itesiwaju/Kajola/Iwajowa nile igbimọ aṣofin l'Abuja, Sẹnetọ Shina Peller. Iroyin ni Shina Peller fẹsun kan Teslim Folarin pe o ran awọn janduku ati agbanipa kan lati gbẹmi oun amọ oun moribọ. Ṣugbọn Folarin fesi ninu atẹjade kan pe irọ nla gbaa ni ọrọ naa ati pe oun kii ṣe apaniyan, bẹẹ si ni oun ko ni awọn apaniyan kankan ni ikawọ tabi ran ẹnikẹni lati gbẹmi Peller. Ṣaaju ni fidio kan ti kọkọ n tan kalẹ lori ayelujara, nibi ti awọn agbofinro ti mu awọn janduku kan loju ọna Iseyin. Fidio ọhun ṣafihan awọn ọkunrin bii mẹrinla ti ọwọ awọn agbofinro tẹ, ti awọn afurasi naa si ni awọn ohun elo ipolongo ti wọn kọ orukọ Sẹnetọ Teslim Folarin si lara. Lara awọn ohun elo ipolongo ibo naa ni ọkọ ayọkẹle, awọn fila, atawọn nnkan mii. Oṣojumikoro kan sọ fun awọn akọroyin pe Teslim Folarin gan funra rẹ lo ṣaaju awọn afurasi janduku naa lati wa da ilu Iseyin ru nitori ọrọ ibo. Ẹwẹ, Sẹnetọ Teslim Folari ti fesi si awọn ẹsun idunkokomọni ti Shina Peller fi kan an . Ninu atẹjade kan to fi ṣọwọ si awọn akọroyin lọjọ Aiku, o ni iroyin ẹlẹjẹ ni iroyin to ni oun ran awọn janduku lati ṣekupa Shina Peller. Gẹgẹ bii ohun to sọ, o ni oun ko ran apaniyan kankan lati gbẹmi Pelle tabi ẹlomiran. O ni ""O jẹ ohun to buru jai pe Shina Peller sọ fun gbogbo aye pe mo ran awọn apaniyan si oun lai sọ eredi to ni mo fi ṣe bẹẹ."" ""Mo kọ lati faramọ ẹsun ti Shina Peller fi kan mi, mo si ke si awọn agbofinro lati yẹ idi ọrọ naa wo."" ""O ṣeni laanu pe gomina Makinde n lo Peller lati ṣakoba fun ipolongo ibo mi ati lati da ẹgbẹ oṣelu APC ipinlẹ oyo ru ṣaaji eto idbo gbogbogbo ọdun 2023."" Folarin pari ọrọ rẹ pe oun ko ni faramọ ibalorukọjẹ kankan, ati pe oun ti ke si awọn agbẹjọro oun lati pe Shina Peller lẹjọ lori igbiyanju rẹ lati ba orukọ rere oun jẹ."	https://www.bbc.com/yoruba/agbaye-61630894
health	Gastroenteritis Outbreak: Kí ló dé tí ìgbẹ́ gbùùrù àti inú ríru fi ń dá ọlọ́kadà àti 'mai-bola' láàmú ní Ogun?	Ijọba ipinlẹ Ogun ti kede  ajakalẹ kokoro aifojuri kan to n daamu awọn ọlọkada ati awọn to n ṣalẹ ni ipinlẹ naa. Niṣe ni aisan yi to maa n farahan nipa igbẹ gbuuru ati inu rirun gbode lagbegbe Magboro, Ofada ni ijọba ibilẹ Obafemi Owode. Ileeṣẹ ilera fidi ọrọ yi mulẹ ninu atẹjade kan ti Kọmisana feto ilera Tomi Coker fi sita . Wọn sọ pe awọn to ko aisan yi a maa saba ya igbe gbuuru, inu a maa run wọn, koda ẹlomii a maa bi pẹlu. Tomi Coker ṣalaye pe ẹni tawọn fura si pe o ko aisan yi wọle ṣẹṣẹ dari pada si ipinlẹ naa. Kọmiṣana yi ṣalaye pe ile igbọnsẹ lawọn to n ko aisan yi ti n saba lugbadi rẹ ati pe awọn ọlọkada ati awọn to n ṣa ilẹ lo pọ ninu awọn to lugbadi rẹ. Ile igbọnsẹ ti wọn lawọn fura si pe itankalẹ aisan yi ti bẹrẹ ti wa ni titi pa gẹgẹ bi Kọmisana ṣe ṣalaye. Lọwọlọwọ o ni awọn to lugbadi aisan naa n gba itọju nile iwosan lati le dẹkun itankalẹ aisan yi. O ni awọn ko ti le ṣe ayẹwo omi ara itọ tabi igbẹ awọn to ko aarun naa nitori awọn ko ni eeyan kankan to n koju aisan yi lọwọ bayi. Ẹwẹ Kọmisana naa sọ pe awọn ile iwosan gbarọgudu kan ti da kun itankalẹ aisan yi nipa bi wọn ṣe n ṣe itọju awọn eeyan. O ni ijọba ti ṣe idasilẹ awọn aaye itọju si ile iwosan to wa ni  Magboro-Akeran tawọn si ti pese ohun eelo itọju sibẹ. Awọn onimọ sọ pe iru aarun yi a maa tan ka nipa omi tabi ounjẹ to ba ni kokoro aifoujri gastroentritis ninu. O lewu fawọn agbalagba to ba ni ipenija lara ati awọn ọmọ ikoko.	https://www.bbc.com/yoruba/afrika-58473425
religion	Chris Okotie: Ìlànà tí ìjọba Eko gbé kalẹ̀ fún ìjọsìn lásìkò Covid-19 kò bá wa lára mu	Oludasilẹ ile ijọsin Household of God Church, Chris Okotie ti tako awọn ilana ti ijọba ipinlẹ Eko gbe kalẹ ki wọn to le si awọn ile ijọsin pada. O fi ọrọ yi sita ninu atẹjade kan to si sọ pe, imusẹ asọtẹlẹ inu bibẹli ti n waye bayi ati pe sise atunto ilana ijọsin sọọsi dabi ki eeyan kọdi iwọ ijọsin f'Ọlọrun. Lọjọbọ ni ijọba Eko kede pe awọn eto ijọsin yoo bẹrẹ lawọn ile ijọsin pada. Wọn ni awọn Musulumi yoo le ma jọsin pada lawọn mọsalasi lati ọjọ Kọkandinlogun osu Kẹfa, nigba ti awọn Kristẹni yoo bẹrẹ ti wọn ni ọjọ Kọkanlelogun osu kan naa. Ba kan naa ni wọn gbe awọn ilana kan kalẹ ti yoo mu ki sisi awọn ile ijọsin yi lọ ni irọwọrọsẹ nipa didẹkun itankalẹ arun Covid-19. Ninu rẹ ni wọn ti sọ pe wiwọ ibomu di dandan ati pe awọn ti ọjọ ori wọn ko ba to ọdun mẹẹdogun tabi  ti  o kọja ọdun marundinlaadọrin ko ni le ba wọn kopa ninu ijọsin. Bẹẹ naa ni wọn laa kalẹ pe akojọpọ ijọsin ko gbọdo ju wakati kan lọ. Nigba to n se itọka lati inu bibeli, Okotie sọ pe bi iparun ti se ba Dagoni to jẹ ọlọrun awọn Philistini ni Coronavirus naa yoo ti se parẹ. O ni toun ti bi ile ijọsin oun ti se n duro de ki arun yi parẹ awọn ko ni ti ilẹkun ile ijọsin awọn pa ''titi ti ọba ọrun yoo fi pa gbogbo awọn ẹsẹ aye yi rẹ''	https://www.bbc.com/yoruba/afrika-52947996
entertainment	Dagrin: Ikú Dagrin pé ọdún méjìlá, wo àwọn ǹkan mánigbàgbé nípa rẹ̀	Oni yii gan-an lo pe ọdun mejila ti Oladapo Olaitan Olaonipekun, ti gbogbo awọn eniyan mọ si Dagrin, di oloogbe. Yatọ si Dagrin, awọn orukọ bii Barack O'Grin, Lyricle Wayray, Akogun, Omo ogun, ni wọn tun mọ ọ si. Ọjọ kẹẹdọgbọn, oṣu Kẹwa ọdun 1984 ni wọn bi, ṣugbọn o ku lẹni ọdun mẹẹdọgbọn, ni ọjọ kejilelogun, oṣu Kẹrin, ọdun 2010 lẹyin to ni ijamba ọkọ nilu Eko. Ọjọ kẹrinla, oṣu Kẹrin ni ijamba alagbara naa waye, lasiko ti ọkọ ayọkẹlẹ rẹ forigbari pẹlu ọkọ akẹru kan ni adugbo Mushin. Ileewe alakọbẹrẹ Meiran Community Primary school, Roseille nursery and primary school, Meiran Community High school, ati Egbado College lo lọ. Iya rẹ ni iyawo kẹta ninu iyawo mẹta ti baba rẹ ni Baba rẹ jẹ oniṣowo rẹkọọdu orin, o si ni ile itaja kan, House of Nelly sounds, ni ibudokọ Meiran nigba kan. Nigba aye rẹ, orukọ Dagrin lori Twitter ni @Dagrinfimile, o si n lo Dagrin fimilejo lori Facebook. Ọjọ kẹjọ, oṣu Kẹrin, ọdun 2010 lo lo ayelujara Twitter gbẹyin. Lootọ lo ti ku, awọn eniyan ṣi n fi ọrọ iranti si oju opo Twitter rẹ. Ọna ti Dagrin n gba kọ orin rẹ gbajumọ pupọ laarin igboro nigba naa, nitori pe awọn orin rẹ ma n ba idojukọ ogunlọgọ awọn ọdọ Naijiria mu. Awo orin rẹ, Chief Executive Omota, gba ami ẹyẹ Hip hop World Award fun orin 'rap' lọdun 2010. O ba awọn akọrin bi i 9ice, Y.Q, M.I, Iceberg Slim, Omobaba, Terry G, Omawumi, ati Konga kọrin pọ. Orin 'if I die', to tu mọ si 'Ti mo ba ku', lo gbe jade kẹhin. Ko si pẹ ti orin naa jade lo ku. Eyi to mu ki ọpọ o sọ nigba naa pe boya o ti mọ pe oun fẹ ẹ ku lo ṣe kọ orin naa. Diẹ lara awọn orin to kọ ni:	https://www.bbc.com/yoruba/52379233
health	Side effects of birth control: Wo ipa tí òògùn ìfètò sọ́mọ́ bíbí le ní lára rẹ	"Ṣé o fẹ́ lo òògùn ìfètò sọ́mọ́ bíbí? Wo ipa tó le ní lára rẹ kí o tó lò ó Bi ẹgbẹẹgbẹ̀rún obinrin ni agbaye ṣe n lo oogun oyinbo lati feto si ọmọ bibi, naa ni Vanessa , obìnrin kan to n gbe ni ilu Boston, lorilẹ-ede America naa se n lo. Sugbọn abajade rẹ fun Vanessa yatọ si ti si ti awọn obinrin to ku. O ti ẹ sọ pe abajade oogun naa lara oun ti yi igbeaye oun pada titi aye. Kini o ṣẹlẹ si Vanessa? Vanessa salaye pe:  'Mo ro pe mo ni aisan ẹjẹ rírú ni' Ile ni mo wa lọjọ naa, ti mo fẹ ẹ gun oke, ni mo sakiyesi pe o nira fun mi lati mi. ""Iru nkan bẹ ẹ ko ṣẹlẹ si mi ri."" Vanessa kuku lọ si ibi isẹ rẹ lọjọ naa, lai fi ilera rẹ ṣe. Àmọ́ o ya si ileewosan naa. Kini Vanessa ba bọ nile iwosan to lọ? Vanessa ni: ""Wọn fun mi ni nkan ti yoo si ibi ti èémí n gba wọle-jade ni ara mi. "" Ara tu mi diẹ, mo si bẹrẹ si ni i mi. ""Wọn ni kí n lọ ya fọto ẹ̀dọ̀fòòró mi, nibẹ ni wọn ti sọ fun mi pe wọn ri òjìji kan."" Ojiji bi i ti bawo? Ni ọjọ keji, wọn sọ fun Vanessa pe ko ni aisan ẹjẹ rírú, sugbọn yoo se ayẹwo míì. Bawo ni irinajo Vanessa ṣe lọ nile iwosan? O to oṣu kan ko to o ni anfaani lati ri dokita. Nigba ti yoo si fi ri i, bo ṣe n mi ti buru ju ti tẹlẹ lọ. Vanessa ni: ""Ile ni mo wa lọjọ naa ti mo n fọ aṣọ. Mo fẹ ẹ lọ mu nkan ni oke, ni èémí mi tun salọ. Vanessa ni: ""Kia ni mo ṣi bọtinni aṣọ ti mo wọ, ki n to ṣubú si ilẹ ile ìdáná nitori pe mi o le mí mọ. ""Nise ni gbogbo ara mi dabi i pe o ti poora. Ikùn, aya, ati apá bẹrẹ si ni i ro mi. Mo ro pe ma a mi ẹ̀jẹ̀ rírú ni."" Vanessa ko lọ sileewosan, sugbọn o pe dokita rẹ lori foonu. Oun lo si gba a nimọran pe ko tete lọ sileewosan ni kiakia. Ayẹwo ti wọn ṣe fun lo fihan pe ẹ̀jẹ̀ ti di si àyà rẹ ni. Ohun lo si di ọna ti eemi n gba. Dokita sọ fun un pe o ṣe e ṣe ko jẹ oogun ifetosọmọ bibi to n lo lo fa a. Awọn anfaani oogun ifetosọmọ bibi: Ti o ba lo deedee: Wo ǹkan mẹ́fà tó yẹ kí o mọ̀ nípa Sunday Igboho tí orúkọ rẹ̀ gbẹnu aráyé kán Ṣé lọ́ọ̀tọ̀ ní àkúdááyà wà? ẹ̀ wo ìrírí àwọn tó rí ènìyàn wọn tó kú láàyè Ẹ yé ṣí ìhòhò ara yín síta lórí ayélujára torí ‘Silhouette Challenge’ - Adeboye Òfin kónílé-ó-gbélé gbòde nílùú Igangan lórí ẹ̀rù pé Fulani le k'ógun wá lẹ́yìn àbẹ̀wò Igboho Kii ṣe gbogbo eeyan ni ẹ̀jẹ̀ maa n di si ni àyà ṣugbọn alaye ree lori bi o ṣe le ṣẹlẹ: Iṣẹ ti eroja estrogen ati progesterone to wa ninu awọn oogun ifetosọmọ bibi ma n se ni pe o ma n da ẹyin obìnrin dúró 'ovulation' ati oyun. Ni ṣe ni yoo mu ki omi to wa ni ẹnu ọna  ile ọmọ obìnrin ko ki debi i pe àtọ̀ ọkùnrin ko ni le raaye kọja sinu ile ọmọ. Gẹgẹ bi dokita onimọ nipa ẹ̀yà ara obinrin kan ṣe sọ lorilẹ-ede South Africa, Dokita Nene Zozo ṣe sọ, abajade ti awọn oogun naa ma n ni ni ara ni èébì, ara sísan, inu wiwu ati kokoro ara. O ni, ori fifọ, ìrora ninu ọmú, tabi ki wọn o ma le jẹun daadaa ni abajade ti awọn obinrin mii ma n ni. Dokita Nene ṣalaye pe awọn eroja to maa n pese ẹ̀jẹ̀ wa ninu ara, sugbọn ti wọn ba ti ko firi kokoro aifojuri, o se e ṣe ki ẹ̀jẹ̀ o ma a di ninu ara. Yatọ si awọn abajade yii, ajọ to n mojuto eto ilera lorilẹ-ede United Kingdom, NHS, sọ lori ayelujara rẹ pe oogun ifetosọmọ bibi tun le fa Ẹ̀jẹ̀ riru. Ki obinrin ma a ri ẹ̀jẹ̀ kekeeke ni oju ara rẹ fun oṣu diẹ lẹyin to ba bẹrẹ si ni i lo oogun naa. Bakan naa ni ayẹwo fihan pe o lọwọ ninu bi awọn obinrin kan ṣe ni jẹjẹrẹ ọmú ati bi ẹ̀jẹ̀ ṣe n di ninu ara wọn. Awọn kan wà ninu oogun naa to le fa aisan rọpa-rọsẹ. Sugbọn ṣa, anfaani wa lati tete parọ ilana ifetosọmọ bibi naa ti ko ba ọ lara mu. Sugbọn rii daju pe o ba dokita sọrọ nipa akiyesi rẹ."	https://www.bbc.com/yoruba/55876819
health	Covid-19 vaccine: Ẹ má dán abẹ́rẹ́ Covid-19 wò lára mi, mi ò gbà! Mi kìí ṣe ẹmọ́ òyìnbó- David Oyedepo	Oludasilẹ ijọ Living Faith ti ọpọ mọ si Winners Chapel, Biṣọọbu David Oyedepo tun ti sọ pe oun ko ni gbabẹrẹ ajẹsara covid-19. Biṣọọbu Oyedepo ni oun ko ni tọrọ aforiji lọwọ ẹnikẹni nitori oun kọ lati gbabẹrẹ ajẹsara ajakalẹ arun coronavirus. Biṣọọbu naa sọrọ yii nibi eto adura ijọ naa to waye lọjọ Abamẹta ọjọ kẹtadinlogun oṣu kẹrin ọdun 2021 yii. Pasitọ Oyedepo ni oun kii ṣe ẹmọ oyinbo ti wọn le dan abẹrẹ coronavirus wo lara rẹ. Oludasilẹ ijọ Winners Chapel tun sọ pe abẹrẹ Oxford/Astra Zeneca ti ijọba n fun awọn ọmọ Naijiria lodi si ofin. Oyedepo ni ''ọrọ ajakalẹ arun coronavirus ti daru mọ gbogbo agbaye loju, ṣugbọn ninu ijọ Ọlọrun ni ojutuu si arun naa wa.'' David Oyedepo ni: ''Mi o o ri bi ti wọn ti n fi ipa fun eeyan abẹrẹ. Mi kii ṣe agbẹjọro ṣugbọn mo ro pe ko tọna. O kan le wa ṣadeedee wa si ile mi lati fun mi labẹrẹ lai ranṣẹ si ọ tẹlẹ.' A kii ṣe ẹmọ oyinbo ni Naijiria, itanjẹ lasan ni ọrọ abẹrẹ yii,'' Oyedepo lo sọ bẹẹ. Oṣu kẹta, ọdun 2021 yii ni orilẹede Naijiria gba abẹrẹ Oxford/Astra Zeneca to le ni miliọnu mẹta. Eeyan to le ni miliọnu kan lo ti gba abẹrẹ ọhun bayii ni Naijiria. Eeyan to le ni ẹgbẹrun lọna ọjọ, 160,000 lo ti lugbadi arun covid-19 ni Najiria, nigba ti ẹgbẹrun meji meji ninu wọn ti ba arun naa lọ.	https://www.bbc.com/yoruba/afrika-56790825
sports	Nigeria vs Lesotho prediction: Báwo ni ìfẹsẹ̀wọnsẹ̀ Super Eagles àti Crocodiles yóò ṣe lọ?	Aago márùn ìrọ̀lẹ́ ni ìfẹsẹ̀wọnseẹ̀ láàrín ẹgbẹ́ agbábọ́ọ̀lù Nàìjíríà àti Lesotho yóò jọ figagbága lónìí ọja Iṣẹ̀gún ọgbọ̀n, oṣù kẹta ọdún 2021. Ìrètí ikọ̀ ẹgbẹ́ agbábọ̀ọ̀lù Super Eagles ni láti parí ifẹsẹwọnsẹ wọ́n fún pégedé  Idije Afcon èyí sì ni láti borí  Ikọ̀ Crocoldile Lesotho. Pápá ìṣeré Teslim Balogun ní ìlú Eko ni ìdíje Ifẹsẹ̀wọnsẹ̀ láàrín ikọ̀ agbábọ́ọ̀lù Nigeria àti Lesotho náà yóò tí wáyé. Níwọ̀n ìgbà tó jẹ́ pé, dígbí ní ẹgbẹ́ agbábọ́ọ̀lù Nàìjíríà wá ni ìpele L tí wọ́n wà, ó túmọ̀ sí pé ìtì ọ̀gẹ̀dẹ̀ ni ìdíje tó ni tí kò sì tó ń kan ti a n yọ àdá sí Ikọ̀ ẹgbẹ́ agbábọ́ọ̀lù tó tí gba ife ẹ̀yẹ náà nígbà mẹ́ta ló ti fi hàn lọ́sẹ̀ tó kọjá pé òun yóò kópa nínú Afcon yìí nígbà tó jáwé olúborí ni ìlú Benin Republic sùgbọ́n ó kù kí ó fakọyọ lórí Lesotho. Àwọn Crocodiles Lesotho yìí ko tíì jáwé olúborí fún ìdíje kankan láti inú oṣù kẹjọ ọdún 2019 ti wọ́n sì fìdí rẹmi nínú ìodíje máràrún tí wọ́n ti kópa Kí Lesotho tó le ni ààyè rárá láti pegedé nínú ìdíje ti yóò wáyé ní oṣù kíní ọdún 2022 ni Cameroon, ó yẹ kí wọ́n dojú Sierra Leone bolẹ̀ ni ọjọ satide ni, sùgbọ́n ó ṣe ni láànú pé, ọ̀mì ni wọ́n gbá tó sí jẹ́ ìgbà kẹta nínú ipele ti wọ́n wà. Ìròyìn sọ pé orílè-èdè náà ni pọ́ntì mẹ́ta , èyí sì ytúmọ̀ sí pé, ànfàní kan soso ti wan ni ni èyí tí wọ́n fẹ́ gbà ni ìpele L tí wan bá jáwé olúborí lónìí. Àwọn ọmọ ikọ̀ Gernot  Rohr tí jáwé olúborí nínú ìdíje mẹ́ta tí wọ́n sì gbá ọ̀mì méjì nínú ìdíje márùn-ùn wọn, èyí sì tí fún wọ́n ni pọ́ntì mọ́kànlá tó sí ti fún wọ́n láànfàni láti wa ni ipò kejì. Ikọ̀ Thabo Senong fìdírẹmi pẹ̀lú mẹ́rìn sí òdo lásìkò ìfẹsẹ̀wọnsẹ̀ rl pllú Nàìjíríà nínú oṣù kọkànlá lọ́dún 2019 kí wọ́n tó lu Benin ni ami ayò kan sí òdo nínú idíje tó tẹ̀lé lẹ́yìn ọdún kan, sùgbọ́n ikọ̀ agbábọ́ọ̀lù náà ti gbá ọ̀mì odo sí odo pẹ̀lú Benin àti Sierra Leone nínú ìfẹ̀sẹwọnsẹ̀ méjì tí wan ti gbá báyìí. Báwo ní ò ó ṣe wo Nigeria vs Lesotho? Bí ìdíje náà bá ṣe ń lọ lọ́wọ́ ni ilé iṣẹ́ amóhùnmáwòrán ìjọba àpaps yóò ṣe máa gbé (NTA) [Nigeria vs Lesotho] Ìgbòkègbodò ọkọ̀ ní agbègbè Teslim Balogun Stadium Ẹ̀wẹ̀, àjọ tó n mójú tó ìgbokegbodo ọkọ̀ nípìnlẹ̀ Eko (LASTMA) tí fi ìkéde síta lójú òpó twitter rẹ̀ pé, nítorí ìdíje Afcon láàrín Nigeria àti Lesotho  yìí ìdíwọ́ díẹ̀ yóò wà fún ìgbòkègbodò ọkọ̀ ni gbogbo agbègbè pápá iṣére Teslim Balogun ni Surulere. Nítorí náà, ó ni kí àwọn ènìyàn jìnà sí agbègbè náà láti aago mẹ́wàá owúrọ̀ sí ààgio mẹ́wàá alẹ́. Àjọ náà gba àwọn awakọ níyànjú pé, gbogb ọkọ̀ tọ bá n bs wá sí agbègbè Teslim Balogun lati Ojuelegba àti Alaka/Eric Moore ko ni ọ̀nà míràn jú láti gba orí afára lọ.	https://www.bbc.com/yoruba/ere-idaraya-56574626
sports	Ifetedo FC: Ọ̀rẹ́ olóògbé ní Damilola kò sàìsàn, ó ń gbá bọ́ọ̀lu lọ́wọ́ ló kú	"Ọmọ ẹgbẹ agbábọ́ọ̀lù kan ni ìpińlẹ̀ Osun ti wọ́n pe orúkọ rẹ̀ ni Damilola, ló dédé subu lulẹ̀, tó sì kú ni àsìkò tó wà lórí pápá ni àgbègbè Ido ni ìpínlẹ̀ náà. Gẹ́gẹ́ bi àwọn ti ọ̀rọ̀ náà sójú wọ́n ṣe sọ, wọ́n lo n gbá bọ́ọ̀lù fún ẹgbẹ́ agbábọ́ọ̀lù rẹ̀, Premier Football Club, Ofetedo lọ́wọ́, ló bá subú. Ìròyìn sọ pé ni kété ti ọ̀rọ̀ náà ṣẹlẹ̀ ni wọ́n ti gbé ọmọkurin òun lọ si ilé ìwòsàn aládani kan fún ìtọ́jú. ""ilé ìwòsàn náà kò gbà á, bẹ́ẹ̀ ni wọ́n tún rù ú lọ si LAUTECH, ibẹ̀ ni wọ́n ti sọ fún wọ́n pé, ó ti jẹ́ Ọlọrún nípè. Ipele ifẹsẹwọnsẹ keji lo ti fẹ́ gbá bọ́ọ̀lu wòmí n gbá a-sí -ọ, amọ se lo kan sùbu, ti kò sì dìde mọ́. ""Kò fi àmì kankan hàn pé ó ṣe àìsàn rárá. Gbogbo ìgbà ló máa n gbá bọ̀ọ́lu fún ẹgbẹ́ agbábọ̀ọ̀lù rẹ̀,"" gẹ́gẹ́ bi ọ̀rẹ́ rẹ̀ ṣe sọ. Wọ́n ti sin olóògbé náà nilu Ido Osun lọ́jọ́ ìṣẹ́gun. Akiyesi Pataki: Àwòrán tí a lo tẹ́lẹ̀ to je ti egbe agbaboolu Knight FC kò ní í ṣe pẹ̀lú ìròyìn yìí."	https://www.bbc.com/yoruba/afrika-54084304
religion	Àlùfáà ìjọ Redeem àti ọmọ rẹ̀ méjì kú sílé ìgbafẹ́ kan lásìkò Kérésì	"Awọn eniyan ti bẹrẹ si i ṣe idaro alufaa ijọ Redeemed Christian Church of God, ati ọmọ rẹ meji to ku sinu odo iwẹ nile igbafẹ kan ni Costa del Sol l'ọjọ Aisun ọdun Keresi. Gabriel Diya, ẹni ọdun mejilelaadọta, ati ọmọ rẹ obinrin, Comfort Diya, ọmọ ọdun mẹsan an, to fi mọ ọmọ rẹ ọkunrin, Praise Emmanuel-Diya, ọmọ ọdun mẹrindinlogun ku. Wọn doloogbe lẹyin ti wọn mu omi yo ninu odò iwẹ igbalode to wa ni ile igbafẹ Club La Costa, nitosi Fuengirola ni orilẹ-ede Spain. Awọn ọlọpaa sọ pe awọn n ṣe iwadii ẹsun wi pe ọmọbinrin naa lo wa ninu ewu, ti awọn meji yooku naa si padanu ẹmi wọn lasiko ti wọn n gbiyanju lati doola rẹ. Ijọ ti Ọgbẹni Diya ti jẹ alufaa sọ pe awọn ba ẹbi awọn oloogbe kẹdun. Ijọ RCCG, ninu ikede kan lori Facebook sọ pe: ""Pẹlu ẹdun ọkan, a na ọwọ ibanikẹdun wa si ẹbi, ijọ,ọrẹ, ati awọn alajọṣiṣẹpọ Alufa Agbegbe, Gabriel Diya, to jalaisi, pẹlu ọmọ rẹ meji... ninu iṣẹlẹ to bani ninu jẹ kan to waye lasiko ti wọn lọ fun isinmi l'orilẹede Spain. Ijọ naa sọ pe Ọgbẹni Diya tun jẹ alufaa ẹgbẹ awọn ọmọlẹyin Kristi kan, Open Heavens. Orilẹ-ede Naijiria ni ẹgbẹ naa ti bẹrẹ, ṣugbọn Diya jẹ adari ti agbegbe Charlton, nilu London. Iyawo, Olubunmi Diya, ati ọmọbinrin kan lo gbẹyin oloogbe Diya. Ọkan lara awọn aladugbo idile Diya sọ fun ileeṣẹ iroyin PA pe, ""ibanujẹ lo jẹ fun oun nigba t'oun gbọ iroyin iku naa, to si ṣapejuwe idile Diya gẹgẹ bi eyi to ""gba ẹsìn daada, ni ọyaya, ko ni mọra, to si ni irẹlẹ"". Lara Akins, lasiko to n sọrọ niwaju ita ile rẹ ni Charlton sọ pe ""Iku wọn ba gbogbo eniyan ni ojiji, nitori pe eniyan daadaa ni wọn"". Ọgbẹni Diya ati ọmọ rẹ obinrin ni iwe igbeluu orilẹ-ede Britain, nigba ti ọmọ rẹ ọkunrin ni ti Amẹrika. Ninu atẹjade kan l'Ọjọbọ, awọn alaṣẹ ile igbafẹ Club La Costa World sọ pe iṣẹlẹ naa jẹ ibanujẹ fun awọn"". Ati wi pe awọn yoo ""tẹsiwaju lati fọwọsowọpọ pẹlu awọn alaṣẹ to n ṣewadi iṣẹlẹ buruku naa"". Ṣugbọn ṣaa, wọn ni awọn ti ṣi odò iwẹ pada fun lilo awọn onibaara wọn lẹyin ti ileeṣẹ ọlọpaa ti fun wọn ni aṣẹ lati ṣe bẹ ẹ. Akọroyin abẹle kan, Fernando Torres, sọ fun BBC pe iṣẹlẹ naa jẹ ibanujẹ. ""Awọn oṣiṣẹ ile igbafẹ naa gbọ ti awọn eniyan n pariwo, wọn si gbiyanju lati ṣe itọju pajawiri, CPR, fun wọn, ṣugbọn wọn ko le e ran wọn lọwọ mọ."" ""Koda, awọn dokita pajawiri gbiyanju fun ọgbọn iṣẹju si marundinlogoji, ṣugbọn ẹpa ko b'oro mọ. Ki Olorun dẹ ilẹ̀ fun ẹni rere to lọ, ki O tu awọn ẹbi to ku ninu ni adura ti ọpọ n gba."	https://www.bbc.com/yoruba/awon-iroyin-miran-50922746
sports	Ta ni Bournemouth ṣẹ̀ tí Liverpool fi di ẹrù ìyà 9-0 rù wọ́n?	Ẹgbẹ agbabọọlu Liverpool tayọ ni ifẹsẹwọnsẹ wọn pẹlu Bournemouth pẹlu goolu mẹsan si odo. Ifẹwọnsẹ akọkọ ti Liverpool yoo bori ni saa liigi 2022/2023 niyi lẹyin ti wọn ti gba ifẹsẹwọnsẹ mẹta ṣiwaju. Goolu mẹsan si odo ni goolu to pọju ninu ifẹsẹwọnsẹ kan ṣoṣo lati igba ti liigi premiership ilẹ Gẹẹsi ti bẹrẹ lọgbọn ọdun sẹyin. Bi o tilẹ jẹ wi pe ṣaju ifẹsẹwọnsẹ naa, akọnimọọgba Liverpool, Jurgen Klopp ṣalaye pe ibẹrẹ wọn ko tii ri bi awọn ṣe fẹ lẹyin ti wọn gbe ta ọmi meji ki Manchester United to na wọn lọjọ Aje ni papa iṣire Old Trafford. Manchester United lo kọkọ na ikọ agbabọọlu miran pẹlu goolu mẹsan an si odo nigba ti wọn koju Ipswich lọdun 1995 ati Southampton lọdun to kọja. Bakan naa ni Leicester city na Southampton ni mẹsan si odo lọdun 2019. Diaz gba meji wọle ni iṣẹju kẹta ati ikarundinlaadọrun, firmino pẹlu gba meji wọle nigba ti ifẹsẹwọnsẹ naa wọ iṣẹju kọkanlelọgbọn ati ikejilelọgọta. Elliot (Iṣẹju kẹfa), Alexander-Arnold (Iṣẹju kejidinlọgbọn), Van Dijk (iṣẹju karundinlaadọta), Freitas Gouveia Carvalho (iṣẹju ọgọrin). Bakan naa ni aṣiṣe de ba Mepham, agbabọọlu Bournemouth to gba bọọlu si ile ara rẹ.	https://www.bbc.com/yoruba/articles/c984gn0z0rpo
health	Covid-19 Vaccination: Bí àwọn aráàlú kan ṣe fara mọ́ ṣíse àbẹ́rẹ́ àjẹsára ní ọ̀rànyàn ní àwọn míì ta kò ó	Ọkanojọkan ariwisi ti n waye lori igbẹsẹ ti ijọba fẹ gbe lati kan abẹrẹ Covid-19 nipa fun gbogbo eeyan ilu. Laipẹ yii ni awọn ijọba ipinlẹ kan kede rẹ pe ẹni ti ko ba tii gba abẹrẹ naa ko ni lanfani lati ba awọn eeyan pejọ pọ ni awọn ile ijọsin bi i Mọṣalaṣi tabi Ṣọọṣi. BBC Yoruba jade lọ si igboro lati gbọ ti ẹnu ara ilu lori igbesẹ naa, bẹẹ ni wọn ba akọroyin wa sọ ọpọlọpọ ọrọ ti ilẹ si kun. Arakunrin kan ti o ba wa sọrọ fi idi rẹ mulẹ wi pe, oun ko ti i gba abẹrẹ naa, bẹẹ si ni oun ko ni aniyan lati gbaa nitori ijọba orilẹede Naijiria n fi iya jẹ ara ilu. O tẹsiwaju wi pe, ọrọ abẹrẹ kọ lo ku lọrọ orilẹede Naijira biko ṣe igbesẹ ti yoo mu ki ara tu gbogbo eeyan ilu. Ọkunrin mii to ba wa sọrọ ṣe alaye wi pe, ko si ohun to buru ninu igbesẹ naa nitori irọrun igi ni irọrun ẹyẹ. O ni gbogbo eeyan lo yẹ ki o gba abẹrẹ naa ,ti ijọba ba le fi idi ẹ mulẹ wi pe ko ni ṣe ijamba si agọ ara ẹnikẹni. A tun ba awọn obinrin naa sọrọ lasiko ti a wa nigboro. Ọkan ninu wọn ni ko ṣeeṣe ki ijọba ni ki awọn eeyan ma lọ si ile ijọsin nitori aigba abẹrẹ COVID-19. O ni Iroyin ti awọn n gbọ ni pe awọn eeyan to gba abẹrẹ naa n ṣaisan, bo tilẹ jẹ pe ko si ayẹwo to fi idi ọrọ yii mulẹ. Obinrin ẹlẹẹkeji to ba wa sọrọ fi kun alaye naa wi pe ko tọ ki a maa gba abẹrẹ COVID-19 nitori pe ibinu Ọlọrun ni ajakalẹ aarun naa. O ni dipo ki a maa gba abẹrẹ naa, ohun ti o tọ ni ki a ra ọwọ ẹbẹ si Ọlọrun pe ki o dari ẹṣẹ jin orilẹede Naijiria. Arabinrin naa tẹsiwaju pe ohun kan ṣoṣo to le mu ki oun gba abẹrẹ naa ni ti Pasitọ awọn ni ṣooṣi ba kọkọ gbaa. O ṣeeṣe ki ijọba apapọ atawọn oṣiṣẹ lẹka eto ilera lorilẹede Naijiria bii NMA, JOHESU ati bẹẹ bẹẹ lọ o forigbari laipẹ lori kikan abẹrẹ ajẹsara COVID-19 nipa. Ijọba apapọ yan an lọjọ Iṣẹgun pe o ṣeeṣe ki oun bẹrẹ si ni ba ẹnikẹni to ba kuna ati gba abẹrẹ ajẹsara naa wi lẹyin ti ijọba ba ti pese rẹ si arọwọto awọn gbogbo eeyan. Oludari agba fun ajọ eto ilera alabọde lorilẹede Naijiria, NPHD, Faisal Shuaibu lo yan ọrọ naa, nibi ipade kan to ṣe pẹlu awọn akọroyin nilu Abuja. Bakan naa ni ile ẹjọ giga apapọ kan nilu PortHarcourt nipinlẹ Rivers, ti ka gomina ipinlẹ Edo, Godwin Obaseki lọwọ ko pe ko gbọdọ sọ gbigba abẹrẹ ajẹsara di ọranyan ni ipinlẹ naa. Awọn ẹgbẹ dokita, NMA pẹlu ẹgbẹ apapọ awọn oṣiṣẹ lẹka eto ilera, JOHESU ti faake kọri lori ọrọ yii. Bi ẹgbẹ awọn dokita ni Naijiria, NMA ṣe n sọ pe araalu ni ẹtọ lati kọ gbigba abẹrẹ ajẹsara naa, gẹgẹ bi ẹtọ ṣe wa fun wọn lati kọ gbigba itọju ilera. Bakan naa ni ijọba ipinlẹ Ondo naa paṣẹ lọjọ Aje pe, bo pẹ bo ya, awọn yoo fofin de gbogbo awọn ti ko ni ẹri gbigba abẹrẹ ajẹsara naa pe wọn ko gbọdọ wa si mọṣalaṣi, ṣọọṣi ati awọn ibudo ita gbangba miran. Ni tirẹ Oludari agba fun ajọ eto ilera alabọde lorilẹede Naijiria, NPHD, Faisal Shuaibu ni awọn ti ko gba abẹrẹ naa n ṣe akoba fun awọn eeyan miran lawujọ ni. O ni ko si igba ti ijọba ko ni tọ ipasẹ ipinlẹ Edo ati Ondo lori ọrọ naa lati lo ilana ofin lori wọn. Amọṣa ẹgbẹ apapọ awọn oṣiṣẹ lẹka eto ilera, JOHESU ni igbesẹ ti ijọba n gbero naa ko mu ọgbọn dani rara. Agbẹnusọ fun ẹgbẹ JOHESU, Olumide Akintayọ ni o di igba ti abẹrẹ ajẹsara naa ba pọ to fun araalu ki irufẹ igbesẹ naa to lee mu ọgbọn dani bi o ti wulẹ o mọ.	https://www.bbc.com/yoruba/afrika-58405944
politics	Edo Election 2020: Ààrẹ Buhari, Atiku àti àwọn èèkàn ìlú míràn ti n kí Obáseki ku oriire	Ààrẹ Muhammadu Buhari ti ránṣe kú orííre si Godwin Obaseki lẹ́yìn tó jáwé olúborí nínú ìdìbò gómìnà tó wáye lónìí nípìnlẹ̀ Edo. Obaseki to jẹ́ olùdíje dupò gómìnà lábẹ́ ẹgbẹ́ òṣèlú PDP ló fi ìdí akẹgbẹ́ rẹ̀ labẹ̀ ẹgbẹ òṣèlú APC jánlẹ.  Nínú àtẹjáde ti Garba Shehu tó jẹ́ olùrànlọ́wọ́ pàtàkì fún ààrẹ Buhari lórí ìpolongo fi sita, aarẹ dúpẹ́ lọ́wọ́ àwọn elétò ìdìbò fún bi wọ́n ṣe ṣeto idibo naa nirọwọrọsẹ. Ó fí kún-un pé èyi tọka si  àrídáju pé ìjọba ààrẹ Buhari nígbàgbọ́ nínú ètò ìdìbò ti kò ni kọ́nukọ́họ nínú. Bákan náà lo fi ọ̀rọ̀ ránṣe si pé, kó ri àṣeyọri rẹ̀ gẹgẹ bi anfaani lati fi ọkan idupẹ  àti ìrẹ̀lẹ̀ han Bákan náà ni igbákeji ààrẹ Nàìjíríà nígbà kan rí Atiku Abubakar náà ti gboriyin fún àwọn ènìyàn ìpinlẹ̀ Edo fún iṣẹ rere ti wọ́n ṣe láti gbé Obaseki wọlé fún sáà keji. Nínú ọ̀rọ̀ tirẹ̀, Atiku ni Agbara àwọn bàbá ìṣàlẹ̀ ti dópin lórílẹ̀-èdè Nàìjíríà pẹ̀lú irú ìṣẹ̀lẹ̀ tó wáye ni ìpińlẹ̀ Edo lónìí àti pé agbára kan ti yóò dúró náà ni àgbàra àwọn oludibo. Atiku rọ àwọn ènìyàn ìpińlẹ̀ Ondo láti gba ara wọ́n kúrò lọ́wọ́ bàbá ìsàlẹ̀ bi àwọn ènìyàn Edo ṣe ṣe. Kò tán síbẹ̀, Gómìnà ìpińlẹ̀ Rivers, Nyesom Wike  náà wa lára àwọn to kọ́kọ́ ki Obaseki ku oríire ìjáwé olúborí. Ó ní òun dúpẹ́ lọ́wọ́ àwọn ènìyàn ìpińlẹ̀ Edo fún àdúrò ti wọ́n àti pé òun ni ìgbàgba pé bí òun ṣe n kúro ni Edo báyìí òun mọ̀ pé, Obaseki yóò ṣe ìtójú wọ́n dáradára. Gómìnà ìpińlẹ̀ Oyo Seyi Makinde ko gbẹ́yìn lára àwọn tọ kọ́kọ́ ki gómìnà Obaseki  àti igbákeji rẹ̀, Phillip Shaibu  ku oríire àṣeyọri ìdìbò. Godwin Obaseki wọlé ìbò gómìnà lẹ́ẹ̀kejì ní ìpínlẹ̀ Edo Iroyin to n tẹ wa lọwọ bayii lo sọ wi pe Godwin Obaseki lo wọle ibo gomina ipinlẹ Edo. Eyi tumọ si pe Obaseki to jẹ oludije ẹgbẹ oṣelu PDP fẹyin oludije APC Osagie Ize-Iyamu gbalẹ ninu idibo ọhun. Ni bayii, Gomina Obaseki ti wọle gẹgẹ bi Gomina ipinlẹ Edo fun saa keji. Obaseki jawe olubori ni ijọba ibilẹ to pọju ninu ibo naa ti Ize-Iyamu si te le e. Ọga ajọ INEC for eto idibo gomina ipinlẹ Edo, Ọjọgbọn kpofure Rim-Rukeh lo kede Obaseki gẹgẹ bi ẹni to wọle ibo ọhun. Ṣaaju ni Obaseki fi ẹgbẹ oṣelu APC silẹ lọ si ẹgbẹ PDP lẹyin ti o fidi rẹmi ninu idibo abẹle fun ipo gomina ẹgbẹ oṣelu APC. Ẹwẹ, iyanlẹnu lo jẹ fun ọpọlọpọ pe Gomina Obaseki lo jawe olubori ni ijọba ibilẹ alako rẹ, Ize-Iyamu. Lakotan, oludije PDP Obaseki ni ibo 307,955 nigba ti Ize-Iyamu si ni ibo 223,619 ninu ibo naa.	https://www.bbc.com/yoruba/afrika-54224415
entertainment	Zlatan: Ọ̀rẹ́ ni mo sìn lọ ‘studio’ tí mo fi bẹ̀rẹ̀ orin lẹ́yìn tí mo kùnà ìdánwò WAEC	Yoruba ni ori lo mọ ọlọla, ko si si ẹni to le sọ ori olowo lọla. Omoniyi Temidayo Raphel, ti ọpọ eeyan mọ si Zlatan Ibile lasiko to n ba BBC Yoruba sọrọ ti ni oun ko mọ pe oun le di gbajumọ bayii nidi orin kikọ. Akọrin takansufe naa, to ni wura ni itumọ orukọ inagijẹ Zlatan ti oun n lo, tun ni ọrẹ ni oun sin lọ si gba orin silẹ, ki wọn to ni ki oun naa wa kọrin. Zlatan ni lootọ ni oun ti n kọrin lati ile ẹkọ girama ti oun si jẹ ẹbun ọkọ ayọkẹlẹ eyi to jẹ ki oun di ẹni akọkọ ti yoo lo ọkọ ninu idile oun. Gbajumọ akọrin takansufe naa, to ni ẹmi lo maa n gbe ọpọ orin ti oun n kọ wa, tun fikun pe bọọlu lo wu oun lati gba, ka ni oun ko mọ orin kọ. Nigba ta ni ko gba awọn ọdọ to n lu jibiti nidi isẹ yawuu nimọran, Zlatan ni ojuse obi wọn ni lati gba wọn nimọran, kii se isẹ toun. Ọrọ pọ ti Zlatan ba BBC Yoruba sọ, ẹ mọ salai wo fidio yii fun ẹkunrẹrẹ iroyin.	https://www.bbc.com/yoruba/afrika-55374762
entertainment	9ice Marriage: Ẹ ba mi bẹ ìyàwó mi, òun ni igi lẹ́yìn ọgbà mi	"Gbajugbaja olorin takasufe, Alexander Abolore Adegbola Akande, ti ọpọ eeyan mọ si 9ice ti ke gbajare si awọn ọmọ Naijiria lati ba a bẹ iyawo rẹ ki igbeyawo rẹ ma baa fori sogi. 9ice lo n rawọ ẹbẹ si awọn ololufẹ rẹ bẹẹ ninu fidio kan to fi lede loju opo Instagram rẹ ni irọlẹ ọjọ Abamẹta. O ni ""mo ti ṣe ohun itiju ati ohun to buru jai eyii to fẹ tu ẹbi mi ka."" Abolore tẹsiwaju pe oun ko jẹ ohun kankan lai si iyawo oun nitori ọla obinrin naa ni oun  jẹ. O ṣalaye pe ""Mo tọrọ aforiji lọwọ iyawo mi fun ohun ti mo ṣe, bẹẹ ni mo nilo iranlọwọ yin lati bẹ iyawo mi fun aṣiṣẹ nla yii nitori oun ni igi lẹyin ọgba mi."" Gẹgẹ bo ṣe sọ, o ni oun ti ṣe ọpọlọpọ aṣeyọri nile aye, ṣugbọn oun ko ṣe daadaa to ninu gbeyawo oun. 9ice sọ pe bo tilẹ jẹ pe oun ti ṣe ọpọ aṣiṣe, ṣugbọn oun nilo iranlọwọ awọn ọmọ Naijiria lati ba oun bẹ iyawo oun ki igbeyawo naa ma baa tuka. Bo tilẹ jẹ pe 9ice ko sọ irufẹ ẹṣẹ to ṣẹ iyawo rẹ, eyii to fa ṣabababi ẹbẹ to n bẹ, ṣugbọn awọn eeyan kan ti n ṣo pe ko le e ṣeyin fidio to lu jade lori ayelujara laipẹ yii, eyi to ṣafihan bo ṣe gba obinrin kan mu nigba aya. Ọpọ eeyan lo gbagbọ pe olorin ọhun kundun obinrin lẹyin ti obinrin mẹta ọtọtọ ti bi ọmọ marun un fun un ko to fẹ iyawo rẹ, Olasunkanmi Akande."	https://www.bbc.com/yoruba/55031171
entertainment	Lizzy Anjorin: Wo orúkọ mẹ́rìnlá tí Lizzy Anjorin sọ ọmọ rẹ̀	Ẹbun pataki ni ọmọ bibi, o to bẹẹ ka ki iya aburo ku ewu. Oṣerebinrin tiata Yoruba, Lizzy Anjorin ti n dawọ idunnu ọmọ tuntun jojolo ti Eledua fi ta a lọrẹ. Lizzy ti n ki Ọlọrun ni mẹsan an mẹwaa lati igba ti o ti bi ọmọ naa lorilẹede Amerika. Oriṣiiriṣii orin ati oriṣiiriṣii aworan oun ati ọkọ rẹ ni Lizzy ti fi si oju opo Instagram lati igba ti o ti bi ọmọ naa. Lizzy ko le ṣa lai maa sọ pe Ọlọrun ọba sọ ẹgan oun di ogo nipa ọmọ tuntun to fi ta oun lọrẹ Mo gbé ìgbésẹ̀ láti ṣẹ́ oyún ọmọ mi tuntun, ọkọ mi nàá sì faramọ́ nítorí pé... Lẹyin to ti sọ awọn oun ti o la kọja lati asiko ti oyun duro si i lara titi ti o fi bi ọmọ naa tan, Lizzy tun ti fi ọrukọ ọmọ naa soju opo Instagram rẹ bayii. Lizzy bẹrẹ nipa kiki gbogbo awọn abiyamọ aye ku ajayọ ọjọ iya to waye lọjọ kẹsan an oṣu karun un ọdun 2021 yii. Lẹyin naa lo bẹrẹ si ni ka orukọ ọmọ rẹ ni ọkọọkan ejeeji to fi pe mẹrinla. Lizzy ni orukọ ọmọ naa niwọn yii: 1. OBA* ASETAN MAKU 2. OBA OKE *PEGANMIRE* . 3. OBA OKE FAYE *YEMI* . 4. OBA OKE *SEYIFUNMITAN* . 5. OBA OKE FADUN *KAYOMI* . 6. OBA OKE SORO MI *DAYO* NIWAJU ARONIPIN . 7. *ADEWEPOMOLA* . 8. *FLORIDA * . 9. *OKIKI* WOLE *OLA* 10. *SEMAWON* . 11. *MENDO* . 12. *FARYAT* Orukọ ikoko to ku ni: 13. *ABEBI* 14. *LAWAL* Lẹyin to darukọ mẹrinla yii tan lo tun wa rọ awọn eeyan lati ba oun fi orukọ mẹwaa kun awọn eyi ti oun ti sọ.	https://www.bbc.com/yoruba/afrika-57049098
sports	Diego Maradona: Àgbàọ̀jẹ̀ agbábọ́ọ̀lù Argentina ṣiṣẹ́ abẹ lórí ẹ̀jẹ̀ tó dì sí i lọ́pọlọ lẹ́yìn ọjọ́ ìbí ọgọ́ta ọdún	Agbaọjẹ agbabọọlu orilẹede Argentina nigba kan ri, Diego Maradona ti ṣiṣẹ abẹ lori ọpọlọ rẹ, iṣẹ abẹ naa si kẹsẹ jari. Dokita gbajugbaja agbabọọlu naa, Leopoldo Luque lo ṣi aṣọ loju eegun ọrọ yii fawọn akọroyin. Lọjọ Aje ni wọn gbe Maradona lọ si ile iwosan Ipensa to wa niluu Buenos Aires. Dokita Luque sọ pe Maradona si wa labẹ ayẹwo bi ara rẹ ti n ya bọ diẹdiẹ lẹyin to ṣiṣẹ abẹ tan. lati ile iwosan Ipensa ni wọn ti gbe Maradona lọ si ile iwosan Olivos Clinic to wa ni La Plata nibi to ti ṣiṣẹ abẹ naa. Wakati kan ati ogun iṣẹju ni wọn fi ṣiṣẹ abẹ ọhun fun Maradona. Maradona, ẹni ọgọta ọdun ni akọnimọọgba ẹgbẹ agbabọọlu Gimnasia y Esgrima to n dije ninu liigi orilẹede Argentina. Koda Maradona wa nibi ifẹsẹwọnsẹ Gimnasia y Esgrima pẹlu Patronato to waye lọjọ Ẹti tii ṣe ọjọ ibi ọgọta ọdun rẹ. Ọpọ awọn ololufẹ ẹgbẹ agbabọọlu Gimnasia y Esgrima lo wa nita ile iwosan ti wọn ti ṣiṣẹ abẹ fun Maradona lati fihan pe gbọin-gbọin lawọn wa lẹyin rẹ. Ọpọ ninu lo bẹrẹ si ni fi orukọ rẹ kọrin, kete ti wọn gbọ pe iṣẹ abẹ naa ti pari. Ẹgbẹ agbabọọlu Napoli ti Maradona ran lọwọ lati gba liigi Serie A lẹẹmeji naa ranṣẹ si i loju opo Twitter wọn.	https://www.bbc.com/yoruba/ere-idaraya-54806231
religion	Primate Ayodele: Àwọn pásítọ̀ tó ń lo bàálù pẹ̀lú èrò rẹpẹtẹ ń tan aráàlú jẹ ni	Oluṣọaguntan agba Ayodele ni oludasilẹ ijọ INRI Evangelical Spiritual Church ti a si mọ ọ fun ọpọlọpọ asọtẹlẹ lorilẹede Naijiria. Bakan naa o ti di gbajugbaja lori ayelujara fun oniruuru ọrọ to ma n suyọ latari awọn asọtẹlẹ rẹ. Primate Ayodele gẹgẹ bi gbogbo eeyan ṣe maa n pe ni awọn iran mii ti ojiṣẹ Ọlọrun ba sọ, bo ṣe ri kọ ni ẹlomiran ṣe ma n tumọ rẹ lo fi ma n da bii pe ko wa si imuṣẹ. Ṣugbọn o ni gbogbo asọtẹlẹ ti oun ma n sọ maa wa ni akọsilẹ. Bakan naa o jẹ ko di mimọ pe ijọba gan ko ṣe e dara tori bo ba ṣe nkan to nii ṣe pẹlu aṣa ni wọn lee kede isinmi ṣugbọn nkan ti Ọlọrun ni ijọba ko ki n fẹ kede isinmi fun. O ni awọn pasitọ to n lọ tẹnu bọlẹ kiri lọdọ ijọba tabi oloṣelu n wa ohun ti wọn a jẹ kiri ni amọ oun o ki n ṣe eeyan bẹẹ́.	https://www.bbc.com/yoruba/afrika-50299473
entertainment	Kengbe Ilorin: Àṣà ẹ̀yà Fulani, Bariba àti Gambari tó dàpọ̀ mọ́ ti Yoruba	Orisirisi orin ati ilu ni ẹya Yoruba fi maa n da ara wọn laraya laye atijọ bii Bọlọjọ, Sakara, Sẹnwẹlẹ, Apala, Were, Waka, Kengbe lilu ati bẹẹ bẹẹ lọ. Sugbọn asa Kengbe lilu yii lo wọpọ nilu Ilọrin lasiko igbeyawo, idaraya fun ọba ati nibi orisirisi ayẹyẹ miran. O wa se ni laanu pe lode oni, asa Kengbe lilu naa ti n lọ sokun igbagbe, ti ọpọ eeyan ko si ya sidi rẹ mọ. Amọ ọkan lara awọn to jogun ba asa Kengbe lilu naa, Ramat Olowo sọ fun BBC Yoruba pe, oun ti pinnu lati tun se agbende asa naa pada ko ma parun. Ramat ni orin to wa ninu Kengbe lilu maa n danilaraya, kọ ni lọgbọn, to si tun maa n pa ni lẹrin, paapa awọn orin aro, awada, idọwẹkẹ, amusẹya ati ẹẹkẹ eebu to kun inu rẹ. Ramat Olowo fikun pe ẹya Ibariba, Fulani ati Gambari lo ko asa lilu Kengbe wa si Ilọrin amọ o ti yi wọnu asa Yoruba, ti ko si yẹ ko parun. Ẹ wo fidio yii lati mọ bi orin naa se dun to.	https://www.bbc.com/yoruba/afrika-50135500
health	Doctors‘ Strike: Àwọn dókítà tó ń woṣẹ́ níran ní UCH sọ̀rọ̀ lórí ẹ̀dùn ọkàn wọn	Ọpọ awọn dokita nile iwosan UCH to ba ikọ iroyin BBC Yoruba sọrọ lasiko abẹwo wa sibẹ, ti salaye pe ewu n bẹ loko longẹ, lori bi ọpọ awọn dokita se n ya lọ soke okun. Bakan naa ni wọn fi ẹsun kan ijọba apapọ pe ọwo awọn dokita to sẹsẹ pari ẹkọsẹ to n ran awọn lọwọ, nijọba tun kọ lai san owo osu wọn. Wọn fikun pe awọn ipinlẹ bii mọkandinlogun lo tun jẹ awọn dokita wọn lowo osu mẹrin si marun nigba ti ijọba si n san ẹgbẹrun marun pere gẹgẹ bii owo adojutofo fun ewu. Awọn dokita naa wa fi ika hanu pe ijsba ati ileesẹ to n se akoso owo osu awọn osisẹ ijọba apapọ, IPPIS, ko fi orukọ awọn dokita kan soju opo ayelujara wọn, ti wsn ko si san owo osu awsn dokita naa. O wa gba ijọba apapọ atawọn ipnilẹ nimọran lati mu idẹrun awọn dokita nibaada, bibẹẹkọ, ewu n bẹ loko longẹ lori ilera araalu.	https://www.bbc.com/yoruba/afrika-58188559
politics	Yoruba people: Sunday Igboho sọ̀rọ̀ lórí ohun tó kan fún ilẹ̀ Yorùbá lọ́dún 2021	Bi ọpọ pasitọ ati aafa ṣe n sọ asọtẹlẹ lori ohun ti yoo ṣẹlẹ lọdun tuntun ọdun 2021 yii, ajafẹtọ Sunday Adeyemo ti ọpọ mọ si Sunday Ighoho ti sọrọ akin lori ohun to kan fun ilẹ Yoruba. Sunday Ighoho sọrọ yii lori ẹrọ amohunmaworan pẹlu awọn ọdọ kan ti wọn kan si nile rẹ. Ọgbẹni Adeyemo sọrọ o fa komookun rẹ yọ pe ọdun ominira ni ọdun 2021 yii jẹ fun ilẹ Yoruba. Sunday Igboho ni awọn ọdọ lo n jiya ju ni Naijiria, nitori diẹ ni tawọn agbalagba nibẹ. ''Abọwaaba lọrọ awọn agbaagba ilẹ Yoruba, awọn ọdọ lo yẹ ki a ṣe ara wa lọkan,'' ọgbẹni Adeyemo lo sọ bẹẹ. Sunday Ighoho ni o ti wa ninu akọọlẹ pe ọdun ayọ ati ọdun ominira ni ọdun 2021 jẹ fun ilẹ kaarọ o jiire. O ṣalaye oun atawọn mii to fẹ ki Yoruba gbaye gbadun ko ni ohun kan ṣe pẹlu awọn ọlọpaa ati sọja. Sunday Igboho ni ọpọ ọdọ lo ti ka iwe gboye ni ile ẹgọ giga fasiti tan lai ri iṣẹ ṣe. O gbadura pe gbogbo awọn to ba ṣe abosi tabi da ilẹ Yoruba, ilẹ Yoruba yoo da fun wọn. Sunday ṣalaye pe ọpọ lo ro pe oun kan ṣadedee dakẹ lori ọrọ ilẹ Yoruba. Amọ, o sọ pe agbo oun to fẹyin rin, agbara lo lọ mu wa. Ọgbẹni Adeyemo rọ awọn ọdọ pe ki wọn maa ṣojo, ki wọn si mura lati ja fun ẹtọ wọn. O ni awọn ọdọ ti wọn maa n ran lati tako awọn ọdọ ilẹ Yoruba to n beere fun ẹtọ wọn ni ori wọn ko pe.	https://www.bbc.com/yoruba/afrika-55522684
politics	Osun Governorship Election Result 2022: Báyìí ni èsì ìdìbò Gómìnà ìpínlẹ̀ Osun ṣe ń jáde	Nibayii, esi idibo ti n jade sita eyi to sọ iye ibo ti oludije kọọkan ni lawọn ibudo idibo ti wọn ti dibo fun wọn ni ipinlẹ Osun. Awọn nkan tẹẹ le ri lori maapu yii ni orukọ awọ́n to n le waju ni ijọba ibilẹ kọọkan titi ajọ INEC yoo fi kede apapọ gbogbo onka idibo ti ẹni kọọkan ni. Gbogbo bi ajọ eleto idibo ṣe n kede iye ibo ti onikaluku ni la n tẹẹ sinu tabili to n ṣe iṣiro awọn esi naa to si n gbe e wa sorii maapu yii. Torinaa, ẹ fi atọna ika yin (Cursor) rin kaakiri ori maapu yii, ẹ o maa ri gbogbo esi idibo naa. Sun atọna (cursor) ori foonu tabi ẹrọ kọmputa rẹ kaakiri ori atẹ to wa nisalẹ yii, yoo ṣafihan ijọba ibilẹ kọọkan ati esi idibo ibẹ. Ẹgbẹ́ òṣèlú APC ti pín l'Osun, báyìí ni ọ̀rọ̀ ṣe di gbas gbos láàrin Aregbesola àti Oyetola Njẹ́ o mọ̀ pé bíi ọdún 700 sẹ́yìn ni wọ́n ti ń bọ Osun-Osogbo? Mọ̀ síi nípa ìtàn ojúbọ̀ nàá	https://www.bbc.com/yoruba/afrika-62152140
politics	Àwọn alárùn ọpọlọ tí gba ètò ìjọba Orílẹ̀èdè Nàìjíríà kan - Peter Obi	Oludije fun ipo Aarẹ labẹ asia ẹgbẹ oṣelu Labour Party, Peter Obi ti pariwo sita pe awọn alaarun ọpọlọ lo n ṣe ijọba orilede Naijiria, ti wọn sin ṣe akoba fun eto ijọba. O sapejuwe ida aadọrin ninu oloṣelu gẹgẹ bi alaarun ọpọlọ ti ko yẹ ki wọn di eto ijọba orilede Naijiria mu. Obi lo sọrọ yi sita lọjọ aiku niluu Abuja nigba ti o darapo mọ ijọ Revival House of International Church (RHOGIC). O ni alarun ọpọlọ ni yoo gbe owo to to bilionu marundinlaadọrun naira to wa fun ara ilu si apo ara rẹ. O tẹsiwaju pẹ opo lara awọn oloselu Naijiria ni ko yẹ ko wa ninu eto ise ijọba nitori alaarun ọpọlọ ni wọn. O kilọ pe ti awọn oloselu naa ba si wa ninu eto iṣejọba orilede Naijiria, ko ni si ilọsiwaju ati pe ọpọ ọmọ orilede yii ni a maa jẹ iya. “ A ko gbọdọ fi aye gba awọn ọmọ ita lati tẹsiwaju ninu isakoso orilede Naijiria, ọmọ Naijiria, ẹ jẹ ka gba orilede wa pada lọwọ awọn alarun ọpọlọ” “ ida adọrin ninu awọn to n se ijọba le wa lori ni ko yẹ ko wa ni bẹ sugbọn mo ti ni orilede Naijiria ni a ti ma fi aye gba alarun ọpọlọ lati se ijọba le wa lori.” “ Orilẹede Naijiria nibi ti ipadasẹyin ti n sẹ ijọba.” “Ti a ba ri awọn ọdọ ti wọn sẹtan lati gba ijọba, nnkan yoo pada dara fun wa.” Bakan naa, akowe fun ẹgbẹ oselu Young Peoples Party, Vidiyano Bamaiyi ni ọpọ oloselu orilede Naijiria ni le pe ni awọn agbesunami oloselu. O ni awọn agbesunmọmi oloselu ti gba isakoso orilede Naijiria, ti wọn o ni anfani ti wọn fẹ se fun ilọsiwaju orilede.	https://www.bbc.com/yoruba/articles/crg3d9rlg2ro
sports	#FIFAWWC : Chile fi àmì àyo méjì gbógo fún Naijiria	Cameroun ati Naijiria ti yege fun ipele to kan ni FIFAWWC. Ami ayo meji ni ẹgbẹ agbabọọlu orilẹ-ede Chile fi na Thailand ninu idije ifẹ ẹyẹ agbaye tawọn obinrin to n lọ lọwọ ni France. Ifagagbaga to waye laarin Thailand ati Chile lo sọ boya Naijiria ṣi maa tẹsiwaju ninu idije tabi bẹẹkọ nitoripe France ti na Naijiria ninu ikọ naa pẹlu ami ayo kan tẹlẹ. Bayii Naijiria ti pegede lati kopa ninu idije oni ikẹrindinlogun ko mẹsẹ o yọ. Inú fu, àyà fu ni Naijiria wà tẹ́lẹ̀ Ikọ super Falcons, tii se agbabọọlu obinrin fun orilẹ-ede Naijiria atawọn ọmọ Naijiria, yoo kun fun adura lati gba idajọ rere nipa ati tẹ siwaju ninu idije ife ẹyẹ agbaye to n lọ lọwọ lorilẹ-ede France. Ọjọ iṣẹgun ni orilẹ-ede Naijiria gba ifẹsẹwọnsẹ to gbẹyin ninu ipin wọn fun ipele akọkọ idije ife ẹyẹ agbaye FIFA naa, ṣugbọn ipo kẹta ni Falcons ṣe lẹyin France ati Norway. Ami ayo meji si odo ni wọn fi na South Korea, eyi to fun wọn lanfani ati duro mọ boya wọn yoo wa lara awọn ti ori yoo ko yọ lati kopa ni ipele to kan. Ṣiugbọn lẹyin ti orilẹ-ede Cameroun ti gbẹyẹ mọ New Zealand lọwọ pẹlu ami ayo meji si ẹyọ kan, ọwọ orilẹ-ede Thailand, tii yoo maa waako pẹlu Chile bayii ni idajọ ku si, lati mọ boya Falcons yoo tẹsiwaju tabi tẹ ọkọ leti pada sorilẹede Naijiria. Bi orilẹ-ede Thailand ba gba ki Chile gba ayo to ju meji si awọn rẹ, a jẹ wi pe orilẹ-ede Naijiria yoo ja kuro ni ipele to kan. Sugbọn ṣa, bi Thailand ba lee ṣe bi ọkunrin ti wọn ko gba ki Chile gba ayo ju ẹyọ kan tabi meji si awọn wọn, gba ọmi tabi na Chile, taara ta ni Falcons yoo lọ si ipele to kan.	https://www.bbc.com/yoruba/afrika-48710291
entertainment	Tafa Oloyede: Bí ìsìnkú John Adewumi, àgbà òṣèré tíátà yóò ṣe lọ rèé	"Gbajúgbajà òṣèré John Adewumi ti ọ̀pọ̀lọpọ̀ mọ̀ sí Tafa Oleyede tó jáde láyé lọ́jọ́ Ìṣẹ́gun, kìíní oṣù kejì yóò káà ilẹ̀ sùn lọ́jọ́ Ẹti, ọjọ́ kọkànlá oṣù kejì. Gómìnà ẹgbẹ́ TAMPAN ní ìpínlẹ̀ Osun, Alhaji Moruf Lawal lo sọ èyí nílùú Osogbo. Lawal ní àwọn tí parí gbogbo ètò pẹ̀lú àwọn mọ̀lẹ́bí olóògbé náà nipa bi isinku rẹ yoo se lọ. Ó ní lọ́jọ́bọ, ọjọ́ kẹwàá osu keji ọdun 2022 ni ẹgbẹ́ àwọn osere tiata yóò ṣe ayẹyẹ idagbere fun, ta tun mọ si ""Artist Day"". Ile rẹ to wa ní ìlú abinibi Tafa Oloyede, Ẹdẹ ni eto naa yoo ti maa waye bẹrẹ lati aago méjì ọ̀sán sí aago mẹ́fà ìrọ̀lẹ́. Bẹ́ẹ̀ náà ló ní alẹ́ àìsùn onígbàgbọ́ yóò wáyé lọ́jọ́bọ bákan náà, kí olóògbé tó máa lọ sinmi láyà olùgbàlà lọ́jọ́ Ẹtì, ọjọ kọkànlá. Àwọn àgbà òṣere n ṣe idaro Tafa Oloyede to re ibi agba n re yii. Gbajúgbajà òṣèré tíátà nì, John Adewumi tí ọ̀pọ̀ mọ̀ sí Tafa Oloyede dágbére fáyé Jide Kosoko, Otunba Dodoede n selédè lẹ́yìn Tafa Oloyede tó kú Ni kete ti iroyin iku oloogbe John Adewumi ni awọn agba oṣere bii Adebayo Bello ti ọpọ n pe ni Oga Bello ti n ṣe idaro rẹ . Awon mii tun ni Otunba Adekunle Abolade Dodoede to mẹnuba awọn ere Oloogbe Tafa to gbadun bii Ayanmọ Ekuro ọlọja, Orogun, Akanji Oniposi ati bẹẹ bẹẹ lọ. Ikú dóró: Gbajúgbajà òṣèré tíátà Tafa Oloyede dágbére fáyé Kò sí bó ti wù ká gbajúmọ̀ tó nílè ayé tàbí kí a là kàkà tó, ọjọ́ ọjọ́ kan la ó ṣe dúnìyàn lódìgbà. Gbajúgbajà òṣèré tíátà, John Adewumi tí ọ̀pọ̀lọpọ̀ ènìyàn mọ̀ sí Tafa Oloyede ti dágbére fáyé. Lọ́jọ́ Ìṣẹ́gun ni Tafa Oloyede mí mímí ìkẹyìn ní ilé rẹ̀ tó wà ní Arowomole, Osogbo, ìpínlẹ̀ Osun, lẹ́yìn àìsàn ráńpẹ́. Oloyede, tó di gbajúgbajà òṣèré lẹ́yìn tó kópa nínú eré Akanji Oniposi, fi ìyàwó àti àwọn ọmọ sáyé lọ. Ta ni Tafa Oloyede? John Adewumi ni orúkọ tí ìyá àti bàbá rẹ̀ sọ ṣùgbọ́n orúkọ ìnagijẹ rẹ̀ ni Tafa Oloyede. Ní ọjọ́ kọkàndínlógún, oṣù kọkànlá ọdún 1952 ni wọ́n bi, tó sì bẹ̀rẹ̀ eré tíátà lọ́dún 1974. Ọmọ bíbí ìlú Ẹdẹ ní ìpínlẹ̀ Osun ni, tó sì lọ sí ilé ẹ̀kọ́ alákọ̀ọ́bẹ̀rẹ̀ àti girama ní ìpínlẹ̀ Osun. Ó ti kópa nínú ọ̀pọ̀lọpọ̀ eré bíi Jayesinmi, Ayanmo, Ekuro Oloja, Orogun, Akanji Oniposi àti bẹ́ẹ̀ bẹ́ẹ̀ lọ."	https://www.bbc.com/yoruba/60227183
entertainment	Kemi Afolabi fi ọ̀rọ̀ ráńṣẹ́ sí àwọn akẹ́gbẹ́ rẹ̀ kan lẹ́yìn tí adigunjalè kọ lu ú	"Kemi Afolabi dúpẹ́ lọ́wọ́ àwọn akẹgbẹ́ rẹ̀ fún àtìlẹyìn wọn nígbà tí àwọn adigunjalè ṣe àkọlù si Gbajúgbajà òṣerébìnrin Kemi Afolabi ti fi ẹ̀mí ìmòore hàn sí àwọn akẹgbẹ́ rẹ̀ fún àtìlẹyìn tí wọ́n ṣe fún un nígbà tí àwọn adingunjalè ṣe àkọlù sí i. Ẹ ó rántí pé lọ́jọ́ karùn-ún, oṣù kìíní, ọdún 2022 ni Kemi Afolabi fi si ori ẹ̀rọ Instagram pé àwọn adingunjalè ṣe àkọlù sí òun ní òpópónà Arepo nínú súnkẹrẹ fàkẹrẹ ọkọ̀. Bákan náà ló fi ojú ọgbẹ́ ibi tí àwọn jàǹdùkú ọ̀hún tí ṣá a ní àdá lede, to si ni wọ́n tún  jí ẹ̀rọ ìbáraẹnisọ̀rọ̀ àti àwọn ohun ìní rẹ̀ mìíràn gbé lọ. Ẹ̀wẹ̀, ní òwúrọ̀ yìí ni Kemi Afolabi lórí ẹ̀rọ Instagram rẹ̀ n dúpẹ́ lọ́wọ́ àwọn akẹgbẹ̀ rẹ̀ fún àbẹ̀wò àti àwọn ẹ̀bùn tí wọ́n fún un nígbà ìṣòro náà. Kí ni Saheed Balogun àti Shina Peters wá lọ sí ilé Ààrẹ Buhari l'Àbuja? Ta ni yóò bórí láàárín Super Eagles àti Sudan ní ìdíje AFCON lónìí Sátidé? Ẹgbẹ́ òṣèlú APC ti pín l'Osun, báyìí ni ọ̀rọ̀ ṣe di gbas gbos láàrin Aregbesola àti Oyetola Wo bí wọ́n ṣe gbẹ̀bí ọmọ tuntun yìí lójú òfurufú ""Mo dúpẹ́ lọ́wọ́ yín fún gbogbo ohun tí ẹ ṣe, ẹ kò wá sí ilé mi lásán, owó àti àwọn ẹ̀bùn tí ẹ fún mi pọ̀ púpọ̀ jù"". ""Ẹ seun púpọ̀ ẹ̀yin ènìyàn mi, mi ò le dá ọpẹ́ náà tán, Ọlọ́hun yóò bù kún àpò yín, ẹ kò ní rí irú rẹ̀"". Ohun ti o fi si ori Instagram rẹ ree"	https://www.bbc.com/yoruba/60007917
politics	Osun, Ekiti guber polls: N22.5m lowó fọ́ọ̀mù àti díje fún ipò gómìnà lẹ́gbẹ́ APC	Ẹgbẹ oṣelu APC ti kede miliọnu mejilelogun ati abọ gẹgẹ bi owo fọọmu fawọn to ba fẹ dije fun ipo gomina nipinlẹ Osun ati Ekiti lọdun 2022. APC tun kede ọjọ kejilelogun oṣù kinni ọdun 2022 ati ọjọ karun un oṣu kẹta gẹgẹ bi ọjọ ti idibo abẹle yoo waye l'awọn ipinlẹ mejeeji. Lọjọ Aiku to lọ ni APC kede pe oun yoo bẹrẹ si ni ta fọọmu fawọn oludije ibo Gomina nipinlẹ Osun ati Ekiti. Ajọ eleto idibo INEC ti kọkọ kede ọjọ kejidinlogun oṣu kẹfa ọdun 2022 gẹgẹ bi ọjọ ti ibo gomina yoo waye nipinlẹ Ekiti. Bakan naa ni INEC kede ọjọ kerindinlogun oṣu keje gẹgẹ bi ọjọ ibo gomina nipinlẹ Osun. Gẹgẹ bi o ti ṣe ninu eto idibo gomina ipinlẹ Anambra, adele akọwe ẹgbẹ APC, John Akpanudoedehe ṣalaye pe N2.5m wa fun erongba awọn oludije lati dupo gomina nigba ti N20m jẹ owo fọọmu ati dije. Amọ, ẹgbẹ APC sọ pe awọn oludije obinrin at'awọn to ba ni ipenija ara le san idaji owo yii. Ọjọ kọkanla oṣu kinni ọdun 2022 ati ọjọ kejidinlogun oṣu keji ni o jẹ gbedeke fawọn oludije lati fi fọọmu idije ti wọn ba ra ranṣẹ si ẹgbẹ. Lẹyin ọjọ mẹta si mẹrin ti wọn ba ti fi fọọmu naa ṣọwọ sí ẹgbẹ ni ayẹwo awọn oludije yoo waye. Lọjọ kẹtadinlogun ati kokandinlogun oṣu kinni ọdun 2022 ni ẹni to ba fẹ pe ẹjọ kotẹmilọrun lori ibo abẹle gomina ipinlẹ Ekiti lanfaani lati ṣe bẹẹ. Ọjọ kẹẹdọgbọn oṣu kinni ati ọjọ kejidinlọgbọn oṣu keji ọdun 2022 l'awọn to ba fẹ pe ẹjọ kotẹmilọrun lori idibo abẹle gomina ipinle Osun lanfaani lati ṣe bẹẹ. Nítorí òbítíbitì ìdọ̀tí la ṣe ti ọjà Oyingbo pa - Folashade Tinubu-Ojo 'Kò lòdì sí ofin láti yàn mọ̀lẹ́bí sí ipò, àmọ́ ṣé ọ̀mọ̀ Akeredolu kójú'òsùwọ̀n ìpò tí bàbá rẹ̀ yàn án sí?' - Onímọ̀ òṣèlú Ìjọba ìpínlẹ̀ kàn kéde ọ̀jọ ìsinmi ní ìrántí Zik, wo òhun tí wọ́n yóò máa ṣe lọ́jọ́ ìbí rẹ̀	https://www.bbc.com/yoruba/59329164
politics	Wo kókó mẹ́wàá tó yẹ ko mọ̀ nípa Bola Tinubu, olùdíje ààrẹ fẹ́gbẹ APC	Ẹgbẹ oselu APC ti kede pe Oloye Asiwaju Bola Ahmed Tinubu lo gbegba oroke ninu ibo abẹnu to se fun awọn oludije to fẹ du ipo aarẹ orilede yii. Tinubu lo ni ibo.......................... ninu eto idibo naa, to si fi idi awọn oludije yoku janlẹ ninu ibo ọhun. Ta ni Bola Tinubu, oludije fun ipo aarẹ fẹgbẹ oselu APC? Asiwaju Bola Ahmed Tinubu jẹ ọmọwe, to si nimọ nipa eto iṣiro, ọrọ aje. Oun naa si tun ni adari ẹgbẹ oṣelu APC lati igba ti wọn ti da silẹ ni ọdun 2013. Bola Tinubu to n dije dupo aarẹ labẹ ẹgbẹ oselu APC ti fi igba kan jẹ gomina ipinlẹ Eko lati ọdun 1999 si 2007. Ọkan lara awọn orukọ ti awọn eniyan ma n pe ni Jagaban ati pe oun ni Baba isalẹ eto oṣelu ni ipinlẹ Eko ati Guusu Ariwa Naijiria. Wo ohun to yẹ ko mọ nipa Ahmed Bola Tinubu? Ẹkọ iwe kika Ileẹko alakọbẹrẹ St. John's Primary School, Aroloya, ni ipinlẹ Eko ati ileẹkọ Children's Home School ni  Ibadan ni Tinubu lọ. Lẹyin naa lo lọ si orilẹede Amẹrika ni ọdun 1975, nibi to ti lọ kawe ni ileẹkọ Richard J. Daley College  ni  Chicago, Illinois, ko to ṣẹṣẹ wa lọ si ileẹkọ giga Chicago State University. Nibẹ lo ti kẹkọ jade ni ọdun 1979 nipa imọ Accounting. Iru iṣẹ wo lo kọkọ ṣe yatọ si oṣelu? Ileeṣẹ ilẹ Amẹrika bii Arthur Andersen, Deloitte, Haskins &sells to fi mọ GTE Services Corporation ni Tinubu ti kọkọ ṣiṣẹ ni oke okun. Lẹyin to padawa si Naijiria ni ọdun 1983 lo darapọ mọ ileeṣẹ Mobil Oil, to si di ọga patapata ni ileeṣẹ naa. Bawo ni Tinubu ṣe bẹrẹ oṣelu? Ọdun 1992 ni Tinubu bẹrẹ iṣẹ oṣelu lẹyin to darapọ mọ ẹgbẹ oṣelu Social Democratic Party. Awọn akẹẹgbẹ rẹ nigba to bẹrẹ oselu ni Shehu Musa Yar'Adua, Umaru Yar'Adua, Atiku Abubakar, ati Baba Gana Kingibe. Awọn yoku ni Rabiu Kwankwaso, Abdullahi Aliyu Sumaila, Magaji Abdullahi, Dapo Sarumi atiYomi Edu. Labẹ ẹgbẹ oṣelu naa lo ti lọ si ile igbimọ aṣofin agba lati ṣoju ẹkun iwọ oorun ipinlẹ Eko. Lẹyin ti wọn wọgile idibo aarẹ ti  12 June 1993 ni Tinubu oludasilẹ ẹgbẹ oṣelu National Democratic Coalition to n pe fun ijọba alagbada ati pe ki gbogbo agbaye gba pe  Moshood Abiola lo bori ninu idibo sipo aarẹ ni Ọjọ Kejila, Oṣu Kẹfa. Tinubu sa asala fun ẹmi rẹ ni ọdun 1994 nigba  ti Ọgagun Sani Abacha fi ipa gbajọba. Amọ Tinubu pada si  Naijiria ni ọdun 1998 lẹyin iku Abacha, eleyii to bẹrẹ ijọba tiwantiwa Fourth Republic. Bawo lo ṣe di gomina ipinlẹ Eko? Bola Tinubu to jẹ aayo ẹgbẹ oṣelu Alliance for Democracy (AD) ni idibo gbogboogbo ti ọdun 1999, labẹ iṣakoso awọn adari bii Abraham Adesanya ati Ayo Adebanjo lo gbegba oroke gẹgẹ bi gomina ipinlẹ Eko. Awọn ti wọn jọ figagbaga ninu idibo abẹle nigba naa ni Funsho Williams ati Wahab Dosunmu. Ọdun mẹjọ lo lo ni ipo gẹgẹ bi gomina ipinlẹ Eko lati ọdun 1999 titi de ọdun 2007, ti Babatunde Fashola ti ẹgbẹ oṣelu Action Congress, ti awọn eniyan gbagbọ wi pe Tinubu jẹ baba isalẹ fun si gbajọba.  Bola Tinubu ati ọrọ Baba isalẹ Ero ọpọlọpọ eniyan nipe Tinubu ni baba isale ni ipinlẹ Eko nitori awọn iroyin pe oun lo di ọrọ aje ipinlẹ Eko mu. Bakan naa ni iroyin gbe ni ọdun 2009 pe oun ati Fashola to jẹ gomina ipinlẹ Eko nigba naa kii ṣe ọrẹ mọ, amọ ti Fashola si pada wọle fun igba keji. Amọ ni ọdun 2015 ni igbagbọ wa pe Tinubu lo fi Akinwunmi Anbode sibẹ gẹgẹ bi gomina, eleyii ti Fashola tako nigba naa. Lẹyin naa lo tun fa ọwọ gomina to wa nibẹ lọwọlọwọ Babajide Sanwo-Olu si oke, lẹyin to kẹyin si Akinwunmi Ambode to dije dupo fun saa keji gẹgẹ bi gomina ipinlẹ Eko amọ to padanu. Ẹsun iwa ibajẹ ti wọn fi kan Bola Tinubu? Lẹyin idibo ọdun 2007 ni ijọba apapọ gbe Tinubu lọ si iwaju Ajọ to n risi iwa jẹgudujẹra lori ẹsun pe oni apo iṣuna mẹrindinlogun si oke okun. Amọ ni ọdun 2009 ni Ajọ EFCC kede pe Tinubu, James Ibori ati Obong Victor Attah ko jẹbi ẹsun iwa jẹdugujẹra. Bakan naa ni ileeṣẹ ọlọpaa Ilẹ Gẹẹsi, Metropolitan Police ni ọdun 2009 ni ipinlẹ Eko wa lara awọn to ra ileeṣẹ ibanisọrọ Econet nigba naa,amọ to ti da Airtel bayii,ti wọn si fẹ lọ gbẹjọ rẹ ni ilẹ okeere. Amọ ijọba apapọ kọ lati fun wọn ni ohun ti wọn nilo ki iwadii le tẹsiwaju. Ni ọpọ igba ni awọn eniyan ti bu ẹnu atẹ lu bi Tinubu ṣe ma n lo Bullion Van lati gbe owo wọ inu ile rẹ to wa ni Bourdillion Road, ni Ikoyi. Amọ esi ti Tinubu ma n fun wọn nipe ibikibi to ba wu oun ni oun le fi owo pamọ sii. Ipa Tinubu ninu eto oṣelu Naijiria Ni ọdun 2006, Tinubu gbiyanju lati jẹki Atiku Abubakar wa si ẹgbẹ oṣelu Action Congress lati wa dije du ipo aarẹ tako ọga rẹ, Olusegun Obasanjo nigba naa lọhun. Amọ Atiku fidi rẹmi ti ẹgbẹ oṣelu PDP si gbegba oroke. Lẹyin idibo ọdun 2009 naa ni Tinubu bẹrẹ ijiroro lori ati gbe egbe alatako to lagbara dide tako ẹgbẹ oṣelu APC, eleyii ti abajade rẹ jẹ ẹgbẹ oṣelu All Progressives Congress (APC) ni ọdun 2013. Ni ọdun 2014 ni Tinubu ṣe atilẹyin fun Muhammadu Buhari to ti dije du ipo aarẹ ni ọdun 2003, 2007, ati 2011 ko to bori ninu idije naa. Tinubu kọkọ fẹ du ipo igbakeji aarẹ amọ o fi silẹ fun Yemi osinbajo to jẹ eniyan tirẹ ati kọmisọna fun eto idajọ, nipinle ̣Eko . Lati  ọdun 2015 titi di asiko yii ti ẹgbẹ oṣelu APC ti n ṣejọba ni Asiwaju ti n kopa ribiribi lati ripe ẹgbẹ naa tẹsiwaju. Amọ ni ọdun 2020 ni ẹgbẹ yọ Adam Oshiomole kuro gẹgẹ bi alaga ẹgbẹ oṣelu naa, eleyii ti ọpọ ero wo pe lọna ati gbegi dina Tinubu pe oun fẹ dije du ipo aarẹ ni. Amọ ni Ọjọ Kẹwaa, Oṣu Kini, ọdun 2022 ni Tinubu fi lede pe oun fẹ dije du ipo aarẹ Naijiria, ti o si fitọ aarẹ Muhammadu Buhari leti.	https://www.bbc.com/yoruba/articles/crgl4dn5wglo
health	Breast cancer: Mọ̀ nípa kẹ́míkà tó wà nínú oró agbọ́n fún ìwòsàn àìsan jẹjẹrẹ ọmú	"Awọn onimọ Sayẹnsi orilẹede Australia ti fi iwadii wọn sita pe oro inu awọn agbọn oloyin maa n pa kokoro aisan jẹjẹrẹ to buru ninu ọmu. Wọn lo oro agbọn ati kẹmika kan to wa ninu rẹ to n jẹ ""melittin wọn si fi danra wo fun oriṣi aisan jẹjẹrẹ meji kan to buru jai lati wosan: orukọ wọn ni ""tripple negative ati HER2-enriched. Wọn ṣapejuwe iwadii yii gẹgẹ bi eyi ti inu wọn dun si gan ṣugbọn awọn onimọ sayẹnsi mii sọ pe wọn ṣi niloo ayẹwo sii. Jẹjẹrẹ ọmu ni aisan jẹjẹrẹ eyi to wọpọ ju to maa n da awọn obinrin laamu kakiri agbaye. Pẹlu bi kẹmika ṣe pọ to ninu laabu to ṣeeṣe ko wo aisan jẹjẹrẹ, awọn onimọ sayẹnsi diẹ lara wọn ni wọn lee gbe sita gẹgẹ bi ogun ti eeyan le lo. Ṣaaju akoko yii, wọn ti rii pe oro agbọn ni awọn eroja to lee doju ija kọ awọn irufẹ aisan jẹjẹrẹ mii bii ""melanoma"". Ayẹwo ti wọn ṣe ni fasiti Harry Perkins Institute of Medical Research ni iha Ila Oorun Australia yii ni wọn ṣe agbejade rẹ ninu iwe iroyin igbadegba ""Nature Precision Oncology "". Kini abajade iwadii naa? Wọn yẹ oriṣi oro agbọn to le ni irinwo wo latara ẹya agbọn meji - ""honeybees ati bumblebees"". Wọn wa ri i pe ohun to jade latara agbọn oloyin lagbara gidi gan gẹgẹ bi ọjọgbọn ẹni ọdun mẹẹdọgbọn kan, Ciara Duffy to darii ikọ iwadii naa ṣe sọ. Iwadii ọhun tun fihan pe ohun to pọ ninu oro naa lee pa aisan jẹjẹrẹ laarin wakati kan lai pa ohun kankan to ku lara. Bakan naa, awọn onimọ naa fihan pe kẹmika to n jẹ ""melittin"" ọhun ni agbara gan lati pa ohunkohun to n mu aisan jẹjẹrẹ dagba. Tẹlẹ, iṣẹ abẹ oiṣiriṣi bii sugery, radiotherapy ati chemotherapy ni wọn ma n ṣe lorii aisan jẹjẹrẹ ọmu eyi to buru ju to n jẹ tripple-negative ohun si lo maa n fa ida mẹwaa ninuu mẹẹdogun awọn to ni aisan jẹjẹrẹ ọmu. Ọjọgbọn Peter Klinken ṣalaye ninu iwadi ọhun bi kẹmikaa ""melittin"" ṣe maa n ṣiṣẹ idiwọ fun irinkerindoo awọn aisan jẹjẹrẹ ọmu lati ma jẹ ki o ran kaakiri. Ẹwẹ, awọn aṣewadii naa ti kilọ pe wọn ṣi nilo iṣẹ lati rii boya oro naa le ṣiṣẹ to mọnyan lori bi wọn ba gbe e le iwọn gẹgẹ bi ogun aisan jẹjẹrẹ tori awọn onimọ mii sọ pe perete ṣi ni ọjọ ori rẹ gẹgẹ bi ogun to n ṣiṣẹ tori wọn ṣẹṣẹ ṣawari rẹ ni. Wọn sọ eyi fun BBC."	https://www.bbc.com/yoruba/54010160
religion	Church Reopening in Ogun: Àwọn ọmọlẹ́yìn Kristi dunnú bí sọ́ọ́sì ṣe di ṣíṣí padà	"Awọn ọmọlẹyin Kristi ni ipinlẹ Ogun ti sọ pe, inu wọn dun lati jọsin ninu ṣọọṣi wọn lẹyin ti ijọba ipinlẹ naa ṣi awọn ile ijọsin pada. Idunnu ati ayọ ni awọn Kristẹni naa fi n yin Ọlọrun ninu isin akọkọ ti wọn ṣe, lẹyin igbele Coronavirus. Pupọ lara awọn olujọsin ọhun lo tẹle ofin ati awọn ilana ti ijọba gbe kalẹ, lọna ati dena itankalẹ ajakalẹ arun Cvoronavirus. Oludasilẹ  ijọ Redeeming Hope Christian Centre, to wa ni Baale-Ajuwon, Abiodun Wright sọ fun BBC pe, ""Inu wa dun pe ijọ ti di ṣiṣi pada lonii yii, ijọ wa si tẹle ilana ti ajọ eleto ilera gbe kalẹ."" Pasitọ naa ni ""Ṣugbọn ju gbogbo rẹ lọ, igbagbọ wa ni pe Ọlọrun yoo daabo bo awọn eeyan rẹ, yoo si gbe ijọ ro."" Lẹyin naa lo rọ awọn ọmọ ijọ rẹ atawọn ọmọlẹyin Kristi lati  maa ṣora, ki wọn maa gbadura, ki wọn si tun tẹle gbogbo amọran ati ilana eto ilera lọna ati dena itankalẹ arun Cpvid-19. Lara awọn ọmọlẹyin Kristi miran to ba BBC sọrọ, Bode Alonge sọ pe ""Inu awọn eeyan dun lati wa sile ijọsin o, o han loju wọn pe o wu wọn lati pada bẹrẹ si n jọsin ninu ṣọọṣi."" O ni gbogbo wọn lo wọ ibomu wa sile ijọsin, gbogbo wọn lo si fọ ọwọ wọn pẹlu omi ati ọṣẹ ki wọn to wọle sinu ile ijọsin naa. Ẹwẹ, awọn kan to ba BBC sọrọ ni ilu Abeokuta, to jẹ olu ilu ipinlẹ Ogun, ṣugbọn ti wọn ko fẹ fi orukọ tabi orukọ ijọ wọn sita ni, ero ko gbẹsẹ nile ijọsin wọn. Ọkan lara wọn sọ pe ""Wọn ko jẹ ki a wọle si ṣọọṣi o, nitori a ti ju igba lọ, wọn si ti tilẹkun mọ wa."" Wọn ni awọn pasitọ ijọ wọn pin isin wọn si abala mẹta, ki gbogbo awọn to wa sile ijọsin naa le e kopa ninu isin ọhun nitori ero ti pọ ju. Àwọn ilé ìjọsin ńla-ńla to ni olú ilé ìyá ìjọ wọn ni ilú Eko ti kéde pé àwọn kò tíì ṣetan láti ṣílẹ̀kun ilé ìjọsìn wọ́n lẹ́yìn ti gómìnà ìpínlẹ̀ Eko ti dẹ́wọ kóníléógbéle nitóri ààrùn Covid-19 nípìnlẹ̀ Eko Láti inú oṣù kẹta ọdún ni ìjọba ti ti àwọn ilé ìjọsin pa láti dẹ́kun ìtànkálẹ̀ ààrùn Covid-19 Láti inú oṣù kẹfa ọdún ni ìgbìmọ̀ amúṣẹṣe lóri ọ̀rọ̀ Covid-19 ti ààrẹ yàn ti ni kí àwọn ilé ìjọsin ṣí, sùgbọ́n, ìjọba ìpínlẹ̀ Eko kò gba ètò yìí láàyè nítori bí ààrùn náà ṣe ń peléke síi nípìnlẹ̀ Eko. Ẹ̀wẹ̀ ní báyìí ìjọba ìpińlẹ̀ Eko ti páa láṣẹ pé kí olúkúlùkù, mùsùlùmí àti Kristẹni pada sí ibi ìjọ́sìn wọn láti ọjọ́ kèje, oṣù kẹ̀jọ, ọdún 2020. Sùgbọ́n o, àwọn ilé ìjọsin kan ti jáde pé, àwọn kò tíi ṣetán láti ṣí ilé ìjọsìn tàwọn. Àwọn ilé ìjọsin náà ló ni onírúurú ìdí ti wọ́n kò fi ni ṣí ilé ìjọsin wọ́n, àwọn kan ni àwọn gbọdọ kọ́kọ́ ṣeto sílẹ̀ ni ìbámu pẹlú ìlàna ààbò ìjọba àpapọ̀ kí àwọn ará ìjọ to maa wá, àwọn kan bákan náà ni àwọn yóò dúro títí ti àwọn yóò fi gbọ́ láti ọdọ Ọlọ́run kí àwọn tó ṣílẹ̀kùn. Àwọn adarí ìjọ MFM sọ pé, àwọn ẹ̀ka ìjọ àwọn yálà ní ìpińlẹ̀ Eko, Ogun tàbi ní ibikíbi kò ní sílẹ̀kùn títí di ọjọ́ kẹtàlá, oṣù kẹsán, ọdún yìí bá àwọn yóò ṣe máa ṣetò àwọn ǹkan ààbò nmi ìbámu pẹ̀lú ìlànà tí ìjọba ìbílẹ̀ àti àjọ NCDC  là sílẹ̀ Bákan náà ni ìjọ ilúmọ̀ọ́ká Day Star, ti adari wọn jẹ́ olùsọàgùntan Sam Adeyemi náà ṣe ti sàlàyé pé àwọn yóò máa tẹ ìsìn síwájú lóri ayélujára. Wọ́n ni èyí ko sì ni dáwọ́ dúro titi àrídájú yóò fi wà pé àyíka ilé ìjọsin ti dára  láti maa pẹ́jọpọ̀ níbẹ̀. Adarí ìjọ Synagogue náà kò gbẹ́yìn, ìyẹn olùṣọ́àgùntàn TB Joshua, ó dúpẹ́ lọ́wọ́ àwọn aláṣẹ fún akitiyan wọ́n láti dáàbò bo àwọn ará ilú kúrò lọ́wọ́ ààrùn náà. Ó tún dúpẹ́ lọ́wọ́ ìjọba fún ìkéde wọn pé kí àwọn ilé ìjọsìn tún ṣí ìlẹkùn wọ́n padà, sùgbọ́n síbẹ̀, ó ní òun yóò ni sùúrù láti gbọ́ láti ọ̀dọ̀ Ọlọrun náà kí àwọn tó ṣi ilé ìjọsìn. Ní ti ìjọ Fountain Life, wọ́n ti kọ síjú òpó twiktter wọ́n pé, àwọn yóò fi àsìkò tí ilé ìjọsìn àwọn yóò sílẹ̀kùn síta ti àsìkò bá tó, nmítori náà, ìjọ yóò máa tẹ̀síwájú lórí ayélujára"	https://www.bbc.com/yoruba/53709519
sports	Ìdí rèé tí Aston Villa fí jáwé lọ gbélé ẹ fún Steven Gerrard	Ikọ ẹgbẹ agbabọọlu Aston Villa ti fi ọwọ osi juwe ile fun akọnimọọgba wọn Steven Gerrard lẹyin ti ikọ ẹgbẹ agbabọọlu Fulham bu ewuro si wọn loju lana ninu ifẹsẹwọnṣe iligi ilẹ gẹẹsi. Ikọ Aston Villa ti jawe olubori ifẹsẹwọnsẹ meji ninu saa yii, ti wọn si ti fẹ bọ ipele awọn ti yoo ja bọ sinu iligi keji. Agbẹnusọ ikọ agbabọọlu Aston Villa ni “A fẹ dupẹ lọwọ Steven fun isẹ takuntakun and ifọwọsowọpọ rẹ pelẹ ikọ. A ki dada, ti gbadura pe ki ọjọla rẹ da.” Gerrard lo gba isẹ lọwọ Dean Smith gẹgẹ bi akọnimọọgba ninu osu kejila lọdun 2021 lẹyin to kuro ni ikọ ẹgbẹ agbabọọlu Rangers Steven Gerrard, ẹni ọdun mejidinlogoji tiraka lati bori ifẹsẹwọnsẹ mẹtala ninu ogoji laarin oṣu mọkanla to fi jẹ akọnimọọgba ikọ agbabọọlu Aston Villa. Igbesẹ naa waye lẹyin ti ikọ agbabọọlu Fulham din dundu iya fun wọn ni awọn alasẹ pinnu lati le Gerrard lọ. Steven Gerrard ni aise dede awọn lo fa bi awọn sese kudiẹkudiẹ “Aise dede lo koba wa ti a fi ba arawa nipa ti a wa loni. Bi mo ṣe ba ikọ naa nigba ti mo gba isẹ naa niyi. A gbinyanju lati ra awọn agbabọọlu tuntun lati mu wa kuro ninu lasigbo sugbọn a ko ri ẹnikẹni ra.” “Jagunjagun ni mi , ninu ẹjẹ mi lowa ti ma si ma ja lọ titi ma fi ri nkan miiran sọ fun mi. Lẹyin wakati kan to sọ eleyi ni isẹ bọ lọwọ rẹ gẹgẹ bi akọnimọọgba Aston Villa.	https://www.bbc.com/yoruba/articles/c1evlw9ky1yo
politics	Kí ló fàá tí àwọn olóṣèlú kò fi ń lo àwòrán Buhari lórí ìwé ìpolongo ìbò wọn?	Bi ipolongo ibo fun idibo apapọ lorilẹede Naijiria lọdun 2023 ṣe n sun mọ dẹdẹ bayii, ara ohun kan ti eeyan lee ṣe akiyesi rẹ ni pe ọpọ awọn oludije. Pàápàá lẹgbẹ oṣelu APC ni wọn ko lo aworan aarẹ Naijiria Muhammadu Buhari pẹlu aworan tiwọn mọ ninu iwe ipolongo ibo alatẹka wọn. Tẹlẹ, paapaa lasiko idibo apapọ ọdun 2015 ati 2019, ọpọ awọn oloṣelu lo n tẹ aworan Buhari pẹlu aworan ara wọn lati fi ṣe apejuwe rẹ gẹgẹ bi olotitọ eeyan gẹgẹbi awọn naa ṣe fẹ ki awon eeyan o maa fi oju wo awọn pẹlu. Amoṣa ọrọ naa da bi eyi ro ti yipada nitoripe nibi yoo wu to le lọ bayii ko daju pe o lee ri Oludije kankan ti yoo lo aworan aarẹ Naijiria Muhammadu Buhari pẹlu aworan ara rẹ. Pupọ ninu awọn oloselu to gbagbọ ninu ohun ti Aarẹ Buhari duro fun at’awọn eto ari ilana iṣejọba rẹ paapjulọ ni ipinlẹ Kano ni wọn ti dẹkun lilo aarẹ lati fi polongo fun awọn oludibo lati dibo fun wọn. Kini o n ṣẹlẹ ni Kano bayii? Bi o tilẹ jẹ pe ipinlẹ Kano ni ipinlẹ ti wọn ti fẹran aarẹ Buhari julọ, nibayii o dabi ẹni pe nnkan ti yi pada, bi o ba lọ kaakiri ipinlẹ Kano bayii, aworan awọn ti o le ri ni aworan awọn oludije fun ipo aarẹ, gomina tabi ẹlomiran lẹgbẹ oṣelu APC leyan yoo ri bayii. Awọn olugbe ipinlẹ naa kan sọ fun BBC pe iṣejọba aarẹ Buhari ti su awọn, idi niyi ti awọn ko fi tara si boya ẹni kan fi fọto aarẹ sara iwe ipolongo rẹ tabi ko fi sii. Amọṣa o awọn olugbe ipinlẹ naa miran ṣi tun sọ fun BBC pe bo ti wu ko ri, ninu ẹrun, ninu ojo, awọn ko le dẹkun ati maa fẹran rẹ. Wọn ni bi awọn ba fẹ gbe apoti ibo kankan, awọn yoo lo aworan aarẹ pọ mọ aworan tiwọn ni. Ọjọgbọn Kamilu Sani Fagge, to jẹ olukọni ni fasiti Bayero University to ba BBC sọrọ sọ pe ọrọ naa lee nii ṣe pẹlu awọn ijakulẹ atẹyinwa lẹyin ti Buhari ni ki wọn di gbogbo ibo ipele gbogbo fun ẹgbẹ oṣelu rẹ. O ṣalaye pe, “ni igba kan ri, awọn eeyan kan maa n fi aworan aarẹ Muhammadu Buhari da aṣọ wọ nibi ti wọn fẹran rẹ de ti wọn si n dibo fun ẹnikẹni ti wọn ba mọ mọ ọ laifẹ mọ boya onitọhun kun oju iwọn tabi rara. Amọ nisiyi ti aarẹ Buhari ko fi bẹ niyi mọ loju ọpọ, awọn oludije naa ti mọ pe bi awọn ba so ara wọn mọ ọ ko si anfani kankan to lee fun awọn. Bi o tilẹ jẹ wi pe awọn ọmọ orilẹede Naijiria kan ko fi bẹẹ fẹran Buhari mọ, awọn kan ṣi wa to fẹran rẹ bi iṣan ọrun. Igba kan wa to jẹ wi pe lati kansilọ de gomina lo n fi aworan aarẹ Buhari ṣe ipolongo kaakiri awọn patako ipolongo ti awọn kan si n gbagbọ pe ẹnikẹni to ba sun mọ Buhari ẹni pipe ati olododo.	https://www.bbc.com/yoruba/articles/c51qxn9nk2zo
politics	Ajagunigbala Moses Olajide, pásítọ̀ tó fẹ́ di gómìnà ipinlẹ Ekiti lábẹ́ àsìá ẹgbẹ́ AAC	Oludije fun ipo gomina labẹ asia ẹgbẹ́ oṣelu African Action Congress (AAC) ninu idibo ipinlẹ Ekiti ti yoo waye lọ́jọ́ kejidinlogun, oṣu Kẹfa, ọdun 2022, ni Ajagunigbala Moses Olajide. Wọn bi ni ọjọ kẹẹdogun, oṣu Kẹjọ, ọdun 1964, n'ilu Aramoko, nipinlẹ Ekiti. Gẹ́gẹ́ bi akọsilẹ nipa rẹ to wa lori ayelujara Facebook, o ni iwe ẹri ile ẹ̀kọ́ girama ati ti GCE. Bakan naa lo gba iwe ẹri ninu imọ Bíbélì ni Fasiti ilu Calabar.  Alufaa ni Ajagunigbala ninu ijọ African Apostolic Church, n'ilu Igede-Ekiti. Lọdun 2018, wọn yan an gẹgẹ bi akọwe ikede fun ẹgbẹ́ oṣelu Mega Party of Nigeria (MPN), lasiko idibo gomina ipinlẹ Ekiti lọdun 2018.  Oludije ẹgbẹ́ AAC ọhun sọ pe oun yoo mu atunṣe ba ẹka eto ilera nipinlẹ Ekiti. Bákan naa lo ni oun yoo ṣe atunto igbokegbodo ọkọ, to fi mọ eto aabo, nipinlẹ naa.	https://www.bbc.com/yoruba/articles/cjq90128v3po
politics	Ondo Election: Akeredolu f'ògún ikọ̀ Àmọ̀tẹ́kùn Ondo gbárí fún ìdìbò tó ń bọ̀	"""A o ni faaye gba lilo janduku tabi iwa ọdaran lasiko idibo to n bọ lọna..."" Gomina ipinlẹ Ondo, Arakunrin Rotimi Akeredolu (SAN) ti fi da awọn eniyan ipinlẹ Ondo loju wipe ko ni si aaye fun oniwa ọdaran kankan lati da omi alafia ti wọn n gbadun nipinlẹ naa ru. Akeredolu n sọ eyi gẹgẹ bi ikọ alaabo ẹya Yoruba nipinlẹ naa Amotekun ṣe bẹrẹ iṣẹ ni pẹrẹwu. Gomina tẹnu mọ ọ pe pẹlu ajọṣepọ to dan mọran laarin awọn adari ikọ alaabo to ku pẹlu ti Amotekun, aridaju wa pe ọwọ yoo bẹrẹ si ni tẹ awọn ọdaran koda, ṣaaju ki wọn to pinṣẹ fun awọn ikọ naa. Arakunrin Akeredolu kede eyi nibi ayẹyẹ yiyan bii ologun lati bẹrẹ iṣẹ eyi ti ikọ Amotekun ṣe ni ipinlẹ naa to waye ni gbagede Fawehinmi Freedom Arcade lagbegbe Igbatoro, Akure, olu ilu naa. Gomina naa mu wa si iranti pe ọpọlọpọ n ro pe tori ati wọle gomina lẹẹkan sii lo n san ọna nigba ti o darapọ mọ awọn gomina ti wọn jọ wa nibi ifilọlẹ ikọ Amotekun nilu Ibadan ninu oṣu kinni ọdun yii. ""Mo si sọ fun wọn nigba naa lọhun pe ifẹ inu mi ko ṣe pataki to ipenija aabo tawọn eeyan wa n koju to bẹẹ to di igba kan ti ẹru n ba awọn eeyan lati rinrinajo"". ""Ni ti Amotekun, a ti fẹnuko wi pe ohun to ba gba la o fun un a o si ni jẹ ki ẹnikẹni ti wa gbọọn gbọọn"". Akeredolu ṣalaye pe ọrọ bibẹrẹ iṣẹ awọn Amotekun yii ti di rangbọndọn lẹnu awọn eeyan torinaa awọn gbudọ gbe igbesẹ ati wipe ""gẹgẹ bii Yoruba, a o ki n ṣe ọmọ lọle lọ gb'esi wa, nigba ti awọn aṣaaju wa o tilẹ ṣe bẹẹ loju ọta"". Ondo Election: Akeredolu f'ògún ikọ̀ Amotekun Ondo gbárí fún ìdìbò tó ń bọ̀. O ni ikọ Amotekun ti ni atilẹyin ofin bayii bẹẹ si ni ko di iṣẹ awọn oṣiṣẹ alaabo to ku lọwọ bikoṣe ko tun fi kun akitiyan riran iṣẹ wọn lọwọ fun aabo ilu eyi ti yoo tilẹ tun le fun awọn oludokoowo ilẹ okeere lalafia ati wa dokoowo. Bakan naa, niwaju awọn lọba lọba ipinlẹ Ondo nikalẹ, atawọn lọga lọga ikọ alaabo, gomina Akeredolu fi da awọn eeyan loju pe idibo to n bọ lọna yoo waye ni irọwọrọsẹ ati pe ipinlẹ naa ko ni faaye gba lilo janduku tabi iwa ọdaran lasiko idibo. Amotekun: Ẹ lọ gba fọ́ọ̀mù ìgbanisíṣẹ́ ikọ̀ Amotekun  - Ìjọba ìpínlẹ̀ Ondo Ijọba ipinlẹ Ondo ti sọ pe awọn eeyan to ba nifẹ lati darapọ mọ ikọ aalabo Amotekun ipinlẹ naa le lọ gba fọọmu. Agbẹnusọ gomina ipinlẹ ọhun, Segun Ajiboye to fi idi ọrọ naa mulẹ fun BBC sọ pe ọfẹ ni fọọmu ọhun. Adari ikọ naa ni ipinlẹ Ondo, Adetunji Olu-Adeleye ni wọn bẹrẹ igbesẹ lati maa gba awọn eeyan naa siṣẹ lẹyin ti gomina ipinlẹ naa, Rotimi Akeredolu fọwọ si agbekalẹ ikọ alabo ọhun. Olu-Adeleye kilọ fun awọn to ba nifẹ si iṣẹ naa lati sọ otitọ nipa ara wọn ninu fọọmu ọhun. O fi kun pe awọn to jẹ ẹni ọdun mejidinlogunn si aadọrin ọdun nikan lo lọ gba fọọmu ọhun. Lẹyin naa lo sọ pe awọn eeyan le lọ gba fọọmu naa lojo opo Amotekun to wa ni  www.ondoamotekun.org.ng. Ijọba apapọ lorilẹede Naijiria ati awọn Gomina ipinlẹ lẹkun iwọ oorun guusu Naijiria, to fi mọ agbẹjọro agba ati ọga agba ọlọpa ni Naijiria, ti fẹnuko lori ọrọ idasilẹ ikọ Amotekun. Ohun ta ri gbọ ree lati ẹnu agbẹnusọ fun igbakeji aarẹ Naijiria, Laolu Akande to fi ọrọ yi soju opo Twitter rẹ. Bakan naa ni ijọba apapọ fi iroyin lede loju opo Twitter rẹ́ nipa abọ ipade wọn ọhun nibiti wọn ti fẹnuko pe ki awọn gomina to wa lẹkun iwọ oorun Naijiria, lọ gbe ofin kalẹ nipinlẹ koowa wọn lati se atilẹyin fun eto Amotekun labẹ ofin. Wọn ni ilana agbekalẹ eto Amotekun gbọdọ wa nibamu pẹlu ilana sise isẹ ọlọpa agbegbe tijọba apapọ gbekalẹ nitori ojuse tolori tẹlẹmu ni lati ri si eto aabo orilẹede yii. Olori ajọ to n se akoso ikọ alaabo Amotekun fun ẹkun iwọ oorun guusu Naijiria, ti wọn n pe ni DAWN Commission ti salaye pe, kii se pe wọn gbẹsẹle isọwọsisẹ ikọ Amotekun lẹyin ti wọn sefilọlẹ rẹ tan, lo se lọ jai diẹ fawọn araalu lati kofiri rẹ nita gbangba. Adetayo Adeleke-Adedoyin, ninu ifọrọwanilẹnu latọdọ awọn akọroyin salaye pe, ko si ẹnikẹni to fofin de tabi dawọ isẹ Amotekun duro, amọ ipalẹmọ fun ilana ti wọn yoo gba sisẹ lo mu ki idaduro ranpẹ wa, ki ikọ naa to bọ sita lati sisẹ. Adedoyin tun fikun pe, ipinlẹ kọọkan ni yoo gba awọn ọmọ ikọ alaabo Amotekun sisẹ, kii se ajọ Dawn rara, amọ ajọ naa ti se agbekalẹ ilana tawọn gomina yoo tọ, nidi gbigba awọn eeyan ti yoo sisẹ bii ikọ Amotekun si ẹnu isẹ. ""Ipinlẹ kọọkan ni yoo gba awọn osisẹ Amotekun tiẹ si ẹnu isẹ lati ẹsẹkuku to wa lagbegbe koowa wọn, iyẹn awọn eeyan to kaato ninu ilana ibilẹ lati gbe eto aabo larugẹ pẹlu awọn ileesẹ agbofinro, laipẹ yii si ni ilana isọwọsisẹ Amotekun yoo bẹrẹ, lẹyin ta ba yọrọ rẹ tan, ti ikọ Amotekun yoo si bẹrẹ isẹ ni pẹrẹu."" Nigba to n sọrọ lori ipese owona fun ikọ Amotekun, Adedoyin ni ipinlẹ kọọkan lo ni apo asunwọn owo ti wọn ya sọtọ fun eto aabo, taa mọ si Security Fund, ipinlẹ kọọkan ti ikọ Amotekun ba si wa ni yoo maa pese owona wọn, kii si se ipese owona alajumọse rara. ""Ipese owona fun ikọ Amotekun lee gbe pẹẹli nipinlẹ kan ju ọkan lọ tabi ko dinkun si ara wọn, eyi to wa lọwọ bi ipinlẹ kọọkan se lowura si."" ""Fun apẹrẹ, ipinlẹ Eko lee gbe owo kalẹ fun ikọ Amotekun nipinlẹ rẹ ju ipinlẹ Ọsun lọ, sugbọn gbedeke yoo wa lori iye to kere julọ ti ipinlẹ kọọkan gbọdọ gbe kalẹ. Bakan naa la tun n boju wo ipese eto adojutofo ati awọn nkan mii to jẹ mọọ, ti ọpọ osisẹ ikọ Amotekun si jẹ osisẹ to n sisẹ idabọ."" Adedoyin fikun pe "" A ni awọn isọri Amotekun ta pe ni 'Irunmọlẹ', ti wọn yoo maa gun ọkada kiri lati agbegbe kan si omiran nibi ti ọkọ ayọkẹlẹ ko lee de, eyi ti yoo mu ki isẹ ipese abbo jẹ alatagba lati adugbo kan si omiran. Idi ni pe gbogbo wa ko lee maa sisẹ ọpọlọ ni asiko kannaa."" Olori ikọ Dawn commission fikun pe, wọn yoo se idanilẹkọ fun awọn osisẹ Amọtẹkun, paapa ọna ti wọn yoo tete maa gba fura ati lori eto ibaraẹnisọrọ, isẹ ọtẹlẹmuyẹ, sise idamọ awọn agbegbe ti iwa ọdaran sodo si julọ ati itati were si iwa ọdaran. O fikun pe ikọ Amotekun ko ni gbe ibọn rara, isẹ gboogi ti wọn yoo maa se ni ifimufinlẹ, isẹ ọtẹlẹmuyẹ ati kiko iroyin iwa ọdaran jọ ati fifi iwa ọdaran to awọn agbofinro leti, to si wa fọwọ gbaya pe awọn ikọ Amotekun yii ko ni maa jẹ abẹsinkawọ fun awọn gomina ipinlẹ rara. Ipade naa gẹgẹ bi agbẹnusọ fun olori awọn gomina ilẹ Yoruba, Rotimi Akeredolu to tun jẹ gomina ipinlẹ Ondo, Smart Oyeyemi, yoo jẹ ijiroro lori ọrọ eto aabo Amọtẹkun ti awọn gomina naa gbe dide fun abo ẹkun Iwọ-oorun Naijiria. Oriṣiriṣi awuye-wuye lo ti waye lori igbesẹ naa lati igba ti wọn ti ṣe ifilọlẹ rẹ, paapa lati ẹnu agbẹjọro agba Naijiria, to tun jẹ Minisita fun eto idajọ, Abubakar Malami to sọ pe idasilẹ rẹ ko ba ofin mu. Bakan naa ni awọn ẹgbẹ bii awọn Fulani daran-daran naa ti sọrọ tako eto naa. Ni ti asiwaju ẹgbẹ oṣelu APC, o ti p ti awọn eeyan ti n duro de ọrọ ti yoo sọ ṣugbọn ko tete fọhun ayafi to di ọjọ kejilelogun oṣu kinni. Ọ̀rọ́ náà ṣe ọtọọtọ láàrin àwọn Gomina Guusu- ìwọ-òòrùn Nàìjíríà àti ẹgbẹ to n soju ọmọ yoruba, Afẹnifẹre lórí àríwísí àsáju ẹgbẹ́ APC, Bola Ahme Tinubu, lẹyin to fi èrò tirẹ̀ han lórí ìdásilẹ̀ ètò àabo Amotẹkun to ti n dá gbọn-mi-si i-omi-o-to silẹ̀ láàrin ìjọba apapọ àti ìjọba ìpinlẹ̀. Bí àwọn Gomina ṣe ń gbé sàdánkata kare fun Asiwaju Ahmed Tinubu fun àwọn kókó ọ̀rọ̀ to fi síta àti pé àwọn yóò ṣe àmúlò àwọn ìmọràn to wà níbẹ̀, ẹgbẹ́ Afẹnifẹre ni ọ̀rọ̀ ti Asiwaju sọ ko ni ohun arígbámu kankan. Lẹ́yìn bi ọ̀ṣẹ̀ mẹ́ta ti ọ̀pọ̀ ènìyàn ti n reti ki Asiwaju ẹgbẹ́ APC fèsi lóri ìdásílẹ̀ ètò àbò Amọtẹkun, ọjọru ọsẹ̀ yìí lo ṣẹ̀ṣẹ̀ sọ ààyè tó tò sí lórí ọ̀rọ̀ náà. Sùgbọ́n Afẹnifẹre ni ẹgbẹ́ ẹnu méjèèjì ni Tinubu fi ń sọ̀rọ̀ àti pé ọ̀rọ̀ rẹ̀ ko ni arígbámu kankan nínú. Ọlóyè ẹgbẹ́ Afẹnifere Ayo Adebanjo àti Sẹnatọ Femi okunronmu nínú iwé ìròyin Punch lọ́jọ Aiku ti kswé pe ki Tinubu sọ àyè to tò si lórí ọ̀rọ̀ Amọtẹkun lẹ́yin ti àgbẹjẹ́rò àgbà Naijiria ti sọ pé ìdásílẹ̀ rẹ̀ kò bá òfin mu. Nínú ọ̀rọ̀ Tinubu, ó bẹnu àtẹ lu bi àwọn Gomina àti agbẹjọrò àgbà ṣe jẹ ki ọ̀rọ̀ náà dà. Ṣùgbọ́n Afẹnifẹre ni ẹgbẹ́ ẹnu méjèèjì ni Tinubu fi ń sọ̀rọ̀ àti pé ọ̀rọ̀ rẹ̀ ko ni arígbámu kankan nínú. Nínú ọ̀rọ̀ rẹ agbẹnusọ ẹgbẹ́ náà Yinka Odumakin nínú ìfọ̀rọ̀wánilẹ́nuwo rẹ̀ pẹlu ilé iṣẹ́ ìròyìn Punch ni kì ba sàn ki Tinubu pa ẹnu rẹ mọ"" kìí ṣe àsìkò yìí lo yẹ ki eniyan maa fi orí ahọ́n sọ̀rọ̀ kíní ìdí? Ṣe ò ń bẹrù Buhari ní?'' Nínú ọ̀rọ̀ tirẹ̀ Ayo Adebanjọ ni Tinubu kan dá si ọ̀rọ̀ náà nitori èròngbà rẹ̀ láti dupo ààrẹ ọdún 2023 ni."	https://www.bbc.com/yoruba/51217614
sports	Euro 2020 update: Italy gba ife ẹ̀yẹ lẹ́yìn tó ná England pẹ̀lú àmì ayò 3-2	Orilẹ-ede Italy ti di ikọ agbabọọlu to pegede julọ nilẹ Yuroopu lẹyin ti wọn dana iya fun ikọ agbabọọlu ilẹ Gẹẹsi pẹlu ami ayo mẹta si meji. Adele Italy, Gianluigi Donnarumma gba ikọ rẹ silẹ lẹyin to mu bọọlu kọju simi ki n gba si ọ lati ọwọ Bukayo Saka, eyii to mu ikọ naa bori. Ṣaaju ni ikọ mejeji ti kọkọ gba bọọlu fun ọgọfa iṣẹju ti ko si eyikeyi to bori ninu wọn, ki wọn to fi kun asiko ifẹsẹwọnsẹ naa, ti ipele bọọlu kọju simi ki n gba si ọ si tẹle. Igba keji ree ti aṣekagba ifẹsẹwọnṣe idije bọọlu ilẹ Yuroopu yoo wọ ipele bọọlu kọju simi ki n gba si ọ nitori bi ikọ memeji ṣe pari ifẹsẹwọnsẹ naa si ọmi ayo kọọkan. Ni ibẹrẹ pẹpẹ ifẹsẹwọnṣẹ naa, o jọ bi ẹni pe ikọ England yoo rọwọ mu pẹlu bi Luke Shaw ṣe kọkọ ta biọ biọ. Ṣugbọn lẹyinorẹyin iya lo ba de fun ikọ ilẹ Gẹẹsi lẹyin ti ifẹsẹwọnsẹ naa pari, ti Italy si gba ifẹ ẹyẹ pẹlu ami ayo 3-2.	https://www.bbc.com/yoruba/media-57801722
entertainment	Lizzy anjorin Vs Toyin Abraham: Àwọn òṣèré tó ń fi àdúrà ré èpè ESABOD kúrò lóríi Toyin rèé	"Awọn oṣere akẹgbẹ Toyin Abraham ti n rọjo adura le e lori latari ija to tun pa oun ati akẹgbẹ rẹ Lizzy Anjorin pọ. Eyi da lori ija to bẹrẹ laarin Toyin ati Lizzy ni nkan bii ọdunmeji sẹyin nigba ti Toyin bim ti Lizzy ni isọ awọn alagbo elewe ọmọ lo bimọ si to si jẹ pe fidio họsibitu awọn oyinbo ni Toyin fi sita. Ọpọ eeyan lo ti kọkọ ro pe aawọ to wa laarin awọn osere tiata mejeji, Lizzy Anjorin ati Toyin Abraham ti jẹ rodo, lọ ree mumi ni. Amọ kaka kewe agbọn ọrọ yii dẹ ṣe lo tun pele sii lọjọ diẹ sẹyin. Ṣe ni igbesẹ gbajugbaja agbohunsafẹfẹ lori ayelujara Esther Aboderin ti ọpọ mọ si ESABOD tun bu bẹntiroo si i ti fidio kan jade nibi to ti n fi kobiewu wọn epe le Toyin ati ọmọ ati ọkọ rẹ lori. Lẹ́yìn ọdún méjì tí iná ìjà tí n jó láàrin wọn, Lizzy Anjorin sọ àwọn ẹ̀ṣẹ̀ tí Toyin Abraham ṣẹ̀ ẹ́ Kemi Olunloyo dá sí ìjà Toyin Abraham àti Lizzy Anjorin Àwọn olólùfẹ̀ Toyin Abraham ati Liz Anjorin ti gbé ọ̀rọ̀ wọn rù sórí, ẹ wo òjò òkò ọ̀rọ̀ Nigba to ya, to gbọ latẹnu awọn mejeeji ti ọrọ kan, ni mama ni gẹgẹ bi agbalagba oun fẹ pari ija to wa laarin wọn. Ẹwẹ ninu gbogbo eleyii, gbajugbaja oṣerekunrin Femi Adebayo ati agba ogbontarigi oṣerebinrin Joke Silva bọ soju opo Instagram wọn lati gboriyin fun Toyin Abraham ti wọn si n gbadura fun un. Gẹgẹ bí Joke ṣe sọ ninu ọrọ ti o fi sita, ""Oluwatoyin ọmọ Abraham, aya Ajeyemi, Iya Ire, oṣere to dantọ, ki Ọlọrun ko bukun fun ẹ"". Joke Silva tun gbadura fun Toyin wipe epe kepe ko ni duro lori rẹ to si ni ẹjẹ Ọba to n sin bo o. Toyin Abraham mọ riri adura yii gidi gan to si fi esi idupẹ si oju opo rẹ pe o ti gbe ẹmi oun ro pada pẹlu adura yii. Ni ti Femi Aebayo ti oun naa jẹ ọmọ agba oṣere, oun tilẹ ke pe gbogbo eeyan ki wn ba oun rjo adura le Toyin lori ni. ""Oluwatoyin ọmọ Abraham, aya Ajeyemi, Iya Ire, oṣere to dantọ, ki Ọlọrun ko bukun fun ẹ, ẹyin eeyan ẹ jọwọ  ba mi rọ aduro bo Toyin o! O fẹ da bii pe ati Femi Adebayo ati Joke Silva jọ wa lori itage ere sinima tuntun kan ti Toyin fẹ gbe jade ni. Ṣe ni Toyin tun mọ riri atẹjade ti Femi Adebayo ṣe yii to si fesi pe ""Bọda Femi, mo fẹran yin gan, mi o si le duro ki gbogbo aye ri i... Ààrẹ Buhari tí yan olórí ikọ̀ ọmọogun Naijiria tuntun Ìgboro ayélujára ń gbóná lọ́wọ́lọ́wọ́ mọ́ Remi Tinubu lẹ́yìn tó pe obìnrin kan ní Tọ́ọ̀gì Èèyàn bíi 156 di àwátì bí ọkọ̀ ojú omi ṣe dédé là sí méjì láàrin agbami"	https://www.bbc.com/yoruba/57265442
entertainment	Esabod and Lizzy Anjorin: Àwọn ǹkan tó yẹ kí o mọ̀ nípa Esther Aboderin Esabod	Lati bi ọjọ diẹ ni ori ayelujara ti n daru laarin oṣerebinrin Lizzy Anjorin ati agbohunsafẹfẹ ori ayelujara, Esther Tokunbo Aboderin, Esabod. Ọrẹ ni ọpọ mọ awọn mejeeji si botilẹ jẹ pe Esabod ju Lizzy lọ lọjọ ori to bẹẹ ti Lizzy funrarẹ sọ ninu fidio kan pe oun maa n bọwọ fun Esabod. Ọrẹ awọn mejeeji di ilumọọka lasiko ija to waye laarin Toyin Abraham ati Lizzy Anjorin Ṣùgbọ́n bayii, ojojumọ ni àwọn mejeeji n sọ ọrọ ti ko dara nípa ara wọn. Wo ohun tí Arike ṣe nínú ìjà yìí tí Màmá ESABOD ń wọ́ ọ nílẹ̀ tuurutu tèpètèpè? Kí ló dé tí Esabod àti Lizzy Anjorin fi ń ṣépè fúnra wọn? ESABOD gbé ìjà Mide Martins rù sórí ara rẹ̀ ó ń fi èpè ránṣẹ́ sí Adunni Olorisa àtàwọn míì Wèrè tí mò ń ṣe ní Facebook ló pawó fún mi-Esabod Mi o lè sọkún torí ǹkan ọkùnrin tí kò lè gbò mí jìgì-jìgì jú ìṣẹ́jú àáyá méjì lọ - Nkechi Blessing Àfi bí àfiṣe! Ẹ wo àwọn ǹkan tó ń fàá tí àwọn kan kò lè ṣe láì ní ìbálòpọ̀ lemọ́ lemọ́ láì sinmi Wo àwọn ìlú tó jẹ́ ẹ̀ṣẹ̀ àti èèwọ̀ ni kí ènìyàn kú níbẹ̀ Ọmọ bibi ilu Ibadan ni Esther Tokunbo Aboderin, ti awọn ololufẹ rẹ tun mọ si Esabod. Ọjọ kẹrindinlọgbọn, oṣu Kẹta, ọdun 1961 ni wọn bi sinu gbajugbaja ẹbi Aboderin n'ilu Ibadan. O lọ si ile ẹ̀kọ́ girama n'ilu Ibadan. Bakan naa lo wọ Fasiti ilu Ibadan, lati kawe nipa imọ iṣegun oyinbo. Sugbọn iroyin sọ pe ko pari ẹ̀kọ́ rẹ. Esabod fẹ ọkọ rẹ akọkọ lọdun 1982. Ọmọkùnrin kan ati obinrin lo bi fun ọkọ rẹ, ko to di pe igbeyawo naa tuka. Eréepá, yẹ̀yẹ́ lásán lẹ̀ ń ṣe pẹ̀lú bí ẹ ṣe yọ mí nípò alága NURTW ní Eko - MC Oluomo Ẹ̀ṣọ́ Ààrẹ Nàìjíría tẹ́lẹ̀ rí Goodluck Jonathan méjì pàdánù ẹ̀mí wọn nínú ìjàmbá ọkọ̀ 'Olówó tabua ní Tinubu kó tó wọ òṣèlú, iṣẹ́ àánú ló ń ṣe kiri' BBC ṣé ìwádìí lórí fídíò ajínigbé nínú igbó tó gbòde, àbọ̀ wà rèé lórí rẹ̀ Ọ̀rọ̀ 'Consensus' ò kàn mí, láíláí mí ò lè fagilé èròńgbà mi láti dupò ààrẹ torí ẹnikẹ́ni - Ayo Fayose Lẹyin naa lo fi orile-ede Naijiria silẹ, to si fi United Kingdom ṣe ibugbe. Nigba to de United Kingdom, o fẹ ọkọ miran, Niyi Oyewole, ti ọpọ mọ si Gadaffi. Ọmọ meji ni wọn bi fúnra wọn, eyi to sọ ọmọ Esabod di mẹrin. Gẹgẹ bi iroyin ṣe sọ, awakọ ni Niyi Gadaffi jẹ fun Esabod nigba to wa ni Naijiria. Igbeyawo naa tuka, nitori bi Niyi ṣe ma n lu Arabinrin Esabod to si n hu iwa ipa si àwọn ọmọ naa. A gbọ pe ìjọba orile-ede Ireland tu wọn ka, to si pasẹ fun Niyi lati rin jina si i. Ọdun 2010 lo bẹrẹ si ni ṣe eto lori ayelujara Facebook, nibi to ti ma n tu aṣiri àwọn iyawo ile to jẹ ọmọ Naijiria, to n yan àlè, paapaa awọn to n gbe ni oke okun. Bakan naa, o to akoko to bẹrẹ si ni kẹnu bọ ọrọ awọn gbajumọ oloṣelu Naijria to fi mọ awọ gbajugbaja oṣere ni Naijiria lẹyin ti wọn ti ṣaaju rii bi olulaja ti wọn bọwọ fun. Láyé! Ẹ ò lè rí mi mọ́ nínú fíìmù Yorùbá bí ìgbà ayé Saworoide - Araparegangan Wo ohun tí Arike ṣe nínú ìjà yìí tí Màmá ESABOD ń wọ́ ọ nílẹ̀ tuurutu tèpètèpè? Bákan naa lo ma n tu awọn asiri ikọkọ nipa awọn osere tiata Yoruba. Eto naa lo sọ ọ di gbajumọ, bo tilẹ jẹ pe ọpọ eeyan lo fẹ́ràn rẹ, àwọn kan ko gba tiẹ. Eyi seese ko jẹ nitori awọn ọrọ alufansa, èpè ati awọn ọrọ miran ti eeyan n sọ ni ikọkọ, sugbọn ti Esabod kii tiju lati sọ sita ni gbangba toun ti ina siga rẹ ti yoo maa tu lẹnu. Yatọ si pe Arabinrin Esabod jẹ oniṣowo, o tun n ṣe iṣẹ́ tewe-tegbo, nibi to ti ma n ta orisirisi agbo ati agunmu loke okun ati lawọn orilẹede mii. Ọ̀pọ̀ igba ni iroyin ti jade nipa Esabod, paapaa nitori iru iroyin to ma n gbe jáde lawọn oju opo rẹ ati bo ṣe maa n fesi si awọn iroyin nipa rẹ. Lara àwọn gbajumọ to ti jẹ 'ẹgba' lori eto ati iroyin ti Esabod n gbe jade ni Wasiu Ayinde, Bola Tinubu, ati ọpọlọpọ osere Yoruba, ti ko ni onka.	https://www.bbc.com/yoruba/media-61020128
religion	Mùsùlùmí ni mí ṣùgbọ́n ìrírí àkọ́kọ́ mi rèé nípa ọdún Kérésìmesì ní Canada, Muhammad Hussain ṣàlàyé	"Iriri akọkọ arakunrin ẹlẹsin musulumi kan nigba ọdun keresi to fi soju opo Twitter  ti di ohun tawọn eeyan n pin kaakiri. Mohammad Hussain, to n gbe ni ilẹ Canada pinu lati ṣe ọdun Keresi pẹlu awọn akẹgbẹ rẹ meji kan nitori isede to de wọn mọle. Ohun toju rẹ ri nigba Keresi  akọkọ rẹ yi,  paapa nipa gbigbin igi keresi ati didana ounjẹ Keresi fjẹ iyalẹnu fun un. Nitori naa lo fi ni ohun bẹrẹ si ni kọ nipa iriri yi soju opo Twitter-ibẹ lawọn eeyan ti bo bi igba ti eera bo ṣuga ti wọn si n pin kaakiri. Ni bayi ẹni ọdun marundinlọgbọn naa sọ pe oun n foju sọna de owurọ ọjọ Keresi akọkọ ti oun yoo ba wọn ṣe. O sọ fun BBC pe''Niṣe  o n ṣe mi igba pe  Harry Porter ni mi'' Ọgbẹni Hussain to ba wọn ṣe gbogbo pọpọsinṣin ọdun keresi- bi ka ba wọn ṣe apejẹ Keresi ni ọfisi tabi lilọ si ile ọrẹ rẹ laisun Keresi- ko lanfaani ati ṣe iru rẹ ri nitori idile musulumilo ti wa. Ajakalẹ Corona virus to de ju onikaluku mọle lo mu ki oun ati awọn alajijọgbe rẹ gbimọran lori ọna ti wọn yoo fi ṣe ọdun Keresi. Nigba ti eeyan kan s pe ki wọn da ina ounjẹ orisi mejila ni arakunrin Husdsain ni ko sa'buru nibẹ. ""Mo kan fẹ ran wọn lọwọ nipa ipalẹmọ ọdun Keresi ni'' Bi mo ti ṣe n wo wọn, mo ri pe wọn mọ iṣẹ yi ṣe ju mi lọ.Apẹrẹ iṣẹlẹ yi kan ni igba ti wọn n  fi ohun ẹṣọ sara akaba ile, mi o ribi ṣe daada ṣugbọn ẹnikeji mi yara ṣe tiẹ'' Gbogbo awọn nkan to ri nipa ipalẹmọ Keresi yi lo fi soju opo rẹ ni Twitter, kia lawọn eeyan ti ṣalabapin rẹ niye igba to le ni 100,000 Lẹyin ti awọn eeyan bẹrẹ si ni pin ọrọ to kọ yi ni ọrẹ rẹ kan mu imọran wa pe ki o fi oju opo awọn ajọ ẹlẹyinju aanu sibẹ ki awọn eeyan baa le da owo fun wọn. O gba imọran yi ti wọn si ko owo jọ fun awọn ẹlẹyinju aanu meji to n pese ounjẹ, Milton Halal Foodbank ati Parkdale Food Centre. ''Iyalẹnu lo jẹ si mi'' ati pe ''eeyan pupọ lo ti n ta awọn alaini lọrẹ, awọn eeyan n sọrọ daada nipa igbiyanju wa'' Mohammad sọ pe oun n foju sọna di igba ti oun yoo ba awọn akẹgbẹ rẹ sọju Musulumi to si ni o ṣeese ki oun wa baba keresi ti yoo fun wọn lẹbun ni igba naa. Lara ohun ti wn la kalẹ lati ṣe ni ọjọ Keresi ni pe wọn yoo dana orisisi ounjẹ mejila ti wọn yoo si jijọ ṣere kaadi tita nitori iṣede to wa nita Kini kan ti Mohammad ni o n jẹ iyalẹnu fun oun ni bi awọn eeyan ṣe n duro lati tu ẹbun wọn ti wn ko kalẹ ''Diduro de asiko ti a o tu ẹbun wa n ṣemi bakan.Sẹbi awọn ẹbun naa lo wa niwaju wa yi?'' Awọn alabagbe rẹ sọ pe awọn yoo ṣi awọn ẹbun kan laisun ọjọ Keresi tawọn yoo si ṣi eyi toku lowurọ ọjọ Keresi."	https://www.bbc.com/yoruba/agbaye-55447741
sports	Siasia: Ọlọ́pàá Bayelsa ṣalàye ibi tí wọ́n bá ìyá Siasia tó bọ́ sọ́wọ́ ajínigbé	Iroyin to tẹwa lọwọ latọdọ ile iṣẹ Ọlọpaa Bayelsa ni peawọn agbebọn ya wọ ile arabinrin Beauty Siasia wọn si ji i gbe lọ. Ninu atẹjade ti agbẹnusọ ile iṣẹ ọlọpaa ipinlẹ Bayelsa, SP ASinim Butswat fi ranṣẹ si ile iṣẹ BBC o fi aridaju han pe lootọ ni wọn ji iya agbabọọlu ati akọnimọọgba Naijiria tẹlẹ ri, Samson Siasia gbe. Atẹjade naa ṣalaye pe ni nkan bi agogo meji oru ganjọ ọjọ kẹẹdọgbọn oṣu keje ọdun 2019 ni awọn agbegbọn ti ẹnikẹni ko mọ gba ọna oju omi River Nun wọ ile Arabinrin Beauty. Ẹni ọdun ọgọrin ọdun ni Arabinrin Beauty to n gbe ni ilu Odoni ni ijọba ibilẹ Sagbama ipinlẹ Bayelsa ti wọn si ji i gbe lọ gba ori omi lọ si ibi ti ẹnikẹni kò mọ̀. Kọmiṣana ọlọpaa ipinlẹ Bayelsa ni atoun ati ikọ amuṣẹya awọn ti ṣe ibẹwo si ibi ti iṣẹlẹ naa ti waye ati pe ile iṣẹ awọn pẹlu ajọṣep awọn mii tọrọ kan nipa aabo ti kan lu agbami wiwa awọn agbenipa yii ati lati doola iya ti wọn ji gbe.	https://www.bbc.com/yoruba/48992384
religion	Pastor Adeboye: Kò sí ẹni tó sọ fún wa pé àjẹ́ ní COVID-19 àti pé òru ló n fò- Pasitọ Adeboye	Pasitọ igba Ijọ Redeem Christian Church of God, Enoch Adeboye ti bu ẹnu atẹ lu ijọba orilẹede Naijiria lori bi wọn ṣe fofin de isin irekọja si ọdun 2021. Adeboye lo sọ bẹẹ lasiko to waasu ni isin Ọjọ Isinmi, Ọjọ Kẹta, Osu Kini, ọdun 2021 ni ile ijọsin rẹ. O ni o ṣe ni laanu pe ijọba n kede fun awọn eniyan lati ṣe isin ọdun tuntun ni ago mẹwaa, aago mọkanla nigba ti o yẹ ki wọn rekoja si ọdun tuntun. ''Nitori naa ni a ṣe joko si ile wa, ti a si ṣe isin ni aago mejila, ti a fi rekọja si ọdun tuntun'' ''Ko si ẹni to sọ fun wa pe, ajẹ ni Coronavirus to n fo loru, to si le e panijẹ ni oru, iyẹn aago mejila gan an.'' Bakan naa ni baba kesi awọn eniyan lati lọ si ile ounjẹ Buka lati lọ jẹun, ti ijọba ba kọ lati fun wọn laaye lati lọ si awọn ile ounjẹ igbalode. Ọpọlọpọ awọn Naijiria ni wọn ti n fi esi fun ijọba lori ohun ti baba Adeboye sọ naa, ti o si n pa ọpọlọpọ eniyan lẹrin. Ti Aarẹ Muhammadu Buhari ko ba mura, ẹsẹ ijọba rẹ lọdun 2021 yii. Alufa ijọ Aguda to tun jẹ oludari ijọ Adoration Ministries niluu Enugu, Rev Fr Ejike Mbaka lo sọ asọtẹlẹ yii. Alufaa Mbaka ṣalaye pe bo ya ijọba Buhari yoo wa sopin tabi ko ni wa sopin da lori bi Buhari ba ti yara ṣiṣẹ si. Ninu ọrọ rẹ, Mbaka gba ijọ apapọ ni imọran lati pese iṣẹ fawọn ọdọ ni Naijiria lati le dẹkun iwa jagidijagan tawọn ọdọ tun le gunle. O ni bi bẹẹ kọ, iwa ipa awọn ọdọ le da oju ijọba Buhari bolẹ. Alufaa Mbaka ko ṣai sọrọ sawọn ọmọ ile igbimọ aṣofin agba l'Abuja lẹyin to ṣapejuwe wọn gẹgẹ bi ajinigbe. ''Ibinu Ọlọrun n bọ lori gbogbo ọpọ awọn oloṣelu to ti kowo ijọba jẹ,'' Mbaka lo sọ bẹẹ. Bakan naa lo tun sọ pe ibinu Ọlọrun tun wa lori awọn olori orilẹede Naijiria nigba kan ri atawọn to wa lori aleefa lọwọ nitori wọn ti sọ awọn ọdọ di atọrọjẹ lawọn orilẹede mii. Mbaka kilọ fawọn eeyan lati maa kọ eti ikun sawọn asọtẹlẹ oun bi bẹẹ kọ, asọtẹlẹ naa le ṣẹ mọ wọn lori. Ìjọ Mountain of Fire fi àwọn àsọtẹ́lẹ̀ ìbẹ̀ru sítà fuń ọdun 2021 Ijọ Mountain of Fire ti fi awọn asọtẹlẹ jade fun ọdun 2021 sita, bii awọn ojisẹ Ọlọrun miran ṣe n sọtẹlẹ nipa awọn isẹlẹ ti yoo waye lọdun tuntun 2021 ati bi ọdun naa yoo se ri. Oludasilẹ Ijọ MFM, Daniel Olukoya pe akọle awọn asọtẹlẹ naa ni 'Year of Restoration and Revival', lasiko isin ọdun tuntun ninu ile ijọsin rẹ. Olukoya wa rọ awọn ọmọ Naijiria lati ma a gba adura, ki wọn si kun fun nitori ohun gbogbo ti wọn n fẹ ni yoo tẹ wọn lọwọ ti wọn ba gbadura. ''Adura kikankikan ni wọn nilo lati koju arun Coronavirus ti gbongbo, ti gbongbo.'' ''Ọpọlọpọ ẹkun ohun ipayinkeke yoo pọ ninu ọdun tuntun naa, nitori naa ni adura ṣe ṣe koko'' ''Ọpọlọpọ idojukọ ati idunkoko mọni ni yoo waye ninu ọdun tuntun naa.'' ''Ti a ko ba gbadura kikan-kikan, esu yoo gbogun ti orilẹede naa, ti ifẹhọnuhan ohun ija yoo si gbode kan.'' ''Baamu Gilead nikan lo le gba awọn eniyan la lọwọ ipayinkeke ati iditẹmọni ti yoo waye ninu ọdun 2021 naa'' Bakan naa ni o ni ki awọn eniyan gbadura kikan ki omiyale agbara ya sọọbu ati awọn iṣelẹ pajawiri layika, ko ma gba ọdun naa jẹ mọ awọn eniyan lọwọ. Ọpọ eeyan lo n fapa janu pe ọdun 2020 to kọja lọ ko dara to, ti wọn si n foju sọna si awọn ohun rere tabi isẹlẹ ti yoo waye lọdun 2021, eyi ti yoo jẹ ki wsn gbaradi de ọdun tuntun naa. Bi o tilẹ jẹ pe lara awọn asọtẹlẹ tawọn ojisẹ Ọlọrun naa sọ lọdun 2020 ko wa si imusẹ, sibẹ, ọpọ wsn tun ti jade bayii lati sọ ohun ti ẹmi sọ fun wsn pe yoo waye ninu ọdun 2021. Awọn ojisẹ Ọlọrun to ti sọ asọtẹlẹ tiwọn jade fun ọdun 2021 ree: Odu ni wolii Ayodele ni agbo awọn ojisẹ Ọlọrun, kii si se aimọ fun oloko lagbo awọn ọmọlẹyin Kristi pẹlu. Koda,aimọye asọtẹlẹ lo ti sọ lati aimọye ọdun sẹyin, tawọn kan ninu wọn si wa si imusẹ nigba ti awọn miran kuna lati sẹ. Ojisẹ Ọlọrun yii, tii se oludasilẹ ijọ INRI Evangelical, ninu asọtẹlẹ fọdun 2021 ti wa kede pe awọn nnkan wọnyi  yoo waye: Oludasilẹ ijọ Tabernacule naa, T B Joshua ko ti  fi ọrọ asọtẹlẹ kan sita dabi alara fun ọdun tuntun 2021. Bisọọbu David Oyedepo: Esu n lo arun Coronavirus lati dide kọlu ijọ Ọlọrun ni Awọn adura to dabi asọtẹlẹ ni Bisọọbu David Oyedepo, ti ijọ Winners Chapel gbe sita nipa ọdun 2021, lara awọn adura naa si ree: Ọpọ isẹlẹ iyalẹnu ni yoo waye ninu ọdun 2021 Nibayii ti ọdun ti wa wọle de, o dabi ẹni pe awọn ojisẹ Ọlọrun naa n sọra se lati sọ asọtẹlẹ nipa ohun ti yoo waye lọdun 2021. Idi ni pe ọpọ eeyan lo n tabuku awọn ojisẹ Ọlọrun naa pe ọpọ awọn asọtẹlẹ ti wọn kede lọdun 2020 ni ko wa si imusẹ.	https://www.bbc.com/yoruba/afrika-55505082
politics	Godwin Emefiele: Mo bẹ́ orí fún gbogbo àgbẹ̀ àti olùfọkànsìn tó ń dáwó fọ́ọ̀mù Ààrẹ fún mi àmọ́ ẹ jẹ́ n lo óògùn ara mi	"Gomina banki àpapọ̀ orílẹ̀èdè Naijiria, Godwin Emefiele tí fi ọrọ idupẹ ránṣẹ́ sì awọn kan to  ni wọn kórajọ lati ra fọ́ọ̀mù oludije ipo Ààrẹ fun un. Emefiele fi sita loju opo Twitter rẹ pe irẹlẹ wọ oun lẹwu gidi pẹlu iru ifẹ ti awọn to n pe oun lati wa dije du ipo Ààrẹ lọdun 2023 ni si oun. Bo tilẹ̀ jẹ pe o ni oun ko tii de bi ìpinnu yii, o ni oun mọ riri ifarajin ""awọn àgbẹ̀ àtàwọn olùfọkànsìn ọmọ Nàìjíríà to n ṣe akitiyan de bi pe wọn n da owo lapo ara wọn ti wọn si n náwó fọ́ọ̀mù lati du ipo Ààrẹ si mi. Mo dupẹ lọwọ wọn pupọ "". Ẹwẹ, Emefiele ni bi oun yoo ba tiẹ̀ wa gbọ́ si wọn lẹ́nu lati dije du ipo Ààrẹ, owo ara oun ti oun laagun ko jọ  ni ọdun marunlelọgbọn lẹ́nu isẹ banki gẹgẹ bi ọga agba ni oun yoo fọ́ọ̀mù oun ""lai ran ẹnikẹ́ni, ni gbangba àti pẹlu ọwọ mimọ àti ni ibamu pẹlu alakalẹ ìwé ofin Naijiria"". Bo ba tun wa ri bẹẹ, Emefiele ni oun yoo tesiwaju lati maa sin àti farajin fawọn ọmọ orílẹ̀èdè Naijiria lábẹ́ akoso Ààrẹ Muhammadu Buhari. Gomina ilé ifowopamọ Naijiria sọ pé: ""Ipinu to ṣe pataki ni eleyi to si nilo ìlọ́wọ́ sí Ọlọ́run ; ni ọjọ díẹ̀ to ku, Ọlọ́run alagbara yoo dárí"". Láti ìgbà tí àwọn kan ti ra fọ́ọ̀mù ìdíje dupò Ààrẹ fún gómìnà ilé ìfowópamọ́ àgbà Nàìjíríà, Godwin Emefiele ni awuyewuye ti ń wáyé wí pé ǹjẹ́ ó lẹ́tọ̀ọ́ láti dupò Ààrẹ. Àgbà onímọ̀ ìṣirò owó kan tó tún jẹ́ olóṣèlú, Hussein Olanrewaju Mustapha nígbà sọ fún BBC News Yorùbá wí pé kò sí òfin kankan lábẹ́ òfin tó dé ìlòdì sí àwọn òṣìṣẹ́ báńkì Nàìjíríà yálà aládani tàbí ti ìjọba láti dupò òṣèlú. Mustapha ní kò sí ohun tó burú tí gómìnà báńkì àpapọ̀ Nàìjíríà bá gbégbá láti di Ààrẹ Nàìjíríà níwọ̀n ìgbà tó bá ti tẹ̀lé àlàkalẹ̀ ìwé òfin Nàìjíríà. Ó fi kún un pé lóòótọ́ ni òfin ìlànà ètò ìdìbò tuntun tí Ààrẹ Muhammadu Buhari buwọ́lù láìpẹ́ yìí làá kalẹ̀ wí pé ẹnikẹ́ni tó bá dipò òṣèlú mú gbọ́dọ̀ kọ̀wé fipò sílẹ̀ fún iye ìgbà kan kó tó gbégbá ìbò. Ẹni tí mo máa gbé ìjọba lé lọ́wọ́ rèé - Ààrẹ Buhari Ògo Naijiria yóò padà wá tí mo bá di Ààrẹ - Pasitọ Tunde Bakare Ìdí tí Osinbajo fi ṣèbẹ̀wò sí Olubadan àti ohun tí wọ́n sọ rèé Wo àwọn ọmọ Yorùbá mẹ́fà tí ẹnu ń kùn lórí ìbò ààrẹ ọdún 2023 Ó ní èyí tako ìwé òfin Nàìjíríà tó fi àyè gba gbogbo ọmọ Nàìjíríà láti dìbò tàbí du ipò tó bá wù ú lábẹ́ òfin. Ó wòye wí pé èyí ló fà á tí ọ̀pọ̀lọpọ̀ àwọn Mínísítà tó ti kéde èròńgbà wọn láti díje dupò òṣèlú kan tàbí òmíràn fi kọ̀ láti kọ̀wé fipò wọn sílẹ̀. Bákan náà ló tẹ̀síwájú wí pé òfin fi àyè gba Emefiele láti dú ipò tó bá wù ú tàbí ṣe ẹgbẹ́ òṣèlú tó bá wù ú láì tàpá sófin. Gomina Banki apapọ Naijiria Godwin Emefiele naa ti ṣetan lati darapọ mọ awọn to n gbero lati  du ipo aarẹ Naijiria ni kete ti saa aarẹ Buhari ba de opin. Lọjọ Ẹti yi ni awọn ololufẹ rẹ kan lọ ba gba fọọmu iferongba silẹ lati du ipo aarẹ labẹ aṣia ẹgbẹ APC ni olu ileeṣẹ ẹgbẹ naa lAbuja. Ẹni ọgọta ọdun yi ni Gomina Banki apapọ akọkọ ninu itan Naijiria ti yoo ṣe iru nkan bayi. Eleyi si ti mu kawọn eeyan maa beere pe ṣe o lẹtọ labẹ ofin Naijria lati dije du ipo aarẹ. Bi Emefiele ba tẹsiwaju pẹlu erongba rẹ yi, oun ati awọn eekan ẹgbẹ oṣelu APC bi igbakeji aarẹ Yemi Osinbajo, Asiwaju Bola Ahmed Tinubu ati awọn Gomina tẹlẹ ri mi ati awọn mii to wa lori ipo ni yoo jijọ maa figa gbaga nínú ẹgbẹ́ òṣèlú APC. Bákan náà ni yóò máa wako pẹ̀lú àwọn èèkàn bíi Atiku Abubakar, Bukola Saraki àti bẹ́ẹ̀ bẹ́ẹ̀ lọ nínú ẹgbẹ́ òṣèlú PDP. Ọjọ́ kẹta oṣù kẹfà, ọdún 2022 ni àjọ tó ń rí sí ètò ìdìbò Nàìjíríà fún àwọn ẹgbẹ́ òṣèlú di tí wọ́n yóò fi fi orúkọ àwọn olùdíje kalẹ̀. Ikú d'óró! Wole Adetiran tó kọ orin àdákọ àgùnbánirọ̀ Naijiria 'NYSC Anthem'  ti jáde láyé"	https://www.bbc.com/yoruba/afrika-61358920
entertainment	Baba Ijesha: Yomi Fabiyi rọ Iyabo Ojo láti gba àlááfíà láàyè	"Yoruba ni arẹmaja kankan ko si, amọ ajamarẹ ni ko sunwọn nitori ẹni to ba se ohun to dun mọ ni, le pada se ohun ti yoo dun ni. Bẹẹ ni ọrọ ri bayii laarin awọn osere tiata meji to n tahun sira wọn lori ọrọ Baba Ijesha, eyiun Yomi Fabiyi ati Iyabo Ojo. Bẹẹ ba gbegbe, Yomi Fabiyi lo n tako Iyabo Ojo lori awọn igbesẹ ti oserebinrin naa n gbe lori ẹsun asemase ti wsn fi kan Baba Ijesha, lati igba ti isẹlẹ naa ti waye. Bakan naa ni ileẹjọ ti gba oniduro Baba Ijesha, eyi to tako awọn erongba Iyabo Ojo, ti ọpọ araalu si ti bẹrẹ si yọ suti ete si oserebinrin ọhun Amọ Yomi Fabiyi ti wa fi ọrọ alaafia ransẹ si Iyabo Ojo pe ko jeburẹ lori ọrọ naa, ko si gba alaafia laaye. Fabiyi, ninu ọrọ tuntun to kọ soju opo Instagram rẹ kede pe oun ti dari jin Iyabo lai naani awọn kobakungbe ọrọ to ti sọ si oun saaju. Oserekunrin naa ni bi ala ni awọn isẹlẹ to waye lori ọrọ Baba Ijesha naa n se oun, ti oun ko si lero pe oun ati Iyabo Ojo le taporogan sira awọn laelae. ""Eeyan daadaa ni Iyabo Ojo, ọrọ to sẹlẹ si n dun mi bii egbo ninu ọkan mi, n ko fẹ ba ọ ja tabi binu si ọ latinu ọkan mi wa. Amọ bi ala ni gbogbo bi ọrọ yii se waye n jẹ si mi, jọọ dakun wa alaafia pẹlu ara rẹ ati awọn eeyan miran. N ko si le sọ pe o kii se eeyan gidi mọ nitori awọn isẹlẹ to waye yii tabi ki n sẹ nipa iru eeyan to jẹ amọ mo ti forijin ọ nipa awọn ọrọ kabiti to sọ si mi."" Bakan naa ni Yomi Fabiyi tun gba Iyabo Ojo nimọran lati maa se daadaa siwaju, to si fikun pe oun lero pe awọn imọran naa yoo seso rere ninu rẹ. Koda, ami ifẹ ni Yomi Fabiyi fi pari ọrọ rẹ si Iyabo Ojo naa. Bẹẹ ba gbegbe, Iyabo Ojo ti kọkọ se fidio kan saaju pe oun ti dari jin gbogbo awọn eeyan to sẹ oun lori ọrọ Baba Ijesha."	https://www.bbc.com/yoruba/afrika-57627428
entertainment	Sanni Iyabo Paramount Komedy: Ibi tí mo ti rí àwọn ọfọ̀ apanilẹ́rìín tí mò ń lò nínú 'skit' nìyí	"""Kii ṣe ipanilẹrin tẹẹ mọ mi mọ gangan ni mo fẹ ṣe, mo kan n loo lati ṣi ọna fi wọ inu agbo ere Tiata ni"". Paramount Komedy gangan lẹ mọ ọ si amọ orukọ rẹ gangan ni Sanni Iyabo o si jẹ ọkan lara awọn irawo to n dide lagbo awọn adẹrinpoṣonu ati pe o jẹ oṣerebinrin. Bakan naa ọdọbinrin yii jẹ eeyan to ti fa oju ọpọlọpọ mọra latoju opo ayelujara pẹlu gbogbo ẹfẹ rẹ. Ìyá mi máa ń ni mo parọ́ mọ́ àwọn pẹ̀lú adúrú ìgbátí tí mo máa ń lò nínú ""skit""- Taaooma Apokagi Ọmọ ogun ọdun o le diẹ ṣi ni PAramount Komedy to n mi ori ayelujara titi pẹlu awọn ẹfẹ tawọn eeyan fẹran. Ọmọ bibi ipinlẹ Ogun ni Iyabo o si ba BBC Yoruba sọrọ lori idamu ohun laalaa to la kọja laye rẹ ko to yi biri to di ẹni tawọn eeyan bẹrẹ si ni yẹ si ni nkan bii ọdun diẹ sẹyin. Fasiti Tai Solarin nipinlẹ Ogun lo ti pada kawe gboye ninu imọ tiata lẹyin ọpọlọpọ igbiyanju lati pari ẹkọ rẹ nile ẹkọ giga gbogbo niṣe to ti kọkọ bẹrẹ.. Ọ̀rọ̀ tí Kemi Afolabi sọ síta lẹ́yìn táwọn kan ráńṣẹ́ síi torí ìtọ́jú àìsàn Lupus tó ní Olúwa mi, kò tọ́ ká bẹ ẹ̀ṣẹ̀ ọmọ wò lára baba; Ẹ ṣọ́ra fún ọ̀rọ̀ àwọn èèyàn lórí ayelujára o!- Agbẹjọ́rò Ramon Adedoyin Paramount ṣalaye pe igba ewe ati ọdọ oun ko dan mọran rara tori ko si ohun agbaye gbadun kankan ti ẹbi oun ni lasiko naa gẹgẹ bii atapata-dide. Amọ o sọ bo ṣe tiraka lati maa ta awọn nkan pẹpẹpẹ ati ṣiṣe iṣẹ lawọn ileeṣẹ kan ko le fi ran ara rẹ nile ẹkọ. Ètò 'Mr & Mrs kògbérégbè'  tí ṣàkọ́bá fún mí gẹ́gẹ́ bí ọkọ nínú ìgbéyàwó - Mr Kogberegbe Cute Abiola: A ṣẹ̀ ń mú ẹyẹ bọ̀ lápò ni, ẹ máa rétí àwọn ""Skits"" tó gbaski Ta ló lè ṣe ẹ̀fẹ̀ tó Mr Latin láàrin àwọn apanilẹ́rìín fíìmù Yorùbá?"	https://www.bbc.com/yoruba/60884735
entertainment	"Big breast: Oluwaremilekun Fatolu: Mo máa ń wọ kọ́mú “size 50H"", ẹyọkan leè tó N15,000, Okrika N9,000"	"""Ti wọn ba ti debẹ tan. a wa di pe ẹyin lẹ ma maa wa wọn kiri to dẹ jẹ pe awọn lo n lee yin kiri nigba ti wọn o tii debẹ"". Auntie Remmie Ọlọyan nla sọ iriri rẹ gẹgẹ bi ẹni ti ọyan tobi gan ati ohun toju rẹ maa n ri pẹlu awọn ọkunrin. Oṣere ni Oluwaremilekun Faith Fatolu ṣugbọn ti awọn ololufẹ rẹ maa n pe ni Auntie Remi. Gbogbo ile itaja kọmu lorilẹede Naijiria lo ti kan si ti wọn o ni iwọn ọmu rẹ lori igba ti wọn a si ṣeleri fun un pe awn a kan si ti awọn ba ti ni. Ṣugbọn Remilekun ni ko si eyi to kan pada si oun ri. Tori naa afi ko ra a lati ilu Oyinbo nipasẹ awọn ọrẹ rẹ. Produced By Yemisi Oyedepo & Damilola Oduolowu"	https://www.bbc.com/yoruba/54715830
health	Wo ewu tó rọ̀ mọ́ tí o kò bá bẹ̀rẹ̀ sí ní jẹ oúnjẹ́ aṣaralóòre lẹ́yìn ti oyún ti dúró sí ọ lára	Oúnjẹ́ aṣaralóòre nìkan kò tó ò tí o bá n gbèèrò láti lóyún tàbí tí ó bá lóyún Ko jẹ tuntun lati gbọ ki awọn eeyan o ma a gba alaboyun ni imọran pe ki wọn o ma a jẹun daadaa nitori ki wọn o le bi ọmọ ti ilera ara rẹ pé. Koda, oriṣiriṣi ounjẹ ni awọn obinrin miran ti ẹ maa n jẹ lasiko ti wọn ba loyun nitori eyi. Ṣugbọn, njẹ ẹ mọ pe bi ounjẹ jijẹ ninu oyun ṣe ṣe pataki si, naa ni iru ounjẹ ti obinrin ba n jẹ ko to o loyun ṣe pataki, lati le ran an lọwọ fun iloyu, ati fun ọmọ to ba bi. Oriṣiriṣi iwadii lo ti fihan pe iru ounjẹ ti obinrin ba n jẹ ko to o loyun ṣeeṣe ko ni ipa ninu bi ọmọ rẹ yoo sẹ tobi si, tabi ko bi ọmọ lai pe ọjọ. Awọn ọmọ ti wọn ba bi laipe ọjọ wa ninu ewu iku nigba ti wọn wa ni ìkókó. Gẹgẹ bi onimọ nipa iloyun ati ibimọ obinrin, Ọjọgbọn Adetunji Adeniji, lati Fasiti Ladoke Akintola, nilu Ogbomoso, ṣe sọ fun iwe iroyin Tribune, , bi obinrin ba ṣe tin-in-rin tabi sanra si naa ma n ni ipa lara rẹ ati oyun ọmọ to ba ni. Wọn ni ti obinrin ba tin-in-rin ju bi o ṣe yẹ lọ, o le bi ọmọ ti ko tobi, ti oṣu rẹ ko pe, tabi ki ọmọ naa o ma a ni gìrì ni ìkókó. Bakan naa ni wọn sọ pe jijẹ ounjẹ aṣaraloore naa ni ipa to n ko ninu idena awọn aleebu to le fẹ ẹ ba ọmọ tuntun. Fun apẹẹrẹ, ti eroja folic acid ko ba to nkan ni agọ ara obinrin to loyu, ọmọ inu rẹ wa ninu ewu lati ni aisan spinal bifida - ki ọpọlọ ati ọpa ẹyin ko ma dagba daada. Ọjọgbọn Adeniji tun sọ pe o lewu ti iya ba bẹrẹ si ni jẹ ounjẹ aṣaraloore lẹyin to ti loyun, nitori pe laarin oṣu mẹta akọkọ ni oyun ina ti ma n ni gbogbo nkan to yẹ. Ẹwẹ, o ni idi to tun fi ṣe pataki lati ma a jẹ ounjẹ aṣaraloore ki oyun to o waye ni pe, ọpọ obinrin ni kii tete mọ pe awọn ti loyun, ni ọsẹ mẹjọ akọkọ, to si jẹ pe ko si atunṣe fun kudiẹkudiẹ to ba ti waye lasiko naa mọ. O fi kun ọrọ rẹ pe nitori naa lo ṣe yẹ ki awọn ileewosan ma a ṣe idanilẹkọ ati itọju fun awọn obinrin ki wọn o to loyun, bi wọn ṣe ma n ṣe fun awọn alaboyun. Ni eero ti onimọ nipa ounjẹ ẹdá, lati Fasiti ilu Ibadan, ti oun naa ba Tribune sọrọ, Ọmọwe Oluwaseun Ariyo, sọ pe o dara ki obinrin bẹrẹ si ni lo awọn oogun to le fun un ni eroja folic acid ati iron, lati igba to ba ti balaga, nitori iṣoro aito ẹjẹ to wọpọ ni awọn orilẹ-ede kan, ti ko yọ Naijiria silẹ. Lọwọlọwọ, ajọ eto ilera l'agbaye, WHO, sọ pe ki ipese eroja iron ati folic acid wa fun awọn ọmọbinrin to ti balaga, paapa ni awọn orilẹ-ede ti aito ẹjẹ ti wọpọ to ìdá ogoji. Ti ẹjẹ ko ba pọ to lara obinrin, o le ṣe akoba fun ọmọ inu obinrin naa ninu oyun - bibi ọmọ naa laipe ọjọ, ki ọmọ naa kere ju boṣe yẹ lọ, irẹwẹsi ọkan fun iya , tabi iku fun ọmọ naa ṣaaju tabi lẹyin ti wọn ba bi i. Ọmọwe Ariyo sọ bakan naa pe ounjẹ jijẹ nikan ko to o. O ni ere idaraya , yiyago fun ọti lile, siga tabi awọn nkan oloro miran, naa ṣe koko fun oyun ti ko ni i mu wahala kankan dani.	https://www.bbc.com/yoruba/awon-iroyin-miran-53789519
entertainment	Salawa Abeni: Mi ò mọ̀ pé mo lè di ọgọ́ta ọdún láyé pẹlú àìlera mi	"Ẹni ọdun ba laye, o yẹ ko ṣọpẹ fún Eleduwa fun idasi ati abo rẹ. Eyi gan an ló jẹ ki gbajugbaja Olorin Waka, Queen Salawa Abeni dupẹ lọwọ Ọba Oke to da a sì di ẹni ọgọta ọdun loke eepẹ. Ọjọ kẹrinlelogun oṣu kẹwaa ọdun 2021 yii ni awọn Salawa dawọọ ọjọ ibi ọgọta ọdun fun ùn ni ile itura Oriental niluu Eko  eleyii ti ko mọ nipa rẹ titi di ọjọ naa. Salawa Abeni, lasiko to n ba iwe iroyin City People sọrọ, o ni sọ pe o ku diẹ ki oun daku lẹyin ti oun ri ero biba ninu gbọngan tawọn ọmọ rẹ ti ṣeto kalẹ ni ile itura naa nibi ti alejo to to ẹẹdẹgbẹrin ti joko. ""Ti ko ba jẹ pe awọn kan dì mi mu lapa ọtun ati osi ni, ko si ọgbọn rẹ, n ko ba daku. Mí o le gbagbọ ohun ti mo ri, mi o lero pe awọn ọmọ mi le ṣe iru nkan bayii ti n ko sí ni mọ. Ọrọ naa dabi iditẹ gbajoba awọn ologun ni, ọpọ to sun mọ mi lo mọ nipa rẹ ṣugbọn wọn ko sọ fun mi. Àmọ́, inu mi dun, ayọ mi kun, mi o tiẹ le ṣalaye bi inu ṣe dun to lọjọ naa. Ṣugbọn mo dupẹ lọwọ Ọlọrun ati gbogbo eeyan to gbimọ pọ pẹlú awọn ọmọ mi lati ṣe ayẹyẹ yii fún mi. Mí o mọ pe awọn eeyan si tun ni ifẹ mi bayii. Iyalẹnu nla lo jẹ fun mi nigba ti ọmọbinrin mi n ṣalaye awọn to fi owo ranṣẹ sí oun fun ayẹyẹ ọjọ ibi ọgọta ọdun mi. O sọ fun mi pe lori foonu mi loun ti ri nọmba ọpọ ọrẹ mi ti oun sí bẹrẹ sí ni mura fun ayẹyẹ naa,"" Salawa lo sọ bẹẹ. Queen Salawa ni ""lasiko awẹ Ramadan loṣu karun ùn gan an ni ọjọ ibi mi ti mo pe ọgọta ọdun laye. Amọ, mi o le ṣe ayẹyẹ naa tori awẹ to wà nita. Ṣugbọn lati aago mejila oru ọjọ ti mo pe ọgọta ọdun yìí ni mo yi nilẹ titi di aago mẹrin aarọ ti mo n dupẹ lọwọ Ọlọrun. Mí o mọ pe mo lè di ọgọta ọdun laye pẹlu gbogbo nkan ti mo ti la kọja laye."" Lori bo ya o si maa tẹsiwaju ninu orin kikọ lẹyin to pe ọgọta ọdun laye, Salawa ni oun si maa kọ ọrin lọ ni o. O ni niwọn igba to jẹ pe awọn agbaagba ninu iṣẹ orin kikọ bi Ebenezer Obey, King Sunny Ade ati Alhaji Kollington Ayinla ko tii fẹyin ti ninu orin kikọ. ""Mo mọ ibi ti ori n gbe mi lọ, mo sí mọ pe Eledumare maa mu mi de ibẹ. Ẹnikẹni to ba maa dé ibi gíga laye, waa ni ipenija iṣubu ṣugbọn wa a tun dide pada. Bi ọrọ mi ṣe rí niyẹn, eyi dẹ ni mo gbagbọ pẹlu ọrọ aye mi,"" Queen Salawa lo ṣalaye bẹẹ."	https://www.bbc.com/yoruba/afrika-59145045
health	Coronavirus: Àjọ tó ń rí sí ìwọléwọ̀de ní kò s'áàyè f'ẹ́nikẹ́ni tó láárùn yí láti wọlé sí Nàìjíríà	"Ajọ to n ri si wiwọlẹ ati jijade si orilẹede Naijiria sọ pe digbi lawọn wa lati dena aarun Coronavirus to n ran kaakiri agbaaye. Agbẹnusọ fun ajọ naa to ba BBC Yoruba sọrọ, James Sunday ṣalaye pe ajọ to n ri si wiwọle ati jijade lati Naijiria ko ni gba ẹnikẹni to ba laarun Coronavirus laaye lati wọle. Ọgbẹni Sunday sọ pe ko si ohun ti ajọ naa n lo ju ofin to wa nilẹ lọ lori jijade ati wiwọle si orilẹede Naijiria. O fikun ọrọ rẹ pe awọn oṣiṣẹ ajọ naa ko fẹ lugbadi aarun coronavirus, eyi lo jẹ ki wọn wa ni igbaradi. Agbẹnusọ fun ajọ naa ṣalaye siwaju sii pe ọrọ yii kọja ọrọ Naijiria nikan, o ni gbogbo orilẹede lo yẹ ki wọn maa ṣe ayẹwo awọn arinrinajo finifini ki wọn to jẹ ki wọn wọn ọkọ ofurufu lọ si orilẹede mii. Ọgbẹni Sunday ni ojutu si ọrọ aarun Coronavirus ni pe ki orilẹede kọọkan sẹ eto ayẹwo to mọyan lori eyi ti yoo dena awọn to laarun naa lati maa le rinrin ajo jade silẹ miiran. Ẹwẹ, ajọ kan ti kii ṣe ti ijọba, Thoracic lọ sọ pe o ṣeeṣe ki ewu aarun Coronavirus wu orilẹede Naijiria. Ninu atẹjade kan ti ajọ naa fi sita, wọn ni Naijiria le wa ninu ewu nitori ọpọ oniṣowo lo wọ Naijiria lati China ti aarun naa ti bẹrẹ. Ileeṣẹ to n ri si eto ilera lorilẹede Naijiria ni pẹlu ajọṣepọ ajọ agbaye to n ri si eto ilera WHO, Naijiria ti ni ibudo to lee kapa ṣiṣe ayẹwo ẹni to ba ko aarun aṣekupani Coronavirus eyi to bẹrẹ lorilede China. Minisita wa loju opo itakun Twitter wọn lati funpe si ẹnikẹni lorilede Naijira to ti lọ si China ni oṣu bii melo sẹyin lati ""ya ara wọn s'ọ́tọ̀ na fun ọjọ́ mẹ́rìnlá ki wọn si pe ajọ to nṣamojuto kikoju aarun NCDC lori nọmba 07032864444."	https://www.bbc.com/yoruba/afrika-51353386
health	Abuja Cholera Outbreak: Ìjọba ní gbogbo agbègbè tó wà ní Abuja ní Kọ́lẹ́rà dé	"Iroyin to n tẹ wa lọwọ bayii ti fidi rẹ mulẹ pe arun onigbameji ta ms si Kọlẹra, tun ti gbode ni olu ilu ilẹ wa Abuja. Oludari ẹka eto ilera araalu fun ilu Abuja, Dokita Sadiq Abdulrahman fidi rẹ mulẹ fun BBC lasiko ifọrọwanilẹnuwo pe eeyan mẹrindinlaadọrin lo ti jade laye lati ipasẹ arun naa. Bakan naa lo fikun pe ajalu arun Kọlẹra naa ni ọwọja rẹ ti tan de ẹkun mẹfẹẹfa to wa nilu Abuja gẹgẹ bi ayẹwo ti wọn n se fawọn araalu se fidi rẹ mulẹ. ""Lati ọjọ Kinni osu Karun ọdun 2021, la ti n ri ami pe arun yii n bọ, amọ a ko le fidi rẹ mulẹ titi di igba to n mu awọn araalu, ti ayẹwo wa si fidi rẹ mulẹ pe arun onigbameji ni.' Abdulrahman ni titi di ana Ọjọbọ, ọjọ kejilelogun osu Keje, eeyan bii ọrinlelẹgbẹrin o din meje, 873 , ni awọn le fidi rẹ mulẹ pe o ti ni arun Kọlẹra naa. ""Ọwọja arun yii ti tan de gbogbo agbegbe to wa nilu Abuja. Ni agbegbe AMAC, eeyan marundinniirinwo, 395, lo ti ni arun naa nigba ti ojilenirinwoati mẹfa, 246, ni arun ọhun ni agbegbe Gwagwalada. Eeyan marunlelaadọjọ, 152 lo ni Kọlẹra ni Bwari, ti eeyan ogoji, 40, si ni ni Kuje nigba ti eeyan mẹtadinlogoji, 37 ni ni Kwali. Amọ eeyan mẹta pere lo ni Kọlẹra ni Abaji."" Dokita naa ni iwadi awọn ti fidi rẹ mulẹ pe ọwọja arun naa n tan kalẹ nitori bawọn eeyan se n pọ si nilu Abuja amọ aayan ti n lọ lati kawọ rẹ ko. ""A ti gbe oniruuru igbimọ kalẹẹ labẹ awọn ileesẹ ti ọrọ ilera yii kan lati gbogun ti arun Kọlẹra nilu Abuja, tawọn osisẹ wa si n lọ kaakiri lati abule si ileto lati sayẹwo omi ti wọn n mu. Bakan naa lati ti se ifilọlẹ ẹka pajawiri ti yoo maa se itọju awọn alaisan Kọlẹra, gẹgẹ ba se maa n se ti arunkarun kan ba bẹ silẹ."""	https://www.bbc.com/yoruba/afrika-57938826
sports	Chelsea vs Manchester United: Àwọn agbábọ́ọ̀lù Ole lé Chelsea kúrò ní ìdíje Carabao Cup	Ẹgbẹ agbabọọboolu Manchester United ya ọpọ lẹnu lẹyin ti wọn fiya jẹ Chelsea mọle ninu idije Carabao Cup. Mracus Rashford lo kọkọ gbayo wọle lẹyin iṣẹju mẹẹdọgbọn ti wọn bẹrẹ ere bọọlu ọhun. Mchy Batshuayi dayo naa pada lai fọta pe. Amọ Rashford tun fọba lee fun Manchester United lẹyin to gbayo keji ti wọn fi jawe olubori wọle fun Man U. Àwọn ọmọ ológo Liverpool lé kúrò ní ìdíje Carabao Cup Yoruba bọ, wọn ni aileja lojude ile baba me ko de bi. Bayii ni ẹgbẹ agbabọọlu Arsenal ṣe ya ọpọ ololufẹ ere bọọlu lẹnu lẹyin ti wọn fiya jẹ Liverpool mọle. Shkodran Mustafi lo kọkọ sẹesi gbayo sawọn Arsenal lẹyin iṣẹju mẹfa ti wọn bẹrẹ ere bọọlu ọhun. Amọ, Lucas Torreira dayo naa pada nigba ti ifẹsẹwọnsẹ naa di iṣẹju mókandinlogun. Ẹlẹsẹ ayo, Gabriel Martinelli gba goolu meji sawọn fun Arsenal laarin iṣẹji mẹwaa, ni ere bọọlu ba di ami mẹti sẹyọkan. James Milner lo gbayo keji wọle fun Liverpool ki agbabọọlu Arsenal tẹlẹ Alex Oxlade Chamberlain ati Divock Origi to gbayo ẹlẹkẹta ati ẹlẹẹkẹrin sile Arsenal. Ṣugbọn Arsenal lo pada jawe olubori nigbẹyin gbẹyin lẹyin ti Joseph Willock gba goolu karun un wọle fun Arsenal. Ọjọ́ ẹ̀san dé! Chelsea ṣetán láti gb'ẹ̀san 4-0 lára Manchester United Ọjọ n bọ ni Oluwa wi, ṣugbọn ọjọ ti ẹgbẹ agbabọọlu Chelsea ati Manchester United yoo tun jọ ta kan-ungbọn ti de lalẹ Ọjọru. Ami ayo mẹrin sodo ni Manchester United fi ṣagba Chelsea nigba ti wọn kọkọ jọ waako ni ibẹrẹ saa bọọlu yii. Eyi ni igbakeji ti ẹgbẹ agbabọọlu mejeeji yoo koju ara wọn lati igba ti saa yii ti bẹrẹ. Ni papa iṣere Stamford Bridge ni ifẹsẹwọnsẹ toni yoo ti waye ninu idije ife Carabao Cup. Lọdun 2012 lawọn mejeeji jọ pade kẹyin ninu idije yii, Chelsea lo jawe olubori pẹlu ami ayo marun un si mẹrin nigba ti ere bọọlu naa di womi ki n gba siọ. Chelsea n yeruku lala bayii, koda wọn jawe olubori ninu ifẹsẹwọnsẹ meje ti wọn kopa ninu rẹ kẹyin. Ipo kẹrin ni Chelsea wa lori tabili idije Premier League, nigba ti Man U wa ni ipo keje. Igba mẹrinlelọgọsan an ni Chelsea ati Manchester United ti jọ koju ara wọn, igba kẹfa si ree tawọn mejeeji yoo koju ara wọn ninu idije EFL. Chelsea jawe olubori lẹẹmẹwaa ninu ifẹsẹwọnsẹ mọkanla ti wọn kẹyin ninu idije EFL. Manchester United ni ti wọn jawe olubori ninu mẹfa ninu ifẹsẹwọnsẹ meje ninu idije EFL ti wọn gba pẹlu awọn ẹgbẹ agbabọọlu to n kopa ninu idije Premier League.	https://www.bbc.com/yoruba/ere-idaraya-50239381
religion	TB Joshua burial: Wọ́n ti sin òkú TB Joshua sí Synagogue! Wo bí ìsìnkú ṣe lọ	Wọn ti sin oku oludasilẹ ijọ Synagogue Church of All Nations, SCOAN, Wolii Temitope Balogun Joshua. Ni nkan bi aago mẹta ọsan kọja iṣẹju diẹ ni wọn gbe ara rẹ sinu iboji. Nibi eto isinku naa to waye ni inu ọgba ijọ rẹ to wa ni adugbo Ikotun nipinlẹ Eko lati ri gomina ipinlẹ Ondo, Rotimi Akeredolu, ati aya Ooni Ile-Ife, Olori Naomi Silekunola Ogunwusi. Ẹwẹ, kọmisanna fun ọrọ abẹle nipinlẹ Eko, Olanrewaju Elegushi lo ṣoju ijọba ipinlẹ Eko nibẹ. Bakan naa ni Ọba Willard Mswati Gomani lati orilẹede Malawi naa wa. Eto isin idagbere lo kọkọ waye ninu ṣọọṣi Synagogue, ko to o di pe wọn gbe oku rẹ lọ si ile ikẹhin ti wọn ṣe si abala kan ninu ṣọọṣi naa. Nigba to n sọrọ nibi isin idagbere, Gomina Rotimi Akeredolu sọ fun awọn eniyan ilu Arigidi to jẹ ilu abinibi oloogbe, lati mase fi oju ọmọ ilu lasan wo o. O ni lootọ ni wọn ko sin si ilu Arigidi, amọ eekan agbaye ni. Bakan naa ni ojiṣẹ Ọlọrun kan to wa nibẹ, Bisọbu Steven Ogedengbe lati ipinlẹ Ondo sọ pe ko si pasitọ to ṣe iṣẹ àmì, to si tun le ẹmi eṣu jade bii TB Joshua. Bi eto isinku Temitope Joshua ṣe lọ Nibi isin idagbere to kọkọ waye ninu ṣọọṣi, Gomina Akeredolu lo ka ẹkọ Bibeli akọkọ. Bakan naa ni awọn ẹgbẹ akọrin ile ijọba ipinlẹ Ondo kọ orin idaraya. Awọn akọrin ati awọn agbaagba ijọ, to fi mọ awọn ọmọ oloogbe ati iya wọn, Evelyn, lo yi iboji naa ka nigba ti eto isinku n lọ lọwọ. Bakan naa, aṣọ funfun balau ati gele funfun ni awọn to kopa nibẹ wọ, ti awọn ẹgbẹ akọrin si fi ọja alawọ pọpu ati goolu kọ ọrun wọn. Alawọ funfun paapaa ni posi ti wọn fi sin. Iyawo ati awọn ọmọ oloogbe, to fi mọ gomina Akeredolu lo kọkọ bu iyẹpẹ si inu iboji naa, ti wọn si tun ju ododo sinu rẹ. Lẹyin naa ni awọn akọrin ati awọn alakoso ijọ Synagogue to wa nibẹ.	https://www.bbc.com/yoruba/afrika-57783257
religion	Dare Adeboye news: Ìdílé Pásítọ̀ Dare, ọmọ́ Pásítọ̀ Adeboye fẹ́ dá wà lásìkò yìí	"Ijọ Irapada iyẹn Redeem Christian Church of God ti kede pe kii ṣe Covid-19 to wa lode lo mu ẹmi Pasitọ Dare Adeboye, ọmọ oludari ijọ naa lọ. Ninu atẹjade ti ẹka ijọ naa to nmojuto eto ipagọ adura oloṣooṣu, ""the holyghost service"" fi sita ni aridaju yii ti wa. Atẹjade ọhun sọ imọlara ẹbi ati ijọ RCCG nipa iṣẹlẹ yii, igbe aye rere oloogbe ati imulọkanle wipe awọn ati Dare Adeboye yoo pade lẹsẹ Jesu Kristi lọrun nibi ti ko si inira mọ. Ohun tí ìyàwó Adeboye ṣe ní ìgbà akọkọ tó fojú hàn lẹ́yìn ikú ọmọ wọn Dare Àwọn ǹkan tí o kò gbọ́ rí nípa Dare Adeboye tó kú Atẹ̀ade naa tun tọrọ̀ gafara lọwọ awọn eeyan lati da wa lasiko idaro ti wọn wa. ""O wu mọlẹbi lati da wa lasiko yii a si gbadura pe Ọlrun yoo wa pẹlu yin bi ẹ ṣe gbọ ibeere ẹbẹ wa yii"". Àwọn agbébọn tún ti jí àwọn akẹ́kọ̀ọ́ míì gbé ní ìpínlẹ̀ Abia Ọmọ Nàíjíríà sọ̀kò ọ̀rọ̀ síjọba lórí èròǹgbà láti dín owó oṣù òṣìṣẹ́ kù Lopin atẹjade naa ni wn kọ gadagba pe "" a fẹ ki gbogbo eeyan mọ wipe iku yii ko ni nkankan ẹ pẹlu aisan Covid-19 rara"". Apapọ ẹgbẹ awọn ọmọ Pasitọ ni ijọ Redeemed Christian Church of God ti fi ikede sita ọjọ ti Oluwadamilare Temitayo Adeboye jade laye amọ ti ko tete han fun gbogbo eeyan. Loju opo Twitter wọn ni wọn ti fi atẹjade sita to sọ pe ""pẹlu ọkan wuwo la fi kede ipapoda ọmọ wa, ẹgbọn wa, ọkọ ati baba wa, Oluwadamilare Temitayo Adeboye to lọ ba Ọlọrun ni ọjọ Iṣẹgun ọjọ kẹrin oṣu karun ọdun 2021"". Atẹjade naa ka wipe igbe aye rẹ jẹ igbe aye rere gẹgẹ bo ṣe sin Ọlọrun lai kaarẹ, to n fun ni tp si n dari lai si ifoya. ""Bo tilẹ jẹ pe iroyin yii fi wa gidi gan, a duro lori Jesu Kristi ninu ẹni ti a ni idaniloju pe a o pade nibi ti ko si inira"". Ọ̀rọ̀ Leke Adeboye, aburo oloogbe ""A mú olódodo lọ́ ṣáájú ọjọ́ ibi..."" Ni owurọ kutukutu oni ni abigbẹyin oludari ijọ RCCG, Pasitọ Leke Adeboye fi ọrọ sita lati inu iwe owe inu bibeli eyi to lọ mọ iroyin to n jade lori ayelujara pe ẹgbọn rẹ, Pasitọ Dare Adeboye ti jade laye. Ọpọlọpọ ero lo ti n wọ loju opo Facebook Leke lori ọrọ to fi sita yii ti wọn si ti n ba idile Adeboye ati ijọ RCCG kẹdun. Pasitọ Leke ati Dare Adeboye jọ jẹ ọmọ gbajugbaja Pasitọ ati oludari ijọ Redeemed Christian Church of God, Pasitọ Enoch Adejare Adeboye. Leke Adeboye to tun jẹ oluranlọwọ agba fun oludasilẹ ijọnaa fi ẹsẹ bibeli, Iwe Isaiah 57:1  si oju opo rẹ eyi to sọ pe: ""Olódodo ṣègbé kò sí ẹnìkan tí ó rò ó lọ́kàn ara rẹ̀; a mú àwọn ẹni mímọ́ lọ, kò sì ṣí ẹni tó yé pé a ti mú àwọn olódodo lọ láti yọ wọ́n kúrò nínú ibi"". Bo tilẹ jẹ pe ko tii si mọlẹbi kankan to jade wa fi orukọ oloogbe naa sita lori ohun to ṣẹlẹ, kẹtikẹti lero n wọ lati ba Pasitọ Leke Adeboye kẹdun lori ayelujara. Iroyin naa tẹ wa lọwọ ni yajoyajo pe Pasitọ Dare Adeboye to jẹ ọmọ oludari ijọ Redeemed Christian Church of God, Pasitọ Adejare Adeboye ti jade laye. Ọkan lara awọn Pasitọ agba ijọ RCCG to tun jẹ eeyan to ṣee fọkan tan ni ijọ naa sọ fun BBC Yoruba pe lootọ ni awọn ti gbọ iroyin naa. Eekan miiran ti a tun kan si jẹ ko di mimọ pe oun ko fẹ ki awọn oniroyin maa gbe iroyin ti ko jẹ ootọ nipa iṣẹlẹ yii. Amọ o fi aridaju ọrọ naa mulẹ fun BBC Yoruba pe lootọ ni Pasitọ Dare dagbere faye. Ẹwẹ, o ni adura ni ki gbogbo eeyan maa gba fun mọlẹbi Adeboye ki wọn ri itunu ati okun Ọlọrun. O ni dajudaju ki ọsẹ yii to kanlẹ, mọlẹbi yoo fi ọrọ ẹbi sita nipa rẹ. Ẹwẹ, o tẹ ẹ mọ akọroyin BBC leti wipe irọ patapata gbaa ni iroyin ti awọn kan n gbe pe aisan Covid-19 tàbí ijamba ọkọ lo ṣokunfa iku oloogbe. ""Ki gbogbo eeyan kọ eti ikun si iroyin to n sọ pe iku Covid-19 tabi ijamba ọkọ lo pa Pasitọ Dare"". Pasitọ Dare jẹ ọkan lara awọn Pasitọ agba fun ẹka ijọ awọn ọdọ RCCG ni ilu Abuja ti iroyin si sọ pe oun lo waasu ni ijọ rẹ lọjọ isinmi to kọja yii."	https://www.bbc.com/yoruba/afrika-57006129
health	Coronavirus: Ushbebe, adẹ́rínpòṣónú ní bí ìjọba ṣe fòfin de ìrìnàjò wọlé láti ilẹ̀ òkèrè mú òun pàdánù owó l	Igbesẹ ijọba apapọ orilẹede Naijiria to fofin de irinajọ lọ si awọn orilẹede mẹtala ti arun coronavirus ti n ṣọṣẹ ti ni ipalara fun ọpọ ọmọ Naijiria ti wọn ti rinrin ajo lọ si awọn orilẹede naa tabi ti wọn fẹ ṣẹṣẹ lọ si bẹ. Awọn orilẹede ti ọrọ kan naa ni orilẹede China, Italy, Iran, South Korea, Spain, Japan, Faranse, Germany, Amẹrika, Norway, ilẹ Gẹẹsi, Netherlands ati orilẹede Switzerland. Ijọba apapọ ni ohun gbe igbesẹ yii nitori awọn eeyan to ti lugbadi arun Coronavirus ti ju ẹgbẹrun kan lọ lawọn ilẹ naa. Lara awọn ti wọn ti wa lọhun ki ijọba to kede l'Ọjọru ṣalaye pe ajalu airotẹlẹ ni ikede ijọba apapọ Naijiria jẹ fawọn nitori awọn ni lati maa tete bọ wa si Naijiria ṣaaju ọjọ Satide ti ofin naa yoo di mimuṣẹ. Adẹrinpoṣonu ọmọ Naijiria to rinrin ajo lọ si ilẹ Gẹẹsi, Justice Nuagbe ti ọpọ mọ si Ushbebe ikede naa ti mu ki wọgile eto ti mo fẹ ṣe lọjọ Aiku to n bọ niluu London ati awọn eto miiran to mu oun rinrin ajo lọ si ilẹ Gẹẹsi. Ko tan sibẹ o, Ushbebe ni igbesẹ ijọba lati fofin de irinajo sawọn orilẹede mẹtala naa na oun owo lowo airotẹlẹ nitori oun ni lati ra tikẹti mii ki oun le pada sile. Ṣugbọn o ni ilera ara oun ṣe pataki ju owo ti oun padanu lọ nitori igbesẹ ijọba to fofin de irin ajo sawọn orilẹede ilẹ okeere ti arun coronavirus ti ba wọn finra. Coronavirus: 'Mo sáré padà sí Nàìjíríà láti Uk lẹ́yìn t'íjọba fòfin de ìrìnàjò sílẹ̀ òkèrè' Ninu ọrọ tiẹ, Arabinrin kan toun naa ṣẹṣẹ de lati ilẹ Gẹẹsi bayii to ba BBC Yoruba sọrọ ṣalaye pe erongba oun tẹlẹ ni lati gba ilẹ Geẹṣi lọ si orilẹede Amẹrika. Amọ o sọ pe ko le ṣeeṣe mọ foun bayii lẹyin ti ijọba ti fofin de irinajo si awọn orilẹede mejeeji. O fikun ọrọ rẹ wi pe ohun to f'oun bayii ni lati dari wale ki o di ọjọ Satide. O sọ fun BBC Yoruba pe ninu ibẹru lawọn n gbe nilẹ Geẹṣi bayii nitori yala o wa ninu ọkọ, tabi oun n wo ẹrọ amohunmaworan, ọrọ coronavirus lawọn eeyan n sọ. Arabinrin naa ni ojoojumọ lọpọ eeyan n lugbadi arun coronavirus, debi wi pe coronavirus lẹ maa ri lori foonu tabi lori ẹrọ ayelujara ati ẹrọ agbọrọkaye. Ṣugbọn ''inu mi dun wi pe mo ti lanfaani lati pada si orilẹede Naijiria, ṣugbọn ibẹrubojo ni mo fi kuro nilẹ Gẹẹsi silẹ.'' O sọ pe oun ṣetan lati ya ara oun sọtọ fun ọjọ mẹrinla bayii gẹgẹ bi alakalẹ ijọba fawọn to ba ṣeṣẹ rinrin ajo de lati awọn orilẹede mẹtala ti ijọba apapọ fofin de.	https://www.bbc.com/yoruba/afrika-51956855
politics	Yakubu Dogara: Gómìnà Bauchi da ₦4bn owóyàá ìlú sápò iléeṣẹ́ àdáni kan	"Olori tẹlẹ fun ile asoju-sofin, Yakubu Dogarati kede fun araye pe, ọna aibofin mu ti ijọba ipinlẹ Bauchi n gba gbe isẹ agbase jade, jẹ ọkan lara ohun to mu oun kuro ninu ẹgbẹ oselu PDP. Dogara sisọ loju ọrọ yii lasiko to n ba BBC sọrọ lati ipasẹ amugbalẹgbẹ rẹ feto iroyin, Turaki Hassan. Bakan naa lo tun n kọminu lori aisan owo osu osisẹ lasiko ati bi gomina Bala Muhammed se kuna lati seto idibo ijọba ibilẹ laarin osu mẹfa akọkọ to gori oye, gẹgẹ bo ti seleri. ""Ijọba ya biliọnu mẹrin naira, ti wọn si ba owo naa ninu apo asunwọn banki fun ileesẹ adani kan, bi o tilẹ jẹ pe orukọ ijọba ipinlẹ Bauch ni wsn fi ya owo naa. Bakan naa ni wọn tun n gbe isẹ agbase sita lai bikita, lai naani owo ilọpo meji ti wọn n na lori rẹ lai tẹle abala ofin to yẹ."" Dogara fikun pe, ọkan lara isoro ti oun ri pẹlu awọn asaaju ẹgbẹ oselu PDP ati ijọba ipinlẹ Bauchi ni bi gomina ko se bọwọ fun agba atawọn ọba alaye, lodi si ileri rẹ. Gbogbo awọn isẹlẹ yii si ni olori ana nile asoju-sofin fi ni o mu ki oun ko aasa oun kuro ninu ẹgbẹ oselu PDP lọ si APC. Amọ sa, Dogara ti wa sẹ lori ahesọ ọrọ kan to n ja ranin-ranin nilẹ pe, oun fẹ du ipo gomina ipinlẹ Bauchi tabi pada sile asoju-sofin, lo mu ki oun pada sinu ẹgbẹ oselu APC. Yakubu Dogara padà sí APC, Buhari kí i kú àbọ̀ ní Aso Rock Gẹgẹ bi a ṣe gbọ ọ, adari ile igbimọ aṣoju ṣofin tẹlẹ, Yakubu Dogara ti pada si ẹgbẹ oṣelu All Peogresives Congress, APC. Alaga egbe naa, Mai Mala Buni lo fi lede lẹyin ti ohun ati Dogara kọwọ rin lọ si ile Aarẹ ni Aso Rock ni Abuja. Ẹgbẹ oṣelu APC ni Yakubu Dogara kọkọ wa ko to ṣi lọ si ẹgbẹ oṣelu PDP lasiko ti oun ati aarẹ ile igbimọ aṣofin tẹlẹ, Bukola Saraki jẹ adari awọn aṣofin. Dogara ni adari ile igbimọ aṣoju-ṣofin nigba naa. Ẹwẹ, Dogara ti ni oun yoo ba awọn oniroyin sọrọ laipẹ ọjọ."	https://www.bbc.com/yoruba/afrika-53533107
sports	N jẹ Arsenal ò ti dà òkùtà sí Newcastle nígbá báyìí?	Ẹgbẹ́ agbábọọ̀lù Arsenal náà ti darapọ̀ mọ Machestger City, Liverpool àti Tottenham nínú ìdíje Premiere League tuntun sáà yìí to ṣẹ̀ṣẹ̀ bẹ̀rẹ̀. Arsenal náà jẹ́wọ́ ọmọ ọkọ bi wọn ṣe fi ojú Newcastle gbolẹ̀ nínú ìdíje àkọkọ ti wọ́n gba nínú òjò wẹ́liwẹ́li ní pápá St James lónìí Bótilẹ̀ jẹ́ pé gbogbo rẹ̀ fẹ́ lọ jáí níbẹ̀rẹ̀ nítori gbogbo àwọn ọmọ agbabọọlu tuntun ti wọ́n kowo rà ló wà lóri ìjọko  Mesut Ozil àti Sead Kolasinac, Unai Emery gan o fara lálẹ̀ ní gbogbo sáà àkọ́kọ́. Àṣẹ̀yìnwá àṣẹ̀yinbọ̀ Aubameyang ló gbá bọ́ọ̀lù sáwọn lẹ́yìn to gé Ainsley Maitland - Niles àti Martin Dubravka légèé tán. Nicholas Pepe àti Dani Ceballos o wulẹ̀ le ta pútu bótilẹ̀ jẹ pé Emery fún wọ́n ni ààyé láti fí orúkọ wan hàn níle aláró. Gbogbo ìgbìyànjú Newcastle láti gba ẹsan pàda, pabo ló jási oo Gbogbo àwọn ọmọ ti ikọ agbábọọlu Arsenal rà ni Chelsea naa kan ludo lónìí lái foya rárá, Alexandre Lacasete àti David Luis, bákan náà ni Pepe ti wọ́n rà láti France náà o gbẹ́yìn ninu ìdíje tònìí Ẹ̀wẹ̀, ẹnikan kò tẹ̀ fún ìkeji nínú ìfẹsẹwọnsẹ láàrin Leicester city àti Wolves.	https://www.bbc.com/yoruba/media-49312911
religion	Sotitobire latest news: Adájọ́ ṣí àṣùwọ̀n ìfowópamọ́sí Wòlíì Sotitobire, ṣùgbọ́n kò fàyè béèlì sílẹ̀ fún un	Ile ẹjọ giga kan ni ilu Akurẹ ti gbẹsẹ kuro lori aṣuwọn ifowopamọsi pasitọ ijọ Sọtitobirẹ Praising Chapel ni ilu Akurẹ, Wolii Alfa Babatunde. Amọṣa, adajọ to n gbọ ẹjọ ijinigbe ti wọn fi kan Alfa Babatunde atawọn eeyan mẹfa miran, iyẹn Onidajọ Oluṣẹgun Oduṣọla ko faye gba ki wọn gba oniduro rẹ. Wolii Alfa Babatunde ti ọpọ mọ si Wolii Sọtitobirẹ n jẹjọ ẹsun ijinigbe lori ọmọdekunrin ọmọ ọdun kan to sọnu ni ijọ rẹ loṣu kọkanla ọdun 2019 lasiko ijọsin nibẹ. Ọmọdekunrin naa, Gold Kọlawọle ni oun ati iya rẹ lọ si ileejọsin naa lọjọ naa ki iṣẹlẹ ọhun to waye. Ni ọjọ kẹrinlelogun oṣu kẹfa ọdun 2020 ni agbẹjọro fun Wolii Sọtitobirẹ, Amofin Oluṣọla Oke lo pẹjọ fun gbigba beeli wolii naa atawọn mẹfa miran ti wọn jijọ n jẹjọ lori ẹsun naa ti Onidajọ Oduṣọla si sun igbẹjọ lori boya ki wọn gba beeli rẹ tabi rara siwaju. Nigba to n gbe idajọ kalẹ lori rẹ, Onidajọ Oduṣọla ṣalaye wi pe oun ko ni fọwọ si gbigba beeli wolii  Sọtitobirẹ atawọn ọmọ ijọ rẹ mẹfa ti wọn n jẹjọ pẹluu rẹ. Ile ẹjọ ni ọna ti Wolii Sọtitobirẹ n gba beere fun beeli ko si ni ibami pẹlu ofin. Amọṣa adajọ ni ki wọn gbẹsẹ kuro lori aṣuwọn ifowopamọsi rẹ eyi ti wọn ti sọ agadangodo si lati igba ti igbẹjọ naa ti bẹrẹ. Eyi fihan pe wolii Alfa Babatunde yoo lee na owo inu aṣuwọn ifowopamọ si rẹ bayii, amọṣa yoo ṣi wa ninu ahamọ ọgba ẹwọn to wa titi di igba ti idajọ yoo fi waye lori ẹsun ti wọn fi kna an. Oludasilẹ ijọ Sọtitobirẹ ni ilu Akurẹ, Wolii Babatunde Alfa atawọn mẹfa miran ti fi ẹnu ẹjọ wọn jona sibikan bayii ti wọn si n reti bi idajọ ile ẹjọ giga nilu Akurẹ yoo ṣe ri fun wọn. Gbajugbaja wolii, Babatunde Alfa atawọn mẹfa kan ninu ijọ rẹ n jẹjọ lọwọ lori bi ọmọdekunrin ọmọ ọdun kan ti orukọ rẹ n jẹ Kọlawọle Gold ṣe poora ni ileejọsin naa ni oṣu kọkanla ọdun to kọja. Adajọ to n gbọ ẹjọ naa ti kede ọjọ kẹrinla, oṣu kẹsan an, ọdun 2020 gẹgẹ bi ọjọ ti awọn agbẹjọro olupẹjọ ati olujẹjọ yoo gbe apilẹkọ awijare wọn kalẹ niwaju ile ẹjọ naa ki Adajọ lee ṣe idajọ to ba yẹ. Amọṣa Adajọ naa ti laago ikilọ fun awọn agbẹjọro to n lọwọ ninu igbẹjọ naa to ba fẹ gbẹyinbẹbọjẹ lori ẹjọ naa. Onidajọ Oluṣẹgun Oduṣọla ni idajọ ododo loun wa fun nitori naa agbẹjọro yoowu to ba fẹ daṣọ bo otitọ lori ẹjọ naa lee kan idin ninu iyọ nitori oun ko ni faye gba irufẹ igbesẹ bẹẹ. Agbẹjọro ijọba lori ọrọ Woli Sotitobire ti ni ọwọ adajọ lo ku si lati sọ bọya Sotitobirẹ jẹbi ẹsun ti wọn fi kan an. Agbẹjọro naa ni Woli Sotitobirẹ ti sọ wi pe ohun ko mọ nkankan nipa iijnigbe Gold Kọlawole ti wọn jigbe lọ ni Ile Ijọsin rẹ ni Akure. O ni lasiko ifọrọwanilẹnuwo, Woli Sotitobirẹ sọ wi pe aago mẹta ọsan ni oun to gbọ wi pe wọn n wa ọmọ to sọnu ni ile ijọsin oun. Agbẹjọrọ ijọba naa fikun pe ijinigbe ọmọ naa ko ni nkankan ṣe pẹlu oun, nitori naa ko kan oun. Amọ, iya ati baba ọmọ ti wọn jigbe lọ fi ẹsun kan Woli Sotitobirẹ pe ko bikita nipa ọmọ ti wọn jigbe lọ naa ni wọn ṣe fun ra sii. Sugbọn, Woli Sotitobirẹ ni idi ti oun ko fi kọ ibi ara si ọrọ awọn obi ọmọ ti wọn jilọ naa ni wi pe, awọn obi ọmọ naa bu oun pe oun ko sin Olorun to ni ọmọ naa fi di awati ni ile ijọsin rẹ. Nínú ìgbẹ́jọ́ tó ń lọ lọ́wọ́ lóri ọmọ tó sọnu nínú ilé ìjọsin Sotitobirẹ nílùú Akure, Alfa Babatude ló léwáju láti sọ tẹnurẹ lórí ǹkan tí ó ṣẹlẹ̀ lọ́jọ́ náà. Nílé ẹjọ lónìí, Babatunde ni òun kò jẹ̀bi ẹ̀sùn ti wọ́n fi kan òun. Bákan náà ni ni olùrànlọ́wọ́ pàtàkì fún Deji Akure olóyè Taiwo Fagite náà wà lára àwọn to wá jẹ́rìí nilé ẹjọ́ lónìí. Nínú ọ̀rọ̀ rẹ̀, Fagite ni àwọn òbí ọmọ tó sọnu náà ko ṣe tó bó ti tọ́ àti bó ti yẹ. O ní lẹ́yin ti wọ́n wá rojọ́ fun kábíyèsí tán, ní àwọn òbi ọmọ náà àti àwọn olùkọ ilé ìjọsìn ọmọdé mẹ́rìnlá wa búra ni ààfìn kábíyèsí Deji Akure tún pé Alfa Babatunde àti òbi ọmọ náà, ṣùgbọ́n Alfa Babatunde nìkan ló padà yọju Ẹlẹ́rìí kaarún tó sọ̀rọ̀ nilé ẹjọ́ lónìí Ajíyìnrere Funmilayo Ogunlusi ṣàlàyé pé lẹ́yìn ti wọ́n jí ọmọ náà ní Alfa Babatunde pe fún àdúrà àti ààwẹ ọlọ́jọ́ mẹ́sàn-an pé kí Ọlọ́run ṣàwári ọmọ náà. Lẹ́yìn tí wọ́n gbà ọ̀rọ̀ lẹ́nu gbogbo ẹlẹ́rìí  bi márùn nínú ìgbẹ́jọ náà ni àdájọ Olusegun Odusola ni nítori àwítúnwi ọ̀rọ̀,  òun kò ni pé ẹlòmíràn mọ́. Igbẹjọ lori ẹsun ijọmọgbe ti ijọba n ba Wolii Alfa Babatunde ti ijọ Sotitobire si n tẹsiwaju ni ọjọ Aje to n bọ. Nigba ti igbẹjọ ọhun waye ni Ọjọbọ, Agbẹjọro agba ati Kọmisana feto idajọ nipinlẹ Ondo, Adekola Olawoye, lo soju ijọba ipinlẹ Ondo lori ẹjọ naa. Olawoye ni ijọba Ondo ti setan lati ri idi okodoro ọrọ to wa nidi ẹjọ yii, ti igun olupẹjọ ko si ni gba ki wọn fi akoko sofo lori ẹjọ naa rara. Nigba to bẹrẹ igbẹjọ ọhun, agbẹjọro fun ikọ olujẹjọ, Olusola Oke salaye pe ogun ẹlẹrii ni yoo ma jẹri gbe onibara oun. Amọ o sọ fun Adajọ Olusegun Odusola to n gbọ ẹjọ naa pe ẹlẹrii mẹta ni olujẹjọ naa yoo ko yọju sile ẹjọ ọhun lana. Lara awọn olujẹjọ naa si la ti ri aya olori ijọ Sotitobire, Arabinrin Abisola Alfa. Wayi o, adajọ Odusola ti wa sun ẹjọ naa siwaju di ọjọ Aje, ọjọ kọkandinlọgbọn osu Kẹfa ọdun 2020, eyiun ọsẹ to n bọ. Ninu awọn ẹlẹri ogun ti yoo jẹri gbe wolii ati olori ijọ Sotitobire, Alfa Babatunde lonii, mẹta ti yọju sile ẹjọ. Ninu awọn ẹlẹrii mẹtẹẹta naa, ẹlẹri akọkọ ti yoo kọkọ sọrọ ni iyawo Woli Sọtitobirẹ, Ajihinrere Busola Alfa. Oun si lo n salaye nipa ohun to ṣẹlẹ ni ọjọ ti ọmọ kekere, ọmọ ọdun kan, Kolawole Gold sọnu. Agbẹjọro agba ati Kọmisọna fun eto idajọ nipinlẹ Ondo, Adekola Olawoye naa ni yoo maa ṣoju ijọba ninu ẹjọ to pe tako olori ijọ Sọtitobirẹ. Alfa Babatunde ati awọn ẹmẹwa rẹ ni wọn n jẹjọ iwa ajinigbe onikoko mẹta, to fi mọ ẹsun iditẹmọni ati biba ẹri jẹ. Saaju la ti mu iroyin wa fun yin pe lonii Ọjọru, ọjọ Kẹẹdọgbọn osu kẹfa ọdun 2020, ni igbẹjọ ẹsun ijọmọgbe tun n tẹsiwaju nile ẹjọ pẹlu olori ijọ Sotitobire, Alfa Babatunde. Ni deede aago mẹwa ku isẹju diẹ ni olujẹjọ naa ati awọn afurasi yoku to n jẹjọ pẹlu rẹ de sile ẹjọ, ninu asọ ọgba ẹwọn alawọ eweko ti wọn maa n wọ. Nibamu pẹlu akoko yii, awọn olujẹjọ naa fọ ọwọ wọn pẹlu ọṣẹ ati omi ti wọn gbe siwaju abawọle ile ẹjọ, ti wọn si tun fi ibomu-bonu bo imu ati ẹnu wọn. Ni báyìí, agbẹjọro fún olórí ẹni afẹsunkan, Olusola Oke tí ṣàlàyé fún ilé ẹjọ́ báyìí pé, àwọn ẹlẹri ogun tí dé lati jẹri, ṣùgbọ́n, mẹta péré ni yóò farahàn niwaju adajọ loni. Igbẹjọ naa ti bẹrẹ nile ẹjọ bayii, bo ba si se n lọ, la maa mu iroyin naa wa fun yin. Yatọ si ọkan o jọkan awọn ẹlẹri to n jẹri lori ẹjọ, fidio wolii Babatunde Alfa ti ọpọ mọ si Sọtitobirẹ ni wọn tẹ pẹpẹ rẹ sita nile ẹjọ lọsẹ yii gẹgẹ bi ara awọn ẹsibiiti ti olupẹjọ fẹ tẹ siwaju ile ẹjọ. Bi ẹ ko ba ni gbagbe, Wolii Alfa Sọtitobirẹ n jẹjọ pẹlu awọn mẹfa miran lori ẹsun ijọmọgbe ti wọn fi kan an nipa ọmọdekunrin jojolo Gold Kọlawọle to sọnu ni ile ijọsin rẹ loṣu kọkanla ọdun 2019. Nibi igbẹjọ to waye l'Ọjọbọ, awọn olupẹjọ pe ẹlẹri lara awọn oṣiṣẹ ajọ DSS atawọn ẹlẹri miran. ṣaaju ni adajọ to n gbọ ẹjọ naa, Onidajọ Oluṣẹgun Oduṣọla ti kọkọkoro oju si bi awọn oṣiẹ ọgba ẹwọn ṣe pẹ ni gbigbe awọn afunrasi naa wa si ile ẹjọ. Inu ojo ti ọwọ rẹ le kikankikan ni wọn gbe wolii sọtitobirẹ atawọn afunrasi yooku wọ ile ẹjọ lowurọ ọjọbọ. Wọn sún igbejo sì ọjọ́ karundinlogbon, ọjọ́ kokandinlogbon àti ọgbọ́n ọjọ́ Oṣù Kẹfà, ọdún yìí. Pasitọ Babatunde Alfa ti ọpọ mọ si sọtitobirẹ ti gunlẹ si ileẹjọ bayii nibi ti yoo ti tẹsiwaju igbẹjọ ẹsun ijọmọgbe ti wọn fi kan an. Eyi ni awọn aworan igba ti o gunlẹ si ileẹjọ giga nilu Akurẹ lowurọ ọjọ Aje. Wolii ijọ Sọtitobirẹ Prayer Minisitry nilu Akurẹ, Alfa Babatunde, ti ọpọ mọ si Wolii Sọtitobirẹ yoo pada si ile ẹjọ loni, ọjọ Aje ọjọ Karundinlogun oṣu kẹfa. Gbajugbaja iranṣẹ Ọlọrun naa yoo maa fojubale ẹjọ ni itẹsiwaju igbẹjs ẹsun ijọmọgbe ti wọn fi kan an niwaju ile ẹjọ giga kan nilu Akurẹ. Wolii Alfa Babatunde Sọtitobirẹ atawọn oṣiṣẹ ẹka ileejọsin awọn ọmọde ni ileejọsin naa ni wọn n jẹjọ ti ile ẹjọ si n gbọ awijare awọn olupẹjọ fun ijọba lọwọ bayii. Ni ọjọ kẹwaa oṣu kẹfa ti ẹjọ naa waye kẹyin niwaju Onidajọ Oluṣẹgun Oduṣọla ni awọn ileeṣẹ Agbofinro DSS n ṣe alaye idi to fi jẹ awọn lo n ṣe iwadii ẹsun naa dipo awọn ọlọpaa to kọkọ bẹrẹ iwadii rẹ. Pasitọ ijọ Sotitobire, Alfa Babatunde njẹjọ lori ọmọ ọdun kan to poora ninu ile ijọsin rẹ lọdun 2019. Ọpọ eeyan lo ti n beere ibeere lori idi to fi jẹ pe awọn ẹṣọ agbofinro ọtẹlẹmuyẹ apapọ, DSS lo n ṣe ẹjọ ijinigbe ti wọn n fi kan ilumọọka wolii Alfa Babatunde Sọtitobirẹ ni ilu Akurẹ. Amọṣa ileeṣẹ agbofinro DSS ti bọ si gbangba walia lati ṣalaye idi to fi jẹ awọn gan an lo n ṣe kokaari ẹjọ naa. Lọjọ Aje ni igbẹjọ miran tun waye nile ẹjọ giga to n gbọ ẹjọ ti ijọba fi kan Wolii Alfa Sọtitobirẹ nilu Akurẹ, Nibẹ ni ọkan lara awọn oṣiṣẹ ajọ naa ti wọn pe gẹgẹ bii ẹlẹri olupẹjọ nibi igbẹjọ naa ti ṣalaye nipa idi to fi jẹ pe ajọ DSS lo n ṣe ẹjọ naa. O ni pe iwe ifisun ti awọn eekan ilu ati lajọlajọ bii ileegbimọ aṣofin ipinlẹ Ondo, ajọ ajafẹtọ ọmọniyan, Nigeria Human rights commission, atawọn ajọ miran kọ si ileeṣẹ agbofinro ọtẹlẹmuyẹ DSS lẹyin ti iṣẹlẹ naa ṣẹlẹ loṣu kọkọanla, ọdun 2019 lo le awọn oṣiṣẹ ajọ naa lati ti ẹsẹ bọ iwadii ọrọ ọhun. Bi a ṣe n sọrọ yii awọn agbofinro ti gbẹsẹ le aṣuwọn ifowopamọsi Wolii Alfa Babatunde Sọtitobirẹ eleyi ti awọn agbẹjọro fun Wolii naa ti kọwe si ile ẹjọ naa lati tako o. Bakan naa ni ile ẹjọ tun ti tẹwọ gba iwe iforukọsilẹ awọn ọmọde ni ileejọsin awọn ọmọde to wa ni ileejọsin fasiti Adura, Sọtitobirẹ gẹgẹ bi ọkan lara awọn ẹri niwaju ile ẹjọ naa. Ninu eyi ni wọn si tun ti fi idi rẹ mulẹ pe orukọ ọmọdekunrin Gold Kọlawọle ti wọn n wa naa wa ni nọmba kẹtadinlaadọrun ninu iwe ọhun. Onidajọ Oluṣẹgun Oduṣala to n gbọ ẹjọ ọhun wa sun igbẹjọ si ọjọ Aje to n bọ tii ṣe ọjọ karundinlogun osu yii. Ileẹjọ giga ipinlẹ Ondo to wa niluu Akure ti sun igbẹjọ Pasitọ ijọ Sotitobire, Alfa Babatunde si ọjọ Aje to n bọ tii ṣe ọjọ kẹẹdogun oṣu kẹfa ọdun 2020. Alfa Babatunde Sotitobire lo mn jẹjọ pẹlu awọn mẹfa mii lori ẹsun igbimpọ lati ji ọmọ ọdun kan, Gold Kolawole gbe lọdun 2019. Ileẹjọ fidi rẹ mulẹ pe iwe iforukọ silẹ awọn ọmọde eyi ti orukọ Gold wa nibẹ fihan pe lootọọ lọmọ naa wa ni ṣọọṣi lọjọ to di awati. Adajọ Olusegun odusola kọ eti ikun ẹbẹ agbẹjọro Alfa Babatunde lati ṣi apo ifowopamọ rẹ marun un eleyi ti ajọ ọtẹlẹmuyẹ DSS tipa. Adajọ tun sun igbẹjọ beeli awọn afurasi naa di ọjọ kẹtalelogun oṣu kẹfa yii kan naa. Igbẹjọ Pasitọ ijọ Sotitobire n lọ nileẹjọ giga l'Akure Pasitọ ijọ Sotitobire, Alfa Babatunde ti wa nile ẹjọ giga ilu Akure bayii, ni itẹsiwaju igbẹjọ ọmọ ọdun kan to poora ninu ile ijọsin rẹ lọdun 2019. Ni dede aago mẹsan an ku iṣẹju mẹwaa owurọ ọjọ Aje ni wọn gbe pasitọ naa atawọn mẹfa mii de lati ọgba ẹwọn Olokuta to wa ni ilu Akure. Alfa Babatunde Sotitobire tún fojú balé ẹjọ́ lọ́nìí, ni itẹsiwaju igbẹjọ rẹ niwaju ile ẹjọ giga ni ilu Akurẹ lori sun igbimpọ lati ji mọ gbe. Ilé ẹjọ́ tí sún igbejọ lori ẹsun ijọmọgbe ti wọn fi kan gbajugbaja wolii kan ni ilu Akurẹ, Alfa Babatunde ti p eeyan m si Sọtitobirẹ siwaju di ọjọ́ kẹjọ oṣù kẹfà ọdún yìí láti jẹ ki igbejo náà yà kíákíá. Leyin ọ̀pọ̀lọpọ̀ atotonu àwọn agbejoro fun wòlíì Babatunde Alfa Sọtitobirẹ ni ile ẹjọ́ àgbà tí ìpínlè Ondo to fikalẹ si ilu Akurẹ lọjọru, ilé ẹjọ́ gba ẹri àwọn agbofinro ọtẹlẹmuyẹ àjọ DSS wọlé pé, wọn fi ẹ̀sùn méjì kan àlùfáà náà tí ó dà lórí ijinigbe àti ifowosowopo láti ṣíṣe láabi náà Ẹlẹ́rìí àwọn àjọ DSS, Khadijat Oriyomi ṣàlàyé pé, ní ọjọ́ Kejìlá Oṣù Kejìlá Ọdún 2019, ní wón mú ọkàn lára àwọn afunrasi naa, arábìnrin Margaret Oyetola, tí ó sì kọ ìwé sílè pé Lóòótọ́ ni iṣẹlẹ náà ṣẹlẹ̀ ṣùgbọ́n tí kò ye ohun bóyá Lóòótọ́ ni àlùfáà náà jí ọmọ gbé ati pé lóòótọ́ ni ọkàn lára wọn, Peter Anjorin fò fóònù mọ́lẹ̀ èyí tí ó jẹ ti àlùfáà Babatunde níwájú àjọ náà. Bàbá ọmọ ọdún kan tí wọ́n jígbé ni ilé ìjọsìn Praising Chapel Akure ní inú oṣù kọkánlá ọdun tókọja, Temitope Kolawole ti jẹri níbi ìgbẹ́jọ tó n lọ lọ́wọ́ láàrín òun àti olórí ìjọ náà wòlí Alfa Babatunde àti àwọn mẹ́fà míràn. Adájọ́ Olusegun Odusola to gbọ́ ẹjọ́ náà gbà pé ẹ̀rí ni ọ̀rọ̀ Temitope Kolawole  jẹ́ níwájú ilé ẹjọ́ èyí tó ti fi lélẹ̀ lásìkò ti àwọn ẹka ọlọ́pàá tó n rí sí ijínigbé fọ̀rọ̀ wáa lẹ́nuwò. Ìròyìn  sọ  pé Alfa Babatunde àti àwọn tó kù ti padà sí inú ẹ̀wọ́n Olokuta  ní Ondo  láti tẹ̀síwájú ìgbẹ́jọ lọ́la Sáájú ni Temitope Kolawole tó jẹ́ bàbá ọmọ tó sọnù sọ fún ilé ẹjọ́ pé àwọn olólùfẹ́ Alfa Babatunde pébò òun ti wọ́n sì fa aṣọ òun ya kí òun tó sá lọ ba Deji Akure láti ṣe àwárí ọmọ òun. Bákan náà ni àwọn ọgbà ẹ̀wọn ní kí àwọ́n ẹlẹ́wọ̀n tẹlé ìlànà ìmọ́tótó ki wọ́n tó wọ ilé ẹjọ́ tó fi mọ Alfa Babatunde. Ilé ẹjọ́ dá pásítọ̀ ìjọ Sotitobire àti àwọn tókù padà sọ́gbà ẹ̀wọ̀n, ó sún ẹjọ́ síwájú di ọ̀lá Ile ẹjọ giga ilu Akure to n gbọ ẹsun ijinigbe ti wọn fi kan pasitọ ijọ Sotitobire, Alfa Babatunde ti sun ẹjọ naa si Ọjọ Kẹfa, oṣu kẹrin ọdun 2020. Adajọ ile ẹjọ naa, Olusegun Odusola sun ẹjọ naa lẹyin wakati mẹjọ gbako ti wọn ti wa nile ẹjọ ọhun, lati le faye gba awọn ẹlẹri mẹrin ijọba lati wa sọ tẹnu wọn. Gbọingbọin ni awọn ololufẹ pasitọn naa wa nile ẹjọ titi di igba ti ẹjọ ọhun pari. Ni bayii, wọn ti da pasitọ naa atawọn mẹfa mii ti wọn fẹsunkan ṣogba ẹwọn Olokuta to wa nilu Akure titi di Oṣu Kẹrin ti igbẹjọ mii yoo waye. Iroyin lati ile ẹjọ to n gbọ ẹjọ ijinigbe ti wọn fi kan gbajugbaja iranṣẹ Ọlọrun kan niluu Akurẹ ẹni ti ọpọ mọ si Baba Sọtitobirẹ, Wolii Alfa Babatunde n jẹ ko di mimọ pe gbaragada ni iya ọmọ naa, arabinrin Modupẹ Kọlawọle bu s'ẹkun ni ile ẹjọ naa loni nigba to n jẹri lori ẹjọ naa. Awọn akọwe ile ẹjọ naa ni ṣe aajo rẹ lẹyin to fidijanlẹ sori aga. Oludasilẹ ijọ Sọtitobirẹ Miracle center nilu Akurẹ, Woli Alfa Babatunde pada si ile ẹjọ lori iṣẹlẹ ọmọdekunrin kan to sọnu ni ileejọsin naa loṣu kọkanla ọdun to kọja. Awọn oṣiṣẹ ileejọsin naa mẹfa miran n jẹjọ pẹlu woli Babatunde lori ẹsun ijinigbe ati igbimọpọ huwa ijinigbe. Ireti wa pe iya ati baba Gold Kọlawọle ni yoo ṣiwaju awọn ẹlẹri marun tawọn agbẹjọro ijọba yoo pe jade loni nile ẹjọ. Nibi ijoko ile ẹjọ naa to waye lọjọ Aje to kọja, iya-iya ọmọ naa ati mọlẹbi rẹ kan wa lara awọn ti wọn pe gẹgẹ bi ẹlẹri nibi igbẹjọ ọjọ naa. Ni bi a ṣe n sọrọ yii, gba-gba-gba lawọn agbofinro wa nikalẹ lati mojuto eto abo ni ile ẹjọ naa.	https://www.bbc.com/yoruba/afrika-51957233
politics	Ta ni Kashim Shettima tí Tinubu gbé gẹ́gẹ́ bí igbákejì?	Ọjọ Kẹwaa, Oṣu Keje ni oludije sipo aarẹ lẹgbẹ oṣelu APC, Bola Ahmed Tinubu na ọwọ gomina ipinlẹ Borno soke gẹgẹ bi igbakeji rẹ ṣaaju idibo sipo aarẹ ti yoo waye lọdun 2023. Lati igba ti Tinubu ti kede rẹ ni awọn eniyan ti bẹrẹ si ni sọrọ nigba oludije naa ati iru ẹniyan to jẹ. Tinubu sọ fun awọn akọroyin pe bio tilẹ jẹpe oun ko jiroro pẹlu Shettima ki oun to gbe igbeṣẹ naa, Oun ni igbagbọ ninu rẹ. Iroyin gbe e gbe Shettima ko ipa ribiribi lati ri pe Tinubu jawe olubori lori bi Tinubu ṣe laluyọ gẹgẹ bi oludije ẹgbẹ APC. Kashim Ibrahim Shetima jẹ onimọ nipa eto ifowopamọ ati oloṣelu. Oun ni ṣẹnetọ to n ṣoju gbungun ipinlẹ Borono lọwọlọwọ ni Ile Igbimọ Aṣofin Agba. Shettima ti di ipo gomina mu lẹẹmeji nipinlẹ Borno lati ọdun 2011 si 2019. O ni iwe eri imọ Bachelor’s ati  Master’s Degree lati fasiti Maiduguri ati fasiti Ibadan. Lẹyin to kawe jade ni o bẹrẹ idokowo ati iṣẹ ni ileeṣẹ ifowopamọsi, to si de ipo adari. Ni nkan bi ọdun 2000 ni o da adari ileeṣẹ Zenith Bank ni Maiduguri ti o to kọ iwe fi ipo silẹ lati bẹrẹ iṣe ni ijọba gomina Ali Modu Sheriff ni ọdun 2007. Lẹyin naa lo lo ọdun mẹrin ni ipo gomina ni ọdun 2011, to si dije du ipo aarẹ ni ọdun 2015. Lẹyin to pari saa keji ni o lọ si ile igbimọ Aṣofin agba to si jaw olubori ni ọdun 2019. Ilu Maiduguri ni olu ilu Borno ni wọn ti bi Kashim Shettima. Iran Alhaji Shettima Mustafa Kattayayibe ni Shettuma ti ṣẹ wa.	https://www.bbc.com/yoruba/articles/cyj7ze22jp9o
politics	Mọ̀ si nípa Bassey Albert, olùdíje sípò gómìnà ní Akwa Ibom tó rí ẹ̀wọ̀n ọdún 42 he	Ile ẹjọ giga kan niluu Uyo, ti ran oludije sipo gomina ninu ẹgbẹ oṣelu YPP, Sẹnetọ Bassey Albert lẹwọn ọdun mejilelogoji lori ẹsun iwa ibajẹ. Ṣaaju ni ajọ EFCC ti kọkọ fi ẹsun mẹfa ọtọtọ kan oloṣelu ọhun eyii to jọ mọ jibiti. Wọn ni o gba ọkọ ayọkẹlẹ mẹfa ti iye owo rẹ to miliọnu mejilenigba naira lọwọ Olajide Omokore – Omokore, to jẹ ọrẹ timọtimọ minisita fun ọrọ epo bẹntiro tẹlẹ, Diezani Alison-Madueke. Ọdun 2012 ni iṣẹlẹ to gbe oloṣelu naa lọ sẹwọn waye nigba ti ọkunrin naa n ṣiṣẹ gẹgẹ bii kọmiṣọna fun eto iṣuna nipinlẹ Akwa Ibom. Inu oṣu Kẹfa, ọdun 2019 ni wọn fẹsun naa kan Bassey lẹyin to gba awọn ọkọ ayọkẹlẹ ọhun lọwọ Olajide Omokore – Omokore, to jẹ ọrẹ korikosun Diezani Alison-Madueke to n jẹjọ ẹsun ajẹbanu. Awọn ọkọ naa Infinity QX 56 BP ti iye rẹ to miliọnu marundinlaadọta naira; Toyota Land Cruiser V8 BP, ti iye owo rẹ to ogoji miliọnu naira; Toyota Hiace High Roof ti iye rẹ to miliọnu mẹrindinlogun naira ati Toyota Hilux 4x4, ti iye owo rẹ to miliọnu mẹrindinlogoji naira. Lasiko igbẹjọ naa, bassey sọ pe lootọ loun gba awọn ọkọ ọhun lọwọ Omokere amọ kii ṣe oun lo gbe awọn akanṣe iṣẹ kan fun ileeṣẹ rẹ lọdun 2013. O ni o ya oun lẹnu bi ileeṣẹ IMDLCC ti oun jẹ alaga rẹ lasiko naa ṣe n ko owo fun Omokore. Ọdun 1972 ni wọn bi ọkunrin ọhun sinu idile Oloye Albert Robert Akpan, ti oun naa jẹ oloṣelu nipinlẹ Akwa Ibom. Wọn dibo yan gẹgẹ bii Sẹnetọ lọdun 2015 lati ṣoju ẹkun idibo Ariwa ipinlẹ Akwa Ibom. O naa lo n dije du ipo gomina labẹ asia ẹgbẹ oṣelu Youth Progressive Party, YPP, ninu eto idibo gbogbogbo ti yoo waye lọdun 2023. Ṣaaju ko to di Sẹnetọ, o ṣiṣẹ gẹgẹ bii kọmiṣọna fun eto iṣuna ipinlẹ Akwa Ibom lati ọdun 2007. O ti fi awọn igba kan ṣiṣẹ lawọn banki bii United Bank for Africa (UBA), Continental Trust Bank, First Inland Bank Plc ati First City Monument Bank ri, ko to darapọ mọ oṣelu.	https://www.bbc.com/yoruba/articles/cv2drlxdxxgo
sports	Super Falcons: Iṣẹ́ ẹmí ẹtan ló bàlemi lasiko tí mọ so aṣọtẹlẹ̀ pé wọn ó wọ ipele aṣekágbá.	"Ẹ darijin mi, ẹ̀mí ẹ̀tàn ló lò mí -Pasitọ. Ìlúmọọka Olúsọagutan Simeon Ononogbu ní ẹmi ẹ̀tàn ló bàlé òun lásìkò ti òun n sọ àsọtẹ́lẹ̀ nipa ẹgbẹ agbabọọlu Super Falcons. O ni pé àwọn ẹgbẹ́ agbábọ̀ọ̀lù obinrin Nàìjíríà yóó wọ́ ipele tó kángun sí àṣekágbá nínú ìdíjẹ ifé ẹ̀yẹ àgbáyé tawọn obinrin tó n lọ lọ́wọ́ ní France. Gẹ́gẹ́ bi akọròyìn NAN sẹ sọ, ẹni ọ̀wọ̀ Simeon Ononogbu sọ sáa'ju idije ife ẹ̀yẹ àgbáyé pé ikọ Super Falcos yóò de ipele tó kangun si aṣekágbá. Bakan naa lo ni France to ń gba alèjò ayẹyẹ náà wà ni ipò kaàrún tọ jẹ ipele kéta si aṣekágbá. Akọ̀wé ẹgbẹ́ CAN ní ìpínlẹ̀ Ebonyi nígbà kan ri tí wá rọ ọmọ Nàìjíríà láti fi ori jí òun ati pé òun yóò ma kíyèsára ní ìgbà míràn. O ní "" ó ṣeni láànú pé asọtẹlẹ̀ mi lóri Super Falcons kùnà, èyí túmọ si pé ìsípaya náà kìí ṣe láti ọ̀dọ̀ Ọlọ́run."" Pasitọ yii ni: ""Ọ̀pọ̀ ẹ̀mi ló n rìn kiri ti yóò ma tan àwọn ènìyàn jẹ ká ti ènìyàn kò bá kíyèsára gẹ́gẹ́ bi irú èyí"" Ononogbu tún tẹnpẹlẹ mọ́ọ pé bi asọtẹ́lẹ̀ nípa Super Falcons tilẹ kùna òun túbọ dúro lóri ipò ti France yóò kangun sí Ó rọ àwọn ọmọ Nàìjíríà láti ma dá oun lẹ́jọ nitori ọ̀rọ̀ yìí nítori pé òun ti sọ asọtẹ́lẹ̀ mẹ́jọ ọtọ̀ọ̀tọ tó ti jási òòtọ́. Ẹ̀wẹ̀, BBC Yoruba kan si ẹgbẹ́ adarí awọn ọmọ lẹ́yìn Kristi (CAN), Ẹni ọ̀wọ̀ Bayo Oladeji lóri èrò wan lóri isọtẹ́lẹ̀ ti kó wá si ìmúṣẹ ỌHUN. Oluṣọ agutan naa ni àwọn kìí sọrọ̀ lóri ìrírí olúkulúkù nítori onikaluku lọ mọ apá ibi ti wọ́n ti n gbọ́ ìmísi. O ní ọ̀nà ti àwọn ọmọlẹ́yìn Kristi yóò fi ri ìtójú gbà lọ́dọ̀ ìjọba lo jẹ ajọ CAN lógun jùlọ, èyí si ni àwón maa n múgbọ. Oluṣoagutan yii ni onikaluku lo mọ iru ìpè ti oun gbà ati iṣẹ ti Oluwa ran oun lati ṣe."	https://www.bbc.com/yoruba/media-48742452
entertainment	Adeherself: Gbogbo ayé ti rí báyìí pé lọkọ láya orí ayélujára lèmi àti Cute Abiola jọ́ ń ṣe	Adedamola Adewale ti ọpọ mọ si Adeherself tun ti sọrọ lori igbeyawo Acute Abiola pẹlu ọrẹbinrin rẹ ọlọjọ pipẹ. Adeherself fi ọrọ naa soju opo Instagram rẹ nibi to ti sọ pe gbogbo eeyan lo ti ri bayii pe iṣẹ loun ati Cute Abiola n ṣe pẹlu awọn fọto tawọn ti maa n fi sori ayelujara. ''Emi ati Cute Abiola dabi tẹgbọn taburo, ọrẹ kidi si ni ajọ jẹ. Akẹgbẹ mi ti mo bu iyi fun gidi ni Cute Abiola, gbogbo ohun tawọn eeyan n gbe kiri lori ọrọ naa bayii fihan pe iṣẹ awọn ni ipa gidi lori awọn eeyan ni. O jẹ ohun iwuri fun mi pe awọn ololufẹ wa n gba awada ti a n ṣe tọwọ tẹsẹ. Amọ ere lasan ni gbogbo rẹ, kii ṣe wi pe a n fẹ ara wa. Irufẹ iṣẹ ti a n ṣe lọwọ lo jẹ ki emi ati Cute Abiola ti a n ṣe ti a ṣe n fi fọto lọkọ laya ara wa sori ayelujara. Nitori naa, gbogbo awọn to ti n fede fọ lori ọrọ yii, ẹ ṣee. Mo le fi gbogbo ẹnu sọ pe inu mi dun pe emi ati Abiola ṣiṣẹ to jẹ nnkan iwuri,'' Adeherself lo ṣalaye bẹẹ.	https://www.bbc.com/yoruba/afrika-57297672
health	Ebun Oloyede Olaiya Igwe sọ ohun tí ojú rẹ̀ rí lásìkò àìsàn kídìnrín tó yọ ọ́ lẹ́nu	"Bí ayé ni mo wà nígbà tí wọ́n yọ Olumo Rock ní inú mi, bí ọ̀run ní mí ò mọ̀- Olaiya Igwe Agbaọjẹ osere Yoruba ti ọpọ n pe ni Olaiya Igwe gbalejo BBC Yoruba lẹyin ti ori kọ o yọ ninu idubulẹ aisan rẹ. Ebun Oloyede to fi Abeokuta ṣe ibujoko rẹ ṣalaye pe oun ko le sọ boya ye lo ran aisan naa si oun ni tabi amuwa Olorun ni. Bí Otunba Adebayo Alao Akala ṣe kú rèé, àti ibi tó dákẹ́ sí gangan - Amúgbálẹ́gbẹ́ Alao Akala Háà! Akẹ́kọ̀ọ́ forí gbálẹ̀, o di èrò ọ̀run ní Ondo Wo àwọn èèkàn mẹ́rin tí Ìpínlẹ̀ Ọ̀yọ́ pàdánù láàárín oṣù kan Ìgbà tí mo wà ní ìjọ́ba òkùnkùn, gbogbo ayé ló fẹ́ràn mi àmọ ... - Evangelist Funmilayo Mummy G.O bá BBC sọ̀rọ̀ Wọ́n fún mi ní ""sack letter"" lẹ́yìn tí ìyá mi kúnlẹ̀ bẹ̀ wọ́n láti sọ ìdí tí mi ò fi lè lọ ọ́fíìsì - Raymond Adegoke Mo mọ èsì ọ̀rọ̀ kẹ̀, Queen Salawa Abeni ló kọ́kọ́ ta sí mi pé èmi  'Alaragbo ọmọ bàbá olójú kan' ní 1980s - Kuburat Alaragbo O ni oun ti oun mọ ni pe oun dupẹ pe aisan kindinrin naa ko mu ẹmi oun lọ nitori pe oun ri aanu Olorun gba. Olaiya Igwe sọ pataki omi mimu ninu agọ ara ẹda nitori pe omi ti oun mu lo tun aye oun ṣe nigbẹyin. Olaiya Igwe ni ẹni to kede iku oun ro pe UCH ni oun wa ni ṣugbọn ọrọ ko ri bẹẹ. O ni koda, oun ko mọ boya aye ni oun wa tabi ọrun lasiko idojukọ naa ṣugbọn oun dupe pe ko mu ẹmi oun lọ. Olaiya Igwe fi imoore rẹ han si Adẹdaa ati gbogbo awọn ololufẹ rẹ pe Oba Oke da ẹmi rẹ pada."	https://www.bbc.com/yoruba/58785116
religion	Osugbo: Elebuibon ní awo ni yóò ṣìnkú ọba tó ṣètùtù kó tó dépò, kìí ṣe Alfa tàbí Pásítọ̀	"Araba Awo tilu Osogbo, Oloye Ifayemi Elebuibon ti salaye fun BBC Yoruba nipa ohun to rọ mọ ọba jijẹ, ẹsin to n se ati ilana sinsin oku rẹ. Elebuibon salaye awọn ọrọ yii lasiko to n ba BBC sọrọ nipa bi awọn ẹgbẹ awo Osugbo se lọ fi tipa gbe oku ọba to waja. Saaju la ti mu iroyin wa fun yin nipa bi ẹgbẹ awo Osugbo se fi tipa gbe oku ọba kan pamọ nilẹ Ijebu. Iroyin naa ni awọn mọlẹbi ọba naa ni ko fẹ ki wọn sin baba wọn nilana ẹsin ibilẹ eyi to mu ki wọn gba ile ẹjọ lọ. Nigba to n dahun ibeere lori ẹni to lẹtọ lati sin oku ọba to ba waja, Elebuibon ni kii se mọlẹbi lo lẹtọ lati sin oku ọba rara. O ni niwọn igba ti ọba kan ba ti gori itẹ, o ti di ti gbogbo aye, oku rẹ si ti di ti araalu ati gbogbo eeyan. ""Oku ọba to ba waja kii se ti mọlẹbi mọ, awọn to lẹtọ lati sin oku rẹ naa lo lọ gbe oku naa pamọ. Boya ọba ko wa sọ fawọn mọlẹbi rẹ tẹlẹ ni pe oun ti se oro, lo mu ki wọn pe awọn Osugbo lẹjọ."" Araba Awo ilu Osogbo fikun pe ọba kọba to ba jẹ kii se ti mọlẹbi rẹ mọ, wọn ko si lẹtọ mọ lati pasẹ lori isinku rẹ. Ọpọ igba ni isẹlẹ ti waye saaju nipa awuyewuye to maa n waye nidi ilana sinsin oku ọba to ba waja. Bakan naa nirufẹ isẹlẹ yii waye saaju nilu Abeokuta nigba ti mọlẹbi Alake tilẹ Ẹgba tẹlẹ, ọba Lipede waja faake kọri fawọn ọmọ ẹgbẹ Ogboni. Wọn ni Kabiyesi naa ti sọ asọtẹlẹ saaju pe ilana Kristiẹni ni ki wọn fi sin oun, nitori oun ti di ọmọlẹyin Kristi tootọ, ki oun to tẹri gbasọ. Nigba to n sọrọ lori asa ki awọn ọba kan maa sọ asọtẹlẹ fawọn mọlẹbi wọn lori ọna ti wọn fẹ ki wọn gba sin wọn, Elebuibon ni eyi ko tọna. ""Yoo dara ki ẹni to ba fẹ ki wọn sin oun nilana ẹsin igbalode Kristiẹni abi Musulumi ma kuku wulẹ jọba rara. Ki wọn to fi ọba jẹ, o ni oro ti wọn yoo se, ti ọba ba si tun ku, o ni oro ti wọn yoo se pẹlu. Ẹni to ba wa jẹ Kristiẹni abi Musulumi, ẹ ma wulẹ jọba. Ẹ fun ẹni to setan lati se isẹse laaye lati jọba, ka le yago fun awuyewuye ti ko tọna."" Araba Awo, lasiko to n salaye awọn ewu to rọ mọ ilana sinsin ọba ni ilana ẹsin igbalode salaye pe ewu n bẹ loko longẹ fun oku ọba to ba waja naa. ""Oku ọba ti wọn ko ba fi etutu tabi isẹse sin yoo ni idiwọ nla lẹnu irinajo rẹ. Awọn ara ilẹ to yẹ ko ba pade ni yoo nira fun lati ri, eyi to lewu pupọ. Bakan naa, iru ọba to waja yii ko pese ọna to tọ silẹ fun ẹlomiran to fẹ jẹ ọba lẹyin rẹ, eyi naa si lee mu idiwọ nla lọwọ. O yẹ ki wọn se bi wọn se n se lati igba iwasẹ, ko le ri bo se yẹ ko ri, bi bẹẹ kọ, o lewu."" Oloye Ifayemi Elebuibon wa rọ ile ẹjọ lati bọwọ fun asa ati isẹse agbegbe kọọkan nilẹ Airika ati ba se n gbe igbe aye wa. ""Ilẹ alawọ dudu Afirika la wa, adajọ gbọdọ bojuwo eyi. Bi eeyan kan ba ni oun n se Musulumi, kii sa se ilẹ Arab ni wọn ti bi. Bakan naa, ẹni to ba ni oun n se Kristiẹni, kii se ilẹ Jerusalem ni wọn ti bi, bi wọn ti n se ni ilẹ Jerusalem ati Arab yatọ si tilẹ Afirika."" Ta lo ni ẹtọ lati sin oku ọba alaye to ba waja, ẹgbẹ awo to n dari ilu lo gbọdọ sin ọba ni ilana ibilẹ ni abi mọlẹbi ọba? Bakan naa, ilana isinku wo lo yẹ ki wọn fi sin oku ọba, se ilana ẹsin ti ọba ba n sin ni abi ilana isẹse to gba jọba ninu ilu? Ohun aburu wo lo le sẹlẹ ti wọn ko ba sin ọba nilana ẹsin ibilẹ, ti wọn si sin nilana ẹsin Kristiẹni abi ti Musulumi? Awọn ibeere yii ati ọpọ miran lo n tawọ tasẹ ninu awọn ọmọ Yoruba to gbọ nipa isẹlẹ kan to waye nilu Aba Ayepe. Gẹgẹ bi iwe iroyin Daily Trust ti jabọ rẹ, awọn ọmọ ẹgbẹ awo Osugbo lo fi tipa gbe oku Alaye-Aba tilu Aba Ayepe kuro nibi ti awọn mọlẹbi tọju oku ọba naa pamọ si. Ọjọ Kejilelogunosu Kinni ọdun 2021 ni Ọba Rauf Adebayo Raji-Suleimon, Alaye-Aba tilu Aba Ayepe, dara pọ mọ awọn baba nla rẹ, tawọn mọlẹbi rẹ ko si fẹ sin nilana ẹsin ibilẹ. Ọna lati daaabo bo isẹse lo mu kawọn ọmọ ẹgbẹ awo Osugbo ya wọ ibi ti oku naa wa, ti wsn si lọ gbe pamọ nilana ẹsin ibilẹ, eyi to bi awọn mọlẹbi ori ade to di oloogbe naa ninu. Ọrọ di isu ata yanan-yanan, tawọn mọlẹbi ọba si wọ ẹgbẹ Osugbo lọ sile ẹjọ pe wọn tako ẹtọ tawọn ni lati fun baba awọn ni ẹyẹ ikẹyin nilana ẹsin Musulumi. Awọn mọlẹbi ọba naa ni Mususlumi ododo ni ọba naa ko to waja, o si yẹ ki wọn sin ori ade naa nilana ẹsin Islam ni. Ẹjọ naa si lo pe awọn eeyan mẹẹdogun wa sile ẹjọ lati jẹjọ, awọn si lo jẹ ọmọ ẹgbẹ awo Osugbo nilẹ Ijebu nigbati igbimọ afọbajẹ tilẹ Ijebu lapapọ jẹ Olujẹjọ kẹrindinlogun. Mọlẹbi ọba naa wa n beere miliọnu lọna aadọta naira gẹgẹ bii owo gba ma binu fun bi ẹgbẹ awo Osugbo se tẹ ẹtọ wọn mọlẹ ati ti ọba to waja pẹlu. Amọ nigba ti awọn ọmọ ẹgbẹ Osugbo ọhun n yọju sile ẹjọ to n gbọ ẹjọ naa nilu Abeokuta lati wa jẹjọ, se ni awọn ẹgbẹ awo naa wọnu gbọngan ile ẹjọ pẹlu asọ awo. Bakan naa ni wọn n kọ orin isẹse to jọ mọ ẹgbẹ awo wọn, eyi ti wọn fi n tako ẹjọ naa ti idile ọba to waja pe wọn. Adajọ ti wa sun igbẹjọ siwaju di ọjọ Kẹrindinlsgbọn osu Kẹrin ọdun 2021."	https://www.bbc.com/yoruba/afrika-56427363
religion	Oluwo God festival: Ọba Ogboni ìwásẹ̀ ní wọn ò ṣètùtù tó yẹ fún Oluwo kó tó jọba lójẹ́ kó máa ṣ'ìwà hù	"Ọba Ogboni iwasẹ, Adeyinka Adisa Sangolade Arifanlajogun naa ti fesi si ọrọ ti Oluwo ilẹ Iwo, Oba Abdulrasheed Akanbi pe ko si ohun to n jẹ oriṣa mọ nilẹ Yoruba wi pe ọba lo jẹ gaba lori awọn oriṣa. Ọba Igboni iwasẹ ni Oluwo ti yo tan, o wa n wa bẹkun bẹkun kiri lo jẹ ko maa sọ gbogbo ọrọ to n sọ kaakiri, ''Nigba mii, ti eeyan ba yo tan a maa wa bẹkun bẹkun kaakiri, nkan ti eeyan ko tọ si ti wọn gba gbe fun eeyan, o ṣeeṣe ki eeyan ṣii lo. Tori pe ti ẹ ba woo, iwa Oluwo yatọ si iwa gbogbo ọba ilẹ Yoruba. Eledumare lo ṣe ẹda awọn oriṣa, awọn ọba naa si wa ninu awọn ti ori ṣa da. Oluwo fẹ ba ilu Iwo jẹ, awọn alalẹ ko si ni gba fun un, awọn onilẹ atawọn igba iwasẹ ko le gba fun. Awa o ka Oluwo mọ awọn ọba ilẹ Yoruba nitori ẹ ko mọ iru nkan to ti mu ki o to maa sọrọ lawujọ. Awọn ooṣa ti Oluwo n tabuku wọn ṣi n wo Oluwo lọwọ ni, to ba to asiko wọn o kan si i tori ọjọ tio ọmọde ba mulẹ lo ma n mọ ki i mọ ọjọ ti yoo da a. Ba wo ni Oluwo ṣe maa sọ pe ko si nkankan to n jẹ oriṣa nilẹ Yoruba? Wọn ni oogun ti eeyan ko ba fi owo ṣe, ẹyin aaro lo n gbe, ẹni ti ko ni iru ẹni, ko le mọ iyi ẹni. Wọn kan lọ mu Oluwo wa jọba ni wọn o ṣe gbogbo etutu to yẹ ki wọn ṣe fun un ki o to jẹ ọba,''Oba Ogboni Iwasẹ lo sọ bẹẹ. Oba Ogboni tun sọ pe iru kan naa pẹlu Oluwo ni gbogbo awọn to n fi oju ọlaju wo awọn ohun ti Oluwo n ṣe. O ni o ṣe pataki ki wọn maa fi Ifa ṣe iwadii ẹnikẹni to ba fẹ jẹ ọba nilẹ Yoruba. 'Gómìnà Osun ẹ kìlọ̀ fún Oluwo lórí ọ̀rọ̀ ẹnu rẹ̀ pé Ọba kìí ṣe ìkejì Orìṣà!' Àwọn ẹlẹ́sìn ìbílẹ̀ tutọ́ s'ókè Oluwo ti ilẹ Iwo, Oba AbdulRasheed Akanbi ṣe ọdun Olodumare lọjọ Iṣẹgun ọjọ kẹsan an oṣu kọkanla ọdun 2021, aye gbọ ọrun mọ. Amọ, ẹgbẹ awọn ẹlẹsin ibilẹ, Traditional Religion Worshippers Association (TRWASO), ti kepe gomina ipinlẹ Osun, Adegboyega Oyetola wi pe ko kilọ fun Oluwo lori ọrọ ẹnu rẹ ti wọn pe ni ọrọ alufansa. Nibi ọdun Ọlọrun Ọba yii ni Oluwo ti sọ faraye pe oun kọ ni Ọba, Ọlọrun nikan ni Ọba, Ọlọrun nikan si ni gbogbo eeyan to wa nibi ayẹyẹ Ọdun Ọlọrun Ọba waa yin. Oluwo ni ''ọba alade gbọdọ maa gboṣuba fun Eledua to jẹ Ọba awọn ọba. O ṣeewọ ki ọba alade maa sin oriṣa kekeke, Ọlọrun ọba nikan lo yẹ ki gbogbo ọba maa wari fun. Mi o le sikeji si oriṣa kankan nitori mi kii ṣe ẹru ooṣa. Mo lagbara lori gbogbo oriṣa nitori emi ni mo n ṣoju Eledumare to n jẹ Kabiyesi.'' Ṣaaju nigba ti Oluwo kọkọ kede pe oun yoo ṣe ayẹyẹ yii, akọle to pee ni ""Ọdun Olodumare"" amọ nigba to ya, Oluwo yii pada si ""Ọdun Ọlọrun Ọba"" fun idi to jẹ wipe Kabiyesi nikan lo mọ. Amọ, ẹgbẹ awọn ẹlẹsin ibilẹ TRWASO ti fun Oluwo ni ọjọ mọkanlelogun lati tọrọ aforijin lọwọ awọn. Ẹgbẹ awọn ẹlẹsin ibilẹ sọ nibi ipade ti wọn ṣe nile Araba ilu Osogbo, Oloye Ifayemi Elebuibon pe Oluwo gbọdọ dẹkun fifi ori awọn ẹlẹsin gba ara wọn. Aarẹ ẹgbẹ TRWASO, Ọmọwe Oluseyi Atanda sọ pe ti Oluwo ko ba fẹ wọ ade awọn oriṣa mọ, o yẹ ko fi aafin naa silẹ. Ọmọwe Atanda ni ti ijọba ipinlẹ Osun ati Oluwo ko ba dawọn lohun titi di ọgbọnjọ oṣu kọkanla, miliọnu kan awọn ẹlẹsin ibilẹ ni yoo ṣe ifẹhonuhan lọ si ilu Iwo pe ki ijọba rọ ọ loye. O ni aimọye igba ni Oluwo ti ṣe oriṣiiriṣii nkan ti ko bojumu fun ọba alade lati maa ṣe."	https://www.bbc.com/yoruba/afrika-59230956
sports	Arsenal vs Burnley: Kí ló kàn fún Arsenal báyìí lẹ́yìn tí Burnley yẹ̀yẹ́ wọn mọ́lé ní Emirates?	Ọkan lara adilemu fun ẹgbẹ agbabọọlu Arsenal, Kieran Tierney ti sọ pe o yẹ kawọn ololufẹ ikọ agbabọọlu naa yẹyẹ wọn gẹgẹ bi wọn ti ṣe lẹyin ti Burnley lu wọn mọle pẹlu ami ayo kan sodo ninu idije Premier League lọjọ Aiku. O buru debi wi pe balogun Arsenal, Pierre-Emerick Aubameyang gan an lo ṣeeṣi gba goolu kan ṣoṣo tiu Burnley fi bori wọlẹ Arsenal. Ni bayii, Arsenal ti fidi rẹmi ninu meje ninu ifẹsẹwọnsẹ mẹwaa ti wọn ti gba bayii. Ẹgbẹrun meji ololufẹ ẹgbẹ agbabọọlu Arsenal to wo ere bọọlu naa lo fi aidunnu wọn han sawọn agbabọọlu ati akọnimọọgba wọn, Mikel Arteta lẹyin ifẹsẹwọnsẹ naa. Tierney sọ lẹyin ifẹsẹwọnsẹ naa pe igbiyanju awọn agbabọọlu Arsenal lori papa kudiẹ kaato. Igba akọkọ ree ti Arsenal yoo fidi rẹmi ninu ifẹsẹwọnsẹ mẹrin lera lera nile wọn lati bii ọdun mọkanlelọgọta. Pẹlu bi wọn ti bori ninu ifẹsẹwọnsẹ mẹrin ninu mejila ti wọn ti gba a, o ti pe ọdun marunlelogoji bayii ti ibẹrẹ saa bọọlu tuntun ti buru jai fun Arsenal bayii. Goolu mẹwaa ti wọn gba sawọn ninu ifẹsẹwọnsẹ mejila ti wọn ti gba ni saa bọọlu yii lo kere julọ fun Arsenal lati ọdun 1982. Lati oṣu kejila ọdun 2019 ti Arteta ti di akọnimọọgba Arsenal, awọn agbabọọlu rẹ ti kaadi pupa mẹfa. Iwa aibikita bẹẹ naa lo mi ki Granit Xhaka gba kaadi pupa ti wọn fi le danu ninu ifẹsẹwọnsẹ ọjọ Aiku lẹyin to fẹ fun agbabọọlu Burnley, Ashley Westwood lọrun.	https://www.bbc.com/yoruba/ere-idaraya-55299560
politics	PDP convention: Ìpàdé ìdìbò 'convention' ẹgbẹ́ òṣèlú PDP ń gbìnàyá l'Abuja	Lẹyin ti igbesẹ alaga ẹgbẹ oṣelu PDP tẹlẹ, Uche Secondus lati pagidina igbade idibo itagbangba ẹgbẹ oṣelu PDP bọ si pabo, awọn aṣoju ẹgbẹ oṣelu naa yoo kọrajọ silu Abuja lọjọ Satide ọgbọnọjọ ati ọjọ kọkanlelọgbọn oṣu kẹwaa ọdun 2021 lati yan awọn adari ẹgbẹ oṣelu naa. Ṣaaju lọpọ ti n woye pe ṣe ipade idibo ẹgbẹ naa yoo lee waye lẹyin ti Uche Secondus gbe ẹgbẹoṣelu naa lọ siwaju ile ẹjọ kotẹmilọrun nibi ti ile ẹjọ kotẹmilọrun nilu PortHarcourt ti paṣẹ pe ko sohun to gbọdọ di ipade idibo naa lọwọ. Ipo mọkanlelogun ni wọn yoo wa awọn eeyan tuntun ti yoo maa tukọ ẹgbẹ naa si, eeyan bii mẹtadinlọgbọn ni yo si maa du ipo naa. Amọṣa ohun ti Gomina ipinlẹ Adamawa, Ahmadu Fintiri to jẹ alaga igbimọ to n ṣe aayan ipade idibo gbogboogbo naa sọ ni pe ipo mẹta pere ninu awsn ipo  naa  ni wsn yoo dibo le lori lẹyin ti ẹnu ti ko lori awọn ti wọn yoo gbe si ipo yoku. Itakangbọn fun ipo igbakeji alaga apapọ ẹgbẹ oṣelu PDP fun ẹkun gusu Naijiria yoo wa laarin gomina ipinlẹ Ọṣun tẹlẹ, Ọlagunsoye Oyinlọla ati igbakeji gomina ipinlẹ Ọyọ tẹlẹ, Taofeek Arapaja. O fidi rẹ mulẹ pẹlu pe igbimọ ayẹwo awọn oludije ti wọgile orukọ awọn oludije kan bii Wale Ọladipọ to gbero ati dije fun ipo igbakeji alaga, Eddie Ọlafẹsọ ati Akintan Oludaisi to gbero ati dije fun ipo akọwe ipolongo. Iwọgile wọn waye lori ẹsun pe wọn gbe ẹgbẹ oṣelu naa lọ sile ẹjọ lawọn asiko kan sẹyin. Bakan naa ni wọn tun wọgile erongba Amofin Muo-Aroh SAN lati dije fun ipo akọwe apapọ ẹgbẹ oṣelu naa nitori pe kii ṣe ipinlẹ Imo ti wọn pin ipo naa si lo ti wa.	https://www.bbc.com/yoruba/afrika-59101896
politics	APC withdrawal letter: Awuyewuye lórí ìwé mó yọ ọwọ́ tàwọn olùdíje gbọdọ̀ fọwọ́ sí, kí ló lè tẹ̀yìn rẹ̀ wá?	Nilẹ oni to mọ laarin agbami awọn to n gbero lati du ipo kan tabi omiran inu ẹgbẹ oṣelu APC, iwe kan to wa lara fọọmu erongba mo fẹ dupo wọn ti n da iporuru ọkan silẹ. Iwe taa n wi yi,Form 18, sọ pe ẹni ti  ko ba fẹ du ipo mọ gbọdọ buwọlu iwe naa pe oun yoo fi tọkan tọkan yọwọ kuro ninu idije ipo naa. Lede oloyinbo iwe yi ni akọle ti wọn pe ni ''Withdrawal letter'' ti aworan rẹ si ti gba oju opo ayelujara kaakiri. Lati le mọ ohun ti iwe yi tunmọ si BBC gbiyanju lati kan si awọn to jẹ ọmọ ẹgbẹ ni paapa akọwe ipolongo ẹgbẹ tii ṣe amofin,Felix Morka. A tun ba agbẹjọro kan sọrọ lori ọrọ yi. Ninu ifọrọwanilẹnuwo pẹlu akọwe ipolongo ẹgbẹ oṣelu APC, Felix Morka, o ni iwe yi wa lara awọn eronja ti oludije a maa gba bo ba ti sanwo fọọmu tan. Gẹgẹ bo ṣe ṣalaye, o ni iwe ofin idibo Naijria,Electoral Act, abala to sọ nipa bi ẹgbẹ oṣelu ṣe le yan oludije sipo lo faaye silẹ fun iwe mo yọwọ, mi o ṣe mọ yi. O ni fọọmu naa wa pẹlu awọn fọọmu mi ti oludije ẹgbẹ gba lọdọ awọn ṣugbọn kii ṣe dandan fun oludije lati buwọlu bi ko ba fẹ. ''Abala to de ọrọ idibo abẹle lo ni ka pese ọna ti oludije yoo fi finu fẹdọ sọ ti ko ba fẹ kopa ninu idibo fun ipo kankan mọ.'' ''Iwe yi ni ọna to le fi sọ fun ẹgbẹ ni igba to ba wu pe oun ko lero lati du ipo to ti ṣaaju sọ tẹlẹ.Kii ṣe dandan ki oludije buwọlu ti ko ba ni erongba lati yọwọ ninu idije'' O tẹsiwaju pe awọn naa fi iwe naa silẹ lati le jẹ ki eto tubi n nubi ẹgbẹ lọ ni irọwọ rọsẹ bi wọn ba ṣetan lati ṣe idunadura lori ipo taa mọ si ''consensus'' O ni awọn ko mu ọmọ ẹgbẹ ni dandan lati buwọlu ati pe ilana ofin idibo lawọn n tẹle lori ọrọ to wa nilẹ yi. Ki lawọn amofin miran sọ nipa fọọmu yi BBC Yoruba ba agbẹjọro Kunle Solihu Adebayo to fi ilu Ibadan ṣe ibujoko sọrọ nipa iwe yi ati pe ṣe ko lewu fun oludije. O ni lẹnu iwọn toun m nipa bawọn ẹgbẹ oṣelu ṣe n ṣeto idibo abẹlẹ lati le fi yan ọmọ ẹgbẹ ti yoo dije ipo, iru nkan bayi ko tako ilana ẹgbẹ. O ni lopin igba ti wọn ko ba ti mu ọmọ ẹgbẹ ni dandan lati buwọlu iwe naa, ''kii ṣe nkan to lewu fun ọmọ ẹgbẹ'' '' Lọpọ igba lawọn ẹgbẹ oṣelu a maa fikun lukun lori ipo pipin ati yiyan oludije ẹgbẹ, iru fọọmu yi wa lati jẹ ki awọn to ba fẹ juwọ silẹ fun ipo kan ri ọna gbe gba'' ''Ti wọn ko ba ti mu awọn ọmọ ẹgbẹ ni dandan lati buwọlu fọọmu,ti a ko si ri ibi ti wọn kọ si pe ki wọn buwọlu ni dandan, ko si nkan to buru nibẹ'' O tẹsiwaju pe ọpọ ẹgbẹ naa lo maa n faye silẹ fawọn to ba fẹ jawọ kuro ninuidije ti wọn a si ni nkan miran ti wọn yoo fi paarọ fun iru eeyan bẹ.	https://www.bbc.com/yoruba/afrika-61353824
politics	Ondo 2020: Alága PDP láwọn ò fún ẹgbẹ́ mọ́kànlá tó darapọ̀ mọ́ wọn lówó kankan, ó wù wọ́n ni	Alaga ẹgbẹ oṣelu PDP, Fatai Adams ti sọ pe PDP ko fawọn ẹgbẹ oṣelu mọkanla to darapọ mọ ẹgbẹ naa fun ibo gomina Ondo ọjọ Abamẹta. O ni awọn oludije gomina ẹgbẹ mọkanla yii ti gba lati sẹ atilẹyin fun oludije fun ipo gomina PDP, Eyitayo Jegede fun ibo to n bọ. Ọgbẹni Adams ṣalaye pe awọn ẹgbẹ naa sọ pe eto ti PDP ni fawọn eeyan ipinlẹ tẹ wọn lọrun. Awọn ẹgbẹ oṣelu naa ni AP, SDP, ADC, APP, APGA, APM, NNPP, NRM, LP, YPP ati AAC.	https://www.bbc.com/yoruba/afrika-54431576
religion	Happy Easter message 2022: Báyìí ni àwọn ọmọlẹ́yìn Kristi ṣe ṣàjọyọ̀ ọdún Ajinde káàkiri àgbàyé	"Oni, ọjọ kẹtadinlogun, oṣu Kẹrin, ọdun 2022 ni ayajọ ọdun Ajinde ọdun yii. Ọdun Ajinde ṣe pataki si awọn ọmọlẹyin Kristi kaakiri agbaye nitori ọjọ naa jẹ ọjọ ti wọn maa n ṣeranti ọjọ ti Jesu ji dide ninu oku. A ti ṣe akojọpọ awọn aworan bi awọn eeyan ṣe ṣe ọdun naa lagbaye. Gẹgẹ bii ohun ti iwe mimọ sọ ninu majẹmu tuntun, awọn ara Romu lo kan Jesu mọ agbelebu ni nnkan bii 30 A.D., lẹyin naa ni awọn eeyan rẹ sin oku rẹ niluu Jerusalem. Ni ọjọ kẹta ni Jesu jinde gẹgẹ bo ṣe wa ninu iwe Mathew 28:1-10. Lẹyin awẹ lẹnti to maa n waye fun ogoji ọjọ ni awọn ọmọlẹyin Kristi kaakiri agbaye maa n ṣe ajọyọ ọdun ajinde ni ọjọ Aiku 'Easter Sunday."" Ọjọ ""Ash Wednesday""  ni awẹ lẹnti naa si maa n bẹrẹ. Amọ ṣaaju ọjọ ọdun ajinde yii ni awọn Kristẹni maa n ṣe iranti ayayjọ ọjọ ti Jesu gun kẹtẹkẹtẹ wọ ilu Jerusalem, ti wọn n pe ni "" Palm Sunday."" Ọjọ Ẹti to tẹle ""Palm Sunday'"" ni ayajọ ọjọ Ẹti rere, iyẹn ""Good Friday."" Kini pataki ọdun Ajinde? Pataki ọdun Ajinde ni lati sami ijiya ti Jesu Kristi jẹ́ lori igi agbelebu. Awon onigbagbo tun gbagbọ́ pe o wa lati fi se iranti iku Jesu Kristi lati fun awọ́n elẹ́sẹ̀ ni ominira lati bọ́ lọ́wa igbekun aisi igbala. O tun wa fun lati sami ayọ́ ati ireti ajinde lẹ́yin oku ti awọ́n Onigbagbọ́ gbagbọ́ ninu re. Eyi waye leyin ti Jesu Kristi jinde lọ́jọ́ kẹ́ta kuro ninu isa oku ni eyi to je ireti nla pe o ti gba kọ́kọ́ra lọ́wọ́ iku atinisa oku fun enikeni to ba gbagbo ninu re."	https://www.bbc.com/yoruba/61135477
sports	European Super League: Arsenal, Man United, Man City, Real Madrid, Barcelona fẹ́ dá ìdíje líìgì tuntun sílẹ̀ ní Yúróòpù	"Ni ọjọ Aiku ni iroyin kan gbode lagbe ere bọọlu lagbaye, papaa julọ nilẹ Yuropu pe awọn eekan ẹgbẹ agbabọọlu kan ti fẹ yapa. Wọn ni wọn fẹ lọ da liigi agba tuntun silẹ nilẹ Yuroopu eyi ti wọn pe ni European Super league. Iroyin naa burẹkẹ sii pẹlu bi awọn agba ọjẹ ẹgbẹ agbabọọlu mẹfa lati liigi Premiership ni ilẹ Gẹẹsi ṣe kede ati darapọ mọ liigi tuntun naa. Awọn ẹgbẹ agbabọọlu mẹfa naa ni Arsenal, Chelsea, Manchester city, Manchester United, Liverpool ati Tottenham. Ni oṣu kẹwaa, ọdun to kọja ni igbesẹ kọkọ bẹrẹ pẹlu ijiroro to lọwọ ileeṣẹ iṣuna kan ti orukọ rẹ n jẹ JP Morgan ninu. Koko apero naa ni lati gbe idije kan kalẹ lati rọpo idije Champions League ni ilẹ Yuroopu ti owo ori rẹ yoo si to biliọnu mẹfa o le ẹgbẹta miliọnu pọun. Ajọ UEFA gbe igbesẹ lati gbe idije Champions League tuntun pẹlu awọn ẹgbẹ agbabọọlu mẹrindinlogoji. Eyi n waye pẹlu awọn atunṣe tuntun ti wọn gbero lati kede lọjọ Aje, ọjọ kọkandinlogun oṣu kẹrin. Kini erongba wọn fun liigi tuntun yii? Ero wọn ni pe eyi yoo wawọ erongba idije Super league tuntun naa bọlẹ ṣugbọn ko dabi ẹni pe awọn atunto naa de agbeji ara agba ọjẹ ẹgbẹ agbabọọlu mejila to wa nidi idasilẹ liigi agba tuntun naa. Arsenal, Chelsea, Liverpool, Manchester United, Manchester City ati Tottenham wa lara awọn ẹgbẹ agbabọọlu mejila to ti buwọlu idasilẹ liigi tuntun naa. Awọn ẹgbẹ agbabọọlu liigi Premiership ti ilẹ Gẹẹsi naa yoo dara pọ mọ awọn ẹgbẹ agbabọọlu bii AC Milan, Athletico Madrid, Barcelona, Inter Milan, Juventus ati Real Madrid fun idasilẹ ẹgbẹ agbabọọlu naa. Ajọ idasilẹ liigi tuntun ọhun ti wọn pe ni European Super league, ESL ni awọn ẹgbẹ agbabọọlu naa ti gba lati da liigi naa silẹ ti ifẹsẹwọnsẹ wọn yoo si maa waye ni aarin ọsẹ. Kini yoo ṣẹlẹ lẹyin idasilẹ naa? Amọṣa wọn yoo ṣi maa tẹsiwaju lati kopa ninu idije liigi orilẹede ọkọọkan wọn. O ni liigi tuntun naa yoo bẹrẹ ni kanmọkia ti aaye rẹ ba ti yọ ati pe wọn n reti awọn ẹgbẹ agbabọọlu mẹta miran lati darapọ laipẹ. Bakan naa ni wọn tun n gbero ati da idije tawọn ẹgbẹ agbabọọlu obinrin silẹ pẹlu. Liigi agba ọjẹ ilẹ Yuroopu naa, European Super league, ESL yoo fi aaye silẹ fun ẹgbẹ agbabọọlu ogun lati kopa. Egbẹ agbabọọlu mejila ti wa nikalẹ, pẹlu mẹta miran ti wọn n reti ṣugbọn ti wọn ko tii darukọ wọn, atawọn marun miran ti yoo maa kopa pẹlu bi wọn ba ṣe kogoja si lọdọọdun. Isọri meji ni wọn yoo pin wọn si pẹlu ẹgbẹ agbabọọlu mẹwaa-mẹwaa ni isọri kọọkan lati maa figagbaga bẹrẹ lati oṣu kẹjọ ọdọọdun. Awọn mẹta to ba moke ni ọkọọkan isọri naa yoo wọle fun ipele kọta faina. Ipele yii ti awọn ẹgbẹ agbabọọlu to ba wa ni ipo kẹrin ati ikarun lawọn isọri mejeeji yoo tun forikori lati mu meji  ti yoo daraps mọ awọn mẹfa akọkọ ni ipele kọta faina. Lati ibẹ lọ ifẹsẹwọnsẹ rẹ yoo farajọ ti idije Champions League to wa nilẹ bayii. Ajọ iṣakoso ESL ni owo ti yoo maa wọle yoo gbe pẹẹli ju ti Champions league lọ, eyi to tumọ si owo pupọ si fawọn ẹgbẹ agbabọọlu to nkopa. Ajọ to n ṣakoso ere bọọlu nilẹ Yuroopu, ajọ to n ṣamojuto bọọlu liigi premiership nilẹ Gẹẹsi pẹlu olotu ijsba ilẹ Gẹẹsi, Boris Johnson wa lara awọn to ti bu ẹnu atẹ lu igbesẹ naa. Ajọ UEFA ni oun yoo lo ""gbogbo ọna to ba yẹ"" lati fi dawọ igbesẹ naa duro. Bẹẹni iroyin n jẹ ko di mimọ pe inu awọn eekan lagbo iṣakoso ere bọọlu ni UEFA ko dun si igbesẹ naa. Olotu ijọba ilẹ Gẹẹsi, Boris Johnson ni igbesẹ naa yoo ""ṣe akoba fun ere bọọlu"" ati pe ijọba ilẹ Gẹẹsi yoo ṣe atilẹyin fun awọn alaṣẹ ere bọọlu ""ninu igbesẹ gbogbo ti wọn ba fẹ gbe"" O fi kun un pe ""Gbogbo awọn ẹgbẹ agbabọọlu ti ọrọ kan gbọdọ jẹjọ niwaju awọn ololufẹ wọn ati gbogbo ololufẹ ere bọọlu lagbaye ki wọn to tun gbe igbesẹ yoowu lori rẹ."" Aarẹ ẹgbẹ agbabọọlu Real Madrid, Florentino Perez, to jẹ alaga akọkọ fun ajọ liigi bọọlu ni Yuroopu, ESL ṣalaye pe idije tuntun naa ""yoo ṣe iranwọ fun ere bọọlu lẹka gbogbo."" Alaga ẹgbẹ agbabọọlu Juventus Andrea Agnelli ṣalaye pe awọn ẹgbẹ agbabọọlu mejila naa"" parapọ lasiko to ṣe pataki yii lati mu ayipada ba ere bọọlu ni ilẹ Yuroopu, lati gbe ẹsẹ ere idaraya ti a fẹran le pepele to dara fun ọjọ iwaju."" Alaga ẹgbẹ agbabọọlu Manchester United, Joel Glazer ni yoo jẹ igbakeji  liigi tuntun naa. O ni: ""Liigi Super League yoo ṣina tuntun fun ere bọọlu nilẹ Yuroopu, nipa ṣiṣeto idije ti ko lẹlẹgbẹ lagbaye, pẹlu afikun owo fun idagbasoke ere bọọlu."""	https://www.bbc.com/yoruba/afrika-56797710
politics	Gbogbo àwọn ajìjàgbara tó ń bínú  la óò bá sọ̀rọ̀ – Tinubu	Oludije sipo aarẹ labẹ asia ẹgbẹ oṣelu All Progressive Congress, Asiwaju Bola Ahmed Tinubu ni ijọba oun yoo wa gbogbo ọna lati rii pe oun pẹtu si ọkan awọn awọn adijagbara ti wọn binu lori idi kan tabi omiran lorilẹede Naijiria. Tinubu sọ eleyi nigba to kopa ninu ipolongo ibo aarẹ to waye ni ile ijọba nipinlẹ Ebonyi, pẹlu oludije sipo Gomina ẹgbẹ naa nipinlẹ ọhun, Pa Ngele Orutu paapaa ni Abakaliki. O rọ awọn alatilẹyin ẹgbẹ oṣelu APC pe ki wọn gba kaadi idibo wọn, eyi ti yoo fun wọn ni anfani lati dibo fun aṣeyori ẹgbẹ naa lọdun 2023. Tinubu fẹkun pe ko si idi kankan fun ija ati jagidijagan laarin awọn ọmọ orilẹede Naijria lori ẹni ti yoo jẹ aarẹ, nitori oun yoo rii pe oni kalaku ko ni ẹtọ wọn, ti oun ba jẹ aarẹ lọdun to n bọ. “Itẹsiwaju ni a fẹ, alaafia ni a fẹ, a ri pe a ba awọn to binu sọrọ. Ija ki n yanju nkan, ti a ba jọ joko ki a ṣorọ, a le yanju gbogbo ọrọ yii. “Ti n ba di aarẹ a le sọrọ ninu oṣu karun un ọdun to n bọ.” Asiwaju Bola Ahmed Tinubu ṣapejuwe ọdun ti ẹgbẹ oṣelu PDP lori iṣejọba gẹgẹ bi aṣedanu nitori bi wọn ṣe kuna lati yanju awọn iṣoro  ẹka ijọba, eyi ti ko fun wọn anfani lati pese ohun amayedẹrun fun awọn araalu “APC nikan ni ẹgbẹ oṣelu to fẹ ilọposiwaju fun orilẹede yii, ko ki nṣe ẹgbẹ oṣelu PDP. A wa ti de si aarin yin bayii lati mu ilọsiwsiwaju de baa yin. “Alaga ẹgbẹ oṣelu ati awọn iyoku ṣẹ iṣẹ gidi lati rii pe gomina Uman wa ni ara wọn lonii gẹgẹ bi ọkan lara wọn. “ O ti han gbangba pe ko si mimi to le mi ẹgbẹ oṣelu APC  bayi nitori pe  gbogbo awọn jankajanka ti darapọ mọ ẹgbẹ wa.”	https://www.bbc.com/yoruba/articles/c723dgpg1klo
religion	Adeboye: Ìkìlọ̀ mẹ́ta tí àgbà ìjọ fi síta nínú ìwàásù f'áwọn Pásítọ̀ ọ̀dọ́	Oju opo Twitter ti n gbana lati nnkan bi wakati melo kan. Kii ṣe nitori pe olorin kan tabi elere idaraya kan sọ ọrọ to mu awuyeyewuye wa bi kii ṣe pe ọrọ iwaasu lati ẹnu woli agba kan lo n mu iriwisi orisirisi wa. Pasito Enoch Adeboye ti ijọ Redeem lorileede Naijiria ki ṣe aimọ foloko. Ti o ba sọrọ, pupọ ninu awọn ọmọ ijọ rẹ lo ma n tẹti lati gbọ. Ko jẹ iyalẹnu pe o ṣe iwaasu gẹgẹ bi iṣe rẹ amọ awọn amọran kan to gba ninu iwaasu to ṣe nibi eto oloṣooṣu ijọ rẹ ti wọn pe akori rẹ ni Swimming In Glory ti n ja rainrain . Ki gaan lawọn amọran yii? Laipẹ yi ni iṣẹlẹ kan to niṣe pẹlu ẹsun pe Pasitọ Biodun Fatoyinbo ti ijọ Coza fipa ba obinrin lo pọ da awuyewuye silẹ. Pupọ eeyan lo ti n reti ki Pasito Adeboye to jẹ agba ninu ẹsin mẹnu ba ọrọ naa. Ohun naa sọ ninu fọnran fidio to jade loju opo Twitter pe oun ko fẹ da si ọrọ yii nitori pe abẹ aṣẹ awọn adari ẹgbẹ ijọ onigbagbọ ni oun wa. Amọ nigba ti yoo fi gba awọn eeyan ni amọran ọrọ naa dabi ẹni pe o nṣe afiwe ọrọ to n lọ lode nipa ifipabanilopọ ni. Ninu fidio naa o gba awọn pasitọ ọdọ ni imọran nipa nnkan mẹta to ni o wa ninu Bibeli Iriwisi ṣe ọtọọtọ lori ọrọ rẹ ti a mọ pupọ lo kan sara si i pe o ṣe iwaasu to m'ọgbọn wa. Amọ awọn miran tako ọrọ rẹ to sọ nipa yiyan akowe obinrin Awọn ẹlomiran tilẹ mu amọran tiwọn to yatọ si ti Pasito Adeboye wa lọna ati dẹkun ifẹkufẹ oju	https://www.bbc.com/yoruba/afrika-48895702
politics	Ẹnikẹ́ni tó bá hu ìwà ajẹbánu yóò fojú winá òfin – Buhari sí àwọn mínísítà tuntun	Aarẹ orilẹede Naijiria, Muhammadu Buhari ti kesi awọn minisita tuntun to ṣẹṣẹ yan lati ri pe igba iwa ibajẹ ati ajẹbanu ko si le wọn lori. Buhari ni ẹnikẹni ninu wọn ti wọn ba ri iru iwa bẹẹ ni  yoo foju wina ofin, to si parọwa si won lati jawo ninu iwa ibajẹ. O ni awọn ti wọn ba yan lati ṣiṣẹ fun ara ilu gbọdọ jẹ ẹni ti ihuwasi rẹ se e mu yangan lawujọ. Ninu atẹjade ti agbẹnusọ Aarẹ Buhari, Femi Adesina fi lede naa lo ti ni aarẹ fi ikilọ naa lede lasiko to n bura wọle fun awọn minisita tuntun naa. Bakan naa lo kesi wọn lati ṣiṣẹ pọ pẹlu awọn minisita ti wọn ba ni ipo, ki ibaṣiṣẹpọ wọn le yọri si igbega orilẹede Naijiria. Ikechukwu Ikoh ni minisita abẹlẹ fun ọrọ imọ ẹrọ ati sayẹnsi (Minister of State, Science and Technology) Umana Umana ni minisita  fun ọrọ agbegbe niger delta (Minister of Niger Delta Affairs) Udi Odum ni minisita abẹlẹ fun ọrọ agbegbe (Minister of State, Environment) Ademola Adegoroye ni minisita abẹlẹ fun ọrọ irinna (Minister of State, Transportation) Umar El-Yakub ni minisita abẹlẹ fun ọrọ iṣẹ ati ibugbe (Minister of State, Works and Housing) Goodluck Opiah ni minisita abẹlẹ fun ọrọ eto ẹkọ (Minister of State, Education) Nkama Ekumankama ni minisita abẹlẹ fun ọrọ eto ilera (Minister of State, Health.)	https://www.bbc.com/yoruba/articles/c3g02l8g371o
health	Vaginal Health and Sex: Wo ǹkan 21 tó yẹ kí obìnrin mọ̀ nípa ojú abẹ́ rẹ̀, Vagina	"Ọpọlọpọ obinrin ni kọ mọ ohun pupo nipa oju abẹ wọn eleyii ti awọn oloyinbo n pe ni Vagina. Ni aye ode oni, awọn obinrin miran ko mọ nipa iyatọ to n de ba oju ara ni oṣooṣu, imọtoto ati ẹya ara naa, ti eleyii si ṣọwọn loju wọn. Awọn onimọ nipa obinrin ti ṣalaye awọn nkan ti yoo ran awọn obinrin lọwọ lati mọ nipa ẹya ara wọn, iyẹn vagina daadaa. Inu ara ni vagina wa, ti o si jẹ egungun bi ẹran to so vulva mọ oju ara obinrin ati ilẹ ọmọ. Vulva lo yẹ ki awọn eniyan ma a pe e ti wọn ba n sọrọ nipa oju abẹ obinrin to wa ni ita. Vulva ọhun lo di iru abẹ, clitoris ati oju ile ọmọ papọ. Òkú obìnrin yìí kan ìlẹ̀kùn pósí gbà-gbà-gbà pé òun ò kú lọ́jọ́ ìsìnkú rẹ̀! Kàyéfì tuntun Ohun ìṣeré abánilòpọ̀ há sójú ara mi, mo kú tán - Obìnrin ológun kan Wo nkan márùn-ún tí o kò mọ̀ nípa ìbálòpọ̀ láàrin tọkọ-taya Wo àwọn ohun mẹ́jọ́ tí àwọn olólùfẹ́ gbọ̀dọ̀ ṣe lẹ́yìn ìbálòpọ̀ Ọmọ orílẹ̀èdè Lebanon tó gba 'One way' l'Eko fi ọkọ̀ fọ́ ẹsẹ̀ obìrin kan Oju abẹ obinrin nita ti wọn n pe ni vulva yẹn gan lo ni awọn agbegbe ti o ma n mu ki ibalopọ dun fun obinrin, ti o si ma n mu ki ara obinrin ji pepe ti wọn ba fi ọwọ kan an lasiko ere ibalopọ.Kii ṣe vagina rẹ lo fi n to bi ko se Urethra Eleyii lo n gbe itọ lati inu ara bladder wa si ode ara. Eleyi le jẹ iyalnu fun ẹ. Awọn kunrin a maa ṣe ẹyọ gba oju ọmọ nkan ọkunrin. Awọn obinrin a si maaṣe ẹyọ gba oju ara wọn to wa lati inu ara wọn. Lati iwaju de ẹyin, iho alakọkọ a maa gbe itọ jade wn a si maa pari iṣẹ gba oju nkan ara ọmọ obinrin taa mọ si Vagina to wa loke ile igbẹ wọn. Irun abẹ re lo n ṣiṣẹ fun idabobo awọn ẹya ara abẹ paapaa ki kokoro aifojuri ma ba ko wọ ibẹ. Eleyii ti si mu ki dokita onimọ nipa obinrin, Jen Gunter gba awọn obinrin ni imọran pe ki wọn ṣora lati ma a fa irun abẹ wọn. Ọpọlọpọ obinrin ni kii le sọ jade pe oju abẹ n dun wọn lasiko ibalopọ bio tilẹ jẹpe kii ṣe ohun to yẹ ko waye. Lọ si ọdọ dokita rẹ ti oju abẹ ba n dun ọ lasiko ibalopọ. Kí ló fa gbas-gbos láàrín àwọn òṣèrébìnrin méjì, Laide Bakare àti Eniola Badmus? Wo ǹkan mẹ́ta tó n jẹ́ kí abẹ́ obìnrin má a rùn... Awọn onimọ ma n gba awọn obinrin ni imọran pe ki wọn ṣọra lati ma a fi ọṣẹ fọ oju abẹ wọn nitori oju abẹ naa ma n fọ ara rẹ mọ pẹlu awọn omi ti o ma n jade ni oju ara. Lilo ọṣẹ tabi awọn eroja miran lati fi fọ oju ara le fa awọn kokoro aifojuri si ara obinrin Awọn kokoro aifojuri ti obinrin le kagbako rẹ lasiko ibalopọ bi o tilẹ lo roba idabobo ni arun herpes, arun HPV, pubic lice ati molluscum contagiosum. Nitori pe vulva le kan blocus lasiko ibalopọ eleyii to le fa aisan si ara. Ọpọlọpọ obinrin lo nilo ki o ba wọn ṣere tabi fi ọwọ kan oju ara wọn lasiko ibalopo ki ara wọn le ta giri ki wọn si gbadun ibalopọ nitori awọn miran kii gbadun ibalopọ de ibi gbi ( Climax) lasiko ti ọkunrin ba ki nkan ọmọkunrin bọ oju ara rẹ. Awọn obinrin miran ma n ni iṣoro lasiko ibalopọ bii awọn obinrin ti ko ṣe nkan oṣu mọ tabi obinrin to n fun ọmọ ni ọyan. Nitori naa o ṣe pataki lati ripe oju abẹ naa ni ororo lasiko ibalopọ ki ohun gbogbo le lọ deede. Awọn dokita ti gba obinrin ni imọran wi pe ki wọn ṣọra fun ibalopọ laarin bi ọsẹ mẹrin si mẹfa lẹyin ti wọn ba bimọ ki oju ara le pada si ipo bi o ṣe yẹ. Iwadii ni awọn egungun to wa ni agbegbe oju ara naa ma n na daradara ti obinrin ba gbadun ibalopọ daadaa, nitori naa ko ni mọ inira lasiko nkan oṣu.Agba n tara ma n ṣakoba fun oju abẹ obinrin. Bi obinrin ba ṣe n dagba si, awọn eroja ara to wa ni oju abẹ obinrin ko ni ṣiṣẹ karakara bi ti tẹlẹ mọ. Bakan naa ni nkan oṣu a duro, awọn eroja to n jẹki obinrin loyun ni kiakia naa yoo dopin, paapaa igbadun lasiko ibalopọ. Bi o tile jẹpe idi lo yẹ ki awọn obinrin fi so, awọn ẹlomiran ma n so lati oju ara. Eleyii to ṣeeṣe ko jẹ nitori ibalopọ, iloyun, ibimọ abi ki ayipada de ba oju abẹ obinrin. Iwadii fihan pe ọtọọtọ ni oju abẹ obinrin ma n run, eleyii to nii ṣe pẹlu ounjẹ ti wọn n jẹ, aṣọ ti wọn n wọ, ilera ara wọn ati omi abẹ to n jade ni ara wọn ti ko ba ni aisan afojuri bii bacteria.Omi to n jade loju ara ma n yatọ lati igba de igbaAsiko ni gbogbo nkan fun awọn obinrin. Asiko ti obinrin ba n ṣe nkan oṣu ma n mu ki ayipada de ba omi oju abẹ obinrin. O ma n funfun ni ibẹrẹ oṣu, ti awọ rẹ si le yii pada kuro ni funfun diẹ to ba ti to asiko ti nkan oṣu obinrin bẹrẹ. Ọlọ́run mi ló ní kí n bèèrè fún N310,000 lọ́wọ́ àwọn ọmọ ìjọ mi láti kó wọn lọ sí ọ̀run - Pásítọ̀ Noah Abraham ""Ọlọ́pàá ní kí n bọra sílẹ láti mọ bóyá obìnrin ní mí torí mo ní irùngbọ̀n"" O dara ki awọn obinrin ṣe ere idaraya paapaa obinrin to ba ṣẹṣẹ bimọ, ere idaraya yii yoo fi aye silẹ fun awọn egungun ara rẹ lati pada si ipo.O ṣe pataki ki o ṣe idaraya yii lasiko to ba n lọ si ile igbọnsẹ- yoo di oju ara rẹ mu fun igba diẹ, ti yoo si ma a mi bakan naa. Eleyii yoo jẹ ki oju ara naa ni okun daradara. Fun ọmọbinrin lati loyun, ẹda ọkunrin gbọdọ lọ si inu ara obinrin eleyii ti yoo muu di ọmọ nibẹ. Ki eleyii file waye, obinrin nilo pH balance 4.5 Awọn oloyinbo ti ni fifọ abẹ iyẹn ''douching'' ma n ṣe akoba fun oju abẹ obinrin ni, ko ni nkan rere kan lati ṣe fun obinrin, aisan lo n fa. Kii ṣe gbogbo obinrin lo ma n gbadun ibalopọ de bi gbi, ti awọn oloyinbo n pe ni ''orgasm'' ti wọn a si ''ejaculate.''Amọ ti o ba n ''ejaculate'' gẹgẹ bi obinrin o ku oriire.Ti obinrin ba ''ejaculate'', o ma n dabi miliki lo jade ni oju ara ti a si dabi ẹni pe ọrun ni wọn wa nitori igbadun naa, eleyii yatọ si ti obinrin ba n tọ. Ifarajọra to wa ni nkan ọmọkunrin ati ti obinrin Awọn onimọ ni o jọ ara daadaa nitori ẹya ara ti wọn jọ ni bii ''frenulum ati prepuce'' Oju abẹ obinrin ma n yatọ si ara wọn, bi ti awọn kan ṣe wa ni inu, ni ti awọn miran wa ni ita ti o ṣe tete ri.Bakan naa ni aworan ati bi o ṣe tobi si yatọ si ara wọn. Ìgbà mélòó ló yẹ ko máa pàrọ̀ ‘bedsheet’ rẹ? Ẹni tí mo máa gbé ìjọba lé lọ́wọ́ rèé - Ààrẹ Buhari Fayemi ní òun ṣetán láti gbéná wojú àwọn alágbára tí kò jẹ́ kí Nàìjíríà tẹ̀síwájú Bí wọ́n ṣe pa Sójà méjì tó ń lọ fún ìgbéyàwó ara wọn ní ìlú Ọlọ́run mi ló ní kí n bèèrè fún N310,000 lọ́wọ́ àwọn ọmọ ìjọ mi láti kó wọn lọ sí ọ̀run - Pásítọ̀ Noah Abraham Awọn onimo ni idi ni yii ti o ma n dabi ẹni pe  awon ọkunrin n kan ẹgbẹ ogiri lasiko ibalopọ laarin ọkunrin ati obinrin. Pink ball tumọ si aibalẹ ara paapaa nkan ọmọkunrin ti ko ba tii ni ibalopọ fun igba pipẹ.Wọn ni kii ṣe ọkunrin nikan lo n koju rẹ, awọn obinrin naa ni tiwọn ni ara."	https://www.bbc.com/yoruba/afrika-61328937
health	Coronavirus: Ilé aṣojú-ṣòfin tako kíkó ọmọ Nàìjíríà wálé láti China	Ile aṣoju-ṣofin gbona janjan lọjọ Iṣẹgun nigba ti wọn jiroro lori aba lati ko awọn ọmọ Naijiria to wa lorilẹede China wale, nitori aarun coronavirus to n ran kaakiri lorilẹede naa, bi ina inu ọyẹ. Ṣugbọn lẹyin ọ rẹyin, ile pada fẹnu ko, lati tako aba kiko awọn ọmọ Naijiria to wa ni China wale. Ohun ti ile sọ ni pe, orilẹede China ni awọn irinṣẹ igbalode nile iwosan ti wọn le fi dena aarun coronavirus ju Naijiria lọ. Bi adari ile, Femi Gbajabiamila se gbiyanju to lati parọwa fawọn aṣofin pe ki wọn tiẹ gbọ tẹnu aṣofin to mu aba naa wa, Benjamin Okezie, n ṣe ni wọn faake kọri, ti wọn ko si fun un lanfaani lati sọrọ. Ohun to ya ọpọ lẹnu ni pe, awọn aṣofin meji mii to wa lara awọn to ṣagbatẹru aba naa kọ lati ṣe atilẹyin fun aṣofin Okezie nigba ti ọrọ naa di ede aiyede nile. Ẹwẹ, aṣoju orilẹede China ni Naijiria, Zhou Pingjian sọ pe, ọgọta ọmọ Naijiria lakọsilẹ fihan pe o wa niluu Wuhan ti aarun coronavirus ti bẹrẹ gan. Ṣugbọn Ọgbẹni Pingjian sọ pe, ko si ọmọ Naijiria kankan to tii lugbadi aarun coronavirus.	https://www.bbc.com/yoruba/afrika-51382095
politics	Osun APC Primary: Àwọn jàndùkú da ìdìbò rú ní Ede àti Osogbo, wọ́n ṣá èèyàn ládàá - Adelani Baderinwa	"Aṣoju ẹgbẹ oṣelu APC ni ipinlẹ Osun, Adelani Baderinwa, ti sọ pe inu oun ko dun si bi eto idibo abẹnu sipo gomina ninu ẹgbẹ ọhun ṣe n lọ. Adelani lo sọ ọrọ naa ninu ifọrọwerọ pẹlu BBC Yoruba. O ni ọpọlọpọ eeyan ni ko le dipo bo tilẹ jẹ pe wọn ni kaadi lọwọ gẹgẹ bii ọmọ ẹgbẹ, amọ orukọ awọn eeyan naa ko si ninu iwe iforukọsilẹ ti awọn to n ri si eto idibo naa gbe lọwọ. Gẹgẹ bii ohun to sọ, gbogbo orukọ awọn alatilẹyin fun igun gomina lo wa ninu iwe iforukọsilẹ naa, amọ orukọ awọn to n ṣatilẹyin fun awọn oluije mii nikan lo poora. Adelani sọ siwaju si pe awọn janduku kan tun kọlu awọn eeyan lawọn ibudo idibo kan bii ""Ward 2"" to wa niluu Ede, atawọn ibudo idibo mii. O ni ""Kii ṣe iyẹn nikan ni, aimoye awọn janduku ti wọn n ko kaakiri."" ""Ni ijọba ibilẹ Ori Ade, wọn ṣa eeyan lada nibẹ, bakan naa ni wọn ṣe ni ijọba ibilẹ Osogbo amọ ọga wa ti sọ fun wa pe ki a ma ba ẹnikẹni ja."" ""Bi eto idibo yii ṣe n lọ bayii ko tẹ wa lọrun."" Adelani tun fẹsun kan awọn alatilẹyin gomina to wa lori alefa, iyẹn Gboyega Oyetola pe awọn gan ni eku ẹda to n da omi alafia eto idibo ọhun ru. Nigba ti BBC Yoruba kan si ileeṣẹ ọlọpaa ipinlẹ Osun, wọn ni lootọ ni awọn kudiẹ-kudiẹ kan waye ninu eto idibo naa. Alukoro ileeṣẹ ọhun, Yemisi Opalola sọ fun BBC Yoruba pe lootọ ni awọn idojukọ kan waye ni Ede, amọ awọn ti yanju rẹ. O fi kun pe asiko ti eto idibo naa ṣẹṣẹ bẹrẹ ni awọn dojukọ awọn kudiẹ-kudiẹ naa amọ awọn ti panọ wahala ọhun bayii. Ẹwẹ, Opalola ko sọ ohunkohun nipa pe boya wọn ṣa ẹnikẹ ni ada tabi boya ẹnikẹni farapa nibi eto idibo naa. Ki lo ti ṣẹlẹ sẹyin? Eto idibo abẹnu lati yan oludije fun ipo gomina lẹgbẹ oṣelu APC ni ipinlẹ Ọṣun ti bẹrẹ. Gẹgẹ bi ab awọn aṣojukọroyin BBC nipinlẹ Ọṣun. Iroyin atawọn aworan to jade kaakiri awọn ibudo idibo to wa nibẹ fihan pe kẹtikẹti lawọn ọmọ ẹgbẹ oṣelu APC jade wa dibo fun ẹni to wu wọn lọkan lati gbe aṣia ẹgbẹ oṣelu naa lasiko ti idibo sipo gomina ni ipinlẹ naa yoo fi waye ni loṣu keje ọdun 2022. Awọn oludije mẹta lo n lakaka lati di aṣia ẹgbẹ oṣelu na mu nibẹ - Lasun Yusuf, Moshood Adeoti ati gomina ipinlẹ Ọṣun, Gboyega Oyetla. Lati Wọọdu Gidigbo II, unit 003, ilu Iwo nipinlẹ Ọṣun. Nibi ti akọwe ijọba ipinlẹ Ọṣun tẹlẹri, Alhaji  Mọṣhood Adeoti yoo ti dibo. Awọn alatilẹyin rẹ ti kun inu ọgba ibi ti idibo naa yoo ti waye, ayẹwo oludibo ṣi n lọ lọwọ. Adeoti ni ẹni ti igun Aregbẹṣọla fa ọwọ rẹ soke lati dije dupo gomina ipinlẹ Ọṣun. Bakan naa ni ẹni to jẹ igbakeji olori ile aṣofin-ṣoju nigbakan ri, Họnọrebu Lasun Yusuf naa ti gunlẹ si ibudo idibo tirẹ pẹlu ni nnkan bii agogo mọkanla owurọ nibi ti omilẹgbẹ awọn ọmọẹgbẹ ti wa nikalẹ lati dibo wọn. ki lawọn iṣẹlẹ to ti n waye ṣaaju idibo abẹnu yii? Ẹgbẹ oṣelu 'All Progressives Congress', APC ipinlẹ Ọṣun ti n gbaradi lati yan ọmọ oye ti yoo gbe asia ẹgbẹ ninu eto idibo si ipo gomina ti yoo waye ninu oṣu keje ọdun yii.Awọn oludije mẹta ọtọọtọ ti yoo fi iga gbaga ninu eto idibo abẹnu naa ni Gomina ipinlẹ Ọṣun, Gboyega Oyetọla, akọwe ijọba ipinlẹ Ọṣun tẹlẹri, Alhaji Mọshood Adeoti, ati igbakeji alaṣẹ ile igbimọ aṣoju-ṣofin tẹlẹri, Họnọrebu Lasun Yusuf.Awọn mẹtẹẹta sini wọn pejupesẹ sibi ipade awọn alẹnuọrọ to waye ni ile ẹgbẹ oṣelu naa l'ọjọ Ẹti nilu Oṣogbo. Ohun ti ipade naa da le lori ni ijiroro laarin awọn oludije ati atupalẹ bi eto idibo naa yoo ṣe lọ. Tani yoo ṣeto naa bii konkaari eleto idibo ẹgbẹ APC Osun lonii?Gomina ipinlẹ Kwara, AbdulRazak AbdulRahmon ti o jẹ alaga igbimọ ti yoo tukọ eto idibo naa fi idi ọrọ mulẹ pe gbogbo awọn oludije ni yoo ni anfani lati dije ti ko sini si ojusaaju kankan bo ti n wu ki o mọ. Bakan naa ni akọwe igbimọ naa, Sẹnetọ Julius Ucha ṣe alaye pe ilana ti awọn oludibo yoo fi maa to si ẹyin ẹni ti wọn ba fẹ dibo fun, iyẹn 'Direct Primary' ni wọn yoo ṣe amulọ rẹ ninu eto idibo naa. Nibo ni eto idibo a ti waye? Awọn oriko ti eto idibo naa yoo ti wa jakejado ipinlẹ Ọṣun jẹ ọọdunrun ati mejilelọgbọn(332). Awọn oludije yoo maa to fun ibo ni wọọdu onikaluku wọn. Aworan ati aṣoju wọn yoo si jẹ gbigbe kalẹ ni awọn oriko idibo mii. Bawo ni eto idibo naa yoo ṣe lọ?Iforukọ awọn oludibo yoo waye laarin aago mẹsan owurọ si mejila ọsan. Lẹyin eyii sini eto idibo yoo bẹrẹ ni pẹrẹu. Alaga ọgbẹ oṣẹlu naa, Ọmọọba Gboyega Famoodun ṣe alaye fun akoroyin wa pe onikaluko lo ni ẹtọ lati dibo fun ẹnikẹni ti o ba wuu ninu idibo abẹnu naa. O ni awọn ẹṣọ aabo yoo maa duro wamuwamu jakejado awọn oriko idibo lati rii dadju pe wahala kankan ko ṣẹlẹ."	https://www.bbc.com/yoruba/60443485
sports	Ìwọ́de àwọn olólùfẹ́ Man U fọwọ́ ago sẹ́yìn fún Man City láti gba ife ẹ̀yẹ Premier League	Lẹyin tawọn ololufẹ ẹgbẹ agbabọọlu Manchester City ati Liverpool ti wa ni ikalẹ kaakiri agbaaye lati wo ifẹsẹwọnsẹ wọn to yẹ ko waye lọjọ keji oṣu karun un ọdun 2021, lawọn alaṣẹ idije Premier League kede pe wọn ti sun ifẹsẹwọnsẹ naa siwaju. Idi abajọ ni pe ọgọọrọ awọn ololufẹ Man U yabo papa iṣere Old Trafford nibi ti wọn ṣe iwọde tako ẹbi Glazer to ra ẹgbẹ agbabọọlu naa lori bi Man U ṣe wa lara awọn ikọ agbabọọlu mẹfa to buwọlu iwe lati yapa lọ da idije European Super League ti ko kẹsẹ jari. Bakan naa ni wọn lo ifẹhonuhan ti wọn ṣe lati sọ fun ẹbi Glazer pe ki wọn yọwọ lọrọ Man United pe ki wọn ta ikọ agbabọọlu naa ni kiakia. Awọn alaṣẹ idije Premier League yoo ṣepade pẹlu Man U ati Liverpool bayii lati sọ ọjọ ti ifẹsẹwọnsẹ naa yoo waye. Niiṣe ni ero kun ita papa iṣere Old Trafford biba, nigba tawọn kan ninu wọn rapala wọle ti wọn si duro sori papa iṣere naa. Awọn alaṣẹ idije liigi naa sọ pe abo awọn eeyan to wa ni papa iṣere Old Trafford lọjọ Aiku lo ṣe koko. Iroyin tiẹ sọ pe ọlọpaa kan ṣeeṣe nibi to ti n dari awọn ololufẹ Man U to yabo papa isẹre Old Trafford. Manchester United lo wa ni ipo keji lọwọ yii lori tabili idije Premier League, nigba ti orogun wọn, Manchester City wa loke tente. Manchester City ko ba gba ife ẹyẹ Premier League lọjọ Aiku to ba jẹ pe Man U fidi rẹmi ti Liverpool ti ere bọọlu naa ba waye. Bi ọrọ ṣe ri bayii, City ni lati jawe olubori ninu ifẹsẹwọnsẹ kan sii lati gba ife ẹyẹ Premier League ti saa bọọlu yii.	https://www.bbc.com/yoruba/ere-idaraya-56964591
entertainment	Odunlade Adekola: Ẹgbẹ́ Mùsùlùmí korò ojú sí sinimá kan tí Odun gbé jáde tí wọn ló ń fi Islam tayín	"Ẹgbẹ́ ajàfẹ́tọ mùsùlùmí kan tó ń jẹ́ Ta'awunu Human Right of Nigeria (THURIST) ti ké gbàjarè pé, òṣèrè tíátà, Odunlade Adekola n fi ọ̀rọ̀ ẹsin Musulumi tayín. Nínú àtẹ̀jáde kan ti adarí ẹgbẹ́ náà, Amofin Sulaymon Tadese fi síta lójú òpó Facebook ẹgbẹ́ náà, ló tí sọ pé Odunlade Adekola gbé fọ́nrán sinimá kan síta, níbi tó tí n fí àwọn obìnrin ẹlẹ́hà kan ṣe yẹyẹ láàrín àwùjọ. Gẹ́gẹ́ bí ó ṣe kọ "" Wọ́n ti pe àkíyèsí wa sí simina àgbéléwò kan tí mo ni ìgbàgbọ́ pé gbájúgbàjà òṣèré Odunlade Adekola lo gbe síta, èyí tí èròngbà fi yé ni pé, ó n gbìyànjú láti fi àwọn obìnrin músùlùmí ẹlẹha ṣe yẹ̀yẹ́."" THURIST ni nínú fọ́nrán náà tó pe àkọlé rẹ̀ ni ""Iku ni"", ni wọ́n ti ṣe àfihàn obìnrin ẹlẹ́hà kan tó wọkọ̀ èrò, tí ó sì n ń sọ fún onímótò pé, ìyànà ọ̀run ni òun ti fẹ́ sọ̀kalẹ̀. O ni irú èyí n fí obìnrin ẹlẹ́hà náà ṣe yẹ̀yẹ́ ni, nítori pé kò sí ìbì kankan  tó n jẹ́ ìyànà ọ̀run níbikibi ni Nàìjíríà. ""Kò tán síbẹ̀, olùkọ ìtàn náà tún ṣe àfihàn òbìnrin ẹlẹ́hà náà gẹ́gẹ́ bi wèrè, tí ó sì ń gbìyànjú láti sọ àwọn òbìnrìn tó lo ẹ̀há bi ẹni ti ko tọ́ láwùjọ. Àìní ìfàradà ẹ̀sìn nínú sinima náà dé orí góngó nígbà tí olùkọtàn ọ̀hún ṣàfihàn obìnrin tó lo ẹhá náà, níbi to ti gbé àdá sókè, tó sì fẹ́ ṣá ẹnikẹ́ni tó bá wa ni àyíká rẹ̀ pa."" THURIST ni nítorí ìdí èyí, ni àwọn ṣe n ké pé ẹgbẹ́ TAMPAN àti ọ̀gbẹ́ni Odunlade Adekola láti gbé àwọn ìgbéṣẹ̀ yìí lẹ́yọ-osọkà. ""Láti fi òpin sí ṣíṣe fíìmù ""IKU NI"", ki wọ́n si yọ́ kúrò lórí gbogbo ìkànni ìwòràn tó fi mọ́ Youtube láàárin ọjọ́ méje."" Bakan naa ni Thurist n fẹ kí ẹgbẹ́ fi ọgbẹ́ni Odunlade Adekola si abẹ ìbáwí ní ìlàna ofin ẹgbẹ́ TAMPAN. Ẹgbẹ́ THURIST tún ké pe àjọ tó n mójú tó sinima tí wọn n gbé jáde láti dènà irú àwọn sinimá bẹ́ẹ̀ láti mase jáde si àwùjọ. Bákan náà ni wọ́n ni pe kí ẹni to gbe sinima náà jáde kọ iwé ìtọ̀rọ aforíjì sí àwọn àjọ musulumi, kí wọn sì gbe jáde lójú òpó ti gbogbo ènìyàn yóò ti ri, pèlú ìdániloju pe àwọn ti yọ fọ́nran náà kúrò láàrín ọjọ́ méje. ""Bí o bá wá kọ̀ tí kò ṣe èyí, égbẹ́ náà ni àwọn ṣetán láti tẹ́síwájú láti pe TAMPAN lẹjọ́ lórí ọ̀rọ̀ náà. Gbogbo igbiyanju BBC Yoruba lati kan si Odunlade Adekola, ka le gbọ tẹnu rẹ lori isẹlẹ yii lo ja si pabo."	https://www.bbc.com/yoruba/afrika-58901837
entertainment	Lateef Adedimeji: Mo ti gba ₦1,000 péré rí láti kópa nínú fíìmù	"Gbajumọ oṣere tiata Yoruba, Lateef Adedimeji ti tu pẹrẹpẹrẹ bo ṣe kọ ẹyin si oogun owo, igbo mimu atawọn iwa ipa mii to si rọju fun nnkan bii ọdun marundinlogun ki okiki rẹ to tan kari aye. Adedimeji lo fi ọrọ naa lede lasiko to n sọrọ nibi idanilẹkọọ Ramadan kan to waye ni gbagede ileeṣẹ iroyin NTA Channel 10. Nigba to n sọrọ nipa idagbasoke awọn ọdọ, Adedimeji to jẹ oṣere ati olukọ ẹsin Musulumi gba awọn ọdọ nimọran lati ma ṣe kọ Ọlọrun silẹ ninu ilepa wọn fun aṣeyọri. O ni ikoro ni yoo gbẹyin awọn ọdọ to n ṣe oogun owo. Adedimeji sọ pe ""Ọpọ awọn ọdọ to ni okun bii temi bayii lo n ṣe oogun owo laye ode oni."" ""Omugọ nikan ni ko ni ṣiṣẹ ti yoo si maa reti owo... Awọn baba kan nibikan yoo sọ fun yin pe ki ẹ po awọn nnkankan pọ lọna ati lowo, iya ni yoo gbẹyin rẹ o."" ""Mi o ni okiki ti mo ni loni yii titi di ẹyin ọdun marundinlogun ti mo ti n ṣe iṣẹ tiata, emi na iba ti ṣe awọn nnkankan ti ko ṣee fẹnusọ amọ mo kọ lati ṣe bẹẹ nitori mo ni imọ."" ""Lọdun naa lọhun, mo ri awọn ti a jọjọ bẹrẹ ti wọn di gbajumọ ṣaaju mi, ti mo ba jẹ ẹni ti ko ni oye ni, ni ṣe ni mo maa lọ ba wọn fun iranlọwọ."" ""Amọ kaka ki n ṣe bẹẹ, ni ṣe ni mo lọ ba afaa mi, ti mo si sọ fun pe adura mi ko tii gba, ṣugbọn o ni ki n ni suuru pe akoko temi yoo de."" Adedimeji sọ siwaju si pe wọn ti san ẹgbẹrun kan naira fun oun ri lati kopa ninu fiimu, ti oun si lo ọjọ mẹwaa gbako ni ibi ti wọn ya fiimu ọhun. O fi kun pe  adura oun ti gba bayii nitori owo gọbọi ni oun n gba lati kopa ninu sinima. Oṣere naa pari ọrọ rẹ pe adura oun gba nitori oun duro ti Ọlọrun dipo ki oun maa fa igbo gẹgẹ bii awọn kan ṣe gba oun niyanju lakoko naa lọhun, bẹẹ si ni oun kọ lati da ọgbọn si ṣugbọn oun duro de akoko Ọlọrun."	https://www.bbc.com/yoruba/agbaye-60986979
entertainment	Baba Ijesa vs Princess: Baba Ijesha ní òun kọ́ ní òun kọ 'statement' pé òun bá ọmọ Princess lòpọ̀	"Emi kọ ni mo kọ gbogbo akọsilẹ ti ọlọpaa bere fun lọjọ ti wọn mu mi, koda wọn mu mi ni tipa tipa lati kọwọ bọ iwe naa ni - Baba Ijesa. Ní ìtẹ̀síwájú igbẹjọ Baba Ijesha lórí ẹsun biba ọmọde lopọ ti wọn fi kan an, afurasi naa tún ti yọjú sílé ẹjọ lónìí. Nibi igbelẹjọ náà to waye nile ẹjọ gíga tó wà niluu Eko, ni Baba Ijesha ti sọ pe wọn na òun nílùú bara nile Princess ki wọn to gbe oun lọ sí àgọ ọlọpaa nibi ti wọn ti fi ipa gba ọrọ silẹ lẹnu oun. Wọ́n ti ń bèrè lọ́wọ́ abúrò ọkọ mi pé èlò ni wọ́n fẹ́ gbà, ẹ ṣàánú wa o! - Ìyàwó Timothy tó kú sí Hilton Hotel Osun figbe ta Pásítọ̀ onísọjí tó fí ipá bá olóyún oṣù mẹ́jọ sùn ní Ondo, ohun tí a mọ̀ rèé Ìkúnlẹ̀ abiyamọ ò! Wo bí arábìnrin yìí ṣé bínú dá omi gbígbóná s'ará ọmọ ọ̀dọ̀ rẹ̀ Ẹwẹ, ikọ olupẹjọ tun mu ẹlẹrìí mii wá, to jẹ ọlọpaa, wá síwájú ilé ẹjọ lati jẹri tako Baba Ijesha. Ẹlẹri náà to jẹ obinrin, Omane Abigael sọ pé òun jẹ oṣiṣẹ ni agọ ọlọ́pàá tí wọn ti mu Baba Ijesha, ni ẹka tó n gbogun ti iwa ifipabanilopọ ati ẹsun ṣiṣe ọmọde baṣubaṣu. Omane sọ pé òun gangan lo fi ṣikun ofin mu afurasi lẹyìn tí àwọn gba ipe ori ago pe o bá ọmọ tí ọrọ kan lopọ. 'Àyẹ̀wò ìdákọ́ńkọ́ mi gẹ́gẹ́ bí akọ́ṣẹ́mọṣẹ́ nípa ìhùwàsí ọmọde fihàn pé Baba Ijesha fọwọ́ kan ọmọ Princess lọ́nà tí kò tọ́' Mi ò lè sùn, mó ń ronú, mi ò lè ṣe ǹkan torí Lanre - Princess Ẹ̀yin tí Baba Ijesha bá ọmọ tàbí àbúrò yín lòpọ̀ láìtọ́, ẹ fi ẹjọ́ ṣùn mí - Princess Comedian 'Àyẹ̀wò ìdákọ́ńkọ́ mi gẹ́gẹ́ bí akọ́ṣẹ́mọṣẹ́ nípa ìhùwàsí ọmọde fihàn pé Baba Ijesha fọwọ́ kan ọmọ Princess lọ́nà tí kò tọ́' Ẹlẹ́rìí tí ẹ̀rù n bà láti yọjú sílé ẹjọ́ dá ìgbẹ́jọ́ Baba Ijesha dúrò Gẹgẹ bíi ohun tó sọ, afurasi ṣàlàyé bi ọrọ ṣe jẹ, tó sì jẹ́wọ́ pé lootọ ni òun ṣe ohun tí wọn fi ẹsùn rẹ kan oun. Ọlọpaa náà sọ pe oun kọ ọrọ Baba Ijesha silẹ, lẹyìn náà ni òun fúnra rẹ fi ọwọ si ọrọ ọhun. Ṣugbọn agbẹjọro Baba Ijesha, Babatunde Ogala sọ pé òun kọ ki ile ẹjọ gba ọrọ naa wọlé nítorí inú ìnira ni Baba Ijesha ti fi ọrọ naa lelẹ. Omane ni, ṣe ni Baba Ijesha n gbọ bíi ewe oju omi nì àgọ́ àwọn, tó sì sọ pé òun kò ni joko sórí àga, lẹyìn náà ló joko silẹ ki wọn to gba ọrọ rẹ silẹ. Ọlọpaa náà ni asọ Baba Ijesha ti ya nigba ti òun yóò mú lati ile Princess dé agọ awọn. Leyin eyi ni wọn pe Baba Ijesha síwájú lati wa sọ tẹnu rẹ lórí ọrọ ti ọlọpaa, Omane sọ ṣaaju. Baba Ijesha ni wọn lu oun nilu bara, wọn sì ya aṣọ òun kì wọn tó gbe oun lọ sí àgọ ọlọpaa. Ìkúnlẹ̀ abiyamọ ò! Wo bí arábìnrin yìí ṣé bínú dá omi gbígbóná s'ará ọmọ ọ̀dọ̀ rẹ̀ Pásítọ̀ onísọjí tó fí ipá bá olóyún oṣù mẹ́jọ sùn ní Ondo, ohun tí a mọ̀ rèé Wọ́n yọ Nàìjíríà kúrò lára àwọn orílẹ̀èdè alákatakítí ẹ̀sì lágbàáyé, ọ̀pẹ́ Buhari sí Anthony Bliken rèé Lẹ́yìn Titi Masha, Kwam 1 gbé ìyàwó tuntun, Emmanuella Ropo l'Abeokuta, bó ṣe lọ rèé O ni ""Wọn kò ṣẹkẹṣẹkẹ sí mi lọwọ, won dé ọwọ mi sí ẹyin, awọn bíi mẹrin sì bẹrẹ sí n lu mu, Abigael kò sì ṣe ohunkohun nípa rẹ."" ""Ni kété ti mo de agọ ọlọpaa ni wọn ti mi mọ inu túbú."" ""Abigael ni ki n joko silẹ, o si bẹrẹ sí n kọ ọrọ ti mi o sọ silẹ, lẹyìn náà ló ní kí n tọwọ bọ ọrọ naa tí mo bá fẹ jáde kúrò nínu atimọle lọjọ náà lọhun."" Baba Ijesha ni oun kọ ló sọ gbogbo ohun to wà nínú àkọsílẹ náà ti wọn mú wa siwaju adájọ, ṣugbọn ipa ni wọn fi mú òun láti tọwọ bọ ọrọ náà."" Lẹyìn atotonu awọn agbẹjọro méjèjì, to fi mọ ẹlẹrii ati olujẹjọ, adajọ Oluwatoyin Taiwo ti sún ẹjọ náà sì ọjọ keji, oṣù Kejìlá, ọdún yìí."	https://www.bbc.com/yoruba/59350633
religion	Prophet Israel Oladele: Wo díẹ̀ lára àwọn ìwàásù mánigbàgbé tí wòlíì ìjọ CCC Genesis Global ti ṣe	"Ọpọ awọn eeyan kaakiri Naijiria lo ti n sọrọ lori iru iranṣẹ Ọlọrun ti wolii Israel Oladele Ogundipe jẹ Lẹyin ti ile ẹjọ kan ni ipinlẹ Eko ran lọ si ẹwọn ọdun meji lori ẹsun gbajuẹ. Bi awọn kan ṣe n sọ nipa awọn ore to ti ṣe fun tile-toko, lawọn miran n sọ nipa awọn iwaasu manigbagbe to ti ṣe ati awọn to da lọla lori aga iwaasu. Lara awọn iwaasu wolii Israel Oladele Ogundipe ree: Ko yẹ ki ibalopọ ju iṣẹju marun un pere lọ Oṣu kọkanla ọdun 2019 ni fidio iwaasu wolii Oladele kan fa oju ayelujara ye, nibi to ti sọ pe ko yẹ ki ibalopọ laarin lọkọlaya ju iṣeju marun un pere lọ. Ninu iwaasu naa ni wolii ọhun ti sọ pe ""ibalopọ to ba ti ju iṣeju marun lọ kii ṣe ibalopọ mọ, nitori ibalopọ aladun ko gbọdọ ju iṣeju marun un lọ."" O tẹsiwaju pe ""alalubarika ọkunrin to mọ pe ọna oun jin ko ni maa dunu pe oun lo ọgbọn iṣeju lori obinrin."" Oladele sọ pe aṣiwere ni ọkunrin to ba n dunnu pe oun lo nnkan bi ọgbọn iṣẹju lati fi ba oninrin ni ibalopọ. Wolii naa ni ọgbọn iṣeju ti awọn kan fi wa lori obninrin ni awọn miran fi n ka owo gọbọi. Maṣẹ gbe ọrọ ọlọrọ lori Lara awọn iwaasu manigbagbe ti wolii Oladele ti ṣe ni bo ṣe maa n kọ awọn ọmọ ijọ rẹ lati foju si iṣẹ wọn, ki wọn si ma sọrọ ẹnikeji lẹyin. Ninu iwaasu rẹ kan to ṣe ninu oṣu Kẹjọ, ọdun 2020, Oladele ni ""okoowo to lamilaaka julọ nile aye ni ki eeyan gbaju mọ iṣẹ rẹ."" Nibẹ lo ti sọ fun awọn ọmọ ijọ rẹ pe, ki wọn ma ṣe maa da si ọrọ ti ko kan wọn, ki wọn si ma ṣeyọnu nipa ẹni ti ko ba fẹran wọn. Oladele da obinrin kan lọla ninu iwaasu Ọdun 2018 ni Oladele da obinrin lọla ti ko ro tẹlẹ ninu ijọ rẹ. Ohun to ṣẹlẹ lọjọ naa ni pe bi wolii ọhun ṣe n waasu lọwọ ni awọn ọmọ ijọ bẹrẹ si n fi owo si ẹsẹ rẹ gẹgẹ bi iṣe wọn. Ṣugbọn kaka to yẹ ki owo naa jẹ wolii ọhun, ni ṣe lo pe obinrin kan sita, to si ni ki obinrin naa ma ko gbogbo owo ọhun lọ. O ni Ọlọrun sọ fun oun pe ki oun ko gbogbo naa fun oninrin ọhun. Gẹgẹ bo ṣe sọ, o ni obinrin naa ko bere owo lọwọ ohun, ṣugbọn oun gbe igbesẹ naa nitori oun ti ṣe alaini ri, ati pe Oluwa lo ni ki oun ṣe bẹẹ. Alhaji Wasiu Ayinde K1 De Ultimate naa lara awọn ilumọọka to ti ṣabẹwo si ijọ Celestial CCC (GENESIS) labẹ akoso pasitọ Ogundipe. K1 De Ultimate ṣere ninu ijọ naa pẹlu awọn ọmọlẹyin rẹ. Alhaji Ayinde kọ ninu orin nibẹ pe ayọ ni fun gbogbo awọn ijọ Genesis ati fun oun naa to fi mọ idile oun. Wasiu tun kọ ninu orin pe awọn to n binu Pasitọ Ogundipe le maa binu lasan nitori ẹni ti Ọlọrun gba fun un ni. K1 De Ultimate tun ki gbogbo awọn alatilẹyin Pasitọ Oladele ninu orin rẹ bakan naa. Pasitọ Ogundipe naa dupẹ lọwọ K1 De Ultimate pẹlu idọbalẹ, bakan naa lo tun gbadura fun olorin naa."	https://www.bbc.com/yoruba/55029466
politics	"Mi ò ní ọ̀rọ̀ láti sọ lórí ""Muslim-Muslim ticket"" Ọlọ́run nìkan ló mọ ẹni tí yóò tún Nàìjíríà ṣe– Kumuyi"	Alufaa agba ijọ Deeper Christian Life Ministry, Ọmọwe William Kumuyi, ti sọ pe oun ko ni bu ẹnu atẹ lu ẹgbẹ oṣelu kankan tabi ṣatilẹyin fun wọn nitori ẹni to n du ipo Aarẹ ati igbakeji rẹ jẹ Musulumi. Kumuyi lo fi ọrọ naa lede lasiko to n ba awọn akọroyin sọrọ ni papakọ ofurufu Danbaba Sundati, to wa niluu Jalingo, nipinlẹ Taraba. Gẹgẹ bii ohun to sọ, Ọlọrun nikan lo le sọ ẹni ti yoo tun Naijiria ṣe, ati pe eeyan ko le ṣe ju Ọlọrun lọ, nitori naa ki awọn araalu fun Ọlọrun laaye lati ṣiṣẹ rẹ. O ni “Mi o fẹ maa bu ẹnu atẹ lu ẹnikẹni tabi kin ẹnikẹni lẹyin, ohun ti a le ṣe ni ki a maa gbadura si Ọlọrun ko fun wa ni adari rere ti yoo ba wa tun ilu ṣe.” “Oun nikan lo mọ ohun ti ẹniẹni le ṣe ti wọn ba de ori alefa.” “Oniṣe iyanu ni Ọlọrun, a ko le sọ ọna to maa gbe ọrọ rẹ gba tabi ohun ti ẹnikẹni yoo ṣe ti wọn ba gori alefa tan.” Kumuyi tẹsiwaju pe “A mọ bi Ọlọrun ṣe mu ileri rẹ ṣe nipasẹ ọba Nebukadinesari ati gbogbo awọn ọba to jẹ lasiko ninu Bibeli.” “Fun idi eyii, a fẹ fa gbgobgo rẹ le Ọlọrun lọwọ, ki a si gba awọn ọmọ Naijiria laaye lati dibo yan ẹnikẹni ti ọkan wọn ba fẹ. Ti ẹ ko ba gbagbe, inu oṣu keje ọdun 2022 yii ni ọrọ ‘Muslim-Mislim ticket’ fẹ da wahala silẹ laarin awọ oloṣelu ni Najiria atawọn ọmọlẹyin Kristi. Eyii ko ṣeyin bi Bola Tinubu to n dije du ipo Aarẹ labẹ asia ẹgbẹ oṣelu APC to si jẹ Musulumi ṣe yan Kashim Shettima gẹgẹ bii igbakeji rẹ ti wọn yoo jọ dije, ti oun naa si jẹ Musulumi bakan naa. Pupọ ninu awọn Kritẹni, paapaa awọn ọmọ ẹgbẹ CAN, lo lodi si igbesẹ naa, amọ awọn mii gbagbọ pe adari rere lo ṣe pataki si awọn araalu, kii ṣe ki wọn maa ni ariyanjiyan lori ọrọ ẹsin.	https://www.bbc.com/yoruba/articles/cpvn5w4z3q9o
entertainment	Barry Jhay's latest news: A gbọ́ pé olóògbé Kashy ti ní àwọn ìṣòro kan tẹ́lẹ̀ kó tó kú - Ẹbí Barrister	"Olaronke to jẹ ẹgbọn Barry Jhay ni irẹpọ to wa laarin Kashy ati Barry Jhay ko le mu ki aburo oun ṣe e laburu. ""Torii Kashy gangan ni Barry Jhay ṣe lọ si orilẹede Ghana, Naijiria nibi lo wa tẹlẹ"". Idile gbajugbaja olorin Barry Jhay to jẹ ọmọ ilumọọka agba olori, oloogbe Sikiru Ayinde Barrister ti ba BBC Yoruba sọrọ lori ẹsun ipaniyan ti wọn fi kan ọmọ wọn ni orilẹede Ghana. Olaronke Balogun to jẹ ẹgbọn fun Barry Jhay ni awọn ṣi wa lori ọrọ yii torinaa iwọnba ni ẹbi le sọ nipa rẹ. ""Mi o si nibẹ ṣugbọn ọmọ to da a ni aburo mi, o ni iwa to daa, ko si ni ọwọ ninu iku naa"". Olaronke ni awọn gbọ wipe oloogbe Kashy ti ni awọn iṣoro kọọkan to n koju ṣaaju ọjọ iku rẹ. O ni Fidio kan to fi sita ni ninu eyi to ti ni eeyan kan na oun ti ẹnu rẹ n ṣe ẹjẹ ti oun si ni lati maa bere pe ki lo ṣẹlẹ gangan. ""Barry Jhay o si nibẹ nigba ti iku naa ṣẹlẹ, o kan wa ni Ghana ni torinaa nkan to ṣe oloogbe ko kan Barry Jhay"". Ẹgbọn Barry Jhay ni idile awọn gbagbọ pe orilẹede Ghana jẹ ilu to maa n ṣamulo ofin daadaa ati pe awọn agbẹjọro tawọn ati awọn kan ninu ẹbi naa ti wa nibẹ pẹlu ẹ lati yanju ẹjọ naa. ""Torinaa a fi wọn silẹ ki wọn ṣe tu ọrọ naa bo ṣe yẹ ko jẹ ṣugbọn emi fẹ fi da gbogbo eeyan loju pe aburo ko lọwọ ninu nkan to ṣẹlẹ a dẹ ti fi gbogbo ẹ le Ọlọrun, lọwọ daadaa lo ma jade nibẹ lagbara Ọlọrun"". Olaronke ni awọn mejeeji fẹran ara wọn gan koda tori Kashy gan ni Barry Jhay ṣe lọ si Ghana. O ni lootọ ko si keeyan meji wa ko ma si ija laarin wọn. ""Tẹẹ ba wo awọn atẹjade awọn mejeji loju opo instagram wọn, ẹ maa mọ pe wọn rẹ gan, to ba mọ pe nkan bẹẹ ma ṣẹlẹ ko ni tori Kashy lọ si Ghana"". Olaronke ni Ọlọrun nikan lo mọ bo ṣe ṣẹlẹ koda o ni gbogbo awọn lawọn ṣi n daro. ""Bo tilẹ jẹ pe a fẹ ki aburo wa jade, a ni lati ba ẹbi to padanu ọmọ gan kẹdun tori oun naa ni ẹbi"". O ni awọn mejeji kii ja ija to lee pa wọn lara tabi ṣe ara wọn léṣe. ""Eeyan o le sọ fun ẹni to ba padanu eeyan bi wọn ṣe maa huwa, onikaluku lo ni bo ṣe maa n ṣe"". O ni ko si aridaju kankan ti awọn eeyan ri pe Barry Jhay wa nibẹ rara nigba to ṣẹlẹ. O ni ẹbi Kashy ko si ni Ghana ẹbi tawọn naa o dẹ si nibẹ torinaa wọn o le sọ fun wọn bi wan ṣe maa ṣe ṣugbọn ""nigba ti wọn ba yanju gbogbo ẹ tan, nkan ti onikaluku ba ni lọkan a lọ silẹ"". Arabinrin Olaronke ni oun ko le dahun ibeere boya ẹbi oun ti lọ ki ẹbi Kashy tabi wọn ko lọ latigba to ti ṣẹlẹ toripe oun ko ba wọn pe lọ."	https://www.bbc.com/yoruba/56356699
entertainment	Wasiu Alabi Pasuma: Àjàkálẹ̀ àrùn Covid-19 kọ́ mi láti má a ṣọ́wó ná	"Gbajugbaja akọrin Fuji nni, Wasiu Alabi Pasuma, sọ pe ẹkọ ti ko ni akawe ni ajakalẹ aarun Covid-19 kọ oun. Pasuma sọ ninu ifọrọwerọ rẹ pẹlu iwe iroyin The Punch pe, diẹ lo ku ki apo asunwọn oun gbẹ fun owo, nitori awọn toun se iranlọwọ fun lasiko ti arun naa gbilẹ ni Naijiria. O ni ""Ajakalẹ aarun naa kọ mi lati ma a ṣọ owo na, ati lati ṣe eto ọna abayọ silẹ ninu okoowo to wu ki eeyan ma a ṣe."" ""O to asiko kan to jẹ pe, owo diẹ bayii lo ku ki owo tan ni asunwọn mi ni banki, nitori bi mo ṣe n ṣe yafun-yafun fun awọn ti mo ranlọwọ. Sugbọn a dupẹ lọwọ Ọlọrun pe, a ti n bọ ninu rẹ diẹdiẹ."" Laipẹ yii ni iroyin jade lori ayelujara pe, awọn ọdọ kan koro oju si Pasuma lasiko iwọde #ENDSARS. Iroyin sọ pe niṣe ni awọn ọdọ naa le e kuro laarin wọn bi ẹni le ajá, nibudo iwọde kan, ti wọn ko si gba a laaye lati ba wọn sọrọ. Amọ ṣa, akọrin naa sọ pe iṣẹlẹ naa ko waye rara. O ni tako iroyin ti awọn eeyan n sọ kiri, gbọyi-sọyi lati ọdọ awọn to korira oun ni iroyin naa. ""Lati ibẹrẹ pẹpẹ ni mo ti n ṣatilẹyin fun awọn oluwọde naa, gẹgẹ bi akọrin Fuji, ọpọlọpọ awọn akẹẹgbẹ mi si lo ṣe bẹẹ."" O ni ""ọmọ Naijiria ni gbogbo wa, ti Naijiria ba si dara ju bo ṣe wa yii lọ, gbogbo wa la o ni ibi ti a le pe nile, ti a si ma a gbe ninu irọrun."""	https://www.bbc.com/yoruba/54861345
entertainment	Ebenezer Obey and Simi: Commander ní akọrin tó ní tálẹ́ǹtì ni Simi, òun ní ìrírí tó dára pẹ̀lú rẹ̀	Awọn Yoruba maa n sọ pe bi okete ba dagba tan, ọmu ọmọ rẹ lo maa n mu. Bayii lọrọ ri pẹlu gbajugbaja olorin Juju, Oloye Ebenezer Obey Fabiyi ti ọpọ maa n pe ni Chief Commander pẹlu olorin takasufe, Simisola ti ọpọ mọ si Simi. Simi ṣe ẹda ọkan lara orin ti Obey ti kọ, ti akọle rẹ n jẹ ''Aimasiko'', eyi ti awọn mejeeji di jọ kọ papọ. Nigba ti o ba awọn akọroyin sọrọ, Obey Commander ni iriri to dara ni kikọ orin awo ''Aimasiko'' papọ pẹlu Simi. ''Bi ọmọ ni Simi ati Adekunle Gold, ọkọ rẹ jẹ si mi. Simi jẹ olorin to ni talẹnti gan an, o ṣe ẹda ọkan lara awọn awo orin, ''Aimasiko'' lẹyin to gba iyọnda lati ọdọ mi. Lẹyin naa ni emi ati Simi jọ kọ orin naa papọ, eleyii to dun un gbọ leti.'' Ebenezer lo ṣalaye bẹẹ. Agbaọjẹ olorin Juju naa ni onirẹlẹ ni Simi, atipe olorin ti ko ṣe fi ọwọ rọ sẹyin loun ati ọkọ rẹ, Adekunle Gold. Ebenezer Obey ko ṣai sọrọ nipa Burna Boy ati Wizkid ti wọn gba ami ẹyẹ agbaye Grammy ninu orin kikọ. ''Idunnu lo jẹ fun mi pe Burna Boy ati Wizkid pada gba ami ẹyẹ Grammy, oriire nla ni,'' Obey lo sọ bẹẹ. Chief Commander, ti yoo pe ẹni ọdun mọkandinlọgọrin lọjọ kẹta oṣu kẹrin sọ pe gbogbo iyoku aye oun, Ọlọrun oba loun yoo fi sin. Obey ni igba mẹrin ọtọtọ lawọn eeyan kan ti tufọ oun lai tii ku, nitori naa, ''mo ni lati maa yin Ọba oke to da mi si. Ati pe jijẹ olorin fun ọgọta ọdun to lati maa yin Eleduwa to fun mi ni ore ọfẹ,'' Chief Commander lo ṣalaye bẹẹ.	https://www.bbc.com/yoruba/afrika-56554291
politics	Fasoranti: Ẹ̀mí àwọ̀n darandaran Fulani kò dè mọ́ ní Gúsù Nàìjíríà, kí wọ́n padà sókè ọya ní kíákíá	Hmmm... a ma n pe ọrọ yii lowe o ma n laro ninu. Lori ọrọ ipenija aabo to n ranju mọọ mọ Naijiria yii ni ẹgbẹ awọn agba loke ọya Naijiria, Northern Elders Forum (NEF) ati agbarijọpọ awọn ẹgbẹ kan nibẹ ti ni kawọn darandaran fulani o ṣẹri wale si apa oke ọya. Wọn ni oke ọya ni awọn ti lee fi ọwọ sọya lori ẹmi wọn ati maluu wọn. Ẹgbẹ awọn agba apa oke Ọya orilẹ-ede Naijiria naa ni ilu ogun tawọn kan n lu lapa guusu ilẹ yii lori wọn n kọ awọn lominu. Bi ẹ ko ba gbagbe, laipẹ yii ni awọn agbebọn kan ti ọpọ furasi gẹgẹ bi awọn darandaran Fulani pa arabinrin Funkẹ Olakunrin. Eni to jẹ ọmọ ọkan lara awọn agba to lorukọ nilẹ Yoruba, Rueben Faṣọranti. Eyi si ti fa ọpọ ipe da ina ogun, da ina ọtẹ lataọdọ awọn eekan kan ni ilẹ Yoruba lori lemọlemọ iṣẹlẹ ijinigbe ati igbenipa to n waye lapa iwọ oorun guusu orilẹ-ede Naijiria. Ninu ọrọ ti wọn ba awọn oniroyin sọ, Ọjọgbọn Ango Abdullahi to jẹ alaga ẹgbẹ agba oke ọya Naijiria ni nibi ti ọrọ de duro bayii, ko daju pe ẹmi awọn darandaran Fulani de mọ ni apa guusu orilẹ-ede Naijiria ti wọn wa. O ni lootọ ni iṣọkan Naijiria jẹ awọn logun ṣugbọn ko de ibi ati fi ẹmi ẹya kan ra a pada. O wa pe fun idasilẹ igbimọ oluwadi kan ti yoo ṣe ọfin toto ọwọja wahala awọn darandaran ati agbẹ olohun ọgbin ki wọn le e san owo ofo to ṣẹ koowa fun un.	https://www.bbc.com/yoruba/afrika-49013633
politics	“Èmi lókàn, Eléyìí’, ‘Concensus’, Ọ̀dàlẹ̀” àtàwọn ọ̀rọ̀ mìíràn tó gbòde lásìkò ìdìbò abẹ́nú APC l’Abuja	Idibo abẹnu ẹgbẹ oṣelu All Progressives Congress to waye mu ki ọpọ eeyan ni Naijiria ṣe aisun mọju ki wọn baa le mọ ibi ti esi idibo naa yoo ja si. Dugbẹ dugbẹ naa to n mi ti wa jabọ bayii a si ti mọ ibi to ṣẹ si. Amọ lasiko idibo yii ati asiko to ṣaaju rẹ, niṣe lawọn ọrọ kan jẹyọ pupọ loju opo ayelujara ati lẹnu awọn to n fi ọkan ba idije lati yan oludije ipo aarẹ ẹgbẹ APC ti yoo gbe asia ẹgbẹ dani lọdun 2023. A gbiyanju lati ṣe akojọpọ awọn ọrọ yi latẹnu awọn tọrọ kan tabi iṣesi wọn ti awọn araalu si ti wa mu awọn ọrọ yi bẹnu bayii. Die ree ninu wọn: Ni nkan bi ọdun meloo kan sẹyin aṣa tawọn oloṣelu maa n da lori pinpin ipo si ẹkun tabi agbegbe mii  ni Zoning. Amọ nibi idibo abẹnu ẹgbẹ oṣelu APC ni paapa fun ipo ẹni ti yoo dupo aarẹ labẹ aṣia ẹgbẹ ni ifikunlukun,ajumọ fọwọ si to tunmọ si consensus lede oloyinbo. Ki wọn to ṣe idibo abẹnu APC, gbolohun consensus ko tiẹ kọkọ yọju ṣugbọn bi ọjọ ṣe n sunmọ bọ lawọn ọmọ ẹgbẹ kookan ati awọn alatilẹyin n mọrọ yi bẹnu. O debi pe awọn Gomina lati ariwa orileede Naijiria ni lati dasi ọrọ naa nipa pe wọn lawọn fẹ ki oludije ipo aarẹ wa lati iha Guusu Naijiria. Ni ti tiẹ alaga ẹgbẹ APC Abdullahi Adamu kede pe aarẹ ile aṣofin orileede Naijiria Ahmad Lawan ni aarẹ buwọlu gẹgẹ bi oludije ajumọyan fẹgbẹ. Abalọ ababọ awọn Gomina tapa si ọrọ yi ti aarẹ naa si sọ pe oun ko ni aayo kankan ninu awọn oludije. Idije pada waye ti gbogbo oludije si lọsagbo ki o to di pe awọn kan bẹrẹ si ni juwọ silẹ fun awọn oludije ẹgbẹ wọn lọjọ idibo. Ni ṣoki, consensus ko ṣiṣẹ nibi yiyan oludije ipo aarẹ labẹ aṣia ẹgbẹ APC ninu idibo to pari Ninu gbogbo awọn ọrọ taa ṣalabapade lasiko idibo abẹnu ẹgbẹ oṣleu APC nibi ti wọn ti yan oludije ti yoo dupo aarẹ labẹ ẹgbẹ, eleyi to gbode julọ ni ''emi lo kan'' Gbolohun yi jade lẹnu agbaọjẹ ẹgbẹ oṣelu APC Bola Ahmed Tinubu nigba to n ba awọn ọmọ ẹgbẹ sọrọ nipinlẹ Ogun. Awọn kan ni ibinu ni Tinubu fi sọ ọrọ yi  amọ awọn agbodegba rẹ ni Tinubu fi ọrọ yi ṣe alaye pataki to fi lero pe o yẹ kawọn eeyan dibo fun to si sọ pe oun ti n farada ọpọ nkan fun ẹgbẹ tori naa lasiko yi'' ẹ gbe kini yi wa emi lo kan.'' Awọn eeyan mu ọrọ yi bẹnu koda awọn kan ṣe fidio orin ati awada yẹyẹ lorisi lati fi tun da ẹrin pa ẹkẹ araalu lori  gbolohun yi. Bi nkan ṣe n lọ bayi, o ṣeeṣe ki awọn ikọ ipolongo Asiwaju sọ di orin akunlẹkọ ti wọn yoo fi polngo pe lootọ awọn ro pe Tinubu lo kan lati de ipo aarẹ Naijiria. Ninu ọrọ tawọn eeyan tun n ran lẹnu leleyi to niṣe pẹlu Tinuba bakan naa ni bo ti ṣe dari ọrọ si Gomina ipinlẹ Ogun Dapo Abiodun nibi ipolongo to si pe Gomina ni ''eleyii.'' Laarin awọn Yoruba, a mọ pe ẹni to ba juni lọ le pe ẹni to kere si ni eleyii amọ bẹẹ naa la mọ pe pipe eeyan leleyii a maa mu abuku lọwọ. Eleyii to jẹ ninu erongba abuku tabi ẹgbọn si aburo lawọn eeyan n jiyan le lori nipa bi Tinubu ṣe pe Gomina ipinlẹ taraalu dibo fun ni ''eleyii'' Kete to sọ ọrọ yi awọn eeyan loju opo ayelujara ba sọ di nkan ti wọn si  n gba bi igba ọti. Koda ọrọ ti o jade lati ọdọ Gomina to sọ pe oun kii ṣe ọbaluaye ati pe ipo Gomina kii se oye idile oun ko jẹ ko kuro lọkan awọn eeyan. Eleyii jẹ gbolohun to ja rain tawọn eeyan si mu bẹnu lawọn ọjọ bu meloo kan ki idibo abẹnu ẹgbẹ oṣelu APC to waye. Awọn gbolohun mejeeji yi n ba ara wọn rin pupọ ti wọn a si ma jẹyọ ninu apejuwe tawọn alatilẹyin Bola Tinubu ati ti igbakeji aarẹ Yemi Osinbajo fi n tahun si arawọn. Lọdọ awọn to jẹ alatilẹyin fun Osinbajo wọn a maa ni Osinbajo mọ oore ti Tinubu ṣe fun eleyi to mu ko de ipo igbakeji aarẹ ṣugbọn ko tunmọ si pe ko gbọdo wa gbero lati de ibi giga ju ibi to wa lọ. Ni itako awọn ti Asiwaju Tinubu a maa naka aleebu si igbakeji aarẹ pe o dalẹ ọga rẹ ni pẹlu bo ṣe fẹ dije dupo aarẹ Naijiria. Ati orn eebu ati owe miran lawọn ikọ mejeeji yi a maa fi ranṣẹ si ara wọn paapa loju opo ayelujara. Ọrọ naa doju rẹ debi pe awọn agbaagba ilẹ Yoruba ninu ẹgbẹ oṣelu APC pe ipade ifikunlukun lori ẹni ti wọn yoo yan gẹgẹ bi aṣoju ẹgbẹ fun ipo aarẹ. Wọn par ipade naa pẹlu pe ko si ẹni to juwọ silẹ fun ara wọn amọ awọn agbaagba ni kawọn alatilẹyin oloṣelu kọọkan yago fun itabuku ara ẹni ki wọn si fi iwa ọmọluabi ṣe ipolongo ṣaaju idibo abẹnu to pada waye. Gbolohun yi bẹẹ ṣe ri ninu aworan taa fi sita yi wa lati ẹnu Gomina tẹlẹ ri nipinlẹ Borno to si jẹ ọkan lara awọn to n ṣe ipolongo fun Bola Ahmed Tinubu fun ipo aarẹ. O fi ọrọ yi lede ninu ifọrọwanilẹnuwo kan lori ẹrọ amohunmaworan Channels nibi to ti sọ pe lootọ ni igbakeji aarẹ jẹ eeyan daada ṣugbọn kii ṣe iru eeyan tawọn ọmọ Naijiria nilo lasiko yi. Ọrọ yi naa mu ki oju opo ayelujara sọna tawọn kan si bẹrẹ si ni bẹnu atẹ lu pe o tabuku igbakeji aarẹ. Boya lati fi polowo ọja nitori bi ọrọ ri ṣe gbode, eeyn kan wa sibi ipade apero ẹgbẹ ni Eagles Square ti wọn ti dibo abẹnu APC to si gbe ami kalẹ to ni kawọn eeyan wa mu Ice Cream ti Osinbajo ti n fun awọn ọmọ Naijiria mu lati ọjọ to ti pẹ. Kashim Shettima pad tọrọ aforijin lọdọ Igbakeji aarẹ lori ọrọ to sọ yi.	https://www.bbc.com/yoruba/articles/cgl1k0z15dlo
politics	Edo election 2020: Ọlọ́pàá méjì kú nínú ìjàmbá ọkọ̀ tó ṣẹlẹ̀ sí Adams Oshiomole, APC ní kìí ṣe ojú lásán	Ori ko alaga ana lẹgbẹ oṣelu APC, Adams Oshiomhole yọ lọjọ Iṣẹgun, ṣugbọn ọrọ ko ri bẹẹ fun awọn ọẹọpaa meji ti wọn jẹ ẹṣọ rẹ. Oshiomhole lo lewaju ikọ ipolongo ibo Pasitọ Osagie Ize-Iyamu gẹgẹ bi gomino ipinlẹ naa lọ si Usen nigba ti ọkọ akẹru kan ya lọ kọlu awọn ọkọ to n ba a kọwọrin lọ sibi ipolongo naa lagbegbe Oluku Junction ni ijọba ibilẹ ila oorun Ariwa ipinlẹ naa. Atẹjade kan ti agbẹnusọ fun Adams Oshiomhole fi sita ṣalaye pe ni nnkan bii agogo mejila ọsan ni iṣẹlẹ naa ṣẹ. Ọkọ tirela naa kọlu ọkan lara awọn ọkọ Toyota Hilux to n ba a kọwọrin lọ silu Usen nibi ti oun ati Pasitọ Ize-Iyamu to jẹ oludije fun ipo gomina lẹgbẹ oṣelu APC yoo ti ba awọn araalu naa sọrọ lori idi ti wọn fi gbọdọ di ibo wọn fun APC. Meji ninu awọn ọlọpaa to wa ninu ọkọ naa jade laye ti awọn miran si wa ni ẹsẹ kan aye, ẹsẹ kan ọrun ni ileewosan. Awọn ikọ rẹ ti sọ pe, igbagbọ awọn ni pe ọgbọn lati gbẹmi Adams Oshiomhole ni bi o tilẹ jẹ pe awọn ọlọpaa ko tii jade pẹlu iwadii wọn lori iṣẹlẹ naa. Nibayii igbimọ olupolongo idibo APC ni ipinlẹ Edo ni awọn ti fi eto ipolongo rọ naa lati yẹ awọn to ku ninu iṣẹlẹ ijamba ọkọ naa sii.	https://www.bbc.com/yoruba/afrika-53995184
entertainment	Baba Ijesha: Agbẹjọ́rò ní àwọn kan ló dúró pé ojú ló fi ri béélì, ètè rẹ̀ kò ní bà á	"Ariwo ""nibo ni Baba Ijẹṣa wa? Nibo ni Baba Ijẹṣa wa?"" ni ibeere ti ọpọ n beere lori ayelujara bayii. Ibeere naa gbalẹ kan lẹyin wakati mejidinlaadọta ti adajọ ile ẹjọ Majisireeti agba kan nipinlẹ Eko, fun gbajumọ oṣere tiata Yoruba, Olanrewaju Omiyinka ti ọpọ mọ si Baba Ijẹṣa ni anfani beeli, Ibeere si idahun yii ni pe, titi di asiko ti a fi n ko iroyin yii jọ, ahamọ ọlọpaa, ni ẹka ọtẹlẹmuyẹ to wa ni Panti nilu Eko ni Baba Ijesha ṣi wa o. Ki wa lo sokunfa bi ọrọ yii se ri, ki lo n da Baba Ijesha duro lati lọ sile lẹyin ọjọ meji to gba beeli? Nigba to n wa idahun si awọn ibeere yii, ti BBC News Yoruba takoto rẹ si, ọkan lara awọn agbẹjọro Baba Ijesha, Amofin Adeshina Ogunlana ṣalaye wi pe, wọn ko tii ri ọrọ beeli rẹ yanju ṣugbọn o ṣeeṣe ki ọsan ko so didun laipẹ. ""Ni bi mo ṣe mọ ati bi mo ṣe wa yii, O (iyẹn Baba Ijesha) ṣi wa nibẹ (Panti)"" Nigba ti a beere nipa igba ti o ṣeeṣe ki nnkan bọ soju ọwọ fun agba apanilẹrin naa, Amofin Ogunṣina ni oun a fẹ ki a ṣi ni suuru di irọlẹ Ọjọru lati mọ bi nnkan yoo ṣe lọ si fun. Bakan naa ni agbẹjọro naa ko ṣalaye nipa ilana gbigba beeli afurasi naa to takoko, ti wọn ko tii ri ọna se amusẹ rẹ fun gbigba beeli afurasi naa. Amofin Adeshina Ogunṣina wa kọminu lori ilana eto idajọ ati ofin lorilẹede Naijiria. O ni o ṣeni laanu pe, bi ofin to tọ ṣe wa to lorilẹede Naijiria, awọn to wa ni idi aro ifidimulẹ ofin wọnyi ni ka bẹ, lati ṣe ohun to tọ nigba gbogbo. Amofin ni ohun to ku diẹ kaa to ni pe adajọ ni lati dide lọ si ahamọ ọlọpaa ni Panti, lati rii daju pe idajọ ododo wọle tọ Baba Ijẹṣa lọ amọ sibẹsibẹ, o ni awọn kan ṣi duro ni iduro pe 'oju lo fi ri beeli naa, ete rẹ ko ni kan an"""	https://www.bbc.com/yoruba/afrika-57169164
politics	Buhari sacks Emefiele: Ṣé lóòtọ́ ni Ààrẹ Buhari ti gbaṣẹ́ lọ́wọ́ gómìnà Báǹkì àpapọ̀ Nàìjíríà, Godwin Emefiele?	Iroyin ahesọ kan jade sigboro lowurọ Ọjọru pe aarẹ orilẹede Naijiria, Muhammadu Buhari ti gba iṣẹ lọwọ gomina Banki apapọ orilẹede naa, Ọgbẹni Godwin Emefiele. Oniruuru iroyin lo si ti jade lẹyin rẹ bi awọn ọmọ Naijiria kan ṣe n kan sara ni awọn kan n woye pe igbesẹ naa ko tọna. Godwin Emefiele bọ si agbami iroyin paapaa julọ lori ayelujara nigba ti iroyin gbe e pe oun naa fẹ dije ati pe awọn ẹgbẹ kan ti ko ara wọn jọ lati ra fọọmu idije fun un. Gbogbo eeyan lo pariwo sita nigba naa pe o ku diẹ kaato. Awọn eekan bii Oby Ezekwesili, Amofin agba Fẹmi Falana, SAN, ẹgbẹ oṣelu PDP atawọn ẹlẹgbẹjẹgbẹ ni wọn pariwo pe ko fi ipo silẹ to ba fẹ dije fun ipo kankan gẹgẹ bi ẹtọ rẹ gẹgẹbi ọmọ Naijiria labẹ ofin. Lẹyin igba naa ni Emefiele gba ile ẹjọ lọ lati bere fun alaye lori boya oun lẹtọ tabi oun ko lẹtọ labẹ ofin lati dije fun ipo aarẹ Naijiria lai kọwe fi ipo silẹ gẹgẹ bi gomina banki apapọ Naijiria. Gbogbo iroyin to n jade lati ileeṣẹ aarẹ orilẹede Naijiria ko fi idi iroyin yii mulẹ. Eeyan kan to sunmọ ileeṣẹ aarẹ pẹkipẹki ṣalaye fun BBC pebi awọn eeyan ṣe ji gbọ iroyin naa loju opo Twitter ni pupọ awọn naa gbọ ọ ati pe irọ to jina si otitọ ni. Lasiko ti a fi n ko iroyin yii jọ, ko tii si atẹjade kankan lati ileeṣẹ ijọba Naijiria to fi idi rẹ mulẹ pe Aarẹ Muhammadu Buhari ti yọ Emefiele nipo gẹgẹ bi gomina banki apapọ Naijiria. Amọṣa bi eeyan ba wo ofin to de idasilẹ ati akoso banki apapọ Naijiria, ko si ọna ti aarẹ lee fi ṣa dede gba iṣẹ lọwọ gomina banki apapọ Naijiria. Abala kọkanla iwe ofin Centra Bank Nigeria Act 2007'  sọ ọ di mimọ pe ida meji ninu mẹta gbogbo awọn aṣofin agba Naijiria ni lati fọwọ si yiyọ gomina Banki apapọ Naijiria ki aarẹ to lee yọ ọ nipo.	https://www.bbc.com/yoruba/afrika-61584808
politics	Bola Tinubu: Ọ̀pọ̀ ní ìpolongo ìbò 2023 ni Tinubu ń ṣe pẹ̀lú ₦50m tó fàwọn oníṣòwò Katsina	Oriṣiiriṣii ọna lawọn eeyan fi wo igbesẹ eekan ẹgbẹ oṣelu APC, Bola Ahmed Tinubu to gbe aadọta miliọnu naira fawọn oniṣowo ti ṣọọbu wọn jona ni ipinlẹ Katsina . Eleyii jẹ owo iranwọ fawọn ontaja naa to ti padunu dukia iyebiye ninu ijamba ina to ṣẹlẹ. Awọn kan sọ lori ayelujara pe aluwala ologbo, ọgbọn ati ko ẹran jẹ naa ni gbogbo rẹ. Eleyii tumọ si pe owo ti Tinubu gbe kalẹ niṣe pẹlu ipolongo oṣelu ṣaaju ibo aarẹ ọdun 2023. Omooba Adejuyigbe Isaiah TaiyeTaiwo lori ikanni BBC Yoruba ni Facebook pe ko si ibi ti Tinubu n lọ ninu ibo 2023 to ba tiẹ dije fun ipo aarẹ gan an. O beere wi pe elo ni Tinubu kede gẹgẹ bi owo iranwọ fawọn to ku nibi iṣẹlẹ Lekki Tollgate lọdun 2020? Ọgbẹni Taiwo tiẹ lọ si inu iwe mimọ lori ọrọ naa lẹyin to sọ pe ''gbogbo aisododo, ẹsẹ ni.'' Ọgbẹni Joseph Olatunji ati Folakemi Oyeyipo ni ti wọn sọ pe ohun to da Tinubu atawọn oniṣowo katsina pọ naa ni yoo tu wọn ka. Awọn tiẹ n beere lọwọ Tinubu wi pe kilode ti ko ṣe iranwọ owo fawọn oniṣowo ọjọ Ṣasha niluu Ibadan ti awọn padanu ọja wọn lẹyin rogbodiyan to waye nibẹ. Bosede Comfort Ilesanmi naa sọ pe kinni Tinubu ṣe fawọn eeyan Yewa ipinlẹ Ogun ti wọn lọ ṣatipo lorilẹede Benin Republic lẹyin ikọlu awọn Fulani. Amọ, ero Kamal Kamaldeen tayọ ni tiẹ, oun gbagbọ pe Tinubu yoo jẹ aarẹ orilẹede Naijiria laṣẹ Edumare lọdun 2023. Ẹwẹ, ṣaaju ni iroyin kan ti kọkọ sọ pe Tinubu ṣe abẹwo si ipinlẹ Katsina laarọ Ọjọru, nibi to ti parọwa si awọn oniṣowo naa lati maṣe ba ọkan jẹ lori iṣẹlẹ ọhun. Ọpọ ọja lo jona ninu iṣẹlẹ naa, eyii to mu ki ijọba ipinlẹ ọhun gbe iwadii dide lati mọ ohun to ṣokunfa ina naa.	https://www.bbc.com/yoruba/afrika-56520652
sports	European Super League: Chelsea, Arsenal, Liverpool, Tottenham Man City, Man United yọ ara wọn kúrò nínú ìdíje Super League tuntun	Awọn ẹgbẹ agbabọọlu mẹfa to n kopa ninu idije Premier League ti yọ ara wọn kuro ninu idije tuntun, European Super League ti wọn ṣẹṣẹ gbe kalẹ.Wo àwọn ohun tó yẹ kí o mọ̀ nípa líìgì bọ́ọ̀lù tuntun tí ó fẹ́ jáde ní Yúróòpù Manchester City to jẹ ẹgbẹ agbabọọlu akọkọ lati yọ ara rẹ kuro ninu idije naa, lẹyin ti ẹgbẹ agbabọọlu Chelsea ni awọn n gbiyanju lati bẹrẹ eto ti yoo mu wọn kuro ninu idije tuntun naa. Awọn ẹgbẹ agbabọọlu to ku bii Arsenal, Liverpool, Manchester United ati Tottenham ti gbe igbesẹ lati kuro ninu ẹgbẹ naa. Ẹgbẹ agbabọọlu Manchester City ni awọn ti yọ ara awọn kuro ninu ikọ tuntun naa, pe awọn o ṣe ẹgbẹ Super League mọ. Bakan naa ni Liverpool kede pe awọn ko faramọ igbiyanju idije tuntun Super League to fẹ kuro ni ara European League, nitori naa, awọn o ṣe mọ. Lẹyin naa ni ẹgbẹ agbabọọlu Manchester United kede pe awọn ti gbọ ariwisi awọn ololufẹ wọn, ijọba Ilẹ Gẹẹsi ati awọn opomulero inu ẹgbẹ agbabọọlu naa,  ti wọn tako liigi tuntun naa, nitori naa, awọn ti yọ ara wọn kuro. Ẹbẹ ni ẹgbẹ agbabọọlu Arsenal fi ranṣẹ si awọn ololufẹ wọn ninu lẹta ti wọn kọ ni gbangba si awọn ololufẹ wọn, pe awọn ti gbọ igbe wọn, awọn si ti ṣetan lati jawọ ninu aṣemaṣe ti wọn ṣe pẹlu ẹgbẹ tuntun ti wọn darapọ mọ. Alaga ẹgbẹ agbabọọlu Tottenham, Daniel Levy ni ki awọn eniyan wọn ma binu si igbesẹ ti wọn gbe. Bakan naa ni Chelsea kede pe awọn ti bẹrẹ si ni yọ ara wọn kuro, amọ o ṣeni laanu wi pe opin ọsẹ to kọja ni awọn ṣẹṣẹ darapọ mọ Idije Super League ọhun. Eyi ti wa mu ki Ajọ Idije Super League naa ni awọn yoo tun ero wọn pa lori bi idije tuntun naa yoo ṣe bu iyi kun ere bọọlu. Ọjọ Isinmi ọsẹ to kọja ni wọn kede Idije Super League onigun mejila ti wọn ṣẹṣẹ gbe kalẹ, amọ awọn eniyan bu ẹnu atẹ lu u. Ninu ọrọ tirẹ, Aarẹ Ajọ Agbabọọlu Ilẹ Yuroopu, UEFA, Aleksander Ceferin ni inu awọn dun si bi awọn ẹgbẹ agbabọọlu mẹfa yii ṣe yọ ara wọn kuro ninu ajọ idije tuntun, Super League naa. Ceferin ni awọn yoo ṣiṣẹ papọ pẹlu awọn ẹgbẹ agbabọọlu lati ri pe UEFA dara ju ti tẹlẹ lọ, ki ifimọsọkan si jọba ni aarin wọn. Amọ, awọn ikọ ẹgbẹ agbabọọlu to ku bii Atletico Madrid, Barcelona ati Real Madrid lati Ilẹ Spain ati AC Milan, Inter Milan ati Juventus lati ilẹ Italy ko i tii sọ boya awọn naa yoo kuro ninu Super League ọhun.	https://www.bbc.com/yoruba/56827228
entertainment	Wo àwọn òṣèré tó bá ìpèníjà kídìnrín fínra	Àrùn tí kò gbọ́ oògùn kí Ọlọ́run má fi ṣe wá ni àdúrà tí kìí wọ́n lẹ́nu àwọn ènìyàn. Ní òde òní ọ̀pọ̀lọpọ̀ ènìyàn ló ń kojú ìpèníjà ìlera kan tàbí òmíràn. Lára àìsàn tó ń gba omijé lójú ọ̀pọ̀ ènìyàn tó sì ń ṣe àkóbá fún ẹ̀yà ara ni àìsàn kídìnrín jẹ́. Àwọn onímọ̀ ìlera nínú ìwádìí wọn ní ọ̀pọ̀lọpọ̀ àwọn ènìyàn tó wà ní ìdùbúlẹ̀ àìsàn ní àwọn ilé ìwòsàn ńlá ní Nàìjíríà ló jẹ́ wí pé àìsàn tó jẹ mọ́ kídìnrín ló ń yọ wọ́n lẹ́nu. Lára àwọn ohun tí wọ́n ní ó máa ń fa àìsàn kídìnrín ni omi tí kò dára, èéfí, mímú egbògi olóró àti bẹ́ẹ̀ bẹ́ẹ̀ lọ. Wọ́n ní kò sí ẹni tí àìsàn yìí kò le bá jà, ìbáà ṣe ọmọdé tàbí àgbàlalgbà. Bákan náà ni àìsàn ọ̀hún kò dá olówó mọ̀ yàtọ̀ sí tálákà, ọlọ́lá tàbí bọ̀rọ̀kìní. Wọ́n ní àwọn mìíràn máa ń yè é tí wọ́n bá tètè mọ̀ tí àwọn mìíràn sì máa ń ba lọ tó bá ti pẹ́ lára ju bó ṣe yẹ lọ. Ọ̀pọ̀ àwọn gbajúmọ̀ òṣèré yálà nídìí iṣẹ́ orin tàbí tíátà náà ló ti lùgbàdì àìsàn búburú yìí. Lára àwọn gbajúmọ̀ tó ti ní àìsàn yìí nìyí: Ní ọjọ́ kìíní oṣù Kẹrin ọdún 2022 ni ariwo ẹkún sọ ní agbo òṣèré tíátà Yorùbá nígbà tí títán débá gbajúgbajà adẹ́rìnínpòṣónú tíátà Adekunle Adetokunbo tí ọ̀pọ̀lọpọ̀ mọ̀ sí Dejo Tunfulu. Bí ó tilẹ̀ jẹ́ pé ọ̀pọ̀lọpọ̀ ènìyàn kò mọ̀ wí pé òṣèré náà ń kojú àìlera kó tó di pé ọlọ́jọ́ dé, wọ́n ní òṣère náà ti ń bá àìsàn kídìnrín fínra fún ìgbà díẹ̀ kó tó mú ẹ̀mí rẹ̀ lọ. Ọ̀rẹ́ Dejo tó bá àwọn akọ̀ròyìn sọ̀rọ̀ ní ó ti pẹ́ tí Dejo ti ṣàlàyé ìpèníjà ìlera rẹ̀ fún òun ṣùgbọ́n òun kò mọ̀ bóyá ó sọ fún àwọn ẹbí àti ará rẹ̀. Ó ní ọ̀pọ̀ ìgbà ló máa ń sọ fún òun tó bá fẹ́ lọ ra ògùn rẹ̀. Ilé ìwòsàn ìjọba tí Dejo kú sí náà ní agbègbè Ikorodu nínú àtẹ̀jáde kan tí wọ́n dfi síta lẹ́yìn tí Dejo dágbére fáyé ní ọ̀pọ̀ ẹ̀ya ara Dejo ni kò ti ṣiṣẹ́ bó ti yẹ kí ọlọ́jọ́ tó dé àti pé “immunosuppression” ló ṣekúpa á. Àtẹ̀jáde náà ni wọ́n fi fèsì sí ìròyìn pé àwọn fi ìlera Dejo falẹ̀ lo ṣokùnfà ikú rẹ̀. Nínú oṣù Kẹrin, ọdún 2017 ni gbajúgbajà òṣèré Samuel Adesanya tí ọ̀pọ̀lọpọ̀ mọ̀ sí pásítọ̀ Ajidara gba èkuru jẹ lọ́wọ́ ẹbọra. Àìsàn kídìnrín ni wọ́n ní ó bá fínra títí ọlọ́jọ́ fi dé. Ìyáwó rẹ̀, Atinuke Adesanya tó fìdí ìṣẹ̀lẹ̀ náà múlẹ̀ ní ilé ìwòsàn kan ló kú sí ní ìlú Abeokuta níbi tó ti ń gba ìtọ́jú. Ó kú ọjọ́ méjì tí Adesanya papòdà ní àwọn ẹbí ké gbàǹjarè pé àwọn nílò mílíọ̀nù méjìlá láti san gbogbo gbèsè tí wọ́n jẹ kalẹ̀ ní ilé ìwòsán tó ti ń gba ìtọ́jú. Gbajúmọ̀ olórin tàkasúfèé ni Eedris Abdulkareem tó gbajúmọ̀ fún orin “Nàìjíríà jàgàjágá” àti “Mr Lecturer.” Ní nǹkan bí oṣù díẹ̀ sẹ́yìn ni Eedris Abdulkareem kéde pé òun ní àìsàn kídìnrín tí òun sì ti ń gba ìtọ́jú ní ilé ìwòsàn kan ní ìpínlẹ̀ Eko. Nínú oṣù Kẹjọ ọdún 2022 ní Abdulkareem tún fi àtẹ̀jáde kan léde tó ti ń dúpẹ́ lọ́wọ́ ìyàwó rẹ̀ fún bí ó ṣe fún òun ní ẹyọ̀kan nínú kídìnrín tirẹ̀ àti pé iṣẹ́ abẹ tí àwọn ṣe yọrí sáyọ̀. Ní ọjọ́ Kejìlélógún oṣù Kẹsàn-án ló fi ìròyìn sójú òpó Instagram rẹ̀ wí pé òun ti padà sílé tí òun sì wà ní àláfíà ara. Tí a bá ń sọ̀rọ̀ nípa bí ẹ̀ka orin tàkasúfèé ní Nàìjíríà ṣe ti gòkè àgbà lónìí láì dárúkọ Babatunde Okungbowa tí ọ̀pọ̀ mọ̀ sí OJB Jezreel kò ì tíì pé. Jezreel tó gbajúmọ̀ fún ṣíṣe ìlù sí àwọn orin ló ṣe olóòtú orin African Queen tí 2face kọ, Ìyàwó Àsìkò, Kiss me Again àti bẹ́ẹ̀ bẹ́ẹ̀ lọ. Ọdún mẹ́rin ló fi bá àìsàn kídìnrín fínra kí ikú tó dá ẹ̀mí rẹ̀ légbodò ní ọdún 2016. Bí ó tilẹ̀ jẹ́ pé ìyàwó rẹ̀, Mabel fun ní kídìnrín kan ṣùgbọ́n kò ru àìsàn náà là tó sì papòdà lẹ́yìn ọdún mẹ́ta tí wọ́n ṣiṣẹ́ abẹ náà.	https://www.bbc.com/yoruba/articles/c14q22gvv4ko
sports	Premier league: Manchester United jẹ àjẹkún ìyà góòlù méjì lọ́wọ́ Westham United	Ọwọ iya ba Manchester United ni ile Westham United ni ọjọ Aiku nibi idije Premiership ilẹ Gẹẹsi. Irinajo ti ko lọpẹ ninu ni olukọni iks Manchester United, Ole Gunner Solkjaer ko awọn agbabọọlu rẹ rin lọ si papa iṣire....to jẹ ibuba Westham united nibi ti wọn ti lu wọn ni goolu meji sodo. Pẹlu Esi yii, o fihan pe ifẹsẹwọnsẹ meji  pere ni Manchester united ṣi bori bayii ni mẹfa ti wọn gba bayii ni saa yii. Andriy Yarmolenko lo kọkọ gba goolu alakọkọ wọle fun Westham ki Aaron Cresswell to fọba lee nigba ti ifẹsẹwọnsẹ naa wọ iṣẹju kẹrinlelọgọrin. Lọwọ yii idi olukọni wọn n gbona bayii pẹlu ironu igbesẹ ti awọn alaṣẹ ẹgbẹ agbabọọlu naa lee gbe bi nnkan ko ba ṣe ẹnuure funwọn laipẹ.	https://www.bbc.com/yoruba/afrika-49786167
entertainment	Lóòótọ́ ni èmi àti Binta Ayo Mogaji bímọ fúnra wa - Jibola Dabo	"Gbajùgbajà àgbà òṣèré tíátà Micheal Ajibola Daboiku tí ọ̀pọ̀lọpọ̀ mọ̀ sí Jibola Dabo ti ní àwọn ipa kan wà tí òun kò le kó nínú eré mọ́ nítorí àwọn nǹkan tí ojú òun rí nígbà tí òun kó àwọn ipa náà. Jibola Dabo nígbà tó ń bá ìwé ìròyìn Punch sọ́rọ̀ ṣàlàyé àwọn ohun tí àwọn ènìyàn ti fojú òun rí sẹ́yìn nígbà tí wọ́n bá ri òun lójú ayé. Ó﻿ ní òun kò le kó ipa ìhòhò nínú eré nítorí àwùjọ wa fajúro sí irú àwọn ìwà bẹ́ẹ̀ àti pé òun ti kó àwọn ipa kan nínú eré tó bu òun lọ́wọ́. Ó﻿ fi kun pé ọ̀pọ̀ ènìyàn ló máa ń bú òun lórí ayélujára nígbà tí òun bá kó àwọn ipa tí àwọn ènìyàn náà kò fẹ́ràn láì ní rántí pé eré lásán ni àwọn ń ṣe. ""﻿Mo rántí pé obìnrin kan fọ́mi létí ní ilé epo kan ní Alapere nítorí ipa tí mo kó nínú sinimá kan níbi tí mo ti kó tọ ọmọbìnrin kan lọ nínú eré náà."" ""﻿Kò dùn mí pé obìnrin náà fọ́mi létí nítorí mo gbàgbọ́ wí pé mo kó ipa náà dada ni ló ṣe rò bóyá ojú ayé ni ìṣẹ̀lẹ̀ náà ti ṣẹlẹ̀."" J﻿ibola Dabo tẹ̀síwájú pé ipa tí òun kó nínú eré kan níbi tí òun ti fẹnuko ọkùnrin lẹ́nu jẹ́ èyí tí ọ̀pọ̀ ènìyàn lò láti fi tàbùkù òun tí wọ́n sì ń sọ onírúurú nǹkan nípa òun. ""﻿Nígbà tí mo gbégbá òṣẹ̀lú, ọ̀pọ̀lọpọ̀ ló lo ipa tí mo kó nínú eré náà láti fi tàbùkù mi pé ṣe ẹni tí wọ́n máa dìbò fún ni ẹni tó ń fẹnuko ọkùnrin ẹgbẹ́ rẹ̀ lẹ́nu."" Ó﻿ ní ìdí wọ̀nyí ni òun kò fi le kó àwọn ipa mìíràn nínú eré pàápàá èyí tó bá jẹ mọ́ ìhòhò. N﻿ígbà tó ń sọ̀rọ̀ nípa ìbáṣepọ̀ láàárín òun àti Binta Ayo Mogaji, Jibola Dabo ní láti kékeré tí òun ti bẹ̀rẹ̀ tíátà ni àwọn méjéèjì ti ń fẹ́ ara àwọn. J﻿ibola Dabo ní nígbà tí òun lọ sí ìlú òyìnbó ni àwọn méjéèjì kò gbúròó ara àwọn mọ́ àmọ́ tí àwọn tún bẹ̀rẹ̀ eré ìfẹ́ àwọn padà lẹ́yìn tí òun padà dé Nàìjíríà ní ìbẹ̀rẹ̀ ọdún 2000. Ó﻿ fi kun pé bí ó tilẹ̀ jẹ́ pé òun ní ìyàwó àti àwọn ọmọ ní ìlú òyìnbó ṣaájú àkòkó náà àmọ́ ètò ìpínyà ti ń lọ láàárín àwọn. Ó﻿ ṣàlàyé pé àwọn bí ọmọkùnrin kan papọ̀ nítorí lásìkò tí àwọn méjéèjì fi ń ṣe wọléwọ̀de Ayo Mogaji ti pé ogójì ọdún tí kò sì lè yọ oyún. B﻿ákan náà ló fi kun pé ìwà àwọn méjéèjì kò bá ara àwọn mu ni àwọn méjéèjì kò fi tẹ̀síwájú láti ṣe ìgbéyàwó. N﻿ígbà tó ń sọ̀rọ̀ nípa fífẹ́ ju ìyàwọ kan lọ, ó ní òun gbàgbọ́ nínú níní ìyàwó tó ju ẹyọ̀kan lọ jú kí ènìyàn máa ṣe àgbèrè. Ó﻿ ní àṣà òkèrè ni àwọn kan fẹ́ máa la bọ ìran adúláwọ̀ lọ́rùn dandan."	https://www.bbc.com/yoruba/articles/cv2p43nrgezo
sports	AFCON 2019: Idíje Egypt ati Zimbabwe, ọ̀rọ̀ kọ sísọ	Idije AFCON fawọn agbabọọlu ilẹ̀ Adulawọ lo bẹrẹ ni ana ni orilẹ-ede Egypt. Ikọ agbabọọlu Egypt ati Zimbabwe ni wọn koju ara wọn ninu idije iṣide ni Cairo. Ninu idije naa ni Egypt ti na Zimbabwe pẹlu ami ayo kan si odo nipa kọju si mi koo gba a sile. Awọn orilẹ-ede mẹrinlelogun ni wọn jọ maa woju ara wọn ninu idije AFCON tọdun 2019 fun igba akọkọ. Opolopo eeyan ni wọn ni eto iṣide naa dun daadaa nibi ti Femi Kuti atawọn olorin miran ti da awọn eniyan lara ya. Mahmoud Trezeguet lo gba ami ayo kan ṣoṣo naa si awọn ikọ Zimbabwe. Agbabọọlu Liverpool, Mo Salah fẹẹ gba goolu keji wọle sawọn ṣugbọn Edmore Sibanda to jẹ aṣọle Zimbabwe sọ pe oni kọ. Awọn agbabọọlu Zimbabwe bii Ovidy Karuru naa gbiyanju ṣugbọn ẹ̀pa ko boro titi idije naa fi pari. Eyi kọ wa pé ko si ohun daradara to wu ilẹ Adulawọ lati ṣe ti a ko le ṣe. Eto iṣide idije naa ni awọn eniyan gba pé o dun bii ti iṣide ife ẹyẹ agbaye Russia 2018 O fẹrẹ tó ẹgbẹrun lọna marundinlọgọrin ero ti wọn peju si papa iṣere ni Cairo wa wo idije iṣide naa. Ẹkọ pataki ti awọn eniyan n sọ ni pe ki ikọ kankan ma gbojule ẹnikan ṣoṣo fun ogo idije wọn. Opolopo lo fi Mohammed Salah ṣe apẹẹrẹ ninu idije yii nitori oun kọ lo pada gbogo fun Egypt. Ẹnikẹni lo le jẹ koriya fun awọn akẹgbẹ rẹ lasiko idije. Awọn eniyan ni ki Naijiria fi ti Egypt kẹkọọ pé ko si ẹni ti ko le jẹ koriya fun awọn akẹgbẹ rẹ lasiko idije bii ti Sallah ti Liverpool. Nitootọ ni ariwo ero pọ fun Mohamed Salah to n gba bọọlu fun Liverpool ṣugbọn o kan gbiyanju ti ara rẹ lasan ni. ọpọlọpọ gba pe idije Egypt to ku lẹyin tun maa dun ju eyi lọ pẹlu ero pe Salah a da bira pẹlu bọọlu.	https://www.bbc.com/yoruba/ere-idaraya-48729462
health	Benue: N kò le bímọ mọ́ torí àṣì'se ‘dókítà’ lásìkò iṣẹ́ abẹ	"Ara meeriri, mo ri ori ologbo lori atẹ ni isẹlẹ kan to le gba omije loju ẹni to sẹlẹ si ọmọdebinrin kan nipinlẹ Benue. O si daju pe oju apa, ko le jọ oju ara fun wọn titi ti yoo fi jade laye nitori asise to ti ba agọ ara rẹ. Gẹgẹ ba se mọ pe gbogbo obìnrin tó wà láyé ni ó máa ń ní ìrètí wí pé lọ́jọ́ ọjọ́ kan òun yóò dàgbà, tí yóò tó ẹni tó ń bímọ. Èrò yìí ni ó ṣeéṣe kó má rí bẹ́ẹ̀ mọ́ fún Aneh (èyí kìí ṣe orúkọ rẹ̀ gangan), ọmọ ọdún méjìdínlógún, bí dókítà kan ṣe yọ ẹyin ilé ọmọ rẹ̀ sọnù lásìkò tó ṣe iṣẹ́ abẹ fún un. Ní ọdún mẹ́ta sẹ́yìn, nígbà tí Aneh wà ní ọmọ ọdún mẹ́ẹ̀dógún ló lọ ṣe iṣẹ́ abẹ láti fòpin sí ìnira tó ń fojoojúmọ́ bá a finra àmọ́ dípò bẹ́ẹ̀, inú làásìgbò mìíràn ló tún kó sí. Dókítà Agber Kwende, tó ṣiṣẹ́ abẹ náà fún un ní ilé ìwòsàn German Health Clinic tó wà ní ìjọba ìbílẹ̀ Gaav Konshisha, ìpínlẹ̀ Benue, ni wọ́n fẹ̀sùn kàn pé ó yọ ẹyin ilé ọmọbìnrin náà lásìkò tó ṣiṣẹ́ náà. Ìyá Aneh, Mgbatuman Lana, ní nígbà tí ara níni pọ̀ fún ọmọ náà tí àwọn sì lọ ṣe àyẹ̀wò ni ìwádìí fi hàn pé ilé ọmọ Aneh ti bàjẹ́. Mgbatuman Lana, ìyá Aneh ṣàlàyé fún ikọ̀ ìròyìn BBC pé nínú oṣù karùn-ún ọdún 2019 ni àárẹ̀ ọmọ òun bẹ̀rẹ̀, tí inú yóò máa rún gan-an tó bá fẹ́ ṣe nǹkan àlejò lóṣóooṣù. Ó ní èyí kò tẹ́ òun lọ́rùn ni òun bá mu lọ sí ilé ìwòsàn Gemanen Health Clinic fún àyẹ̀wò níbi tí wọ́n ti ṣe àwòrán inú fún-un tí dókítà sì ní ""apendis"" ló ń dà á láàmú. Dókítà ní iṣẹ́ abẹ ni ó nílò láti dẹ́kun ìnira yìí, mo sì lọ yá owó ní ilé ìfowópamọ́ láti fi ṣe iṣẹ́ abẹ náà tí dókítà Kwende ṣe fun un ṣùgbọ́n kàkà kí ewé àgbọn dẹ̀ líle ló le si. Ìyá Aneh ní líle tí àárẹ̀ Aneh ń fi ojoojúmọ́ le si jẹ́ ẹ̀dùn ọkàn fún òun ni òun bá gbe lọ sí ilé ìwòsàn mìíràn tí wọ́n sì ṣe àyẹ̀wò fún-un. Ó ní àyẹ̀wò yìí ló ṣàfihàn pé ibi tí wọ́n ti ṣe iṣẹ́ abẹ fún un wú tó sì nílò àtúnṣe. Bákan náà ló ní èyí ló fà á tí àwọn fi lọ sí ilé ìwòsàn St John níbi ti àyẹ̀wò ti fi hàn pé wọn ti yọ ẹyin ilé ọmọ Aneh. Aneh ní ó jẹ́ òun ìbànújẹ́ fún òun pé òun kò nílè bímọ láyé. Àjọ ọlọ́pàá ẹ̀ka Gboko ti nawọ́ gán ẹni tó ni ilé ìwòsàn tí wọ́n ti ṣe iṣẹ́ abẹ náà, Joseph Ugoh àti dókítà Kwende tó ṣe iṣẹ́ náà. Nígbà tó ń sọ̀rọ̀, Kwende ní láti ọdún 1982 ni òun ti ń ṣiṣẹ́ abẹ à ti pé ńígbà tí òun ṣe àyẹ̀wò fún un òun ri pé ẹyin ilé ọmọ rẹ̀ wú tó sì tún ní apendix. Ó ní láti ìgbà tí òun ti ṣe iṣẹ́ abẹ náà ẹnì kankan kò kàn sí òun àyàfi ìgbà tí àwọn ọlọ́pàá dé lóṣù yìí láti wá mú òun. Agbẹnusọ àjọ ọlọ́pàá ìpínlẹ̀ Benue, Catherine Anene ní àwọn yóò gbé wọn lọ sí ilé ẹjọ́ ní kété tí àwọn bá ti parí ìwádìí àwọn Kọmíṣọ́nà ètò ìlera ìpínlẹ̀ Benue, Joseph Ngbea ní ìṣẹ̀lẹ̀ náà jẹ́ ohun tó kọni lóminú. Ó ṣàlàyé pé Kwende kìí ṣe akọ́ṣẹ́mọsẹ́ oníṣẹ́ abẹ kó tó dágbálé iṣẹ́ náà, ó ní lásìkò tí obìnrin bá ṣe nǹkan àlejò lọ́wọ́, ẹyin ilé ọmọ máa ń wú ṣùgbọ́n Kwende kò mọ èyí. Ngbea ní iṣẹ́ ń lọ lọ́wọ́ láti mọ àwọn ilé ìwòsàn tí kò fi orúkọ sílẹ̀ lábẹ́ ìjọba tí wọ́n yóò sì póró òfin gbé wọn."	https://www.bbc.com/yoruba/afrika-60346130
entertainment	Dejo Tunfulu: Àwọn òṣèré tíátà bẹ̀rẹ̀ kíkọ́ ilé sórí ilẹ̀ gbajúgbajà adẹ́rìnínpòṣónú tó papò dà	"Yorùbá ní dídùn dídùn báyìí ni ìrántí olódodo. Àwọn òṣèré tíátà ti bẹ̀rẹ̀ sí ní kọ ilé sí orí ilẹ̀ gbajúgbajà òṣèré adẹ́rìnínpòṣónú, Adekunle Adetokunbo tí ọ̀pọ̀lọpọ̀ mọ̀ sí Dejo Tunfulu tó di olóògbé láìpẹ́ yìí. Ní ọjọ́ kìíní, oṣù kẹrin, ọdún 2022 ni Dejo Tunfulu dágbére fáyé lẹ́ni àádọ́ta ọdún lẹ́yìn àìsàn ráńpẹ́. Ní orí ilẹ̀ olóògbé náà ni wọ́n sin-ín sí ní ìlànà ẹ̀sìn Islam. Gbajúgbajà òṣèré kan, Olaide Olabanji ti wá fi fọ́nrán kan léde báyìí léyìí tó ń ṣe àfihàn orí ilẹ̀ olóògbé níbi tí wọ́n sin Dejo Tunfulu sí. Ní orí ayélujára Instagram Olaide Olabanji ni ó fi fọ́nrán fídíò tó ṣàfihàn pé iṣẹ́ ilé kíkọ́ náà tí bẹ̀rẹ̀ sí. Ohun tí Olabanji kọ sí abẹ́ fọ́nrán náà ni wí pé ""iṣẹ́ dáadáa ṣì ń tẹ̀síwájú, lónìí ní orí ilẹ̀ Dejo Tunfulu, iṣẹ́ ti bẹ̀rẹ̀, kí Ọlọ́run tẹ sí afẹ́fẹ́ rere."" Ọ̀rọ̀ Ayo Adebanjo pé kí Tinubu, Osinbajo yọwọ́ ní dídu ipò ààrẹ, ṣé gbogbo ẹgbẹ́ Afenifere lọ́wọ́ síi báyìí? Àwọn ọ̀dọ́ ló le è gba Naijiria là kúrò ní oko ẹrú –Imam Akeugbagold Ohun tí a rí nínú fídíò náà ni wí pé iṣẹ́ ilé kíkọ́ ti bẹ̀rẹ̀ níbẹ̀ tí ìròyìn náà sì ti ń fa kí àwọn olólùfẹ́ olóògbé Dejo Tunfulu máa kan ṣáá sí àwọn tó dìde ìrànwọ́ náà. Lẹ́yìn tí Dejo Tunfulu jáde láyé tí àwọn ènìyàn sì gbọ́ wí pé gbajúgbajà òṣèré adẹ́rìnínpòṣónú náà kò ní ilé ti ara rẹ̀ wí pé ó ń yá ilé gbé ni àwọn ènìyàn ti ń kùn wí pé pẹ̀lú gbogbo bí ó ṣe fara ṣiṣẹ́ nídìí tíátà tó, kò yẹ kó jẹ́ pé irú Dejo Tunfulu ni kò ní nílé lórí. Bí ó tilẹ̀ jẹ́ pé ó ní ilẹ̀ tó ti rà kalẹ̀ ní orúkọ ara rẹ̀ kí ọlọ́jọ́ tó dé. Àwọn olólùfẹ́ Dejo Tunfulu fi ìdùnnú hàn sí bí ilé kíkọ́ ṣe bẹ̀rẹ̀ lórí ilẹ̀ rẹ̀ Àwọn olólùfẹ́ gbajúgbajà òṣèré adẹ́rìnínpòṣónú, Dejo Tunfulu ti bẹ̀rẹ̀ sí ní fi ìdùnnú wọn hàn lórí Fọ́nrán tí Olabanji fi léde. Ọ̀pọ̀lọpọ̀ wọn ló ń sọ̀rọ̀ ìwúrí tí wọ́n sì ń fi àdúrà ránṣẹ́ sì àwọn tó wà nídìí ilé kíkọ́ náà. Bákan náà ni wọ́n gbàdúrà pé kí Ọlọ́run fún wọn ní oore ọ̀fẹ́ láti parí iṣẹ́ rere tí wọ́n bẹ̀rẹ̀ ọ̀hún."	https://www.bbc.com/yoruba/61154813
entertainment	Yollywood: Ṣé Iyabo Ojo ń gbèrò láti ṣe ìgbéyàwó? Wo àwọn ohun tó sọ nípa olólùfẹ́ rẹ̀	"Ọ̀rọ̀ ìfẹ́ bí àdánwò ni, Yorùbá sì bọ̀ wọ́n ní bí ọmọdé bá tó lọ́kọ́ ó máa ń lọ́kọ́ ni, tí ọmọdé bátó ládàá, ó máa ń ládàá ni. Tí ó bá ti ń tó àkókò kan nínú ìgbésí ayé ọmọnìyàn, ìgbéyàwó a máa múmú lọ́kàn tọkùnrin tobìnrin. Gbajúgbajà òṣèré tíátà, Iyabo Ojo ti tú àṣírí rẹ̀ wí pé òun ní olólùfẹ́ tí òun àti rẹ̀ dìjọ ń jáde ṣùgbọ́n òun kò ní ṣe àfihàn ẹni náà àyàfi tí àwọn bá ṣe ìgbéyàwó. Iyabo Ojo ní ó dìgbà tí àwọn bá parí gbogbo ayẹyẹ ìgbéyàwó kí òun tó mú ẹni náà yọjú lórí ayélujára. Ní ọdún 1999 ni Iyabo Ojo kọ́kọ́ ṣe ìgbéyàwó àkọ́kọ́ lẹ́ni ọdún makànlélógún. Ọdún 1999 àti 2001 ló bí àwọm ọmọ rẹ̀ méjéèjì ṣùgbọ́n tí ìgbéyàwó náà túká lẹ́yìn tó bí ọmọ rẹ̀ kejì. Iyabo Ojo wá ṣàlàyé pé òun àti olólùfẹ́ òun tuntun ti wà fún bí ọjọ́ mẹ́ta kan ṣùgbọ́n òun kìí sọ̀rọ̀ nípa rẹ̀ nítorí ẹni náà kò fẹ́ràn láti máa wà lórí ayélujára. ""Olólùfẹ́ mi gbàgbọ́ wí pé bí àwọn ènìyàn ṣe máa ń bú mi lórí ayélujára ti pọ̀jù, kò sì fẹ́ kí àwọn ènìyàn bẹ́ẹ̀ tún wá mú òun papọ̀ mọ́ gbogbo èyí tí wọ́n máa ń ṣe fún mi"". ''Ó jẹ́ ẹni tí kò fẹ́ràn láti máa wà lórí ayélujára, ó fẹ́ràn láti máa gbé ara rẹ̀ pamọ́"". Njẹ́ Iyabo Ojo ń gbèrò láti tún ṣe ìgbéyàwó mìíràn? Iyabo Ojo ní kí òun tó le gbé ẹnìkan gẹ̀gẹ̀ láti ṣe àfihàn ẹnìkan gẹ́gẹ́ bí olólùfẹ́ lórí ayélujára, á jẹ́ wí pé àwọn ti ṣe ìgbéyàwó. Ó làá mọ́lẹ̀ wí pé òun kò rò wí pé ó ṣeéṣe fún òun láti gbèrò tàbí dámọ̀ràn dídán ilé ọkọ wò mọ́. Ó ní bí ó tilẹ̀ jẹ́ pé òun ní ẹnìkan tí àwọn jọ ń ṣeré ìfẹ́, òun kò gbàá lérò láti tún máa ṣe aya ní ọ̀dẹ̀dẹ̀ ọkùnrin kan. Bákan náà ló ní bí ó tilẹ̀ jẹ́ pé òun kìí sọ̀rọ̀ nípa ọ̀rọ̀ olólùfẹ́ òun àmọ́ òun ní ẹni tí òun ń fẹ́. ""Báwo ni ọmọbìnrin tó rẹwà bí  tèmi kò ṣe ní ní ọkùnrin kan nínú ayé rẹ̀."""	https://www.bbc.com/yoruba/afrika-61052608
politics	Babangida: Èròǹgbà ọmọ Nàíjíríà pọ̀ èyí tó ṣòro láti bá pàdé	Olori orilẹede Naijiria tẹlẹ ri, ajagunfẹhinti Ibrahim Babangida ti ṣapejuwe Naijiria gẹgẹ bi orilẹede to ṣoro lati dari. Babangida fọrọ yii lede lasiko tawọn alaṣẹ ẹgbẹ oṣelu PDP kan sii nile rẹ niluu Minna, ni ipinlẹ Niger. Babangida tun lo anfani naa lati kepe awọn aṣofin gbọdọ ṣiṣẹ takuntakun lati rii wi pe orilẹede Naijiria wa ni iṣọkan. O ṣalaye pe, gbogbo ohun to n ṣẹlẹ ni Naijiria ni oun n fi ọkan ba lọ, to si gbe oṣuba kare fawọn alaṣẹ ile igbimọ aṣoju ṣofin l'Abuja, adari ile ati gbogbo ile lapapọ. O rọ wọn wi pe, ki wọn maa kaarẹ ninu akitiyan lati ri wi pe Naijiria toro, nitori oriiṣiriiṣi erongba lawọn ọmọ Naijiria ni eyi to jẹ ko ṣoro fun awọn alaṣẹ lati dari. Babangida fun wọn ni idaniloju pe, oun wa pẹlu wọn ninu igbesẹ wiwa ilọsiwaju fun orilẹede Naijiria. O tun gba wọn nimọran pe, ki wọn mase gbagbe lati mu awọn ileri ti wọn ṣe fawọn to dibo yan wọn lẹkun ti wọn n ṣoju sẹ, nibayii ti wọn ti wa nile aṣofin l'Abuja.	https://www.bbc.com/yoruba/afrika-49274379
politics	RCCG Directorate of Politics: Ìjọ RCCG fèsì sí awuyewuye pé torí Osinbajo ni ẹ̀ka òṣèlú ṣe wà ní ìjọ náà	"Ijọ Redeemed Christian Church of God eyi ti Pasitọ Enoch Adeboye n dari ti sọrọ sita lori iroyin to jade pe wọn da ẹka eto oṣelu kalẹ ninu ijọ naa. Lori igbesẹ yii, kete ti awọn eniyan rii ni awuyewuye ti n lọ lode pe nitori Pasitọ to tun jẹ ọmọ ijọ naa to jẹ igbakeji aarẹ Naijiria, Adajọ agba, Ọjọgbọn Yemi Osinbajo ni wọn ṣe ṣe e. ""Haaa, tori erongba Yemi Osinbajo lati dije dupo aarẹ Naijria lọdun 2023 ni ijọ RCCG ṣe da a bi ọgbọn"". Eyi ni ọrọ to n jade lẹnu awọn mii. Bakan naa ni awọn mii n sọ pe ohun to dara ju ni ijọ RCCG ṣe yii toripe kii ṣe Osinbajo nikan ni ọmọ ijọ RCCG to wa ninu oṣelu o si yẹ ko jẹ ọna lati maa ṣọ iṣe wọn ni ipo ti wọn ba wa. Nitori naa, ijọ naa ti sọ pe irọ ni o, kii sii ṣe tori igbakeji aarẹ Osinbajo tabi tori ẹnikẹni to ba ni erongba oṣelu lọdun 2023 ni awọn ṣe gbe ẹka tuntun naa kalẹ. Adari ẹka iroyin ati ọrọ to kan araalu, Pasitọ Olaitan Olubiyi sọ eyi ninu esi rẹ si ibeere ileeṣẹ iroyin Punch. Gẹgẹ bo ṣe ṣalaye, ẹka ọrọ oṣelu ijọ naa jẹ eyi ti wọn da silẹ lati ṣe ilanilọyẹ fawọn ọmọ ijọ ki wọn kopa gidi ninu oṣelu to fi mọ ki wọn gba kaadi idibo alalopẹ wọn ṣaaju idibo gbogboogbo ti ọdun 2023. Bakan naa ni Olubiyi sọ pe ijọ RCCG ti n ṣe ilanilọyẹ nipa oṣelu fawọn ọmọ ijọ rẹ lati igba ti ijọba ologun ti gbe ijọba fun alagbada latọdun 1999 ko si si tuntun tabi babara ninu igbesẹ naa. Ìjọ Redeem gbé ojú òpó olólùfẹ́ kalẹ̀ sórí ayélujára fáwọn ọ̀dọ́ láti pàdé ọkọ tàbí aya Ìjọ RCCG kìí ṣe tí Nàíjíríà níkan, ìjọba kò lè dá wa dúró láti lo Twitter- Pásítọ̀ E. A. Adeboye Owó Naira yóò sì tún padà níyì láwùjọ àwọn owó orílẹ̀-èdè tó gbé pẹ́ẹ́lí jùlọ lágbàáyé- Adeboye Osinbajo kò gbàdúrà ikú fún Buhari lórí àìsàn, ẹ sinmi ìbàjẹ́- Agbẹnusọ Osinbajo Kí la tún gbọ́ nípa ìdámẹ́wàá? O ni awọn Kristẹni ko le tẹsiwaju láti maa jẹ ki wọn gbe wọn mọra nipa yiyọwọ kuro ninu oṣelu nitori gbogbo eeyan ipinu yiyan adari ninu oṣelu yoo ni ipa lara rẹ. Agbẹnusọ ijọ RCCG yii wa tubọ gba awọn ijọ to ku ni Naijiria ati ibi gbogbo ni imọran pe ki wọn fi ohun ti awọn ṣe yii ṣe awokọṣe nipa ṣiṣe ilanlọyẹ fawọn ọmọ ijọ wọn ki wọn maa kopa ninu oṣelu. Ninu atẹjade kan ti igbakeji oludari ijọ RCCG, Pasitọ John Odesola fọwọ si eyi ti wọn fi ranṣẹ si gbogbo ẹka ijọ RCCG ni wọn ti sọ sinu ẹ pe wọn da ẹka naa silẹ fun idanilẹkọ awọn ọmọ ijọ ni. ""A n beere fun pe ki ẹ yan oludari kan ni ẹkun ti ẹ wa gẹgẹ bi adari kiakia ti yoo maa ṣakoso ati ki ẹ si ṣe bẹẹ ni gbogbo ẹka ijọ. Idi eyi ni lati ṣeranwọ kikọ awọn eeyan wa to nifẹ lati kopa ninu oṣelu ki  si ṣeto atilyin fun wọn nigba ti o ba nilo"". Ijọ RCCG ni ijọ to tobi ju lọ ni Naijiria to si ni ẹka ni awọn orilede agbaye to le ni ẹẹdẹgbẹwa. RCCG ni awọn ilumọọka ọmọ ijọ ati Pasitọ ninu ijọba lara wọn si ni igbakeji aarẹ Yemi Osinbajo, iyawo adari ẹgbẹ oṣelu APC, Remi Tinubu ati bẹẹ bẹẹ lọ. Bo tilẹ jẹ pe Bola Tinubu ti kede erongba rẹ lati du ipo aarẹ, Yemi Osinbajo ko tii kede erongba tirẹ. Ẹwẹ, alatilẹyinati ololufẹ rẹ ti n rọ ọ lati kede ko si tẹwọ gba eku ida iṣejọba lọwọ Aarẹ Muhammadu Buhari lọdun 2023. Wo ǹkan tó yẹ kí o mọ̀ nípa MC Oluomo àti ìdí tí ọ̀pọ̀ ṣe gbàgbọ́ pé alágbára ni Ogun tó n wáyé ní Ukraine ti ṣàkóbá fún owó epo dísù ní Naijiria EFCC ti ju Aishatu Arowojobe sẹ́wọ̀n ọdún mẹwàá l'Ékòó nítorí ẹ̀sun jìbìtì, wo ohun tó ṣe Eyi waye ni kete ti iroyin jade pe ijọ naa ti da ẹka kan silẹ fun ọrọ oṣelu ati iṣejọba  ṣaaju eto idibo apapọ Naijiria ti yoo waye lọdun 2023. Ijọ RCCG kede rẹ ninu iwe kan to kọ si awọn ẹka ati oṣiṣẹ rẹ pe ẹka tuntun yii ni yoo maa dari eto gbogbo nipa awọn ọmọ ijọ naa to ba fẹ dije fun ipo oṣelu lọdun 2023. Bakan naa ni ijọ RCCG tun kede orukọ Pasitọ Timothy Ọlaniyan to jẹ oluṣọaguntan  fun ẹkun kejila nipinlẹ Eko, Lagos Province 12 gẹgẹ bi adari ẹka naa. Wọn wa kan sawọn oluṣọaguntan lẹkun, ipinlẹ ati agbegbe gbogbo lati yan awọn eeyan ti yoo mojuto ẹka yii lagbegbe koowa wọn. Iwe naa ti akori rẹ jẹ RCCg/AGO/ADM/AA.MEMO/20/01/2022 ti igbakeji pasitọ agba ijọ RCCG, Pasitọ J.F. Ọdẹṣọla buwọlu sọ ọ sinu rẹ pe: ""A n kọ iwe yii lati fi to yin leti pe awọn alaṣẹ iṣẹ iranṣẹ yii ti da ẹka amojuto ọrọ oṣelu ati iṣejọba ninu ijọ RCCG. Nitori eyi, Pasitọ Timothy Ọlaniyan, alakoso ẹkun ikejila nipinlẹ̀ Eko (lagos Province 12) lati maa ṣe akoso ẹkoso ẹka yii. A rọ ẹyin naa lti yan awọn eeyan lẹkun yin lati mojuto ẹka yii ki ilana yii lee wa kaakiri gbogbo ẹka ati ẹkun. Ẹ gbọdọ  fi akọsilẹ nipa gbogbo awọn ti ẹ ba yan ranṣẹ si ọfiisi igbakeji alamojuto agba iṣẹ iranṣẹ yii to n mojuto ọrọ iṣakoso."""	https://www.bbc.com/yoruba/afrika-60699748
health	Coronavirus: Wọ́n ti gbé olóòtú ìjọba ilẹ̀ Gẹẹsi, Boris Johnson lọ sí wọ́ọ̀dù aláísàn tó lágbára	Iroyin to tẹ wa lọwọ lo sọ pe, wọn ti gbe olootu ijọba ilẹ Gẹẹsi, Boris Johnson lọ si wọọdu itọju aisan to lagbare bayii lẹyin to lugbadi aarun coronavirus. Boris Johnson laa gbọ pe o sọ fun akọwe ijọba fun ilẹ okeere, Dominic Raab wi pe ko maa ṣoju oun nigba ti oun n gba itọju. Lati irọlẹ ọjọ Aiku ni Ọgbẹni Johnson ti n gba itọ lẹyin ti covid-19 to wa lara rẹ n ba a finra. Olotu ijọba ilẹ Gẹẹsi, Boris Johnson ti di ero ileewosan bayii fun awọn ayẹwo gbogbo to yẹ lẹyin ọjọ mẹwaa ti ayẹwo ti kọkọ fihan pe o ti ko arun Coronavirus. Atẹjade kan lati ileeṣẹ ijọba ilẹ Gẹẹsi ti a mọ si Downing Street ṣalaye pe niaṣalẹ ọjọ Aiku ni wọn gbe lọ si ileewosan kan ni ilu Lọndọn nigba ti o n ṣa afihan aisan naa tofimọ ara gbigbona. Amọṣa ileeṣẹ ijọba ilẹ Gẹẹsi ṣalaye pe oun ṣi ni akoso ijọba wa ni ikawọ rẹ, bi o tilẹ jẹ wi pe minisita fun ọrọ ilẹ okeere ni ireti wa pe yoo lewaju ipade kan ti yoo waye lori ọrọ arun Coronavirus ni owurọ ọjọ Aje. Wọn ni igbesẹ itọju lasan ni gẹgẹ bi amọran dokita to n tọju rẹ Gẹgẹbi akọroyin nipa oṣelu nileeṣẹ BBC,  Laura Kuenssberg ṣe sọ, Ọgbẹni Johnson yoo sun orun alẹ ọjọ kan nibẹ lati lee ṣe awọn ayẹwo gbogbo to ba yẹ. Lati ile rẹ ni olootu ijọba ilẹ Gẹẹsi naa ti n ṣe iṣẹ rẹ gbogbo lati igba ti ayẹwo ti gbe e jade ni ọjọ kẹtadinlọgbọn oṣu kẹta pe o ni arun naa.	https://www.bbc.com/yoruba/afrika-52178412
sports	Former NFF president dies: Ààrẹ NFF tẹ́lẹ̀ri Oneya jáde láyé lẹ́ni ọdún 73	"Ààrẹ ajo ere boolu NFF tẹ́lẹ̀ri Oneya ti ku lẹni ọdún mẹ́tàléláàdọ́rin. Ààrẹ ajọ ere bọọlu nigba kan ri ogagun feyinti Dominic Oneya ti jẹ Olorun nipe bi gbogbo iroyin se n gbe e jade. Oneya ti a bi ni  ọjọ kẹrindilọgbọn, oṣu karun ọdun 1948, a bii ni ilu Agbarho ni Ughellli ni iroyin kan pe o ku ni owurọ ọjọbọ ni ile rẹ ni Effurun nijọba ibilẹ Uvwie nipinlẹ Delta. Aarẹ NFF lọwọ bayii Amaju Pinnick fi idi rẹ mulẹ fun awọn oniroyin pe lootọ ni Oneya ku. ""Lootọ ni o ti ku"" idahun rẹ ree fun awọn oniroyin. Ọ̀rẹ́bìnrin kó sí gbaga ọlọ́pàá lórí ẹ̀sùn pé ó gún ""Sugar daddy"" rẹ̀ pa Ẹran Akíka(Pangolin) àti ìwo Erin d'ẹ́rù b'olẹ̀, ìjọba f'òfin gba bílíọ́nù 22 ẹran ara wọn Ìjọba Eko jáwọ́ nínú ẹ̀sùn tó fi kan Ọba Ogboni pé ó pààyàn ní ìwọ́de Yoruba Nation ní Ojota Odun 1999 si 2002 ni Oneya fi jẹ aare NFF. O ṣíṣẹ́ ni oniruuru aaye ninu igbimọ tẹẹkoto fun CAF ti o si je olori igbimọ ka  ti minisita fi lọlẹ lati tun ere  bọọlu ṣe ni Naijiria Bakan naa lo jẹ́ Gomina ologun ipinlẹ Kano laarin ọdun 1996 si 1998."	https://www.bbc.com/yoruba/awon-iroyin-miran-58106911
politics	Iye ìgbà tí àyípadà ti bá orúkọ, àmì ìdánimọ̀ àti àsìá ìpínlẹ̀ Osun	Kete ti Gomina tuntun fun ipinlẹ Osun, Ademola Adeleke, kede pe ayipada ti ba orúkọ ipinlẹ naa, ati awọn ami idanimọ rẹ, to fi mọ orin ipinlẹ ni ẹnu ti n kun lori rẹ. Ọjọ Aiku, ọjọ́ kẹtadinlọgbọn, oṣu Kọkanla, ọdun 2022, ni Gomina Adeleke kéde àṣẹ naa, lasiko to n sọ ọrọ akọsọ rẹ lẹyin ti wọn bura fun un tan niluu Osogbo. Gomina tẹlẹ fun ipinlẹ Osun, Rauf Aregbesola, lo yi orúkọ ipinlẹ naa, 'Osun State', pada si 'State of Osun' ni ọdun 2011. 'Osun State' ni ipinlẹ naa ti n jẹ lati ọdun 1991 ti wọn da a silẹ kuro lara ipinlẹ Oyo. Yatọ si orúkọ, Rauf Aregbesola tun yi awọn ami idanimọ, ti wọn n pe ni 'Emblem' ati 'Coat of Arms' ni èdè Gẹ̀ẹ́sì padà. Bakan naa lo yi orúkọ inagijẹ ipinlẹ naa pada si 'Land of Virtue' to túmọ̀ si ipinlẹ Ọmọluabi, dipo 'State of the Livingspring', eyi to tumọ si 'orisun iye'. Ọpọlọpọ awuyewuye lo waye lori igbeṣẹ Aregbesola, ṣugbọn o mu erongba rẹ ṣẹ. Ile aṣòfin ipinlẹ Osun lasiko naa buwọlu igbeṣẹ Gomina Aregbesola. Ni ọdun 2017, ile ẹjọ giga ipinlẹ Osun, to wa nílùú Ilesa, da ẹjọ́ pe ayipada orúkọ naa ko ba ofin mu. O si wọgile orúkọ tuntun naa. Wọn si fi sinu ofin ipinlẹ naa lọjọ kejidinlogun, oṣu Kejila, ọdun 2012. Abala marun-un si ni wọn pín sí. Abala akọkọ - Orin ipinlẹ Abala kejì -  Ami idanimọ Abala kẹta - Àwọn itumọ ati nkan ti eroja to wa ninu asia ipinlẹ naa tumọ  si Lẹyin ikede ti Gomina Ademola Adeleke fi sita lọjọ Aiku lori dida orúkọ, asia ati awọn ami idanimọ ipinlẹ Osun pada si bo ṣe wa tẹ́lẹ̀, iroyin sọ pe ile aṣòfin ipinlẹ naa ti tako o. Iroyin kan ti BBC ko tii fi mulẹ sọ pe ile aṣòfin ipinlẹ naa ti sọ nibi ijoko wọn pe igbeṣẹ Adeleke ko le ṣẹ. Ẹni to jẹ alaga igbimọ fun eto iroyin nile aṣòfin naa, Kunle Akande, ni iroyin sọ pe o fi ikede naa sita. Sugbọn iroyin mii tun sọ pe aṣòfin kan, to jẹ ọmọ ẹgbẹ́ oṣelu PDP, Adewumi Adeyemi, sọ pe ayederu ni nkan ti wọn ni àwọn aṣòfin sọ. Aṣofin sọ pe ilé aṣòfin ipinlẹ Osun ko tii ṣe ipade kankan tabi jiroro lori ọrọ àkọ́sọ Gomina Adeleke.	https://www.bbc.com/yoruba/articles/c0drlz0rk21o
politics	Who are the Talibans: Àwọn wo gan ni Taliban to da ojú ìjọba bolẹ̀ ní Afganistan?	Ọdun 2001 ni awọn ọmọ ogun Afganistan ni adehun pẹlu ileeṣẹ ọmọ ogun Amẹrika le Taliban kuro lori ijọba ilẹ naa, ṣugbọn laarin oṣu diẹ ni Taliban bẹrẹ awọn ikọlu kan pẹlu erongba lati gba ijọba pada lọwọ ijọba. Lẹyin ogun ọdun ni Afganistan, ilẹ Amẹrika pinnu lati ko gbogbo jagunjagun rẹ kuro nilẹ naa titi oṣu Kẹsan an ọdun yii. Ni 2018, Taliban ni ijiroro pẹlu ijọba Amẹrika, ṣugbọn nigba ti yoo fi di oṣu Keji ọdun 2020, awọn mejeji wọnu adehun alaafia niluu Doha, eyii to n tumọ si pe ijọba Amẹrika yoo ko awọn ọmọ ogun rẹ kuro ni Afganistan. Adehun naa tun sọ pe ikọ Taliban ko ni ṣe ikọlu si ikọ ọmọ ogun Afganistan mọ, bakan naa ni Taliban ko ni de awọn agbegbe kan ti wọn jọjọ fọwọ si ninu adehun ọhun. Ṣugbọn lẹyin ọdun kan, Taliban bẹrẹ si n kọlu awọn ọmọ ogun ilẹ Afganistan atawọn eeyan ilu, eyii to mu ki Taliban ni ilọsiwaju ninu akitiyan rẹ lati ja ijọba gba. Nnkan bii ibẹrẹ ọdun 1990 ni wọn da Taliban silẹ lagbegbe oke ọya orilẹ-ede Afganistan lẹyin ti awọn ọmọ ogun Soviet Union fi ilẹ naa silẹ. Iroyin ni wọn bẹrẹ pẹlu awọn eto ẹsin, eyii ti ilẹ Saudi Arabia n ṣagbatẹru rẹ lọdun naa lọhun nibi ti wọn ti maa n waasu nipa eṣin Sunni, to jẹ apakan ẹsin Islam. Lọdun naa lọhun, Taliban ṣeleri lati da alaafia pada si agbegbe Pashun, eyii ti ko jina si ala Pakistan ati Afganistan, wọn si tun ṣeleri pe awọn yoo ri daju pe ofin Sharia to ba ẹsin Islam mu ni awọn yoo maa lo latio dari ilu ti awọn ba de ori alefa. Lati Guusu iwọ-oorun Afganistan, Taliban bẹrẹ si n gbajumọ siwaju si. Ni 1995, wọn gba agbegbe Herat to jẹ ala Iran, lẹyin ọdun diẹ si wọn tun gba olu ilu ilẹ naa, iyẹn Kabul lẹyin ti wọn ti kọkọ rọ Aarẹ Burhanuddi Rabani loye. Nigba ti yoo fi di ọdun 1998, Taliban ti n dari nnkan bii ida aadọrin ilẹ naa. Awọn eeyan ilẹ naa kọkọ tẹwọ gba ijọba Taliban nitori wọn gba wọn lọwọ wahala awọn mujahideen, wọn si tun ṣe gudugudu meje ati yaya mẹfa lati gbogun ti iwa ajẹbanu. Ṣugbọn Taliban gbe awọn ofin tuntun kan kalẹ  labẹ ofin Sharia, bii ki wọn maa bẹ apaayan lori, ki wọn maa ge ọwọ awọn to ba jale, ati bẹẹ bẹẹ lọ. Bakan naa ni Taliban tun fofin de tẹlifiṣọn wiwo, gbigbọ taka-sufe, lilọ si ile sinima, bẹẹ ni wọn ko tun faye gba ọmọbinrin ti ọjọ ori rẹ ko tii pe mẹwaa lati maa lọ sile ẹkọ. Nigba to ya, awọn araalu bẹrẹ si n fẹsun kan Taliban pe wọn n tẹ ẹtọ awọn eeyan loju mọlẹ. Bo tilẹ jẹ pe orilẹ-ede Pakistan n sẹ pe oun ko lọwọ ninu iṣẹjọba Taliban, o wa lara awọn orilẹ-ede to tẹwọ gba ẹgbẹ naa, toun ti Saudi Arabia ati United Aran Emirates, UAE. Nigba to ya, Taliba n dukoko mọ Pakistan pe oun yoo da oju ijọba rẹ bolẹ lagbegbe Ariwa-iwọ-oorun rẹ. Ni 2021, Taliban yinbọn lu Malala Yousafzai, to jẹ ọmọ ilẹ Pakistan lasiko to n bọ lati ilu Mingora. Lẹyin ọdun meji si asiko naa ni Taliban kọlu ile ẹkọ kan lagbegbe Peshawar. Ọpọ eeyan kaakiri agbaye lo ti bẹrẹ si n bu ẹnu atẹ lu ẹgbẹ Taliban nitori atilẹyin ti wọn ṣe fun ẹgbẹ agbesumọmi Al-Qaeda lẹyin ti wọn kọlu ile itaja agbaye, World Trade Center lọjọ kọkanla, oṣu Kẹsan an, ọdun 2011. Ninu oṣu Kẹwaa ọdun kan naa ni ijọba Amẹrika ko ọmọ ogun rẹ lọ si Afganistan to si bẹrẹ si n kọlu awọn ọmọ ogun Taliban, eyii to da oju ijọba ẹgbẹ naa bolẹ to si le ẹgbẹ naa kuro lori iṣejọba orilẹ-ede ọhun. Ninu awọn ikọlu ọhun ni Amẹrika ti mu awọn adari ẹgbẹ naa bii Mullah Mohammad Omara ti Osama Bin Laden. Bo tilẹ jẹ pe awọn ọmọ ogun ilẹ okeere pọ ni Afganistan, ẹgbẹ naa gbiyanju lati gba ijọba pada, eyii to da orilẹ-ede ọhun pada sinu ibẹru bojo ti awọn eeyan rẹ ko tii ri lati ọdun 2001. Lọdun 2016, ijọba Amẹrika ṣekupa Mullar mansour to jẹ ọkan pataki lara aọn olori ẹgbẹ naa, ṣugbọn ẹgbẹ ọhun fi igabkeji rẹ, Mawlawi Hibatullah Akhundzada rọpo rẹ, oun ṣi ni olori naa titi di oni. Lẹyin ti Taliban tọwọ bọwe alafia pẹlu ọmọ ogun ilẹ okeere lọdun 2020, wọn dẹwọ igbogun ti awọn ohun meremere ati ile ijọba laari ilu, ṣugbọn wọn bẹrẹ si  n ṣekupa awọn eekan ilu. Lara awọn eekan ti wọn wọn n doju ija kọ ni awọn akọroyin, adajọ, ajafẹtọ ọmọniyan, awọn obinrin to di ipo agbara mu, eti bẹẹ lọ. Bo tilẹ jẹ pe awọn eeyan n kọminu lori aṣeyọri ti Taliban n ṣe ni Afganistan, Aarẹ Amẹrika, Joe Biden kede ninu oṣu Kẹrin ọdun 2021 pe oun yoo koo gbogbo ọmọ ogun ilẹ Amẹrika kuro lorilẹ-ede naa ko ti di ọjọ kọkanla, oṣu Kẹsan an, ọdun kan naa. Lẹyin ọpọ ọdun ti Amẹika ti n gbogun ti Taliban, Taliban bẹrẹ si n ṣaṣeyọri ni bo ṣe n gba awọn agbege kan pada lọwọ ijọba ilẹ naa lẹyin ti Amẹrika yọ ọwọ rẹ kuro ninu ogun ọhun. Ni bayii, ọpọ eeyan lo gabgbọ pe agbara ti Taliban ni lọwọ ti pọ ju idiyele agbara ti wọn ni lọdun 2001, ni bi wọn ṣe ni ẹgbẹrun marundinlaadọrun un ọmọ ogun ni ikawọ gẹgẹ bii Nato ṣe sọ. Itẹsiwaju naa pọ to bẹ ti adari ikọ ọmọ ogun Amẹrika si Afganistan, Austin Miller fi sọ pe, o ṣeeṣe ki ogun abẹlẹ bẹ silẹ lorilẹ-ede ọhun. Ẹwẹ, pupọ ninu awọn ilu ti Taliban gba ni ko lọwọ ija ninu lẹyin ti awọn ọmọ ogun Afganistan jọwọ ohun ija wọn ki awọn alaiṣẹ ma baa ba ija ọhun lọ. Bakan naa, iroyin kan lati ilẹ Amẹrika ti sọ ṣaaju pe o ṣeeṣe ki Taliban gba ijọba Afganistan laarin oṣu mẹfa ti Amẹrika ba le ko awọn ọmọ ogun rẹ kuro nilẹ ọhun.	https://www.bbc.com/yoruba/58230743
health	Oral Sex: Àwọn tó kó àìsàn náà máa ń rí oje lójú ara wọn tó ń rùn bí ẹja	"Iwadii ti fihan pe gbigba ẹnu ni ibalopọ lee pese ọna fun aisan oju ara obinrin ti oloyinbo n pe ni ""bacterial vaginosis"" tabi ""BV"" gẹgẹ bo ṣe jade ninu iwe iroyin atigbadegba PLos Biology journal. O ṣeeṣe ki awọn obinrin to ko arun naa ma ri apẹrẹ ṣugbọn awọn mii yoo maa ri oorun to n bu tii jade pẹlu nkan to n jade lati oju ara wọn. Awọn aṣewadii ti n toju bọ ọrọ yii lati mọ kini kokoro to wa ninu ẹnu nii ṣe pẹlu kokoro to wa ninu oju ara lasiko ti eeyan ba n gba ẹnu ni ajọṣepọ Arun BV yii kii fi bẹẹ ṣe eyi to le to bẹẹ ṣugbọn o dara ki eeyan ṣe itọju ara rẹ to ba ko o toripe o maa n dakun bi obinrin ṣe le tete ko awọn arun ibalopọ STD ati UTIs. Bi obinrin naa ba wa loyun pẹrẹ, o ṣeeṣe ko ṣokunfaa bibi ọmọ ti ko tọjọ. Kini yii wọpọ, bẹẹ si ni awọn obinrin to ni aisan naa maa n rii pe oje to n jade lati oju ara wọn a maa run tuu bi ẹja. O tun ṣeeṣe ki o rii pe awọ nkan to n jade ati kiki r ti yipada si bii awọ eeru ti ko funfun mọ bẹẹ si ni o maa ṣan. Ẹwẹ, ogun antibiotics ti wa to lee wo aisan naa. Awan obinrin ti ko ni arun BV tẹlẹ ni kokoro iru eyi to dara fun agọ ara ti wọn n pe ni ""lactobacilli"" eyi to maa n mu ki oje oju ara obinrin duro deede ṣugbọn iduro deede yii naa le yẹ. Ko tii si aridaju ohun to n fa a gan ṣugbọn bi o ko ba ṣọra, o lee ko arun BV bi o ba: Iwadii inu Plos Biology fihan pe kokoro to wa ninu ẹnu lee fa aisan sara erigi ati eyin eyi to lee fa BV. Wọn ti fi oju ara eeyan ati ekute ṣe sampu ayẹwo lati wo bi kokoro naa ṣe n huwa si lara ẹni. Awọn ọmọwe to ṣe ayẹwo naa, Ọmọwe Amand Lewis kati fasiti California atawọn akẹgbẹ rẹ mii sọ pe iwadii yii ti ṣawarii bi gbigba ẹnu ni ibalopọ ṣe lee dakun iṣoro aisan BV. Ọjọgbọn Claudia Estcourt to jẹ agbẹnusọ fun ẹgbẹ awọn onimọ ilera oyinbo alawọfunfun to nimọ nipa ibalopọ ati arun HIV sọ pe gbigba ẹnu ni ibalopọ tubọ maa n pin awọn arun ibalopọ kiri ni. Ọmọ ọba ni Marie Bonaparte, o lowo, o lọrọ, o gbajumọ, o tun mọ eeyan. Ṣugbọn bawo lo ṣe di gbajugbaja obinrin, to n ṣe iṣẹ iwadii lori ọrọ ibalopọ fun awọn obinrin? Loju ọpọlọpọ, ọga ni ninu ka sọ ọrọ ibalopọ fun awọn obinrin. Fun awọn miran, olowo lasan, to mọ eeyan ni. Ṣugbọn otitọ to wa ninu ọrọ igbesi aye rẹ ni pe ibatan Emperor orilẹ-ede France, Napoleon I, to si tun jẹ anti fun Ọmọọba Philip, Duke ilu Edinburgh, jẹ ẹni kan ti itan ko le gbagbe rẹ lailai. Bo tilẹ jẹ pe ọmọ ọba ni, ọkan lara awọn nkan to fi igbeaye rẹ lepa ni adun ibalopọ fun awọn obinrin. Ọdun 1882 ni wọn bi Marie Bonaparte, nilu Paris, sinu idile to gbajumọ, to si lowo lọwọ. Ṣugbọn, lati kekere ni ibanujẹ ti wọ aye rẹ, nitori pe diẹ lo ku, ko kú lasiko ti iya rẹ fẹ ẹ bi. O si ṣeni lanu pe, oṣu kan lẹyin ti wọn bi, ni iya rẹ ku. Eyi mu ki o danikan wa, nitori pe ko si ọmọde miran nile wọn. Lọjọ kan, ọkan lara awọn obinrin to n tọju rẹ ka a mọ ibi to ti n fun ara rẹ ni adun ibalopọ, eyi ti wọn n pe ni 'masturbation', ni ede Gẹẹsi. Ha! Ni oni tọun pariwo, to si sọ fun pe ""ẹsẹ ni! Nkan ti ko dara ni pẹlu! Wa a kú, to ba n ṣe e!"" Bayii ni Marie kọ ọ silẹ sinu iwe akọsilẹ rẹ lọdun 1952. Onkọwe kan, Nellie Thompson, sọ ninu àyọkà kan to kọ nipa Marie pe ""Bonaparte sọ pe oun dẹkun lati ma a fi ọwọ pa idọ oun fun adun ibalopọ l'ọmọ ọdun mẹjọ, nitori ibẹru pe ki o ma kú gẹgẹ bi wọn ṣe kilọ fun"". O bẹrẹ si ni gbadun ibalopọ Lẹyin to bi ọmọ meji fun ọkọ rẹ - ti wọn jọ gbe papọ fun aadọta ọdun - lo to o mọ pe ọnku rẹ, Ọmọọba Valdemar ti Denmark, ni ọkọ rẹ nifẹ si. Eyi lo mu ki Marie pinnu lati pe afojusun oun yoo jẹ iwadii nipa ibalopọ fun awọn obinrin ati ọna ti wọn fi le jẹ adun rẹ. Lọdun 1924, o tẹ akọsilẹ ọrọ kan jade nipa bi awọn obinrin kan kii ṣe ni imọlara adun tabi fihan pe wọn n gbadun ibalopọ. Dipo rẹ, wọn ma n dibọn bi ẹni to n gbadun rẹ. Ironu d'ori agba kodo wayii! Aye su u, nitori pe ko ni itura ibalopọ (orgasm) ri pẹlu nkan ọmọkunrin. Kim Wallen to jẹ Ọjọgbọn nipa bi awọn eroja ara ṣe n ṣiṣẹ si ni Fasiti Emory, to wa ni Georgia America ṣe sọ fun BBC, Marie ""ko gbagbọ pe nipasẹ idọ 'clitoris' nikan ni obinrin fi le ni itura lasiko ibalopọ"". Eyi lo mu ko gbe imọ ijinlẹ kan jade pe: bi alaafo to wa laarin idọ ati oju ara obinrin ba ṣe kere to, ni yoo sọ bi obinrin naa yoo ṣe ni itura si lasiko ibalopọ pẹlu nkan ọmọkunrin.Wo bí àwọn obìnrin kan ṣe n sọ ara wọn di 'fágìn' lẹ́ẹ̀kejì Lati gbe agbekalẹ rẹ lẹyin, obinrin to le ni 240 lo fi ṣe ayẹwo ni nkan bi ọdun 1920. Bonaparte gbagbọ pe ti obinrin ba ṣe iṣẹ abẹ lati sun idọ rẹ mọ oju ara, itura ibalopọ 'orgasm' yoo wa. Ṣugbọn o ṣeni laanu pe, ko ri bo sẹ sọ. Ọjọgbọn Wallen sọ pe ""òfo ọjọ keji ọja ni iṣẹ abẹ naa ja si. Diẹ lara awọn obinrin naa ko tiẹ wa a gbadun nkankan mọ nipa ibalopọ. Eyi ko mu irẹwẹsi ba Bonaparte o, nitori pe o ni idaniloju pe imọ ijinlẹ rẹ kii ṣe otubantẹ, debi i pe ẹẹmẹta ọtọọtọ ni oun fun'ra rẹ ṣe iṣẹ abẹ naa. Ṣugbọn ko ri èrè kankan jẹ nibẹ. Dokita Lloyd, to jẹ Ọjọgbọn nipa Itan ati ero ẹda ni Fasiti Indiana ṣalaye pe ""ti o ba ge ọpọlọpọ isan kuro ni ara idọ obinrin, ara ko ni i gbe daadaa fun ibalopọ, nitori pe awọn iṣan to ṣe pataki lo n ge"". Yoruba ni bi a ṣe n dagba, la n gbọn si. Bi Marie Bonaparte ṣe n dagba si, mu ki o yi ero rẹ pada lori imọ ijinlẹ rẹ lori ibalopọ fun obinrin. O si tẹ iwe tuntun kan jade lọdun 1950, to pe akọle rẹ ni 'Female Bonaparte', nibi to ti fagile gbogbo nkan to kọ nipa iwadii rẹ tẹlẹ. Ọjọgbọn Wallen sọ pe ""ninu iwe naa, o kọ ọ pe bi ara ṣe ri ko ni nkankan ṣe pẹlu itura ibalopọ, ati pe ọkan eniyan ni gbogbo ẹ wa"". Ni ero Ọjọgbọn Llyod, ""eniyan takuntakun"" ni Marie Bonaparte."	https://www.bbc.com/yoruba/awon-iroyin-miran-53918101
politics	Muhammadu Buhari: Ọ̀pọ̀ ọmọ Naijiria ló ń jìyà nítorí ìwà àjẹbánu tó wà ní ẹ̀ka ètò ìlera - SERAP	Ajọ to n ja fun ẹtọ ọmọniyan nidi ọrọ aje ati ijiyin isẹ iriju ẹni, SERAP, ti pe Aarẹ Muhhamadu Buhari lẹjọ lori ikuna rẹ lati ṣe iwadii owo to le ni biliọnu mẹta abọ naira ti wọn la kalẹ fun ẹka eto ilera to poora. SERAP ni owo naa ti iye rẹ jẹ ₦3,836,685,213.13 ni wọn la kalẹ fun ileeṣẹ to n ri si eto ilera, awọn ile iwosan ijọba, awọn ile ẹkọ ẹkọṣẹ iṣegun ati ajọ to n mojuto lilo ati akoso ounjẹ ati oogun ni Naijiria, NAFDAC. Ninu atẹjade kan ti ajọ naa fi lede, eyii ti igbakeji adari rẹ, Kolawole Oluwadare buwọlu, o ni awọn n pe Aarẹ lẹjọ lẹyin ti abajade iwadii ti ọọfisi akapo agba Naijiri ṣe fi han pe owo naa ti poora. Ipẹjọ yii lo n waye lẹyin ti ẹgbẹ awọn dokita ni Naijiria gunle iyanṣelodi lori owo oṣu ti ijọba jẹ wọn, awọn ajẹmọnu to yẹ ki wọn gba lasiko ajakalẹ arun Covid-19, atawọn ajẹmọnu miran. SERAP n fẹ ki ile ẹjọ kan an nipa fun Aarẹ Buhari lati ṣe iwadii bi owo naa ṣe rin. Bakan naa ni SERAP tun n fẹ ki ijọba apapọ ṣe ọfintoto iwa ajẹbanu ti wọn sọ pe o n waye lawọn ile iwosan ijọba, awọn ile ẹkọ ẹkọṣẹ iṣegun ati ni ajọ NAFDAC. Ajọ naa sọ pe awọn ọmọ Naijiria ti ko rọwọ họri n jiya nitori iwa ajẹbanu to sodo si ẹka eto ilera. Wọn ko tii sọ ọjọ ti igbẹjọ naa yoo bẹrẹ. Bi ẹ ko ba gbagbe, Aarẹ Muhammadu Buhari wa niluu London nibi to ti lọ gba itọju. Ọpọ ọmọ Naijiria lo si ti n fi erongba wọn lede lori ipinnu Aarẹ lati lọ ṣayẹwo ara rẹ niluu London lasiko ti awọn dokita gunle iyanṣelodi ni Naijiria.	https://www.bbc.com/yoruba/afrika-56633697
entertainment	Nigeria Navy vs Cute Abiola: Ilééṣé ológun tí sòrò nípa òhun tó ṣokunfa atímọlè Cute Abiola	"Ileeṣẹ ologun ori omi ti pada ṣalaye idi ti wọn fi sọ gbajugbaja oṣere apanilẹrin Cute Abiola si ahamọ. Wọn ni Cute Abiola ko sọnu si ibi kankan ati pe iroyin ẹlẹjẹ gbaa leyi jẹ. Ninu atẹjade kan ti wọn fi sita ni idahun si ariwo to gbode nipa ibi ti Abiola wa, wọn ni ahamọ awọn ni Abiola wa nitori awọn ẹsẹ kan to ṣẹ. Wọ́n ti ń bèrè lọ́wọ́ abúrò ọkọ mi pé èlò ni wọ́n fẹ́ gbà, ẹ ṣàánú wa o! - Ìyàwó Timothy tó kú sí Hilton Hotel Osun figbe ta Lẹ́yìn Titi Masha, Kwam 1 gbé ìyàwó tuntun, Emmanuella Ropo l'Abeokuta, bó ṣe lọ rèé Àwọn alamí ìjọba kan ti wà láàrín àwa ajìjàgbara Yoruba Nation tó ń bínú pé Sunday Igboho ti ga ju àwọn lọ - Akintoye 'Ó ṣeéṣe kí ẹ̀dà ìwé àbájáde ìwádìí ìgbìmọ̀ EndSARS tó lu sórí ayúlujára yàtọ̀ sí èyí t'íjọba yóò gbé jáde' Àṣẹ̀yìnwá àṣẹ̀yìnbọ̀, Ijọba Eko sọrọ lórí àbọ̀ ìgbìmọ̀ igbẹjọ́ lórí #EndSARS Ìdí nìyí tí mo fi kọ́ ilé ẹ́kọ́ fáwọn Daran-daran Fulani - Sheikh Gumi APC kéde N22.5m owó fọ́ọ̀mù fáwọn tó fẹ́ díje fún ipò gómìnà l'Osun àti Ekiti Ilééṣé ọlọ́pàá Osun tí mú Olùdarí ilé ìtura tí Akẹ́kòó fásìtì OAU ti dédé pòórá Ọgagun Suleman Dahun to fọwọ si atẹjade yi lorukọ Ọga agba ileeṣẹ ologun yii sọ pe o tapa si ofin ileeṣẹ naa nipa lilo opo ayelujara ni . Irọ́ ńlá lẹ pa, mi ò kó ọ̀rọ̀ mi jẹ́ lórí ìṣẹ̀lẹ̀ Lekki Toll Gate - Lai Mohammed Àwọn ọlọ́jà ní Oyingbo ṣe iwọ́de, wọ́n ní Folashade Tinubu ti ọjà pa torí  N5m Ọnà ayédèrú ní wọn gbà gbé àbájáde ìwádìí Endsars tàwọn èèyàn n sọ̀rọ̀ nípa rẹ̀ jáde - Ọgágun Irabor 'Kò lòdì sí ofin láti yàn mọ̀lẹ́bí sí ipò, àmọ́ ṣé ọ̀mọ̀ Akeredolu kójú'òsùwọ̀n ìpò tí bàbá rẹ̀ yàn án sí?' - Onímọ̀ òṣèlú APC kéde N22.5m owó fọ́ọ̀mù fáwọn tó fẹ́ díje fún ipò gómìnà l'Osun àti Ekiti Bẹẹ lo ṣalaye pe o kọ lati tẹle awọn aṣẹ kan tawọn pa fun. ''Ileeṣẹ yi fi asiko yi sọ fun awọn oṣiṣẹ rẹ lati rii pe wọn tẹle aṣẹ ati ilana ologun to ni ṣe pẹlu lilo awọn oju opo ayelujara.'' ''Ilana yi wa lati daabo bo awọn ọmọ ogun ati iṣẹ ta baa n ṣe lẹka ọmọ ogun orileede Naijiria''. Agbẹjọro apanilẹẹrin Cute Abiola ti iroyin gbode pe o di awati ti ṣalaye ibi ti arakunrin naa wa. Ninu ifọrọwanilẹnuwo pẹlu ileeṣẹ BBC, Fatai Adebanjo sọ pe ahamọ ileeṣẹ ọmọ ogun ori omi ni Cute Abiola wa. Amọ ṣa agbẹjọro naa ko sọ idi ti awọn ileeṣẹ yi ti Cute Abiola n ba ṣiṣẹ fi mu u kalẹ lai fi to awọn mọlẹbi rẹ leti. Ninu alaye rẹ, agbẹjọro Fatai sọ pe Abiola ti orukọ abisọ rẹ n jẹ Abdulgafar Ahmed kuro nile to si wọ iṣẹ ni ileeṣẹ awọn ọmọ ogun omi to wa ni NNS Ojo l'Eko. Ṣugbọn nigba ti yoo fi di ọjọ Iṣẹgun to yẹ ko pada sile, awọn ọrẹ ati mọlẹbi ko ri. Airi Cute Abiola yi lo mu ki wọn ke gbajare ti ọrọ naa si di nkan to gbode kaakiri oju opo ayelujara. Agbẹjọro ọhun tẹsiwaju pe nigba toun de ọfisi rẹ loun rii pe o wa ni ahamọ ṣugbọn ko si ẹnikankan to ṣalaye idi to fiwa nibẹ. Iroyin ti a n kẹfin ni BBC ni pe o ṣeeṣe ki ahamọ yi ni nkan ṣe pẹlu aworan kan ti Abiola fi sita laipẹ yi. Ninu rẹ a ri pe o gbe ibọn AK47 lọwọ ninu ere fiimu kan to n ba wọn kopa ninu rẹ Ọnà ayédèrú ní wọn gbà gbé àbájáde ìwádìí Endsars tàwọn èèyàn n sọ̀rọ̀ nípa rẹ̀ jáde - Ọgágun Irabor Ìjọba ìpínlẹ̀ kàn kéde ọ̀jọ ìsinmi ní ìrántí Zik, wo òhun tí wọ́n yóò máa ṣe lọ́jọ́ ìbí rẹ̀ Ohun to ṣe yi labẹ ofin awọn ileeṣẹ ọmọ ogun ori omi tapa si ofin. Oṣiṣẹ wọn ko gbọdo gbe ibọn dani laiṣe pe o wa nidi iṣẹ. Gẹgẹ baa ṣe gbọ, lọdun to kọja wọn fi si atimọle nitori pe o ya aworan pẹlu aṣọ ologun lọjọ ayajọ ibi rẹ. Titi di ba ṣe n ko iroyin yi jọ, BBC ko tii ribi ba ọga ẹka iroyin NNS WEY, Ọgagun Okiewalu N.A sọrọ. Gbogbo ipe wa sori ago rẹ ko ti ri idahun lati le ṣalaye ẹsẹ ti Cute Abiola ṣ to fi di ero atimọle Gbajugbaja apanilẹrin, Abdulgafar Ahmad Oluwatoyin, ti awọn ololufẹ rẹ tun mọ si Cute Abiola ti di àwátì. Oluwatoyin to tun jẹ ọmọ ogun ori omi, ni akẹgbẹ rẹ ninu iṣẹ awada ṣíṣe, Mr Macaroni, kede loju opo Twitter rẹ pe ẹbi ati ọrẹ rẹ n wa. Ikede naa sọ pe ọjọ Aje, ọjọ kẹẹdogun, oṣù Kọkanla, ni iyawo Cute Abiola ati awọn alajọṣiṣẹpọ rẹ ti gburo rẹ kẹhin. Iroyin sọ pe ni nkan bi aago mẹfa owurọ ọjọ naa lo kuro nile, lati lọ si ibi isẹ rẹ nileeṣẹ ọmọ ogun ori omi. O de ibi isẹ ni nkan bi aago meje, o si pe iyawo rẹ lati jẹ ko mọ pe oun ti de ọfiisi. Lati igba naa si ni oun ati awọn alajọṣiṣẹpọ ti gburo rẹ mọ. Adeherself sọ̀rọ̀ sókè lẹ́yìn tí Cute Abiola ṣe ìgbéyàwó ìdánkọ́nkọ́ l'Ogbomoso Òṣìṣẹ́ ológun Navy ni mí àmọ́ àwàdà ayélujára ló sọ mí di olókìkí - Cute Abiola Arúmọjẹ lásán ni lọkọ-láya tí èmi àti Cute Abiola jọ́ ń ṣe tẹ́lẹ̀, ìyàwó rẹ̀ ti dé- Adeherself ""Ma a pa ara mi si Cute Abiola lọrun bo ṣe já mi silẹ tori afẹsọna miran"" ""Lẹyin to pe iyawo ati awọn alajọṣiṣẹpọ rẹ pe oun ti de ibi iṣẹ, ko ti i pada sile lọdọ ẹbi rẹ, bẹẹni ẹnikẹ́ni ko gburo rẹ titi di asiko yii."" Ṣugbọn sa, iroyin kan ti a ko tii fidirẹmulẹ sọ pe inu ahamọ ileeṣẹ ọmọ ogun ori omi lo wa lati igba to ti de ibi isẹ lọjọ Aje. Bẹẹni ko si ẹni to mọ ẹ̀sùn ti wọn fi kan an, eyi to gbe de atimọle. Iroyin naa tun sọ pe lati olu ileeṣẹ ologun naa ni àṣẹ ti wa pe ki wọn o fi Cute Abiola si ahamọ. Ni odun 2020, ileeṣẹ ologun ori omi ti fi si ahamọ ri, ""nitori pe o fi aṣọ ologun ya aworan ayẹyẹ ọjọ ibi rẹ, to si tun fi aworan naa sori ayelujara Instagram. Ọmọ ilu Ilorin, nipinlẹ Kwara ni Abdulgafar Ahmad Oluwatoyin. Ọdun 1996 ni wọn bi. O si ti bẹ̀rẹ̀ isẹ apanilẹrin lati kekere. Sugbon o di ilumọọka lati ọdun 2015. Oṣù Karun-un, ọdun 2021 lo ṣe igbeyawo. Òṣìṣẹ́ ọmọ ogun ori omi Naijiria, Nigerian Navy ni. Bakan naa lo tun jẹ apanilẹrin ati oṣere ori itage. Ìjọba ìpínlẹ̀ kàn kéde ọ̀jọ ìsinmi ní ìrántí Zik, wo òhun tí wọ́n y'[o máa ṣe lọ́jọ́ ìbí rẹ̀ Àwọn ajínigbé pa èèyàn méjì l’Akure, ẹnìkan móríbọ́, ẹnìkan ṣì wà ní ìkáwọ́ wọn Lóòtọ́ ni wọ́n de òkú táa gbé jáde nínú odò Asa, Ilorin lọ́wọ́ àti ẹnu - Ilééṣé ọlọ́pàá 'Ọ́lọ́run mo dúpẹ́ o pé wọn ò kà mí mọ́ ẹni tó ti wọlẹ̀ báyìí níbi afẹ́fẹ́ gáàsì tó búgbàmù'"	https://www.bbc.com/yoruba/afrika-59315886
politics	2023 General Elections: Ẹ gba ìpínlẹ̀ Eko kúrò lọ́wọ́ àwọn àjòjì - Atiku sí Bode George	Igbákejì Ààrẹ tẹ́lẹ̀ rí ní orílẹ̀ èdè Nàìjíríà tó tún jẹ́ olùdíje sípò Ààrẹ Nàìjíríà, Alahji Atiku Abubakar ti pàrọwà sí àwọn àgbààgbà àti ọmọ ẹgbẹ́ òṣèlú Peoples Democratic Party (PDP) ní ìpínlẹ̀ Eko láti gba àkóso ìpínlẹ̀ Eko níbi ètò ìdìbò gbogbogboò tó ń bọ̀. Atiku pàrọwà yìí nígbà tó ṣe àbẹ̀wò sí àgbà olóṣèlú ẹgbẹ́ PDP, olóyè Olabode George ní ilé ìgbé rẹ̀ tó wà ní Ikoyi, ìpínlẹ̀ Eko. Atiku ní ó pọn dandan fún ẹgbẹ́ òṣèlú PDP ní ìpínlẹ̀ Eko láti fìmọ̀ ṣọ̀kan tí wọ́n bá fẹ́ ní àṣeyọrí níbi ètò ìdìbò tó ń bọ̀ lọ́nà. Ó ní gbogbo àwọn ọmọ ẹgbẹ́ PDP lápapọ̀ mọ̀ wí pé orin ìṣọ̀kan ni òun máa ń kọ fún nítorí àti lè ṣe àṣeyè tí alákàn ń ṣepo. Ó fi kun wí pé tí ẹgbẹ́ òṣèlú PDP yóò bá kẹ́sẹ járí ní ìpínlẹ̀ Eko, ọ̀pọ̀lọpọ̀ ìfarajìn ni àwọn ọmọ ẹgbẹ́ yóò ṣe. Bákan náà ló pàrọwà sí àwọn ọmọ ẹgbẹ́ láti fọwọ́sowọ́pọ̀ pẹ̀lú àwọn adarí wọn kí ẹgbẹ́ náà le wà ní ìṣọ̀kan. Nígbà tó ń fèsì sí ọ̀rọ̀ Atiku, Bode George ní kò sí àní àní wí pé Atiku mọ tinútẹ̀yìn Nàìjíríà nítorí ìrírí tó ti ní nígbà tó jẹ́ igbákejì Ààrẹ Nàìjíríà. Bode George ní ètò ìdìbò gbogbogboò ọdún 2023 ní ẹgbẹ́ òṣèlú PDP ní láti gba àkóso orílẹ̀ èdè Nàìjíríà, tí àwọn sì gbọdọ̀ rún tapá titan àwọn si. Ó fi kun pé orílẹ̀ èdè Nàìjíríà nílò ẹni tó ní ìrírí àti ìmọ̀ kíkún nípà Nàìjíríà láti darí rẹ̀ tó sì jẹ́ pé Atiku ni fìlà náà yẹ. Bákan náà ló ní àwọn gbọdọ̀ fìmọ̀ ṣọ̀kan ní ìpínlẹ̀ Eko nítorí ó pọn dandan fún àwọn láti gba ìpínlẹ̀ Eko lọ́wọ́ àwọn àjòjì.	https://www.bbc.com/yoruba/afrika-61363726
health	Private Parts Cleaning: Ṣé ó yẹ kí obìnrin àti ọkùnrin máa fi ọ̀sẹ̀ fọ ojú ara?	Ọ̀pọ̀ èèyàn ló máa ń fẹ́ wà ní mímọ toni toni láì sí òórùn kankan tó ń jáde lójú ara àti gbogbo ara rẹ. Àmọ́ kìí se gbogbo ènìyàn ló mọ pe kò yẹ kí àwọn máa fi ọ̀sẹ̀ fọ ojú ara nítorí ọ̀pọ̀lọpọ̀ ewu tó wà nínú rẹ. Lára àwọn àgbègbè ojú ara tó léwu láti máa fi ọ̀sẹ̀ fọ ni ihò tó wà láàárín awẹ ojú ara obìnrin méjèèjì (Vagina Opening). Bákan náà ni ewu ń bẹ nínú fífi ọ̀sẹ̀ fọ ojú ibi tí nǹkan ọkùnrin tí la ẹnu ni òkè téńté. Kò tán síbè o, kò tún yẹ rárá láti máa fi ọ̀sẹ̀ fọ ihò ìdí wa nibi ti a ti ń ya ìgbé nitori ihò tó wà níbè. Gẹ́gẹ́ bá ṣe mọ̀ pé láti ìgbà èwe ni wọ́n ti kọ wa lati máa wà ní imototo. Ìdí sì rèé ta ṣe máa ń naani àwọn ẹ̀yà àti ojú ara wa, kí wọ́n le wà ní mímọ toni toni. Ó sì yẹ ká le dá ara wa lẹkọọ  nípa ba ṣe ń fọ àwọn ibi kọlọfin wa tí kò hàn síta. Gẹ́gẹ́ bí onímọ̀ kan tí wí,  omi nìkan ló yẹ ká máa fi fọ ojú ara wa nítorí àwọn ìdí wọn yìí: Ihò ojú ara obìnrin àti ihò orí nnkan ọkùnrin pẹ̀lú ihò ta fi ń yà ìgbẹ ni kò ní òróró tó le mú kó máa dán tàbí yọ. Ìdí rèé tí kò fi dára ká máa fi ọ̀sẹ̀ fọ àwọn abala mẹtẹẹta yìí nínú agọ ara wa. Àwọn abala tó ń dán nítorí òróró ara to wà níbẹ̀ sì lo ń gba abọde àrùn fún agọ ara wa. Ìdí sì rèé tó fi yẹ ká máa lo ọ̀sẹ̀ láti fọ àwọn àgbègbè náà dáadáa. Àwọn abala tá ń sọ yìí kò nílò ààbò kankan nítorí a ti lo ọ̀sẹ̀ to ń pa kòkòrò láti fọ àwọn kòkòrò kékeré tí a kò le fi ojú rí náà dànù. Níwọ̀n ìgbà tí ojú ara kò ti ní òróró tó le mu kó máa dán bọrọbọrọ, bí a bá fi ọ̀sẹ̀ fọ ó, ojú ara náà yóò gbẹ furu-furu ni. Bí ojú ara bá sì gbẹ furu furu, eleyi lewu pupọ, tó sì lè ṣe okùnfà àwọn àkóbá kan fún ojú ara yìí, bóyá tí ọkùnrin ní tàbí obìnrin. Gẹ́gẹ́ bí àwọn onímọ̀ tí ṣàlàyé, omi lásán láì ní oogun kankan lo dára láti máa fi fọ ojú ara. Omi yìí le jẹ tútù, gbígbóná tàbí kó lọ wọ wọ. Àmọ́ to bá fẹ́ kí àwọn ojú ara yìí túbọ̀ mọ toni toni, o lè lú iyọ̀ díẹ̀ mọ omi láti fi fọ ojú ara naa. Lákòótán, ó yẹ ká tẹ mọ ara wa leti pé ojú ara obìnrin máa ń fọ ara rẹ fúnra rẹ, omi nìkan ló sì nílò, kii ṣe ọ̀sẹ̀.	https://www.bbc.com/yoruba/afrika-58688934
entertainment	Tafa Oloyede: Tìlù-tìfọn ni ẹbí àti àwọn gbajúmọ̀ òṣèré fi si òkú John Adewuni	Ọjọ́ kan làá joyin, ọjọ́ kan làá jàdò, ọjọ́ kan la ó sún tá ò ní jí mọ́, tí iná yóò dilẹ̀ lẹ́yìn asunsunjẹ. Òkú onípósí a máa lo ogún ọdún, òkú onípàkìtì a lo ọgbọ̀n oṣù, òkú ọlọ́mọ àsinǹsintán. Gbajúgbajà òṣèré tíátà, John Adewumi tí ọ̀pọ̀lọpọ̀ ènìyàn mọ̀ sí Tafa Oloyede ti wọ káà ilẹ̀ sùn. Ní ọjọ́ Ẹtì, ọjọ́ kọkànlá, ọdún 2022 ní ìsìnkú olóògbè náà wáyé ní ìlú abínibí rẹ̀, ìlú Ede, ìpínlẹ̀ Osun. Níbi orin ìyìn ìdágbére tó wáyé ní ilé ìjọsìn ìjọ Onítẹ̀bọmi, Iseki Akala, Ẹni ọ̀wọ̀ Gbenga Olorode rán àwọn ènìyàn létí pé awáyé mákùú kan ò sí, gbogbo ẹni tó ń ṣẹ̀mí ni yóò tọ́ ikú wò. Ẹni ọ̀wọ̀ Olorode ní olóògbé John Adewumi ti gbé ìgbé ayé tó sì ti lọ sinmi láyà Olùgbàlà báyìí níbi tí yóò ti jábọ̀ ohun tó gbé ilé ayé ṣe. Pásítọ̀ náà rán àwọn ènìyàn létí pé wọ́n ní àǹfàní láti tún ìgbésẹ̀ wọn ṣe, kí wọ́n sì máa rin ọ̀nà tó tọ́ lójúnà à ti rí ìjọba ọ̀run. Bákan náà ló rọ àwọn ọ̀dọ̀ láti nífẹ̀ẹ́ ohun ayé mọ ní wọ̀n, kí wọ́n má ba ṣi ayé gbé, àti pé ohun tí yóò tán ni gbogbo rẹ̀. Bẹ́ẹ̀ náà lo pàrọwà sí àwọn ẹbí olóògbé láti wà ní ìṣọ̀kan, kí wọ́n sì mójútó gbogbo dúkìá tí olóògbé fi sáyé lọ dáradára. Lẹ́yìn ò rẹyìn ní òkú John Adewumi wọ káà ilẹ̀ sùn ní itẹ́ òkú ìjọ Onítẹ̀bọmi ní nǹkan bí ago mẹ́ta kọjá ìṣẹ́jú márùndínlọ́gbọ́n ọ̀sán níbi tí ẹbí, ará àti àwọn ọ̀rẹ́ ti kọrin arò lẹ́yìn rẹ̀. Kò sí bó ti wù ká gbajúmọ̀ tó nílè ayé tàbí kí a là kàkà tó, ọjọ́ ọjọ́ kan la ó ṣe dúnìyàn lódìgbà. Gbajúgbajà òṣèré tíátà, John Adewumi tí ọ̀pọ̀lọpọ̀ ènìyàn mọ̀ sí Tafa Oloyede ti dágbére fáyé. Lọ́jọ́ Ìṣẹ́gun ni Tafa Oloyede mí mímí ìkẹyìn ní ilé rẹ̀ tó wà ní Arowomole, Osogbo, ìpínlẹ̀ Osun, lẹ́yìn àìsàn ráńpẹ́. Oloyede, tó di gbajúgbajà òṣèré lẹ́yìn tó kópa nínú eré Akanji Oniposi, fi ìyàwó àti àwọn ọmọ sáyé lọ. Awaye ku ko si, ko si ẹni ti ko ni ku, ko si ẹni ti oko baba rẹ ko ni di igboro. Eto isinku agba osere tiata ni ede Yoruba, John Adewuni Adewoye, ti ọpọ eeyan mọ si Tafa Oloyede ti bẹrẹ loni. Eto isinku naa ni awọn mọlẹbi ti kede saaju pe yoo bẹrẹ lonii ọjọbọ ọjọ Kẹwaa osu keji ọdun 2022, ti yoo si wa sopin lọla ọjọ Ẹti. Atẹjade kan ti ẹgbẹ awọn osere tiata, ẹka ti TAMPAN ni ipinlẹ Osun fisita, ti wa kede bi eto isinku naa yoo ti maa waye. Se bi ọdẹ ba ku, ọdẹ lo maa n se oro lẹyin ọdẹ, wọn ni bi ina ku, yoo fi eru boju, bi ọgẹdẹ ku, yoo fi ọmọ rọpọ ara rẹ. Awọn osere tiata ti wọn jẹ akẹẹgbẹ oloogbe Tafa Oloyede ni yoo kọkọ side ilana eto isinku rẹ pẹlu eto imọyi awọn osere tiata. Eto imọyi naa ni wọn n pe ni Artistes Day, deede aago mejila ọsan si lo ti gbera sọ. Agboole oloogbe Iseki Oloro to wa ni nilu Ede, tii se ilu Abinibi Tafa Oloyede ni eto naa ti n waye. Ọla ọjọ Ẹti ni eto isinku Tafa Oloyede yoo maa waye. Ile ijọsin onitẹbọmi ti Iseki Oloro to wa nilu Ede si ni isin idagbere fun oloogbe naa yoo ti waye. Aago mẹsan owurọ ni eto isin idagbere naa yoo bẹrẹ. Lẹyin naa ni wọn yoo gbe oloogbe lọ si itẹ ijọ naa. Bi eto isisnku naa ba si se n waye, ni BBC Yoruba yoo maa mu wa fun yin. John Adewuni Adewoye, ni ọpọ eeyan mọ si Tafa Oloyede lori ere tiata. O jẹ gbajumọ osere tiata lori mohunmaworan, sinima agbelewo ati fiimu ni ede Yoruba, Ẹgbẹ osere Oyin Adejobi lo wa, to ti di ilumọọka osere tiata nilu Osogbo. Ọmọ bibi ilu Ede ni Tafa Oloyede, to si ti kopa ninu ọpọ sinima, ere itage ati fiimu. Ó ti kópa nínú ọ̀pọ̀lọpọ̀ eré bíi Jayesinmi, Ayanmo, Ekuro Oloja, Orogun, Akanji Oniposi àti bẹ́ẹ̀ bẹ́ẹ̀ lọ. Agba ọjẹ osere tiata ni, amọ to jade laye ni ẹni ọdun mọkandinlaadọta ni ọjọ Kinni osu Keji ọdun 2022.	https://www.bbc.com/yoruba/afrika-60334601
entertainment	Kemi Remi Dairo: Iṣẹ́ abẹ nínú ọpọlọ àti ẹ̀rọ ni mo fi ń gbọ́ ọ̀rọ̀ báyìí	Igba laye, to ba lo siwaju, a tun lo sẹyin, ko si si ẹni to wa laye, to kọja adanwo. Bẹẹ ni ọrọ ri pẹlu obinrin kan, Kemi Remi Dairo tii se abani se kokari ayẹyẹ, ti eti rẹ sadede di lẹyin to ti ibi inawo kan de. Nigba to n ba BBC Yoruba sọrọ, Kemi Dairo ni ariwo nla kan lo jade lati inu speaker nibi inawo naa, ti eti oun si ho, lai mọ pe ijamba ti se oun. Obinrin naa salaye siwaju pe awọn ọmọ oun maa n kọ ọrọ wọn silẹ fun oun lati ka, ti ọkọ oun si maa n kọ tiẹ sinu foonu, ki oun lee mọ ohun to fẹ. Ọpẹlọpẹ isẹ abẹ ninu ọpọlọ ati ẹrọ igbalode kan, to gba Kemi silẹ lọwọ ipenija eti didi, eyi to fi n gbọrọ bayi .	https://www.bbc.com/yoruba/afrika-53317412
politics	Adeleke: Iléẹjọ́ dá Sẹ́nétọ̀ Adeleke sílẹ̀ lórí ẹ̀sùn màgòmágó ìdánwò tí wọn fi kàn án	Ile ẹjọ giga ijọba apapọ niluu Abuja ti dajọ pe oludije gomina fẹgbẹ oṣelu PDP nipinlẹ Oṣun, Ademola Adeleke ko jẹbi ẹsun magomago lasiko idanwo ti wọn kan an. Adajọ Inyang Ekwo to dajọ ọhun lọjọ Ẹti lo paṣẹ wi pe ki Sẹnetọ Adeleke maa lọ lalaafia. Simon Lough tii ṣe agbẹjọro awọn olupẹjọ sọ fun adajọ Ekwo l'Ọjọbọ pe awọn olupẹjọ fẹ ki ẹjọ naa wa sopin nitori bi Adeleke ko ṣe maa yọju nigba kugba ti igbẹjọ ba n lọ lọwọ. Adeleke ko tii yọju sile ẹjọ lati ọjọ kẹfa oṣu karun un ti ileẹjọ ti fun un laye lati rinrin ajo lọ si orilẹede Amẹrika fun itọju ara rẹ. Ọga ileewe girama Ojo-Aro ti Adeleke ti ṣedanwo, Sikiru Adeleke, Alhaji Aregbesola Muftau to jẹ akọwe ileewe naa ati olukọ kan nibẹ Dare Samuel Olutope, gbogbo wọn lọ nileẹjọ pe awọn o jẹbi ẹsun ti wọn fi kan awọn. Agbẹjọro Adeleke. Alex Izinyon (SAN), naa ko tako aba lati wọgile ẹjọ ti wọn pe onibara rẹ. Ohun ti agbẹjọro agba naa sọ fun adajọ ni pe ko paṣẹ idasilẹ oludije ibo gomina Oṣun, Ademola Adeleke.	https://www.bbc.com/yoruba/afrika-52852337
politics	Atiku, Tinubu, Kwankwaso, Obi àti àwọn mìí tó fẹ́ gba ipò lọ́wọ́ Buhari ní 2023	Ọpọlọpọ awọn ẹgbẹ osẹlu ni Naijiria lo ti pari idibo abẹle wọn lati yan awọn ti yoo ṣoju wọn ninu idibo gbogboogbo ti yoo waye lọdun 2023. Lara awọn ẹgbẹ to ti yan oludije si ipo aarẹ ni ẹgbẹ to wa ni iṣakoso, All Progressives Congress. Peoples Democratic Party, Labour Party, Young Progressives Party, New Nigeria Peoples Party, ati awọn mii. Akọsilẹ re e nipa awọn oludije ẹgbẹ kọọkan: Ọmọọba Malik di oludije fun ipo aarẹ lati inu ẹgbẹ oṣelu Young Progressives Party, lẹyin ti wọn ṣe idibo abẹle wọn lọjọru. Akọsilẹ nipa rẹ to wa lori ayelujara Wikipedia fihan pe ọmọ ọba Ohinoyi ti ilẹ Ebira, nipinlẹ  Kogi ni. Olowo tabua ti ọpọ si ‘bilionaire’ ni latara ileeṣẹ rẹ Bicernegy ati Formula One team Arrows A20. Ọjọru ọsẹ yii bakan naa ni ẹgbẹ osẹlu New Nigeria Peoples Party, naa ṣe idibo abẹle wọn nilu Abuja. Nibẹ si ni gomina ipinlẹ Kano nigba kan, Rabiu Kwankwaso ti jawe olubori gẹgẹ bi oludije ẹgbẹ naa fun ipo aarẹ. Saa meji lo ṣe gẹgẹ bi gomina ipinlẹ Kano. Lẹyin naa lo di aṣofin agba, sẹnetọ, laarin ọdun 2015 si 2019. Ẹwẹ, Kwankwaso jẹ minisita fun eto aabo labẹ iṣakoso Olusegun Obasanjo. Ọdun 2023 ni yoo jẹ igba kẹta to ti n du ipo aarẹ Naijiria. Osu to kọja ni Omoyele Sowore gbegba oroke nibi ibo abẹle ẹgbẹ osẹlu Africa Action Congress, AAC, gẹgẹ bi oludije fun ipo aarẹ. Igbakeji re e ti Sowore n dije fun ipo naa. Ọdun 2019 ni igba akọkọ. Sowore ni oludasilẹ ileeọ̀ẹ iroyin Sahara Reporters. O ti fi igba kan wa ni ẹwọn, nitori iwọde Revolution Now, to sẹ agbatẹru rẹ jakejado Naijiria lọdun diẹ sẹyin. Gomina ipinlẹ Anambra nigba kan ni Peter Obi. Oun si ni oludije fun ipo aarẹ lati inu ẹgbẹ osẹlu Labour Party. Ẹgbẹ osẹlu PDP ni Obi wa tẹlẹ, nibẹ lo si ti kọkọ fẹ ẹ dije. Amọ o fi ẹgbẹ naa silẹ ni oṣu to kọja nitori awọn idi kan. Igba kinni re e ti yoo dije fun ipo aarẹ. Amọ o dije gẹgẹ bi igbakeji aarẹ fun Atiku Abubakar lọdun 2019. Amọ wọn ko wọle. Ẹgbẹ oṣelu Social Democratic Party, SDP, yan Ọmọọba Adebayo gẹgẹ bi oludije wọn, nibi idibo abẹle ti wọn ṣe lọjọru nilu Abuja. Agbẹjọro ni. Oun si ni oludasilẹ ileeṣẹ amohunmaworan KAFTAN Television. Oun ni ọmọkunrin to dagba ju laarin awọn ọmọ oloogbe Moshood Abiola. Oun si ni oludije fun ipo aarẹ lati inu ẹgbẹ osẹlu Peoples Redemption Party. Oniṣowo ni Kola. Igba akọkọ kọ re e ti yoo dije. Gomina ipinlẹ Eko nigba kan, Bola Tinubu lo bori nibi idibo abẹle ẹgbẹ osẹlu All Progressives Congress lọjọru, gẹgẹ bi oludije wọn fun ipo aarẹ. Saa meji lo ṣe gẹgẹ bi gomina ipinlẹ Eko. Bakan naa lo sẹ sẹnetọ ni saa iṣejọba to ṣaaju ti Sani Abacha. Atiku Abubakar (PDP) Igbakeji aarẹ nigba kan, Atiku Abubakar lo bori nibi idibo abẹle ẹgbẹ oṣelu alatako gboogi, Peoples Democratic Party. Ọdun 2023 ni yoo jẹ igba kẹfa to ti n dije fun ipo aarẹ. Ọdun 1993 ni igba akọkọ, botilẹ jẹ pe ẹgbẹ osẹlu rẹ ko fun ni tikẹẹti nigba naa.	https://www.bbc.com/yoruba/articles/cj5r89vnn84o
entertainment	Baba Suwe: Ọmọ olóògbé ní wàhálà tí bàbá òun kojú lọ́wọ́ NDLEA kò tán lára rẹ́ tó fí kú	"Ọmọ gbajugbaja apanilẹrin osere tiata to di oloogbe, Babatunde Omidina, ti ọpọ eeyan mọ si Baba Suwe, ti tu kẹkẹ ọrọ silẹ nipa iriri baba rẹ lọwọ ajọ to n gbogun ti oogun oloro ni Naijiria, NDLEA. Omidina Adebowale Junior, lasiko to n ba BBC Yoruba sọrọ lori awọn nnkan ti ko le gbagbe nipa baba rẹ, salaye pe oun ati baba oun maa n ja pupọ, eyi yoo si jẹ ki oun saaro rẹ pupọ. O ni arẹmaja ko si, ajamarẹ ni ko sunwọn amọ kii pe isẹju marun ti awọn yoo fi pari rẹ. O fikun pe awọn mejeeji mọ ọwọ ara awọn, to si n gba oun nimọran lati tẹsiwaju ninu isẹ agbabọọlu ti oun n se. Adebowale ni alawada ninu ile ni baba oun, bo si se n se ninu sinima naa lo n se loju aye, to si han gbangba pe lati ọrun lo ti mu ẹbun awada wa. Wahala ajọ NDLEA wa lara oun to tete pa Baba mi: Adebowale Omidina, lasiko to n salaye ohun to se okunfa iku baba rẹ ni, wahala ti baba oun koju lọwọ NDLEA jẹ eleyi ti ọgbẹ rẹ ko tan lọkan baba Suwe titi to fi jade laye. Adebowale sọ pe oun ko le sọ pàtó boya wahala NDLEA yii lo fa aarẹ sara Baba Suwe ṣugbọn nkan ko jọra mọ lati igba naa fún idile awọn. Bẹẹ ba gbagbe, lọdun 2011 ni ajọ NDLEA fi ẹsun kan Baba Suwe pe o gbe oogun oloro amọ lẹyìn iwadii wọn, ko fi ẹri to daju mulẹ nile ẹjọ lori ẹsun pe lootọ ni Baba Suwe gbe oogun oloro. Idi si ree ti ile ẹjọ fi da Baba Suwe silẹ, to si ni ki ajọ to n dena gbigbe oogun oloro naa fun ni miliọnu mẹẹdọgbọn naira owo gba ma binu amọ ko ri owo naa gba titi to fi ku. Baba Suwe sọ pe iriri oun ni ahamọ ajọ NDLEA naa, ni ko jẹ ki oun le rin daada mọ lẹyin ti oun jade ni ahamọ wọn. Ni kete to si kuro ni ahamọ, tileẹjọ da lare, ni Baba Suwe bẹrẹ aisan ọlọjọ pipẹ, koda, wọn gbe lọ soke okun fun itọju ni asiko kan amọ ko si fi bẹẹ gbadun, titi ti ọlọjọ fi de ba a. Adebowale Omidina, ni kete ti baba rẹ di oloogbe, lo ti fẹsun kan awọn mọlẹbi ninu fónrán fidio kan tó gbòde kan pe, wọn pa baba rẹ ti, lai setọju rẹ titi to fi ku. Fidio mejeeji ti Adebowale ju sori ayelujara naa lo fa awuyewuye laarin ẹbi, koda, awọn ẹgbẹ osere tiata gan fara ya lori rẹ. Amọ Adebowale, lasiko to n ba BBC Yoruba sọrọ, ti wa tọrọ aforijin lọwọ ẹbi atawọn alajọsisẹpọ baba rẹ, ti fidio naa tabuku wọn. Adebowale salaye pe iku baba oun lo ba oun lojiji, itara naa si ni oun fi se fidio naa lai lero pe o le ru ọkan eeyan kankan soke. ""Mo tọrọ aforijin lọwọ awọn eeyan ti fidio ti mo se, nibi ti mo ti gbe oku baba mi sita ba tabuku wọn, ẹ ma binu, ọmọde lo n se mi. Itara iku baba mi lo mu mi kede pe ko si ẹnikan, oju opo Whatsapp mi si ni mo gbe fidio naa si, amọ bo se wa gbalẹ kan kaakiri awọn oju opo ayelujara ni ko ye mi rara. Adebowale ni igbakigba ti oun ba fi fidio ibi ti baba mi ti n ṣe ere tiata han, inu rẹ maa n dun, ti yoo si maa beere pe ṣe awọn yoo sí tun ṣe ere tiata pada mọ? ""Igba mii wọn a bù s'ẹkun, igba mi wọn a sì maa rẹrin, sugbọn mo máa n fi wọn lọkan balẹ pe wọn yoo tun pada máa ṣe ere tiata"" O ni nise ni baba Suwe a máa ronu pupọ nipa iyawo rẹ ati awọn ọmọ naa. O ni koda laipẹ yii lọ sọ fún àwọn pe oun ko lero pe oun ni asiko púpọ lati lo pẹlu awọn mọ"	https://www.bbc.com/yoruba/afrika-59398328
health	À﻿sìkò wo ló yẹ kí tọkọtaya bẹ̀rẹ̀ ìbálòpọ̀ lẹ́yìn ìbímọ?	Ireti tọkọtaya ni lati bẹrẹ ibalopọ pada lẹyin ti obinrin ba bimọ tan. Ṣugbọn oriṣiriṣi nkan ma n ṣe idiwọ fun eyi. Eyi ko ṣẹyin bo sẹ jẹ pe ibalopọ lẹyin ti obinrin ba bimọ ma n nira fun ọpọlọpọ nitori irora rirọ bi, awọn eroja ‘hormones’ ninu ara ati itọju ọmọ tuntun. Bakan naa ni aarẹ ṣi le mu ara obinrin to ṣẹṣẹ bimọ, eyi ti ko nii jẹ ki ibalopọ wu u mọ. Awọn dokita ma n gba awọn obinrin to ba bimọ pe ohunkohun ko gbọdọ wọ oju ara wọn fun ọsẹ mẹfa lẹyin ti wọn ba bimọ tan, nitori ki o le tete san lẹyin ti ọmọ gba ibẹ jade. Ireti wa pe ẹ̀jẹ̀ to ku yoo ti jade tan ninu ara nigba naa. Ti o ba ṣẹṣẹ bimọ, ti o si fẹ ẹ ni ibalopọ lati oju ara, o le ma gbadun rẹ bi i ti tẹlẹ ko to o bimọ. Kii ṣe obinrin to bi ọmọ lati oju ara nikan ni ọrọ kan, o tun kan awọn obinrin to ba fi iṣẹ abẹ bimọ. Eyi ko ṣẹyin irora to wa lati ara ọmọ bibi, ṣugbọn o tun nii ṣe pẹlu pe eroja estrogen to ti ni ipa lori bi awọn iṣan oju ara ṣe n ràn si. Onimọ nipa agọ ara obinrin, Rebecca Booth, niluu Kentuck lorilẹ-ede United Kingdom, lo sọ eyi. Ajọ eleto ilera orilẹ-ede naa gba awọn obinrin ni imọran pe ti ibalopọ ba n dun ọ, o le gbiyanju lati lo awọn ipara to wa fun ibalopọ. Ayipada ti yoo ba ara rẹ nii ṣe pẹlu ọjọ ori rẹ ati iye ọmọ ti o ti bi. Awọn ayipada ti yoo ba awọn eroja ‘hormones’ ṣe e ṣe ko mu ki oju ara gbẹ ju boṣe yẹ lọ. O si le gba to asiko diẹ ki ibalopọ to wu ọ. Ṣugbọn ko to o di asiko naa, iwọ ati ololufẹ rẹ le gbadun ara yin ni awọn ọna mii. Ibalopọ lẹyin ọmọ bibi ṣe pataki, nitori pe ti ọkọ ati iyawo ko ba sun mọ ara wọn, o le fa ipinya ninu igbeyawo, tabi ikanra. Onimọ nipa ibalopọ, Amy Levine sọ pe lati gbadun ibalopọ pada lẹyin ibimọ: Ẹ bẹrẹ pẹlu fifi ẹnu ko ẹnu tabi fi ọwọ pa ara yin lara Jẹ ki ololufẹ rẹ mọ ti o ba n ni irora: Ti o ba dakẹ bi ẹni pe o n gbadun rẹ, amọ ti ọrọ ko ri bẹẹ, o ṣeeṣe ki o bẹrẹ si ni ri ibalopọ gẹgẹ bi nkan buruku dipo igbadun. Ẹ le ṣe awọn ere ifẹ mii yatọ si ibalopọ nikan. Ẹ sẹ jẹẹjẹ: Gẹgẹ bi obinrin, o le kọkọ lo ìka ọwọ rẹ̀ lati fi wo bi oju ara rẹ ṣe ri, tabi boya o ṣi n ni irora. O le gbiyanju rẹ nipa lilo ipara ibalopọ. Fi aaye silẹ fun isinmi: Asiko ti ọkan iwọ ati ololufẹ rẹ ba wa papọ ni ẹ le gbadun ibalopọ, kii ṣe nigba ti ẹ ba n ro nkan ọtọọtọ. Beere fun iranlọwọ: Ti o ba ṣi n ni irora lẹyin ọsẹ mẹfa ti o ti bimọ, lọ ọ ri dokita rẹ fun ayẹwo ati itọju.	https://www.bbc.com/yoruba/articles/cd1knrejlp8o
entertainment	Iyabo Ojo: Àwọn akọ̀ròyìn ń pè mí ní aṣẹ́wó tori n kò sí nílé ọkọ	"Gbajugbaja oṣerebinrin to tun jẹ ilumọọka apanilẹrin lori ayelujara, Iyabo Ojo, ti sọrọ lori bi igbeyawo rẹ ṣe tuka. Bakan naa lo mẹnuba iya to ni oun jẹ lọwọ awọn ọmọ Naijiria tori pe oun sọrọ soke. Lasiko ayẹyẹ ọdun Ajinde ni Iyabo Ojo n fi eyi dupẹ lọwọ Ọlọrun gẹgẹ bo ṣe gbe aworan oun atawọn ọmọ rẹ mejeji saya. Nibẹ lo si ti n kọ orin ""Oṣuba rẹ ma re o"" tọkan tọkan ninu fidio kan. Labẹ fidio naa lo ti kẹnu bọ ọrọ to si ni ""Ta a ni mi gan ti mi oni mọ oore rẹ, mi o ni dakẹ lati maa mọ riri rẹ Ọlọrun"". Lẹyin idupẹ ni Iyabo Ojo ba kẹnu bọ ọrọ iriri oun to ni aye sọ ọ da ati paapaa awọn alakalẹ bo ṣe ni awọn ọmọ orilẹede Naijiria yi kadara oun da tan, Ọlọhun ni ko gba. Eni, eji, ẹta, titi dori aarun lo fi kọ ọrọ rẹ sabẹ onka eyi ti BBC Yoruba ṣe atupalẹ rẹ. Lakọkọ, iyabo Ojo ni awọn ọmọ Naijiria ṣe idẹyẹsi oun nitori pe oun kọ ọkọ silẹ. Gẹgẹ bii oun to sọ, n ṣe lawọn eeyan maa n bu ẹnu atẹ lu oun laarin ilu nitori igbesẹ naa ti oun gbe. O ni ""Gẹgẹ bii abiyamọ ti ko si nile ọkọ, n ṣe lo da bi pe ilẹ okeere ni mo n gbe lai ni iwe igbelu lọwọ."" Lẹyin naa lo ni awọn akọroyin fun oun ni orukọ 'Aṣẹwo' to jẹ eyii to buru julọ ninu gbogbo ohun ti wọn ṣe fun oun. Iyabo Ojo tun sọrọ lori bo ṣe jẹ oṣere tiata ati idojukọ to ba pade nibẹ O ni ""Iṣẹ tiata ti mo yan laayo fun awọn eeyan kan ni ẹri aridaju pe isẹ aṣẹwo gan ni mo n ṣe. Gbajumọ oṣere naa tun mẹnuba idojukọ to ba pade nitori pe ẹka iṣẹ tiata ede Yoruba lo ya si. Nitẹsiwaju ọrọ rẹ, Iyabo ni awọn kan pe oun ni ara oko ti oju rẹ ko ri ita, paapaa to ba sọ ede Gẹẹsi. O ṣalaye pe ni ṣe lo maa n ya awọn mii lẹnu pe oun tilẹ le sọ ede Gẹẹsi to dan mọran lẹnu. Lakotan, Iyabo ni awọn eeyan pe oun ni alainitiju lẹyin ti oun sọrọ soke nipa awọn iriri ile aye oun. Lẹyin naa lo gba awọn ololufẹ rẹ niyanju lati dẹkun igbe aye to kun fun iwa eke tabi ayederu. O ni ""Jijẹ olootọ si ara mi ati okun inu ti mo ni, lo gbe mi de ipo ti mo wa loni yii."" ""Mo maa tẹsiwaju lati maa sọrọ soke nipa iriri aye mi lati ṣe iwuri fun awọn obi bii temi bayii."	https://www.bbc.com/yoruba/61138351
entertainment	Bobrisky: Ìnira iṣẹ́ abẹ ìdí kìí ṣe kèrémí, ẹyin ti Elédùà fún ni ìkébè, ooré ńla ni	"Gbajúgbajà ọkunrin to n wọ asọ obìnrin, Idris Okunneye tí gbogbo ènìyàn mọ̀ sí Bobrisky, ló ṣe isẹ abẹ ìdí rẹ̀ láìpẹ́ yìí, láti le mú kó tún rẹwà sí ju ti tẹ́lẹ̀ lọ. Láti àsìkò tó si tí ṣe isẹ abẹ́ yìí, náà sì ló ti bẹ̀rẹ̀ sí ni sọ ìrírí rẹ̀ nípa iṣẹ́ abẹ náà. Lójú òpó Instagram rẹ̀ ló ti ṣàlàyé pé, gbogbo àwọn ènìyàn tí Elédùà fún ni ìkébè lọ́fẹ̀ẹ́, kò mọ oore tí ó ṣe fún wọ́n. Ó wa sọ gbogbo nǹkan ti ojú rẹ̀ rí lásíkò iṣẹ́ abẹ̀ náà, gẹ́gẹ́ bí ó ṣe kọ́ sójú òpó rẹ̀. O ni ""Ẹ má jẹ́ kí àwọn ọ̀rẹ́ yín parọ́ fún yín pé iṣẹ́ abẹ̀ ìkébè kò nira, irọ́ ní. Gbogbo àwọn ọ̀rẹ́ mí tó gbà mí ní ìyànjú láti ló ṣe isẹ abẹ idi, ni mo ṣì ń ṣépè fún lọ́wọ́lọ́wọ́ fun"" ""Ìnira rẹ̀ pọ̀ gidigidi, ẹ̀yin ti elédúà fún ni ìkébè láti ọ̀run wa, ẹ̀ ko lé mọyi"" Bobrisky ni bí ènìyàn bá ṣe iṣẹ́ abẹ ikébè, ẹni náà yóò kúrò lórí ayélujára fún bi oṣù kan gbáko, kí nǹkan mííràn má bá wọ fún. Ìlúmọ̀ọ̀ká náà wa rọ gbogbo àwọn to n kan òun lójú láti gbé fótó idi tuntun jáde, pe ki wọ́n lọ ni sùúrù, ""Sé ẹ mọ ibí ti wọ́n ti fún mi ni abẹ́rẹ́ ni, Inú ọ̀pá ẹ̀yìn mí ni wọ́n gún lábẹ́rẹ́, títí di àsìkò yìí ọ̀pá ẹ̀yìn mi ṣì ń dùn mí gidigidi, kí ẹnikẹ́ni maa kan mi lójú o ẹ jọ̀wọ́"" Ó  fi kun pé lẹ́yìn irú iṣẹ́ abẹ báyìí, ó se pàtàkì láti tọ́jú ara ẹni, nítorí ọ̀rọ̀ iṣẹ́ abẹ ìkébè kọjá kí ènìyàn máa fi aworan bí ènìyàn ṣe rẹ̀wà tó hàn lórí ayélujára. ""Má jẹ́ kí ẹni kankan tàn ọ́ sínú pé, iṣẹ́ abẹ̀ náà rọrùn."" Bákan náà ló tún fi kun pé, ara òun ti n yá, òun sì ti le jòkó sórí ìrọ̀rí báyìí yàtọ̀ sí bi òun ṣe má n fi àyà sùn tẹ́lẹ̀. Nínú fótò túntun tó gbé sójú òpó Instagram rẹ̀ ló tí fí bí o ṣe rí nísìnyìí lẹ́yìn tó ṣe iṣẹ abẹ̀ ìkébè."	https://www.bbc.com/yoruba/media-57630339
health	'Gbogbo èèyàn 43 tó súnmọ́ ẹni tó kó Monkey Pox wọ Kwara láti rí'	Kọmíṣánnà fún ètò ìlera nípìnlẹ̀ Kwara, Dokita Raji Rasak, ti sọ pé ìjọba ìpínlẹ̀ nàá, ti fín àwọn òògùn apakòkòrò sí agbègbè tí ààrùn Monkey Pox ti bú jáde. Dokita Rasak sọ fún BBC pé ní kété tí ìròyìn jáde pé ààrùn nàá wọ agbègbè Gbugbu ní ìjọba ìbílẹ̀ Edu ni àwọn ti bẹ̀rẹ̀ iṣẹ́. “Gbogbo èèyàn mẹ́tàdínlógún tó ní ìfarakínra pẹ̀lú ọkùnrin awakọ̀ nàá, lá ṣàwárí. Bákan nàá la rí àwọn èèyàn mìí tí àwọn nàá súnmọ́. “Àpapọ̀ wọn sì jẹ́ mẹ́tàdínlógójì.” Ẹ̀wẹ̀, Rasak sọ pé ẹnìkan lára àwọn èèyàn nàá ti n fi àpẹẹrẹ Monkey Pox hàn, tí àwọn sì ti n ṣe àyẹ̀wò rẹ̀. Ṣáájú ni iléeṣẹ́ ètò ìlera ìpínlẹ̀ Kwara ni àwọn ti rí ẹnìkan tó ní ààrùn ‘monkeypox’ ní ìpínlẹ̀ náà. Nínú àtẹ̀jáde kan tí Kọmíṣọ́nà fétò ìlera ìpínlẹ̀ Kwara, Raji Rasak fi síta lọ́jọ́bọ̀, ọjọ́ Kẹtàlélógún, oṣù Kẹfà, ọdún 2022 ní wọ́n ti fìdí èyí múlẹ̀. Rasak ní láti ìgbà tí wọ́n ti kọ́kọ́ ṣàwárí àrùn náà ní orílẹ̀ èdè Nàìjíríà nínú oṣù Kejì, ọdún yìí ni àwọn ti wà ní ojú lalákàn fi ń ṣọ́rí, tí àwọn sì ti pọn kún ìgbáradì àwọn. Ó ní lára awakọ̀ kan, tó jẹ́ ẹni ọdún mọ́kàndínlọ́gbọ̀n, tó ń gbé ní agbègbè Gbugbu ní ìjọba ìbílẹ̀ Edu ni àwọn ti ṣàwárí àrùn náà. Ó fi kún un pé ọkùnrin náà tó ti wà ní abẹ́ àmójútó àwọn láti ọ̀sẹ̀ méjì sẹ́yìn nígbà tó bẹ̀rẹ̀ àárẹ̀, tí ara rẹ̀ sì bẹ̀rẹ̀ sí ní ṣú. Rasak tẹ̀síwájú wí pé gbogbo àwọn tó ní àjọṣepọ̀ pẹ̀lú ọkùnrin náà bí i ìyàwó àti àwọn alámùúlétì rẹ̀ tí àwọn náà ń ṣàárẹ̀ ni wọ́n ti wà lábẹ́ àkóso àwọn. Ó ṣàlàyé pé láti bí ọ̀sẹ̀ kan sẹ́yìn ni àwọn ti ni ọkùnrin náà ti wà ní ilé ìwòsàn àwọn nítorí àwọn ti ń fura wí pé monkeypox ló ní. Bákan náà ló ní àwọn ti bẹ̀rẹ̀ ìwádìí lórí gbogbo àwọn tí wọ́n ní àwọn tó ní àjọṣepọ̀ pẹ̀lú àwọn tí wọ́n fura sí wí pé wọ́n ní àrùn náà. Bẹ́ẹ̀ náà ló ni àwọn ti bẹ̀rẹ̀ ìdánilẹ́kọ̀ọ́ fún àwọn ara ìlú lórí àwọn ọ̀nà tí wọ́n le fi dá ààbò bo ara wọ́n lọ́wọ́ àjàkálẹ̀ àrùn yìí. ‘A ti bẹ̀rẹ̀ ìdánilẹ́kọ̀ọ́ fún àwọn òṣìṣẹ́ ètò ìlera wa kí wọ́n le mọ bí wọ́n yóò ṣe jí gìrì sí ojúṣe wọn àti ohun tó yẹ kí wọ́n ṣe tí wọ́n bá ṣàwárí rẹ̀ lára ènìyàn’ ‘A ti fi tó àwọn iléeṣẹ́ àti lájọlájọ tó yẹ léti pàápàá àjọ NCDC létí.’ Nígbà tó ń fìdí rẹ̀ múlẹ̀ pé ọkùnrin náà ti ń gbádùn, ó rọ àwọn ènìyàn ìpínlẹ̀ Kwara láti máa ṣàmójútó àyíká wọn bó ti yẹ.	https://www.bbc.com/yoruba/articles/cqe2m3e87e1o
politics	Tinubu Presidential Ambition: Aisha Yusuff fèsì padà bí Tinubu ṣe ní káwọn ọ̀dọ́ sẹ́ńpẹ́ fún ipò ààrẹ	"Yoruba ni gbogbo sọrọ-sọrọ, ki wọn maa ranti awọn to mọ ọrọ gbọ nitori isọrọ ni igbesi, isunkunsi ni igbete gan-n-gan. Ọpọ eeyan lo ti n fesi si ọrọ ti Aṣiwaju Bola Tinubu sọ nigba to ṣabẹwo si Alaafin Oyo, nibi to ti ba awọn ọdọ se awada pe ki wọn lọ sẹnpẹ fun oun na. Tinubu, lasiko to n ba Alaafin tilu Oyo, Ọ́ba Lamidi Olayiwola Adeyemi sọrọ lo se ẹfẹ bẹẹ, to si ni awọn ọdọ naa yoo dagba, wọn yoo si aarẹ orilẹede Naijiria lọjọ kan. Amọ, Tinubu sọ fun wọn pe ki wọn kọkọ fun oun laaye lati jẹ aarẹ Naijiria na, ki wọn wa pada du ipo naa lẹyin saa isejọba oun. Awa ọdọ yoo ya ọpọ eeyan lẹnu ni 2023 - Aisha Yesufu Nigba ti o ba BBC Yoruba sọrọ, ajafẹtọ ọmọniyan, Aisha Yesufu ní àwon ọdọ ṣetan lati padi ọrẹ da ninu eto idibo ọdun 2023. Yesufu ni asiko t'awọn ọdọ maa n dẹyẹ si eto oṣelu ti kọja sẹyin. Yesufu ni awọn ọdọ ti ṣetan lati ya gbogbo eeyan lẹnu ninu idibo ọdun to n bọ. ""Awọn ọdọ Naijiria ni oriṣiiriṣii amuyẹ lati dije fun oniruuru ipo oṣelu lọdun 2023. Awọn ọdọ koju osunwọn, ọlọpọlọ pipe ni wọn, wọn le lo imọ ẹrọ ati ayelujara lati dé ipo."" Aisha Yesufu tẹsiwaju peọrọ ipo oselu ni Naijiria ko ni ohunkohun se pẹlu ọjọ ori bi ko se bi oloselu naa kunju iwọn si. ""Ọpọ awọn agba oloṣelu Naijiria lo ti fihan pe wọn ko koju osunwọn lati wa ni ipo olori ti wọn wa. Ohun to yẹ k'awọn eeyan se lati se ipinnu to yẹ nitori adura kọ ni yoo mu iyipada ti a n fẹ ba Naijiria. A ni lati ṣiṣẹ papọ fun igbega orilẹ ede Naijiria. Ọlọrun kọ ni yoo mu iyipada ba Naijiria nitori o tí fun wa lagbara lati le mu iyipada rere ba Naijiria."" Awọn agba oloṣelu gan an mọ agbara ti awọn ọdọ Naijiria ni: Bakan naa ni Yesufu salaye pe a""awọn agba oloṣelu gan an mọ agbara ti awọn ọdọ Naijiria ni. Eyi ni ko jẹ ki awọn oloṣelu gan an kọ iyan awọn ọdọ kere lagbo oṣelu ni Naijiria. Awọn ọdọ ode oni yatọ s'awọn ọdọ ti tẹlẹ nitori awọn ọdọ ode oni le ṣe ipade pọ lori ayelujara lati ṣe ohun ti wọn ba fẹ. Eleyii ko ri bẹẹ tẹlẹ, awọn ọdọ ode oni lo le ṣe ohun tàwọn araalu n fẹ bi eto ẹkọ tó ye koori, eto ilera to peye ati eto abo to múná dóko. Awọn ọdọ Naijiria ni lati ṣe ara wọn ni ọkan gẹgẹ bi wọn ti ṣe l'asiko iwọde EndSARS,"" Yesufu ṣalaye. Aisha Yesufu sọrọ lori bi awọn agba oloṣelu ṣe n lo owo lati wọle ipo oṣelu: Yesufu ni asiko ti to fáwọn araalu lati dibo fawọn ti yoo tun Naijiria ṣe kí wọn si gbagbe nipa awọn to n fowo ra ibo wọle. Awọn eeyan ni lati ṣe iranwọ owo fawọn ọdọ tó bá fẹ dupo oṣelu. Ko si iye to kere lati ṣe iranwọ fun oludije ipo oṣelu. Ti a ba sọ pe a ko ni lo owo wa lati seranwọ fawọn ọdọ tó fẹ dupo oṣelu, awọn agbalagba to ti n ṣe ijọba lori wa tipẹ tipẹ naa ni a o maa yan si ipo lọ. Owo nikan kọ ni a le fi ṣe iranwọ fáwọn ọdọ to ba fẹ gbegba ibo. O le fi akoko rẹ silẹ lati ṣe iranlọwọ fun ẹni to ba fẹ dupo oṣelu. Ẹni to ba ni ile le fi ilẹ rẹ silẹ fun ipade oloṣelu. Ati pe ko digba ti eeyan ba to dupo aarẹ tabi ipo gomina, awọn ọdọ lè dije fun ile igbimọ aṣofin. Ile aṣòfin gan an ni o jẹ opakuntelẹ ijọba awaarawa. Ti awọn ọdọ ba wa nile aṣofin, níbẹ ni wọn yoo ti ni ipa gidi ninu eto oṣelu. Nibayii ti saa eto idibo sipo aarẹ lorilẹede Naijiria lọdun 2023 ti n ṣa ara jọ, olukuluku awọn oloṣelu to fẹ dije lo si ti n na wọ soke. Lara awọn to ti na ọwọ soke ni Aṣiwaju Ahmed Bọla Tinubu wa. Lọjọ Aiku ni Bọla Tinubu, gẹgẹ bi ara ilana apero to n ṣe kaakiri tibutoro Naijiria lori ọrọ ati dupo aarẹ rẹ, gba ipinlẹ Ọyọ lọ. Nibẹ si lo ti jiroro pẹlu Olubadan ti wọn ṣẹṣẹ yan, Agba Oye, Lekan Balogun ati Alaafin ti ilu Ọyọ, Ọba Lamidi Ọlayiwọla Adeyẹmi III. Nigba to de ọdọ Olubadan ti wọn ṣẹṣẹ fẹ yan sori oye, Agba Oye Lekan Balogun, Sẹnetọ Bọla Tinubu ko fi meni pe meji lori ipinnu rẹ, to si sọ ọ yanya pe ohun gbogbo to ba gba ni oun ṣetan lati fun un, lọna ati le e du ipo aarẹ Naijiria lọdun 2023. Aṣiwaju Tinubu ṣalaye pe ohun ṣetan lati ja ija rọfọrọfọ pẹlu ẹnikẹni lọna ati du ipo naa. O ṣalaye fun Kabiyesi tuntun to fẹ jẹ nilu Ibadan pe ṣiṣe aarẹ lẹyin Aarẹ Muhammadu Buhari jẹ ala kan to ti wa lọkan oun lati ọjọ pipẹ wa, ko si si ẹnikẹni to le e da oun duro mọ. Tinubu ni: ""Ko si idumọhurumọhuru mọni kankan to le di mi lọna. Mo ti ṣetan lati ja ija rọfọrọfọ. Mo ti gbaradi tan bayii lati di aarẹ Naijiria. Ikorita koyemi la wa bayii."" Olubadan tuntun ti wọn ṣẹṣẹ yan, Oloye Lekan Balogun, nigba to n fesi si ọrọ Tinubu ni odu ni Tinubu, kii sii ṣe aimọ oloko lagbo oṣelu. ""Iwọ lo ṣe ifilọlẹ ipilẹ idagbasoke ipinlẹ Eko ti gbogbo aye mọ loni. O si ko ipa nla lati gbe Naijiria de ibi to wa loni. Laisi Yoruba, Naijiria ko le e si ni ibi to wa loni. Naijiria ti pin yẹlẹyẹlẹ. Aarẹ lati ilẹ Yoruba ti yoo mu iṣọkan wọ orilẹede yii bayii ni a nilo."" Emi o ni kẹyin ọdọ maa jẹ aarẹ Naijiria o, ṣugbọn ẹ jẹ ki n jẹ temi naa - Tinubu Ki Tinubu to de ọdọ Olubadan tuntun, lo ti kọkọ gba ọdọ Alaafin Lamidi Ọlayiwọla Adeyẹmi kẹta lọ laafin rẹ nilu Ọyọ. Nibẹ si lo ti fi to Kabiyesi naa leti pe ko si bi oun ṣe lee fẹ rawọ le nnkan bantabanta bii didu ipo aarẹ, lai kọkọ fi to awọn ọbalaye leti fun adura ati ifọwọsowọpọ wọn. ""Mo wa fi to awọn baba mi leti ni pe mo ti pinnu lati du ipo aarẹ orilẹede yii ldun 2023. Ohun ti mo nilo ldọ awọn eekan ọbalaye gbogbo bayii ni adura ati ifọwọsowọpọ wọn."" Lasiko to n sọrọ lori bi awọn kan ṣe n ṣe waduwadu si agba lai tii de ipo, aṣiwaju ẹgbẹ oṣelu APC naa gbadura pe ọdọ yoo de ibi giga ni Naijiria lai yọ ipo aarẹ silẹ. Amọṣa o ni oun yoo kọkọ jẹ aarẹ naa, lẹyin oun, awọn ọdọ lee wa maa jẹ tiwọn. ""Ẹ ko fẹ ki agba kọja, ẹ dẹ fẹ di aarẹ. Bi ẹ ba wa di aarẹ nkọ, ṣe ẹ maa le wa kuro nilu ni?"" ""Ẹ maa dagba, ẹ dẹ maa di aarẹ. Ṣugbọn ẹ jẹ ki emi kọkọ jẹ temi na."" Alaafin, pẹlu awọn ọba mẹwaa lati ijọba ibilẹ mẹwẹẹwaa to wa lagbegbe Oke-Ogun, kan sara si Tinubu pẹlu adura pe awọn alalẹ ilẹ Yoruba ko ni fi silẹ ninu ilepa rẹ. to gbalejo Tinubu. Ìtan Tinubu ree, 'afọbajẹ' to ni oun fẹ di aarẹ: Ni oṣu kinni ọdun 2022 ni Aṣiwaju Bla Tinubu kọkọ  kede pe oun fẹ du ipo aarẹ lẹyin to ṣepade pẹlu Aarẹ Muhammadu Buhari tan nilu Abuja. Aṣiwaju ẹgbẹ Oṣelu APC naa ṣalaye fawọn oniroyin lẹyin ipade naa pe oun wa fi to aarẹ leti ni nipa ipinnu oun lati gbe apoti ibo fun ipo aarẹ lọdun 2023. Tinubu sọ fun awn oniroyin nigba naa pe afọbajẹ loun tẹlẹ oun si ti ṣetan bayii lati di ọba bẹẹni ko si si ofin kankan to sọ pe afọbajẹ ko le e di ọba. Bakan naa lo si ti n lọ kaakiri tibu toro orilẹede Naijiria lati igba naa lati fikuluku pẹlu awọn alẹnulọrọ gbogbo."	https://www.bbc.com/yoruba/afrika-60459396
health	Agbo: Ǹjẹ́ o mọ pàtàkì igi tó wà ní àyíká rẹ bí?	Ọ̀pọ̀ ni kò mọ ìwúlò igi tí Elédùmarè fi jíǹkín àyíká rẹ̀, ṣùgbọ́n gbogbo igi ló ní ìwúlò rẹ̀ pàápàá fún ìlera àti ìṣègùn. Lóòtọ́ àgbo ni oògùn àdáyébá ilẹ̀ Yorùbá, ṣùgbọ́n kò wọ́pọ̀ kí ènìyàn rí àwọn tí ó ń tàá ní àyíká tí ó farajọ ilé ìgbafẹ́ ìgbàlódé. Bi o tilẹ jẹ wi pe ori ikiri abi ibudokọ ero ni eeyan ti n ri ọpọ alagbo ni ọpọ igba, ṣugbọn ero ibudo igbafẹ alagbo yii ṣe ara ọtọ nipa ti ayika ati imọtoto. Ṣe wọn ni airinjinna ni airi abuke ọkẹrẹ, bi a ba rin titi a o ri ibi wọn gbe n fi odo ibilẹ jẹun. Amọṣa, ẹ maa gbagbe pe ajọ NAFDAC nikan ni o laṣẹ lati fi ọwọ si ohun jijẹ tabi mimu lorilẹede Naijiria.	https://www.bbc.com/yoruba/46464328
religion	Sotitobire: Ilé ẹjọ́ ní Wòlíì Sotitobire kò mọ ohunkohun nípa ẹ̀sùn ìjọ́mọgbé, ìdí rèé	Ọkan lára àwọn ti ó ń ṣe ẹjọ́ ẹ̀sùn igbimọ-pọ jí ọmọ gbé ti wọn fi kan Woli Alfa Babatinde Sotitobire ni Ìpínlẹ̀ Ondo ni ìjọba Ìpínlẹ̀ Ondo fúnra wọn, wọn ti wá sọ ìhà tí wọn ko si idajọ to jade lana ọjọ Kẹta oṣù Kejìlá ọdun 2021. Iroyin to n tẹ wa lọwọ ni yajoyajo ti ni ile ẹjọ Kotẹmilọrun to wa niluu Akure ti da idajọ ẹwọn gbere ti wọn da fun pasitọ ijọ Sotitobire, Alfa Babatunde nu. Idajọ yii n waye lẹyin ọdun kan ti ile ẹjọ giga to wa njiluu Akure ṣe idajọ naa fun pasitọ ọhun atawọn mẹfa mii ninu oṣu Kẹwaa ọdun 2020 lori ẹsun jiji ọmọ gbe. Bí mo ṣe dáná sun àlè ọkọ mi tí mo tún fẹ́ sá lọ nípinlẹ̀ Ogun - Ìyàwó ilé Ibi tí ọ̀rọ̀ dé dúró rèé lórí ikú akẹ́kọ̀ọ́ Sylvester Oromoni tí wọ́n ní àwọn akẹgbẹ́ rẹ̀ ẹlẹ́gbẹ́ òkùnkùn ní Dowen College lù pa Ọkan lara awọn ọmọ ijọ naa to wa nile ẹjọ, Roseline Aribo, sọ fun BBC Yoruba pe inu oun gidigidi fun itusilẹ oludasilẹ pasitọ awọn. Adajọ ile ẹjọ  Kotẹmilọrun ọhun sọ pe pasitọ Sotitobire ko mọwọ-mẹsẹ ninu ẹsun ijọmọgbe ti wọn fi kan an. Adajo Hamma Barka to da ẹjọ naa ni awọn ẹri ti wọn fi dajọ ẹwọn gbere fun Sotitobire ko lẹsẹ nilẹ ati pe alufaa ọhun ko mọ nipa ẹsun ti wọn fi kan. Akinyemi Omoware, to jẹ ọkan lara awọn agbejọro Sotitobire sọ fun BBC pe otitọ ti leke eke nini ẹjọ alufaa ọhun. O fi kun pe asiko ti to fun awọn ọmọ ijọ alufaa naa lati maa jo ijo ayọ bayii. Agbẹjọro naa sọ siwaju si pe ile ẹjọ ti tu ọkan lara awọn mẹfa ti wọn dajọ ẹwọn gbere naa fun, ti orukọ́ rẹ n jẹ Egunjobi Motunrayo silẹ ninu ẹwọn lati maa lọ layọ ati alaafia. Motunrayo jẹ ọkan lara awọn olukọ ewe ile ijọain ti iṣẹlẹ naa ti waye ni nnkan bii ọdun meji sẹyin. Omoware ni akọsilẹ Ọlọrun ni pe wolii Sotitobire yoo la isoro to la kọja yii. Ẹwẹ, agbejọro ijọba Charles Titiloye, SAN, sọ pe awọn yoo gba iwe idajọ to waye lonii, awọn yoo si gbe yẹwo lati mọ igbesẹ to kan fun awọn. Amọ Alfa Babatunde ko yọju sile ẹjọ Kotemilorun naa lonii, o si wa ni ahamọ ọgba ẹwọn. Ti ẹ ko ba gbagbe, inu oṣu Kọkanla, ọdun 2019 ni ọmọ ọdun kan, Kolawole Gold di awati ninu ṣọọṣi Sotitobire, to wa niluu Akure. Ọdun kan lẹyin naa ni wọn ṣe idajọ ẹwọn gbere fun Alfa Babatunde atawọn mẹfa mii pe wọn lọwọ ninu bi ọmọ ọhun ṣe sọnu ki ile ẹjọ Kotẹmilọrun to yi ẹjọ naa danu bayii. Ile ẹjọ Kotẹmilọrun nilu Akure ti kun fọfọ lonii ọjọ Ẹti lori ẹjọ kotẹmilọrun ti Alfa Babatunde ti ijọ Sotitobire pe. Ileẹjọ kotẹmilọrun to n joko ni ilu Akure ti kede saaju pe ọjọ Kẹta,Osu Kejila ni awọn yoo gbe idajọ kalẹ lori idajọ ẹwọn gbere ti wọn fun wolii naa lori ẹsun ijinigbe. Awọn agbẹjọro fun igun olupẹjọ ati ijọba ti gunlẹ sile ẹjọ, to fi mọ Wolii Babatunde to pe ẹjọ Kotemilorun naa. Bakan naa ni awọn alatilẹyin olupẹjọ naa, to fi mọ awọn ọmọ ijọ rẹ ati awọn onworan ti pe babi lati mọ bi idajọ naa yoo se lọ. Saaju ni Kọmisọnna fun eto idajọ nipinlẹ Ondo, Charles Titilayo ti fi idi iroyin naa mulẹ fun awọn akọroyin. Woli Babatunde Alfa ti ọpọ eniyan mọ si Woli Sotitobire ni adari ati oludasilẹ ijọ Sotitobire Miracle Church to wa ni ilu Akure ni ipinlẹ Ondo. Woli Sotitobirẹ n beere lọwọ ileẹjọ kotẹmilọrun lati da ẹjọ to ran an lọ si ẹwọn gbere ni Ọjọ Kẹfa, Osu Kẹwaa, ọdun to kọja nu. Osu keji ọdun 2020 ni Wòlíì Sotitobire ti bẹrẹ si ni foju wina ẹjọ lori ẹsun ijọmọgbe, ti adajọ si ni o jẹbi ẹsun ijọmọgbe ti wọn fi kan gbajugbaja wolii naa atawọn mẹfa miran Bi idajọ naa ba si se n lọ, ni BBC Yoruba yoo maa mu wa fun yin.	https://www.bbc.com/yoruba/afrika-59503978
sports	Transfer deadline day: Man United ra arúgbó ọjọ́ Cavani, Arsenal bínú ra Partey, Walcott padà sí ẹsẹ àárọ̀	Ẹni to ba foju ana wo oku, ẹbọra ni yoo bọ oluwa rẹ laṣọ. Ẹgbẹ agbabọọlu Arsenal ya agbado ha sawọn ololufẹ ere bọọlu lẹnu lẹyin ti wọn ra agbabọọlu aaringbungbun Thomas Partey lati Atletico Madrid. Lọjọ karun un oṣu kẹwaa ọdun 2020 ti ọja kata-kara kasẹ nlẹ ni Arsenal ra Partey ni miliọnu marundinlaadọta owo pọun. Partey to jẹ ọmọ ọdun mẹtadinlọgbọn kopa ninu ifẹsẹwọnsẹ liigi La Liga marun din logoji, o si gba goolu mẹta sawọn fun Atletico ni saa bọọlu to lọ. Partey to jẹ ọmọbibi orilẹede Ghana gba ife ẹyẹ Europa League ati Super Cup ọdun 2018 pẹlu Atletico nigba to wa nibẹ. Ẹwẹ, agbabọọlu Arsenal, Lucas Torreira lo rọpo Partey ni Atletico Madrid lẹyin to darapọ mọ wọn fun ọdun kan. Torreira lanfaani lati pada si ẹgbẹ agbabọọlu Arsenal lẹyin ọdun kan. Edinson Cavani dero Manchester United Yoruba bọ, wọn ni bi a ko ba ri adan, a mọ fi obẹ ṣe ẹbọ. Bayii gan an ni ọrọ ṣe ri pẹlu ẹgbẹ agbabọọlu Manchester United ninu ọja kata-kara awọn agbabọọlu to kasẹ nlẹ lọjọ Aje ọjọ karun un oṣu kẹwaa ọdun 2020. Agbabọọlu Borusia Dortmund Jadon Sancho ni Man United kọkọ le lati ra ṣugbọ ko ri ra nitori owo gọbọi ni Dortmund gbe le lori. Eyi lo jẹ ki man U lọ fun ẹleṣẹ ayo ẹgbẹ agbabọọlu PSG tẹlẹ, Edinson Cavani, ẹni ọdun mẹtalelọgbọn. Ọta le lugba o din mẹwaa ẹgbẹrun owo pọun(£250,000) ni Cavani yoo maa gba ni Manchester United. Aṣọ gbajugbaja Nọmba 7 tawọn agbaọjẹ agbabọọlu to ti ṣoju Man United tẹlẹ ri ni Cavani yoo maa wọ. Theo Walcott pada si Southampton Ẹlẹsẹ ayo Theo Walcott ti pada si ẹgbẹ agbabọọlu Southampton lati Everton fun ọdun kan. Walcott pada si Southampton lẹyin ọdun mẹẹdogun to fi ẹgbẹ agbabọọlu silẹ darapọ mọ Arsenal. Ọdun 2018 ni Walcott fi Arsenal silẹ lọ Everton lẹyin ti wọn ta  a ni ogun miliọnu pọun. Walcott ọmọ ọdun mọkanlelọgbọn ṣalaye pe awọn ẹgbẹ agbabọọlu mii fẹ ra oun amọ oun pinnu lati pada si ẹsẹ aarọ ni Southampton. Lọdun 2005 ni Walcott bẹrẹ si ni ṣoju Southampton nigba to pe ọmọ ọdun mẹrindinlogun.	https://www.bbc.com/yoruba/ere-idaraya-54431575
religion	Happy new year 2022: Ohun tí CAN fi ṣíde ọdún 2022 fún gbogbo ọmọ Nàìjíríà nìyí	"Ẹgbẹ́ àwọn ọmọlẹ́yìn Kristi lorileede Naijiria, CAN ti fi ọrọ àkọsọ  wọn síta fún àwọn ọmọ Naijiria. Nínú ọrọ ìkíni kú ọdun tuntun to jade èyí tí Ààrẹ ẹgbẹ́ CAN, Ayokunle Aremu fi ọwọ si lọjọ aisun ọdun. Ninu atẹjade náà, Alufaa Ayotunde sọ pe ki gbogbo ọmọ Naijiria  lai ya ẹṣin kankan sọtọ pé kí wọn gbàdúrà fún àánú Ọlọ́run to lee daabo bo gbogbo orileede to si le fofin si ìṣòro aabo. ""Mo ń pe gbogbo ọmọ Naijiria lai ya ẹṣin kankan sí ọ̀tọ̀ lati dide gbe ohun adura soke fun aanu Ọlọrun  to n dáàbò bò wá àti pe ko ba wa fofin si gbogbo ìnira yii "". Ayokunle ni ó han gbangba pé bii pe ko si ibi ti awọn ijoba lè lọ mọ, wọn ti dé ibi aile sun siwaju lori ìṣòro aabo. ""Afojusun wọn kan ṣoṣo báyìí ni lori idibo ọdun 2023. Àmọ́ njẹ eto idibo leè wáyé bí gbogbo ilu ba kun fún ẹrujẹ̀jẹ̀ àwọn adigunjale"". Àsọtẹ́lẹ̀ 2022 àti ìgbésẹ̀ tí Pásítọ̀ Enoch Adeboye fẹ́ gbé lórí ìdojúkọ Nàìjíríà nìyí Ilẹ̀ ń j'ẹ̀nìyàn! Ka nípa àwọn Ìlúmọ̀ọ́ka tó dágbére fáyé ní 2021 Mo ta gbogbo dúkìá mí nítorí àìsàn tí kò gbóògùn tó ń sé mí – Kemi Afolabi Pasitọ yìí ni orileede yii gbudọ ruu ja na lakọkọ ko si wa ni alafia ki idibo kankan to le waye. Ó ní bi ko ba kí n ṣe ti aanu Ọlọrun ni ati ilọwọsi rẹ ni, orileede yìí ko ba ti di nii ilu Sodomu ati Gomorrah inú bibeli tí Ọlọ́run parun t'ọkùnrin t'obinrin. ""Ọlọ́run nikan lo le jẹ ki idibo ọdun 2023 waye ó!"" O ni Ọlọ́run nikan ni ọna ti  ara rẹ lo leè kọ awọn adari ni ọna to tọ láti maa tọ. ""Ọlọ́run nikan lo leè fún wa ní iranlọwọ latoke wá"". O ni nitori iṣẹlẹ aidaa to ń ṣẹlẹ̀, awọn gomina kọ̀ọ̀kan ti ń wá aabo ara wọn ti wọn si n kede konile o gbele. O ni awọn nkan airotẹlẹ ni. ""Bàa bá wà bójú wo àwọn nkan táa gbé ṣe lọdun 2021, ògo ni fún Ọlọ́run wa tó rán wa lọwọ láti borí gbogbo ewu àti idunkoko mọ ni to waye eyi ti awọn ọ̀daràn tún ti kí ara bọọ báyìí fi ń ṣe iṣẹ́ ṣe. Afi bíi pé wọn wọn ti gba ìjọba orileede. Ó ní ti lo awọn oṣiṣẹ alaabo yọ tan ni apá wọn ko ṣe ka aduru ìṣòro aabo to n yọjú. ""Taa bá ní ká sọ tòótọ́, àwọn Ọlọpaa ń fi ojú àwọn ajinigbe hàn lóòótọ́ lórí Telifisan àmọ́ ìyàlẹ́nu lọ jẹ pe o dabi pé ojú wọn di pẹlu iwadi ṣíṣe nìkan tí wọn ò fi wọn jofin. Bákan náà lọ mẹ́nu bá pè àwọn àjọ agbaye bíi United Nations tí gba ojú mọ ọrọ Covid-19 ju to bẹẹ tí ẹ̀mí àwọn aráàlú at ààbò wọn kò jọ wọn lójú mọ. Alufa Ayotunde rọ gbogbo adari ìjọ ọmọlẹ́yìn Kristi ti lo anfani àwọn awẹ àti àdúrà ọdún tuntun tí wọn máa ń ṣe fi yọ Naijiria kúrò lọwọ awọn ti ọkan wọn ti jingiri láti lọ ọrùn àpáàdì, kí wọn mọọmọ gbàdúrà fún àánú Ọlọ́run. Òun fúnra rẹ gbàdúrà pé ọdún 2022 yóò jẹ ọdún itusilẹ  pátápátá kúrò lọ́wọ́ gbogbo ìṣòro aabo to wa ni Naijiria."	https://www.bbc.com/yoruba/59845479
politics	Oyetola yan akọ̀wé àgbà 30, Adeleke fárígá pé kó jọ ọ́ rárá!	Gomina ipinlẹ Osun, Gboyega Oyetola ti kede pe oun ti buwọlu iyansipo awọn osisẹ ijọba toto ọgbọn niye gẹgẹ akọwe agba fun awọn ẹka ijọba ni o ku ọjọ mẹta ti yoo fi po silẹ gẹgẹ gomina ipinlẹ naa. Orukọ awọn akọwe ọhun lo wa ni atẹjade ti akọwe agba fun ijọba ipinlẹ Osun, Dokita Festus Oyebade buwọlu fun awọn akọroyin lana. Oyetola lo lulẹ labẹ asia ẹgbẹ oṣelu APC ninu eto idibo Gomina to waye ninu oṣu keje, ti Ademola Adeleke lati inu ẹgbẹ oṣelu PDP si gbe igba aroke. Sugbọn kete ti ijọba ipinlẹ gbe ikede naa jade ni Gomina tuntun ti ilu dibo yan, Ademole Adeleke fesi pada ninu atẹjade ti agbẹnusọ rẹ, Olawale Rasheed bu wọlu to si tako igbesẹ naa. O rọ awọn akọwe agba tuntun lati yago ninu igbingba iwe isẹ lati ọwọ ijọba to n ko gba wọle nitori oun yoo gba isẹ lọwọ wọn kete ti oun ba ti bura gun oun gẹgẹ bii gomina. “A sọ fun awọn araalu bayi pe ẹnikẹni to ba gba iwe isẹ lọwọ gomina Oyetola ko ma reti pe ijọba tuntun yoo gba isẹ lọwọ wọn kete ti wọn ba ti buru fun Gomina tuntun. “Bakan an, ẹnikẹni to ba fẹ ba Gomina tuntun sisẹ ko rii pe oun yago lati kopa ninu igbesẹ Gomina Oyetola nitori ifa ni, ifa si maa n pa ni. “Kete ti a ba ti di ori ipo lọjọ kejidinlọgbọn ni a o pa gbogbo asise Gomina tẹlẹ rẹ, ti a o si ṣe atunṣe sii.”	https://www.bbc.com/yoruba/articles/c72nz7dp4ero
sports	Nigeria vs Benin: Paul Onuacha ló fi góòlù ra iyì fún Super Eagles	Ẹgbẹ agbabọọlu agba Naijiria, Super Eagles ti na Squirrels ti Benin Republic. Bi wọn ṣe bori ninu idije naa to waye ni papa iṣere Stade Charles de Gaulle ni Poto Novo, Benin, ti mu ki wọn o koju oṣuwọn lati kopa ni nations cup. Ami ayo kan si odo ni Super Eagles fi fẹyin Squirrels janlẹ. Asiko ti ifẹsẹwọnsẹ naa wọ iṣẹju mẹtalelaadọrun ni Paul Onuacha gba bọọlu sinu awọn, lẹyin ti ẹgbẹ agbabọọlu mejeeji ti ta ọmi odo. Ṣaaju asiko yii, ami kan pere ni Naijiria nilo lati koju osuwọn fun Nations Cup, ti yoo waye ni ọdun to n bọ ni Cameroon.	https://www.bbc.com/yoruba/ere-idaraya-56552154
health	World Toilet Day: Onímọ̀ kan ní ìpèsè ilé ìgbọ̀nsẹ̀ nìkan kò lè tàn ipenija yí	"Ati oṣisẹ ilera ati ara ilu, ko si ẹni to ko fẹ ẹ mọ ipalara ti ṣiṣe igbọnse si ita gbangba n ṣe lawujọ. Yala ni awọn ilu kekeeke tabi lawọn ilu nla bi Abuja, Eko tabi Port-Harcourt, ipenija yii jẹ ohun to n kọ awọn eeyan lominu. Ninu iwadi kan ti Ajọ to n risi idagbasoke ọmọ wẹwẹ lagbaye, UNICEF gbe jade lọdun 2017, Naijiria wa ni ipo kẹji ninu awọn orileede ti ṣisẹ igbọnsẹ ni ita gbangba ti peleke. Pẹlu bi iṣesi yii ti ṣe gbale, ki ni awọn aburu to wa ninu ki eeyan ma yagbẹ si ita gbangba lalai bikita. A na ọwọ ibeere yi si onimo isegun ilera ayika ẹni, Dokita Olajire Olanrewaju, to si salaye fun ileese BBC Yoruba wi pe, ewu nla lo wa ninu ki awọn ara ilu ma yagbẹ sita gbangba. 'Yato si wi pe o fun Naijiria lorukọ buruku laarin awọn orileede to ku,iwa yi a ma ṣe ipalara fun ilera ati alafia ara ilu.' Èwo ló pàtàkì jùlọ nínú ẹ̀rọ ìbánisọ̀rọ̀ àti ilé ìgbọ̀nsẹ̀? O salaye pe, pupo ninu awọn aisan ti o ma n ba ẹdọ inu ara jẹ, bii Hepatitis A ati Typhoid, maa n wọwa latara bi igbọnse ṣe ma n dapọ mọ omi mumu. Dokita Olanrewaju ni, lawọn ipinlẹ bii Kebbi, Sokoto ati Zamfara nibi ti awọn ijọba wọn ko ti kọ ibi ara si kikọ ile igbọnse, orisirisi aisan a ma ba awọn ara ilu finra. Dokita Olanrewaju ni, pelu bi nnkan ti ṣe ri lawujọ loni, o di dandan ki ijọba ṣe agbedide awọn oṣiṣe ilera ti yoo maa tọpinpin ibi ti awọn eeyan n ṣe ibẹrẹ si. 'Bi eeyan ba tapa si ofin, ọlọpa yoo mu iru ẹni bẹẹ, bi ara ilu ba wuwa aitọ nipa ayika, nibo lawọn wolewole wa ti yoo mu iru ẹni bẹẹ?' Dokita Olanrewaju ni, o di dandan ki ijọba pese ohun eelo to yẹ fun awọn oṣise ilera yii lati ṣe iṣẹ wọn. ""Ẹyin e woo nnkan ti ijọba Eko ṣe pẹlu ile ise to n ṣe ọṣẹ kan nipa bi wọn ti ṣe kọ ile iyagbe si awọn arin ọja kaakiri. Iru igbese yi daa pupọ ti a ba fẹ dẹkun iwa ibaje ka ma yagbẹ sita gbangba."" O rọ awọn ara ilu naa ki wọn ri wi pe wọn mu imọtoto wọn lokunkundun."	https://www.bbc.com/yoruba/afrika-46258500
entertainment	Àwọn àjẹ́ ń yọ sí mi lójú oorun láti wá dara pọ̀ máwọn - Ìyá Gbonkan	"Gbajúgbajà òṣèré Margaret Bándélé Olayinka tí ọ̀pọ̀ mọ̀ sí Ìyá Gbonkan tí ṣàlàyé àwọn nǹkan tí ojú rẹ̀ máa ń rí fún ipa tó máa ń kó nínú eré sinimá. Ìyá  Gbonkan nígbà tó ń ṣàlàyé ara rẹ̀ nínú ìfọ̀rọ̀wánilẹ́nuwò lórí ètò kan ní ọ̀pọ̀lọpọ̀ ìgbà ni àwọn àjẹ́ máa ń yọ sí òun lójú orun. Ìgbà àkọ́kọ́ kọ́ nìyí tí gbajúmọ̀ òṣèré yìí máa sọ wí pé àwọn àgbà ti ń da òun láàmú láti wá darapọ̀ mọ́ ẹgbẹ́ àwọn. Nínú fídíò náà ni ìyá Gbongan tí ń sọ àwọn ìpèníjà to ń kojú nípa ipa tó máa ń kó nínú iṣẹ́ tó yàn láàyò. ""Nígbà tí ṣe eré Kòtò Ọ̀run ni mi ò bá ti sá kúrò láti máa ṣe eré sinimá nítorí ohun tí ojú mi rí."" ""Kódà àwọn àgbà máa ń wá bá mi lójú orun lójoojúmọ́ ni."" Ó ní tó bá ti di ago méjìlá òru ni òun kò ti ní lójú orun mọ́ àti pé orógùn ni òun máa ń yọ sí àwọn ẹni náà. Ó fi kun pé òun dúpẹ́ lọ́wọ́ Ọlọ́run wí pé ó mú òun borí gbogbo ìpèníjà náà nítorí kò pẹ́ rárá tí àwọn ṣe eré Kòtò Ọ̀run tí àwọn àgbà fi ń yọ sóun. Ìyá náà tẹ̀síwájú pé ohun tí kò mú òun sá kúrò nídìí eré sinimá ṣíṣe nígbà náà kò kọjá wí pé òun rí wí pé iṣẹ́ ńlá ni òun ṣe nínú eré náà. Ìyá Gbonkan ṣàlàyé pé nítorí òun ní ìgbàgbọ́ pé Ọlọ́run fẹ́ fi sinimá Kòtò Ọ̀run gbé òun dìde ni òun kò ṣe fi iṣẹ́ sinimá sílẹ̀ lásìkò náà àmọ́ òun kọ́kọ́ sá sẹ́yìn fún ìgbà kan ná. ""Mo ri pé iṣẹ́ ńlá ni mo ṣe nínú eré yìí mi ò sì ṣe é rí, Ọlọ́run lè gbémi dìde àmọ́ mo kọ́kọ́ sá sẹ́yìn."" ""Ṣé ní ọjọ́ tí wọ́n lù mí láti ojú orun ni, tí gbogbo ojú mí wú ni mo fẹ́ sọ ní, Ọlọ́run ló ní kí bàbá ọmọ mi wà láyé nígbà náà."" ""Wọ́n lù mí pé sẹ̀ àwọn ní kí n wá gba akọ̀yà èmi ń bá àwọn lérí pé èmi ò gbà."" ""Mo ní kò sí ní ìran wa, tabiyamọ ló wà ní ìran tiwa."" Ìyá Gbonkan tún ṣàlàyé pé kìí ṣe òun nìkan ni ojú òun rí tó lẹ́yìn tí àwọn ṣe sinimá náà tán. Ó ní gbogbo àwọn tí àwọn kópa nínú eré náà ni àwọn rí ìpèníjà kan tàbí òmíràn kódà tó fi mọ́ olóòtú sinimá náà, olóògbé Alhaji Ajileye. ""Wọ́n fì wá ṣùgbọ́n Alhaji Ajileye ní a ò ní dẹ̀yìn àyàfi tí a bá ṣe é débi èrè."" Ó ní òun gbàgbọ́ wí pé àforíjì tí òun ní ni Ọlọ́run fi gbọ́ àdúrà òun tí orúkọ òun fi wá tàn káàkiri ayé nítorí kìí ṣe sinimá yìí ni òun fi bẹ̀rẹ̀ eré."	https://www.bbc.com/yoruba/articles/cx0y78zxp89o
health	COVID-19: Ìjọba Nàìjíríà kéde ìlànà tuntun lórí COVID-19, Ó mú àdínkù bá ìye èèyàn tó lè wọ ṣọ́ọ̀ṣì, mọ́sáláṣí	Ijọba apapọ orilẹede Naijiria, ti kede pe ki awn ileejọsin gbogbo rii daju pe awọn ko gba ju eeyan ida aadọta iye awọn to ye ko wọ ileejọsin wọn nitori ajakalẹ̀ aarun COVID-19. Akọwe ijọba apapọ Naijiria to tun jẹ alaga igbimọ tẹẹkoto lori ajakalẹ aarun COVID-19, Boss Mustapha lo ṣe ikede naa ninu atẹjade to fi sita l'Ọjọbọ. Ijọba Naijiria rọ awọn ẹbi kọọkan lati rii daju pe wọn fi gbedeke le iye awọn eeyan to lee wa bẹ wọn wo nile lasiko pọpọṣinṣin ọdun yii ki Naijiria maa baa tun bọ si saa ọwọja kẹrin ajakalẹ arun naa lẹyin ọdun. Awọn ilana tuntun  yii n jade lasiko ti ajọ to n gbogun ti ajakalẹ arun lorilẹede Naijiria, NCDC n ke tantan pe alekun onida ẹẹdẹgbẹta ninu ọgọrun (500%) ọṣẹ ajakalẹ aarun COVID-19 ati iye awọn to n lugbadi rẹ. Igbimọ tẹẹkoto ti aarẹ gbe kalẹ naa ni orilẹede Naijiria ti ko wọ inu ọwọ kẹrin ọwọja kokoro arun COVID-19 nitori oniruuru awọn eeyan tuntun to n lugbadi aarun naa. Awọn ilana a n tẹẹle tuntun ti ijọba gbe kalẹ fawọn ọmọ Naijiria. Ninu atẹjade ti wọn fi sita naa, alaga igbimọ tẹẹkoto ti aarẹ gbe kalẹ naa ṣalaye pe:	https://www.bbc.com/yoruba/afrika-59779448
entertainment	Yoruba film celebrities: Yomi Fabiyi ké sí àwọn ará kí wọ́n gbà á tọwọ́ tẹsẹ̀	"Gbajumọ ni Yomi Faibiyi lagbo oṣere fiimu Yoruba o si ti kede faraye pe oun ti pada sinu ẹsin ti wọn bi oun si bayii. Ọniruuru ni iroyin ti awọn eeyan mọ nipa oṣere yii amọ ọpọ ololufẹ rẹ ko fibẹẹ le tọka si ẹsin kan pato to n ṣe. Ninu atẹjade to kọ sita funrarẹ lori ayelujara lo ti ni inu ẹsin Islam ni wọn bi oun si, oun si ti pada sinu rẹ pẹlu iwuri. ""Mo ti pada si ẹsin ti wọn bi mi sinu ẹ. Mo ni iwuri lati jẹ Musulumi. E gbe Ọlọrun Ọba tobi..."" Yomi Fabiyi kede pe nibayii, orukọ oun ni Lukmon Abayomi Fabiyi. Lori eyi ni ọpọlọpọ akẹgbẹ rẹ ati ololufẹ r ti n kan sara sii fun igbesẹ tuntun to gbe. Bi awọn kan ṣe n ki i ku oriire ni awọn mii ro pe sakamanje lasan ni to fi n gbe awọn mọra. Koda awọn kan n kọ ọ pe kii ṣe ọwọ alafia bi ko ṣe ọwọ tun ni wọn maa n gbe Al Quran si."	https://www.bbc.com/yoruba/56629812
politics	2023 Presidency: Wo àwọn tó ra fọ́ọ̀mù ipò Ààrẹ ẹgbẹ́ òṣèlú APC	Bi gbedeke ọjọ kẹta, oṣu kẹfa ti ajọ eleto idibo Naijiria, INEC fun awọn ẹgbẹ oṣelu lati ṣeto idibo abẹnu ṣe n sunmọ etile. Gbigba fọọmu sipo Aarẹ Naijiria lábẹ́ àsìá ẹgbẹ oṣelu All Progressives Congress, APC ti wa sopin. Bi o tilẹ jẹ pe ọpọ ọmọ Naijiria lo figbe bọnu lori ayelujara nigba ti APC gbe sita wi pe ọgọrun-un miliọnu Naira ni awọn yoo ta fọọmu naa sibẹ ko din ni ogun awọn oloṣelu kaakiri Naijiria lo ra fọọmu naa. Ni bayii ti tita fọọmu naa ti wa sopin BBC News Yoruba ṣe akojọ orukọ awọn to ra fọọmu naa. Awọn naa ni: Asiwaju Bola Ahmed Tinubu Tinubu to jẹ ọkan gboogi lara awọn ọludasile ẹgbẹ ọselu APC ṣe gomina ipinlẹ Eko fun ọdun mẹjọ laaarin ọdun 1999 si 2003. Ẹni ọdun mọkanlelogoji ni Asiwaju Bola Ahmed Tinubu wa to fi di Gọmina Ipinle Eko ti o si ni ọpọlọpọ ipa ninu idagbasokẹ ipinlẹ Eko. Gomina Yahaya Bello Gọmina Yahaya Bello, ẹni ọdun mẹrindinlaadọta ni gọmina ipinlẹ Kogi lọwọ lati bi ọdun mẹjọ sẹyin ti o si fẹ tẹsiwaju lati sẹ Aarẹ orilẹ-ede Naijiria ninu ẹgbẹ ọselu APC. Gomina Dave Umahi Gomina ipinlẹ Ebonyi ni Dave Umahi, ọmọ ọdun mejidinlọgọta ni n ṣe to si ti n lo ọdun mẹjọ lọ gẹ́g.ẹ́ bi gomina bayii. Umahi ti fi erongba sita fun awọn ọmọ orilẹede Naijiria lati di Aarẹ ni ọdun 2023 ninu ẹgbẹ ọselu APC. Sẹnetọ Rochas Okorocha Ọmo ọdun mọkandinlọgọta ni Asofin Rochas Okorocha. O wa lati guusu Ideato ni ipinle Imo. Okorocha jẹ gomina ipinlẹ Imo fun ọdun mẹjọ, ki o to tẹsiwaju lati soju awọn eeyan Imo west ni ile aṣofin agba lati ọdun 2019 Uju Kennedy Abilekọ Uju Kennedy ni obinrin kan ṣoṣo to ra fọọmu lati dupo Aarẹ Naijiria labẹ asia ẹgbẹ oṣelu Apc ninu gbogbo awọn obinrin to fi erongba wọn han. Ibikunle Amosun Lẹyin ti o di sẹnetọ ni odun 2003 lati sọju aarin gbungun ipinlẹ Ogun, Amosun jẹ gọmina ipinlẹ Ogun fun ọdun mẹjọ. Nigba ti o pari saa re gẹgẹ bi gọmina, Amosun pada si ile asọfin agba orilẹ-ede Naijiria ti oun naa si wa lara awọn to ti ra fọọmu lati dupo Aarẹ Naijiria bayii labẹ ẹgbẹ ọselu APC. Pasitọ Tunde Bakare Oluṣọ Aguntan ati alamojuto ijọ Citadel Global Community Church (CGCC) naa kede erongba rẹ lati tukọ Naijiria ni kete ti Aarẹ Buhari ba ti pari saa rẹ lọdun to n bọ ti o si ti fọọmu. Ni ọdun 2011, ọlusọ aguntan Tunde Bakare jẹ amugbalẹgbẹ Aare Muhammodu Buhari ninu ẹgbẹ ọselu CPC. Igbakeji Aarẹ, Ọjọgbọn  Yemi Osinbajo Igbakeji Aarẹ Muhammadu Buhari, Ọjọgbọn Yemi Osinbajo naa ti kede ipinnu rẹ lati wọ bata ti ọga rẹ ba bọ kalẹ lọdun to n bọ. Osinbajo to jẹ́ Agbẹjọrọ Agba, to jẹ ọmọ bibi ipinlẹ Ogun bẹrẹ ọsẹlu gẹgẹ bi Kọmiṣọna feto idajọ ati agbajẹro agba ipinlẹ Eko labẹ iṣejọba Tinubu. Nicholas Felix Ọlusọ aguntan yii to jade dupo Aarẹ ni ọdun 2019 labe ẹgbẹ ọṣelu Peoples Coalition Party (PCP) ti o si gbe ipo kẹrin naa tun ti fi erongba rẹ lati tun gbiyanju lẹẹkan si han labẹ ẹgbẹ oṣelu APC. Kayode Fayemi Ọmọ odun mẹtadinlọgọta ni gọmina ipinlẹ Ekiti, Kayode Fayemi, ẹni to jẹ minisita ẹto alumoni lati ọdun 2015 si ọdun 2018 ko to kọ iwe fi ipo silẹ lati dupo gomina ipinlẹ Ekiti. Rotimi Amaechi Gọmina ana ni ipinlẹ Rivers naa darapọ mọ idije lati dupo Aarẹ ọdun 2023 labẹ ẹgbẹ ọselu APC. Amaechi lo jẹ gọmina fun ọdun mẹjọ ni ipinlẹ Rivers ki o to di Minisita fun iriina lati ọdun 2015. Ken Nnamani Ọmọ odun Metalẹlaadọrin lati ipinlẹ Enugu ati Aare ana fun ile igbinmọ aṣoju ṣọfin agba ni Ken Ugwu Nnamani. Ken Ugwu Nnamani naa kẹdẹ erongba rẹ lati di aare orilẹede Naijiria ni ọdun 2023 Chris Ngige Minisita fọrọ oṣiṣẹ labẹ Aarẹ Muhammadu Buhari ni Chris Nwabueze Ngige to si jẹ ọmọ bibi ipinlẹ Anambra. Governor Abubakar Badaru Gọmina ipinlẹ jigawa lati bi odun meje ni gọmina Badaru. Badaru ni oun fẹ tẹsiwaju lati soju ọmọ orilẹede Naijiria gẹgẹ bi Aarẹ ni ọdun 2023 ninu ẹgbẹ ọselu APC. Dimeji Bankole Ni ọjọ mẹta yii ni iroyin gba ori ayelujara kan wi pe Abẹnugan tẹlẹ ri yii fun ile igbimọ aṣojuṣofin ti ra fọọmu lati dije dupo Aarẹ Naijiria. Godwin Emefiele: Ni ọjọ meloo sẹyin ni awọn agbẹ kan ra fọọmu oludije sipo Aarẹ fun gomina fun banki apapọ orilẹede Naijiria Godwin Emefiele. Emefiele to ti n ṣe gomina CBN lati ọdun 2014 je ọmọ agbegbe guusu ni ipinlẹ Delta. Senator Ajayi Boroffice Ọjọgbọn Robert Ajayi Boroffice jẹ ọmọ ọdun mẹtalelaadọrin lati ipinlẹ Ondo. Senator Ajayi Boroffice ṣoju ẹkun idibo ariwa ipinlẹ Ondo. Ogbonnaya Onu Ogbonnaya Onu jẹ gomina akọkọ ijọba awaarawa fun ipinlẹ Abiako to di Minisita fun imọ ẹrọ ati sayẹnsi. Akinwumi Adesina Akinwumi Adesina ni Aarẹ fun ile ifowopamọ idagbasoke ilẹ Adulawọ. Adesina ti sẹ minisita fun eto ọgbin ko to lọ si  African Development Bank ni ọdun 2011.	https://www.bbc.com/yoruba/afrika-61397032
politics	PDP Primaries: Gbọ́ nkán tí ẹgbẹ́ PDP sọ nípa ìròyìn tó gbòde pé ìdìbò owó lọ́wọ́ ẹyìn nílẹ̀ ní wọn n ṣé l'Abuja	Kò sóhun tó ń jẹ́ pẹ́lú dìbò ko sebẹ̀ láàrín àwọn aṣojú-dìbò wa -PDP Eto idibo abẹnu  ẹgbẹ oṣelu PDP lati yan oludije fun eto idibo sipo aarẹ orilẹede Naijiria n waye lọwọ ni gbagede isire indoor sports hall papa isire MKO Abiola nilu Abuja. Awọn alaṣẹ ẹgbẹ oṣelu PDP to ba BBC sọrọ ni eto gbogbo ti to fun ayeyọri ẹgbẹ naa ati pe ko ni si wahala lẹyin eto naa. Bakan naa ni wọn tun ṣalaye pe awọn alaṣẹ ẹgbẹ oṣelu naa ko mọ si oro owo re e ibo ree ti iroyin rẹ n kaakiri pe o n waye laarin awọn oludije ati aṣoju lawọn ẹgbẹ oselu lọwọ yii. Okan lara àwọn ọmọ igbimọ majẹkobajẹ ẹgbẹ naa lati ipinlẹ Ọyọ ṣalaye pe ohun to jẹ awọn Oludije ẹgbẹ oṣelu naa ni lati yan oludije ti yoo ṣoju awọn ọmọ Naijiria ti yoo si mu igba pada si rere fun orilẹede Naijira. Bakan naa ni aarẹ ile aṣofin agba Naijiria nigba kan ri Sẹnetọ David Mark pẹlu fi gbogbo awọn ọmọ ẹgbẹ PDP lọkan balẹ pe didun lọsan yoo so fun wọn ati pe o da oun loju pe ko ni si wahala, ikunsinu tabi edeaiyed kankan lẹyin abajade idibo naa. Bakan naa ni gomina ipinlẹ Bayelsa, Duoye Diri pẹlu kin ọrọ naa lẹyin ti wọn si ni eto gbogbo ti to bayii ko si si oun to n jẹ ayipada ọjọ eto naa nitori awọn ti ṣetan bayii.	https://www.bbc.com/yoruba/afrika-61620498
health	Coronavirus in Nigeria: Ǹjẹ́ àwọn arúgbó nìkan ni ààrùn coronavirus ń mú?	Oriṣiiriṣii nnkan lawọn eeyan n sọ nipa aarun coronavirus to n ṣọṣẹ kaakiri gbagbo agbaye bayii. Awọn kan gbagbọ tẹlẹ pe awọn oyinbo alawọ funfun nikan ni aarun n mu wi pe kii mu awọn alawọdudu ilẹ Afirika. Awọn miiran tiẹ sọ awọn arugbo lo n mu, kii mu awọn ọmọde. Loju awọn mii, aarun olowo ni coronavirus jẹ, kii mu talika. BBC Yoruba ṣe alaye lẹkunrẹrẹ lori igbagbọ awọn kan pe awọn arugbo ni covid-19 maa n mu.	https://www.bbc.com/yoruba/afrika-52232926
health	Coronavirus Update: WHO tí kéde pé Ó ṣeéṣe kí àrùn Coronavirus tànkálẹ̀ gba inú afẹ́fẹ	Ajo Eleto Ilera lagbaye, WHO ti kede pe o ṣeeṣe ki arun Coronavirus tan kale lati inu afẹfẹ. WHO ni o ṣeeṣe ki afẹfẹ gbe arun naa ni ibi ti ero ba pọ si ati ibi ti ko ba si atẹgun, amọ ajọ naa ni iwadii ṣi n lọ lọwọ lati fidiẹ mulẹ daadaa. Wọn ni ti wọn ba fi idi ẹ mulẹ pe lootọ ni arun naa n tankalẹ lati inu afẹfẹ, yoo mu atunṣe si ofin iyansọtọ dani ni inu ile ni ibi ti eniyan ba pọ si. Ohun ti Ajọ Eleto Ilera lagbaye, WHO n sọ tẹlẹ ni pe omi ara eniyan lo n fa itankalẹ arun naa. iyẹn, Ki o to di asiko yii o. Awọn onimọ Sayẹnsi to le ni igba ni ajọ WHO sọ pe wọn kọ lẹta si Ajọ WHO lati ṣe ayẹwo boya arun Coronavirus n tankalẹ lati inu afẹfẹ. Amọ, Ajọ Eleto Ilera, WHO ti ke si awọn onimọ Sayẹnsi naa lati fi aaye silẹ fun iwadii kikun lori boya arun Coronavirus le tankalẹ ninu afẹfẹ. Wọn fikun un pe ti o ba jasi otitọ, ofin ṣiṣe gaaya si ara ẹni yoo yatọ si bi o ṣe wa bayii. Awọn eniyan yoo nilo lati ma a yago fun ara ju tẹlẹ lọ paapaa ni awọn ile igbafẹ, ile ounjẹ ati ọkọ igboro lati dena itankalẹ arun naa.	https://www.bbc.com/yoruba/53342151
religion	Deborah Samuel Killed in Sokoto: Àwon ìròyìn òfégè nípa ikú Deborah ní Sokoto rèé ati ìkọlù sí Bishop Kukah	Ọpọlọpọ iroyin ofege lo ti ṣuyọ lẹyin iku arabinrin Deborah to jẹ ọmọ akẹkọọ ipele keji ni ileẹkọ imọ eto ẹkọ ti Shehu Shagari College of Education ni Sokoto ni Ọjọ Kejila, Oṣu Karun un, ọdun 2022. Arabinrin Deborah ọhun ni wọn pa lẹyin ẹsun pe o sọ ọrọ odi si Muhammed. Akojọpọ awọn iroyin ofege to waye naa ni BBC ṣewadii ti wọn si salaye rẹ si ibi; Ohun akọkọ to kọkọ ṣẹlẹ lẹyin iṣẹlẹ naa lori ayelujara ni bi awọn Musulumi kan ati Kristẹni kan ṣe n tahun si ara wọn pẹlu ẹsun pe awọn ẹlẹsin Musulumi ni wọn n ṣe alakatakiti julọ. Lẹyin naa ni ọpọlọpọ aworan, fidio ati atẹjade ti ko jẹ otitọ bẹrẹ si ni jade lori ẹrọ ayelujara. Awọn iroyin ofege yii ti mu ki awọn eniyan maa kede pe iyapa ni ọna abayọ si ọrọ Naijiria. Àwọn Mùsùlùmí tó ṣekúpa Deborah nítori ọ̀rọ̀ ẹ̀sìn kò ní wọ párádísè - Sheikh Gumi Àwọn ọlọ́kadà dáná sun 'Sound engineer' l'Eko lẹ́yìn àríyànjiyàn lórí ₦100 Mo ti túbá lọ́wọ́ Asiwaju, àmọ́ ìdí gaan tí mo fi kọ̀wé fipo sílẹ̀ gẹ́gẹ́ bí adarí ìpolongo ìbò Tinubu rèé Emeka Fans Page lori ẹrọ idọrẹ Facebook lo kọkọ fi fidio lede pe ifẹhọnuhan ti bẹ silẹ ni Sokoto, to si ni wọn ti pa gbogbo awọn Kristẹni to wa nibẹ. Eniyan bii 670,000 ni wọn ti wo fidio naa to si rọ awọn ọrẹ rẹ lati ṣe apinka fidio naa. Amọ ileeṣẹ ọlọpaa ni wọn yinbọn lu oluwọde meji amọ ko si aridaju pe ẹnikẹni ku ninu ifẹhọnuhan naa. Bio tilẹ jẹpe fidio wa to ṣafihan awọn afẹhọnuhan to n jo taya ọkọ lori titi pẹlu ada, ti wọn si n gbadura ni ọna Islam, ṣugbọn ko si aridaju pe ẹnikẹni ku, ti ijọba si ti kede ofin konile-gbele fun ọjọ kan gbako. Fidio miran ti wọn pin lo ṣafihan obinrin to wọ aṣọ funfun ti awọn ọkunrin kan si n fi igi lu u, ti awon obinrin miran to wo hijab si n wo iran re. Ninu fidio naa lo ti n sọ ni ede Hausa pe ki wọn dariji o, oun ko ni ṣe bẹẹ mọ. Amọ iwadii ikọ BBC Disinformation Unit fihan pe o kere tan o ti pe ọdun meji ti fidio naa ti n ja ranyin, ti ko si niiṣe pẹlu iṣẹlẹ to waye ni Sokoto. Iwadii fihan pe Kaduna ni iṣẹlẹ naa ti waye lẹyin ti ọwọ tẹ obinrin to wa ninu fidio naa fun ẹsun pe o ji awọn ọmọ to ṣi n ta wọn. Amọ niiṣe ni awọn eniyan pinka pẹlu akọle pe wọn ti n pa awọn Kristẹni ni Sokoto. Kà nípa àwọn mínísítà mẹ́wàá tó kọ̀wé fipò sílẹ̀ lábẹ ìjọba Ààrẹ Buhari Aworan kan to n ja ranyin ṣafihan arakunrin Christopher Uche- Ayodeji (Dr Chris) to jẹwọ wi pe oun gba ki awọn Musulumi ku nigba to n ṣiṣẹ gẹgẹ bi dokita ni iha Ariwa Naijiria. Aworan naa fihan pe dokita naa n ṣiṣẹ lọwọlọwọ ni ileewosan fasiti Birmingham. To si ni oun ko tilẹ ni ibanujẹ ọkan lori ohun ti oun ṣe nitori oun gbẹsan ipaniyan alabagbele pọ oun ti wọn pa ni ọdun 2015. Amọ ileewosan Birmingham ọhun ti ni ko si ẹni to n jẹ Dr Chris ni ọdọ awọn. Ati wi pe fọto ti wọn lo naa ni akọroyin kan ni Niajiria ni, ti orukọ rẹ n jẹ Ayodeji Rotinwa, to si rawọ ẹbẹ si awọn eniyan lati jawọ lilo aworan ọhun. Bakan naa ni ko si oju opo ẹnikankan to n jẹ Christopher Uche-Ayodeji (Dr Chris) lori Facebook ati awọn atẹjade to tẹlẹ. Iroyin ofege miran ti wọn tun pinka ni iroyin pe wọn jo ile Bisọọbu ijọ Aguda ni ipinlẹ Sokoto, Ẹniọwọ Mattew Hassan Kuku ni ilu Sokoto lasiko ifẹhọnuhan naa. Amọ atẹjade ti ijọ naa fi lede ni wọn ko jo ijọ tabi ile Bisọọbu Mattew Hassan Kukah. Bakan naa ni iroyin ni ferese ijọ Holy Family Catholic Cathedral to wa ni agbegbe Bello Way ati ijọ Kevin Catholic Church ni wọn jo lara rẹ.	https://www.bbc.com/yoruba/afrika-61458181
politics	Certificate Forgery: Ọmọ oyè yí ìwé ẹ̀rí láti dupò Oluwoye ti ilú Iwoye	"Ilé iṣẹ́ ọlọpàá nipinlẹ Ogun ti fi ọwọ òfin mu ọmọ oye kan to n dupo ọba to si ṣilẹ̀ ni Iwoye, Ilaro nijọba ibilẹ Yewa South ìpínlẹ̀ Ogun lori lilo ìwé ẹri ayederu. Ọlọpaa mu Fagbemi Waheed lẹyin ti àwọn kan kọwe ẹsun ranṣẹ́ si ilé iṣẹ́ ọlọpàá pe ayédèrú ìwé ẹ̀rí ìwé mẹwàá WAEC wà lọ́wọ́ rẹ̀. Agbẹnusọ ọlọpàá ni ipnlẹ Ogun Abimbola Oyeyemi sọ nínú àtẹjade kan lọ́jọ́ Isegun pe àwọn lọ mu Waheed si àtìmọle nítori pe àwọn gba iwé ẹ̀sùn láti ile Iṣẹ́ agbẹjọrò R.R.A & Associates. Eni to kọ iwé ẹsùn náà ni fẹ̀sùn kan pe Waheed sọ pe oun gba iwé ẹri WAEC ni ọdun 1988 sugbọn irọ ni nitori pé ayédèrú ni. Oyeyemi fi kun un pé Olùfisùn ni Alhaji Fagbemi lo wa ayédèrú iwé ẹri náà láti dupò k bi ọmọ oye àti lati láti bọ sori àpèrè Oluwoye ti ilú Iwoye"" Ẹjọ náà si ti wà ni ẹka àwọn to n moju to ọ̀rọ̀ ajínigbe ti wà láti ṣe ìwádìí ọ̀rọ̀ náà. Ẹ̀wẹ̀, lẹ́yìn ti ọlọpàá gba àṣẹ́ láti tú ilé rẹ̀ wò, wọ́n ní ""a ri pé iwé ẹ̀ri ti o ni nọmba ti Waheed náà ni lori ìwé ẹrí rẹ̀ jẹ́ ti Raimot Omotola Adebayo"" Ní àsìkò ìfọ̀rọ̀wánilẹnu wò ni o jẹ́wọ pe òun gba iwe ẹ̀rí náà lọ́wọ́ ẹni ti o ní lábẹ ẹ̀tàn pe òun fẹ́ ba a wa iṣẹ́, sùgbọ́n oun mú lọ si ọdọ àwọn to n tẹ iwé láti gbé orukọ oun lee ki o le da bi pé ti oun ni. Kọmiksọna ọlọpàá ìpínlẹ̀ Ogun Kenneth Ebrinson ti paṣẹ pe ti ìwádìí ba ti pari ki wan gbe ọkùnrin náà lọ si ilé ẹjọ."	https://www.bbc.com/yoruba/media-51640086
religion	Ramadan: Àwọn tí kìí ṣe Mùsùlùmí sọ àǹfààní tí wọ́n n jẹ látara awẹ gbígbà	Pe aawẹ Ramadan n lọ lọwọ kii ṣe iroyin tuntun, sugbọn nkan kan to jẹ iyalẹnu ni pe awọn eeyan kan ti kii ṣe ẹlẹ́sìn Musulumi naa n gba awẹ naa. Eyi gan-an lo difa fun awọn kan ti kii ṣe ẹlẹ́sìn Musulumi lorilẹ-ede Sri Lanka, àmọ́ ti wọn n gba awẹ Ramadan nitori oore to n ṣe fun wọn. Ẹsin Buddha lo gbajumọ julọ ni Sri Lanka, lẹyin naa ni ẹsin Katoliiki ati Musilimu. Nitori naa lo ṣe jẹ iyalẹnu nigba ti ọdọmọkunrin oloṣelu kan lorilẹ-ede naa, kede pe oun n gba awẹ Ramadan. Rehan Jayawickreme ko jẹun ọ̀sán lati ọjọ kẹrinla, oṣu Kẹrin ti Ramadan ti bẹrẹ, bẹ́ẹ̀ si ni ko mu. Nkan miran to tun jẹ ki igbesẹ rẹ jẹ iyalẹnu ni pe, ọpọlọpọ eeyan ni kii fi oju're wo àwọn musulumi ni Sri Lanka. Eyi ko sẹyin bi awọn alakatakiti ẹṣin islam ṣe kọlu àwọn sọọsi lasiko ọdún Ajinde lọdun meji sẹyin. Ikọlu naa mu ẹ̀mí eeyan lọ, ti awọn kan si tun farapa. Yatọ si eyi, ọjọ gan-an ti awọn eeyan Sinhala ati Tamil n ṣe ayẹyẹ ibẹrẹ ọdun tuntun, naa ni Ramadan maa n bẹrẹ. Rehan Jayawickreme sọ pe oun gba awẹ naa lati ṣe atilẹyin fun awọn musulumi nitori bi awọn eeyan ṣe n dẹyẹ si wọn nitori ikọlu to waye ọhun. Jayawickreme nikan kọ ni ẹlẹ́sìn miran to n gba awẹ Ramadan ni Sri Lanka. Marianne David, akọroyin kan to n gbe ni olu ilu Sri Lanka, Colombo sọ pe, oun naa ma n gba awẹ Ramadan. O ni awẹ naa ma n fun oun ni ifọkanbalẹ, aanu, alaafia ati ìmọ̀, to si tun ma n kọ ni ẹkọ nípa ìtọrẹ aanu, paapaa fun awọn ti ebi ń pa. Ọpọlọpọ eeyan si lo ti n bu ẹnu ẹtẹ lu Jayawickreme pé, nitori ìbò lo ṣe n ṣe iṣe musulumi. Àmọ́, oun naa dahun pe, kii ṣe pe oun fẹ di ẹlẹ́sìn Islam. O ni oun n ṣe nitori pe oun korira idẹyẹsi. Nadyne Parr to jẹ Kristẹni lati ilẹ America paapa sọ pe oun kii fi Ramadan ṣeré. Ilu Michigan ni Parr ti n sisẹ olukọ ati Onkọwe. O ni ifọwọsowọpọ ti Ramadan maa n fi si aarin oriṣiriṣi ẹ̀sìn ati àṣà, lo jẹ iwuri fun oun. Ati pe asiko naa ma n mu oun sunmọ Ọlọ́run si.	https://www.bbc.com/yoruba/afrika-56905704
health	Coronavirus Cases in Africa: Gomina Makinde gbàlejò àwọn Imam lásìkò àrùn Coronavirus	Ọpọlọpọ awuyewuye ti tẹle igbesẹ Gomina ipinlẹ Oyo, Seyi Makinde to pe awọn imaamu ni ipinlẹ Ọyọ fun ayẹyẹ Iftar. Irọlẹ Ọjọru ni ayẹyẹ Iftar naa pẹlu awọn Alfa ati Imaamu waye ni Ile Ijọba Ipinlẹ naa. Ninu atẹjade ti Adari ikọ Iroyin Gomina Seyi Makinde, Taiwo Adisa fi lede fihan pe kii ṣe igba akọkọ ni yii ti gomina naa n ṣe ayẹyẹ yii. Adisa fikun wi pe o da oun loju wi pe ayẹyẹ ohun koni tako ofin yiyagofunraẹni ati wi pe ti awọn eniyan naa ba pọju mẹwa lọ, awọn yoo wa n kan ṣe si. Amọ awọn Ẹgbẹ́ àwọn Imam, the Joint Action Committee for the Preservation of the Rights and Honours of Imams tako àyẹyẹ naa. Adari ẹgbẹ awọn Imaamu naa, Abu Muhammad ni Gomina naa takọ ofin ijọba apapọ lori yiyago funraẹni ti ijọba apapọ gbe kalẹ lati koju itankalẹ arun Coronavirus to n ja rain lorilẹede Naijiria. Abu Muhammad si kesi awọn imaamu ati Alfa ti gomina naa pe wi pe ki wọn ma da gomina naa lohun lasiko yii fun anfaani ara wọn. Oludari agba fun ajọ iṣakoso okoowo ẹkun iwọ oorun gusu Naijiria, DAWN, Ṣẹyẹ Oyelẹyẹ ti jẹ ko di mimọ pe ikọ alaabo ẹkun naa ti ọpọ mọ si Amọtẹkun ko ku o, bẹẹni ina rẹ ko parun. Ọgbẹni Ṣẹyẹ Oyelẹyẹ ṣalaye pe ko sohun meji to n da ibẹrẹ iṣẹ iks naa duro lawọn ipinlẹ ju wahala ajakalẹ arun coronavirus to gba aye kan bayii. O fi kun un pe ko si ipinlẹ kọkan lara awọn ipinlẹ to wa lẹkun naa to pẹlyinda si afẹnuko lori idasilẹ ikọ ọhun. Amọtẹkun jẹ ọkan lara awọn eto ti awọn ijọba ipinlẹ lẹkun iwọ oorun gusu Naijiria gbe kalẹ lati koju oniruuru ipenija ọrs to n doju kọ awọn eeyan nibẹ. Ọkanojọkan ifojusọna lawọn eeyan si ti ni lori ohun ti yoo tẹyin rẹ jade paapaajulọ pẹlu mọhurumọhuru awọn fulani darandaran kan lẹkun naa. Amọṣa lẹyin ti ọrọ ikọ naa ho ṣukuṣuku fun igba diẹ lo ba da wai, eleyi to ti nkọ ọpọ lominu pe ṣe kii ṣe pe ohun naa, gẹgẹ bi ọpọlọpọ eto ijọba miran ti fori ks igbo. Nibayii naa, ipinlẹ meji lo ti gbe igbimọ isakoso kalẹ fun ikọ naa ni ipinlẹ koowa wọn. Ipinlẹ Ọṣun ati Ekiti ti gbe igbimọ kalẹ gẹgẹ bi itẹsiwaju igbesẹlẹyin ti gbogbo awọn ipinlẹ naa ti kọkọ buwọlu ofin Amọtẹkun ki wahala ajakalẹ arun coronavirus to wọle de	https://www.bbc.com/yoruba/afrika-52613574
entertainment	Biola Fowosere skit: Ọ̀rọ̀ Biola Fowosere ati olùdarí èré n tako ara wọn lórí pé kó wọ aṣọ oníhòhò	"Opo eeyan lo ti pe akiyesi mi si fidio yii, ṣugbọn....- Yeye Toyin Tomato Orọ fidio to n ja ranyinranyin nile nipa Ewatomi ati oludari ere to ni ko wọ aṣọ onihoho yii lo ti n bi Ige ati Adubi.Ṣé 'skit' àbí òótọ ni bí olùdárí eré ṣe ni dandan ni kí Biola Fowosere wọ aṣọ oníhòhò? Ohun ti a mọ̀ rèé Leyin o rẹyin gbogbo oro naa ni awọn agbaagba oṣere ti n ba wọn da sii. Lara awọn to ti da si ọrọ naa ni Yeye Toyin Adegbola. O ni pe Adebayo Ajiboye to jẹ oludari ere naa mọ Biola Fowosere daadaa ati pe Ewatomi kii ṣe alainile tabi mọto rara. Yeye Toyin ni pe 'Skit'lasan ni wọn n ṣe fun awada awọn ololufẹ wọn. Bakan naa ni ero awọn ọmọ Naijiria ṣọtọọtọ si iṣẹlẹ naa. Bi awọn kan ṣe ti n gboriyin fun Ewatomi naa ni awọn mii ni pe o jẹ ere tabi kii ṣe ere ko kan wọn bikoṣe pe ki awọn oṣere Yoruba yee wọ aṣọ iwọkuwọ mọ. Yeye Toyin tomatoes ni ki awọn eeyan dẹkun idẹyési oludari ere naa nitori ko ṣe Ewatomi rara. Ṣé 'skit' àbí òótọ ni bí olùdárí eré ṣe ni dandan ni kí Biola Fowosere wọ aṣọ oníhòhò? Ohun ti a mọ̀ rèé Awuyewuye ko tii sinmi, lori fidio kan ti oṣerebinrin, Biola Fowosere, fi sita pe adari ere kan ni ki oun fi tipatipa wa ni ihoho ninu fiimu kan. Ninu fidio naa la ti ri Biola to n fi itara sọrọ pe ko si ohunkohun to le mu ki oun ṣi ara silẹ tabi wa ni ihoho ninu fiimu . O ni olori ayaba gidi ni wọn sọ fun oun pe oun yoo ṣe ninu sinima naa ti wọn pe akọle rẹ ni Oloṣo L'aafin. O ni ṣugbọn iyalẹnu lo jẹ nigba ti oun de ẹnu iṣẹ, ti oludari ere naa sọ pe oun ko gbọdọ wọ awọn aṣọ ti oun ko wa, ayaafi eyi ti yoo ṣi ara silẹ. Biola, to n fi ibinu sọrọ ninu fidio naa sọ pe oun ṣetan lati da owo iṣẹ ti wọn san fun oun pada, dipo ki oun ṣi ara silẹ. ""Olori aafin ni wọn sọ pe ma a ṣe, kii sẹ aṣẹwo."" Ninu fidio naa ni oludari ere, ti wọn pe orukọ rẹ ni Bayo, ti bu Biola pe wiwa ni ihoho ati ṣiṣi ara silẹ, ni awọn oṣerebinrin fi n pawo. Ati pe nitori pe Biola kii ṣe bẹẹ, ni ko ṣe ri owo kọle tabi ra mọto lati ọdun to ti n ṣiṣẹ. Ọrọ yii dun biola debi pe o bu sẹkun, ti awọn akẹẹgbẹ sẹ to wa nibẹ si n rọ ọ pe ko ṣe nkan ti oludari ere fẹ. Amọ gbogbo ẹbẹ ati arọwa ti awọn oṣere akẹẹgbẹ rẹ ṣe ko tu irun kankan lara Biola rara. Lẹyin ti fidio naa jade sori ayelujara, awuyewuye tẹle. Bi ọpọ ṣe n gboriyin fun oṣerebinrin na fun iwa ọmọluabi to hu, nipa pe ko ṣi ara rẹ silẹ ninu sinima. Ni awọn kan n koro oju si bi oludari ere naa ṣe fẹ lu Biola, to si tun ja kọkọrọ ọkọ to gbe wa sibi iṣẹ naa gba. Ko pẹ ti fidio akọkọ jade,  ni Biola tun fi fidio miran sita pe iṣẹlẹ naa kii ṣe ootọ. O ni awọn ya fidio naa lati fi polongo sinima tuntun ti wọn n ya ni, to si bẹ awọn ololufẹ rẹ pe ki wọn o ma binu si oun lori ẹtanjẹ naa. Bo sẹ sọ ọrọ yii ni awọn ololufẹ rẹ kan bẹrẹ si ni koro oju si pe ko bojumu bo ṣe kọkọ parọ. Wọn ni eyi yoo mu ko ṣoro fun lati ri iranlọwọ gba ni ọjọ iwaju. Awọn ti ẹ sọ pe awọn ko gbagbọ pe 'skit' ni fidio naa, ati pe o ṣe e ṣe ko jẹ pe awọn agbalagba ninu iṣẹ tiata lo paṣẹ fun pe ko parọ pe iṣẹlẹ naa ko waye. Ko pẹ ti Arabinrin Biola fi fidio naa sita lọjọ Aiku, ni oludari ere naa, Ọgbẹni Bayo, naa fi fidio kan sita lati sọ pe oun ko mọ nkankan nipa 'skit' naa. O ni ibi ti oun ti n dari iṣẹ naa ni oun wa nigba ti Biola Fowosere wa ba oun pe awọn fẹ ya fidio 'skit' kan, lati ṣe ipolowo fun fiimu 'Oloṣo l'aafin'. Ọgbẹni Bayo ṣalaye pe Biola funra rẹ lo kọ oun ni gbogbo ọrọ ti oun sọ ati iwa ti oun wù si ninu fidio to di awuyewuye. ""Ọtọ ni nkan ti Biola Fowosere sọ fun mi pe oun yoo kọ gẹgẹ bi akọle fidio naa -  lati sọ fun awọn ololufẹ rẹ pe ere ni a n ṣe. ""Ṣugbọn iyalẹnu lo jẹ fun mi nigba ti mo ri pe o parọ mọ mi pe mo fi ipa mu lati bọ aṣọ silẹ."" ""Mi o mọ nkan ti mo sẹ fun to fi fẹ ba aye mi jẹ, nitori lati ọjọ naa ni awọn eeyan ti n pe mi, ti wọn si n bu mi"" Ọrọ ti Ọgbẹni Bayo sọ yii ko ba Arabinrin Biola lara mu rara. Niṣe ni oun naa tun fi fidio miran sita, nibi to ti ṣẹ ọpọlọpọ epe lati wẹ ara rẹ mọ O ni oun gbiynaju lati wẹ Arakunrin Bayo mọ́, ni oun fi ṣe fidio pe 'skit' ni fidio ti Bayo ti fiya jẹ oun, nitori bi awọn eeyan kan ṣe bẹ oun lati dakẹ lori ọrọ naa. Bakan naa lo koro oju si bi Bayo ṣe ni o fẹ ba aye oun jẹ ni, pẹlu irọ to pa. Ko tii daju pe awuyewuye yoo dakẹ lori iṣẹlẹ naa. Bakan naa ni a ko tii le sọ ẹni to n sọ otitọ̀ ninu awọn mejeeji. Ninu ọrọ to sọ fun BBC ni owurọ ọjọ Aje, Biola sọ pe 'skit' ni awọn n ṣe, ati pe oun ko fẹ ṣe ifọrọwanilẹnuwo kankan lori ọrọ naa."	https://www.bbc.com/yoruba/awon-iroyin-miran-61378437
politics	2023 General Elections: Èmi ni mo kájúẹ láti di Ààrẹ orílẹ̀ èdè Nàìjíríà – Tinubu	"Adarí àpapọ̀ fún ẹgbẹ́ òṣèlú All Progressives Congress (APC), Bola Tinubu ti ní òun ni ẹni tó tọ́ láti jẹ Ààrẹ orílẹ̀ èdè Nàìjíríà ní kété tí Ààrẹ Muhammadu Buhari bá ti gbésẹ̀. Tinubu ní òun ní gbogbo ìgboyà àti àmúyẹ tí Ààrẹ tó le mí àyípadà ọ̀tun àti ìdàgbàsókè tó lòòrìn bá orílẹ̀ èdè Nàìjíríà. Níbi ìpàdé àti ìjíròrò ọlọ́jọ́ kan èyí tí Tinibu ṣe pẹ̀lú àwọn Abẹnugan àti àwọn ìgbákejì Abẹnugan ilé ìgbìmọ̀ aṣòfin ẹgbẹ́ òṣèlú APC tó wáyé ní ìpínlẹ̀ Eko ló ti ṣíṣọ lójú ọ̀rọ̀ yìí. Ó sọ wí pé ìlọsíwájú àti ìdàgbàsókè orílẹ̀ èdè Nàìjíríà wà lọ́wọ́ bí àwọn adarí bá ṣe lè ronú àti bí wọ́n bá le ṣe jí gìrì sí ojúṣe wọ́n sí. ""Orílẹ̀ èdè Nàìjíríà nílò mi gẹ́gẹ́ bí èmi náà ṣe nílò Nàìjíríà nítorí mo jẹ́ ẹni tó le ronú tó sì ní ìgboyà láti mú àyípadà ọ̀tun bá a."" ""Ẹni tó ní ìgboyà ní Ọlọ́run dá mi tó sì ń ṣe iṣẹ́ fún mi, mo sì fẹ́ lò ó fún orílẹ̀ èdè Nàìjíríà náà."""	https://www.bbc.com/yoruba/afrika-61099291
politics	Bayelsa Election: Ẹgbẹ́ òṣèlú APC kọ̀ láti kópa nínú ìdìbò, PDP jáwé olúborí	"Ẹgbẹ́ alátakò to pọ̀ jùlọ lórílẹ̀-èdè Nàìjíríà People's Democratic Party (PDP) ti pegedé nínú ìdìbò alága kansu àti ti kánsẹlọ̀ tó wáyé lásìkò ìdìbò ìjọba ìbílẹ̀ to wáyé ní ìpínlẹ̀ Bayelsa ní ọjọ́ kẹwàá oṣù kẹ́jọ ọdun 2019. Ìròyìn to tẹ BBC lọ́wọ́ sọ pé àwọn ènìyàn péréte lo jáde lọ si ibi idibò náà, sùgbọ́n ìrọwọ́ rọsẹ̀ ni wáye Alága, elétò ìdìbò ìpínlẹ̀ Bayelsa, ọjọgbọ́n Remember Ogbe sàlàyé fún BBC pé eto ìdìbò  náà wáyé ni ìjọba ìbílẹ̀ mẹ́jọ tó gbé ìpínlẹ̀ Bayelsa ró, ó sì jẹ ìdìbò to lọ ni ìrọwọ́rọsẹ̀ júlọ ní ìpínlẹ̀ Bayelsa.""Ìdìbò ti a lé fi ìdí rẹ̀ múlẹ̀ pé ìdá ọgọ́ta nínú àwọn olùdibò jáde wá àànú Ọlọ́run ni a fi ṣe ìdìbò náà ti kò si sí ìjà tàbi kí ẹnikẹ́ni kú, gbogbo àyíká wà ni dídákẹ́ rọ́rọ́, a dupẹ́ lọ́wọ́ Ọlọ́run"" Ọ̀jọ̀gbọ́n Ogbe sọ pé mẹ́rìnlélógójì nínú mọ́kànléláàdọ́run àwọn ẹgbẹ́ òṣèlú to forukọ sílẹ̀ lókópa nínú ìdìbò náà, sùgbọ́n ẹgbẹ́ òṣèlu tó ń bẹ lóri àléfaà All Progressives Congress (APC) wà lára àwọn ẹgbk òṣèlú tí kò kópa nínú ìdìbò náà Ìgbìyànjú BBC láti bá alága ẹgbẹ́ òṣèlú APC Jotan Amos sọ̀rọ̀ lórí ẹ̀rọ ayélujára, ìdí ti wọn kò fi kópa nínú ìdìbò náà, sùgban kò gbé aago rẹ̀."	https://www.bbc.com/yoruba/afrika-49312907
politics	Bola Tinubu: Mo dúpẹ́ pé mo padà délé láyọ̀	"Asaaju ẹgbẹ oselu APC, Asiwaju Bola Tinubu ti n dupẹ lọwọ Ọlọrun pe o da oun pada si orilẹede Naijiria ni alaafia. Tinubu, ẹni to ti kuro lorilẹede yii lati osu mẹta sẹyin lati lọ se isẹ abẹ nilu London lo n dupẹ bẹẹ nile ijọba ni Marina nibi apejẹ ikinni kaabọ ti ijọba ipinlẹ Eko se fun. Tinubu ni ""Ori mi wu amọ inu mi dun pe mo pada sile. Ọlọrun lo n fun ni ni iye, oun naa si lo le gba a. Ọlọrun nikan lo le gba ẹmi mi tabi fun mi ni iye, ara mi si ti le koko pada, mo si dupẹ pe mo pada sile pẹlu alaafia pipe. Tinubu wa dupẹ lọwọ awọn eeyan to seto ikinni kaabọ naa fun to si gbadura fun wọn pe Ọlọrun yoo dahun gbogbo ohun to n wu wọn lọkan. Bola Tinubu ko tii kuro lorilẹede Gẹẹsi nibi to wa to ti n fun ara ni isinmi. Ọrọ yii ni agbẹnusọ rẹ, Tunde Rahman fi dahun ibeere ti BBC News Yoruba taare sii lori aworan ati fidio to n ja rainrain lori ayelujara pe eekan ẹgbẹ oṣelu APC naa ti wa sile tabi gbera lọ si orilẹede miran fun iwosan. Ọgbẹni Tunde Rahman ni laipẹ laijina ni Aṣiwaju Bọla Ahmed Tinubu yoo de si Naijiria ṣugbọn lọwọ yii Jagaban ko tii pada si Naijiria. ""Aworan fidio ti wọn n gbe kiri yẹn kii ṣe tii isinyi o. Ti igba pipẹ sẹyin ni ti a n lọ si orilẹede Saudi Arabia ni oṣeeṣe ko jẹ"". O fi kun un pe ariwo ti awọn eeyan n pa nipa ilera Aṣiwaju Bọla Tinubu ko n ṣe ara rẹ nitori pe ohun kan ṣoṣo to ṣee naa ni ipenija orokun rẹ; orokun yii lo si lọ ṣe iṣẹ abẹ le lori lẹyin eyi ko si nnkankan to ṣee. Akoko iwosan iṣẹ abẹ naa lo n la kọja, to si ti gbadun bayii. ""Fun bii nnkan bi ọsẹ mẹrin si marun sẹyin ko lo igi gan lati fi rin mọ."" Sẹnetọ ana, Shehu Sani wa lara awọn eekan to gbe iroyin naa si ori ikanni ayelujara wọn pe agba oṣelu naa ti pada to si kii ku oriire araya. O ti le ni nnkan bii oṣu meji bayii ti Aṣiwaju Bọla Ahmed Tinubu ti fi orilẹede Naijiria silẹ fun itọju ara rẹ loke okun. Lati igba yii wa si ni ọpọlọpọ awọn oloṣelu ninu eyi ti ko yọ aarẹ orilẹede Naijiria, Mohammadu Buhari gan silẹ atawọn gomina kaakiri orilẹede Naijiria pẹlu to rinrinajo lọ oke oku si lọ n bẹẹ wo."	https://www.bbc.com/yoruba/afrika-58699595
politics	Russia-Ukraine War: Ohun tí a fẹ́ ṣe láti dènà ìyàn oúnjẹ ní Naijiria rè é	Bí a ṣe fẹ́ dènà ìyàn oúnjẹ ní Naijiria rè é - Buhari Aarẹ Muhammadu Buhari ti gboriyin fun Ileeṣẹ Banki Apapọ Ilẹ Afrika, Africa Development Bank (AfDB) fun akitiyan wọn lati koju iyan ounjẹ latari ogun to n lọ lọwọ laarin orilẹede Ukraine ati Russia. Buhari sọ eyi lasiko ti Aarẹ Banki AFDB, Akinwunmi Adesina ṣe abẹwo si lati ṣalaye igbesẹ ti wọn n gbe lati koju iyan ounjẹ to ṣẹṣẹ ko bẹ silẹ kaakiri ilẹ adunlawọ nitori ija to n waye ni Ukraine. Kini Akinwumi Adesina sọ lori ọrọ ounje yii? Adesina ni ogun Russia ati Ukraine yoo da wahala silẹ ni agbaye paapaa  ni Afrika nitori awọn orilẹede yii ni wọn ti n ko ounjẹ wọle si Naijiria. 'Lọwọlọwọ bayii  iye ti wọn n ta epo(wheat) ti lọ si oke ju ti tẹlẹ lọ, to fi mọ ọwọngogo agbado ati awọn ounjẹ miran. Ipa wo ni Ajilẹ a ko ninu eto yii? 'O ṣeeṣe ki eroja nkan ọgbin bi fertilizer wọngogo, eleyii ti yoo ṣe akoba fun iye ti wọn n ta ounjẹ.'' 'Ilẹ Afrika yoo padanu biliọnu mọkanla dọla ni iwọn ounjẹ lasiko yii ti a ko ba tete wa nkan ṣe si.'' 'Eleyii si lewu pupọ lasiko ti awọn eniyan ṣẹṣẹ jajabọ ninu arun Coronavirus to gba gbogbo agbaye kan.'' Akinwunmi ni ohun ti awọn ṣe lati dena ọwọngogo ounjẹ ati iyan ni lati pese biliọnu kan o le dola fun ipese ounjẹ pajawiri ni ilẹ Afrika. O ni owo yii yoo pese epo, agbado, irẹsi, Sorgum ati Soya fun awọn agbẹ lati koju ọwọngogo naa. 'O kere tan awọn agbẹ ni Naijiria to to miliọnu marun un ni wọn yoo ran lọwọ lati da oko agbado, irẹsi ati bẹẹ bẹẹ lọ'' ''Eyi yoo fun Naijiria ni anfaani lati pese ounje lopo yanturu paapaa ni awon ipinle bii Kano, Ogun, Oyo, Kaduna, Imo, Cross River ati Abuja. Kini Aare Buhari fi pari ọrọ rẹ? Ninu ọrọ rẹ, Aarẹ Buhari dupẹ lọwọ Banki apapọ ilẹ Afrika naa fun iṣẹ takuntakun ti wọn ṣe lati doola ẹmi awọn eniyan nitori iyan ati ẹbi. Buhari ni awọn mọ riri ounjẹ fun awọn araalu ni awọn ṣe ti gbogbo ibode ki ayederu ounjẹ ye wọ Naijiria, eleyii ti awọn si ri ṣe daradara.	https://www.bbc.com/yoruba/afrika-61249251
entertainment	Soji Taiwo:Yekeen Ajileye ló gbé mi síta pẹ̀lú ìyá Gbónkán tí mo fi sọ pé olè ni ọkọ ajẹ́	Awọn agba tí a bá níwájú ló se ọbẹ̀ sílẹ̀ ti àwa òṣèré ìsinyi n gbé ka ina- Soji Taiwo Gbajugbaja osere ni, Soji Taiwo ti ọpọ maa n pe ni O se, O se, Omo Banke gbalejo BBC Yoruba lalejo. Soji Taiwo to saaba maa n ko ipa ọmọ ita ninu ere oniṣe ṣalaye fun BBC pe olorin ni Baba oun, Yomi Taiwo to jẹ elere juju, eyi to fihan pe ile ni oun ti ba iṣẹ yii. O menuba ohun to bi orukọ rẹ Ose , Ose ọmọ Bankẹ. Bawo ni Soji Taiwo se bẹrẹ ere oniṣe? Soji Taiwo salaye ni kikun ere onise Alhaji Ajileye to gbe oun sita ati ipa ti oun ko nibẹ pẹlu iya gbonkan. O gba awọn ọdọ to fi maa ṣere oniṣe ni imoran lati gbe igbesẹ to yẹ O tun mẹnuba awọn ipenija ti o koju lẹni iṣẹ yii ki o to de ibi ti oun ti de. Soji Taiwo salaye kikun nipa irinajo rẹ lati ibẹrẹ di isinyi.	https://www.bbc.com/yoruba/62911557
politics	PDP governors'meeting: Àwọn gómìnà PDP ní Buhari ti dojú ọrọ̀ ajé Nàìjíríà rú, wọ́n ké sí ilé aṣòfin àpapọ̀ láti fọwọ́ sí abá ìlànà ìdìbò Electorral bill fúnra wọn	Awọn gomina ẹgbẹ oṣelu PDP ti pari ipade wọn ni ilu Portharcourt nibi ti wọn ti gbe bi nnkan ṣe n lọ si lorilẹede Naijiria yẹwo lọjọ Aje. Lẹyin ipade ọhun, awọn gomina naa sọrọ soke pẹlu afẹnuko onikoko mẹsan an kan eyi ti gomina Aminu Tambuwal ka sita lorukọ wọn. Awọn koko mẹsan an naa niwọnyii: Eyi to wa nipa lilo agbara ti ofin Naijiria fun wọn lati fi aṣẹ si aba naa ko dofin lai fi ti aarẹ ṣe, nitori gẹgẹ bi ọrọ wọn, yiyanju ọrọ abadofin ilana eto idibo loju ọjọ ni ipa ribiribi lati ko fun aṣeyọri idibo. Wọn si n rọ Buhari lati ṣe atunto ilana eto abo lorilẹede Naijiria; ki o si tun ya owo to jọju fun awọn ẹka aabo gbogbo lati ra awọn ohun eelo. Awọn gomina to wa nibi ipade naa ni gomina Aminu Waziri Tambuwal, ti ipinlẹ Sokoto, gomina Udom Emmanuel ti Akwa Ibom State, Gomina Douye Diri ti Bayelsa, Gomina Samuel Ortom lati Benue State ati Gomina Ifeanyi Okowa ti ipinlẹ Delta. Bakan naa ni Ifeanyi Ugwuanyi to jẹ gomina ipinlẹ Enugu, Gomina Oluseyi Makinde ti ipinlẹ Ọyọ, Ahmadu Umaru Fintiri to jẹ gomina ipinlẹ Adamawa, gomina Bala Mohammed ti Bauchi ati Nyesom Wike to jẹ gomina ipinlẹ Rivers ati olugbalejo ipade naa.	https://www.bbc.com/yoruba/afrika-60034881
sports	AFCON 2019: Ṣé Super Eagles yóò rí agbábọ́ọ̀lù tí yóò mú ìyàtọ̀ wá bí Bright Omokaro ṣe ṣe ní Maroc '88?	"Orilẹ-ede Naijiria yoo koju Algeria loni ninu ifẹsẹwọnsẹ ipele to kangun si aṣekagba idije AFCON 2019 to n lọ lọwọ ni Egypt. Gẹgẹ bi a ti ṣe sọọ ṣiwaju, igba akọkọ kọ niyi ti awọn orilẹ-ede mejeeji yii yoo maa fi ori gbari ni idije naa. Gbogbo igba ti wọn ba si ti waako ni awọn ololufẹ ere bọọlu maa n ri awọn ohun manigbagbe di mu. Lara awọn ohun manigbagbe naa, eleyii to waye lasiko ti wọn pade ni ipele to kangun si aṣekagba yii kan naa ni tọdun 1988 ni a mu wa fun un yin yii. Agbabọọlu ọmọ Naijiria nigba kan ri, Bright Omokharo ti ọpọ mọ si 'Ten-Ten' ni a fẹẹ lee tọka si gẹgẹ bii agbabọọlu ilẹ yii ti egungun rẹ le julọ ninu iwe itan. Adele ọwọ ọtun ni Ọmọkharo, idije ife ẹyẹ ilẹ Afirika, Maroc 88 ni o si ti gba inagijẹ yii ninu ifẹsẹwọnsẹ laarin orilẹ-ede wa Naijiria ati orilẹ-ede Algeria. Alamojuto idije naa ti kọkọ fun agbabọọlu Naijiria, Ademọla Adeshina ni kaadi pupa to si lee jade eleyi to sọ ikọ Naijiria di agbabọọlu mẹwaa. Olukọni ikọ Super Eagles nigba naa, Manfred Hoener wa fi eeni ko eeji, lo ba ni ki Omokharo o wọle. Njẹ ẹ mọ ohun to sọ fun un ki o to wọle? ""Ṣe o mọ pe elegungun lile ni ẹ, mo fẹ ki o lo egungun yii daradara"" Ni kete ti Omokharo wọle lo ti kan agbabọọlu Algeria kan leegun ti wọn si gbe onitọhun jade wọn ko si lee rọpo rẹ mọ nitori iye irọpo to yẹ ni ṣiṣe ni ikọ Algeria ti ṣe tan nigba naa ki o to ṣẹlẹ. Eyi lo mu ki akaroyin Oloogbe Earnest Okonkwo to n ṣalaye nipa bọọlu naa lọjọ naa lọhun o pariwo o ""Omokharo ti sọ idije toni di mẹwaa-mẹwaa o (Ten-Ten )"" Ọrọ yii lo si gba oju ewe iwe iroyin gbogbo ni ọjọ keji. Orilẹ-ede Naijiria ati Algeria yoo tun maa figagbaga loni, awọn ọmọ orilẹ-ede Naijiria, paapaa julọ awọn ololufẹ ere bọọlu ni wọn ti n foju sọna lati mọ ewo ninu awọn agbabọọlu ikọ Super Eagles ti yoo mu iyatọ wa ninu ifẹsẹwọnsẹ naa. Aago mẹ́jọ alẹ oni ọjọ kẹrinla, oṣu keje ni lala o lu ti pẹpẹyẹ maa pọnmọ laarin Naijiria àti Algeria. Awọn ikọ agbabọọlu orilẹ-ede mejeeji yii jọ pegede ninu idije ẹlẹni mẹrindinlogun ti AFCON to n lọ lọwọ ni orilẹ-ede Egypt. Awọn mejeeji ni yoo jọ waako lalẹ oni ọjọ Aiku ti wọn yoo fi mọ ẹni to n lọ si ipele aṣekagba idije ifẹsẹwọnsẹ tilẹ Adulawọ fun ọdun 2019. O ti to ọdun marundinlaadọta sẹyin ti ikọ agbabọọlu mejeeji ti jọ n kọlu ara wọn ninu idije ere bọọlu alafẹsẹgba, Ṣe ti ọmọ ko ba ba itan, o yẹ ko ba arọba to jẹ baba itan koda ninu idije ere bọọlu. Ikọ agbabọọlu Super Eagles ti Naijiria ti gba ife ẹyẹ yii lẹẹmẹta sẹyin ni eyi ti wọn dẹ tun fẹ fi tọdun 2019 ṣe ikẹrin wọn. Odun 1980 ni wọn kọkọ gba alakọkọ nigba ti awọn ati Algeria jọ na an tan bi owo. Ikọ agbabọọlu Desert Foxes ti Algeria naa ni awọn ko ni gba a laabọ lalẹ oni fun Super Eagles rara. Awọn naa fẹ gbe ife ẹyẹ AFCON 2019 lọ lẹẹkeji. Eẹkan ṣoṣo ti Algeria tii gba ife ẹyẹ yii ri ni ti idije ọdun 1990 ti wọn ti na Naijiria ni orilẹ-ede wọn. Idije to pa awọn mejeeji pọ laipẹ yii ni nigba ti Naijiria koju Algeria ninu idije kikopa ninu ife ẹyẹ agbaye Russia 2018 to kọja. Lọdun 2017 ni Naijiria na Algeria pẹlu ami ayo mẹta si ookan ni papa iṣerẹ Uyo ni ipinlẹ Akwa Ibom ni Naijiria. Wọn dẹ jọ gba ọmi ookan si ookan ni Constantine ki FIFA to fun Algeria. Igba mẹjọ ọtọọtọ ni Naijiria ti fagba han Algeria ninu idije sẹyin nigba ti wọn ti jọ gba ọmi ni ẹẹmarun un. Algeria naa ti ṣokọ fun Naijiria lẹẹmeje ninu ifẹsẹwọnsẹ wọn latẹyin wa. 10.03.1982 (Ipele ẹlẹgbẹjẹgbẹ) Benghazi Algeria 2-1 Nigeria 11.03.1984 (Ipele ẹlẹgbẹjẹgbẹ) Bouake Algeria 0-0 Nigeria 23.03.1988 (Semi - final) Rabat Nigeria 1-1 (9-8 kọju si goli ko o gbaa sile) Algeria 02.03.1990 Ipele ẹlẹgbẹjẹgbẹ) Algiers Algeria 5-1 Nigeria 16.03.1990 (Aṣekagba) Algiers Algeria 1-0 Nigeria 21.01.2002 Ipele ẹlẹgbẹjẹgbẹ) Bamako Nigeria 1-0 Algeria 30.01.2010 (ipo kẹta) Benguela Nigeria 1-0 Algeria Algeria ni ko jẹ ki Naijiria pegede lati lọ fun idije ifẹ ẹyẹ agbaye lọdun 1982 nigba ti wọn na Super Eagles mọle. Bakan naa ni wọn tun na Super Eagles ni ami ayo meji si ookan ninu idije ẹlẹgbẹjẹgbẹ ti AFCON lọdun 1982. Ọmi ayo ni wọn jọ gba lọdun 1984 ati 1988 nigba ti wọn jọ pade ki Naijiria to bori pẹlu goolu kọju si goli koo gba a si awọn. Ninu idije AFCON tọdun 1990 ti Algeria gbalejo rẹ, ami ayo marun un si ookan ni wọn fi ṣina fun Naijiria ki wọn to gba ife lọ nigbẹyin. Naijiria naa dena kikopa Algeria ninu idije 1988 tawọn ọkunrin nigba ti wọn bo idi Algeria pẹlu ami ayo meji sodo ni papa iṣere Enugu. Naijiria ni ko jẹ ki Algeria le kopa ninu idije ife ẹyẹ agbaye nigba ti wọn ṣina fun kọlọkọlọ Algeria pẹlu ami ayo mẹrin si ookan ni papa iṣere ipinlẹ Eko. Bakan naa ni wọn tun na Algeria pẹlu ami ayo ẹyọ kan si odo nigba ti wọn pade ni idije AFCON 2002 ti Mali gbalejo ẹ. Eyẹ idi Super Eagles fi Algeria gba ipo kẹta ninu idije AFCON ti orilẹ-ede Angola gbalejo ẹ lọdun kẹjọ to tẹlẹ ikọlu wọn miran. Kini igbagbọ awọn eniyan fun Super Eagles Naijiria? Ọpọ gba pe o yẹ ki Naijiria le ṣina fun Algeria ninu idije ti alẹ oni nitori pe wọn ti ri asiko isinmi to pọ diẹ. Ati pe idije ti Algeria gba kẹyin gbo wọn pupọ nitori wọn gba bọọlu pẹlu afikun asiko ki wọn to gba kọju si goli koo gba a si àwọn lọjọbọ to kọja. Yatọ si eyi, igbagbọ wa pe o yẹ ki Super Eagles tun na Algeria gẹgẹ bi wọn ṣe ṣe ninu idije kikopa fun ife ẹyẹ agbaye tọdun 2018 to kọja. Algeria pada ri maaki mẹta gba nitori Naijiria lo agbabọọlu ti wọn ti ni ko lọ rọọkun nile tẹlẹ. Sibẹ awọn ololufẹ Super Eagles ni ki wọn ṣora fún Adam Ounas ati Mahrez ti wọn jẹ agba ọjẹ agbabọọlu fun Algeria."	https://www.bbc.com/yoruba/ere-idaraya-48979400
entertainment	Baba Suwe: December 23 ni àwọn òṣèré yóò ṣe ẹ̀yẹ ìkẹyìn fún Omidina	Awọn ẹbi ara ati ọrẹ ti ṣe ẹyẹ ikẹyin pẹlu adura ọjọ mẹjọ fun  agbaọjẹ oṣere tiata nni, Babatunde Omidina ti gbogbo eeyan mọ si Baba Suwe. Adura Fidau yi n waye lẹyin ti wọn ti sinku rẹ saaju lọsẹ to kọja ni agboole Baale, agbegbe Ewu Elepe nilu Ikorodu ipinlẹ Eko. Ni nkan bii ago meji ọsan ni eto adura naa gbera sọ, ti awọn oṣere bi Bolaji Amusan to jẹ aarẹ ẹgbẹ TAMPAN ati awọn eeyan jankan jankan miran naa peju si lati yẹ Baba Suwe si. Akọroyin BBC  to peju sibi eto adura naa jabọ pe Alhaja Salawa Abẹni akọrin Waka ati Taiwo Hassan taa mọ si Ogogo naa wa nibi isinku yi, to fi mọ awọn osere tiata jankan miran. Awọn alfa to joko adura yii fi asiko naa ṣe waasi isiti fawọn mọlẹbi Baba Suwe, pe ki wọn fi igbe aye to ṣe mu yangan ṣe iranti ẹni rere to lọ. Ninu awọn to ba akọroyin wa sọrọ ni Adewale Elesho to jẹ ilumọọka adẹrinposonu salaye nipa ajọsepọ rẹ pẹlu Baba Suwe O ni iku Baba Suwe fọwọ kan oun lẹmi nitori ọrẹ timọ timọ lawọn mejeeji, ajọsepọ tẹgbọn-taburo to di ọrẹ si ni awọn n se. Elesho fikun pe ori ibusun kan soso ni awọn mejeeji maa n sun, ti isẹ ba pa awọn pọ, ti awọn si nifẹ ara awọn tọkan tọkan. O ni bi Baba Suwe ko tilẹ jẹ ọmọ ẹgbẹ ANTP ti oun jẹ asaaju fun, to si jẹ pe inu ẹgbẹ TAMPAN lo wa, sibẹ, ọrẹ oun ni Osere tiata naa, nigba to n dahun ibeere lori ọna ti wọn yoo gba sọ orukọ Baba Suwe di manigbagbe, o ni ẹgbẹ TAMPAN nikan lo le kede ohun ti wọn fẹ fi se niranti oloogbe naa. Nigba to n sọrọ lori gbigba ẹtọ Baba Suwe lọdọ ajọ NDLEA, tii se milinu mẹẹdọgbọn naira ti ile ẹjọ ni ki ajọ NDLEA san fun oloogbe naa gẹgẹ bi owo gba ma binu, Elesho ni oun ṣetan lati darapọ pẹlu awọn to ba fẹ seto gbigba owo yii. ''Lootọ baba Suwe kii ṣe ọmọ ẹgbẹ ti awa wa ninu rẹ ṣugbọn bi awọn kan ba gbe eto kalẹ lati ba gba owo yii, mo ṣetan lati kun wọn lọwọ'' Bẹẹ ba gbagbe, Baba Suwe ti gba idajọ owo gba ma binu miliọnu marundinlọgbọn naira lọdọ ile ẹjọ giga ṣugbọn ajọ NDLEA sọ pe awọn ri idajọ gba nile ẹjọ kotẹmilọrun pe ki wọn ma san owo yii fun. Amọ a ko le sọ pato boya Baba Suwe gba ile ẹjọ to gaju lọ lati gba ẹtọ rẹ yii ti awọn oṣere ẹgbẹ rẹ bi Yomi Fabiyi ba polongo. Ẹyẹ ikẹyin yoo waye fun Baba Suwe ni 23 December 2021: Ẹwẹ gbajumọ osere tiata mii, Remi Shitta Bay, toun naa ba BBC Yoruba sọrọ lasiko adura ọjọ kẹjọ naa kede pe ẹgbẹ awọn yoo ṣeto iranti fun Baba Suwe ki ọdun yii to pari. O ni asa awọn oṣere ni lati ranti awọn to ba lọ laarin awọn ati pe ti Baba Suwe ko ni yatọ, ti awọn ko si fẹ ki ẹyẹ naa di ọdun to n bọ. O wa kede pe ọjọ kẹtalelogun osu Kejila ọdun 2021 ni ẹyẹ ikẹyin ọhun yoo waye fun Baba Suwe ni Blue Room, to wa ni ikẹja. Nibi ẹyẹ ikẹyin naa, to pe ni Artistes Nite, ni Shitta-Bay ti salaye pe wọn yoo ti se oniruuru ere Baba Suwe, ti awọn osere kan yoo si se bi oloogbe naa ti maa n se ninu ere nigba aye rẹ. Agba osere naa fikun pe awọn ti gbe igbimọ kan kalẹ ti yoo se kokari ẹyẹ ikẹyin naa fun Baba Suwe. Lara awọn agbaagba osere ati Amuludun to peju sibi eto adura ọjọ Kẹjọ naa ni Taiwo Hassan Ogogo, Alhaja Salawa Abeni, Bolaji Amusan Mr Latin, Adewale Elesho ati Remi Shitta-Bay.	https://www.bbc.com/yoruba/afrika-59508628
politics	K﻿oko ni ara mi le, mo ṣetán láti sìn Nàíjíríà - Bola Tinubu	Owe Yoruba kan lo ni ẹnu ara ẹni la fi n kọ mejẹ, ẹnu ara ẹni naa si la fi n pe Temidire. Idi ree ti oludije fun ipo aarẹ labẹ asia ẹgbẹ oselu APC, Asiwaju Bola Ahmed Tinubu  se n pariwo sita pe oun ko tii yọwọ kuro ninu idije sipo aarẹ naa. Tinubu, ẹni to fi fidio kan sita nibi to ti n wa kẹkẹ ere idaraya loju opo ayelujara rẹ nirọlẹ ọjọ Aiku lo pariwo bẹẹ. Tinubu wa sẹ lori ahesọ ọrọ tawọn eeyan kan n sọ kiri pe o ti ku tabi pe o lọ gba itọju loke okun ni tabi pe ko nifẹ lati dije fun ipo aarẹ mọ. Loju opo Twitter ati Facebook rẹ naa ni Asiwaju ti salaye pe “Ọpọ eeyan lo ni mo ti papoda, ọpọ ni n ko dije sipo aarẹ mọ. Rara o... ko ri bẹẹ. “Ohun to n sẹlẹ gan ree: Mo lokun ati agbara daadaa, ti mo si ti setan lati sisẹ sin Naijiria lati ibẹrẹ pẹpẹ.”  Oselu APC naa. Eyi si ri bẹẹ nitori pe ko ba awọn oludije sipo aarẹ yoku peju sibi eto ti ajọ eleto idibo se pe ki wọn wa fi ọwọ siwe adehun lati gba alaafia laaye lasiko ipolongo ati idibo. Ọjọbọ to kọja si ni eto naa waye amọ ti Asiwaju Bola Tinubu ko ba wọn peju sib. Sugbọn dipo ko yọju, igbakeji rẹ, Kashim Shettima lo soju rẹ lati tọwọ bọ iwe adehun naa. Saaju la ti mu iroyin wa fun yin pe awọn oludije fun ipo aarẹ lasiko idibo apapọ ọdun 2023 lorilẹede Naijiria ti tọwọ bọ iwe adehun alaafia, pẹlu ileri ati rii daju pe eto ipolongo ibo wọn ko mu wahala tabi rogbodiyan dani rara.  Bakan naa ni wọn tun fohun ṣọkan lati tẹle ilakalẹ ofin idibo ni Naijiria ṣaaju, lasiko ati lẹyin idibo naa ki eto gbogbo lee lọ nirọwọrọsẹ.  Ninu ọrọ to sọ ranṣẹ sibi ayẹyẹ naa ninu akasilẹ fọnran fidio kan, nibi ayẹyẹ naa, aarẹ orilẹede Naijiria, Muhammadu Buhari rọ awọn oludije lati rii pe ọrọ nipa koko ohun ti wọn fẹ gbe ṣe ni wọn n gbe leke lasiko ipolongo wọn dipo ikọlu, ọrọ alufansa ati ọrọ aitọ to lee da wahala silẹ. Aarẹ Buhari tun rọ wọn lati yago fun iroyin ofege lasiko ti wọn ba n polongo ibo wọn.  Aarẹ Buhari ko dije ni ibo to n bọ nitori saa keji ti ofin fi aye rẹ silẹ lo n lo lọ lọwọ.  Olori ijoba ologun lorilẹede Naijiria nigba kan ri, Ọgagunfẹyinti Abdusalami Abubakar lo gbe ero naa kalẹ pẹlu atilẹyin awọn aṣiwaju ẹsin ni Naijiria bii Biṣọbu agba ijọ aguda lẹkun Sokoto, Mathew Hassan Kukah ati Olori ẹsin Musulumi ni Naijiria, , Sultan Sa’ad Abubakar kẹta tilu Sokoto Ọgagunfẹyinti Abdusalami ni awọn oloṣelu gbọdọ ni oye pe “idibo kii ṣe ogun jija”, nitoei naa ki wọn yago fun awọn ọrọ to le fa yanpọnyanrin.  Lara awọn Oludije to wa nibẹ ni Atiku Abubakar ti PDP, Peter Obi ti Labour, Rabiu Kwankwaso ti NNPP.  Kashim Shettima to jẹ Igbakeji oludije ti APC, lo soju fun Bola Tinubu.  L’Ọjọru ni ipolongo ibo bẹrẹ lorilẹede Naijiria fun eto idibo apapọ tiyoo waye loṣu keji ọdun 2023.  Lọdun 2015 ni eto yii bẹrẹ nitori iriri awọn wahala to waye lẹyin idibo lorilẹede Naijiria lọdun 2011 eyi to gbẹmi ọgọrọ eeyan lọdun naa.	https://www.bbc.com/yoruba/articles/cldz4pqx27wo
politics	Ẹní bá fẹ́ ra ìbò, tí ìwọ náà sì fẹ́ ta ìbò rẹ se'bẹ̀ l'Osun, ìbéèrè tó yẹ kóo kọ́kọ́ bií rèé - Adarí INEC Osun	"Adari ajọ INEC nipinlẹ Osun, Ọjọgbọn Abdulganiyu Raji ba BBc Yoruba sọrọ ni igbaradi de eto idiibo gomina ti yoo waye ni ipinlẹ Osun lọjọ Satide ọjọ Kẹrindinlogun, oṣu Keje ọdun 2022. Ninu ọrọ rẹ, Ọjọgbọn Raji ni ""Abdulganiyu Raji ni tẹ́ẹ bá ni ká dìbò báyìí báyìí, INEC ti ṣetán torí àwọn a ti kọ ẹ̀kọ́ lára ìdìbò ọdún 2018 àti 2019"". O ni nigba ti awọn ṣe agbeyẹwo, awọn pe awọn tọrọ kan jọ, awọn si ti jọ ṣe awọn ilana ilọsiwaju fun apẹrẹ, ""Aye idibo 753 la ti ni bayii eyi to pọ ju ti atijọ lọ"". Raji ṣalaye ohun to yẹ ki awọn ara ipinlẹ Osun ṣe bi awọn oloṣelu ba wa lati ra ibo wọn. O tun ṣalaye awọn ofin to wa nikalẹ fun ẹnikẹni to ba ṣe ohun ti ko tọ lasiko idibo."	https://www.bbc.com/yoruba/articles/cmlelyymn07o
health	Kòkòrò àìsàn tó ń jẹ ẹran ara láti pa èèyàn láàrin ọjọ́ méjì tún gbalẹ̀	"Ipinlẹ Florida to fojuwina ikọlu Hurricane Ian ni oṣu to kọja, ti tun n koju ajakalẹ aisan kan bayii, eyi tó n jẹ ẹran ara, to si n ṣekú pa eeyan. Àwọn alaṣẹ sọ pe agbegbe Lee, nibi ti iji lile naa balẹ si lọjọ kejidinlọgbọn, oṣu Kẹ̀sán-an, ti ni akọsilẹ eeyan mọkandilọgbọn ti kokoro aifojuri 'bacteria' ọhun ti ran. O si ti ṣekú pa eeyan mẹrin, meji pere ninu awọn oloogbe yii si lo ni aisan yii sáájú ki iji lile naa tó waye. Aisan naa, Vibrio vulnificus, ti wọn tun n pe ni kokoro a jẹran ara, ma n mu eeyan lẹyin ti kokoro aifoju ri naa ba wọ ara lati oju egbo. Inu omi àgbàrá si lo ma n gbé. Agbẹnusọ fun ileeṣẹ eto ilera lẹkun naa sọ pe, awọn ti ń wadii bi aisan Vibrio vulnificus ṣe n pọ si nitori bi awọn eeyan ṣe n rin ninu omi àgbàrá ati awọn adagun omi miran lẹyin iji lile Hurricane Ian. Ninu atẹjade naa ni wọn tun ti kesi awọn olùgbé agbegbe naa, ""lati sọra fun kiki ara to ni ọgbẹ, egbò tabi ti nkan ha, bọ adagun omi tabi omi iyọ."" Atẹjade naa tun sọ pe awọn ile igbọnsẹ ti Hurricane Ian wu jade tun le nu ki aisan naa gbilẹ si i. Ni agbegbe Collier bakan naa, eeyan mẹta ni akọsilẹ ti wa pe o ni aisan to nii ṣe pẹlu iji lile. Ko din ni eeyan marunlelọgọta to ti ni aisan naa jakejado ipinlẹ Florida, eeyan mọkanla si ti ku. Bakan naa ni ọdun 2021, eeyan mẹwaa lo kú, mẹrinlelọgbọn si ni i aisan na. Wọn n pe Vibrio vulnificus ni aisan a jẹ ẹran ara, nitori pe o le yọri ṣi 'necrotising fasciitis', aisan kan to ma n mu ki gbogbo iṣan ara da isẹ silẹ Àjọ to n mojuto itankalẹ aarun ni America, sọ pe eeyan kan ninu marun-un to ba ni Vibrio vulnificus lo ma n ku. Paapaa laarin ọjọ kan si meji ti wọn ba dubulẹ aisan. O tun le fa gìrì, to ba wọ inu ẹ̀jẹ̀, o si tun le mu ki wọn o ge apá tabi ẹsẹ alaisan ko ma ba ran awọn ẹ̀yà ara to kù."	https://www.bbc.com/yoruba/articles/cn0xdx8yzr6o
religion	Apostle Suleiman vs Chioma: Apostle Suleiman ti sọ̀rọ̀ lórí ẹ̀sùn ti Chioma fi kan	"Olùdásílẹ̀ Omega Fire Ministry (OFM) Apostle Johnson Suleman ti fèsì sí ẹ̀sun ti oṣèré Nollywood Chioma Ifemeludike fi kan pe àwọn jọ ni ìbálòpọ̀ lásìkò kan sẹ́yìn. Ó sọ pé inú kò bi òun rárá lórí ọ̀rọ̀ náà pàápàá jùlọ àwọn tó n bẹnuj àtẹ́ lu òun lórí ayélujára nítori ẹ̀sùn náà. Sááju nínú fọ́ran kan tó é ni iṣẹ́jú méjìlá ni Chioma ṣàlàyé ìbáṣepọ̀ rẹ̀ pẹ̀lú Apostle Suleman tí ó sì gfún òun ni owó tabua lásìkò tó n múrà láti lọ sìrú ilẹ̀ baba. Chioma ni ìdí tí òun fi jáde wá láti jẹ́wọ́ àwọn ẹ̀ṣẹ̀ òun ni pé, òun ti gba jésù ni olúwa àti olùgbàlà òun nítorí náà ó pọndadan láti jẹ́wọ́ gbogbo àwọn ẹ̀ṣẹ̀ tí òun ti ṣẹ sẹ́yìn. Nínú fọ́ràn kan ni Apostle Suleman ti ṣàlàyé fún àwọn ọmọlẹ́yin rẹ̀ nínú ijọ pe gbogbo àwọn ẹ̀sùn ti Chioma fi kan kò tu irun kankan lára òun. "" Kíni ìdí tí ẹ̀ ó fi máa sọ̀rọ̀ ìtùnú fún ẹni ti kò ni ìrẹ̀wẹ̀sì ọkàn nígbà kank? Inú bími gan ni ni àná, Mo rí àwọn àtẹẹ̀jíṣẹ́ tí wọ́n ni sọ fún mi pé kí ń ma bìkítà. "" Wo ojú mi, tí o bá rí mi ti mo ba ọkàn jẹ́, o lè bá mi sọ̀rọ̀ ìtùnú fún mi. Se mo jọ ẹni to nílò ọ̀rs ìtùnú ni? Kò sí ìrẹ̀wẹ̀sì fún mi, bákan náà ni inú kò bími sí àwọn tó ń bẹnu àtẹ́ lù mí lórí ayélujára."" Suleman ní iṣẹ́ tí ọ̀rún gbé lé òun lọ́wọ́ ni òun kóju mọ́, sùgbọ́n àwọn tó n sọ̀rọ̀ lójú ọpọ́ ìkànsíraẹni gbogbo kan ń sọ̀rọ̀ nítorí nǹkan ti wọn ri ká lórí ayélujara ni. Ẹkò le ms mí bi mo ṣe mọ ara mi, ko ṣeéṣe. Ẹ tẹ̀síwájú láti máa ṣe nǹkan ti ẹ n ṣe, èmì náà yóò máa tẹ̀sí'wa'jú láti máa ṣe nǹkan ti mò n ṣe. "" Mo gbọdọ̀ ṣe iṣẹ́ ẹni tó rán mi"" Ọ ní òun ti fi ojú fo gbogbo àwọn fọ́rán ti wọ́n ṣe ni ìlòdì sí òun. Ìyàwó mi ló lé ṣe ẹlẹ́rìí mi, gbogbo àwọn fọ́rán ti àwọn ènìyàn ṣe lòdì sí mi, kò sí ẹyọkan báyìí tí mo tii wò. Gbogbo yín ni ẹ ti wòó afi èmi nìkan ni mi kò tíì wòó. ""Nǹkan ti ènìyàn kò bá rí , kò le ṣe nǹkankan fun ènìyàn. Ẹnìkan fi fọ́nrán náà ṣọwọ́ sí mi lánàá, àsìkò yẹn gan ni mo fi ọwọ́ kan fóònù mi kẹ́yìn. Mo sábò lórí ọkàn kí ń le maa ni àjọṣepọ̀ tó dán mọ́rán pẹ̀lú Ọlọ́run. Ẹ sinmi ọ̀rọ̀ ẹ̀yin ṣíṣọ. Gbogbo nǹkan ti ko bá ni ru ọkàn mi sókè, èmi kìífi aaye gbá. Apostle Suleiman lo sọ bẹ́ẹ̀."	https://www.bbc.com/yoruba/media-58300500
religion	Easter celebration: Osinbajo gbàdúrà ìgbéǹde àti ọrọ̀ fún Nàìjíríà	"Gẹgẹ bi awọn ọmọlẹyin Kristi kaakiri agbaye ṣe n ṣe ajọdun ọdun ajinde, igbakeji aarẹ Naijiria, Ọjọgbọn Yemi Osinbajo ti fi da awọn ọmọ Naijiria loju pe ipadabọsipo, alafia ati ọjọ ọla to lọrọ lai boju wo gbogbo ipenija to wa nilẹ ni yoo jẹ ti Naijiria. Ọjọgbọn Osinbajo fi eyi lede lọjọ Aiku ninu ifọrọwerọ kan pẹlu awọn oniroyin ni kete ti isin ọdun Ajinde pari ni Ṣọọṣi to wa ni ile Aarẹ l'Abuja. ""Ọrọ mi, adura naa ni. Ajinde Jesu Kristi Oluwa wa jẹ akoko oni itumọ fun gbogbo awa Kristẹni. Ohun pataki to si yẹ ka fi sọkan ni ireti ajinde"", Igbakeji aarẹ sọ eyi ninu atẹjade ti amugbalẹgbẹ rẹ lori ọrọ iroyin, Laolu Akande fi sita. ""Nibikibi ti sisọ ireti nu ba wa, mo gbadura ireti naa yoo di gbigbe dide, nibi ti ibẹru ba wa, mo gbadura fun igboya. Nibi ti fifi ẹtọ du ni ba wa, mo gbadura fun ilọrọ ati ọpọ yanturu"". Ṣé lóòtọ́ọ́ ní pé Osinbajo dalẹ̀ Tinubu pẹ̀lú bó ṣe kéde láti du ipò ààrẹ? Ẹlẹ́yàmẹ̀yà, ẹ̀sìn kò lè pín Nàìjíríà - Osinbajo Ìjíròrò tó wáyé láàrín Bola Tinubu àti Igbákejì ààrẹ Yemi Osinbajo, ohun tí a rí gbọ́ nípa rẹ̀ nìyí Igbakeji Aarẹ fi kun un pe o le da bii pe awọn nkankan ti ku ṣugbọn agbara ajinde jẹ ọkan to n fi aridaju han fun wa pe iye ṣi wa lẹyin iku. O ni ""nitori eyi a ni igboya kikun paapaa fun orilẹede wa to jẹ pe gbogbo ibi ni fifi ẹtọ dun eeyan wa, amọ ipadabosipo yoo wa eyi si ni ileri ajinde"". Ọjọ Aiku lasiko ọdun Ajinde jẹ eyi ti gbogbo eeyan lagbaye maa n yẹ si lati ṣaami ajinde Jesu Kristi to jinde kuro ninu oku. Iyawo igbakeji Aarẹ, Arabinrin Dolapo Osinbajo naa wa nibi isin naa pẹlu Sẹnetọ Bwacha ati Họnọrebu Danjuma Shiddi ti awọn mejeji wa lati ipinlẹ Taraba. Bakan naa lawọn ọga ọga ni ọfiisi Aarẹ naa darapọ mọ isin ọhun. Akẹ́kọ̀ọ́ Seminary tó ń kópa nínú eré ""Passion for Christ"" kú lórí ìtàgé, bó ṣe ṣẹlẹ̀ nìyí Wo bí àwọn ọmọlẹ́yìn Kristi ṣe ṣàjọyọ̀ ọdún Ajinde káàkiri àgbàyé Kí ló kan Ẹyin àti Ehoro nínú ìtàn àti ayẹyẹ ọdún Àjíǹde Jésú Krístì? Ta ló ń dá ìwé àṣẹ Falana láti sójú ìdílé Adegoke dúró? Ohun táa mọ̀ rèé"	https://www.bbc.com/yoruba/61137934
entertainment	Baba Ijesha: Princess ní òjú gba òun tì fún Iya Rainbow	Gbajugbaja apanilẹrin ati oṣere Nollywood, Princess ti bu ẹnu atẹ lu gbajugbaja oṣere, Idowu Philips ti gbogbo eniyan mọ si Mama Rainbow, lori ọrọ to sọ nipa Baba Ijesha. Ohun to da ija silẹ laarin  Mama Rainbow ati Princess ni ọrọ ti Mama Rainbow sọ lasiko to n ṣe ifọrọwanilẹnuwọ lori ọrọ Baba Ijesha. Mama Rainbow ni oun bẹ Princess fun odidi ọjọ mẹrin nigba ti ọrọ Baba Ijesha ṣẹlẹ, pe ko mase jẹ ki ọrọ naa di ariwo. O ni Princess ko da oun loun nipa ẹbẹ naa, amọ ti ileẹjọ papa gba oniduro Baba Ijesha ni ahamọ lẹyin o rẹyin. Nigba to n fesi lori ọrọ Mama Rainbow naa ninu fidio ti Princess gbe jade loju ọpọ Instagram rẹ, o salaye bi ọrọ ṣe jẹ laarin oun ati Mama Rainbow nigba ti iṣẹlẹ Baba Ijesha waye. 'Kii ṣe tuntun mọ pe emi ati awọn ẹbi mi nla ina kọja nitori iṣẹlẹ to waye. Onikaluku lo ni akọsilẹ tirẹ, amọ mo ṣe fidio yii nitori Mama Rainbow, lẹyin ti mo wo ifọrọwanilẹnu ti wọn ṣe pẹlu ileeṣẹ iroyin BBC Yoruba'' 'Oju gba mi ti fun yii nitori ẹ kii ṣe iya rere, inu mi bajẹ nitori mo ri yin gẹgẹ bi iya rere ati ti mo si jẹ ọmọ-ọmọ rere si yin. 'Ẹ sọ wi pe ẹ bẹ mi fun odidi ọjọ mẹrin, ti mi o si gba ẹbẹ yin, pe bayii wọn ti fi Baba Ijesha silẹ. Amọ ko si otitọ ninu iroyin pe e pe mi ni ẹẹmẹrin, nitori igba kan pere ni ẹ pe mi.' 'Ẹ ni pe ki n lọ fi Baba Ijesha silẹ ni atimọle ọlọpaa, amọ mi o binu nitori agbalagba niyin, ti mọ si sa gbogbo ipa mi lati salaye ọrọ to ṣẹlẹ fun yin. Ẹ ni Baba Ijesha lo pe yin fun ara rẹ, wi pe ki ẹ bẹ mi nitori oun hu iwa buruku si mi. Ẹ sọ wi pe ki n fi adirẹsi ile mi ranṣẹ si yin, amọ ẹ ko wa, lẹyin ọjọ kẹta, ẹ tun pe mi lori aago pe ẹ ri pe ọkan mi ko balẹ, pe mo n sun kun, amọ ẹ ko yoju si mi' Princess to fi ibinu sọrọ ni pe, ka ni ọmọ Mama Rainbow ni iru iṣẹlẹ ọhun ṣẹlẹ si, wọn ko ni ma a ba orukọ oun jẹ kaakiri.' Princess fikun pe, oun ni igbagbọ pe otitọ ni yoo leke ninu iṣẹlẹ yii ati wi pe ohun gbogbo to sokunkun ni yoo pada han si kedere.	https://www.bbc.com/yoruba/afrika-57697224
sports	C. Ronaldo: C. Ronaldo fi góòlù mẹ́ta bẹ̀rẹ̀ ọdún 2020 pẹ̀lú Cagliari	Ogbontagi agbabọọlu ọmọ orilẹede Portugal, Christiano Ronaldo ti fi goolu mẹta ṣẹwọ ninu ọdun tuntun. Ronaldo tun rọjo goolu gẹgẹ bi iṣe rẹ pẹlu goolu mẹta nibi ifẹsẹwọnsẹ ẹgbẹ agbabọọlu Juventus pẹlu Cagliari ni liigi Serie A. Igba akọkọ niyi ti Ronaldo yoo gba goolu mẹta wọle ni ifẹsẹwọnsẹ kan naa lati igba to ti dara pọ mọ Juventus lọdun 2018. Oun ni agbabọọlu akọkọ ti yoo gba goolu mẹta wọle ninu ifẹsẹwọnsẹ kan ṣoṣo ni liigi mẹta ọtọọtọ lagbaye, iyẹn liigi ilẹ Gẹẹsi (Premier league), liigi orilẹede Spain (la liga) ati liigi ilẹ Aguda, orilẹede Italy (Serie A). oun yii kan naa si tun ni agbabọọlu to gba goolu mẹta wọle ninu ifẹsẹwọnsẹ kan naa julọ lagbaye. ifẹsẹwọnsẹ mẹrindinlọgọta ọtọtọ ni Ronaldo ti gba goolu mẹta wọle, eleyii ti ko si agbabọọlu miran to tii dan iru bẹbẹ bẹ wo. Kii ṣe tuntun mọ pe ifigagbaga wa laarin Ronaldo ati Messi toun pẹlu jẹ odu agbabọọlu lagbaye. Ni kete ti ifẹsẹwọnsẹ naa pari si ni awọn ololufẹ awọn mejeeji ti n waako lori ikanni ayelujara gbogbo. Bi awọn ti Ronaldo ko ṣe fẹ wọn ọn kun, lawọn ti Messi naa ko fẹ gba a laabọ.	https://www.bbc.com/yoruba/afrika-51011900
politics	Femi Fani-Kayode Defection: Ọjọ́ to burú jùlọ nínú ìrìnàjò òṣèlú mi ni ọjọ́ ti FFK darapọ̀ mọ́ ẹgbẹ́ APC- Ojudu	"Ọpọlọpọ ọmọ Naijiria ti n fọnmu lẹyin ti minisita eto irina tẹlẹri, Femi Fani Kayode kede ni ọjọ diẹ sẹyin pe oun n darapọ mọ ẹgbẹ oselu All Progressive Party (APC), ti olukuluku si n  bẹnu atẹ lu igbesẹ rẹ yii. Oniruuru orukọ ni awọn eniyan ti fun pẹlu, eyi ko si ṣẹyin iru awọn nnkan to ti sọ nipa aarẹ Muhammadu Buhari ati ẹgbẹ oṣelu APC tẹlẹ. Lẹyin bi ọjọ mẹta ti Femi Fani-Kayode ti kede Igbese yii, ti o si ya fọto pẹlu aarẹ Muhammadu Buhari ni Aso Rock, sibẹ awọn ọmọ Naijiria ko tii sinmi lori ọrọ rẹ. Ninu ọpọ ariwisi awọn eniyan ninu awọn iwe iroyin lonii ni awọn miiran ti ṣalaye pe, Femi Fani kayode ti pada sinu eebi rẹ ati pe, o ti darapọ mọ awọn mẹjẹmẹjẹ to tikalara rẹ ti n pario awọn iwa aitọ ti wọn n wu gẹgẹ bi ẹgbẹ ati adari. Wọn ni o wu Kayode ki awọn eniyan maa pe ni awọn orukọ to ti n pe ẹgbẹ oselu naa tẹlẹ , bii ""apaniyan, ""ọmọ iparun"" ""alailojuti, iranṣẹ Boko Haram, alaini ibọwọ fun ẹsin ọmọlakeji ati bẹẹ bẹẹ lọ. Wọn tun fi kun un pe Fani Kayode ni alailojuti ti ko si iru rẹ miran ni aye yii. ni kete ti foto rẹ jade si ori ayelujara nibi to ti duro pọ pẹlu aarẹ Muhammadu Buhari. Fani Kayode to o ti lo ọpọ aye ati asiko rẹ lati tako aarẹ Muhammadu Buhari to si ti pe ẹgbẹ naa ni oniruuru orukọ buruku. Díẹ̀ lára awọn nnkan ti Fani kayode ti sọ sẹyin ree  nipa APC ati ijọba Buhari ; Awọn eniyan wa fesi pe Fani Kayode yoo maa wa ni aarin gbogbo nkan titi lai ni, nitori ko gbona ko tutu ni igba gbogbo. Ati wi pe, Femi Fani kayode ti fi han pe gbogbo igba ni oun maa n pada sinu eebi rẹ, ati pe ko jẹ tuntun pe  o tun le ji ni ọla lati pada sinu ẹgbẹ oṣẹlu People's Democratic party (PDP) Mi o nifẹ si lati jẹ ebi rẹ tabi ọrẹ rẹ- Reno Omokiri Nínu ọrọ to n lọ yii bakan naa, ni Reno Omokiri to jẹ ọkan ninu awọn to ṣiṣẹ labẹ aarẹ Goodluck Jonathan tẹlẹri ti sọ pe, oun ko nifẹ si jijẹ ẹbi tabi ọrẹ Femi Fani Kayode lai. Loju opo Facebook ti Omokiri kọ ọrọ naa si lo ti fesi si ibere ti wọ́n bi Fani Kayode lasiko to peju sibi Ifọrọwanilẹnuwo ni ile iṣẹ amohunmaworan Channels TV nibi to ti sọ pe ijọba Buhari n lepa Sunday Igboho ati  pe ẹbi ati ọrẹ oun ni Sunday Igboho. Eyi lo wa fa ti Reno Omokiri fi fun lesi pe, O pe igboho ni ẹbi ré , ''o pe Nnamdi Kanu ni ọrẹ ati ẹbi rẹ ati pe o jẹ ọkan ninu awọn ẹni to ni igboya julọ ni Naijiria, sibẹ o huwa esu yi sii wọn?'' ''Eyi ń jẹ ki n maa fura si ọ, bawo ni awọn eniyan meji to sunmọ ọ yii pada kangun sinu pampẹ aarẹ Buhari, ti iwọ si lọ darapọ mọ ẹgbẹ APC'' ''Ni bayii, mo kọ lati jẹ ọrẹ rẹ tabi ẹbi rẹ.'' Obafemi Ojudu ninu ọrọ tirẹ pẹlu ni ọjọ to buru julọ fun oun ni ọjọ ti Femi Fani Kayode darapọ mọ ẹgbẹ oṣelu APC. Obafemi Ojudu to jẹ olubadamọran pataki fun aarẹ Muhammadu Buhari lori ọrẹ osẹlu ni inu oun ko dun rara pe Fani kayode darapọ mọ ẹgbẹ. O kọ eyi soju opo Facebook rẹ  pe ''oni ni inu mi bajẹ julọ lati igba ti mọ ti bẹrẹ irinajo oṣelu.'' Lẹyin eyi ni Ojudu fi gbogbo awọn nnkan ti Fani Kayode ti kọ nipa ẹgbẹ APC sita loju opo rẹ, paapaa julọ ibi ti o ti sọ pe lai, oun ko le darapọ mọ ẹgbẹ oṣelu APC."	https://www.bbc.com/yoruba/afrika-58604579
sports	EURO 2020: Ẹgbẹ́ agbábọ́ọ̀lù England gbàgbọ́ pé àwọn lè gba ife ẹ̀yẹ EURO	"Bi ẹgbẹ agbabọọlu England ṣe gbajugbaja to, wọn ko tii gba ife ẹyẹ EURO ri ninu itan wọn. O ti pe ọdun marundinlọgọta ti England ti de ipele aṣekagba idije bọọlu afẹsẹgba to gbojigan kẹyin lẹyin ti wọn gba ife ẹyẹ agbaaye lọdun 1966. Eyi túmọ si pe England ko tii de ipele aṣekagba idije EURO ri. Akọnimọọgba ẹgbẹ agbabọọlu England, Gareth Southgate ko ṣai mọ eleyii, idi ree ti o fi kepe awọn agbabọọlu rẹ lati fakọyọ nigba ti wọn ba koju Denmark ninu ifẹsẹwọnsẹ to kangun sí aṣekagba alẹ Ọjọru. Southgate ni lootọọ ni England ko tii de ipele aṣekagba idije EURO ri, ṣugbọn o ni awọn agbabọọlu oun ti ṣetan lati ṣe iwuri fun orilẹ-ede wọn. O ni awọn agbabọọlu to n ṣoju England lọwọ yii le jẹ ikọ agbabọọlu akọkọ ti yoo gbe England wọ ipele aṣekagba idije EURO. Southgate fikun ọrọ rẹ pe nkan idunnu ati iwuri lo jẹ pe gbogbo eeyan ilẹ Gẹẹsi lo wa lẹyin awọn. ""A ti wa ni igbaradi fun ifẹsẹwọnsẹ pẹlu Denmark ti yoo waye ni papa iṣere Wembley. Awọn agbabọọlu wa ti ni iriri ipele yii ri lẹyin ti a de ipele to kangun sí aṣekagba ninu idije ife ẹyẹ agbaaye ọdun 2018 ni Russia. A mọ pe ko le rọrun pẹlu Denmark ṣugbọn ere bọọlu ti gbogbo eeyan yoo gbadun ni,"" Southgate lo sọ bẹẹ. Akọnimọọgba ilẹ Gẹẹsi ni ko si ewu loko fún ikọ England afi giri aparo lasan. Southgate ni Denmark lo le maa kọminu nitori awọn ni wọn ti gba ife naa lọdun 1992."	https://www.bbc.com/yoruba/awon-iroyin-miran-57739025
health	Coronavirus in Nigeria: Buhari buwọ́lu bílíọ̀nù N6.45b láti dá ibùdó afẹ́fẹ́ gáàsì sílẹ̀ fún ìtójú àwọn alárùn covid-19	Aarẹ Muhammadu Buhari ti buwọlu owo to le ni biliọnu mẹfa naira N6.45bn fun ibudo idasilẹ afẹfẹ gaasi fun itọju awọn to larun coronavirus lorilẹede Naijiria. Ibudo mejidinlogoji kaakiri Naijiria ni awọn ibudo naa yoo wa. Ṣaaju akoko yii ni ajọ amuṣẹya PTF ti sọ lọjọ karun un oṣu kinni pe ijọba apapọ yoo da ibudo gaasi silẹ kaakiri gbogbo ipinlẹ mẹrindinlọgbọn ni Naijiria. Ninu atẹjade kan ti ijọba fi sita l'Ọjọbọ, ijọba ya $671,000 sọtọ fu atunṣe awọn ibudo afẹfẹ gaasi lawọn ile iwosan kan ni Naijiria. Ijọba ko sọ gbedeke nigba ti awọn ibudo gaasi naa yoo pari. Minisita eto iṣuna, Zainab Ahmed sọ fun igbimọ NEC to n ri si eto ọrọ-aje pe igbesẹ ijọba naa ṣe pataki fun itọju awọn ọmọ Naijiria ti ọwọja ẹlẹẹkeji covid-19 n ba finra. Ẹwẹ, eeyan 1964 lo lugbadi coronavirus l'Ọjọbọ ni Naijiria eyi to tii pọ julọ lọjọ kan ṣoṣo. Ko si ẹni to le sọ pato iye awọn alarun coronavirus to nilo afẹfẹ eemi kaakiri ile iwosan ni Naijiria. Amọ, ijọba sọ pe ki ọrọ naa pe ninu irora ni ọpọ eeyan to larun coronavirus wa.	https://www.bbc.com/yoruba/afrika-55761933
sports	AFCON Qualifier: Kò séwu fún gbogbo àwọn tí yóò kópa nínú ìfẹsẹ̀wọnsẹ̀ Naijiria àti Sierra Leone ní Benin - Obaseki	"Gomina ipinlẹ Edo, Godwin Obaseki ti sọ pe abo to peye yoo wa fun gbogbo awọn agbabọọlu atawọn ero iworan ti yoo wa nibi ifẹṣewọn laarin ikọ Super Eagles ati Leone Stars ti orilẹ-ede Sierra Leone lọsẹ to n bọ. Ifẹsẹwọnsẹ naa to jẹ igabradi idije ife ẹyẹ ilẹ Afrika, AFCON, ti yoo waye lọdun 2021 ni yoo waye ni papa iṣẹre Samuel Ogbemudia ni ilu Benin. Bakan naa ni ifẹsẹwọnjsẹ to lamilaaka akọkọ ti yoo waye ni papa iṣẹre naa lati igba ti wọn ti ṣatunṣe rẹ. O tun jẹ ifẹsẹwọnsẹ to lamilaaka ti ikọ Super Eagles yoo gba lati igba ti ajakalẹ arun Coronavirus ti bẹrẹ. Ifẹsẹwọnsẹ naa yoo waye lọjọ kẹtala, oṣu kọkanla, ọdun 2020, lẹyin ọjọ ti iburawọle gomina Obaseki fun saa keji gẹgẹ bii gomina. Olubadamọran pataki fun gomina ọhun lori ọrọ to n lọ, Crusoe Osagie sọ pe ijọba ipinlẹ naa ti ṣetan lati dabo bo gbogbo eeyan ti yoo peju sibi ifẹsẹwọnsẹ ọhun. Gẹgẹ bo ṣe sọ, o ni ""idunnu wa ni lati ṣagbatẹru igbaradi idije AFCON 2021 laarin ikọ Super Eagles ati Leone Stars ni papa iṣẹre Ogbemudia."""	https://www.bbc.com/yoruba/afrika-54768915
religion	Sotitobire Update: Agbẹjọ́rò Pásítọ̀ Alfa Babatunde láwọn ṣetán láti yí ìdájọ padà nilé ẹjọ́ Kòtẹ́milọ́rùn	Awọn agbẹjọro to n soju Pasitọ Alfa Bataunde ti ijọ Sotitobirẹ ti n ṣalaye fawọn akọroyin bi wọn yoo ti ṣe yi idajọ rẹ pada. Ile ẹjọ Kotẹmilọrun to wa nilu Akure ni igbẹjọ Sotitobirẹ tuntun yi ti n gbera sọ lati yi idajọ ile ẹjọ giga to dajọ ẹwọn gbere fun Pasitọ Bababtunde. Losu Kẹwa ọdun to kọja ni ile ẹjọ gbe idajọ kalẹ lori ẹsun pe Pasitọ Babatunde mọ si bi ọmọ ọdun kan Gold Kolawole ti ṣe di awati nile ijọsin rẹ loṣu Kọkanla ọdun 2019. Pasitọ Babatunde ati awọn eeyan marun un mii lo gba idajọ lẹyin igbẹjọ oloṣu mẹwa to waye laarin oṣu Kini ati Oṣu Kẹwa 2020. Agbẹjọro agba Gboyega Awomọlọ ni o lewaju awọn to ṣoju Pasitọ Babatunde ti arabinrin Bola Joel Ogundadegbe ati John Dada Joshua soju ijọba. Ninu ọrọ rẹ Awomolo gba iyọnda ile ẹjọ lati fi iwe mẹta sọwọ eyi ti o fẹ fi tako agbara ile ẹjọ to gbẹjọ Sotitobirẹ ati aikajuoṣunwọn iwadii ajọ ọtẹlẹmuyẹ DSS. Iwe mẹta yi la gbọ pe awọn agbẹjọro  ijọba  to ṣẹjọ Sotitobirẹ niwaju ile ẹjọ giga lẹyin ti awọn ikọ ọtẹlẹmuyẹ mu Pasito Babtunde ko tako. Adajọ to n gbẹjọ ọhun Rita Nosakhare Pemu ni awọn funj awọn agbẹjọro Sotitobire ni ọjọ mọkanla lati ṣatunto gbogbo iwe ti wọn ba fẹ kọ wa siwaju ile ẹjọ. Lasiko ti wọn n ba awọn akọroyin sọrọ, agbẹjọro Pasito Babatunde ọgbẹni Awomolo sọ fawọn akọroyin pe gbogbo ipa lawọn yoo ṣa lati ri pe Pasitọ naa gba itusilẹ. Bẹẹ naa ni agbẹjọro ijọba arabinrin  Ogundadegbe ni wamuwamu lawọn ti gbaradi lati ṣẹjọ naa niwaju adajọ. Wolii Babatunde ati awọn ti wọn jijọ fẹsun kan ko yọju sile ẹjọ amọ iwadii wa fi han pe o ti kọwe lati yọju sawọn igbẹjọ mi ti yoo waye lẹyin toni. Woli Sotitobire tún yọjú! Ó ní ilé ẹjọ́ Kòtẹ́milọ́rùn yáá lónìí láti tún ẹjọ́ dá Lẹyin oṣu mẹta ti wọn dajọ pe o jẹbi ẹsun gbigbimọpọ ti ọmọde kan, Gold Kolawole fi poora ni ijọ rẹ ninu oṣu kọkanla ọdun 2019, nkan mii ti wu jade bayii o. Atẹjade kan ti o jẹ pe BBC Yoruba nikan ni anfani lati foju ganni rẹ ti fihan pe igbẹjọ mii lorii Woli Sotitobire yoo tun bẹrẹ lonii, ọjọ kẹjọ oṣu keji ọdun 2021. Ọjọ ti pẹ ti awọn alatilẹyin ati ololufẹ oludasilẹ ijọ Sotitobire Praising Chapel ni ilu Akure, Woli Babatunde Alfa ti n foju sọna fun ohun ti yoo pada ṣẹlẹ lori idajọ rẹ. Boya o ti n wa sopin ni o, boya o tun n tẹsiwaju ni o, ọrọ tun ti yipada bayi pẹlu bi Pasitọ naa ṣe pinu lati gba ile ẹjọ kotẹmilọrun lọ lati sọ pe ko tọ bi ile ẹjọ giga ṣe fi oun sẹwọn gbere. Gẹgẹ bi aridaju ti a ni lọwọ, agbẹjọro agba Naijiria meji, Oloye Gboyega ati iyawo rẹ, Victoria ni yoo dari agbẹjọro mẹfa mii lati koju aridaju ti Pasitọ naa sọ pe oun ni pẹlu awọn olukọ ọmọde marun mii ni ijọ rẹ ti wọn jọ n foju wina ofin lẹwọn. Awọn atẹjade naa fihan wipe wọn ti kọkọ pe ẹjọ kotẹmilọrun ninu oṣu kọkanla ọdun 2020 pẹlu ẹri marun ti wọn ni, bakan naa wọn tun fi ipẹjọ mii ṣọwọ pẹlu ẹri mejila ni ọjọ kejila oṣu kejila dun 2020. Woli Alfa sọ pe adajọ to kọkọ da ẹjọ ti wọn fi ju oun sẹwọn ṣe ohun aitọ nile ẹjọ nitori wipe ile ẹjọ ko ni aṣẹ lati gbọ ẹjọ naa bẹẹ si lo ni ajọ ọtẹlẹmuyẹ naa ko ni agabara kankan lati maa tọpinpin ati ṣewadii ọrọ to yẹ ki ọlọpaa mojuto. Nibayii, wọn ti da ọjọ Aje, ọjọ kẹjọ oṣu keji ọdun 2021 lati gbọ ẹjọ rẹ ni ile ẹjọ kotẹmilọrun ti ilu Akure. Iwadii tun fihan pe awọn tọrọ kan koda to fi mọ ile iṣe to n ri si eto idajọ lo ti mọ nipa igbesẹ tuntun yii ti wn si ti gbaradi lati bẹrẹ igbẹjọ lakọtun lori ẹjọ yii to jẹ ọkan pataki ninu iwe itan eto idajọ ipinlẹ Ondo. Ijọ Sotitobire Praising Chapel ti Woli Babatunde Alfa Babatunde jẹ oludasilẹ ati alakoso fun jẹ ijọ ti ero ti maa n wọ ju niluu Akure ko to wa di pe o kagbako iṣẹlẹ aburu yii nigba ti Gold Kolawole, ọmọ ọdun kan nigba naa lọhun dede poora lasiko ti isin n lọ lọwọ ninu oṣu kọkanla ọdun 2019. Lẹyin eyi ni awọn agbofinro ọtẹlẹmuyẹ DSS lọ gbe Wolii naa ti wọn si wọ ọ lọ ile ẹjọ majisireeti ni Akure to tun wa di ero ile ẹjọ giga nibi ti wọn ti da ẹjọ fun un lori ẹsun gboogi meji to da lorii ijọmọgbe ati igbimọpọ ati lilọwọ ninu ijọmọgbe. Nkan bii oṣu mẹwaa gbako laarin oṣu Sẹẹrẹ si oṣu Ọwara ọdun 2020 ni fa ki n fa ẹjọ naa waye ti idajọ sọ pe Woli Sotitobire atawọn olukọ ọmọde marun jẹbi ẹsun ti wọn fi kan wọn, wn si ran wn lọ si ẹwọn gberee labẹ idajọ Adajọ Olusegun Odusola ni ibamu pẹlu aṣẹ ẹri ti ẹjọ ti adajọ agba tẹlẹri ni Ondo, Adekola Olawoye dari.	https://www.bbc.com/yoruba/afrika-55976363
sports	Transfer Window: Pogba, Maguire, Bale, Neyman, báwo ni nkan ṣe ń lọ?	Manchester United ti n gbaradi de lilọ Paul Pogba kuro lọdọ wọn. Wọn si ti fẹ ẹ fi ẹnu ko lori rira agbabọọlu orilẹ-ede Serbia, Sergel Milinkovic-Savic, ni aadọrin miliọnu Pọnun. (Mirror) Amọ ṣa, o ṣeeṣe ki Pogba o ṣi lo ọdun kan si i ni Old Trafford, eyi to le mu ifasẹyin ba rira ti wọn fẹ ra Milinkovic-Savic. (Express) Bakan naa ni o ṣeeṣe ko di dandan fun Manchester United lati wa ọgọrin miliọnu Pọnun ti wọn yoo fi ra agbabọọlu England, Harry Maguire lẹyin ti Eric Bailly fi orunkun ṣeṣe lasiko idije ọlọrẹsọrẹ pẹlu Tottenham ni Ọjọbọ. (Mirror) Akọnimọọgba ẹgbẹ agbabọọlu Liverpool, Jurgen Klopp ti ni ko si n to o jọ rara pe oun fẹ ẹ ra Gareth Bale lati ọwọ Real Madrid. O ni afojusun oun ni lati kọ ẹgbẹ agbọọlu to dantọ, kii kan ṣe lati ko eniyan jọ saa. (Independent) O dabi ẹni pe ko si bi agbabọọlu iwaju fun Juventus ati Portugal, Cristiano Ronaldo ṣe mọ idunna-dura a ṣe to,  ko ni le fi ọrọ yi atamatase Paris St-Germain, Neyman lọkan pada lati darapọ mọ idije Serie A, nitori o da bi ẹni pe Neyman ti pinnu lati pada si Barcelona. (Star) Borossia Dortmund naa ti n duna-dura lati ra ọmọ orilẹede Brazil, Malcom ni miliọnu mejilelogoji Euro. (Goal) Akọnimọọgba Napoli, Carlo Ancelotti ni ọkan oun balẹ bi omi inu amu pe ẹgbẹ agbabọọlu oun ni yoo ra James Rodriguez lati ọwọ Real Madrid. (Marca) Everton naa ti sọ fun Crystal Palace pe awọn ṣetan lati san ọgọta miliọnu Pọun fun rira atamatase orilẹ-ede Turkey, Cenk Tosun ni igba kan naa pẹlu Wilfred Zaha. Amọ aya wọn ṣi n ja pe o ṣeesẹ ki Chelsea o ja a gba mọ wọn lọwọ. (Telegraph) Atamatase ni, Moussa Dembele naa yoo wa lara awọn to ṣeeṣe ki wọn o ta Romelu Lukaku. (Sky Sports) Ẹgbẹ agbabọọlu Wolves naa ti n ba Real Madrid sọrọ lati ra Jesus Vallejo fun saa kan, nigba ti Real Madrid naa ti n sunmọ bebe ati fẹnuko lati gba miliọnu mẹtadinlogun Pọnhun lọwọ AC Milan lati ra atamatase, ọmọ orilẹede Italy Patrick Cutrone. (Mail)	https://www.bbc.com/yoruba/ere-idaraya-49131185
politics	Iléẹjọ́ wọ́gilé Akpabio gẹ́gẹ́ bíi olùdíje Sẹ́nétọ̀ ní ìpínlẹ̀ Akwa Ibom	Ileẹjọ to n gbọ ẹjọ kotẹmilọrun niluu Abuja ti wọgile idajọ ileẹjọ giga lati yọ Godswill Akpabio gẹgẹ bii oludije sipo sẹnẹto labẹ asia ẹgbẹ oṣelu APC fun ariwa ìwọ oorun ipinlẹ Akwa Ibom. Igbimọ ẹlẹni mẹta tí Adajọ Damlami Senchi saaju rẹ lọjọ Aje, ni Akpabio kuna lati pese awọn ẹri lasiko to yẹ. Igbimọ ọhun tẹsiwaju pe Akpabio, ẹni to ra tikẹẹti lati dupo aarẹ  Naijiria labẹ asia ẹgbẹ oṣelu APC ko kopa ninu eto abẹnu to waye ni ọjọ kẹtadinlọgbon, oṣu karun-un. Tí ajọ eleto ìdibo INEC, to ṣe agbatẹru ìdibo si kede Udom Ekpoudom gẹgẹ bii oludije ẹgbẹ naa. Saaju ọjọ kejidinlelogun ni ileẹjọ giga niluu Abuja palasẹ fun ajọ INEC pe ko kede Sẹnẹto Akpabio gẹgẹ bii oludije ti ẹgbẹ faa kalẹ fun ìdibo abele to waye ni ọjọ kẹsàn-án oṣu kẹfa. Bakan naa ni ileẹjọ giga ọhun palasẹ fun ajọ INEC pe ko gbe orúkọ Akpabio síta gẹgẹ bii oludije sẹnẹto to n soju ariwa ìwọ oorun ipinlẹ Akwa Ibom saaju eto idibo lọdun 2023. Ileẹjọ ni igbesẹ Kọmisonna ajọ ọhun lati ma kede Gomina tẹlẹ, gẹgẹ bii oludije sẹnẹto labẹ asia ẹgbẹ oṣelu APC ni o lodi sì ofin Adajọ Emeka Nwite to gbe ìgbẹjọ kalẹ ni ọna to ba ofin mu ni ẹgbẹ oṣelu APC gba lati kede Akpabio gẹgẹ bii oludije sẹnẹto to borí ninu eto ìdibo abele ninu oṣu kẹfa. Adajọ tun wa fi ẹsun kan ajọ INEC wọn lẹdi apopọ mọ ẹgbẹ Augustine Ekanem láti ṣe mọdarun eto ìdibo abele ẹgbẹ oṣelu APC.q	https://www.bbc.com/yoruba/articles/c6p8340znywo
entertainment	Femi Branch: Gbogbo dúkìá mi àti ti ìyá mi ni mo tà láti tọ́jú ẹsẹ̀ mi fún ọdún méjì	Gbajumọ osere tiata ni Femi Branch, to si ti kopa ninu ere tiata to le ni ọgọrun. Koda, onkọtan, adari ere ati osere tiata ni pẹlu, to si ti bẹrẹ isẹ ni ni ọgbọn ọdun o le diẹ sẹyin. Nigab to n ba BBC Yoruba sọrọ, Femi Branch ni isẹ agbẹjọro ni baba oun fẹ ki oun lọ ka nile ẹkọ fasiti amọ dipo bẹẹ oun yan isẹ ere tiata laayo ni. O fikun pe idi eyi ni baba oun se kẹyin si oun nitori ko nifẹ si bi oun se yan isẹ tiata laayo, ti awọn ko si ba ara awọn sọrọ fun ọdun meji ju bẹẹ lọ. Nigba to n salaye awọn ipenija to n koju awọn elere tiata, Femi Branch ni o dabi ẹni pe inu awọn eeyan maa n dun ti nnkan ba bajẹ fun awọn osere tiata, bẹẹ ni ololufẹ awọn ni araalu jẹ. O salaye pe awọn osere tiata kii se ẹbọra, bi awọn araalu si se n ni ipenija ara ati ọrọ aje naa ni awọn onitiata naa n ni, paapaa lori ọrọ igbeyawo. O tun fikun pe akoko kan tiẹ wa ti oun ni ijamba ni oko ere tiata lọdun 2011 ni alẹ. O ni ibi ti oun ti n fo lati ori ile ni oun balẹ, ti ẹsẹ oun mejeeji si kan, ti egungun mẹsan si fọ lẹsẹkẹsẹ. O ni odidi ọdun meji ni oun fi tọju ẹsẹ naa, ti oun si ta gbogbo dukia oun ati ti iya oun lati tsju ẹsẹ naa. O salaye pe oun ko kan pariwo fun araye lati tọrọ owotabi bẹbẹ fun iranwọ owo lagbo tiata nitori awọn ko fi bẹẹ nifẹ ara awọn lagbo tiata. O wa fidi rẹ mulẹ pe lootọ ni iwa ibanilopọ maa n waye ninu isẹ tiata, o si yẹ ki ẹgbẹ naa maa ja fun wọn.	https://www.bbc.com/yoruba/afrika-58418140
politics	Oludije YPP, Debo Ranti Ajayi: Ekiti nílò gómìnà tó mọ́ ibi tí bàtà ti ń ta àwọn eèyàn	Se ohun kankan le ti Nasareti jade wa ni ibeere ọpọ lori gomina tuntun Ekiti? Oludije sipo gomina ni ipinle Ekiti, Debo Ranti Ajayi gbalejo BBC Yoruba ni Ekiti. O salaye awọn nakn to ni lọkan lati se fun awọn oludibo ni ipinle Ekiti. Lojo Satide, ojo kejidinlogun, oṣu yii ni eto idibo naa yoo waye ti awon oludibo ni Ekiti a dibo yan eni to wu won. Kini Debo Ranti tun sọ? Oludije labẹ ẹgbẹ oselu Young Progressives Party yii tun sọ fun BBC Yoruba peoun lo maa jẹ gomina akọkọ to ti sin ipinle Ekiti kot o jade dupo gomina. O menuba awon iriri to ti ni nile yii ati loke okun nigba to n geb nibẹ. O sọ nipa awọn ayipada rere to fẹ mu ba igbeaye awọn ara ipìnle Ekiti.	https://www.bbc.com/yoruba/61775718
health	Coronavirus: updates: ìlú kan rèé l'Abuja tí kò mọ̀ rárá nípa Covid-19	"Pẹlu bi ijọba orilẹede Naijiria ṣe ko owo lorii fifi awọn ileeṣẹ iroyin polongo nipa bi ajakalẹ arun Coronavirus ṣe n ran to, awọn ilu kereje kereje kan ṣi wa to wa lokunkun nipa arun aṣekupani naa. Abule Zokutu ko ju bi irin wakati meji fun ọkọ lati aarin gbungbun ilu Abuja nibi ti ikọ amuṣẹya ti aarẹ yan to n ṣiṣẹ ojoojumọ nipa fifun awọn eeyan niroyin nipa Coronavirus wa. Ṣugbọn awọn olugbe ilu yii ni awọn ko gbọ iroyin daadaa nipa bi arun naa ṣe n ran ati bo ṣe le ṣakoba fun awọn. O ti le lọgọrun ọjọ bayii ti Naijiria ti ni ẹni akọkọ to ni arun Coronavirus bayii, koda itanka arun naa ti sun ọpọn de awọn ilu igberiko sibẹ, ṣe ni iye rẹ n goke sii lojojumọ. Akọsilẹ to wa lọwọlọwọ bayii fi han pe o ti le lẹgbẹrun lọna ogun eeyan to ti lugbadi arun naa ti o si ti le ni ẹẹdẹgbẹta to ti gba ibẹ ku ni Naijiria. Ọna pataki kan ti ijọba n gba fi ọrọ sita lori arun naa ni nipasẹ ẹrọ mohunmaworan, rẹdio ati lori itakun ayelujara. Ṣugbọn abule Zokutu ko ni ọna to dara, ko si họsibitu koda ko si itakun agbaye lati wo ori ẹrọ ayelujara fun iroyin. Wọn o tun ni ina ọba lati gbọ rẹdio tabi tẹlifisan nipa Coronavirus ati ọna ti ijọba n polongo pe wọn le gba dena rẹ. ""Coronavirus yii, awa o mọ nkankan nipa rẹ o ati bo ṣe n ran awọn eeyan. Nibayii a  o mọ ẹni ti yoo ṣalaye fun wa nipa rẹ"". Ara ilu naa kan, Mishayi sọ pe ""a kan gbọ pe Coronavirus wa ni Naijiria ṣugbọn a o tilẹ mọ ohun to jọ"". Ṣugbọn bi akọroyin BBC ṣebẹwo si ilu naa, ṣe lawọn araalu n ṣe owo tiwọn lọ ni rẹpẹtẹ lai naani lilo ibomu tabi ṣiṣe ijina sira ẹni. Agbẹ lo wọpọ ni ilu naa wọn si ni awọn ko mọ ohun to n jẹ COVID-19. Hajara ni ijọba maa n ṣe bii pe awọn ko ṣe pataki. ""Asiko ipolongo idibo nikan. ni ijọba maa n ranti wa bi idibo ba si ti tan, wọn a gbagbe wa"". Solomon sọ eyi fun BBC. Solomon fi kun un wipe niwọn igba ti awọn wa lokunkun, igberi aisan yii lawọn le wa. Ẹwẹ, minisita fun iroyin, Lai Muhammed ni awọn ti nawo le ipolongo pẹlu awọn ileeṣẹ iroyin lati da awọn ọmọ Naijiria lẹkọọ. O ni ida mọkandinlọgọrun ọmọ Naijiria lo ti gbọ. Ṣugbọn ikọ amuṣẹya ti aarẹ yan ni iṣẹ ṣi ku lati jẹ ki awọn eeyan mọ sii paapaa lawọn igberiko. Awọn ara ilu Zokutu ni awọn ko tii ko firi ẹni kankan ti wọn gbeṣẹ le lọwọ lati maa polongo nipa Coronavirus pẹlu bo ṣi ṣe jẹ pe ẹgbẹ Abuja lawọn wa."	https://www.bbc.com/yoruba/afrika-53141643
entertainment	Eniola Afeez: Ẹ̀rọ ayàwòrán CCTV ti tú àṣírí ẹni tó ja mi lólè, ẹ bá mi wá a	"Gbajumọ oṣere tiata Yoruba, Eniola Afeez ti fi oju okunrin kan han fun araye, ẹni to fẹsun kan pe o ja oun lole. Ninu fidio kan ti Afeez fi lede loju opo Instagram rẹ lo ti fi oju ọkunrin naa han fun gbogbo awọn ololufẹ rẹ. Nigba to n fi oju afurasi naa lede, o ni inu ọọfisi ti awọn ti n ṣiṣẹ ni ọkunrin naa ti ja oun lole. O ni ""Ọkunrin ti ẹ n wo yii wa jale ninu ọọfisi wa to wa ni Oluyole lonii, o si ko oniruru ohun eelo olowo iyebiye lọ, agbegbe ti wọn ti foju ganni rẹ kẹyin ni adugbo Mobil, to wa ni Ring Road."" ""Aworan CCTV yii n ṣafihan bo ṣe ja wa lole ati bo ṣe salọ, a bẹ ẹnikẹni to ba le sọ bi a ṣe le ri mu, ki wọn pe awọn ẹrọ ibaraẹnisọrọ wa."" O fi kun pe ẹbun nla wa fun ẹnikẹni to ba le ṣamọna bi ọwọ ṣe le tẹ afurasi ọhun. Pupọ ninu awọn ololufẹ rẹ lo ti bẹrẹ si n fi erongba wọn lede lori ọna to le fi ri afurasi naa ni kankan. Eniola Afeez jẹ ọkan pataki lara awọn olupilẹsẹ ati oṣere tiata Yoruba to dantọ. O ti gba ọpọlọpọ ami ẹyẹ fun iṣẹ ribiribi to ti ṣe nidii iṣẹ naa ti oun ati iyawo rẹ, Esther Kaleyaye jọ n ṣe."	https://www.bbc.com/yoruba/afrika-57142519
entertainment	Baba Ijesha:Ẹ Ọmọ ajá pọ̀ nínú àwọn èèyàn tẹ́ẹ jọ ń gbé ilé ayé - Ifayemi Elebuibon	"Gẹgẹ bi gbajugbaja oṣere fiimu Baba Ijesha ṣe bẹ akẹgbẹ rẹ, Princess pe Ogun lo n ja oun toun fi ṣe aṣemaṣe pẹlu ọmọ to n tọ, BBC Yoruba kan si agba onimọ iṣẹṣe ati aṣa, o si jẹ ko di mimọ pe ""Ọmọ igi, ajá, wà nínú 'awọn èèyàn tẹ́ẹ rí tó ń rìn kiri"". Ẹni tó bá ń fipá bá ọmọdé lòpọ̀ o ni iru n kan ti wọn pe e ninu aṣa Yoruba gẹgẹ bo ṣe sọ. Eyi n jẹ jade latari ariwo to kọkọ gba ẹnu awọn eeyan nigba ti ọwọ tẹ gbajugbaja oṣere, Baba Ijesha pe o gbiyanju lati fipa ba ọmọdebinrin kan lopọ. Oloye Elebuibon ni awọn ọkunrin ati obinrin mii wa to jẹ pe abuda aja ni wọn fi da wọn, iru wọn kii lojuti, wọn o ki n kọ lati baayan ṣere ifẹ ni gbangba, ""ohun ni wọn fi maa n sọ pe ọmọ aja ma leleyii"" O ni ninu awọn ẹda eeyan ti ẹ ri nile aye, ọmọ aja wa nibẹ, ọmọ igi ni kii gbọrọ, ko si bẹẹ́ ṣe ba wọn wi to"". Iná sọọ! Àwọn ọmọdé tó ń kọ́ ìjà ààbò ara ẹni ""Kongfu jó ráúráú Iyabo Ojo, mẹ́nu kúrò lórí ọ̀rọ̀ Baba Ijesha ní báyìí tí ọ̀rọ̀ ti dé iwájú mi - Adájọ́ Toyin Taiwo Àwọn adigunjalè kọ lẹ́tà sí adúgbò, wọ́n ni kí ara àdúgbò dá 20m tàbí kí wọ́n ó jàwọ́n lólè Ọ̀rọ̀ wo ni Sheikh Gumi sọ tí iléeṣẹ́ ọ̀tẹlẹ̀múyẹ́ DSS ní kó wá ṣàlàyé ara rẹ̀? Ẹ gbà wa o! Ìwé ìrìnà àti ìwé ìgbélùú wa ní Oman ti ""expire"", wọ́n tún ní Nàìjíríà ti di ibi àìwọ̀ Nigba ti oṣerebinrin akẹgbẹ rẹ ti wọn tun jọ jẹ ọrẹ to jẹ alagbatọ ọmọ naa, Princess pariwo sita pe Baba Ijesha ti fipa ba ọmọ naa lopọ ri amọ awọn ko ni ẹri ti wọn le fihan fun agbofinro. O ni idi eyi ni wọn ṣe duro de asiko yii ti o si ta Kamẹra CCTV mọle lati maa ṣọ . Ko pẹ naa lawọn eeyan ba tan an kalẹ pe ""haaa, 'Paedophine ni iruu wọn, haa kini abẹ wọn o ki n duroo... ko mọ ọmọ ọdun kan tabi mẹfaa... Ẹwẹ nigba taa kan si agba oniṣẹṣe ati aṣa nilẹ Yoruba, Oloye Ifayemi Elebuibon ti ko tilẹ lọdii ọrọ rẹ mọ ti ariwo to gbode nipa Baba Ijesha, o sọrọ ilẹ kun. Baba sọ pe labẹ aṣa ilẹ Yoruba, ti iru nkan to ṣe Baba Ijesha ti a n sọ yii ba waye, o tumọ si pe afọwọfa ni ti yoo si wa maa ni aye lo n ṣe oun ti yoo tun maa rawọ ẹbẹ. ""Ẹlomii yoo tun maa sọ pe egun lo n ja oun, epe lo n ja oun bẹẹ oun lo si n ṣe ara rẹ"". Baba Ẹlẹbuibọn ni nilẹ Yoruba, lootọ inunibini maa n wa, awọn eeyan maa n binu eeyan to si maa n mu ki wọn sa asasi si eeyan. Amọ Baba ni tori rẹ naa ni aajo ṣe wa ti eeyan ma fi n kapa gbogbo nkan bẹẹ. ""Awọn baba wa maa n sọ wipe eegun nii ṣe mi o ṣee wi, ajẹ lo n ṣe ni o ṣee ba ni daro, emi nii mọ n ṣe ara mi o"". Ọmọ ọdún méje ni mo ti ń digunjalè, ogun ìdílé ló fàá, afurasí ṣàlàyé l'Ondo Wo iléẹ̀kọ́ tí wọ́n kò ti fààyè gba akẹ́kọ̀ọ́ láti padà sọ́dọ̀ Òbí tàbí ìlú rẹ̀ lẹ́yìn tó bá parí O ni nkan to n jẹ ogun idile, afọwọfa, edi, asasi wa daadaa amọ ""to ba jẹ pe ogun idile ni, ṣe oun nikan lo wa ninu idile ọhun, awọn eeyan rẹ melo lo ti ṣe iru rẹ, ṣe baba rẹ ti ṣe iru rẹ ri? Elebuibon ni to ba jẹ egun tabi ogun idile ni, o yẹ ki wọn ti re egun yẹn kuro, torinaa afọwọfa ni tirẹ. Koda o tun le pe Eṣu ni, aa mọ nkan ti Eṣu ni ko mu wa"". Tori eyi, Oloye Elebuibon ni Baba Ijesha funra rẹ ni ko  ronu piwada, ""ko pe aro inu, ko pe odofin ko yiwa rẹ pada"". O ni ti Olanrewaju Omiyinka, o dabi igba ti wọn dẹ panpẹ ọran silẹ fun eeyan ti oun naa si nifẹ iru rẹ tẹlẹ lo fi jọ to fi di afọwọfa ati aibikita. Agba onimọ iṣẹṣe ati aṣa, to gbọn ṣaṣa ninu Ifa, Oloye Yemi Elebuibọn ṣalaye iyatọ ati ijọra to wa ninu eedi, asasi ati afowofa. Baba elebuibọn si jẹ ko di mimọ pe wọn yatọ si ara wọn ati pe ti nkan ba yiwọ tan fun eeyan ni yoo ma ni wọn n sa si oun. Baba Ifayemi Elebuibon ni ti wọn ba fi edi mu eeyan. yoo maa hu iwakiwa, ""lo maa n mu ki awọn sọ pe eedi ha mu ọ ni abi wọn n di ọ ni"". Baba nitori rẹ naa leeyan ṣe maa n ṣe aajo ki ẹfu o ma mu mi ki edi o ma di mi"". 'Nígbá tí a rí Baba Ijesha lónìí ní Panti, ohun tójú wa rí, ẹnu kò lè sọ o!' Ṣé ǹkan oṣù rẹ ń dà hìì hìì lẹ́yìn tóó gba abẹ́rẹ́ àjẹsára Covid-19? Ẹ gbọ́ tuntun lẹ́nu àwọn Dókítà Baba Ijesha yóò ṣì wà látìmọ́lé títí ilé ẹjọ́ yóò fi parí ìyanṣẹ́lódì- Kọmisọ́nà Ọlọ́pàá Kí ló mú Yomi Fabiyi àti Iyabo Ojo máa sá aṣọ ìdọ̀tí ara wọn síta? Baba ni ọkunrin mii to n ṣe iru ẹ le jẹ pe o jogun rẹ ni tabi ko jẹ adamọ. O ṣe apẹrẹ ọkunrin to n ba ọkunrin lo tabi obinrin to jẹ onibalopọ abosabo, bi Eleduwa ṣe da awọn mii ni bi wọn o ba tete ṣe atunṣe nigba ti Obi ba kiyesi iwa ọmọ latilẹ, ki wọn ti ṣe aajo lati fi tọju rẹ."	https://www.bbc.com/yoruba/56995565
entertainment	Wasiu Alabi Pasuma: Kwam1 ṣeré níbi ìgbeyàwó ọmọ ọ̀gá ńlá Fuji, ló bá bú sẹ́kún	Ọpọlọpọ awọn eniyan ni wọn wo o pe ki lo ṣẹlẹ si gbajugbaja olorin Fuji, Wasiu Alabi, ti gbogbo eniyan mọ si Pasuma, ti omije fi n bọ loju rẹ ni ọjọ igbeyawo ọmọ rẹ obinrin. Ọjọ Kẹjọ, Oṣu Kẹrin ni gbajugbaja olorin Fuji, Wasiu Ayinde ṣe Nikkah fún ọmọ rẹ obinrin, Barakat. Pasuma ti o ti kọrin kaakiri agbaye, paapaa ni Naijiria ti awọn eniyan si gba tirẹ, lo barajẹ pẹlu omije loju ni ọjọ igbeyawo ọmọ rẹ naa. Awọn ọ̀rẹ rẹ lo ṣugba rẹ ni oju agbo nibi to ti bu si ẹkun, ti wọn si gbe e mọra, amọ niṣe ni omije n bọ ni oju rẹ poroporo. Wasiu Ayinde, K1 to wa kọrin nibẹ, tawọn ọrẹ rẹ to di mọ si parọwa fun un pe ko dakẹ ẹkun sisun. Wasiu Alabi ni ẹkun ayọ ni oun sun ni ibi igbeyawo ọmọ oun obinrin, kii ṣe ẹkun ibanujẹ. Pasuma ni ọpọlọpọ ni ko mọ iru ipọnju ti oun ti la kọja ko to di wi pe oun di ẹni to n ṣe igbeyawo fun ọmọbinrin oun keji. ''Ọpọlọpọ awọn eniyan ri ogo naa ni oni, amọ wọn ko mọ itan to gbe mi de ibi ti mo wa yii.'' ''Mo dupẹ ni ọwọ Ọlọrun to jẹ ki n ri ọjọ igbeyawo ọmọ mi, inu mi dun gidigidi'' Bakan naa ni Pasuma ni orin iwuri ti K1 nkọ lasiko Nikkah ọhun, lo jẹ ki oun fi idunnu oun han, ti omije si bọ loju oun. Bi o tilẹ jẹpe nkan o lọ daradara laarin K1 ati Pasuma, ọpọlọpọ eniyan lo jẹ iyalẹnu fun lati ri ki K1 wa kọrin nibi Nikkah ọmọ Pasuma. Bẹẹ si ni inu awọn eniyan dun wi pe awọn mejeeji le gbagbe ọrọ ana, ki wọn si di mọ ara wọn.	https://www.bbc.com/yoruba/media-56710234
health	Coronavirus Lockdown: Bí Coronavirus ò pani, ebi yóò pani bí a kò bá tajà, àwọn ọlọ́jà ní Bódìjà ṣàlàyé	Ọpọ eeyan lo ti kọminu lori akoba ti awọn igbesẹ ti ijọba lẹkajẹka gbogbo n gbe lati dena itankalẹ arun coronavirus ni lorilẹede Naijiria. Lootọ arun yii kii ṣe eyi ti o gọdọ tan kalenkako, sibẹ awọn araalu n lọgun pe aisi abuja lọrun ọpẹ lori ọna ti mu ounjẹ wọ inu ẹbi kọọkan ti mu ki ọrọ naa di eyi to so si ni lẹnu bu iyọ sii. Ni ilu ibadan, paapaajulọ ọja Bodija nilu Ibadan, kẹtikẹti lawọn eeyan n tu wa sita lati na ọja wọn lai naani ọrọ ijinasiraẹni ti oloyinbo n pe ni self distancing. Eyi lo sun akọroyin BBC News Yoruba, Adedayọ Okedare lọ ṣe ẹ nlẹ n bẹun si wọn lati mọ ki lo n ṣẹlẹ gan an.	https://www.bbc.com/yoruba/afrika-52251907
sports	Mason Greenwood: Ẹgbẹ́ agbábọ́ọ̀lù Man U dá Greenwood dúró lẹ́yìn tí ọ̀rẹ́bìnrin rẹ̀ sọ pé ó lu òun	"Ẹgbẹ agbabọọlu Manchester United ti kede pe agbabọọlu wọn, Mason Greenwood ko ni i pada si ibudo igbaradi tabi kopa ni ifẹsẹwọnsẹ kankan titi di igba ti awọn ko ti i le sọ. Ọjọ Aiku ni fidio, fnran ohun ati aworan jade sori ayelujara pe Greenwood lu obinrin kan bii bara. Obinrin naa to jẹ ọrẹbinrin rẹ, Harriet Robson, fi awọn nkan yii si ori ayelujara Instagram rẹ, ṣugbọn o ti pada yọ wọn kuro. O kọ akori si abẹ rẹ pe ""Fun gbogbo ẹni to fẹ ẹ mọ nkan ti Mason Greenwood ma n sẹ fun mi"". Ileeṣẹ ọlọpaa Greater Manchester sọ pe oun ri awọn aworan ati fidio naa. Manchester United ti kọkọ fi ikede sita pe oun ko faramọ iwa ipa kankan, to si ni oun ti ri awọn ẹsun ti wọn fi kan Greenwood. Wọn ti kọkọ ni awọn ko ni sọ ohunkohun lori isẹlẹ naa titi wọn o fi ri okodoro ọrọ. Mason Greewood funra r ko ti i sọ nkankan nipa awọn ẹsun naa. Oṣu Kẹta, ọdun 2019 ni ẹni ogun naa bẹrẹ iṣẹ pẹlu Man United, to si tọwọ bọ adehun ọlọdun mẹrin pẹlu wọn ni oṣu Keji, ọdun 2021 lẹyin to ti gun awọn ipele igbega ni ile ẹkọ United Academy."	https://www.bbc.com/yoruba/agbaye-60190687
sports	Leicester Cityvs Manchester United: Iheanacho lu Manchester United bí aṣọ òfi kúrò nínú ìdíje FA Cup	Yoruba lo maa n gbadura pe, iya aarọ tabi ti alẹ pe ki Eleduwa maa jẹ ki a jẹ ọkan kan ninu rẹ. Amọ, ọrọ ko ri bẹ fun ẹgbẹ agbabọọlu Manchester United lẹyin ti ẹlẹsẹ ayo, ọmọ Naijiria, Kelechi Iheanacho fi iya aṣaalẹ jẹ wọn ninu idije FA Cup ilẹ Gẹẹsi. Ami ayo meji ọtọtọ ni Iheanacho gba sawọn Man United ninu ifẹsẹwọnsẹ ti Leicester City ti digbaju ru Man U. Youri Tielemans naa gbayo wọle Man U fun Leicester ti Man U si fidi rémi rẹmi pẹlu ami ayo mẹta sẹyọkan. Mason Greenwood lo ja rabu rabu lati dayo kan pada fun Man U amọ ẹpa ẹpa ko boro mọ tori ọmi pọ ju ọka lọ. Nibayii, Manchester United ti ja lulẹ ninu idije FA Cup nigba ti Leicester pegede fun abala to kangun si aṣekagba ninu idije naa.	https://www.bbc.com/yoruba/ere-idaraya-56477352
entertainment	Baba Ijesha case: Amofin Ogala ṣàlàyé bó ṣe di agbẹjọ́rò fún Baba Ijesha	Agba amofin to n duro fun gbajumọ oṣere tiata, Ọlanrewaju James Omiyinka, ti ọpọ mọ si Baba Ijesha, Amofin agba Babatunde Ogala SAN, ti sọ idi to fi n gbẹjọ ro fun Baba Ijesha. Ninu ifọrọwerọ kan pẹlu iwe iroyin The Punch, Amofin Babatunde Ogala ṣalaye pe ko si ohun kan to jẹ koriya fun oun lati duro fun Baba Ijesha ju wi pe wọn fi ẹjọ rẹ lọ oun oun si tẹwọgba. Amọfin agba naa ṣalaye siwaju sii pe niwaju ofin ko si ipo, bakan naa lọrọ si jẹ niwaju oun pẹlu. O ni ofin nikan loun mọ, nigba ti wọn gbe ẹjọ naa tọ oun wa, oun woo daradara ti oun si rii pe awọn ọna kan wa ti a fi lee ti ipasẹ ẹjọ naa mu ilanilọyẹ jade lori ofin. Ni oṣu kẹrin ọdun 2021 ni iroyin jade pe Baba Ijẹsha lọwọ ninu aṣemaṣe kan pẹlu ọmọdebinrin kan. Lẹyin asiko diẹ ni ahamọ ọlọpaa ni wọn gbe lọ si ileẹjọ to si n jẹjọ bayii niwaju Onidajọ Oluwatoyin Taiwo nile ẹjọ giga kan ni ilu Eko. Wọn si ti sun igbẹjọ rẹ si ọjọ kẹtadinlọgbọn oṣu kẹsan ọdun 2021.	https://www.bbc.com/yoruba/afrika-58373862
health	Elega Village Poor Water: Wo ìlú tí èèyan àti àgùntàn, màálù ti ń pín omi kanṣoṣo mu	"Ọrọ Yoruba to maa n ni omi la bù wẹ̀ omi la bù mu a kii ba omi ṣe ọta fẹ ṣe bakan ni ilu elega ni ipinlẹ Kwara o tori wọn o ri i bu wẹ bu mu. Ilu ti wọn ti ko aja pọ mọ ẹran leleyii o lori ọrọ omi toripe ati eniyan, ""ataguntan, ati maalu, baa ṣe jọ n mu u niyẹn"". Eyi ni arabinrin kan sọ. Bẹẹ, orisun omi kanṣoṣo ti wọn ni ilu yii niyii. Koda itan to rọ mọ ọ ti wọn ni awọn baba nla awọn sọ fun awọn ni pe latigba ti wọn ti tẹ ilu Elega do ni wọn ti bẹrẹ si ni gbẹ oju iho omi yii wọn si tun fi le awọn ọmọ wọn naa lọwọ pe ki wọn tubọ maa gbẹ ẹ si i bibẹẹ kọ omi o le sun jade taara. Awọn ara ilu yii kigbe sita pe awọn n wa iranwọ tori iṣoro omi mimu ti wọn n koju. Ọpọlọpọ iṣoro ni aini omi yii n fa fun wọn to si n pa iṣẹ ọwọ ọpọlọpọ lara to bẹẹ ti awọn eeyan ti igbe aye ilu naa ko ba lara mu n sa lọ si ilu Ilorin atawọn ilu mii. ""Àwọn míì tó wọ ìlú tilẹ̀ ní àwọn ò lè máa bá wa gbé máa mu rẹ."" Ojo ni wọn maa n ṣọ ki ere oko to ba ṣoriire le hu jade. Ẹbẹ awọn araalu yii ko lopin tori wọn o ri ọna abayọ si ọpọ ohun to yẹ ki wọn fi raye gbe. Ẹwẹ, nigba ti BBC kan si ẹka ijọba Kwara lori ọrọ omi, wọ́n fesi pe, o yẹ ki ilu naa tọ awọn wa, awọn o si wa nka ṣe toripe kii ṣe gbogbo ilu lawọn le mọ."	https://www.bbc.com/yoruba/56480831
entertainment	Ibrahim Chatta ké gbàjarè pé inú ìbànújẹ́ ni òun wà báyìí	"Gbajugbaja oṣere tiata Yoruba, Ibrahim Chatta ti sọ pe aye ti su oun. Chatta lo kede bẹẹ ninu atẹjade kan to fi lede loju opo Instagram rẹ. Gẹgẹ bii ohun ti gbajumọ oṣere naa sọ, o ni o ti to nnkan bii ọjọ melokan ti oun ti  gbe ninu ibanujẹ. O ni ""Ọlọrun jare, o ti ṣe diẹ ti mo ti n gbe pẹlu ibanujẹ ṣugbọn mo n dibọn bii pe gbogbo nnklan n lọ dede fun mi."" ""Lọwọ yii, aye ti su mi, Ọlọrun jọọ, gba mi la."" Ọpọ awọn akẹgbẹ rẹ nidi iṣẹ tiata lo ti bẹrẹ si n fi adura ranṣẹ si loju opo Instagram naa lẹyin to fi ọrọ naa lede tan. Bakan naa ni ọpọ awọn ololufe rẹ mii ti n gba niyanju lati tu ninu. Bi awọn kan ṣe fi adura ranṣẹ ni awọn mii fi ọrọ iyanju sọwọ si, ti awọn mii pẹlu n sọ pe ki gbajunmọ oṣere naa ma mikan nitori ko si iṣoro ti Ọlọrun ko le yanju rẹ. Wayi o, ọpọ awọn ololufẹ oṣere naa lo ti n woye eredi to ṣe fi irufẹ ọrọ bẹẹ sita lori ayelujara. Ibrahim Chatta jẹ ọkan pataki lara awọn oṣere tiata Yoruba to dantọ ti ko si ipa ti ko le ko. To ba jẹ ni ti ere ṣiṣe ni, Ibrahim Chatta le ṣe bii ọdọ langba, arugbo, babalawo, oniṣegun tabiu afaa. Adura wa nip e ki Ọlọrun tu ninu, ko sib a yanju ohunkohun to ba n la kọja."	https://www.bbc.com/yoruba/59712046
religion	Christmas: Ẹni ti ọdun ba ti bá láyé yẹ kó dúpẹ́	Odun keresimesi wọle de wẹre Ẹni ti ọdun ba ti ba laye ni ko ṣọpẹ ni awọn agba ilẹ Yoruba maa n wi. BBC Yoruba ki gbogbo ọmọ lẹyin Kristi ku oriire ọdun Keresi ti o wọle de wẹrẹ yii pe, pataki ìbí Jesu a wa si imuṣẹ lori koowa. Oriṣiriṣi orin ni ede oniruuru ni awọn eeyan fi maa n kọ orin Keresimesi kaakiri agbaye. BBC Yoruba jade ni ki awọn eniyan kọ orin keresi to wu wọn, E wo bi ohun awọn eeyan ṣe n ja geere ti wọn n ṣajọyọ ìbí Jesu! Takọtabo lo n yọ ayọ Olugbala ti a bi fun wa nitori alaafia awa ẹda	https://www.bbc.com/yoruba/50909722
religion	Tonto Dikeh: Ẹ wo ohun tí a mọ̀ nípa ìyànsípò Tonto Dikeh gẹgẹ bi aṣojú Àjọ tó ń rísí ìrínàjò àwọn ọmọlẹ́yìn Kristi sí ilè ìlérí...	Oju opo ayalujara n gbona janjan lowuro oni ni lori arinyanjiyan nipa iyansipo gbajugbaja oṣere, Tonto Dikeh gẹgẹ bi aṣoju Ajọ to n risi irinna awọn ọmọlẹyin Kristi si ilẹ mimọ, Nigerian Christian Pilgrim commission, NCPC. Tonto Dikeh ní Ọjọ Ẹti lo fi si oju opo Twitter rẹ ati Instagram wipe oun ti di aṣoju ọmọ lẹyin Kristi lorilẹede Naijiria. Dikeh loju opo ikansiraẹni naa lo fi ọpọlọpọ aworan to ya pẹlu adari ajọ irinajo ọmọlẹyin Kristi naa si ilẹ mimọ, Ẹniọwọ Yakubu Pam ninu ọfiisi rẹ ni ọjọ Ẹti naa. Amọ, Ajọ irinajọ ọmọlẹyin Kristi ọhun ninu atẹjade ti wọn fi lede ni irọ patapata ni Tonto Dikeh pa lori iyansipo rẹ gẹgẹ bi asoju ''Ambassador'' ajọ naa. Ajọ NCPC ni igba akọkọ ti adari ajọ naa Pam yoo ri i ni igba ti o wa si ileeṣẹ naa ti wọn si gba a wọle lasiko abẹwọ rẹ. ''Tonto Dikeh wa polongo Ajọ rẹ, Tonto Dikeh foundation ni ati wipe wọn ṣetan lati fi ọwọ sowọpọ pẹlu ajọ naa lati pese iranwọ fun awọn eniyan to n lọ si okeere.'' O ni Tonto Dikeh ni ki awọn jọ ṣiṣẹ papọ lati mu alaafia wa si orilẹede Naijiria, nipa ajọṣepọ ajọ tirẹ ati ajọ irinna awọn ọmọlẹyin Kristi naa. Bakan naa ni wọn sọ wi pe awọn ko buwọlu iwe adehun kankan pẹlu rẹ, ti ko si si atẹjade to fidi iyansipo naa mulẹ. Ajọ naa wa rọ awọn ọmọlẹyin Kristi ati awọn ọmọ Naijiria lapapọ lati fi ọwọ osi da iroyin naa nu. Amọ, Tonto Dikeh lasiko to n fesi si atẹjade awọn ọmọlẹyin Kristi naa ni Ajọ naa n pariwo nitori oun ni fidio to safihan iyansipo oun, amọ ko fi lede. Tonto Dikeh fi kun un pe oun kii ṣe onirọ, amọ oun yoo kuro lori ọrọ naa ki alaafia le jọba. Lori ayelujara, awọn ọmọ Naijria naa fi ohun wọn lede lori iṣẹlẹ naa, ti Mark Amaza si ni oun ko ri iṣẹ ti ajọ naa n ṣẹ ati wi pe kilo de to jẹ Tonto Dikeh ni wọn fi ṣe aṣoju wọn. Gbajugbaja osere, Tonto Dikeh Dikeh da ajọ rẹ Tonto Dikeh Foundation silẹ ni ọdun 2000 lorilẹede Naijria.	https://www.bbc.com/yoruba/56221132
health	Wo ìdí tí ìjọba ìpínlẹ̀ Eko fi ti ilé ìwòsàn níbi tí alákọ́bí ti pàdánù ẹ̀mí rẹ̀ lásìkò ìkúnlẹ̀	"Agba adura ni pe ki alaboyun bi wẹrẹ lọjọ ikunlẹ, ka si gbọ ohun iya ati ọmọ lalaafia. O ṣeni laanu pe adura yii ko di gbigba nigba ti alaboyun kan padanu ẹmi rẹ lasiko ikunlẹ ni ile iwosan kan nipinlẹ Eko. Iṣẹlẹ yii ti mu ki ijọba ipinlẹ Eko ti ile iwosan naa pa lẹyin ti wọn gbọ pe wọn ko kunju osunwọn nidi iṣẹ wọn Ijọba gbe igbesẹ yii lẹyin iroyin to gbode pe arabinrin Vivian Nnwachukwu to jẹ alakọbi ku sile iwosan naa nigba to n rọbi. Ileeṣẹ ijọba to n mojuto awọn ile iwosan (HEFAMAA) lo sọ agadagodo si ile iwosan yii. Lọjọ Kejidinlọgbọn oṣu Kẹta ni iṣẹlẹ yi ti waye ni adugbo Okota. Chibuike Nwachukwu,ọkọ arabinrin naa sọ fun BBC pe iyawo oun ko koju ipenija kankan lasiko to loyun. ''Ilu Enugu ni mo wa nigba ti iṣẹlẹ naa waye'' Arakunrin naa sọ pe ''ile iwosan naa ni iyawo mi ti ṣe eto itọju alaboyun ante-natal titi di ọjọ kejidinlọgbọn oṣu Kẹta 2022'' ""O ṣe gbogbo nkan to yẹ to fi mọ awọn ayẹwo ti esi rẹ si sọ pe ko si nkankan to ṣe'' Nwachukwu ni iyawo rẹ n fi atẹjisẹ ranṣẹ lori foonu lati jẹ ki oun mọ bi nkan ti ṣe nlọ ni ile iwosan nigbato wọ ile igbẹbi. ""Ile iwosan naa lo sọ pe ko bẹ́rẹ si ni maa bọwa nigba ti apo omi rẹ ja. Bo ti ṣe de ibẹ ni wọn fun labẹrẹ ki igbẹbi baa le ya'' O fi kun pe''Mi o ribi baa sọrọ titi ti o fi di nkan bi ago meji oru ti ọmọ iya mi lobinrin pe mi pe wọn nilo ẹjẹ'' 'Oku iyawo mii ni mo deba lati irinajo'' Nwachukwu sọ pe oun gbiyanju lati wa ẹjẹ ti wọn beere amọ ara bẹrẹ si ni fu oun nigba ti ''wọn ni wọn fẹ ge ile ọmọ iyawo mi.Eleyi lẹyin igba ti wọn lo ti padanu ọpọ ẹjẹ'' Arakunrin naa sọ pe niṣe niyawo rẹ ẹni ọdunmejidinlọgbọn padanu ẹmi rẹ ki oun to ribi pada de Eko lati Enugu. O ni lẹda ẹjẹ marun un ni wọn fun iyawo rẹ. O ni nitori iru nkan ti o n desi igbọ rẹ lati Eko, oun ko jafara lati wa baalu ti yoo gbe wa si Eko ni kiakia lalẹ ọjọ naa. ""Bi mo ṣe de ile iwosan naa oku iyawo mi ni mo ba ni aaye kan ti wọn pe ni aaye iṣẹ abẹ tiata'' 'Ile iwosan naa ko gba ontẹ ijọba' Ariwo ti ọkọ iyawo yii pa loju opo ayelujara lo mu ki ọrọ naa deti igbọ ijọba ti wọn si da si. Kọmisana ilera nipinlẹ Eko, Akin Abayomi fi soju opo Twitter rẹ to si ni ijọba ti ti ile iwosan naa pa. O sọ pe ẹka ileeṣẹ ilera ipinlẹ Eko, (Hefamaa) lo ti ile iwosan naa pa. Amọ akọwe agba ileeṣẹ naa, Dokita Abiola Idowu sọ pe awọn ti ile iwosan naa ''nitori aitẹle ilana ti ijọba gbe kalẹ'' O ni iwadii awọn fihan pe ile iwosan naa ko forukọsilẹ lọdọ awọn. ""Aiforukọ silẹ wọn tako ofin atunto eto ilera ọdun 2006'' ''Eyi tunmọ si pe ọna ẹburu ni ile iwosan naa n gba ṣiṣẹ. Ikọ wa tun ri pe wọn ko ni oṣiṣẹ to to dede iye to yẹ ki wọn ni'' O ni ajọ awọn n ṣewadii iku arabinrin Vivian Nwachukwu ẹni ọdun mejidinlọgbọn ati pe ile iwosan naa yoo wa ni titi pa lati fi daabo bo araalu. Ẹwẹ, ọkọ arabinrin naa sọ pe agbe lo fọ, omi ko danu, ọmọkunrin ti iyawo rẹ bi wa laaye amọ o n gba itọju ni ile iwosan. Mọlẹbi ti da ọjọ Kẹsan oṣu Kẹrin gẹgẹ bi ọjọ ti wọn yoo sinku alaboyun naa."	https://www.bbc.com/yoruba/afrika-61027128
sports	Diego Maradona: Ohun mẹ́wàá pàtàkì nípa Maradona àti ìbáṣepọ̀ rẹ̀ pẹ̀lú ẹlẹ́sẹ̀ ayò Diego Costa rèé	Erin wo, ajanaku sun bi oke! Gbogbo agbaye papaa julọ awọn ogbontarigi agbabọọlu atawọn ololufẹ ere bọọlu lo n ṣe idaro Diego Amando Maradona to jade laye l'Ọjọru lẹni ọgọta ọdun. Ilumọọka elege ara ni agbabọọlu ọmọbibi orilẹede Argentina, Maradona jẹ, koda awọn eeyan kan gbagbọ pe oun ni agbabọọlu to dantọ julọ ninu iwe itan. Maradona wa lati idile ti wọn ko ṣaaba rọwọ fi họri, o si goke agba di agbaọjẹ agbabọọlu kaakiri agbaaye. Maradona gba ami ẹyẹ pẹlu oriṣiiriṣii ẹgbẹ agbabọọlu lorilẹede Argentina, Italy ati Spain. Eyi ti ọpọ eeyan ko le gbagbe laelae ni idije ife ẹyẹ agbaye eyi ti Maradona gba pẹlu orilẹede rẹ lọdun 1986. Lara awọn abawọn ti awọn eeyan ṣaaba maa n tọka si ni mimu oogun oloro ati ọti lile nigba to n gbabọọlu. Ohun mẹwaa pataki to yẹ ki o mọ ree nipa Diego Maradona 1. Maradona gbarada nigba to gba ami ẹyẹ liigi ọjẹwẹwẹ Argentina pẹlu ẹgbẹ agbabọọlu Boca Juniors lọdun 1982. 2. Lọdun 1984, Maradona fi ikọ agbabọọlu Boca Juniors silẹ lọ si Napoli lorilẹede Italy. Oun lo ṣagbatẹru bi Napoli ṣe gba ami ẹyẹ Serie A ti wọn gba lọdun 1987 ati 1990, ami ẹyẹ Serie A meji pere ti wọn gba ninu itan wọn. 3. Maradona nikan ni balogun ẹgbẹ agbabọọlu to ṣoju orilẹede rẹ fun akoko to pọ julọ. Igba mẹrindinlogun ọtọtọ ni Maradona ṣoju Argentina ninu idije ife ẹyẹ agbaye. 4. Ọmọ ọdun mẹẹdogun ni Maradona wa nigba to bẹrẹ si ni maa gbabọọlu lẹyin to darapọ mọ ẹgbẹ agbabọọlu Boca Juniors logunjọ oṣu kẹwaa ọdun 1979. 5. Ọjọ kẹtadinlọgbọn oṣu keji ọdun 1977 ni Maradona bẹrẹ si ni ṣoju orilẹede Argentina. Ọmọ ọdun mẹrindinlogun lo wa nigba naa, orilẹede Hungary ni Argentina koju lọjọ naa. 6. Ẹgbẹ agbabọọlu Argentinos Juniors ti fi orukọ Maradona sọ papa iṣere wọn, Estadio Diego Armando Maradona ni papa isẹre naa n jẹ bayii. 7. Lọdun 1996, Maradona sọ pe ''mo ti loogun oloro, mo si n loogun oloro, mo si maa loogun lọ laelae.'' Kí lo mọ̀ nípa ìbẹta kan ṣoṣo tí Alaafin Oyo bí? Wọ́n pé ọdún méjìlá báyìí Kílódé tí Ọọni Ife, Oba Ogunwusi kò fi gbọdọ̀ rí ọmọ rẹ̀ tuntun ti Olorì Naomi bí títí di bíi ẹ̀yìn oṣù mẹ́fà? Ilé ẹjọ́ dájọ́ ẹgba mẹ́ẹ̀dóògún fún ọ̀daràn tó jí Iphone ní Kaduna Wo dókítà ọmọ Nàìjíríà tí àgbáyé ń wárí fún nítorí abẹ́rẹ́ àjẹsára COVID-19 Wo ọkùnrin ẹni ọdún 55 tí wọ́n ká agbárí  èèyàn mẹ́rin, àti àwọn ẹ̀yà ara mìí mọ́ lọ́wọ́ ní Ogun Ìyàwó wọ sòkòtò fún ayẹyẹ ìgbéyéwò rẹ̀, ní wáhálà bá bẹ́ sílẹ̀ 8. Lọdun 2000, ajọ to n ṣagbatẹru ere bọọlu lagbaaye, FIFA fi ẹbun agbabọọlu to dantọ julọ ninu iwe itan fun Maradona ati Pele orilẹede Brazil. 9. Maradona sọ fun ra rẹ pe Dalma ati Giannina ni ojulowo ọmọ oun nigba ti awọn yoku jẹ aṣiṣe atipe tori owo oun loun fi bi awọn ọmọ yoku. 10. Wọn sọ ẹlẹsẹ ayo Diego Costa to jẹ ọmọbibi orilẹede Brazil to n ṣoju Spain lorukọ Maradona.	https://www.bbc.com/yoruba/afrika-55083936
politics	Sͅé lóòtóͅ ni iléeͅjóͅ pàseͅ kí Obi-Datty má se ìpolongo ìdìbò ní Lekki Toll-gate?	Ajoͅ awoͅn agbeͅjoͅro fun oludije sipo aare legbe oselu Labour Party, Peter Obi ti ni ko si otitoͅ ninu iroyin pe ileeͅjoͅ pasͅeͅ fun awoͅn lati ma se ipolongo ni Lekki Tollgate ni ipinle Eko. Oͅjoͅ Kini, Osͅu Keͅwaa ni ipolongo idibo naa yeͅ ko waye. Iroyin to n kaakiri ni pe ileeͅjoͅ kan nipinleͅ Eko pasͅeͅ fun eͅgbeͅ ati awoͅn ololufeͅ woͅn lati masͅe korapoͅ si opopona Lekki Toll gate. Ohun ti woͅn le e sͅe nikan ni lati rin koͅja nibeͅ. O yeͅ ko le ni milioͅnu meͅrin awoͅn oͅdoͅ ti yoo pejo po si ibi Ipolongo idibo naa. Amoͅ agbeͅnusoͅ fun awoͅn agbejͅoro eͅgbeͅ osͅelu Labour ninu ateͅjade ni kii sͅe ohun ti adajoͅ soͅ niyeͅn. O ni asͅeͅ eͅgbeͅ ni ki eͅgbeͅ osͅelu labour sͅe iwoͅde ni agbegbe Lekki, Ikeja, Surulere ati Festac. Bakan naa ni o ni ileeͅjoͅ gba woͅn laaye lati sͅe iwoͅde koͅja nibeͅ, amoͅ ko gboͅdoͅ jeͅ ibi apejoͅpoͅ won. Awoͅn agbeͅjoͅro bii meͅwaa, ti Adedotun Ajulo sͅe agbateͅru fun gbe eͅgbeͅ osͅelu Labour Party loͅ si ileeͅjoͅ lori eͅsun pe woͅn ko gboͅdoͅ loͅ Lekki Toll-gate fun iwode kankan. Awoͅn agbeͅjoͅro naa ni eͅgbeͅ osͅelu Labour Party feͅ da omi alaafia ipinleͅ Eko ru ni, eleyii ti yoo da wahala bii iwoͅde Endsars sileͅ. Iwoͅde naa to yeͅ ko waye ni Oͅjoͅ Kini, Osͅu Keͅwaa oͅdun 2022, amoͅ woͅn tako eleyii. Woͅn ni Osͅu Keͅwaa, oͅdun 2020 naa ni isͅeͅleͅ ENDSARS waye nigba naa lohun, ti o si fa rogbodiyan kaakiri orileͅede Naijiria. Geͅgeͅbi ateͅjade to wa ni ita sͅe soͅ, adajoͅ woͅgile ipe fun ki ipolongo ma waye ni ipinleͅ Eko. Bakan naa ni adajoͅ ni ko si otitoͅ kankan ninu iroyin pe ipolongo idibo naa yoo dabi ti ENDSARS. O ni rogbodiyan beͅ sileͅ nigba ti awoͅn ologun sͅekoͅlu si awoͅn afeͅhoͅnuhan naa ni Ogunjoͅ, Osͅu Keͅwaa, oͅdun 2020. Adajoͅ ni iwoͅde Endsars ko ni nkankan sͅe peͅlu ipolongo idibo eͅgbeͅ osͅelu ti woͅn ni eͅtoͅ si labeͅ ofin lati sͅe. Eͅweͅ, Ajoͅ eleto idibo ni Naijiria, INEC ti fun awoͅn eͅgbeͅ oselu ni asͅeͅ lati beͅreͅ ipolongo idibo sͅaaju eto idibo gbogboogbo ti yoo waye ni Oͅjoͅ Karundinloͅgboͅn, Osͅu Keji, Oͅdun 2023.	https://www.bbc.com/yoruba/articles/cpeyk7q4p93o
religion	Eid Al Fitri Public holidays: Wo àwọn ìpínlẹ̀ tó kéde àfikún ọjọ́ ìsinmi ọdún ìtúnu awẹ̀ síi	Awọn ipinlẹ kan lorilẹ-ede Naijiria ti ṣafikun ọjọ isinmi fun ọdun itunu aawẹ Ramadan ti 2021 siwaju sii. Awọn ipinlẹ naa fi oni ọjọ Eti, ọjọ kẹrinla, oṣu karun un kun ọjọ meji ti ijọba apapọ kọkọ kede tẹlẹ, iyẹn ọjọru, ọjọ kejila ati ọjọbọ, ọjọ kẹtala, oṣu karun un. Gomian ipinlẹ Kano, Abdulahi Ganduje lo kọkọ kede pe oun ti fi ọjọ Eti kun isinmi awọn eniyan ipinlẹ naa ni eyi ti wọn yoo fi fi ọjọ mẹta sami ayẹyẹ ipari awẹ Ramadan tọdun 2021. Ogbeni Muhammed Garba Shehu to jẹ kọmiṣọnna ifitonileti ati iroyin gbogbo fun ipinlẹ Kano lo kọkọ fi eyi sita. Lẹyin naa ni ijọba ipinlẹ Jigawa naa kede itẹsiwaju isinmi pe ki ti ipinlẹ naa di ọjọ mẹta. Hussaini Ali Kila to jẹ olori awọn oṣiṣẹ ni ipinlẹ Jigawa lo fi atẹjade sita lati kede isinmi ọjọ Eti kun eyi ti ijọba apapọ kede tẹlẹ. Wọ́n ti kírun ọdún ìtúnu àwẹ̀ n'Ibadan L'Ọjọru ni Imam agba ilẹ Ibadan, Sheikh AbdulGaniyu Abubakry Agbotomokekere le iwaju irun itunu awẹ ni gbagede Yidi to n bẹ ni gbegbe Agodi nilu Ibadan. Igbakeji gomina ipinlẹ Ọyọ, Rauf Olaniyan ati Olubadan ilẹ Ibadan, Oba Saliu Adetunji wa lara awọn eeyan pataki to pejupesẹ sibi irun naa. Adura yii waye t'oun ti bi ajọ to n mojuto ọrọ ẹsin Islam lorilẹede Naijiria, 'Nigerian Supreme Council for Islamic Affairs (NSCIA)' ṣe paa laṣẹ wi pe ki awẹ Ramadan tẹsiwaju nitori osupa Shawal ko yọ ni alẹ ana. Aṣẹ yii lo mu ki awẹ di ọgbọn. Ọrọ kan ti wọn fi lede loju ọpọ ikansiraẹni Facebook Sheik Agbotomokekere lana lo kede rẹ wi pe awẹ Ramadan ti pari l'ọjọ Iṣẹgun, ọdun itunu awẹ yoo si waye l'Ọjọru. Gẹgẹ bi ileri ti o ṣe, Sheik Agbotomokekere le iwaju awọn Musulumi kan lọ si Yidi, ṣugbọn pupọ ninu awọn adari ẹsin bi i Aarẹ Musulumi ilẹ Yoruba, Edo ati ipinlẹ Delta, Alhaji Dawud Makanjuola Akinola De-Damak, gomina tẹlẹri nipinlẹ Ọyọ, Oloye Rashidi Ladoja ati awọn mii ko si nibi ipejọpọ naa. Bo tilẹ jẹ wi pe awọn eeyan pọ nibi ipejọpọ naa, onka awọn to kirun ọdun itunu awẹ nibẹ ko to iye awọn to n wa tẹlẹri. Iredi sini wi pe awọn eeyan kan ṣi gba awẹ titi di oni. Eleyii ki i ṣe igba akọkọ ti iru igbese yii yoo waye, asaaju ẹsin yii kede iru igbese yii ni ọdun mẹta sẹyin, botilẹ jẹ wi pe awọn alaṣẹ ni o yẹ ki awẹ tẹsiwaju.	https://www.bbc.com/yoruba/afrika-57091471
entertainment	Mr & Mrs Kogberegbe: Ṣé lọ́òtọ́ ọkọ àti ìyàwọ́ ní Mr & Mrs Kogberegbe? Àṣírí bí a ṣe ń ṣe ètò yìí rèé...	Arakunrin Olalekan  ti ọpọ eniyan mọ si Mr  Kogberegbe ninu eto Mr and Mrs Kogberegbe ti ni ọpọ igba ni eto ẹfẹ akọnilọgbọn nipa igbeyawo to ni itumọ naa ti sakoba fun oun. Mr Kogberegbe sọ eyi lasiko ifọrọwerọ pẹlu BBC News Yoruba nibi ti oun ati akẹgbẹ rẹ,Abilẹkọ Dunni Badru ti salaye bi awọn ṣe bẹrẹ eto naa. Ninu ifọrọwerọ naa ni wọn ti salaye nigba awọn ipenija ti awọn ti koju lasiko ti wọn ba n ṣe eto naa. Bakan naa ni wọn fi imoran lede fun awọn ọkọ ati iyawo lọna ati mu igbeyawo wọn gbooro si. Ẹkunrẹrẹ wa ninu fidio yii...	https://www.bbc.com/yoruba/media-59501720
entertainment	Kí ló dé tí àwọn èèyàn ṣe ń fi orúkọ Ibrahim Chatta gbowó lórí ayélujára?	Gbajúgbajà òṣèré tíátà nnì Ibrahim Chatta ti rọ gbogbo àwọn tó ń lo àwòrán rẹ̀ lórí ayélujára láti máa fi tọrọ owó, pé kí wọ́n jáwọ́ nínú ìwà bẹ́ẹ̀. Èyí kò ṣẹ̀yìn bí àwòrán Ibrahim Chatta tó ṣàfihàn wí pé ó ní ìjàmbá iná, tí ara rẹ̀ sì bó yánnayànna ṣe gba orí ayélujára lẹ́nu ọjọ́ mẹ́ta yìí. Àwòrán yìí ló ṣokùnfá bí àwọn ènìyàn se ń gbé ìròyìn kiri wí pé Chatta ní ìjàmbá iná tó sì farapa gidigidi. Wọ́n ní ìfarapa yìí mu kó nílò owó tabua láti fi tọjú ara rẹ̀ lọ́wọ́ àìlera tó ń ba fínra yìí. Ìdí nìyí tí àwọn kan sì ti bẹ̀rẹ̀ sí ní gbé àwòrán yìí sórí ayélujára, tí wọ́n sì ń pè fún ìrànlọ́wọ́ fún Chatta láti fi tọ́jú ara rẹ̀. Ẹ̀wẹ̀, nínú fọ́nrán kan tí ibileojogbon fi léde lórí ẹ̀rọ ayélujára Instagram rẹ̀, ni Chatta ti sọ àfọ̀mọ́ ọ̀rọ̀ pé kokoko lara ọta òun le. o ni òun kò ní ìjàmbá iná kankan. Ibrahim Chatta ní láyọ̀ àti àláfíà ni òun wà àti wí pé òun kò ní ìjàmbá ọkọ̀ tàbí iná kankan. Bákan náà ló ní òun kò sí ní ilé ìwòsàn tàbí lórí ìdùbúlẹ̀ àìsàn kankan. Chatta ní òun ṣe fọ́nrán fidio náà láti fi ìdí òótọ́ múlẹ̀ wí pé kò sí nǹkankan tó ń bá òun fínra. O ni àwòràn tí àwọn ènìyàn ń gbé kiri náà jẹ́ èyí tí òun fúnra lára òun gbé sí orí ẹ̀rọ Instagram òun. Ó ní oko eré ni ayàwòrán kan, Hakeem Effects ti dárà sí òun lára pẹ̀lú àwọn ohun èlò eré láti lè jẹ́ kó dàbí òótọ́. Ó wá dúpẹ́ lọ́wọ́ àwọn olólùfẹ́ rẹ̀ tí wọ́n ń kàn sí láti mọ́ ohun tó ṣẹlẹ̀ si gangan àti pé inú òun dún fún ìfẹ́ tí àwọn ènìyàn ń fi han òun. Chatta tún fi àsìkò náà jáwé ìkìlọ̀ fún àwọn ènìyàn tí wọ́n ń gbé àwòrán náà láti fi tọrọ owó fún ìtọ́jú òun láti jáwọ́ nínú ìwà bẹ́ẹ̀. Ó ní àwọn mìíràn tilẹ̀ tún ń kọ ọ́ sórí ayélujára wí pé olódì òun ti pàdánù ẹ̀mí rẹ̀. “Àwọn mìíràn ti ẹ̀ ń kọ R.I.P. sórí àwòrán mi, ẹ jọ̀ọ́ ẹ yé ṣe bẹ́ẹ̀ mọ́.” Ó fi kun wí pé, kí àwọn ènìyàn dẹ́kun láti máa gbé ìròyìn tí kò fìdí múlẹ̀ nípa òun sórí ayélujára láti máa fi tan àwọn ènìyàn. Bẹ́ẹ̀ náà ló ní ibi ayẹyẹ ìgbáfẹ́ kan ni òun lásìkò tó ń ṣe fọ́nrán láti fìdí rẹ̀ múlẹ̀ pé láya àti àláfíà ni òun wà. Gbajumọ osere tiata ni Ibrahim Tapa, ọmọ ilu Bacita nipinlẹ Kogi nii se, ẹya Tapa Lempe si lo jẹ. Ọjọ Ktala osu Kẹwa ọdun 1970 ni wn bi gbajumọ osere naa, eyii tii se ọdun mejilelaadọta sẹyin. Amọ Chatta ti pẹ nilẹ Yoruba, to si n ba wọn kopa ninu ere Yoruba lorisirisi. Gbajumọ osere naa lo ni ẹbun pupọ nipa isẹ tiata, ko si si ipa ti ko le ko ninu sinima. Bo ti n kopa bii ọdọ, lo lee se bii agbalagba, alakọwe, Babalawo ati janduku pẹlu. Bakan naa ni Ibrahim Chatta ni ẹbun orin kikọ ati oriki ilẹ Yoruba pẹlu. Lara awọn gbajumọ ere ti Chatta ti kopa ni Wehinwo, Alaaru, Police and Thief, Akirisore, Agboorun ati bẹẹ bẹẹ lọ.	https://www.bbc.com/yoruba/articles/c5103yplnlyo
entertainment	Yomi Fabiyi, Iyabo Ojo kọ́ ló ń wọ́ wálẹ̀ o, ara rẹ̀ gan lò ń wọ́ wálẹ̀ - Femi Branch	"Ọpọlọpọ oṣere ọkunrin lo kọ lati fọhun lori ọrọ fiimu ""Oko Iyabo"" ti Yomi Fabiyi ṣe sita eyi to da wahala silẹ lọwọlọwọ amọ bo ṣe ń gbe ọkan lara wọn ninu bi èébì, Femi Branch ti fibinu sọrọ. O kọkọ ṣafiwe bi awọn akẹgbẹ wọn kan ṣe maa n fi anfani iṣoro ati ibanujẹ to jẹ ọrọ ọlọrọ fi di eeyan nla labẹ didibọn pe wọn n ṣeranwọ fun ẹni naa. ""Ko wu mi lati ṣe fidio yii tori mo mọ pe nkan to n ṣẹlẹ yii gan ni Yomi ti ọrọ yii kan fẹ tẹlẹ - lati fi ibanujẹ awọn eeyan ni igbesoke ko fi ta ọja ara rẹ faraye"". Ṣugbọn Femi Branch ni lootọ nigba toun gbọ pe o n peelo fiimu yii lọwọ oun ro pe yoo daa bi ọgbọn ni ko ma ta ba ẹnikẹni taara amọ o ni Yomi o fi ọpọlọpọ ṣee rara. ""Yomi mo ni lati sọ fun ẹ pe nigba ti mo ri gbogbo nkan to wa ninu fiimu Oko Iyabo yẹn, o ri mi lara gidi gan, Bo tilẹ jẹ pe mo mọ pe Iyabo Ojo lo fẹ fi bu, mo ro pe waa ṣi lo ọpọlọ ni ko ma lọ taara amọ o ba mi lojiji pe oo tilẹ ṣe ohunkohun to n mu iṣẹ da yatọ rara, asaan iṣẹ ti ko lọ́pọlọ gbaa lo ṣe jade"". Femi tun n fi Ọlọrun bura pe itiju nla ni Yomi jẹ si ẹgbẹ awọn to n ṣe sinima tori o ju ara rẹ silẹ gan ni. O ni Yomi kan n ro pe oun mọ iṣẹ ni amọ ko mọ nkankan rara. ""Mo kabamọ pe mo mọ ẹ, lootọ mo kọkọ gbe lẹyin rẹ ni ti pe o n ja fun ki wọn gba ẹtọ onikaluku laaye tori wọn ni ẹtọ lati sọrọ mo gba mo si ro pe waa daa lee nibẹ yẹ ni ṣugbọn o ri mi lara gidigidi lati lẹ sọ pe mo mọ ẹ ri"". O ni o ro pe Iyabo lo fẹ fa walẹ ni amọ ara rẹ (Yomi gangan lo n wọ walẹ). Femi ni ọrọ yii tun wa kan ọmọ ọlọmọ to jẹ ọmọde. ""Yomi, oo ma loju ti o, bi mi o ba mọ̀ pe iwọ funrarẹ bimọ ni mi o ba ma... ama boo tilẹ ṣe tun wa bimọ, ko tọ siẹ lati jẹ ẹni ti wọn npe ni baba"". Àwọn agbébọn pa ààrẹ orílẹ̀-èdè Haiti nílé rẹ̀ lóru mọ́jú Láéláé! A ò faramọ́ àbá àwọn Gómìnà Gúúsù pé ààrẹ Nàìjíríà gbọdọ̀ wá láti ẹkùn wọn lọ́dún 2023 - Ẹgbẹ́ Arewa Sàdáńkátà! Ẹ̀yin ẹ̀létò ààbò, mo dúpẹ́ lọ́wọ́ yín fún ìkọlù sí ilé Sunday Igboho - Ààrẹ Buhari O ni o ya oun lẹ́nu pe yomi le maa fi ilakọja ọmọ kekere ti ko mọ nkankan fi ma ta kaiti ninu fiimu. ""O dẹ n ṣe fiimu yẹn bi nkan ṣe ri gangan, hàà Yomi waa ṣẹwọn o!"". O ni adajọ̀ ti baba sọ pe ki ẹnikẹni ma sọrọ m nipa rẹ amọ ọrọ yii gaan ni yomi tun wa ṣe sita si fiimu gẹlẹ bi wọn ṣe ni o ri. Lo ba ni oun n fi ọrọ ranṣẹ si ileeṣẹ Ọlọpaa Naijiria lati fi ofin mu yomi Fabiyi tori ko ye oun nkan ti Yomi gbojule ti ko fi mọ pe oun ti ru ofin ti yoo kan maa ṣe nkan bii pe o le muu jẹ. O ni ṣe awọn agbẹjọro rẹ o ri akọsilẹ fiimu rẹ ki wọn si gba a nimọran lorii rẹ lori fiimu ailọpọlọ yii. ""O ṣẹṣẹ ko panpẹ si ara rẹ lọwọ ni, inu mi dun si ohun ti o ṣe gan""."	https://www.bbc.com/yoruba/afrika-57745607
health	Vagina facts: Ǹkan pàtàkì márùn-ún tí gbogbo obìnrin tó ní ojú ara gbọ́dọ̀ mọ̀	"Oriṣiriṣi ẹ̀kọ́ ati ilana lo wa lori ayelujara nipa oju ara obinrin. Idi di niyii ti onimọ kan nipa ilera obinrin, Dokita Jen Gunter ṣe sọ fun BBC, iru amojuto to yẹ fun oju ara obinrin. Oju ara ni eyi to wa ni inu ara ninu lọhun - iho to so ile ọmọ pọ mọ ita gbangba. Nkan ti o le ri nita ti o ba bọ awọtẹlẹ rẹ ni wọn n pe ni vulva. Ọpọlọpọ obinrin lo gbagbọ pe awọn nilo lati fi oriṣiriṣi nkan fọ tabi fi pa oju ara wọn ki o le maa rùn daadaa. Ṣugbọn awọn onimọ iṣegun oyinbo ma n sọ pe funra oju ara obinrin lo n ṣe iwẹnumọ ara rẹ. Onimọ kan, Jen Gunter tọka si wipe lilo ipara oloorun, jijoko sori omi to lọwọrọ, tabi awọn ilana igbalode mii ti awọn obinrin n lo ni asiko yii lewu pupọ. O ṣalaye pe omi nikan, lai lo ọṣẹ ti to lati fi fọ oju ara lasiko to ba ṣe koko. Ọṣẹ ma n fọ awọn asiidi to yẹ kuro ni oju ara ni. Awọn asiidi yii lo duro gẹgẹ bi aabo fun awọ oju ara yii. Iwadii fihan pe ni gbogbo wakati mẹrindinlọgọrun ni awọn ẹya ara aifojuri 'cell' to wa ni oju ara obinrin ma n paarọ ara wọn. Oriṣiriṣi awọn kokoro aifojuri to dara lo wa ni oju ara obinrin. Iṣẹ ti wọn si n ṣe ni lati fun un ni ilera to peye. Awọn kokoro aifojuri dara-dara yii ma n pese awọn eroja to n doju ija kọ kokoro aifojuri ti ko dara, to le fa aarun. Bakan naa ni eroja to da bi ikun 'mucus', ti kii jẹ ki oju ara ko gbẹ. Idi si niyii ti ko fi dara lati maa fi eroja apakokoro nu oju ara. Ti o ba ro pe oju ara rẹ tutu boya nitori oru, o le gbiyanju lati fẹ atẹgun si i. Gunter ṣakiyesi pe ọpọ obinrin ti gba aṣa fifa gbogbo irun abẹ wọn. Lootọ ni ṣiṣe bẹẹ n le kokoro 'ina' jina, ṣugbọn o tun n pa oju ara diẹdiẹ. To ba pọn dandan fun ọ lati fa irun abẹ rẹ, lo bileedi to mọ, ki o si fa a lati isalẹ nitori ki kokoro ma ba so mọ iyoku irun to wa nibẹ. Fun awọn to n lo ilana igbalode 'wax', ẹ rii daju pe irinṣẹ ti wọn lo fun yin mọ daadaa. Gunter sọ pe o ni idi ti awọn irun naa fi wa nibẹ. ""O le jẹ pe o ni ojuṣe lasiko ibalopọ, o si le jẹ aabo fun awọ ara"". Lẹyin ọpọlọpọ ọdun ti obinrin ti n ṣe nkan oṣu, to tun ti bimọ, ile ọmọ obinrin ko ni ye ẹyin mọ, bẹẹ ni nkan oṣu yoo dawọ duro. Bi awọn eroja to n ṣe iranlọwọ fun ọmọ bibi ṣe n dinku, yoo ma a ni ipa lara oju ara ati ayika rẹ. Niṣe ni oju ara naa yoo ma a gbẹ, o si le fa irora lasiko ibalopọ nitori ko si nkan to mu ko 'tutu'. Amọ, pẹlu iranlọwọ awọn eroja to n mu ki oju ara tutu fun ibalopọ 'lubricant', obinrin to ti dawọ nkan oṣu duro le gbadun ibalopọ. O le awọn eroja naa ra ni ile itaja ogun."	https://www.bbc.com/yoruba/agbaye-56470677
entertainment	Baba Suwe: Ọmọ olóògbé kan tàbùkù bí wọn ṣe ń pín fídíò òkú bàbá rẹ̀ kiri lórí ayélujára	"Lẹyin wakati diẹ ti gbajugbaja osere tiata nni, Babatunde Omidina, ti ọpọ eeyan mọ si Baba Suwe jade laye, awuye wuye ti n su yọ lori oku rẹ. Ni kete ti oloogbe naa mi kanlẹ, ni fidio orisi meji ti n ja rain-rain lori ayelujara eyi to se afihan oku apanilẹrin naa. Ọjọ Aje ni agba osere tiata naa dagbere faye lasiko aisan ọlọ pipẹ to ti n ba finra. Ninu fidio akọkọ, ni ọkunrin apọnbeporẹ kan to pe oloogbe naa ni baba oun, ti se afihan ara rẹ ati oku Baba Suwe ni kete to ku, ti oku rẹ si la ẹnu silẹ. Obinrin naa to di ori oku Baba Suwe mu lo n fi omije sọrọ pe baba oun ti lọ. Ọkunrin naa ni ""Ko si ẹbi, ko si ara, a pe wọn lootọ amọ ko si ẹbi. Baba mi ti lọ, mo maa n nifẹ ọkunrin yii ni gbogbo igba, ẹyin ẹbi mo dupẹ o, ẹ seun o,  amọ n ko ni sọ ju bayii lọ."" Fidio keji naa lo fi ara pẹ ti akọkọ, ninu fidio naa si ni wọn ti se afihan oku Baba Suwe lati ori de isalẹ. Oloogbe naa lo sun sori ibusun, o la ẹnu silẹ, ti oju ibi ti wọn lẹ pilasita si wa ni apa mejeeji rẹ. Baba Suwe lo wọ asọ ankara olomi buluu eyi to wọ titi to fi mi kanlẹ, to si sun silẹ laimira bi o tilẹ jẹ pe fidio naa ko ni ohun. Ninu fido naa si lo ti foju han pe Baba Suwe ti ru pupọ ko to jade laye, to si yatọ si Baba Suwe to ni omi lara, eyi ti gbogbo aye mọ. Ọpọ eeyan lo ti n sọ ero ọkan wọn lori awọn fidio mejeeji naa, eyi to n tabuku oloogbe, ti wn si n bu ẹnu atẹ lu ẹni to wa nidi bi fidio naa se de ori ayelujara. Boya ariwisi awọ̀n araalu yii lo mu ki ẹlomiran, to jẹ ọmọ oloogbe naa, Adesola Omidina se kede loju opo ayelujara rẹ lati tako igbesẹ afihan oku baba rẹ lori ayelujara. Ọmọ Omidina @ omo_omidina loju opo Instagram, lo fi atẹjade kan sita pe oun n fi gbogbo ẹnu tabuku awọn fidio mejeeji naa. O ni awọ̀n fidio to n se afihan oku baba oun lawọn oju opo ayelujara ni ko tọna bi wọn se gbe jade rara. Bakan naa lo sẹ lori ẹsun pe awọn ko ri oluranlọwọ kankan lati se itọju oloogbe naa lasiko to wa lori ibusun aisan. O ni ẹgbẹ awọn osere tiata, TAMPAN, ijọba, awọn wolii, ẹbi ati ololufẹ baba oun ni wọn sugba awọn niwọnba bi agbara wọn ti mọ, ti wọn si se iwọn ti wọn le se. Adesola Omidina wa lo anfaani ikede naa lati tọrọ aforijin lọwọ awọn ẹlẹgbẹjẹgbẹ, awọn eeyan ati ẹbi wọn. Ọmọ Baba Suwe naa wa n rọ awọn araalu lati kọ ẹyin si awọn fidio ti ko tọna naa, eyi to ti lu ori ayelujara pa. Nibayii na, ikede ti jade lori eto isinku Baba Suwe. Atẹjade miran ti ọmọ oloogbe, Adesola Omidina fisita loju opo Instagram rẹ ni aarọ ọjọ Isẹgun kede pe Ọjọbọ ni wọn yoo gbe oku oloogbe naa wọ kaa ilẹ. Atẹjade naa ni ile oloogbe to wa ladupo Elepe nilu Ikorodu ni wọn yoo ti sin Baba Suwe ni deede aago mẹwa owurọ. Adesola Omidina ni awọn mọlẹbi oloogbe yoo kede ayẹyẹ isinku nigba to ba ya. Ọjọ Aje, ọjọ Kejilelogun osu Kọkanla ọdun 2021 ni agba osere tiata naa, tii tun se adẹrinposonu ti ọpọ eeyan mọ si Baba Suwe ki aye pe o digbose. Ọdun mẹtalelọgọta ni alawada naa lo loke eepẹ, ko to dagbere faye lasiko aisan ọlọjọ pipẹ to ba finra."	https://www.bbc.com/yoruba/afrika-59384254
entertainment	Woli Agba Ayo Ajewole: Mo bọ́ sínú ọkọ̀, mo kéé gidi gan mo sì nu ojú nù lọ ṣe eré lórí ìtàgé	"Woli Agba: Ti wọn ba sọ fun mi pe iyawo mi ti bimọ mo fẹ lọ kede rẹ lori itage ere ti mo n ṣe lọwọ ki wọn ba mi yọ... Dokita: Woli Agba a dẹ maa n gbadun yin gan o, koda mo gbiyanju gidi gan amọ  ma binu o ọmọ taa n reti ti pada Woli Agba: O pada, lọ sibo, o pada bawo, ki lo lọ ṣe? ""Dokita ni gẹgẹ bi iṣẹ mi, ki n tun lọ pa iyawo mi lẹrin lori bẹ́ẹ́dì ile iwosan lẹyin to sọ fun mi pe oun gbiyanju ṣugbọn mọ taa bi ti pada"". Gbajugbaja adẹrinpoṣonu ti ọpọ eniyan fẹran, Ayo Ajewole ti orukọ itage rẹ n jẹ Woli Agba kẹnu bọ ọrọ, omi kun rọrọ si ni loju bo ṣe n ṣalaye fun BBC Yoruba oun toju apanilẹrin n ri labẹ aṣọ amọ tẹrin tẹrin yii naa lo tun fi n sọọ. Ninu akanṣe ifọrọwanilẹnuwo taa ṣe pẹlu rẹ, apanilẹrin yii ṣalaye bo ṣe ku fẹẹrẹ ko gun ori itage lọjọ kan to si gba ipe pe ko maa bọ nileewosan ti iyawo rẹ ti n rọbi lọwọ. 'Ẹ yé tan ara yín, èmi mo ni aṣọ 120 yard tó jábọ́ lát'ọ̀run táwọn ará Ondo ń ya mọ́ ara wọn lọ́wọ́' Kí ló fàá tí Dele máa ń ṣe àìgbọ́ràn sí Wòlíì? Mr Macaroni, Taaooma, Woli Agba, Adeyemi Elesho sọrọ lórí ìpè láti ṣèpàdé pẹ̀lú ìgbákéjì ààrẹ Yemi Osinbajo Wo àwọn èèkàn, ìlúmọ̀ọ́ka olórin tó ṣàbẹ̀wò sí ijọ Celestial Church ti Genesis Global Ayé òò! Ọmọ ilé ẹ̀kọ́ alákọ́bẹ́ẹ̀rẹ̀ mẹ́ẹ̀dọ́gbọ̀n jóná mọ́ yàrá ìkẹ́kọ̀ọ́ tí wọn fi igi àti koríko kọ́ Ọwọ́ ọlọ́pàá tẹ olórí pátápátá fún àwọn ajínigbé kan l'Ekiti Ajínigbé ń bèèrè N10m, ""Codiene"", igbó àtí oúnjẹ fún ìtúsílẹ̀ èèyàn mẹ́ta tí wọ́n gbé l'Ogun ""Ni ọjọ ti mo ni iṣẹ apanilẹ́rin lati ṣe gangan ti awọn eeyan ti n reti pe Woli Agba n bọ o ni mo gba ipe lati ileewosan"". Ero Woli Agba ni ko de ileewosan ki wọn sọ fun un pe o ti bimọ ko lee pada sọọ lori itage pe ki wọn ba oun yọ ni wọn ba ni Dokita fẹ rii ni ọfiisi. Íroyin ibanujẹ ni Woli Agba ba pada lọ sinu ọkọ amọ alaye pọ ninu fidio yii bi woli Agba ṣe kaa sara to ṣi tun lọ ṣere lori itage lọjọ kan naa. Ayo Ajewole wa sọ bi ọrọ rẹ ṣe pada di ayọ. Wo ohun tí ọkọ àti ìyàwó, Lateef Adedimeji àti Bimpe fi síta fúnra wọn to fihàn pé ọjọ́ ti súnmọ́ Kí ló mú Princess Comedian máa wa ẹkún mu láàrọ̀ kùtù? 'Ọba Yorùbá kìí ṣe aláṣẹ ìkejì Orìṣà mọ́ látòní lọ! Krìstẹ́nì, Mùsùlùmí àti Àbáláyé yóò máa ṣe ayẹyẹ pọ látòní' Wọ́n ti bẹ̀rẹ̀ ètò ìsìnkú àwọn akẹ́kọ̀ọ́ 26 tó jóná mọ́ yàrá ìkẹ́kọ̀ọ́ wọn Ọwọ́ ọlọ́pàá tẹ olórí pátápátá fún àwọn ajínigbé kan l'Ekiti"	https://www.bbc.com/yoruba/afrika-59217124
entertainment	Naira Marley Vs Mohbad: Mi ò mọ ohun tí mó ṣe tí Naira Marley fi ń wá ikú mi	"Ọ̀kan lára àwọn olórin ilé iṣẹ́ orin tàkasúfèé, Marlian music, Ilerioluwa Oladimeji tí ọ̀pọ̀lọpọ̀ mọ̀ sí Mohbad ti ké gbàǹjarè pé àwọn ọmọ ikọ̀ orin náà fẹ́ gba ẹ̀mí òun. Mohbad ní nǹkan aburú bá ṣẹlẹ̀ sí òun, gbajúgbajà olórin tàkasúfèé, Naira Marley àti àwọn ẹmẹ̀wà rẹ̀ ló wà nídìí rẹ̀. Mohbad ké gbàànjarè yìí lóri ẹ̀rọ Instagram rẹ̀ lónìí ní kété tó kúrò ní àhámọ́ àjọ tó ń gbógunti egbògi olóró ní Nàìjíríà, NDLEA. Ó ní ní kété tí òun darí láti àhámọ́ ni àwọn ọmọ ikọ̀ orin Marlian gbìyànjú láti ṣe òun ní jàmbá. Nínú fọ́nrán ọ̀hún Mohbad rọ àwọn olólùfẹ́ rẹ̀ pé kí wọ́n ṣàánú òun, òun kò fẹ́ kú báyìí. Ilé ẹjọ́ ju Evans ajínigbé sẹ́wọ̀n gbére Iléeṣẹ́ ọlọ́pàá ti fi Omoyele Sowore sílẹ̀, Ó ti kúrò ní àhámọ́ ""Epo ló tán nínú bàálù tó já ní Opebi l'Eko"" Bákan náà ló ní ilé ìwòsàn ni òun ń lọ bí òun ṣe wà nínú ọkọ̀ tó ti ń ṣe fọ́nrán náà. Naira marley kò ì tíì fèsì sí fọ́nrán tó gba ìgboro kan yìí ṣùgbọ́n ní òwúrọ̀ yìí ló fi léde lórí ẹ̀rọ Twitter rẹ̀ pé NDLEA ti fi Mohbad sílẹ̀ àmọ́ ó ku Zinoleesky ní àhámọ́. Naira Marley ní ohun tó ń ṣẹlẹ̀ sí àwọn ọmọ òun yìí kò tẹ́ òun lọ́rùn àti pé òun nílò láti padà sí Eko ní kíákíá. Ó ní ohun tó ń ṣẹlẹ̀ yìí jẹ́ ìdúnkokò mọ́ òun àti àwọn ènìyàn òun. Àwọn akẹ́kọ̀ọ́ Nàìjíríà ní Ukraine wà nínú ìbẹ̀rù-bojo lẹ́yìn tí Russia yin àdó olóró sí Ukraine Ṣé lóòtọ́ ni Olubadan tuntun, Lekan Balogun buwọ́lu Tinubu fun ipò arẹ lọdun 2023? Ilerioluwa Oladimeji ní orúkọ tí ìyá àti bàbá rẹ̀ sọ ọ. Orúkọ ìnagijẹ rẹ ní Mohbad. Ní ọjọ́ kẹjọ oṣù kẹfà ọdún 1996 ni wọ́n bí sí ìpínlẹ̀ Eko, tó sì lọ sí ilé ẹ̀kọ́ alákọ̀ọ́bẹ̀rẹ̀ àti girama ní ìpínlẹ̀ Eko bákan náà. ọdún 2016 ló bẹ̀rẹ̀ orin kíkọ tó sì wà lábẹ́ ikọ̀ orin Marlian Music tí Naira Marly dá sílẹ̀."	https://www.bbc.com/yoruba/60527377
entertainment	Jimoh Aliu: Wo àwọn nkan tí o kò mọ̀ nípa Jimoh Aliu tó d'ólóògbé	"Ọjọbọ, ọjọ kẹtadinlogun, oṣu Kẹsan-an, ọdun 2020 ni ilumọọka osere tiata, Jimoh Aliu ti dagbere faye.Nigba aye rẹ, Jimoh Aliu ṣe gudugudu meje ati yaya mẹfa lati mu iyatọ ba iṣẹ tiata lori mohunworan. Ṣaaju iku rẹ, Aliu n ṣiṣẹ lori fiimu maarun, ti ireti wa pe awọn agbaagba oṣere Nollywood yoo kopa ninu rẹ. Ṣugbọn, iku mu u lọ lasiko to n ya ọkan ninu rẹ to pe akọle rẹ ni ""Olowo Ite"".Ṣugbọn bi onirese Aliu ko ba fingba mọ, eyi to ti fin silẹ lagbo iṣẹ tiata ko le parun. Idi ree ti BBC Yoruba fi ṣe akojọpọ awọn ohun ti ko fi bẹ ẹ han si awujọ nipa igbeaye oloogbe naa. Ibẹrẹ pẹpẹ Jimoh Aliu Ni nkan bii ọdun 1939 ni wọn bi oloogbe Jimoh Aliu, nilu Okemesi, nipinlẹ Ekiti. Bo tilẹ jẹ pe ọmọ ilu Oke-Imesi nipinlẹ Ekiti ni, ilu Ikare-Akoko, to wa ni ipinlẹ Ondo bayii, lo ti da ẹgbẹ tiata tiẹ, Jimoh Aliu Concert Party, silẹ lọdun 1966. Oun ati gbajugbaja oṣerebinrin, Folake Aremu 'Oriṣabunmi', ti fi igba kan jẹ tọkọ-taya, kii wọn o to tuka lẹyin ogun ọdun. Yatọ si Oriṣabunmi, O ni iyawo meji miran - Queen Bola ati Folashade. Oloogbe Jimọh Aliu ni iroyin sọ pe o da ẹgbẹ awọn oṣere tiata silẹ ni Naijiria, ANTP. Oun naa si ni aarẹ akọkọ fun ẹgbẹ naa. O ṣiṣẹ ologun nileeṣẹ ọmọ ogun Naijiria fun ọdun mẹjọ, laarin ọdun 1967 si 1975. To si jẹ pe o ma n fi ere ori itage da awọn ọmọ ogun to wa loju ija lasiko ogun abẹle 'Biafra' lara ya. O ṣiṣẹ ni awọn ilu bi Uyo, Eket, Enugu, Onitsha, Aba, Port Harcourt, Benin, ati awọn ilu kan ni Ariwa Naijiria. Lara awọn ere ori itage to ṣe fun awọn ọmọ ogun ni Arugbo soge, Fesojaye, ati Ojuẹnimala. Bakan naa lo ṣere fun gomina ipinlẹ mejila, ni gbọngan to wa ni ile ẹkọ awọn ọlọpaa, Kaduna lasiko ọsẹ ere idaraya fun awọn ọmọ ogun lọdun 1975. Lẹyin ọpọlọpọ ọdun ti o ti ṣe gudu-gudu meje ati yaaya mẹfa ninu iṣẹ tiata, ijọba orilẹ-ede Naijiria fi ami ẹyẹ  'National Member of the Federal Republic (MFR) da a lọla, fun ipa ribiribi to ko ninu idagbasoke orilẹ-ede Naijiria. Yatọ si pe o jẹ gbajumọ oṣere, ati oniṣegun ibilẹ, oloogbe Jimoh Aliu kọṣẹ gẹgẹ bi birikila, aranṣọ ati awakọ. Ohun akọkọ to mu Jimoh Aliu, ti ọpọ eeyan mọ si Aworo, fi yatọ ni pe ojuse marun lo n ṣe nidi iṣẹ tiata.Yatọ si pe o mọ ere ṣe, Jimoh Aliu tun jẹ Agbẹ́gilére, onkọtan, oludari ere ati elere onise.Baba rẹ, Aliu Fakoya jẹ babalawo nilu Oke Imesi, ti oun naa si mọ nipa isẹ awo, to si maa n ko ipa Aworo ninu ere. Ọdun meje ni Jimoh Aliu fi kọ iṣẹ tiata lọdọ Akin Ogungbe, ko to gba iyọnda lati da ẹgbẹ osere tiata tiẹ silẹ nilu Ikare.Jimoh Aliu tun dara pọ mọ iṣẹ ologun lọdun 1967, ó si wa ni ẹka oṣere tiata ologun, amọ o fi ẹyin ti ninu isẹ ologun lọdun 1975, to si wọ kaki ologun fun ọdun mẹjọ gbako.Jimoh Aliu ni oṣere tiata to kọkọ bẹrẹ ere itage ọlọsẹ mẹtala lori mohunworan pẹlu ere Arelu, Yánpọnyánrin, Fopomoyo ati Ajalu. Ọ̀pọ̀lọpọ̀ Ọbalayé ní kò yàtọ̀ sí èèyàn lásán - Elebuibon Wo ọ̀rọ̀ Fani-Kayode sí akọ̀ròyìn ""blog"" tó ní lílù ìyàwó rẹ̀ bíi bàrà ló mú wọn túká Nipari, Jimoh Aliu fa ori ọpọ oṣere tiata soke nigba aye rẹ, to si sọ wọn di ilumọọka ati olokiki. Lara wọn ni aya rẹ, Folake Aliu, ti ọpọ mọ si Orisabunmi, pẹlu Fadeyi Oloro, Owootori ati Toromagbe. Ninu awọn to ba ileeṣẹ BBC Yoruba sọrọ ni Iya Ooṣa Folake Aremu ti a mọ si Orisabunmi ati Adebayo Salami, Ọga Bello. Orisabunmi banujẹ lori iku Jimoh Aliu to si ni ''Baba ni Jimoh Aliu jẹ fun wa, Baba ni wọn jẹ fun mi, Baba alalubarika ni wọn jẹ lọjọkọjọ'' Tibanujẹ tibanujẹ lọkan ni o wa fi ṣadura pe ki Eledua maa ṣe fi ọwọ ibajẹ kan gbogbo nkan ti Jimoh Aliu fi saye lọ. Bakan naa ninu ọrọ ti ọga Bello,Adebayo Salami sọ,  o ni Jimoh Aliyu jẹ ẹnikan to gbe aṣa larugẹ. ''O ṣe wa laanu pe iku rẹ wa lasiko yi. Ẹnikankan ko le gbagbe ipa to ko lati jẹ ki ere ori itage dagba soke.'' Iroyin to n tẹ wa lọwọ ni wipe ọkan lara awọn agba ọjẹ ninu fiimu Yoruba ti jẹ Ọlọrun nipe. Loju opo ayelujara awọn agba oṣere atawọn akẹgbẹ rẹ mii ni idaro ti n tu sita bayii. Baba Jimoh Aliyu ti ọpọ mọ si Aworo jade laye lẹni ọgọrin ọdun. Arelu ni ere ti o gbe agba ọjẹ Jimoh Aliu saye ti ọpọ si ni ipa ribiribi to ko ninu rẹ jẹ manigbagbe. Yatọ si Arelu, o tun kopa ninu ere mii bi: Ọdun 1959 ni Jimoh Aliu bẹrẹ si ni kopa ninu ere ori itage nigba ti Akin Ogungbe ṣabẹwo si ilu rẹ. Lọdun 1966 to ti pe ọdun meje ti o ti lo lọdọ Ogungbe, Jimoh Aliu da ẹgbẹ ere ori itage tirẹ silẹ nilu Ikare, Jimoh Aliu Concert Party."	https://www.bbc.com/yoruba/afrika-53150828
politics	Adebayo Shittu: Ajimobi ló ṣẹ̀ mí, n kò ṣẹ Ajimobi, ipò kan náà la jọ ń wá àmọ́ kò fẹ́ mi ní ìjọba	"Minisita tẹlẹ fun eto ibaraẹnisọrọ, ti tun se oludije tẹlẹ fun ipo gomina nipinlẹ Oyo, Amofin Adebayo Shittu, ti sọrọ lori bi wọn se yọ nipo Minisita. Shittu lasiko to n ba BBC Yoruba sọrọ lasiko eto ifọrọwanilẹnuwo kan salaye lori ẹsun aisinru ilu (NYSC) ti wọn fi kan, ati bo se kuro ni ipo minisita. Shittu ni kii se oun nikan ni oloselu ti ko sinru ilu, ki oun to de ipo oselu nitori gomina ana nipinlẹ Oyo, Abiola Ajimobi gan ko se NYSC, to fi di Sẹnetọ ati gomina. Bakan naa lo mẹnuba pe, wọn gbe gomina Dapo Abiodun lọ sile ẹjọ lori irufẹ ẹsun aisinru ilu yii, to si jare bọ nitori ofin ti sọ irufẹ iwe ẹri to kere ju, ti oludije fun ipo oselu kan gbọdọ ni. ""O daju pe iwa magomago to waye ninu ẹgbẹ oselu APC lasiko ti Adams Oshiomole jẹ alaga lo mu ko rọrun fawọn ọta mi lati bori mi. Ki lo de ti wọn fi yọ mi nipo minisita nitori ẹsun pe n ko sinru ilu, se bi Abiola Ajimobi ko se NYSC, to si se gomina ati Sẹnetọ. Bakan naa, Dapo Abiodun niyẹn, wọn gbe oun naa lọ sile ẹjọ tori ẹsun pe ko sinru ilu, ti wọn ko si tori eyi gba ipo lọwọ rẹ, ofin sa ti sọ iwe ẹri to kere ju fun oludije kan lati ni."" Amofin Shittu, ẹni to tun sisọ loju rẹ pe, oun yoo tun dije fun ipo gomina nipinlẹ Oyo lọdun 2023, wa fi ọwọ sọya pe bi Ọlọrun ba fẹran ipinlẹ Oyo, yoo gba oun laaye lati di gomina. ""Ni kete ti mo pari NYSC ni wọn dibo yan mi sile asofin ipinlẹ Oyo amọ ọrọ naa ti wa nile ẹjọ bayii."" Abiola Ajimobi sẹ mi, tori a dijọ n wa ipo kanna, ko fẹ mi ninu ijọba Nigba to n sọrọ lori ajọsepọ rẹ pẹlu Abiola Ajimọbi, Adebayo Shittu ni gomina ana naa ti di oloogbe, ko si ni dara ki oun sọ awọn nnkan ti ko ni le fesi le lori. O ni ipo kan soso ni oun ati Ajimobi dijọ n le, eyi to mu ki awọn mejeeji da bi orogun, oun ko si sẹ Ajimobi amọ Ajimobi sẹ oun. Minisita tẹlẹ naa fikun pe, oun ati Baba Abiola Ajimobi, eyiun Alhaji Ganiyu Ajimobi ni awọn dijọ wa nile asofin ipinlẹ Oyo lasiko kanna, ti baba naa si mu oun bii ọmọ. O ni o ya oun lẹnu pe iru ọmọ baba naa lo wa n hu awọn iwa to hu naa si oun. ""Ajimobi mọ pe mo ni iwa ikoraẹninijanu pupọ, ti mo si korira iwa ijẹgaba lori ẹni ati iwa ipa, ti ko si fẹ ki n de ipo ijọba, amọ gbogbo rẹ ti pari bayii. Wọn ro pe maa ran Ajimobi ni ẹwọn, ti mo ba fi di gomina lẹyin rẹ, ni wọn se gbogun ti mi. Mo ti se ipade pẹlu opo Ajimobi, ohun to si se koko bayii ni bi a se jẹ ki ipinlẹ Oyo lọ siwaju."" Bakan naa ni amofin Shittu salaye pe oun ati oloogbe Abiola Ajimobi ko pari aawọ to wa ni aarin awọn mejeeji, ko to di pe ọlọjọ de si. O fikun pe, o se ni laanu pe awọn agbaagbaa inu ẹgbẹ to yẹ ko pe awọn joko lati pari aawọ naa, ko sọ bẹẹ, eyi ti ko daa to. ""Emi ati Ajimobi pade nile itura kan nilu Eko nigba to ku bii osu mẹrin ko jade laye, ti a si bẹrẹ si fi ara wa se yẹyẹ. Mo kabamọ pe awa mejeeji ko pari ija aarin wa, ko to jade laye, awọn agbaagba to si yẹ ko ba awa mejeeji pari ija, ni ko se bẹẹ."	https://www.bbc.com/yoruba/afrika-57182325
entertainment	Kanye West Breakdown: Ìpolongo ìdíje sípò aàrẹ Kanye ti gbéraṣo ní Charleston	"Gbajugbaja olorin ni ilẹ Amerika, Kanye West ti bẹrẹ ipolongo rẹ ni Charleston, ni South Carolina saaju idibo sipo aarẹ lorilẹ-ede naa. West to jẹ ẹni ọdun mẹtalelogoji ti bẹrẹ ipolongo rẹ, eyii ti o pe ni ""Birthday Party."" Ni ibi ipolongo naa ni West ti sọ ero rẹ lori bi o ṣe tako oyun ṣiṣẹ, bi o ti lẹ jẹpẹ awọn eniyan ko gba ipolongo rẹ gbọ. West ni oun faramọ ki awọn eniyan ni eto labẹ ofin lati ṣẹ oyun, amọ ki ijọba ṣe ipese owo fun awọn oloyun ti ko ba ri owo lati tọju ara wọn. Awọn ololufẹ rẹ ni o ṣeeṣe, ki o fi lede pe oun fẹ dije dupo nitori a ti ta awọn orin tuntun ti o fẹ gbe jade. Bakan naa ni ipolongo idibo naa ti o ṣe ni Charleston ko fi idi rẹ mulẹ boya lootọ ni o fẹ fi gbogbo ara dije dupo naa tabi ofege ni. Ariwo Kanye West gba ori ayelujara kan lọjọ kẹrin oṣu keje ọdun 2020 lẹyin to fi ikede sita pe oun fẹ du ipo aarẹ ilẹ Amẹrika. Ikede naa jẹ iyalẹnu fun ọpọ eeyan bo tilẹ jẹ pe kii ṣe igba akọkọ rẹ ti yoo sọ pe oun fẹ di aarẹ ni eyii. Kanye West ti fẹ Alexis Phifer ri: Ko to di pe West gbe Kim Kardashian niyawo, o ti figba kan kọ ẹnu ifẹ si Alexis Phifer, to si sọ pe oun yoo gbe niyawo. Wọn ti bẹrẹ ere ifẹ wọn lati ọdun 2002 ti wọn si n mura igbeyawo, ṣugbọn ere ifẹ ọhun fori sogi. Biliọnia ni kanye West O ti to nnkan bi ọdun diẹ sẹyin ti West ti darapọ mọ awọn abulẹṣowo biliọnia nilẹ Amẹrika. O tilẹ ti fi igba kan bu ẹnu atẹ lu ajọ to n gboriyin fun awọn eeyan nitori aṣẹyọri wọn, Forbes pe wọn kọ lati fi orukọ oun si ara awọn biliọnia nitori pe oun jẹ alawọ dudu. Gẹgẹ bi atẹjade ti Forbes fi lede, idiyẹle Kanye West ko din ni biliọnu kan ati ọọdunrun miliọnu dọla, ṣugbọn West yari pe oun niye lori ju bẹ lọ. Kanye West lo ni ileeṣẹ Yeezy to n ṣe bata Lati ọdun 2013 ni West ti gbe ileeṣẹ to n ṣe bata tirẹ jade, iyẹn Yeezy, pẹlu ajọṣepọ ileeṣẹ Adidas. Ileeṣẹ Yeezy ti gbe awọn itẹlẹ kan jade, eyi tawọn eeyan kan sara si pe o dara pupọ. Ṣugbọn olorin naa ti yi orukọ ileeṣẹ ọhun kuro Yeezy si Ye. Ọmọ meje lo wu Kanye West lati bi Lọwọ yii, West ti bi ọmọ mẹrin, ṣugbọn o sọ ninu ifọrọwerọ kan lọdun 2019 pe ọmọ meje pere lo wu oun lati bi. Ko pẹ si akoko yii ti iyawo rẹ, Kim ardashian fidi ọrọ naa mulẹ pe ootọ ni o wu Kanye West lati bi ọmọ meje. Psalm ni orukọ ti wọn sọ ọmọ wọn kẹrin. O ṣe diẹ ti ọkan Kanye West ti wa nipo aarẹ ilẹ Amẹrika Ṣaaju ni West ti sọ lọdun 2015 pe o wu oun lati du ipo aarẹ ilẹ Amẹrika. Iwadii si fi han pe oludije kan ti orukọ rẹ n jẹ ""Kanye Deez Nutz West"" fi orukọ silẹ lati dije labẹ asia ẹgbẹ oṣẹlu ""Green Party"" lọdun 2015. Bẹẹ na lo tun sọ lọdun 2019 pe oun yoo du ipo aarẹ ninu idibo ọdun 2020, ṣugbọn o pa ọrọ da pe o di ọdun 2024 ki oun to dije. Bo tilẹ jẹ pe o ti n bọ sori fun Knaye West lati dije sipo aarẹ lọdun gẹgẹ bi ofin awọn ipinlẹ kan ṣe gbe kalẹ l'Amẹrika, awọn onwoye ohun to n lọ kan ti sọ pe biba lo ba, ko tii bajẹ. Gbajugbaja akọrin takasufe nilẹ Amẹrika, Kanye West ti kede pe oun naa yoo du ipo aarẹ ilẹ Amẹrika ninu eto idibo ti yoo waye lọdun 2020. West to fi ikede naa sita loju opo ayelujara Twitter rẹ lalẹ ọjọ Abamẹta tun sọ pe ""Asiko ti to fun wa lati ranti ileri ilẹ Amẹrika, nipa gbigbẹkẹle Ọlọrun, ka si sowọpọ fun ìran ati kikọ ọjọ ọla wa"". Sugbọn ko ti i f'ojuhan boya West ti forukọ silẹ lati gbegba ibo, tabi boya o kan n fi ọrọ naa ṣawada ni. Ọjọ kẹta, oṣu Kọkanla, ọdun 2020 ni eto idibo aarẹ ilẹ Amẹrika yẹ ko waye. Awọn eeyan kan bi i gbajugbaja onimọ ẹrọ, Elon Musk, ṣe gba pe igbesẹ to dara ni, ti wọn si jẹjẹ atilẹyin fun. Ṣugbọn awọn miran gbagbọ pe aṣiṣe nla ni yoo jẹ ẹ lati dibo fun Kanye West. Awọn miran tiẹ gbagbọ pe ipolongo bi West n fi ọgbọn ṣe fun awo orin rẹ tuntun, nitori pe o pẹ ẹ darapọ mọ idije fun idibo naa."	https://www.bbc.com/yoruba/afrika-53296641
entertainment	Adewale Elesho: Ìdí rèé tí ǹ kò ṣe sí nínú eré àgbéléwò mọ́	"Adewale Adeoye, ti ọpọ awọn ololufẹ rẹ mọ si Adewale Elesho jẹ ọkan lara awọn agba ọjẹ ninu iṣẹ tiata Yoruba ti irawọ rẹ tan kaakiri agbaye. Amọ ọpọ awọn eeyan lo n ṣakiyesi pe o ti tọ ọjọ mẹta ti awọn ti foju ganni rẹ kẹyin ninu ere. Ninu ifọrọwerọ kan pẹlu awọn akọroyin, agba oṣere naa ṣalaye bi ọrọ ọhun ṣe jẹ. O ni ""Ọpọ eeyan lo ti n bere ibere yii lọwọ mi lẹnu ọjọ mẹta yii."" ""Ti ẹ ba ṣakiyesi, ẹ oo ri pe ọpọ awọn ti a jọ jẹ sawawu ni ẹ ko fi bẹẹ ri ninu fiimu mọ, idi ni pe ọkan wa ko bale lori irufẹ awọn itan ti awọn ọmọ aye ode oni n kọ jade."" ""Koda ninu ile emi funra mi gan, mi o le wo ọpọ ninu awọn ere ti wọn n gbe jade mọ nitori ko ni ọgbọn kankan ninu."" ""Pupọ ninu awọn oṣerebinrin ni kii wọ aṣọ to bojumu, amọ wọn ko gbọrọ si wa lẹnu nitori pe awa kọ ni baba wọn."" Elesho tẹsiwaju pe ""Ẹ ko le maa reti ki ẹni ti awọn obi rẹ gan ko gbadun lati maa wu iwa ọmọluabi."" Agba oṣere apanilẹrin naa ṣo siwaju si pe bi awọn kọlọrọsi kan ṣe maa n ṣe ẹda awo sinima tun n ṣakoba fun ere tiata ni Naijiria. O ni ""Ọpọ ninu wa lo maa  ya owo ni banki lati fi ya fiimu, ṣugbọn lẹyinorẹyin, a kii jere lori rẹ."" ""Akoko kan wa ti mo ka ẹnikan to  ta ẹda fiimu ti mo gbe jade, amọ niṣe lo tun n halẹ mọ mi pe oun yoo fi oju mi ri mabo ti mo ba fi ọlọpaa gbe oun."" ""A nilo ki ijọba ba wa da si ọrọ naa."" Adewale Elesho jẹ ọkan lara awọn oṣere tiata Yoruba to dantọ ti irawọ rẹ si kan kaakiri agbaye. Wọn bii lọjọ kẹwaa, ọsu Kinni, ọdun 1959 niluu Ikirun, ni ipinlẹ osun. Ounnni Aarẹ ẹgbẹ oṣere tiata, igun ANTP. Irawọ rẹ bẹrẹ si n tan lẹyin to kopa ninu ere ""Taxi Driver""  ti wọn gbe jade lọdun 1983. Lara awọn tiata mii ti Elesho ti kopa to milẹ titi ni ""Alaaru, Arike Osha, Oga Kan, Farugbotayin,"" ati bẹẹ bẹẹ lọ."	https://www.bbc.com/yoruba/60181428
politics	2023 Elections: Aṣòfin Aisha Binani fìdí àwọn ọkùnrin márùn-ún janlẹ̀ níbi ètò ìdìbò abẹ́nú	"Sẹ́nétọ̀ tó ń ṣojú ẹkùn ààrin gbùngùn ìpínlẹ̀ Adamawa ní ilé ìgbìmọ̀ aṣòfin àgbà ní ìlú Abuja, Aishatu Binani ti di obìnrin àkọ́kọ́ tó jáwé olúborí ìdìbò abẹ́nú láti gbé àsíá ẹgbẹ́ òṣèlú níbi ètò ìdìbò gbogbogboò ọdún 2023. Binani tó ń díje lábẹ́ ẹgbẹ́ òṣèlú All Progressives Congress, APC ló fi ẹ̀yìn àwọn ọkùnrin márùn-ún janlẹ̀ níbi ètò ìdìbò abẹ́nú náà. Lára àwọn tó bá Binani díje ni adarí àjọ EFCC tẹ́lẹ̀ rí, Nuhu Ribadu, gómìnà àná ní ìpínlẹ̀ Adamawa, Umaru Bindow, Abdulrazak Namdas, Wafari Therman àti Umar Mustapha. Nígbà tó ń kéde èsì ìdìbò náà, alága ètò ìdìbò abẹ́nú ìpínlẹ̀ Adamawa, Alhaji Gambo Lawal ní Binani ní ìbò ọ̀tàlénírinwó, èyí tó jẹ́ ìbò tó pọ̀ jùlọ. Ìkò Ipolongo tí APC yàn sáájú ìdìbò sípò gómínà ní Ekiti rè é… Idibo sipo gomina naa yoo waye ni Ọjọ Kejidinlogun, Oṣu Kẹfa, ọdun 2022. Ajọ amuṣẹya ẹgbẹ oṣelu APC, National Working committee ti yan eniyan mọkanlelọgọta lati dari eto ipolongo ẹgbẹ naa fun idibo gomina ti yoo waye ni ipinlẹ Ekiti. Ninu atẹjade ti ẹgbẹ naa gbe jade ni wọn ti fi lede bẹẹ, ti wọn si rọ wọn lati ṣiṣẹ takuntakun lasiko idibo naa. Gomina ipinlẹ Kebbi,Atiku Bagudu to jẹ adari ikọ ipolongo naa ni ko si ẹni to gbọdọ sunkun wale ninu wọn amọ ki wọn rẹrin ayọ wale ni. Awọn to wa ninu ikọ ipolongo naa ni Igbakeji Aarẹ Ile Igbimọ Aṣofin Agba, Ovie Omo-Agege; gomina akọkọ labẹ iṣẹjọba tiwantiwa nipinlẹ Ekiti ati minisita fun karakata ati idokowo , Adeniyi Adebayo; minisita fun ọrọ iṣẹ ati ile gbigbe, Babatunde Fashola. Lara wọn naa ni awọn  gomina bii Gomina ipinlẹ Ondo, Rotimi Akeredolu, Ben Ayade, Inuwa Yahaya, Abubakar Badaru, Simon Lalong ati Hope Uzodimma ati bẹẹ bẹe ̣lọ. Bakan naa ni adari ajọ amuṣẹya ẹgbẹ oṣelu APC , Sẹnatọ Abdullahi Adamu ni ko si ewu fun gbogbo awọn ti yoo ṣiṣẹ lasiko idibo naa. Adamu rọ wọn ki wọn ripe ẹgbẹ oṣelu APC lo le iwaju tente ninu idibo sipo gomina ti yoo waye naa. Idibo sipo gomina naa yoo waye ni Ọjọ Kejidinlogun, Oṣu Kẹfa, ọdun 2022. Ẹgbé òsèlú méje darapọ̀ mọ́ ẹgbé òṣèlú Labour Party fún Ètò ìdìbò Ààrẹ Ìfọwọ́sowọ́pọ̀ wa ni láti lé ẹgbẹ́ òṣèlú PDP àti APC kúrò ní ètò ìjọba Ẹgbẹ oselu ADC, PRP, NNPC, ADP, APM, SDP ti kede ìpinnu wọn lati fowosopo pẹlu ẹgbẹ oselu Labour Party. Ẹgbẹ oselu ADC, PRP, NNPC, ADP, APM, SDP ti kede ìpinnu wọn lati fowosopo pẹlu ẹgbẹ oselu Labour Party ninu igbinyanju lati gba eto ìjọba orile-ede Naijiria  kuro lọwọ ẹgbẹ oselu PDP àti APC ninu eto ìdibo ipo aarẹ ọdun 2023. Eyi waye pẹlu igbinyanju lati gba eto ìjọba orile-ede Naijiria  kuro lọwọ ẹgbẹ oselu PDP àti APC ninu eto ìdibo ipo aarẹ ọdun 2023 Ajọ National Consultative Front lọ kede oro naa ni ana ode pẹ ẹgbẹ oselu Labour Party ti di ẹgbẹ oselu kẹta to ni agbara julọ lati bori ninu eto ìdibo to ń bo ni ọdun 2023. Ajo NCFront jẹ orulẹ fun awọn ẹgbẹ oselu miran yato si ẹgbẹ oselu PDP àti APC. Ifowosowopo naa lọ waye lẹyin Ipadẹ olooṣu medogun ti awọn oludari Labour Movement ati awọn ẹgbẹ oselu Labour Party  ti awọn oga agba fun ọmọ ẹgbẹ osisẹ Naijiria NLC ati TUC labe iṣakoso Ayuba Wabba ati Quadri Olaleye sì le iwaju igbinmo naa ti o sokun fa bi awọn ẹgbẹ oselu naa se Idarapo. Agbenuso NCFront, Bilikis Bello ninu atesita kan sọ pẹ ; ""ibi ẹgbẹ oselu Labour Party gẹgẹ bi ẹgbẹ oselu kẹta to ni agbara julọ ni yio fun awọn ọmọ orile-ede Naijiria bi ogun milionu ni afani lati darapo mo ẹgbẹ oselu naa, ti iforukosile sì ti wa kaakiri orile-ede Naijiria. ""Awọn ọmọ orile-ede Naijiria tun ni afani lati lọ ayelujara fun iforukosile ati pe ẹgbẹ oselu naa fun awọn ọmọ orile-ede Naijiria to wa ni oke òkun láti Idarapo ""Awọn oludari ẹgbẹ naa ni Ojogbon Attahiru Jega ti ẹgbẹ oselu People's Redemption Party, Ojogbon Pat Utomi ti ẹgbẹ oselu Labour Party ati Sẹneto Saidu Dansadua tí ẹgbẹ oselu National Rescue Movement pẹlu awọn ẹgbẹ oselu miran ti a yan lati mu ọmọ òye tí yio tu'kọ eto ijoba orile-ede Naijiria."" Bello ni awọn oga agba fun ibasepo awọn oselu naa ni o kede fun awon ọmọ orile-ede Naijiria ni osẹ tí wọn sì kede awọn ilana eto ijoba wọn. ""A ma kede awọn erongba ati ilana eto ijoba ti a ni fun itusile orile-ede wa lọwọ awọn alagbara ni osẹ to n bo."" Kini o ti kọkọ ṣẹlẹ sẹyin? Ẹgbẹ Oselu to n dari ẹto ijọba orile-ede Naijiria APC tí sun ayẹwo fun awọn tio fe di ọmọ òye fun ẹgbẹ oselu naa fun ipo aarẹ to yẹ ko waye ni ojo aje oni siwaju. Agbenuso fun Ẹgbẹ oselu naa, Felix Morka ninu atesita kan to fi sita lana, ni ko si idi kan pataki ti atunse fi wa fun eto ayẹwo fun ìdibo abele fun ipo aarẹ naa. Ojo ketalelogun oṣu karun-un ni o yẹ ki eto ayẹwo naa waye. Atesita naa ni; ""Ẹto ayẹwo fun ìdibo abele to yẹ ko waye ni oṣu karun-un ni ati sun siwaju, tí ẹgbẹ oselu naa o sì kede ojo tuntun laipe."" ""kosi idi kan pataki ti atunse fi wa si bí eto ayẹwo naa,sugbon gbogbo igbinyanju wa ni lati mu iyapada to da ba ẹgbẹ oselu APC. ""A tọrọ foringin fun leleyi."" Ninu wọn lati ri, Asiwaju Bola Ahmed Tinubu, Igbakeji Aare orile-ede Naijiria, Yemi Oshinbajo, Gomina ana Ibikunle Amosun, Gomina Kayode Fayemi, Gomina Yahaya Bello, Oluso Aguntan Tunde Bakare, Ojogbon Ben Ayeda ati beẹ bẹe lọ. Bi eto idibo abele ẹgbẹ oselu naa yio se waye niyii; Ojọbọ, ọjọ kẹrindinlọgbọn, ọdun 2022: Idibo abẹlẹ fun awọn oludije si ipo gomina ati aṣojusofin ni Ile Igbimọ Aṣofin apapọ kekere (Governorship and House of Representatives). Ojọ Eti, ọjọ kétadinlọgbọn, osu karun un ni eto Idibo abẹle fun awọn oludije si Ile Igbimọ Aṣofin Agba ati Ile Igbimọ Aṣofin ti ipinlẹ. Ojọ Eti, ọjọ kétadinlọgbọn, osu karun un ni Igbẹjọ kotẹmilọrun lori eto idibo sipo gomina ati Ile Igbimọ Aṣofin kekere. Ojọ Abamẹta, ọjọ kejidinlọgbọn, oṣu karun un ni Igbẹjọ kọtẹmilọrun fun idibo abẹle fun ipo aṣofin ni Ile Igbimọ Aṣofin Agba."	https://www.bbc.com/yoruba/afrika-61550424
politics	Emir of Kano: Ganduje fún Aminu Ado Bayero ní ìwé ìyannisípò gẹ́gẹ́ bí Emir ìlú Kano	Ati moye yii jẹ, iwo n papa, iwo n na! Bayii lọrọ ri fun Emir ilu kano tuntun, Aminu Ado Bayero atawọn alatilẹyin rẹ, lẹyin ti Gomina Abdullahi Ganduje fun ni iwe iyannisipo nirọlẹ Ọjọru niluu Kano. Aminu ni Emir ẹlẹẹkẹẹdogun ti yoo jẹ niluu Kano lapa ariwa orilẹede Naijiria. Lọjọ Aje ni akọwe ijọba ipinlẹ Kano, Alhaji Usman Alhaji kede Aminu Ado Bayero gẹgẹ bi Emir tuntun ilu Kano lẹyin ti ijọba rọ Lamido Sanusi loye. Emir Bichi ni Aminu tẹlẹ ko to di Emir ilu Kano lọjọ Aje, o ti rọpo Emir Kano tẹlẹ, Lamido Sanusi bayii. 'Fáàbàdà! Buhari kò lọ́wọ́ sí ìyọnípọ̀ Sanusi, e yé parọ́ kiri.' Faabada! Aarẹ Muhammadu Buhari ko lọwọ ninu irọloye Emir ilu kano ana, Lamido Sanusi bii ti wulẹ o mọ. Oludamọran pataki fun Aarẹ Buhari lori ọrọ iroyin, Garba Shehu lo fọrọ yii lede loju Twitter rẹ. Shehu ṣalaye pe ko si otitọ kankan ninu ahesọ ọrọ tawọn eeyan kan n gbe kiri pe ati yọ Sanusi nipo ko sẹyin Buhari. Oludamọran aarẹ ni oṣelu lo wa nidi ọrọ tawọn kan n sọ pe Aarẹ Buhari mọ nipa bi ijọba ipinlẹ Kano ti rọ Sanusi loye. Garba Shehu ni adura ni Buhari pe ifẹ Eleduwa nikan ni ko maa wa si imuṣẹ nigba gbogbo nipinlẹ Kano, ẹnikẹni ko wu ko wa lori itẹ gẹgẹ bi Emir ilu Kano. Aarẹ Buhari ki awọn araalu Kano fun ifarabalẹ wọn ati bi wọn ti gba alaafia laaye lati igba ti ijọba Gomina Abdullahi Ganduje ti rọ Sanusi loye gẹgẹ bi Emir ilu Kan Ààrẹ Buhari mọ̀ nípa ìyọnípò Sanusi Lamido II gẹ́gẹ́ bí Emir Kano-Kwankwaso Gomina nigba kan ri nipinlẹ  Kano Rabiu Musa Kwankwaso ti di ẹbi iyọninipo Emir Kano,Sanusi Lamido Sanusi, ru aarẹ Muhammadu Buhari. Olori ẹgbẹ alatako naa sọ pe ijọba ipinlẹ Kano fun ara wọn n sọ pe aṣẹ ti wọn pa fawọn lati ọdọ ijọba apapọ lawọn tẹle lati rọ Sanusi loye. O ṣalaye pe awọn to sunmọ aarẹ n sọ pe aarẹ Buhari kii da si iru awọn aawọ bayi ṣugbọn ti ọrọ ba kan ipinlẹ Kano,bakanna kọ ni ọmọ ti ṣe sori. Kwankwaso sọ pe Buhari n da si ọrọ Kano.Nigba to yẹ ko sọrọ,gbogbo wa la ripe o dakẹ.Nigba ti ko ba si yẹ kodakẹ, a ma sọrọ. Lati igba ti wọn ti yọ Sanusi ni ọjọ Aje,ijọba Buhari ko ti fesi si iṣẹlẹ yi. Ṣugbọn ṣaaju asiko yi ni aarẹ ti sọ wi pe oun ko ni dasi ọrọ abẹle to n waye ni ipinlẹ Kano. Ile iṣẹ BBC ko ti ri aridaju lati fi sọ boya lootọ ni awọn nkan ti Sẹnẹtọ Kwankwaso sọ yi. Lasiko ijọba Kwankwaso ni  Emir Sanusi gun ori oye. Lọwọlọwọ bayi,Emir Sanusi wa ni ipinlẹ Nasarawa nibi ti wọn le lọ lẹyin iyọnipo rẹ. Kwankwanso ni ohun ibanujẹ lo jẹ fun ipinlẹ Kano nitori ọba alapọnle nile ati lẹyin odi ni Sanusi jẹ.Gẹgẹ bi ohun to sọ, o ni awọn ri aridaju pe ijọba apapọ  mọ wi wọn gbe igbesẹ lati yẹ aga nidi Sanusi. O tako ọrọ tawọn kan sọ wi pe lati igba ti Kwankwaso ti wa lori oye ni ijọba ti n kilọ fun Sanusi pẹlu bi o ti ṣe ma n sọ ọrọ ti ko fidimulẹ. ''Mi o fi iwe ikilọ kankan ranṣẹ si Emir Sanusi tabi nkankan to jọ bẹ'' BBC tun beere lọwọ rẹ nipa ẹsun tawọn kan fi kan awọn alatilẹyin Kwankwasiyya pe awọn ni wọn runa si wahala laarin Sanusi ati Gomina Ganduje. Gẹgẹ bi o ti ṣe sọ,Kwankwanso sọ pe  ohun tawọn eeyan Kano n sọ ni pe inuEmir Sanusi ko dun si Ganduje nitori pe aarẹ ti ni ki wọn jẹ ki awọn to ba jaweolubori ninuidibo ṣe ijọba. O wa bẹnuatẹ lu bi aibọwọ funEmir yi ti ṣe tabuku ba awọn eeyan ipinlẹ Kano.	https://www.bbc.com/yoruba/afrika-51830071
entertainment	Oyebade Adebimpe: Kò ṣeéṣe kí n lóyún, kí n sì gbe pamọ́ lọ́jọ́ orí mi	"Gbajumọ òṣèré tiata Yorùbá, Oyebade Adebimpe ti sọrọ lori iroyin to n lọ ni igboro pe o ti loyun fun akẹgbẹ rẹ, Lateef Adedimeji. Ọrọ yìí ló n jade lẹyin ti awọn oṣere mejeji ni lootọ ni wọn n mura igbeyawo, eyii tí yóò waye ninu oṣu Kejila, ọdún yìí. Ṣaaju ni awọn eeyan ti kọkọ n sọ pé Adebimpe ti loyun fun Lateef, eyii to ṣokunfa igbeyawo ti wọn n mura rẹ lọwọ. Wayii o, Adebimpe ti fi fidio kan lede loju opo Instagram rẹ, ninu eyi ti apẹrẹ oyun ko hàn lara rẹ. Ṣugbọn awọn kan lára àwọn ololufẹ rẹ wà n bere lọwọ rẹ labẹ fídíò náà nipa oyun ti awọn eeyan sọ pé ọ wa ninu rẹ. Ṣugbọn nígbà tí yóò fesi, o ni ìbùkún Oluwa ni oyun, oun kò sí ní fi ọwọ bo mọlẹ ti akoko oun ba pe lati ni oyún. Adebimpe ni ""Ohun tó ba wu ẹlẹnu lo lè fi ẹnu rẹ sọ, mi o kere ju lati lóyún tàbí lati bi ọmọ."" ""Ti mo ba dẹ loyun mi ọ ni gbe oyun naa pamọ nítorí ibukun Olúwa ni ọmọ bíbí jẹ."" Ẹnu ọjọ mẹta yii ni Adebimpe ati Adedimeji sọ ni gbangba pe àwọn fẹ ṣe ìgbéyàwó loṣu Kejìlá. Ẹwẹ, ṣáájú ni awọn méjèjì ti kọkọ sẹ pé àwọn wọn kìí ṣe ololufẹ."	https://www.bbc.com/yoruba/afrika-59474933
politics	Imam Afeez Akinola declares for Presidency: Ànọ́bì gan ló ni òṣèlú, Islam gangan ló ni òṣèlú, báyìí ló ṣe pàṣẹ fún mi	"""Laarin ọdun kan gbogbo ohun to ti bajẹ lo maa to, walahi, aṣẹ Ọlọrun ni"". Ọjọ diẹ sẹyin lọsẹ yii ni Alfa Olasupo Akinola naa bọ sita pe oun n kede lati dije du ipo Aarẹ Naijiria lọdun 2023. Lori ayelujara, aworan rẹ wa kaakiri to gbe aworan ara rẹ ati ipo to n lọ fun dani. Ṣé lóòtọ́ ni pé mo leè jẹ́ ''virgin"" kí ẹ̀jẹ̀ má sì yọ lálẹ́ ọjọ́ ìgbéyàwó? - Ìwádìí fìhàn Ọ̀gá Àgbà Ọlọ́pàá sọ ìgbà tí wọ́n ó gbé ọkọ akọrin Osinachi tó dolóògbé lọ sí iléẹjọ́ Mo tọrọ àforíjì lórí fídíò tí mo gbé jáde, tó ń mú àwọn èèyàn pè mí - Bukunmi Oluwashina Olasupo kede erongba rẹ niwaju awọn ọmọ ìjọ rẹ n'ilu Ibadan lọjọ Aiku. Ọrọ to si gba ori ayelujara kan lọjọ naa ni pe Ọlọrun lo sọ fun oun pe ki oun dide lọ gbe apoti idibo lati di aarẹ. Eyi lo mu ki BBC Yoruba gbera lọ si ilu Ibadan nibi ti Alfa yii fi ṣe ibudo lati jẹ ko tan imọlẹ si ọrọ lerefee ti awọn eeyan n ka lori ayelujara. Ọlọ́run ló sọ fún mi kí n lọ dupò ààrẹ Naijiria ní 2023, ohun tó sọ fún mi rèé - Ìmàámù Afeez Akinola Oluwo, tètè yípadà nídìí títàbùkù Yorùbá tori ewe ń bẹ̀, òògùn wà 'Ó dá mi lójú pé kò ní sí ìdìbò sípò gómìnà ní Osun, Ekiti láíláí ní ọdun 2022!' Ọ̀rọ̀ Ayo Adebanjo pé kí Tinubu, Osinbajo yọwọ́ ní dídu ipò ààrẹ, ṣé gbogbo ẹgbẹ́ Afenifere lọ́wọ́ síi báyìí? Àwọn ọ̀dọ́ ló leè gba Naijiria là kúrò ní oko ẹrú –Imam Akeugbagold Nibẹ la ti rii wipe Ọmọwe gaan ni Alfa yii to si tun ni imọ kikun nipa ẹsin Islam ati pe eyi ko fa a kuro ninu oṣelu gẹgẹ bo ṣe n ṣe takuntakun ninu ẹgbẹ oṣelu rẹ, APC bo ṣe sọ. ""Lati igba ti mo ti pari ile ẹkọ ti mo si darapọ mọ oṣelu, gbogbo awọn adari to ti dide ni mo n tẹle tọkantọkan"". O ni lati ileewe naa ni Ọlọrun ti ni oun fẹ lo oun lati tun orilẹede yii ṣe. Iha ti ẹsin Islam kọ si òṣelu pọ gidi gan, imọ ti aye ko lee dari oṣelu, eeyan Ọlọhun naa lo le dari orilẹede yii, ti yoo mu aye bintin bayii"". Sheikh ni oun mọ pe gbogbo eeyan lo maa n gbadura ni Naijiria torinaa ki gogbo wọn lọ gbadura si orukọ oun wo boya oun ni ki wọn si gbaruku ti oun. O fi kun un pe bi oun ba di aarẹ, onikaluku ni yoo maa ṣe ẹsin rẹ lọtọọtọ. Wo àwọn ọmọ Yorùbá mẹ́fà tí ẹnu ń kùn lórí ìbò ààrẹ ọdún 2023 Rotimi Amaechi, mínísítà fétò ìrìnnà kéde ìpinnu láti díje fún ipò ààrẹ Nàìjíríà Tinubu hùwà ọdàlẹ̀, Ọlọ́run kó sì ní gbà fún un lórí èròngbà rẹ̀ - Ohanaeze Ndigbo 'Fásitì Nàìjíríà kò gbà mi wọlé ló mú mi sá lọ Ukraine, àmọ́ ohun tí ojú mi rí nínú ogun náà rèé kí ń tó sá wá Nàìjíríà'"	https://www.bbc.com/yoruba/afrika-61172350
politics	Bola Tinubu: A óò yọ àwọn ọmọ Naijiria kúrò nínú ìṣẹ́, òṣì, ìṣòró ètò aàbò àti àìmọ̀kan	"Olori ẹgbẹ Afenifere, Oloye Ayo Adebanjo ti sọ pe bi igba ti Tinubu n pe awọn ọmọ Naijiria, paapaa ẹya Yoruba ni ọ̀dẹ̀ ni ọrọ to sọ pe eto aabo Naijiria yoo dara si i ti oun ba fi di aarẹ. Adebanjo sọ ọrọ naa fun BBC Yoruba pe kii ṣe igba akọkọ re e ti ẹgbẹ oṣelu APC ti Tinubu wa ti n sọ pe awọn yoo tun eto aabo Naijiria ṣe. Ọjọru, ọjọ kọkandinlogun, oṣu yii, ni Tinubu sọ ọrọ naa gẹgẹ bi ara ipinnu to ni fun awọn ọmọ Naijiria to ba fi wọle si ipo aarẹ lọdun 2023. Ki gan an ló mú kí awuyewuye pọ̀ lórí ìkéde èròngbà Tinubu láti du ipò ààrẹ Nàìjíríà? Ṣugbọn Adebanjo sọ pe bi wọn ṣe sọ ni ṣaaju idibo to gbe wọn wọle lọdun 2015 ati 2019 niyẹn, amọ ti ko si ayipada kankan. Eyi to tumọ si pe ẹtanjẹ lasan ni. Adebanjo ni ẹgbẹ Afenifere ko ni i gba eto idibo kankan, ayaafi ti wọn ba fagile ofin ti Naijiria n lo lọwọ, ti wọn si pada si eyi ti Obafemi Awolowo, Nnamdi Azikiwe, Tafawa Balewa ati awọn baba nla Naijiria fi ọwọ si. Kini Tinubu sọ? Lara nkan ti Tinubu tun sọ pe ẹgbẹ APC yoo ṣe ni pe yoo mu awọn ọmọ Naijiri kuro ninu iṣẹ ati oṣi ti wọn ba le dibo fun awọn. Tinubu lo sọ ọrọ naa ninu fidio kan to n milẹ titi lori ayelujara, nibi to ti n ba awọn alatilẹyin rẹ kan sọrọ lori erongba ẹgbẹ naa fun awọn ọmọ Naijiria. Bola Tinubu ni pe:  ""…A oo ṣe eyii ki a ma baa yọ ẹnikẹni silẹ, eyii ko si ni nnkankan n ṣe pẹlu bi wọn ṣe toṣi to."" ""Ami ẹgbẹ wa ni igbalẹ, ami to si wa lori fila mi ni jija ajaga… A oo ja ajaga oṣi, a oo ja ajaga iṣẹ ati ajaga aimọkan."" Tinubu tẹsiwaju pe Naijiria nilo alaafia ati ọna lati fopin si bi awọn janduku ṣe n da omi alaafia Naijiria ru. Lẹyin naa lo rọ awọn alatilẹyin rẹ lati ṣe atilẹyin fun ẹgbẹ oṣelu APC nitori ẹgbẹ onitẹsiwaju ni ẹgbẹ naa jẹ, gẹgẹ bii ohun to sọ. Nnkan bii ọsẹ meji sẹyin ni Tinubu kede pe oun yoo dije du ipo Aarẹ Naijiria, ati pe oun ti fi erongba naa to Aarẹ Muhammadu Buhari leti. Ṣaaju ni iroyin ti kọkọ n lọ nigboro, ti ọpọ patako ajuwe si n kede pe Tinubu yoo dije du ipo Aarẹ, amọ ko sọ nnkankan nipa ipinnu rẹ titi di akoko to kede pe oun ti fi ọrọ naa to Aarẹ leti. Wayi o, pupọ awọn ọmọ Naijiria lo ti n fi erongba wọn lede lori erongba Tinubu lati dije du ipo Aarẹ. Bi awọn kan ṣe gbagbo pe oun ni ade Aarẹ naa tọ si nilẹ Yoruba nitori awọn iṣe ribiribi ti wọn ni o ti ṣe sẹyin. Lawọn mii n sọ pe ipo naa ko tọ si rara nitori bo ṣe dakẹ gbera lasiko ti awọn ọdaran Fulani n pa awọn ọmọ Yoruba, ati atubọtan iwọde EndSARS lọdun 2020. Ẹwẹ, awọn ẹgbẹ mii lero pe idibo kọ lo kan ninu ọrọ awọn ọmọ Yoruba lọwọ yii bi ko ṣe ki wọn pin, ki olukaluku si da ọmu iya rẹ gbe. Gbogbo ẹ gbogbo ẹ, ẹkọ yoo foju mimu han ti asiko eto idibo naa ba to lọdun 2023."	https://www.bbc.com/yoruba/60067471
entertainment	Lateef Adedimeji àti Bimpe Oyebade sọ bi ìrìnàjò ìfẹ́ ṣe bẹ̀rẹ̀ láàrin wọn	"Kii se iroyin tuntun mọ, pe gbajugbaja osere meji, Lateef Adedimeji ati Adebimpe Oyebade, yoo ṣe igbeyawo laipẹ. Amọ, bawo ni ifẹ wọn ṣe bẹ̀rẹ̀? O ti to asiko diẹ, koda yoo ti to ọdun meji ti iroyin ti n jade pe awọn mejeeji n fẹ ara wọn, botilẹ jẹ pe wọn jiyàn rẹ. Ninu ọrọ ti wọn sọ fun itakun agbaye igbeyawo, Bella Naija, tọkọtaya naa sọ pe akọsilẹ Ọlọ́run ni ọrọ ifẹ wọn. Ibi isẹ tiata kan ni àwọn mejeeji ti kọkọ pade lati jọ ṣisẹ pọ. Kii si ṣe loju ẹsẹ ni irinajo ifẹ bẹ̀rẹ̀ ni aarin wọn. Wọn ti pade ni àìmọye igba saaju asiko ti isẹ pa wọn pọ ni ọdun 2018, sugbọn wọn o ba ara wọn sọrọ. Ẹnikan lara wọn lo kọkọ yo ìfẹ́ fun ẹnikeji, àmọ́ ko sọrọ. Wo ohun tí ọkọ àti ìyàwó, Lateef Adedimeji àti Bimpe fi síta fúnra wọn to fihàn pé ọjọ́ ti súnmọ́ Ṣé lóòtọ́ ni Lateef Adedimeji àti Bimpe Oyebade fẹ́ ṣègbéyàwó lọ́tẹ̀ yìí lóòtọ́? Lateef bá BBC Yoruba sọ̀rọ̀ Wo àwọn ọ̀rọ̀ tó ki pọ́pọ́ tí Lateef Adedimeji fi kọrin ọjọ́ ìbí fún Adebimpe Oyebade ""Onítèmi"" Bimpe Oyebade sọ̀kò ọ̀rọ̀ sí àwọn èèyàn tó ń lọgun pé ó lóyún Lasiko ti a sọ yii, àwọn mejeeji wa ninu irinajo ifẹ pẹlu ẹlomiran, ti wọn si n la isoro kọja ninu rẹ. Ṣugbọn, ọrẹ timọtimọ ti ẹni kankan ko le ri idi rẹ ni wọn. Lojoojumọ ni isẹ sinima n pa wọn pọ. Ọrẹ wọn lágbára debi pe awọn akọroyin n fi wọn ṣe iroyin lojoojumọ. Adebimpe ko tete gba 'lẹta ifẹ' Lateef, nitori pe ko tii ri àmì pe ọkọ rẹ ni. Ṣugbọn lọjọ kan, o ri àmì. Ọ̀kùnrin to tú àṣírí ohùn Olóyè Sunday Igboholórí fóònù ti bọ́ lọ́gbà ẹ̀wọ̀n Cotonou Kí ni ìdí tí wọ́n fi ń lọ́ ọmú obìnrin nílẹ Adúláwọ̀? Èmi àti ọmọ ẹgbẹ́ akọrin wa jọ yó ìfẹ́ ara wa ni - Pásítọ̀ ní òun kò jẹ̀bi ẹ̀sùn ìfipábáni lòpọ̀ Nibi isẹ sinima IGE, ti Toyin Abraham kọ, ni wọn wa, ti Adebimpe ti ri àmì to n wa ninu oju Lateef. Gẹgẹ ṣe gẹgẹ wayi. Otutu ifẹ bo Bimpe. Bẹẹni wọn bẹ̀rẹ̀ irinajo ifẹ wọn titi Lateef fi fun ni oruka adehun igbeyawo. Ọjọ́ kejilelogun, osu Kejila, ọdun 2021 ni wọn o di tọkọtaya."	https://www.bbc.com/yoruba/59700783
sports	Sekinat Quadri ọmọ ọdún méje ajẹ̀sẹ́ to fẹ dabi Anthony Joshua	''O wun mi ki n di Naijiria 'Champion' bi Anthony Joshua '' Erongba Sekinat Quadri abẹṣẹkubiojo ọmọbirin ọmọ ọdun mẹjẹ re e nilu Eko. Papa iṣere Oworo Sports Centre ni a ti ṣe alabapade re e nibi ti oun ati awọn ajẹsẹ miran ti n gbaradi. Nigba ti Sekinat wa ni ọmọ ọdun maarun ni oun ati Baba rẹ jijọ nasẹ lọ si papa iṣere naa ti o si ri awọn to n ja ẹṣẹ. ''Mo sọ fun Mummy mi wi pe mo fẹ́ ma ja ẹṣẹ ṣugbọn wọn sọ wi pe rara. Daddy mi lo sọ wi pe ko buru'' Laarin awọn akẹgbẹ rẹ, Sekinat jẹ ọmọ to fi ọkan si ẹṣẹ jija ti ọrọ rẹ a si ma ya olukọni rẹ lẹnu. ''Mi o lero wi pe yoo ṣe daada nidi ẹṣẹ jija yi nitori ko lara pupọ.Sugbọn lati igba ti o ti bẹrẹ niṣe ni o n jọ mi loju.''	https://www.bbc.com/yoruba/afrika-46691478
health	Àṣírí tú! Ì﻿lò ìyà ni wọ́n ń lo àwọn dókítà ọmọ Nàìjíríà tó ń lọ sí UK fún iṣẹ́	"Awọn dokita onimọ iṣegun oyinbo to n ṣiṣẹ ni orilẹ-ede United Kingdom, amọ ti wọn gba lati awọn orilẹ-ede ti ko rọwọ họri sọ pe wọn n lo wọn ni ilokulo. Iwadii kan ti BBC ṣe, tu aṣiri pe ileeṣẹ eto ilera kan ni orilẹ-ede Britain, n lo awọn dokita ti wọn gba lati Naijiria ni ilokulo. Awọn ileewosan aladani ni wọn n gba awọn dokita naa si, Ṣugbọn ilana ti wọn fi ni ki wọn maa ṣiṣẹ tako ofin ẹka ilera ni UK. Ẹgbẹ awọn dokita ni orilẹ-ede naa, British Medical Association (BMA) sọ pe iyalẹnu nla ni nkan naa jẹ fun awọn. BBC ba lara awọn dokita ti ọrọ naa kan sọrọ. Lara wọn ni Augustine Enekwechi, ọ̀dọ́kùnrin dokita to wa lati Naijiria. Enekwechi sọ pe nileewosan Nuffield Health Leeds ni oun ti kọkọ ṣiṣẹ lọdun 2021. Nigba to wa nibẹ, o ni wakati mẹrinlelogun ni oun fi n ‘ṣiṣẹ’ loojọ fun ọsẹ kan gbako – to si ṣoro fun oun lati fi ọgba ileewosan silẹ nigba kọọkan. O ni bi igba ti oun wa ni ọgba ẹwọn ni iṣẹ ti oun n sẹ. Ṣugbọn awọn alaṣẹ ileewosan naa sọ pe irọ ni. Wọn sọ fun BBC pe awọn n tọju awọn oṣiṣẹ awọn daadaa, ti wọn si n fun wọn ni aaye isinmi. Ileeṣẹ kan, NES Healthcare lo gba Augustine lati Naijiria. Nkan ti ileeṣẹ yii ma n ṣe ni pe wọn ma n gba awọn dokita ṣiṣẹ lati awọn orilẹ-ede ilẹ okeere, pupọ ninu wọn lo si n wa lati Naijiria. Awọn dokita naa ni wọn ma n gba lati maa gbe ni ọgba ileewosan. Augustine sọ pe idunnu ko jẹ ki oun ka ilana ati ofin to de iṣẹ naa nigba ti wọn gba oun. Eyi ti ko jẹ ko ṣakiyesi pe awọn ilana wọn tako ofin ẹka eto ilera ni UK, paapaa ofin to tako ṣiṣe isẹ fun ọpọlọpọ wakati. Akọsilẹ kan to jẹyọ lati ara iwadii ẹgbẹ awọn dokita ni Britain, eyi ti wọn fun BBC fihan pe ìdá 92% awọn dokita ti wọn gba lati ilẹ okeere lo wa lati Africa – pupọ ninu wọn, 81% si wa lati Naijiria.. Ọpọ ninu awọn ti wọn ba sọrọ lo fi ẹdun ọkan han lori iṣẹ aṣeju ati pe wọn ma n yọ lara owo oṣu wọn. Ileewosan ọtọọtọ ni wọn n ba a ṣiṣẹ, ṣugbọn ileeṣẹ agbani siṣẹ NES lo gba gbogbo wọn. Lootọ ni ajọ ilera ni agbaye, WHO, tako eto gbigba ọpọ dokita ati nọọsi ṣiṣẹ lati awọn orilẹ-ede to ṣẹṣẹ n goke, ti wọn ko si ni oṣiṣẹ ilera to to. Ninu orilẹ-ede mẹtadinlaadọta ti WHO darukọ, pupọ wọn lo wa ni Africa. UK paapaa fi sinu ofin rẹ, eyi to sọ gbigb dokita lati Naijiria di eewọ. Irinajo BBC si Naijiria, tu aṣiri ibudo idanwo kan nilu Eko, nibi ti a ti ri ọgọọrọ awọn dokita to tò lati ṣe idanwo kan ti wọn pe ni Professional and Linguistic Assessment Board Test – tabi PLAB 1. Ajọ to n risi eto ilera nilu London, General Medical Council nilu London, lo n mojuto idanwo naa, esi rẹ si ni nkan akọkọ ti awọn alaṣẹ ilera ni Britain ma n wo lati fun eeyan ni iwe aṣẹ lati ṣiṣẹ dokita ni UK. Awọn dokita ti a ba sọrọ ni, owo oṣu gọbọi ati igbe aye idẹrun lo mu wọn joko fun idanwo naa. Awọn oṣiṣẹ ajọ ilẹ Britain, British Council si lo dari idanwo ọhun nilu Eko. Ajọ GMC ṣe iru idanwo naa ni Ghana, Sudan, Pakistan ati Bangladesh. Ṣugbọn ati GMC ati British Council sọ pe awọn ko kopa ninu gbigba ọgọọrọ dokita siṣẹ. Dokita mii to jẹ ọmọ Naijiria ti BBC tun ba sọrọ ni Femi Johnson. Ileewosan aladani to yatọ si ti Augustine ni wọn pin si, lẹyin NES gba a. O ni wakati mẹrinla si mẹrindinlogun ni oun fi n ṣiṣẹ lojumọ, ti wọn si tun ma n pe fun iṣẹ loru. ""Ko si aaye fun isinmi, amọ ọjọ to ba pinnu lati sinmi, wọn ma n yọ lara owo oṣu rẹ."" Ileeṣẹ NES sọ pe awọn n fi owo naa gbọ bukaata dokita ti yoo rọpo ẹni to ba lọ fun isinmi ni. Ilana wo ni awọn dokita ijọba ni UK fi n ṣiṣẹ? Aṣoju ẹgbẹ awọn dokita ni UK< Dokita Jenny Vaughan sọ pe ko si dokita ajọ NHS (ileeṣẹ eto ilera ijọba) to n ṣiṣẹ ju wakati mejidinlaadọta ni ọsẹ. Eyi to ba beere fun afikun ọjọ iṣẹ rẹ, kii ṣe ju wakati mejilelaadọrin lọ. “Ko si dokita kankan ni NHS to n ṣe ju isẹ alẹ mẹrin leralera, nitori a mọ pe o lewu.” O ṣapejuwe ilana ti awọn ileeṣẹ aladani fi n ṣiṣẹ gẹgẹ bi imuni lẹru, to si lewu fun dokita ati alaisan."	https://www.bbc.com/yoruba/articles/c1ev9p5x34no
politics	Osun election tribunal: PDP ti fèsì sí ẹ̀bẹ̀ ẹsùn ẹjọ́ tí Gómìnà Gboyega Oyetọla pè lórí èsì ìdìbò gómìnà Osun	PDP dahun si ẹsun Oyetọla ati APC, O ni pe ki ile ẹjọ da ẹjọ naa nu.  Ẹgbẹ́ òṣèlú Peoples Democratic Party ti sọ pe ko si ootọ ninu ọrọ awọn agbẹjọro gomina Oyetoal ti APC ni Osun. Gomina Oyetola to jẹ oludije fun ẹgbẹ oṣelu All Progressives Congress (APC) ati ẹgbẹ rẹ APC lo tako esi idibo gomina to waye ni oṣu Keje, ọjọ kerindinlogun, ọdún 2022 niwaju ile-ẹjọ. Gomina Oyetọla ati ẹgbẹ APC sọ pe awon ibo ti won di ni àwọn ijọba ibilẹ kan ju ohun ti o yẹ lọ ni ipinlẹ naa ninu eto ibo gomina to kọja. Kini o wa ṣẹlẹ bayii? Alaga igbimọ alabojuto PDP l'Osun Dokita Adekunle Akindele ninu esi rẹ ro ile-ẹjọ Idibo lati fagile ẹbẹ Oyetola ati ẹgbẹ oṣelu APC, ti o sì ṣapejuwe rẹ pe ko ja si nkankan nitori pe isọ ni, ati pe ko si ipilẹ ti o fi le duro nitori pe fifi akoko sofo lasan ni yoo jasi. Adekunle wa salaye siwaju pe Seneto Ademola Adeleke lo ye ki won kede gege bi ẹni tó jáwé olubori bi o ti yẹ. O si so wi pe ko si ibi ti ibo ti ju ohun ti o yẹ kí wọn kéde lọ ni gbogbo awon ibudo idibo ti gomina Oyetola ati ẹgbẹ APC gbe wa siwaju ilé ẹjọ. Kini nakn mii ti Adekunle tun sọ? Akindele Adekunle tun jẹ ko di mimo pe ètò idibo naa jẹ eyiti o lọ ni alaafia, pẹlu ootọ ati igbẹkẹle laisi eyikeyi ti o ta ko ibamu pẹlu Ofin Idibo, ọdun 2022. PDP tun je ko di mimọ pe awọn ẹsun ati ẹbẹ ti gomina Oyetola gbe lo ile ẹjọ jẹ Iro nla ti ko le fidimule ati èrò tí kò lè wa sí imusẹ. Akindele pari ọrọ rẹ pe ipejo awuyewuye ètò ìdìbò ti gomina Oyetọla ati ẹgbẹ rẹ APC gbe wa sí ilé ẹjọ wa fún lati fi akoko sofo ati igbiyanju ni asan. O fi kun un pe Seneto Ademola Adeleke ti o jẹ oludije fun ẹgbẹ òṣèlú PDP ati gomina ti gbogbo eniyan ipinle Ọsun yan ni o kunju osunwon lati dije fun eto idibo naa. Imoran wo ni PDP wa gba APC ni Osun? Nitori naa ẹgbẹ oṣelu PDP wa gba ẹgbẹ oṣelu APC ati Oyetola lamoran pe ki won gba ijakule wọn t'owaye ninu ètò ìdìbò tokoja. O ni pe ki won dekun ijakule egan, ki won si bere ilana lati gbe isejoba kalẹ fún Seneto Ademola Adeleke ti gbogbo ilu dìbò yàn. Iléẹjọ́ tó ń gbọ́ awuyewuye ètò ìdìbò ti fún Gómìnà Oyetola láṣẹ láti ṣàyẹ̀wò àwọn ohun eèlò ìdìbò Osun Ilé ẹjọ to n gbo awuyewuye eto idibo ni ipinlẹ Osun ti fún Gomina Oyetola l'ase lati ṣe ayẹwo awọn ohun eèlò ìdìbò ti wọn lo lasiko idibo to kọja. Ilé ẹjọ to n gbo awuyewuye eto idibo ni ipinlẹ Osun ti fún Gomina Oyetola l'ase lati ṣe ayẹwo awọn ohun eèlò ìdìbò ní ajọ INEC. Awọn agbẹjọrọ fun Gomina Gboyega Oyetola ti Agbejoro agba yomi Alliu saaju lo ṣalaye fun ile ẹjọ 'Tribunal' to n gbọ ẹjọ laarin Oyetola ati Adeleke pe wọn ko tii ri Ademola Adeleke fun ni iwe ipejọ bi o ti yẹ. Kini o n ṣẹlẹ lori boya wọn ri iwe ipẹjọ fun Adeleke Ademola tabi bẹẹkọ? Leyin ti awọn agbẹjọro Gomina Oyetola fidẹ mulẹ fun Adajo pe wọn ko ri Senato Ademola Adeleke lati fun un ni iwe naa bi o ti yẹ ni Adajo ba ni pe ki wọn lọ le iwe naa si ara fọto ipolongo ibo ti Adelekee ti wọn lẹ si ẹnu ọna ileejọ giga naa ni Oke fia ni Osogbo. Alaga ile ẹjọ to n gbo awuyewuye nipa eto idibo gomina ni Ipinle Osun, Adajo Tertesa Aorga Kume ti pàṣẹ ki àwọn olujejo keji lo ọnà miran láti fí ìwé ipejo ranṣẹ sí gomina tuntun Ademola Adeleke. Eyi waye nigba ti ikọ Oyetola sọ pe titi di isinyi, wọn koi tii ri Adeleke Ademola lati fun un ni iwe ipejo naa. Adajo naa ni eyi wa lati lo lẹ mo ara patako iroyin to wa lenu ona ilé igbẹjọ idibo àti ṣíṣe ayẹwo àwọn ohun eèlò ìdìbò ni ile iṣẹ ajọ INEC. Ile ẹjọ to n gbọ awuyewuye eto ibo gomina ni ipinle Ọṣun lo ti sọ ṣáájú pe awọn yoo joko lọjọ Aje oni. Sugbọn kii ṣe lati bẹrẹ igbẹjọ lori awuyewuye eto ibo gomina ipinlẹ Ọṣun laarin gomina Oyetọla ati Ajọ INEC pẹlu Sẹnetọ Ademola Adeleke. Wo ibi ti igbẹjọ ajọ to n gbọ ẹjọ eto idibo nipinle Osun de duro. Ijoko awuyewuye eto idibo ni ipinlẹ Ọsun ni ọjọ Aje, ọjọ kejilelogun, osu kẹjọ, ọdun 2022 ti sọrọ ṣaaju ki ijoko to pada bẹrẹ nigba to ba ya. Nibẹ ni won yoo ti gbọ igbẹjọ ipenija ti igun Oyetọla gbe tọ ile ẹjọ naa wa lori ipenija ti wọn n koju lati fun Sẹnetọ Adeleke ni iwe ipẹjọ. Lara awọn agbejoro agbà olupejo Yomi Alliyu (SAN) lakoko ti o n jiyan tọka sí àwọn igbenija ti awọn dojukọ lati mu ìwé ipejo tọ olujejo seneto Ademola Adeleke ti o sì rọ ile ẹjọ naa lati lo ọna míràn.	https://www.bbc.com/yoruba/62631857
politics	APC: Mí ò tíí ní ìpinnu lóri ìdíje ààrẹ ọdún 2023-Tinubu	"Asáájú ẹgbẹ́ òṣelú ẹgbẹ́ APC, Sẹnatọ Bola Ahmed Tinubu ní òun kò ti ṣe ìpinnu láti díje dupò ààrẹ orílẹ̀-èdè Naijiria lọ́dun 2023 Èyí lòdì sí àwọn oníruuru ọ̀rọ̀ tó ti n lọ nígboro tẹ́lẹ̀, yálà Asiwáju ní ǹkan to jẹ òun lógun jùlọ ni bi ọrọ ajé tó n dẹnu kọle yìí yóò ṣe gbéra sọ pada àti bi eto iléra yóò ṣe pada bọ̀ sípò ní Naijiria. Tinubu sọ eyi di mímọ nínú àtẹ̀jáde kan tó fọwọ́ sí lọ́sàn òní sátide, èyí sì ni ìgbà àkọ́kọ́ tí yóò fọhùn láti ìgbà tí wọ́n ti yọ ọwọ́ Adams Oshiomhole láwọ gẹ́gẹ́ bi alága ẹgbẹ́ náà tí wan sì tú ìgbìmọ amúṣẹ́ṣe ká lọ́jọ́rú ọ̀ṣẹ̀ yìí. Nínú ọ̀rọ̀ rẹ̀ ó ní : Sí gbogbo ẹyin ti ẹ ti n kù pé ìgbésẹ̀ ààrẹ Buhari àti ìpáde àwọn ìgbìmọ tuntun nínú ẹgbẹ́ òṣèlú APC ṣe ṣe fi òpin sí ìpínnu mí láti di ààrẹ lọ́dún 2023, ó ṣe mi láànú fún yín"" ""Ènìyan ẹlẹ́ràn ara lásán ni mí tí kò sì ni oye ọjọ́ iwájú tàbí ọgbọ́n òṣèlú tí ẹ ń fi ẹnu jẹ́ pé ní, ẹ tí n yọ ayọ lórí ikú ìpínnu ìjákulẹ oyé ààrẹ tí kò ti wáye rárá. ""Tinubu ní kìí ṣe irú àsìkò ti ààrun Covid-19 ń da ètò ọrọ ajé láàmú yìí, mí ò rí ọjọ́ ìwájú tó bi éyin 'se rii"" Mí ò sì tíì ṣe ìpinnu kankan láti dupò ààrẹ lọ́dún 2023 nítori pé àwọn ǹkan to n kojú wa ní àsìkò yìí tí lágbára tó. Ní àsìkò tí a wà yìí, mí ò jẹ́ kí ọ̀rọ̀ òṣèlú nípa ọdún 2023 jẹ mí lógún, mó rí eyi bi ǹkan ti kò bójú mu rárá, ó sì jẹ́ ìwà àìní ìmọ̀lára lásìkò ti ọ̀pọ̀ ń koju ìṣòro oníhà méjì, ètò ọ̀rs ajé tó nira àti ààrùn tó n kó ìpaya bá gbogbo ayé. Láti bi oṣù díẹ̀ sẹyìn ni mo ti n ro àwọn ìlànà ìjọba ti a lè gbé silẹ̀ tí yóò ràn ìjọba lọ́wọ́ níhìn àti lọ́hùn. Ààrẹ tí sọ̀rọ̀, ọ̀rọ̀ tó sì sọ ní náà ni abẹ́ gé Nítori idí èyí mo rọ gbogbo àwọn ìgbìmọ̀ amúṣẹ́yá tí wọ́n túka àti gbogbo ọmọ ẹgbẹ́ tókù láti fíyedénu kí wọ́n sì máá wo ọjọ́ iwáju rere tó wà níwájú Mó ti fara ṣiṣẹ́ fún ẹgbẹ́ bí àwọn ọmọ ẹgbẹ́ tó kù tàbi jù ẹlòmíràn lọ, sùgbọ́n síbẹ̀ kò nimi lára láti túbọ̀ faraji gẹ́gẹ́ bi ọlọ́dani, kò sì si ẹni to yẹ ko ní ìṣoro kankan lòdì si eyi. Minisita tẹlẹ ni Naijiria Femi Fani Kayode, ti kọ lẹta ranṣẹ si asaaju ẹgbẹ oselu APC, Asiwaju Bola Ahmed Tinubu, lẹyin ti Aarẹ Muhammadu Buhari yan Alaga fidiẹ tuntun fun ẹgbẹ oṣelu APC. Fani Kayode ninu lẹta naa ni, bi oun ṣe fẹran Tinubu to amọ iwa rẹ lo mu ki oun sa fun un, nitori imọtara ẹni nikan n ba ja. O ni Aarẹ Buhari to fi ṣe ọrẹ ti sọ di ọta, ti gbogbo ero rẹ lori ẹgbẹ oṣelu APC si ti jasi pabo. Femi Fani Kayode ni bi o tilẹ jẹ pe Asiwaju ti gbekele ara rẹ wi pe oun ko le e ṣi ṣe, ọrọ yii ti ba ẹyin yọ pẹlu bu Aarẹ Buhari ṣe pada lẹyin rẹ, ti wọn si ri pe ko ni ipo kankan mọ ninu ẹgbẹ oṣelu APC. 'Tinubu ta ẹmi rẹ, ta ọkan rẹ, to si ta gbogbo ilẹ Yoruba, to fi mọ Guusu ati Ariwa orilẹede Naijiria lati le ri wi pe oun mu gbogbo ero ọkan rẹ to kun fun  ibi ṣẹ. O fikun wi pe gbogbo ilakaka rẹ lati jẹ aarẹ orilẹede Naijiria ni ọdun 2015, 2019 ati 2023 lo ti ja si pabo bayii. Bakan naa lo ni kaka ki Tinubu o ba aarẹ Buhari sọrọ lati wuwa rẹrẹ si awọn ọmọ Naijiria, ki iya ma ba jẹ wọn, niṣe ni Asiwaju n gbe lẹyin Buhari, ẹni to wa jakulẹ bayii. Ọrọ ipari rẹ ninu lẹta naa ni wi pe o ti tan fun Tinubu ninu oṣelu orilẹede Naijiria, oun ti o ku ni ki o lọ rọkun nile, ki o si ma a sinmi. O gba ni adura pe lasiko ifẹyinti Tinubu, ohun gbogbo to ti bajẹ lorilẹede Naijiria yoo gba atunṣe. Oyè adelé alága APC kúrò ní gúúṣù Nàíjíríà, ó bọ́ sẹ́kùn àríwá Gomina ipinlẹ Yobe, Mai Mala Buni ti di Alaga ẹgbẹ oṣelu APC tuntun ni Naijiria. Eyi ko ṣẹyin bi Aarẹ Muhammadu Buhari ṣe tu igbimọ amuṣẹya ẹgbẹ oselu APC ka, ti o si fi igbimọ fidiẹ sibẹ. Ẹgbẹ oṣelu APC ni ipinlẹ Ondo ti ni lootọ ni pe, ajọ INEC da lẹta ifitonileti nipa eto idibo abẹle ẹgbẹ naa nipinlẹ Ondo nu. Akọwe ẹgbẹ oṣelu APC ni ipinlẹ Ondo, Alex Kalejaiye lo fi idi ọrọ naa mulẹ fun BBC Yoruba. Kalejaiye ni abajade ipade awọn igbimọ alaṣẹ, NWC lori yiyan alaga ẹgbẹ oṣelu APC tuntun ni yio sọ ibi ti ẹgbẹ oṣelu APC ni ipinlẹ Ondo n lọ. O fikun pe awọn adari wọn ni Abuja lo ni ọrọ ikẹyin lori bi idibo abẹlẹ APC yoo ṣe ri. Nibayii, Aarẹ Buhari ti tu Igbimọ Amuṣẹya ẹgbẹ oselu APC ka ni bi ipade to waye ni ile Aarẹ ni Abuja. Wọn si ti yan gomina ipinlẹ Yobe, Mai Mala Buni gẹgẹ bi Alaga ẹ́gbẹ́ oṣelu APC fidiẹ ni Naijiria. Bí wàhálà tó n rú nínú ẹgbẹ́ òṣèlú All Progressives Congress ṣe n fi ojoojúmọ́ gbóná janjan ní ìpińlẹ̀ Edo, bakan naa ló jọ bi ẹni pé ẹgbẹ́ náà kò tún rójúùtú ètò ìdìbò abẹ́nú láti yàn oludíje gómìnà lábẹ́ àsíá ẹgbẹ́ náà nípìnlẹ̀ Ondo náà. Lọ́sàn yìí ni àjọ tó rí sí ètò ìdìbò ní Naijiria (INEC) fi àtẹjáde kan síta pé, ìwé ìfitóniléti tí ẹgbẹ́ APC nípìnlẹ̀ Ondo kọ sí olú ilé iṣẹ́ ẹgbẹ́ náà l'Abuja  láti pè òun fún ìdìbò àbẹ́nu wọ́n, kò kójú òṣùwọ̀n tó nítorí pé adelé akọwé àpapọ̀ ẹgbẹ́ APC ní Nìgeria níkan ló buwọ́ lu lẹ́tà náà. Gẹ́gẹ́ bí àtẹjáde náà ṣe sọ, ìwé ìfitónilétí ti ó tẹ ilé ẹgbẹ́ lọ́wọ́ ní ọjọ́ kejìdínlógún oṣù kẹfà ọdún yìí kò ni àbuwọ́lù àlága àpapọ̀ ẹgbẹ́ náà. Àtẹjáde tí Rose Oriaran-Anthony, tó jẹ́ akọwé àjọ tó n rí sí ètò ìdìbò ní Naijiria (INEC) buwọlù sàlàyé pé, ìdìbò abẹ́nú tó yẹ kó wáyé ní ogúnjọ́ oṣù kèje ọdún yìí, le ma ṣee ṣe nítori pé àlága apapọ ẹgbẹ́ àwọn akọ̀wé apapọ̀ ẹgbẹ́ ló yẹ kí wọ́n jọ buwọ́lùú. APC: Àlààyé rèé lórí ìdí ta fi gbé ìlẹ̀kùn olú iléeṣẹ́ APC tì pa l'Abuja Ilé iṣẹ́ ọlọ́pàá tí gbé olú ilé ẹgbẹ́ òṣèlú All Progressive Congress (APC) tì pa nílùú Abuja nibamu pẹlu àṣẹ ọgá àgbá ọlọ́pàá ní Naijiria, Mohammed Adamu. Gẹ́gẹ́ bí ìròyìn tó tẹ wá lọ́wọ́, agádágodo ló wà ni gbogbo ẹnu ọ̀nà ilé ẹgbẹ́ náà l'Abuja. Iroyin naa ni wọn kò fààyè gba àwọn ọmọ ìgbìmọ̀ amúṣẹ́ṣe fún ẹgbẹ́ náà láti wọlé sùgbọ́n wọ́n gba àwọn òṣìṣẹ́ àti awọn akọ̀ròyìn láti wọlẹ́ láì gbé mótò wọ́n wọlé. Ìṣẹ̀lẹ̀ yìí súyọ lẹ́yìn tí gbogbo àwọn olórí ẹgbẹ́ òṣèlú APC kò le fẹnu kò lórí ẹni ti yóò dí àdelé alága ẹgbk òṣèlú APC lẹ́ypin ti ilé ẹjọ́ fún Adams Oshiomhole ni ìeé lọ rọ́kún nílé. Ize-Iyamu borí ìbò abẹ́nú fún idíje gómìnà l'Edo Iroyin to n tẹ wa lọwọ n fiyeni pe Ize-Iyamu ti jawe olubori gẹgẹ bii oludije ti yoo gbe aṣia ẹgbẹ oṣelu APC ni idibo sipo gomina ni ipinlẹ Edo. Ẹkunrẹrẹ iroyin n bọ laipẹ. Awọn aṣoju ti bẹrẹ idibo lati yan awọn Oludije ti yoo gbe aṣia ẹgbẹ oṣelu naa nibi idibo gomina ti yoo waye ni ipinlẹ Edo laipẹ. Bi ẹ ko ba gbagbe, lọsẹ to kọja ni gomina ipinlẹ naa, Godwin Obaseki kọwe fi ẹgbẹ oṣelu naa silẹ lọ darapọ mọ ẹgbẹ oṣelu APC. Ni ọjọ kẹkandinlogun oṣu kẹsan ni idibo sipo gomina yoo waye ni ipinlẹ Edo gẹgẹ bi ajọ eleto idibo, INEC ṣe ti laa kalẹ. Oniruuru awuyewuye ati edeaiyede lo ti n wọ ts idibo abẹnu ọhun lẹyin lẹgbẹ oṣelu APC eyi to ti mu ki wọn paṣẹ ki alaga ẹgbẹ oṣelu, Adams Oshiomhole naa lọ rọọkun nile pẹlu. Akọwe igbimọ to n ṣe aayan idibo abẹnu naa, Ajibọla Bashiru ṣalaye fun ileeṣẹ mohunmaworan abẹle kan lọjọ Aiku pe yẹkini kan ko ni yẹ eto naa. O ni gbogbo wọọdu mejilelaadọwa to wa kaakiri ijọba ibilẹ mejidinlogun ni ipinlẹ Edo ni eto naa yoo ti waye. Ni ibi eto idibo naa to ṣi n lọ lọwọ lasiko ti a n ko iroyin yii jọ, gbogbo awọn aṣoju to wa dibo nibẹ ni wọn lo ibomu wọn ni ibamu pẹlu ilana ofin COVID-19 ni ipinlẹ Edo.lawọn wọọdu miran, eeyan marundinlogun lo n wa lori ila lẹẹkanṣoṣo ti awọn ọmọ ẹgbẹ si n ṣe afihan kaadi ọmọ ẹgbẹ wọn lasiko ti wọn fi n reti ati dibo. Idibo yii n waye lẹyin ti ẹgbẹ oselu APC ti ys ọwọ gomina Godwin Obaseki atawọn oludije meji miran, Chris Ogiemwonyi ati Mathew Iduoriyekenwen lawo idije naa. Bi eeyan ba ti n fi ọkan ba awuyewuye to n waye lagbo oselu nipinlẹ Edo lorilee-de Naijiria lẹnu ọjọ mẹta yi, yoo ri pe ara ọtọ ni oselu Naijiria, Ati pe ọrọ oṣelu yii ti gba ọgbọn ati suuru lasiko yii. Eyi ko ṣẹyin igba ti aawọ laarin Gomina Godwin Obaseki ati alaga ẹgbẹ oṣelu APC, iyẹn  Adams Oshiomole bẹrẹ yi, A ti ri itu orisirisi lati ọwọ awọn to n kopa ninu ohun to fẹ jọ ere ori itage yii, sugbọn to se pe awọn oloselu ni oṣere to wa ninu rẹ. Ki wa lawọn ẹkọ ta le ri dimu ninu ere agbelewo ti gbogbo ọmọ Naijiria n reti ibi ti yoo kangun si yi? A o  gbiyanju lati se atupalẹ diẹ ninu wọn ni meni meji: Awọn agba Yoruba lo maa n pa lowe pe ibi ti a ba ti sọ pe o daarọ, a kii pada sibẹ lati  ki wọn pe ẹ kaalẹ sugbọn lagbo oselu Naijiria ọrọ yi ko fẹẹ ri bẹẹ. Gomina Obaseki ti o jẹ Gomina labẹ ẹgbẹ oṣelu APC la ti ri pe o pada si ẹgbẹ oselu PDP, eyi to ti  bẹnu atẹ lu tẹlẹ ri. Bakan naa la ri ninu ere ori itage Edo yi pe Adams Oshiomole to ti kọkọ kẹyin si Ize Iyamu to ko ipa ribi ribi nigba ti Oshiomole fi dupo Gomina ti wa pada wa fontẹ lu Iyamu gẹgẹ bi ayanfẹ rẹ bayi. Ọrọ yi ko jẹ tuntun sawọn to ba mọ isesi awọn oloselu Naijiria. Ṣugbọn ti o ba se pe o n se ẹyin ni kayeefi, ẹkọ nla kan re fun yin lati kọ - oloselu ko ni ọrẹ tabi ọta titi lailai. Wọn le ba o se ọrẹ loni, bo si di lọla, wọn a ṣe ipolongo lati tako ọ. 2.Aarẹ Buhari ko ṣe é gbọkanle pe o ni baba ni igbẹjọ tabi pe o máa ṣe iṣe baba isalẹ fun ọ: Ẹkọ pataki yii la ri kọ lati ara aawọ to waye laarin Adams Oshiomole ati Godwin Obaseki. Bi eeyan ba jẹ oloselu lode toni tabi to n gbero lati darapọ mọ oselu, o ti wa foju han gbangba bayi pe ko le mu aarẹ Naijiria gẹgẹ bi baba isalẹ ti yoo gba a la lọjọ iṣoro. Gbogbo igbiyanju Gomina Obaseki lọ si ile Aarẹ ni Aso Rock lọdọ Aarẹ Buhari  nigba ti ẹgbẹ APC fẹ yọwọ rẹ lawo lati dupo Gomina lo ja si pabo. Bi o se pe Obaseki  woye ohun to sẹlẹ s'ara waju bii Ambọde àti Kwakwanso ninu ẹgbẹ naa ni, ko ni wulẹ daamu ara rẹ. Gẹgẹ bi awọn onwoye oselu Naijiria ti se sọ, Aarẹ Buhari kii da si ọrọ aawọ to ba n waye laarin awọn ọmọ ẹgbẹ APC. Ko sẹsẹ bẹrẹ , eyi si kọ ni yoo jẹ opin. Nitori naa, ẹkọ nla re e f'ẹnikẹni to ba fẹ sa lọ ba  aarẹ lati gbeja rẹ. 3. Paṣan ti a fi na iyale... Gbogbo nkan ti a n ri ninu awuyewuye oselu ipinlẹ Edo n jẹki ọrọ yi rinlẹ si lọkan gbogbo ẹni to ba n fi ọgbọn ati oye ba a bọ  wi pe awọn oloselu kii ba ara wọn se ọrẹ timọtimọ. Ki se igba akọkọ re e ta o ri ti baba isalẹ ati ọmọ lẹyin to fa si ipo yoo ma doju ija kọ ara wọn. Ni ipinlẹ Eko, Gomina Akinwumi Ambode ati agbaọjẹ oloselu ipinlẹ naa Ahmed Bola Tinubu to fa a kalẹ gẹgẹ bi Gomina, pada gbena woju ara wọn. Ni Kano, iru nkan bayi naa lo sẹlẹ laarin Gomina Abdullahi Ganduje ati ẹni to gbe ipo le lọwọ, Rabiu Kwankwaso. Ni ipinlẹ Kwara naa ati ri iru rẹ to sẹlẹ ti Abubakar Olusola Saraki to fa Gomina Muhammed Alabi Lawal silẹ wa pada wa doju ija kọ. Koda, Bukola Saraki to jẹ ọmọ bibi Dokita Olusola Saraki sebi ẹni tako baba rẹ pẹlu bi ko se gbaruku ti aburo rẹ, Sẹnẹtọ Gbemi Saraki ti baba rẹ fẹ ki o jẹ Gomina lẹyin rẹ. 4.   Ipo ti a fẹ du ṣe pataki ju ilana ẹgbẹ lọ Lawọn orile-ede kan, eeyan a maa da ẹgbẹ oselu mọ pẹlu ilana wọn ati ohun to jẹ afojusun to mu wọn da ẹgbẹ silẹ. Bi oloselu ba gbe igba ibo, abẹ ilana yiii ni yoo fi gbe eto ati erongba isejọba rẹ kalẹ fun awon ara ilu. Sugbọn ni agbo oselu Naijiria nilẹ toni to mọ yi, awọn oloselu ko fi tẹgbẹ se. Ibi ti wọn yoo ti ribi du ipo lọkan wọn a maa wa. Apẹrẹ ti a ri lati fi kin ọrọ yi lẹyin ni bi Gomina Godwin Obaseki ko ti se jẹ ki ọjọ pẹ rara ki o to sare lọ darapọ mọ ẹgbẹ oselu PDP lẹyin ti APC ni pe awọn ko fun un ni tikẹẹti ẹgbẹ mọ. Labẹ pe awọn oloselu ko bikita fun erongba tabi ilana yi naa la ti ri pe awọn ọmọ ẹgbẹ oselu PDP naa gba Obaseki tọwọ tẹsẹ, Koda, wọn si tun fi aaye awọn nkankan gba a, ki o ba le jẹ ẹni ti ẹgbẹ fẹ gbe asia le lọwọ lati du ipo. Sinima to gun ni ọrọ oṣelu Naijiria, ko fẹ ẹ ni opin: Nibi ti ọrọ de e duro yii, ko si ẹni to le sọ pe ibi kan ni yoo ja si nigbẹyin. Nigba ti awuyewuye yii bẹrẹ, Adams Oshiomole lo dipo alaga ẹgbẹ APC mu. Ni ba ti se n sọrọ yi, ile ẹjọ giga ti yẹ aga nidi Oshiomole ti awọn miran si ti n ja witiwiti lati wa ni ipo alaga. Labẹ pe ibẹrẹ kọ l'onisẹ, afi ẹni ba laa ja, awọn ti o fi ẹgbẹ oselu APC silẹ fun Oshiomole bi Aarẹ ile asofin agba tẹlẹ ri Bukola Saraki ni wọn wa n gba Godwin Obaseki lalejo ninu ẹgbẹ oselu PDP bayi. Njẹ ajọsepọ awọn to kora jọ lati doju ija kọ ara wọn wọnyi, yoo jẹ ọlọjọ pipẹ tabi awọn naa yoo pada wa tutọ si ara wọn loju? Oju re e, iran ree lọrọ to wa nilẹ yi. E jẹ ki a jijọ maa fọkan ba ọrọ yi bọ. Godwin Obaseki ti darapọ̀ mọ́ ẹgbẹ́ òṣèlú People's Democratic Party Gómìnà ìpínlẹ̀ Edo Godwin Obaseki ti kúrò ní ẹgbẹ́ òṣèlú All Progressive Party lọ si ẹgbẹ́ òṣèlú People's Democratic Party. Akọwé gómìnà Crusoe Osagie lo fìdí ọ̀rọ̀ náà múlẹ̀ fún BBC Sáájú ni Obaseki ti kéde lọ́jọ́ ìsẹ́gun ọjọ́ kẹrindinlógún, oṣù kẹfa ọdún 2020 pé òún yóò kòwé fi ẹgbẹ́ òṣèlú APC silẹ̀ tẹ́lẹ̀. Lósàn òní ni Gómìnà ìpínlẹ̀ Edo Godwin Obaseki tìkara rẹ̀ kéde nílé ẹgbẹ́ òṣèlú People's Democratic Party (PDP) nílùú Benin pé òun ti di ọmọ ẹgbẹ́ náà. Fọ́nran tó jẹyọ lójú òpó twitter ẹgbẹ́ òṣèlú PDP ni gómínà tí sọ pé ""O ní ni ìpínlẹ̀ Edo àti jákèjádò orílẹ̀ -èdè Naijiria ní òún ti dí ọmọ ẹgbẹ́ náà"" Osagie fi kun pé Gómìnà ń pinu láti dupò gómìnà lábẹ́ àsìá ẹgbẹ́ òṣèlú PDP. Ẹgbẹ́ òṣèlú PDP sún ìdìbò abẹ́nú Edo síwájú síi Obaseki: Ẹgbẹ́ òṣèlú PDP sún ìdìbò abẹ́nú Edo síwájú síi Ẹgbẹ oṣelu Peoples Democratic Party PDP nipinlẹ Edo to sun ọjọ idibo abẹnu fun awọn to fẹ dipo Gomina ni ipinlẹ naa siwaju. Idibo ọhun yo yẹ ki o waye lọjọ kokandinlogun ati ogunjọ oṣu Kẹfa  yoo ma waye ni ọjọ kẹtalelogun oṣu Kẹfa bayi. Gẹgẹ bi ohun ti a ri ka ninu iwe iroyin Naijiria The Punch,akọwe ipolongo ẹgbẹ naa Kola Ologbondiyan fidi ọrọ yi múlẹ pe"" awọn ti sunjọ idibo naa titi di ọjọ Kẹtalelogun oṣu Kẹfa."" Ṣaaju ni iwe iroyin naa ti jabọ pe Gomina Obaseki ti ṣe ìpàdé kan pẹlu alaga igbimọ awọn Gomina labẹ ẹgbẹ naa Aminu Tambuwal ati alaga ẹgbẹ Uche Secondus l'#Ojọru. Bayi ti isunsiwaju yi ti waye, o ṣeeṣe ki ẹgbẹ naa ma palẹmọ gbogbo eto lori gbigbe asia ẹgbẹ fun Obaseki lati dupo Gomina naa labẹ orukọ ẹgbẹ wọn. Gómìnà Godwin Obaseki yóò d'ọmọ ẹgbẹ́ òṣèlú PDP lọ́sẹ̀ yìí O daju pe ẹgbẹ oṣelu Peoples Democratic Party, PDP ni Gomina Godwin Obaseki nlọ, Yoo si darapọ mọ ẹgbẹ naa ki eto idibo abẹle lati yan oludije ipo gomina ipinlẹ Edo lọjọ kọkandinlogun ati ogunjọ oṣu yii. Alaga ẹgbẹ oṣelu PDP ni ipinlẹ Edo, Tony Aziegbemi lo fi to BBC News leti bẹẹ. O ni lootọ ko si idaniloju taarata pe oun ni yoo gbe aṣia ẹgbẹ oṣelu naa nitori iwe ofin rẹ ko faaye gba bẹẹ ṣugbọn o daju pe Obaseki yoo darapọ mọ ẹgbẹ oṣelu naa. Ọgbẹni Aziegbem ni bayii ohun to mumu lọkan oun gẹgẹ bi alaga ẹgbẹ oṣelu PDP ni ipinlẹ Edo ni ""lati rii daju pe gomina Ọbaseki darapọ mọ ẹgbẹ oṣelu naa."" Ni tirẹ, Kọla Ologbondiyan to jẹ agbẹnusọ fun ẹgbẹ oṣelu PDP lapapọ ṣalaye fun BBC pe ""ki gomina Obaseki to lee di ọmọ ẹgbẹ oṣelu PDP ni ṣan an, igbesẹ naa yoo bẹrẹ pẹlu ẹka ẹgbẹ oṣelu naa ni ipinlẹ Edo ki o to kan apapọ ẹgbẹ oṣelu ọhun."" Bakan naa, igbakeji gomina ipinlẹ Edo, Phillip Shaibu pẹlu ti kọwe fi ẹgbẹ oṣelu APC silẹ. Koda awọn aworan kan to n jade lori ayelujara ṣe afihan Shaibu nibi to ti n yọ aṣia ẹgbẹ oṣelu naa danu ti o si n pariwo 'o digba fun ẹgbẹ oṣelu APC ni ileejọba ipinlẹ Edo' Ni ọjọ Iṣẹgun, ọjọ kẹrindinlogun oṣu kẹfa  ni gomina Obaseki kọwe fi ẹgbẹ oṣelu APC silẹ lẹyin ti wọn yọ ọwọ rẹ kuro lawo idije fun aṣia ẹgbẹ oṣelu naa gẹgẹ bi oludije ipo gomina nibẹ."	https://www.bbc.com/yoruba/afrika-53075047
sports	Nigeria vs Central African Republic: Super Eagles fìdírẹmi ní pápá ìṣeré Teslim Balogun	Akẹhinde gbẹgbọn ni awọn agbabọọlu orilẹ-ede Central African Republic fi ọrọ wọn ṣe, pẹlu bi wọn ṣe na Naijiria ni ami ayo kan si odo ni papa iṣere Teslim Balogun nilu Eko. Karl Namganda lo gba bọọlu gba bọọlu kan ṣoṣo to wọ inu awọn lasiko ifẹsẹwọnsẹ naa. Ṣaaju ki wọn o to o fiya jẹ Naijiria, ko si orilẹ-ede kankan to ti i na Naijiria lati igba ti idije World Cup Qualifier ti bẹrẹ. Wọn bori idije meji akọkọ ti wọn gba ni ipin C. Lẹyin ifẹsẹwọnsẹ mẹta ti wọn ti gba bayii, Naijiria lo ṣi n lewaju ipin naa pẹlu ami mẹfa, ti Cape Verde si wa ni ipo keji pẹlu ami mẹrin. Ami mẹrin naa ni Central African Republic ni, ṣugbọn iye igba ti wọn gba bọọlu sinu awọn kere si ti Cape Verde. Liberia lo wa ni ipo to kere ju nitori ami kan ṣoṣo ti wọn ni.	https://www.bbc.com/yoruba/media-58837183
health	Coronavirus in Nigeria: Ǹjẹ́ irinṣẹ́ tó ń wo ara gbígbóná ''thermal'' lé sọ èèyàn ní coronavirus?	Ọkan lara awọn apẹẹrẹ aarun coronavirus ni ki ara eeyan maa gbona. Ṣugbọn njẹ eyi tumọ si pe gbogbo ẹni ti ara wọn ba n gbona lo ni aarun covid-19 bi? Rara o! Gẹgẹ bi ọrọ ti ajọ to n ri si eto ilera lagbaye, WHO ṣe sọ, irinṣẹ iṣegun oyinbo ''thermal'' ko le sọ bo ya eeyan ni aarun coronavirus. Ẹ wo alaye lẹkunrẹrẹ ninu fidio yii.	https://www.bbc.com/yoruba/afrika-52375275
health	Chloroquine: Àwọn oníṣègùn òyìnbò ní China sọ pé Coronavirus o le duro wo tan	Ọrọ yii da bi ọrọ iwe mimọ to sọ pe ''okuta tawọn ọmọle kọ silẹ, lo di pataki igun ile. Oogun iba to wọpọ nilẹ Afirika, papaa julọ lorilẹede Naijiria ni bi ogun ọdun si ọgbọn sẹyin, Chloroquine phosphate ni awọn onimọ iṣegun ti sọ pe, oogun naa ṣiṣẹ fun itọju aarun Coronavirus to n tan kalẹ kaakiri. Ẹka ijọba imọ ijinlẹ ati imọ ẹrọ lorilẹede China lo sọ pe, oogun Chloroquine ṣiṣẹ daadaa lara awọn to ni aarun naa tawọn ti danwo lara wọn. Awọn onimọ iṣegun oyinbo lo Chloroquine fun itọju iba fun ọpọlọpọ ọdun, ki o to di pe oogun naa ko ran awọn kokoro to maa n fa aisan iba mọ. Loju opo Twitter COVID-19 ti wọn ti n dawọn eeyan lohun lori aarun coronavirus, wọn sọ nipa oogun Chloroquine pe o n dena aarun coronavirus. Iroyin to tẹ wa lọwọ lati orilẹede China fidi rẹ mulẹ pe, awọn dokita onimọ iṣegun ti dan oogun naa wo lara awọn to laarun coronavirus nile iwosan mẹwaa, wọn si ri pe o ṣiṣẹ daadaa. Ẹwẹ, onimọ kan nipa oogun oyinbo to ba BBC sọrọ ṣalaye pe bo ya oogun Chloroquine le ṣiṣẹ fun aarun coronavirus tabi bẹẹ kọ, ajọ eto ilera lagbaye(WHO) ati ajọ ilẹ Amẹrika to n ṣakoso ounjẹ lo le sọ. Ohun ti ajọ ilera lagbaaye sọ ni pe o ṣeesẹ ki oogun aarun coronavirus jade ni bii ọdun kan aabọ si akoko yii. Nibayii, oju opo Twitter ti n yeruku lala lori iroyin pe oogun Chloroquine dara fun itọju aarun coronavirus. Ọpọ lo dunnu si iroyin naa, bakan naa ni wọn ṣe iranti bi wọn ti maa n loogun ọhun fun itọju aarun iba lati ọjọ to ti pẹ. Harry Obi ni tiẹ sọ pe, ta lo lo ro pe oogun Chloroquine le ṣe itọju coronavirus, o ni o daju pe, awọn dokita oniṣegun oyinbo yoo tun ni oogun naa nitori wọn ti lo ọpọ rẹ fun itọju aarun iba tẹlẹ. Ọgbẹni Adekunle ni ta lo mọ boya oogun Flagyl gan le ṣe itọju aarun HIV lẹyin tawọn onimọ iṣegun ti sọ pe, Chloroquine dara lati koju corona virus.	https://www.bbc.com/yoruba/afrika-51574935
health	Coronvirus in Nigeria: Àjọ NCDC ti kede pé ènìyàn méji míran ti ni àrun náà	Ní ìròlẹ́ òní ni àjọ to n ri si itankalẹ ajàkálẹ̀ àrun ti tún kéde pé ènìyàn méji míràn tú ti kú àwọn méjilelogoji to wà nilẹ̀ tẹ́lẹ̀ ti o si ti di ẹni mérinlélógójì báyìí to to ti ni ààrun náà ni Naijira. Awọn méji oun ti rín irin ajò lọ si olrilẹ̀-èdè UK àti Germany, súgbọ̀n kìí se ilú Eko ni wọ́n de si báyìí. Awọn méjèèjì náà ni wọ́n ri ọkan ni Abuja nígba ti okán wà ni Bauchi Ní dede ààgo mẹfa kọjá iṣẹju mẹẹdọgbọ̀n ni NCDC kédé ènìyàn méji túntun náà 102,000 ènìyàn jàjàbọ́ lọ́wọ́ COVID-19 lágbàáyé coronvirus world: 102,000 ènìyàn jàjàbọ́ lọ́wọ́ COVID-19 lágbàáyé Fasiti iwadii ti John Hopkins to ni Baltimore ni Maryland lorilẹ-ede America ti fi abajade akọsilẹ iṣẹlẹ corona virus lagbaye ti wọn ṣe sita. Abọ akọsilẹ naa fihan pe awọn to ti bọ lọwọ aarun coronavirus ti tun pọ sii lagbaye. Bayii coronavirus ti de orilẹ-ede mẹwaa din ni igba ni gbogbo agbaye. O ti le ni ẹgbẹrun lọna ọọdunrun awọn eniyan ti wọn ti kagbako Coronavirus yatọ si China nibi to ti kókó bẹ silẹ. Ninu awọn eniyan 382, 000 to ti lugbadi aarun yii, awọn eniyan 102, 000 ni akọsilẹ fasiti yii fidiẹ mulẹ pe wọn ti gbadun tan patpata bayii. Awọn eniyan 16, 600 ni wọn ni wọn ti di oloogbe bayii. Bo tilẹ jẹ pe awọn miran n ku lataari awọn aisan to ti wa lara wọn tẹlẹ. Abba Kyari lùgbàdì aàrùn coronavirus- Reuters Coronavirus in Nigeria: Èèyàn mẹ́rin míì kó coronavirus ní Nàìjíríà, ogójì ló ti di níi báyìí Iroyin ti Reuters fi lede ni Ogbẹni Abba Kyari to jẹ awọn oṣiṣẹ nile ijọba apapọ ni Aso Rock nilu Abuja ti lugbadi aarun coronavirus. Eni kan to ba wa sọrọ to jẹ ogbontarigi nile ijọba ti ko fẹ ki wọn darukọ oun fidiẹ mulẹ fun BBC pe otitọ ni iroyin naa. Ṣaaju nigba ti iroyin yii bẹrẹ si ni tan kalẹ ni BBC kan si olubadamọran Aarẹ Buhari lori ọrọ iroyin, Garba Shehu ko le fiidi ọrọ na mulẹ tabi bẹẹkọ. Gbogbo igbiyanju BBC lati gbọ ohun to n ṣẹlẹ bayii lẹnu Garba Shehu lo ja si pabo. Reuters ni Abba Kyari rinrin  ajo lọ si orilẹ-ede Germany nibẹrẹ oṣu yii pẹlu ikọ awọn oṣiṣẹ ijọba kan lati ṣe ipade pẹlu Siemes. Reuters ni awọn ko le sọ igbesẹ ti Abba Kyari tabi ileeṣẹ ijọba apapọ n gbe bayii. Eni mẹ́rin míì kó coronavirus ní Nàìjíríà, àfàìmọ̀ kó má dàbi ti China, Italy- Mínísítà kìlọ̀ Ajọ NCDC ṣalaye pe mẹta ninu awọn eeyan wa lati ipinlẹ Eko nigba ti ẹyọkan to ku wa lati olu ilu orilẹede Naijiria, Abuja. O ti di ogoji eeyan to ti lugbadi arun coronavirus bayii lorilẹ-ede Naijiria, lẹyin ti ajọ to n gbogun ti ajakalẹ arun ni Naijiria, NCDC kede awọn mẹrin mii to ti ni aisan naa lalẹ ọjọ Aje. Ajọ NCDC ṣalaye pe mẹta ninu awọn eeyan wa lati ipinlẹ Eko nigba ti ẹyọkan to ku wa lati olu ilu orilẹede Naijiria, Abuja. NCDC ni awọn meji ninu wọn ṣẹṣẹ rinrin ajo de lati oke okun ni. Gẹgẹ bi alaye ajọ NCDC loju opo Twitter rẹ, eeyan meji ninu awọn ogoji eeyan to lugbadi arun Covid-19 ni Naijiria ti kuro nile iwosan. Eeyan ti dero ọrun ninu awọn to larun naa ni Naijiria, ọjọ Aje ni ọkunrin naa ẹni ọdun mẹtadinlaadọrin ku. Ohun ti a gbọ ni pe ọkunrin ti ni arun itọ ṣuga ati arun jẹjẹrẹ lara tẹlẹ ki o to lugbadi coronavirus. Ni bayii, eeyan mejidinlọgọn lo wa lati ipinlẹ Eko ninu ogoji to larun naa ni Naijiria, meje lati Abuja. Eeyan meji wa lati ipinlẹ Ogun, nigba ti ipinlẹ Ekiti, Oyo ati Edo ni ẹyọ kọọkan. Ẹwẹ, minisita fun eto ilera, Dokita Osagie Ehanire ti sọ pe afaimọ ki ọrọ Naijiria naa ko ma dabi ti orilẹede China ati Italy lori bi ọrọ coronavirus ṣe n lọ yii. Minisita ọpọ ọmọ Naijiria to ni arun coronavirus ni wọn n deju mọle, dipo ki wọn jade fun itọju ki arun naa maa ba ran awọn mii.	https://www.bbc.com/yoruba/afrika-52014965
politics	Victoria Aguiyi-Ironsi ti fi ayé sílẹ̀	Iyawo adari ijọba ologun Naijiria nigba kan ri, Victoria Aguiyi-Ironsi ti jade laye lẹni ọdun mẹtadinlọgọrun un. Iroyin ni arabibirin ọhun fi aye silẹ ni aarọ ọjọ Aje, ọjọ kẹtalelogun, oṣu Kẹjọ, ọdun 2021. Ọjọ kọkanlelogun, oṣu Kọkanla, ọdun 2021 ti a wa yii lo yẹ ki ologbe naa pe ẹni ọdun mejidinlọgọrun un loke eepẹ ki ọlọjọ to de. Ọkọ oloogbe ọhun, Aguiyi-Ironsi ni adari ijọba ologun Naijiria fun oṣu mẹfa ki wọn to gab ijọba lọwọ rẹ lọdun 1966. Asiko iditẹgbajọba naa ni wọn ṣekupa Aguiyi-Ironsi atawọn ologun mii ti wọn jọjọ n ṣejọba lọdun naa lọhun. Lẹyin iku ọkọ rẹ, arabinrin Victoria Aguiyi-Ironsi kọ lati ṣe igbeyawo pẹlu ọkunrin miran. Ọmọ mẹjọ lo wa laarin awọn lọkọ-laya naa ki iku aitọjọ to pin awọn mejeji niya.	https://www.bbc.com/yoruba/afrika-58306162
sports	Chelsea vs West Brom: Èèmọ̀! West Brom fi omi àbùkù wẹ̀ fún Chelsea lọ́sàn án gangan nílé wọn	Ajẹkun iya ni ikọ agbabọọlu Chelsea jẹ lọwọ West Brom lọsan ọjọ Abamẹta. Ami ayo marun un si meji ni West Brom fi ṣagba fun Chelsea ninu ifẹwọnsẹ idije Premier League naa to waye ni papa iṣere Stamford Bridge. Ni ṣe lo da bi ẹni pe Chelsea yoo rọwọ mu ṣaaju nigba ti ifẹsẹwọnsẹ ọhun kọkọ bẹrẹ lẹyin ti Christian Pulisic sọ goolu sinu awọn West Brom. Ṣugbọn nigba to ku diẹ ki abala akọkọ ifẹsẹwọnsẹ naa wa sopin ni Fellipe Matheus Pereira da pada lera lera, lai fọta pe. Ninu abala keji ifẹsẹwọnsẹ naa ni Callum Robinson ti ṣe bii ọmọkunrin, toun naa tun sọ goolu kan sinu awọn Chelsea. Iṣeju marun un si asiko naa ni Mbaye Diagne naa tun fi ẹyọ kan le. Bo tilẹ jẹ pe Mason Mount gbiyanju lati da ami ayo kan pada, lati fun Chelasea ni ami ayo meji ninu ifẹsẹwọnsẹ naa, goolu ti Callum Robinson tun sọ wọle nigba to ku iṣẹju aaya diẹ ki ifẹsẹwọnsẹ naa pari lo fi ọba le. Lẹyinorẹyin, Chelsea fi agbọn ru goolu marun lọle nigba ti wọn da meji pere pada fun West Brom.	https://www.bbc.com/yoruba/56626151
politics	PDP NEC 2023 decision: Àríwá Nàìjíríà ní alága PDP yóò tí wà ṣùgbọ́n lórí ọ́rọ́ 'Zoning' ipò ààrẹ...	Ẹgbẹ oṣelu Peoples Democratic Party ti fẹnuko pe awọn yoo yan alaga ẹgbẹ lati ariwa orileede Naijiria. Eleyi jẹ ọkan lara abajade ipade ti wọn ṣe nilu Abuja lỌjọbọ. Ọrọ ibi ti wọn yoo gbe ipo alaga ẹgbẹ si jẹ eleyi ti awọn eeyan ti n sọ iriwisi ọtọọtọ le lori lẹnu ọjọ mẹta yi. Sẹnẹtọ Ibrahim Tsauri to jẹ akọwe agba ẹgbẹ naa sọ fun BBC pe koko mẹrin pataki lawọn ipinu le lẹyin ipade naa. Awọn ipinnu mẹrin naa ree: Ipinnu yi wa ni ibamu pẹlu aba ti igbimọ to da lori pinpin ipo ti Gomina Ifeanyiu Ugwuanyi  dari rẹ da. Kola Ologbondiyan to jẹ akọwe ipolongo ẹgbẹ sọ pe lori ọrọ ibi ti wọn yoo gbe oludije  ipo aarẹ si awọn ko ti fẹnu ko tan. O ni gbogbo ọmọ ẹgbẹ ni yoo sọ ẹni ti yoo lanfaani lati dije dupo aarẹ. Atiku Abubakar to jẹ ọkan lara awọn eekan ẹgbẹ ti ṣaaju sọ pe ki ẹgbẹ ma ṣe lo ilana zoning lati fi yan ẹni ti yoo dije ipo aarẹ. O sọ pe ọrọ ibi ti aarẹ ba ti wa ti n da wahala silẹ lati ọjọ to ti pẹ ''Ko si nkan to n jẹ aarẹ to wa lati Guusu tabi lati ariwa aarẹ kan ṣoṣo lo wa eyi si ni aarẹ Naijiria fun Naijiria fawọn ọmọ Naijiria''. Oni, ọjọ keje, oṣù Kẹwaa, ọdún 2021 ni ẹgbẹ oṣelu PDP n ṣe ìpàdé awọn adari rẹ èyí tí ọ le yọri sí itẹsiwaju tabi ifasẹyin ẹgbẹ náà. Ireti wa pé àwọn adari ẹgbẹ ọhun yóò jíròrò lórí gbígbé ipò Ààrẹ lọ sí ẹlẹkunjẹkun eyiti ti igbimọ kan ti gomina Ifeanyi Ugwuanyi darí rẹ daba. Lasiko to n tẹwọ gba esi ìpàdé igbimọ náà, alaga fidihẹ ẹgbẹ ọhun, Yemi Akinwonmi sọ pé ìpàdé tí yóò waye lonii ni yóò ṣàpèjúwe ọjọ iwájú ẹgbẹ oṣelu PDP. Igbimọ náà ti kọkọ sọ ṣáájú pe kí wọn paarọ ipo awọn adari ẹgbẹ náà, ki awọn èèyàn òkè ọya paarọ ipò wọn pẹlu awọn èèyàn ìhà gúsù. Ti awọn adari ẹgbẹ náà bá gbe aba yìí wọlé, ọ n túmọ sí pé apa oke ọya ni alaga tuntun ẹgbẹ náà yóò ti wa. Awọn ipò míràn yóò tún lọ sí òkè ọya, bíi ipo akápò gbogbogbò, ati bẹẹ bẹẹ lọ. Nigba ti akọwe gbogbogbo yóò wá láti ìhà gúsù, to fi mọ alukoro, atawọn ipo mii. Ẹwẹ, awọn èèyàn kan ninu ẹgbẹ ọhún ti n fapajanu pe imọran igbimọ náà dára, sùgbón kò ṣe é tẹle. Wọn ni imọran naa kii se fun itẹsiwaju ẹgbẹ oṣelu PDP, bi ko ṣe fún apo awọn èèyàn kan nínú ẹgbẹ náà.	https://www.bbc.com/yoruba/media-58825526
politics	Tinubu: Buhari ti ṣí ọ̀nà oríire sílẹ̀ fún wa, àwọn aráàlú yóò sọ rere nípa rẹ̀ lẹ́yìn sáà rẹ̀	Oludije sipo Aarẹ ninu ẹgbẹ oṣelu APC, Bola Ahmed Tinubu ti sọ pe oun yoo tẹsiwaju lati maa ṣawari epo rọbi ni Naijiria ti awọn araalu ba dibo yan oun gẹgẹ bii Aarẹ lọdun 2023. Tinubu lo sọ ọrọ naa lasiko ti wọn n ṣi ojuko iwakusa epo bẹntiro Kolmani Integrated Development Project (KIPRO), to wa ni ala ipinlẹ Bauchi ati Gombe. KIPRO yii ni ibi akọkọ ti ijọba apapọ yoo ti maa wa epo rọbi ni Ariwa Naijiria fun igba akọkọ. Tinubu sọ pe oun yoo tẹsiwaju lori ipinlẹ ti Aarẹ Buhari ti fi lọlẹ, oun yoo si ṣawari epo rọbi lawọn ipinlẹ mii bii Sokoto, Anambra, ati Borno. O ni “Akitiyan wa lati wa epo lawọn ibomii ni Naijiria ti n so eso rere. Aṣeyọri yii n tumọ si ilọsiwaju eto ọrọ aje wa, eyii ti yoo ṣe ọpọ araalu lanfaani.” “Mo fẹ gboriyin fun Aarẹ Buhari ati ajọ NNPC fun iṣẹ takuntakun ti wọn ṣe.” “A oo tẹsiwaju lati ṣawari epo rọbi ni Borno, Sokoto, Bida, Anambra atawọn ibomiran.” Tinubu tun sọ siwaju sii pe ti oun ba de ipo Aarẹ, oun yoo ṣe afikun adagun Lake Chad fun anfaani gbogbo mutumuwa lọna ati le gbogun ti ebi ati igbesumọmi.” Gomina ipinlẹ Eko nigba kan ri naa tun sọ pe awọn ọmọ Naijiria yoo sọrọ rere nipa Aarẹ Buhari to a pari saa rẹ tan. O ni “Ko ni ṣe nipa ohun ti awọn eeyan ba n sọ lori ayelujara, awọn eeyan yoo sọ ire nipa rẹ ti o ba pari saa rẹ tan nitori o jẹ ọkan lara awọn ajagunfẹyinti to doola Naijiria  kuro ninu iyọnu to wa.” “Ebi le maa pa wa amọ a ko fẹ maa pa ara wa… o ti ṣi ọna oriire silẹ fun wa.”	https://www.bbc.com/yoruba/articles/c88ky1782pyo
entertainment	Chief Kanran: Mi ò ṣagbe àmọ́ mo nílò ìrànlọ́wọ́ ọmọ Yorùbá	"Ẹ́ wo ìrírí tó mú àgbà òṣèré Chief Kanran dí ẹni tí kò rí ilé gbé mọ́, ti irinṣẹ́ jóná Afiniṣẹ̀sín ní ọ̀pọ̀lọpọ̀ ọmọ Yorùbá pàápàá àwọn ọ̀rẹ́ àwa òṣèré tíátà- Olusegun Akinremi Agbaọjẹ oṣere lorilẹede Naijiria, Olusẹgun Akinrẹmi ti gbogbo eniyan mọ si Chief Kanran ti sọ iriri ati ilakọja rẹ fun awọn ọmọ Yoruba. Chief Kanran sọ awọn ọrọ yii lasiko ifọrọwanilẹnuwo ti BBC News Yoruba ṣe pẹlu wọn ni ile ijọsin ti wọn n gbe. Kanran sọ iriri rẹ bi oun ṣe di ẹni ti ko ri ile gbe mọ ati bi ohun gbogbo ṣe daru fun oun ni nkan bi ọdun melo ṣẹyin. Kanrani ni: ""Lẹyin nkan bu oṣu diẹ ti mọ de lati Canada, ile iṣe ipolowo ọja ati yiya ere amohunmaworan mi jona raurau, ti irinṣe to le ni miliọnu lọna ọgbọn Naira si jọna patapata.'' ""Ko pẹ diẹ si asiko yii ni awọn adigunjalẹ bẹrẹ si ni koju ija si mi, nitori wọn rọ wi pe emi ni mọ ni ile ti mo n gbe ati awọn ẹru ti wọn n ko wa lati oke okun to jẹ ti onile ti a n gbe naa.'' ''Eyi lo mu ki n sakuro ni awọn ile ti mo n gbe naa, ti mo si sa asala fun ẹmi mi nipa sisalọ si ile ijọsin ni ibi ti mọ n gbe lọwọlọwo.'' Chief Kanran lasiko to n bere iranwọ lọwọ awọn ọmọ Naijiria sọ wi pe gbogbo ohun ini oun ni awọn ti oun ya owo ni ọwọ wọn lati ṣe sinima gba pada, ti oun si da ẹni ti ko ni ọkọ ayọkẹlẹ mọ. O fikun wi pe ninu ipọnju yii ni oun wa fun ọpọlọpọ igba, ti iyawo meji ti oun ni si saisan ti wọn si ku. ""Idojukọ ti mo dojukọ ni lo mu mi ke gbajarẹ si awọn ọmọ ile Yoruba lati jọwọ ṣeranwọ fun mi nipa pipese irinṣẹ ti mo nilo lati bẹrẹ si ni ṣe ere oritage pada ati ṣiṣẹ awọn sinima.' Bakan naa ni Chief Kanran fikun wi pe lọpọ igba ijọba kii ṣe iranwọ fun awọn oṣere bi ko ṣe pe asiko ti wọn ba ṣe aisan tabi ti wọn ba ku , ki wọn to dide iranlọwọ si wọn. Amọ, agbaọjẹ naa sọ di mimọ pe oun ko tọrọ jẹ, bẹẹ ni oun ko ṣe agbẹ, ohun ti oun nilo lọwọ awọn ọmọ Yoruba ni iranlọwọ lati ra irinṣẹ ti yoo mu ohun pada si ipo. Agbaọjẹ oṣere lorilẹede Naijiria, Olusẹgun Akinrẹmi ti  ni awọn oṣere ode oni ti gbagbe awọn agbaojẹ oloṣere, ti wọn ko si naani wọn mọ. Chief Kanran ni kii ṣe pe mama Ẹfunṣetan Aniwura ko le e kopa ninu ere mọ, amọ awọn eniyan ni ko pe wọn si iṣẹ. Bakan naa ni wọn fikun pe afiniṣẹsin ni ọpọlọpọ awọn oṣere ni Naijiria, ti wọn si n wa isubu ẹnikeji wọn. O ni oun ko fẹ iranwọ ẹgbẹ awọn oṣere ni Niajiria ati wi pe awọn ọmọ Yoruba ni oun fẹ ki wọn ran oun lọwọ lori iṣẹ oun. Chief Kanran wa rọ awọn ọmọ Yoruba lati fi ọwọ sọwọpọ, ki wọn sọra fun gbogbo iwa ibajẹ ki wọn le de ibi aṣeyọri."	https://www.bbc.com/yoruba/afrika-53975456
entertainment	Adunni Ade: Lóòtọ́ọ́ ní àwọn adarí eré máa ń ní àjọṣepọ̀ pẹ̀lú àwọn òṣèré-bìnrin àmọ́ kò ṣẹlẹ̀ sí mi	Ilumọọka osere tiata ni ede Yoruba ati Gẹẹsi, Adunni Adewale, ti ọpọ eeyan mọ si Adunni Ade ti salaye lẹkunrẹrẹ nipa igbe aye rẹ. Adunni lasiko to n ba BBC Yoruba sọrọ, sọ diẹ nipa awọn ohun to ti la kọja ninu ẹbi ati lẹnu isẹ tiata pẹlu isesi awọn akẹẹgbẹ rẹ. Bakan naa lo sisọ loju rẹ pe lati kekere ni oun ti pinnu lati sisẹ ẹni ti yoo maa da awọn eeyan lara ya, ti ko si wu oun ri lati sisẹ dokita tabi agbẹjọro. Ninu ifọrọwerọ rẹ pẹlu BBC Yoruba, Adunni Ade, tii se akọbi fawọn obi rẹ salaye pe ile ẹkọ ni oun wa, ti oun fi gba oyun eyi to bi awọn obi oun ninu gidigidi. “Nnkan ti wọn ran mi lọ se kọ niyẹn, gẹgẹ bẹ se mọ pe awọn obi nilẹ Afirika maa n fẹ ki ọmọ ka iwe, ko gba oye imọ ijinlẹ amọ ti temi ko ri bẹẹ. Se ni mo fo gbogbo eleyi, boya bi Ọlọrun se kọ irin ajo temi niyẹn.” Adunni Ade tun fidi rẹ mulẹ pe lootọ ni ọrọ to n gbalẹ kan pe awọn Adari ere tiata maa n bawọn osere-binrin lo ifẹ ikọkọ, ki wọn to fun wọn ni ipo ninu ere. “Lootọ lo maa n sẹlẹ bẹẹ, a ti maa n gbọ, mo tiẹ mọ awọn eeyan ti iru eyi sẹlẹ si. Ko sẹlẹ si emi ri amọ a mọ awọn eeyan to n se daadaa, tori rẹ ni mo se maa n gba awọn obinrin to ba fẹ inu isẹ wa nimọran pe ki wọn ohun ti wọn n se. ẹ ma titori pe ẹ fẹ jẹ ki awọn eeyan tete mọ yin, kẹ ti maa sare bọ asọ, pe ẹ fẹ ba awọn eeyan kan ni ajọsepọ tori kẹ le tete wọ inu sinima. Ẹ di Ọlọrun yin mu, kẹ si di isẹ yin mu, kẹ si gbaju mọ ibi tẹ fẹ de ati ibi tẹ n lọ, kii se pe kẹ maa gbe ara yin silẹ fun kunrin.” Adunni salaye pe oun kii sere nibi ti oun ti n jẹun, oun ko si ri aaye lati maa sọ ọrọ idọti kaakiri. O ni bi ile aye toun se maa dara ni oun kọju mọ. “Mo maa n fẹ koju awọn ere ti yoo fun mi ni ipenija, ti awọn oludari ere miran si maa n fẹ ki n pa owe. Ko si si ojuse to le ti wọn fun mi ninu ere, ti n ko kii tiraka lati se daadaa. Awọn kuku n wo sinima ta n se, ti wọn si ni mo n gbiyanju, iyẹn gangan ni koko. Mo si ti gba oniruru ami ẹyẹ lorisirisi fawọn isẹ ti mo se.” Adunni Adewale, ti ọpọ eeyan mọ si Aduuni Ade ni wọn bi silu New York lorilẹede Amẹrika. Ọmọbibi Ireland ni iya rẹ nigba ti baba rẹ jẹ alawọ dudu lati ilẹ Yoruba. Ọmọ ọdun meji lo ti pada wa si Naijiria pẹlu awọn obi rẹ lati wa se ayẹy oku baba baba rẹ, ilu Eko si lo gbe dagba to fi di ọmọge. Amọ o tun pada sorilẹede Amẹrika lati lọ sile ẹkọ fasiti nibẹ. Gbajumọ osere tiata ni ni ede oyinbo ati Yoruba ni orilẹede Naijiria, to si tun maa n sisẹ asaraloge.	https://www.bbc.com/yoruba/afrika-60298888
politics	Àwọn gómìnà G-5 balẹ̀ sí Ibadan láti ṣíde ìpolongo ìbò sáà kejì Seyi Makinde	Lonii ni Gomina Ṣeyi Makinde ti ipinlẹ Ọyọ yoo ṣide ipolongo ibo fun saa keji.  Akanṣe eto naa yoo aye ni gbagede Mapo niluu Ibadan. Nibi ti awon Gomina mẹrin mii ti wọn wa ninu ẹgbẹ kan naa, 'G5' pẹlu Makinde, Nyesom Wike ti ipinlẹ Rivers, Okezie Ikpeazu ipinlẹ Abia, Samuel Ortom ti Benue ati Ifeanyi Ugwuanyi ti ipinlẹ Enugu yoo ti peju pesẹ.  Ọkanojọkan aworan awọn Gomina naa lo fọn kaakiri igboro ilu Ibadan saaju abẹwo wọn l'Ọjọru. Awọn Gomina Maraarun naa lo n tako oludije si ipo aarẹ orilẹede yii labe asia PDP, Atiku Abubakar, lori ẹsun wi pe o n gbe lẹyin alaga agbe naa, Iyorcha Ayu ti wọn fẹ ki o kọwe fi ipo silẹ.  Titi di asiko yii, awọn Gomina naa ko tii kede ẹni ti wọn fẹ fun ipo aarẹ orilẹede Naijiria. Iroyin to n ja rainrain ni pe o ṣeeṣe ki ikede naa waye nilu Ibadan lonii.	https://www.bbc.com/yoruba/articles/cx83xr98e8no
entertainment	Headies 2019: Adekunle Gold,Teni,Burna Boy,tá ní yóò gbà àmì ẹ̀yẹ̀ olórin to fakọyọ?	Oni loni njẹ ẹni a bẹ lọwe nidi ayẹyẹ fawọn akọrin to lamilaka lorileede Naijiria eleyi ta mọ si 'Headies' Awọn olorin Yoruba to fi mọ akẹgbẹ wọn lorileede Naijiria yoo jijọ figagbagba lati gba ami ẹyẹ ni isọri orisirisi to fi mọ takọrin to fakọyọ ju lọ. Ayẹyẹ naa yoo waye lalẹ oni ni ile itura Eko Hotel. Lara awọn ti wọn ti fi orukọ wọn ṣọwọ fami ẹyẹ yi la ti ri Adekunle Gold,Patoranking, Teni 'Oba Orin' ati Burna Boy. Loju opo Twitter awọn ololufẹ olorin kọọkan ti n ba ara wọn jiyan pe olorin tawọn nifẹ ni yoo gba ami naa. Igba ẹlẹkẹta re e ti wọn yoo ṣeto ami ẹyẹ yi. Saaju asiko yi,Hip Hop World Awards  ni orukọ ti wọn n pe ayẹyẹ yi ti Hip TV si jẹ agbatẹru rẹ. Gbajugbaja elere sinima nii Nancy Isime ati olorin raapu Reminisce ni yoo ṣe atọkun eto naa ti yoo waye lalẹ oni tii ṣe ọjọ Abamẹta ọjọ kejidinlogun oṣu Kẹwa.	https://www.bbc.com/yoruba/afrika-50112112
entertainment	Jaiye Kuti: Ọ̀pọ̀ ìgbà ni mò n fi ẹ̀rín bo omijé mọ́lẹ̀ láti bo àṣírí ara mi	"Yoruba ni onikaluku abi tiẹ lara, gbogbo asọ si kọ laa sa ninu oorun nitori asọ lo bo asiri isoro ẹda. Bẹẹ lọrọ ri fun gbajugbaja oṣerebinrin kan ninu tiata Yoruba, Jaiye Kuti, ẹni to sọ pe ọpọlọpọ igba ni oun n fi ẹ̀rín bo omijé oju oun mọ́lẹ̀. Ninu ọrọ kan to kọ sori ayelujara Instagram rẹ, arẹwà oṣerebinrin naa sọ pe lootọ ni oun ma n rẹrin ni gbogbo igba, àmọ́ ko tumọ si pe inu òun maa n dùn ni igba gbogbo. ""Mo ma n wa ninu awọn ipò to ma n mu mi sunkun lọpọ igba nitori mo n la awọn iriri kan kọja to maa n jẹ ki omije da silẹ loju mi."" "" Ẹni to jade wa lati inu iriri to ṣòro lati gbagbọ ni mi, sugbọn imoore nikan lo gbe mi ro nitori ẹni to ba ni ọkan ọpẹ nikan lo ni ọrọ̀."" Gbajugbaja oṣere naa ṣalaye pe, ọpọlọpọ igba ni oun ti kuna, to si ma n jẹ ìnira fun oun lati dìde pada. O ni nkan ẹyọ kan ṣoṣo ti oun ma n se lasiko naa ni ki oun sọ omijé di oúnjẹ. O ni bo tilẹ jẹ pe oun n sisẹ takuntakun lati tọju ẹbí oun, ati lati ṣe iranlọwọ fun awọn eeyan niwọnba ti agbara oun ká, sibẹsibẹ, òun n sunkun. O gba awọn ololufẹ rẹ ni imọran láti mọ riri, ki wọn si gbádùn gbogbo anfaani ti wọn ba ri gba, nitori pe to ba di ọjọ iwaju, wọn o ri pe nkan nla ni, to si se babara pupọ. O ni oun dupẹ lọwọ gbogbo àwọn to ti ni ipa lori ayé òun, fun ifẹ ati atilẹyin wọn lọna kan abi omiran."	https://www.bbc.com/yoruba/afrika-56591079
health	Satchet Alcohol ban: Ìjọba àpapọ̀ yóò fòfin de títà àti rírà ọtí inú ọ̀rá bíi 'pẹlẹbẹ', 'pàrágà'	Paraga, kainkain, fona gau ati omiran wo lẹyin tun mọ? Gbogbo awọn ọti inu ọra ati inu igo wọnyii ni ijọba apapọ ti n gbe igbesẹ lati fi ofin de e laipẹ, iyẹn bi ọrọ oludari agba ajọ to n gbogun ti ilokulo ohun jijẹ ati ogun, lorilẹede Naijiria, NAFDAC, Ọjọgbọn Mojisọla Adeyẹye ṣe sọ. Ajọ NAFDAC ni ijọba apapọ fẹ gbe igbesẹ yii nitori ipa ti mimu ọti lọna ti ko tọ n mu ba ilera ilu pẹlu igbayegbadun araalu. O ni bi awọn eeyan ṣe n lanfani lati mu ọti wọnyii nigbakugba to ba wu wọn ninu ọra pelebe pelebe ati igo kekeke n ṣe ọpọ akoba fun awujọ paapaa julọ bi iwadii ti ṣe fihan pe awọn eroja yii lo fihan pe ohun lo n ṣokunfa bi awọn eeyan ṣe n mu ọti bi ẹni n mu omi lawujọ. O ni ijọba ti kọkọ fofin silẹ fun awọn to n pọn ọti inu ọra pelebe ati igo kekeke ni ibẹrẹ ọdun 2020 pe ki wọn din iwọn ti wọn n ṣe jade ku pẹlu ida aadọta ninu ọgọrun, (50%) gẹgẹ bi igbesẹ akọkọ lati dẹkun awọn ọti inu ọra naa. Ajọ ilera agbaye, WHO ti gbe e sita ninu iwadii kan pe eeyan miliọnu mẹta lo n ku lọdun nitori ọti mimu. Ọkọ mi kò fẹ́ràn oúnjẹ òyìnbó àfi ti ìbílẹ̀ - Lizzy Anjorin Mercy Aigbe ṣá ọmọ rẹ̀ sínúu fíìmù tuntun, wo itú tí ọmọ ọdún mẹ́wàá náà pa	https://www.bbc.com/yoruba/afrika-54138058
health	Coronavirus in Nigeria: Ǹjẹ àgbo lè ṣe òògùn coronavirus?	Oriṣiiriṣii nnkan lawọn eeyan n sọ pe o le wo aarun coronavirus ti o ba gbogbo aye finra lọwọ. Laipẹ yii ni aarẹ orilẹede Madagascar polowo agbo kan pe o le wo aarun aarun coronavirus. Ko si ohun to jọ bẹẹ raa! Ajọ eto ilera lagbaye, WHO sọ pe iwadii si n lọ lọwọ lori ati wa oogun tabi abẹrẹ to le wo coronovirus ṣugbọn ko sii oogun rẹ bayii. Alaye lẹkunrẹrẹ fidio yii.	https://www.bbc.com/yoruba/52399191
politics	Kogi 2019: Wada takò èsì ìbò Kogi, o fà Alága INEC àti ọgá ọlọ́pàá lè Ọlọrun lọ̀wọ́	Ninu atẹjade to fi tako esi idibo naa, Wada sọ pe inu ibẹru lawọn eeyan Kogi fi dibo ati pe niṣe lawọn ajọ eleto idibo ati ọlọpaa gbimọranpọ lati da ibo ru. Oludije labẹ asia ẹgbẹ oṣelu PDP ninu idibo ipinlẹ Kogi ni oun fa alaga ajọ eleto idibo ati ọga ọlọpaa le Ọlọrun lọwọ fun ipa ti wọn ko ninu idibo naa. Musa Wada to ṣe ipokeji ninu idibo naa sọ ọrọ yi ninu atẹjade kan to fi sita lẹyin ti ajọ eleto idibo INEC kede Yahaya Bello ti ẹgbẹ oṣelu APC lẹni to pegede ninu idibo naa. Wada ni iditẹgbajọba ni ohun to ṣẹlẹ lasiko idibo naa ti o si na ika abuku sawọn ọlọpaa ti wọn gbimọran pẹlu awọn janduku lati da ibo ru. ''Awọn ọlọpaa ran awọn janduku lọwọ lati ji apoti ibo gbe, yinbọn lu ara ilu ti wọn si kọ esi ibo to wu wọn eleyi ti ajọ INEC ba wọn gbe sita'' Wada tẹsiwaju ninu ọrọ rẹ pe inu fu aya fu lawọn eeyan Kogi wa lasiko idibo naa ti awọn eeyan si wa ninu ẹkun ohun oṣe lati igba ti wọn ti kede pe APC lo jawe olubori. O fi kun ọrọ rẹ pe alaga ajọ eleto idibo to dari idibo naa, Ọjọgbọn Mahmood Yakubu ati ọga agba patapata ọlọpaa ni Naijiria, Mohammed Adamu yoo jabọ ipa ti wọn ko ninu idibo naa niwaju Ọlọrun ati awọn eeyan ipinlẹ Kogi. Wada fidirẹmi ninu idibo naa pẹlu ibo 189,704 si Ibo 406,222 ti Yahaya Bello to jẹ oludije labẹ asia ẹgbẹ oṣelu APC  ni. Wada ni kawọn eeyan ipinlẹ Kogi ma foya ki wọn si ma sọ ireti nu nitori oun yoo lọ si iwaju igbimọ to n gbẹjọ esi idibo lati tako esi idibo ohun. Titi di bi a ti ṣe n ṣakojọpọ iroyin yi,ileeṣẹ ọlọpaa ati ajọ eleto idibo ko ti fesi si ọrọ Wada. PDP, SDP ta ko ìdìbò ipò sẹ́nétọ̀ ẹkùn Ìwọ̀-òòrùn Kogi Dino Melaye: Ìdìbò orí òfúrufú ni ètò ìdìbò ìpínlẹ̀ Kogi. Ọjọ́ Kẹtàdínlógún, Osu Kọkànlá, ọdún 2019 ni ìdìbò sípò gómìnà àti àtúndì ìdìbò sípò sẹnétọ̀ wáyé ní ìpínlẹ̀ Kogi. Oludije ti ẹgbẹ oselu PDP sipo sẹnatọ ni ẹkun Iwọ-ooorun ipinlẹ Kogi, Dino Melaye ti ni ko si otitọ kankan ninu idibo to waye ni ipinlẹ Kogi naa. Melaye to ba awọn akọroyin sọrọ ni Abuja sọ wi pe , iwa ipa, magomago ati iwa jẹgudujẹra to waye ni idibo sipo sẹnatọ ọhun. O ni awọn asebajẹ tun lo ọkọ ofurufu lati ṣe magomago ninu idibo naa, eleyii ti o ni iru rẹ ko ṣẹlẹ ri. Melaye ni iwa ipa ati jagidijakan to ṣẹlẹ ni agbeegbe oun to fun Ajọ INEC lati gbegile eto idibo naa. Ọjọ Kokanla, Osu Kẹwa ni ile ẹjọ kotẹmilọrun pasẹ ki ajọ eleto aabo ṣe atunṣe ibo ni ẹkun Iwọ oorun Kogi laarin Sẹnatọ Dino Melaye ti ẹgbẹ oṣelu PDP ati sẹnatọ Smart Adeyemi ti ẹgbẹ oselu APC. SDP náà tako idibo sipo gomina ni ipinlẹ Kogi Oludije sipo gomina lẹgbẹ oselu SDP ni ipinlẹ Kogi, Natasha Akpoti ti ni ki ajọ eleto idibo Naijiria, INEC fagile eto idibo gomina to waye ni ipinlẹ Kogi. Akpoti sọ eyi lasiko to tako eto idibo sipo gomina to waye ni ipinle kogi. O ni irọ lasan ni idibo naa, paapa ni ẹkun Iwọ-oorun Kogi, nitori iwa ipa ati jagidijagan ni agbegbe naa ko jẹ ki awọn eniyan ko dibo. Oludije sipo gomina lẹgbẹ oṣelu SDP to wa lati ẹkun idibo kan naa pẹlu gomina ipinlẹ Kogi, Yahaya Bello sọ wi pe awọn onijagidijagan ẹgbẹ oṣelu APC lo wa ni idi rogbodiyan to waye ni agbeegbe naa.	https://www.bbc.com/yoruba/50456521
politics	APC ló máa tẹ̀síwájú ìṣejọba yìí lọ́dún 2023 lágbára Ọlọ́run, ìdí ni pé ... - Aisha Buhari	"A﻿rabinrin Aisha Buhari ti kẹnu bọ adura to si n gbaa wipe ẹgbẹ oṣelu All Progressives Congress, APC ni ọkọ oun yoo tun gbe ijọba le lọwọ lẹyin idibo ọdun 2023. A﻿isha Buhari sọ pe iṣẹ daadaa gbudọ tẹsiwaju, bi yoo ba si ri bẹẹ afi ki APC gbe ijọba le APC lọwọ ni. ""﻿Ki lo de tẹ n bere iru ibeere yẹn lọwọ mi (o rẹrin musẹ), lagbara Ọlọrun, APC ni yoo wọle ipo Aarẹ lọdun 2023"". Iyawo aarẹ orilẹede Naijiria, Aisha Buhari tun ṣalaye idi ti oun fi tọrọ aforiji lọwọ awọn ọmọ Naijiria lori iṣejọba ọkọ oun. Aisha Buhari lo sọ eleyii lasiko to n jiroro pẹlu ileeṣẹ iroyin BBC lori igbeaye rẹ gẹgẹ bi eniyan ati iriri rẹ gẹgẹ bi iyawo aarẹ Buhari. Ọrọ aforiji ti iyawo aarẹ naa sọ da ọpọlọpọ awuyewuye silẹ nigba naa, eleyii to tọka si pe o mọ pe ijọba aarẹ Buhari ko dẹrun ni ara awọn ọmọ Naijiria. Amọ ninu ọrọ rẹ, Aisha Buhari salaye pe ẹda kan ko lee tẹ gbogbo eniyan lọrun ni oun ṣe tọrọ aforiji lọwọ awọn ara ilu. Laiko ifọrọwanilẹnuwo naa, Aisha ni ero oun ni pe oun ko ro pe ijọba aarẹ Buhari ṣe to fun awọn araalu. O ni ero oun ni wi pe ọpọlọpọ nkan ti wọn sọ pe wọn yoo ṣe lasiko ti wọn ṣe ipolongo idibo ko wa si imusẹ. ‘’Bio tilẹ jẹ pe ijọba ṣiṣẹ takun takun ni ipa ti wọn, amọ wọn ko le tẹ gbogbo araalu lọrun.’’ ‘’Bakan naa ni o ṣeeṣe ki wọn ma ṣe ohun ti awọn araalu n fẹ ki ijọba ṣe fun wọn.’’ ‘’Eyi lo mu mi tọrọ aforiji lọwọ awọn ara ilu, kii ṣe pe wọn ko gbiyanju rara.’’ Aisha Buhari ninu ọrọ rẹ ni iṣẹ oun gẹgẹ bi iyawo aarẹ ni lati ṣiṣẹ iranwọ fun ijọba lai wo ẹyin. Buhari ni ọfisi iyawo aarẹ lo n gbọ ọrọ awọn obinrin, ọmọde ati ipese iṣẹ fun awọn obinrin to fi mọ idokowo. O ni titoju bọ ọrọ oṣelu ko ki n ṣe iṣẹ ti oun, iṣẹ oun ni lati ṣe iranwọ fun awọn obinrin lorilẹede Naijiria nipa ajọ Future Assured ti oun gbe kalẹ. Amọ o ni ko si isuna fun ileeṣẹ oun gẹgẹ bi iyawo aarẹ. ‘’Ohun ti ileeṣẹ mi n ṣe ni lati ran awọn eniyan lọwọ, a ma n gba awọn eniyan to ba nilo iranwọ wọle lai fi ti ẹnikẹni sẹ.’’ ‘’Iranwọ nipa eto ẹkọ ati eto ilera lo jẹ wa logun julọ. Iyawo aarẹ ni oun yoo kọkọ fi gbogbo nkan silẹ lọ simi nitori ara n fẹ isinmi. O ni oun ko ni ero ni bayii lati du ipo oṣelu kankan, ati pe oun yoo lo asiko oun pẹlu awọn ẹbi ati ara oun. Bakan naa lo ni ko si otitọ ninu iroyin gbe Dubai ni oun n gbe kii ṣe Naijiria. O ni awọn mọlẹbi oun, paapaa awọn ọmọ oun ni oun fẹ kọjumọ ni gba ti oun ba fi osẹlu silẹ. Amọ o ni ero oun nipe ẹgbẹ oṣelu APC ni yoo jawe olubori ni idibo to n bọ ni ọdun 2023."	https://www.bbc.com/yoruba/articles/ce4r77n5380o
entertainment	Jazz music: Ayọ̀ tó ń bẹ nínú orin Jazz	"Ni aarin ile itaja rẹkọọdu orin rẹ, The Jazzhole, lo duro si. Ọlakunle Tẹjuoṣo mura ninu aṣọ Buba ati Sokoto rẹ, oun atawọn oṣiṣẹ rẹ si n sọrọ pọ bi wọn ṣe n tun iwe to wa lori awọn atẹ ifiwe si to. Bi o si ti n ṣe eyi naa lo n ranti igba ewe rẹ. ""Lakọkọ naa, lati kekere ni mo ti maa n la ala pe emi naa yoo ni ile itaja rẹkọọdu temi...nitori lati kekere ni mo ti maa n ṣe akojọpọ awọn awo orin. Nnkan ti mo maa n ṣe niyi lẹyin ti mo ba kuro ni ileewe"" ni ọrọ to ti ẹnu Tẹjuoṣo jade. Ile itaja rẹkọọdu, The Jazzhole ti o wa ni opopona Awolọwọ ni ilu Eko bẹrẹ karakata ni ọdun 1991 ni ile kekere kan ni apa ibi kan nilu Eko kan naa. Lasiko yii to jẹ wi pe orin takasufe Afrobeats lo gbode kan lori awọn ileeṣẹ redio ati ile ijo gbogbo, The Jazzhole ṣi gbin ara rẹ kalẹ gẹgẹ bii ibudo akojọpọ oniruuru orin. Nipasẹ eyii, ile itaja rẹkọọdu ati iwe naa ti sọ ara rẹ di ọkan pataki lara awọn ibudo ti eeyan ti lee ri orin igba atijọ gbọ seti. ""Nitori ati maa ta orin Jazz ati orin ilẹ Adulawọ ni a ṣe ṣi ile itaja rẹkọọdu yii silẹ."" Orin Jazz ni iyi pupọ lawọn ọdun ogun si ọgbọn sẹyin ṣugbọn o ti di agbọnrin eṣi bayii. ""Awọn saraki-saraki eeyan lonibara mi nigba naa, awo orin igbalode CD ko si tii wọpọ nigba naa. Yatọ si pe wọn n ra awo orin, wọn mọ iyi orin nitori pe wọn ti wo oniruuru olorin. ""Gbogbo wọn lo ti fẹrẹ lọ soke okun tan ti wọn si lowo lati lọ sawọn ajọdun orin ati ijo kaakiri agbaye."" Amọṣa Tẹjuoṣo ṣalaye pe awọn eeyan tun ti n poungbẹ fun orin Jazz bayii. ""Iyatọ wa laarin awọn ọdọ iwoyii si awọn ọdọ igba tiwa."" Ode Alujo orin: Ilee itaja orin The Jazzhole tun maa n gbalejo ode alujo orin. Tẹjuoṣo ni gbogbo ode alujo orin ti wọn gbe kalẹ wa lati ta awọn orin naa. Ọlọkan-o-jọkan awọn olorin bii Aṣa, Brymo ati Nneka ni wọn ti lọ ṣere nibẹ. Nitirẹ, iyawo Tẹjuoṣo, ti wọn jijọ ni ile orin naa ni Fatai Rolling Dollars no oun ko lee gbagbe. O ni awọn olorin agbagba wọnyii lo n wu oun nigbakugba. Gbogbo awọn olorin naa lo si ni ode wọn jẹ manigbagbe."	https://www.bbc.com/yoruba/afrika-49924359
entertainment	Mothers day: Lẹ́yìn Olorun, Ìyá mi ló kù- Papa Ajasco, Abiodun Ayeyinka	Mo lè gbá eégun léti, kí n sọ oko fun Adajọ ti Iya mi ba ti wa lẹyin mi- Kosoko Kunbi Eẹmeji lọdun ni awọn ọmọ Naijiria maa n ṣe ayajọ ọjọ Iya Rere. Ikan pẹlu awọn ara United kingdom ati ikeji pẹlu awọn ara America ni wọn fi n sami iya ni awujọ. BBC Yoruba jade lọ gba ọrọ iwuri nipa awọn iya, awọn ọmọ to ti dagba ti wọn ti di gende fọnrere nipa iya to bi wón to dẹ duro tọ wọn, ilẹ kun. Gbajugbaja onkorin Juju ni, Sir Shina Peters royin ohun ti oju iya ré ri ki o to bi oun saye léyin ọdun mẹta ati osu meji ninu oyun pẹlu irora. O ni iya oun ti ro iku ki Olodumare to fi aanu tu u silẹ. Kosọko Kunbi to jẹ akọrin fi orin dara pe oun le gba eegun leti ki oun sọ okuta lu Adajọ ṣugbọn ọkan rẹ balẹ ti iya ba ti wa lẹyin rẹ. Abiodun Adeyinka to jẹ gbajugbaja oṣere ti gbogbo eeyan n pe ni Papa Ajasco naa sọrọ lori pataki Iya. O royin bi iya rẹ ṣe sare kiri to fun un ko to le di eeyan laye. Owomoyela Oluwatobi to jẹ adẹrinpoṣonu  naa ni pe ti oun bati pe iya oun lẹẹkan, igba mẹwaa lo n da oun lohun. Nigbati Oluwasegun Adeyemi naa tun sọrọ lori ipa ti iya ko ninu titọ oun si ilana igbọran. O ni iya oun lo kọ oun ni imọ ati oyr ti a fi n gbe nile aye pẹlu ẹgba. Ni afikun, Egbeleke Ademola ti oun naa jẹ adẹrinposonu naa ṣalaye pe, ọpọ igba ni Baba oun n gbiyanju ṣugbon to ba ya a sọ pe ko si mọ ni eyi ti iay oun a ṣi tiraka sii lati dide iranlọwọ. Otolorin Kehinde ti oun naa tun je aderinposonu naa sọ bi iya rẹ ti ṣe fẹ ẹ lu u pa nitori pe o ya 'Tatoo'si ara ni eyi ti iya rẹ ko fẹ.	https://www.bbc.com/yoruba/61447940
sports	Bayern vs PSG: Haaland báwo? Mbappe ló dáná sun Bayern Munich ráúráú nílé wọn	Bi ọmọ ẹni ba dara, ẹ jẹ ka wi nitori a o ni fi ṣe aya. Orukọ Kylian Mbappe lo gbẹnu awọn ololufẹ ere bọọlu lalẹ Ọjọru lẹyin to gbarada ninu ifẹsẹwọnsẹ UEFA Champions League ti Paris St-Germain gba pẹlu Bayern Munich. Goolu meji ọtọtọ ni Mbappe gba sawọn ninu ere bọọlu ti PSG ti da ṣeria fun Bayern pẹlu ami ayo mẹta si meji nile wọn. Ifẹsẹwọnsẹ naa jẹ bi ẹsan fun PSG nitori awọn ni Bayern lu ninu ifẹsẹwọnsẹ aṣekagba idije Champions League ti saa to lọ ti wọn fi gba ife ẹfẹ naa. Lẹyin iṣẹju mẹta pere ti wọn bẹrẹ ere bọọlu ọhun ni Mbappe gbayo akọkọ sawọn. Balogun ẹgbẹ agbabọọlu PSG, Marquinhos lo gba goolu keji wọle fun ikọ naa. Amọ, ẹgbẹ agbabọọlu Bayern ja rabu rabu, Eric Maxim Choupo-Moting ati Thomas Mueller da goolu mejeeji pada. Ṣugbọn Mbappe kan Bayern ni eyi ọọkan lẹyin to gba goolu mi sawọn nigba ti ere bọọlu ọhun ku iṣẹju mejilelogun ko pari. Ipele keji ifẹsẹwọnsẹ yii yoo waye nile PSG laipẹ yoi lati mọ ẹni ti yoo pegede fun ipele to kangun si aṣekagba. Ti ẹ o ba gbagbe, Mbappe gba goolu mẹta sawọn nigba ti PSG koju Barcelona ni ipele ti wọn gba sẹyin. Ẹwẹ, ẹgbẹ agbabọọlu Chelsea naa fiya jẹ FC Port o mọ ile wọn ninu ere bọọlu UEFA Champions League keji to waye lalẹ Ọjọru. Mason Mount ati Ben Chilwell lo gbayo mejeeji sawọn ninu eyi ti Chelsea ti fihan gbangba pe awọn kii ṣẹgbẹ Porto.	https://www.bbc.com/yoruba/ere-idaraya-56672263
religion	Àwọn mọ̀lẹ́bí Sammie Okposo sọ̀rọ̀ lórí ikú rẹ̀	"""﻿Pẹlu ọkan wuwo ṣugbọn itẹriba fun Ọlọrun ni mo fi kede ipapoda ọkọ wa, baba wa, ẹgbọn wa, aburo wa, iranṣẹ Ọlọrun, Sammie Okposo."" E﻿yi wa lara ọrọ to jẹ jade ninu ikede ti ọgbẹni Hector Okposo fi sita lorukọ mọlẹbi Sammie Okposo. Awọn mọlẹbi gbajugbaja olorin ẹmi naa, Sammie Okposo lo fi ọrọ lede lori iku rẹ. Ninu atẹjade ti ẹbi naa fi lede ni wọn ti ṣalaye pe lootọ ni gbajugbaja olorin ẹmi naa ti dagbere fun aye ti wọ́ si n daro. Wọn ni Ọjọ karundinlọgbọn, osu kọkanla, ọdun 2022 lo ki aye pe o digba ose. Bio tilẹ jẹpe wọn ko sọ ẹkunrẹrẹ nipa iku rẹ, wọn ṣe idaro rẹ pe ẹni ire lọ. Bakan naa ni wọn ni idaniloju wa fun wọn pe oun sinmi ni ookan aye Jesu, nibi ti yoo ti maa kọrin pẹlu awọn angẹli. W﻿ọn wa ni awọn yoo fi ẹkunrẹrẹ nipa bi eto isinku rẹ yoo ṣe lọ sita to ba to akoko. Bio tilẹ jẹpe awọn mọlẹbi beere pe ki wọn jẹ ki awọn ṣe idaro ni kọnkọ, ọpọlọpọ ọmọ Naijiria lo n ṣedaro rẹ lori ẹrọ ayelujara. Ninu atẹjade awọn mọlẹbi ni wọn ti ni '' wọn rọ awọn eniyan lati fi wọn silẹ ni saa yii lati ṣedaro ni ikọkọ.'' Ibanujẹ ọkan ni iroyin iku naa jẹ fun ọpọlọpọ awọn olorin ẹmi ati ololufẹ rẹ ni Naijiria ati kaakiri agbaye. Lara awọn ọmọ Naijiria to kan sedaro rẹ ni adẹrinpoṣonu, Helen Paul ati gbajugbaja oṣere, Richard Mofe Damijo to fi mọ awọn miran. Amọn miran ti wọn tun ṣe idaro rẹ loju opo ikansiraẹni wọn ni Dele Momodu to se apejuwe iku rẹ gẹgẹ bi eleyii to ba oun ninu jẹ julọ. Bakan naa ni adẹrinpoṣonu Arole naa ṣedaro rẹ pe ẹni ire ti lọ. Ní òwùrọ́ ọjọ́ Ẹtì, ọjọ́ Kẹẹ̀dọ́gbọ̀n oṣù Kọkànlá ọdún 2022 ni ìròyìn gba orí ayélujára pé gbajúgbajà olórin ẹ̀mí Sammie Okposo ti jáde láyé. Gẹ́gẹ́ bí ohun tí alákòso Sammie Okposo tó wà ní United Kingdom sọ fún BBC, ó ní nǹkan bíi aago mẹ́rin ìdájí yìí ni Sammie Okoso ṣà dédé ṣubú lulẹ̀ tó sì gba ibẹ̀ dágbere fáyé. Ohun tó ṣokùnfà ikú rẹ̀ gan kò ì tíì hàn sí wa ṣùgbọ́n alákòso rẹ̀ ní orílẹ̀ èdè Nàìjíríà ní Sammie Okposo dákẹ́ sí. Ní ogúnjọ́, oṣù Karùn-ún ọdún 1971 ní wọ́n bí Sammie Okposo sáyé, èyí túmọ̀ sí pé ọmọ ọdún mọ́kànlélàádọ́ta ni tó fi jádse láyé. Ọmọ bíbí ìpínlẹ̀ Delta lẹ́kùn ààrin gbùgun orílẹ̀ èdè Nàìjíríà ni. Gbajúgbajà olórin ẹ̀mí tó ti kọ ọ̀pọ̀lọpọ̀ orin ni Sammie Okposo jẹ́. Ní ọdún 1995 ló bẹ̀rẹ̀ iṣẹ́ orin kíkọ nígbà tó máa ń kọ orin fún àwọn eléré fíìmù láti lo sí eré wọn gẹ́gẹ́ bí ilé iṣẹ́ ìròyìn kan Believers Portal ṣe sọ. Lára àwọn orin rẹ̀ tó gbajúmọ̀ ni Wellu-Wellu èyí tó ṣe ní ọdún 2000. Ó ti gba àmí ẹ̀yẹ lọ́kan-ò-jọ̀kan ní orílẹ̀ èdè Nàìjíríà àti lókè òkun. Ní ọdún 2004 ní aṣojú ilẹ̀ Amẹ́ríkà sí Nàìjíríà pe Sammie Okposo láti wá kọrin níbi ayajọ Martin Luther King àti ayẹyẹ ayajọ òmìnira wọn lọ́jọ́ Kẹrin oṣù Keje. Ní ọdún 2010 ló ṣe ìgbéyàwó pẹ̀lú aya rẹ̀, Ozioma. Ní ibẹrẹ ọdun yii ni Okposo salaye pe ni opin ọdun to kọja 2021, ni oun tẹkọ leti rinrin ajo lọ silẹ Amẹrika, ti oun si yan obinrin kan ni ọrẹ. O ni lootọ ni oun mọ pe igbesẹ naa ko tọna, ti ko si ba ifẹ Ọlọrun mu gẹgẹ bi akọrin ẹmi ati pe oun ti se igbeyawo. Koda, oju n ti oun, ti oun si kabamọ iwa pansaga ti oun hu yii ati irora nla ti igbesẹ naa ti mu ba iyawo oun, Ozioma, idile oun ati oun gan alara. Ninu lẹta iforijin naa ni Sammie Okposo ti wa kede pe nibayi ti oun ti n wa ọna lati rin ni alaafia pẹlu Ọlọrun, oun si n tọrọ aforijin siwaju. Okposo ni ""Mo ti da ara mi duro na kuro ninu gbogbo awọn isẹ to jẹ mọ ti iransẹ Ọlọrun titi ti maa fi ni idapada tootọ. Eyi ni igbesẹ to tọna niwaju Ọlọrun, mo si jẹ Ọlọrun ati awọn eeyan ni gbese yii."" Akọrin ẹmi naa wa sọ fun Ozioma aya rẹ pe oun kabamọ pupọ pe oun ko ojuti ba, ti oun si da igbagbọ ati igbẹkẹle to ni ninu oun. ""Idarijin rẹ se pataki fun mi lori iwa ijakulẹ ti mo hu, mo si gbadura pe titi gbogbo ọjọ aye mi ni maa fi maa wa ọna lati tun gbe igbagbọ ati igbẹkẹle naa ro."" Sammie Okposo wa tun tọrọ aforijin ninu lẹta naa, lọwọ awọn baba ati iya rẹ ninu igbagbọ, to fi mọ awọn ojisẹ ihinrere fun iwa aimọra to hu naa. O ni oun kabamọ pupọ nipa ihuwasi oun naa pẹlu afikun pe ti kii ba se igbagbọ wọn pe Ọlọrun lo pe oun si isẹ iransẹ, oun ko ba ti si mọ. O tun wa rawọ ẹbẹ si awọn ọmọ ijọ rẹ atawọn eeyan to n tẹle oun lẹyin lai mọ oun ni ojukoroju pe oun n tọrọ aforijin pe oun ja wọn kulẹ. Bakan naa lo ni oun kabamọ nipa irora ọkan ti oun ti le mu ba wọn amọ ki wọn tubọ maa gbadura fun oun ni.  I﻿royin to n tẹ wa lọwọlọwọ yii sọ pe gbajugbaja olorin ẹmi, Sammie Okposo ti jade laye lonii ọjọ Kẹẹdọgbọn Oṣu Kọkanla. N﻿igba ti ileeṣẹ iroyin BBC kan si manija Sammie,  fi aridaju han pe lootọ ni o ti jade laye amọ ko fẹ kede orukọ ara rẹ. Laipẹ yii ni orukọ Okposo gba ori ayelujara kan nigba to tu aṣiri ara rẹ sita gbangba to n tọrọ aforijin lọwọ iyawo rẹ, Ozioma fun aṣemaṣe to ṣe pẹlu obinrin mii lorilẹede Amẹrika. Iroyin naa gba igboro kan titi ti ọpọlọpọ eeyan n ran ẹnu mọ ọ ti wọn si n sọ oniruuru ero wọn. Iṣẹlẹ yii mu ko wọgile awọn eto kan to yẹ ko ti kọrin nibẹrẹ ọdun yii. Sammie Okposo ṣi fi atẹjade kan sita loju opo rẹ lanaa to n dupẹ lọwọ awọn ti wọn jọ ṣe akanṣe eto orin iyin ni ipinlẹ Eko. A o maa mu ẹkunrẹrẹ iroyin wa fun yin."	https://www.bbc.com/yoruba/articles/c723d012dwyo
entertainment	Ọ﻿lọ́run ní kò sí iṣẹ́ tí màá ṣe tí yòó là mí àfi ajíhìnrere - Ojo Ade	"Ogbontarigi akọrin ẹmi, Ajihinrere Ojo Ade, ti sọ pe lati kekere ni oun ti ni imisi ati ẹbun orin kikọ. Ninu ifọrọwanilẹnuwo kan pẹlu BBC Yoruba, Ajihinrere Ojo Ade ni oun ko kọ iṣẹ orin lọdọ ẹnikẹni, o ni ṣugbọn gẹgẹ bi ọmọde, ibi ti wọn ba ti n kọrin ni oun maa n wa. O ni n ṣe ni oun ma n jokoo ti awọn ẹgbẹ akọrin kan ti wọn n pe ni ‘Monbo’ ni ilu abinibi rẹ, Ikeji-Ile nipinlẹ Osun, lati woran bi wọn ṣe n se igbaradi orin wọn,  gẹgẹ bi ọmọde. Ojo Ade gbajumọ pupọ fun tita ẹ̀dà duuru kan ti wọn n pe ni ‘accordion’, eyi to fi ma n kọ orin rẹ pẹlu. Accordion naa, ni Ajihinrere Ade sọ pe ẹgbọn oun kan lo kọkọ ra a fun oun. O ni “ẹgbọn mi kan wa ti mo maa n ṣere lọ ile wọn, ọrẹ wọn kan ra accordion kekere, nitori rẹ ni mo ṣe maa n lọ si ibẹ lojojumọ tori wọn jẹ ki n fi ṣere. Ni ọjọ kan, Ojo Ade beere lọwọ ẹgbọn rẹ ọhun pe ṣe o le ba oun naa ra accordion. Ẹgbọn rẹ ọhun si ra irinṣẹ orin ti a n wi yi fun, eyi to jẹ irinṣẹ orin rẹ akọkọ. Ni gbogbo asiko naa, Ojo Ade ko tii mọ pe iṣẹ orin ihinrere kikọ ni oun yoo ṣe gbẹhin. “Aadọta Naira nigba yẹn l’ọun ni wọn bami ra accordion naa. Bi igba ti wọn si yọnda gbogbo aye fun mi ni, inu mi dun, kii ṣe pe mo ti mọ tẹ naa ṣugbọn mo tẹ dele ni.” Bayii lo ṣe bẹrẹ iṣẹ orin kikọ, to si gbe rẹkọọdu orin rẹ akọkọ jade ni ọdun 1981, ati ikeji ni ọdun 1963. Agba akọrin naa sọ pe olori ohun to jẹ iṣoro oun ju ni aini nigba ti oun bẹrẹ iṣẹ orin ẹmi kikọ. O ṣalaye pe ọna di, deebi pe atijẹ atimu di inira fun oun. Ẹwẹ, Ojo Ade sọ pe Ọlọrun tun didi ba oun sọrọ lati ibẹrẹ pe ko si iṣẹ ọwọ ti oun  le ṣe rere ninu rẹ, biko ṣe iṣẹ ihinrere. “Asiko ti mo ni nnkan nira yẹn mi o duro tori mo n kọrin fun Baba Abiara.” O ni ọjọ kan, oun ni ki Wolii Abiara gbadura fun oun, ninu adura naa ni wọn ti sọ fun oun pe ko si iṣẹ ti oun le ṣe to le la oun, a fi ki oun ṣe iṣẹ Oluwa. “Baba sọ pe iṣẹ ti Ọlọrun gbe fun mi ju pe a n kọrin nikan. Lẹyin yẹn ni iṣẹ iranṣẹ ti ṣọọṣi bẹrẹ, amọ kii ṣe pe mo n joko si ṣọọṣi naa, iṣẹ iyinrere kaakiri agbaye naa ni a n ba kiri.” Yatọ si iṣoro airi owo naa, Ojo Ade sọ pe aisan kan tun kọlu oun debi pe niṣe ni oun ma n gbe baagi oogun kiri bi ẹni to n ta oogun oyinbo. “Ọdun mẹwaa ni mo fi ṣe aisan, ṣugbọn ko si ẹni to mọ, mo dẹ n ṣe isọji kiri ṣugbọn emi naa mọ pe kosi alaafia laagọ ara mi. “Ti mo ba fẹ rin irinajo lọ si isọji, awọn ọmọ ko gbudọ gbagbe apo oogun,  afi bi ẹni ti o n ta oogun.” Lara awọn idojukọ ati ipenija ti akọrin ẹmi naa ni oun tun ni ni pe wọn ti po majele mu fun oun ri, ti oun si ti ni awọn ijamba ojupopo, amọ Ọlọrun gbe oun bori iṣoro. Bakan naa lo ṣalaye pe oun ṣe aisan nla kan ni ọdun 2020, to si jẹ ọpẹlọpẹ Ọlọrun ni ko jẹ ki oun ku. A﻿jihinrere Ojo Ade sọ fun BBC pe orin 'Ojo ola mi a dara' ni o sọ oun di olokiki. O ṣalaye pe lasiko ti nkan nira fun oun, ni oun gba imisi orin naa, to si jẹ apẹẹrẹ bi aye oun ṣe ri ni asiko naa. "" Ni ọjọ kan mo n lọ ni adugbo kan ni Molete ni ilu Ibadan, ni bata kan ṣoṣo ti mo ni bajẹ laarin ọna ni ọsan gangan. "" Itiju nla ni lọjọ yẹn... ohun yẹn kan sọ fun mi kẹlẹ pe 'ọmọ, o lọjọ ọla ti o dara'."" O ni misi yẹn lowa jẹ ki oun kọ orin pe bi ọjọ oni ba koro, mo ni ọjọ ọla ti o dara. Ọdun 1959 ni wọn bi ni ilu kan ti wọn n pe ni Ikeji-Ile, nipinlẹ Osun. O﻿ lọ si ile ẹkọ alakọbẹrẹ ni ilu naa. Lẹyin rẹ si lo wa si ilu Eko  lati kọ iṣẹ bi wọn ṣe n tun nkan elo inu ile to n lo ina ṣe. O﻿ gbajumọ fun awọn orin bii: O﻿ja abiamo O﻿jo ola mi a dara S﻿atani ko sinmi O﻿ja Okunkun T﻿a lo le gba wa S﻿un m'Ọlọrun ati bẹẹ bẹẹ lọ"	https://www.bbc.com/yoruba/articles/cz5v6z688dzo
sports	Man City vs Chelsea: Chelsea fi ogun ẹ̀yìn ja Manchester City ṣáájú ìfẹsẹ̀wọnsẹ̀ àṣekágbá Champions League	Lọjọ Abamẹta ni ẹgbẹ agbabọọlu Manchester City ko ba gba ife ẹyẹ idije Premier League ti saa bọọlu yii to ba jẹ pe wọn lu Chelsea ni papa iṣere Etihad. Ṣugbọn Man City ni lati duro di ọjọ mii ki wọn to le gba ami ẹyẹ naa nitori Chelsea ti ẹyin gbe ru wọn. Raheem Sterling lo kọkọ gba goolu sawọn Chelsea ni abala akọkọ ifẹsẹwọnsẹ naa. Lẹyin naa ni Manchester City tun ri pẹnariti eyi ti wọn gbe fun Sergio Aguero wi pe ko gba. Ṣugbọn akọ ni Aguero fi gba pẹnariti ọhun eyi ti golu Chelsea mu lai laagun rara. Abala keji ere bọọlu naa ni Chelsea ni sọji mọ Man City lọwọ. Hakim Ziyech lo kọkọ da goolu ti Sterling gba wọle pada, ki Marcos Alonso to fi ọba le. Ni bayii, Man City ṣi le gba ife ẹyẹ EPL lọjọ Aiku ti Aston Villa ba lu Manchester United ni Villa Park. Lọjọ kọkandinlọgbọn oṣu karun un lawọn mejeeji yoo jọ pade ninu ifẹsẹwọnsẹ aṣekagba idije Champions League.	https://www.bbc.com/yoruba/ere-idaraya-57042574
entertainment	Children games Akomolede àti Asa: Wa wo èré èyí tó yẹ fún àárọ̀ kùtù àti èyi tó wà fún òṣùpá	"""Ẹkun mẹẹran, mẹẹ, o mu dudu, mẹ́ẹ, o mu pupa, mẹẹ..."" Pẹlu apẹrẹ lawọn akẹkọọ naa fi darapọ mọ eto ti tonii lati ṣe ere idaraya ""bojuboju o"". Ọmọwe lo n kọ wa lori eto Akomolede ati Aṣa Yoruba tonii. Ọmọwe Yetunde Olaleye-Awolusi lati ileewe Chirist Way High School niluu Ile Ife lo mu wa lọ si iranti bi ere idaraya ṣe maa n ri laye atijọ. Yoruba gbagbọ pe lẹyin iṣẹ oojọ, o yẹ ki isinmi ati igbadun wa. Lasiko ti awọn agbalagba ba n ta ayo ni àwọn ere oṣupa mii maaa n jẹ jade latọdọ awọn ọmọde nita gbangba ki wọn to wọle sun. Koda ẹ kan le ma mọ ni, oriṣiriṣi isọri ni a pin ere idaraya nilẹ Yoruba si labẹ aburada meji gboogi ti olukọ pe ni ""Ojumọmọ"" ati ""Ere Oṣupa""."	https://www.bbc.com/yoruba/agbaye-56330337
health	Ilé wó lu Bisi, ọmọ ẹ̀yìn rẹ̀ kú, wọ́n gé ẹsẹ̀ rẹ̀ tó ń jẹrà, inú ìrora ló wà ṣùgbọ́n Dókítà tún ń sọ pé...	Awọn agba bọ wọn ni bi a ba n wa ohun ti a o jẹ, ki a maa pade ohun ti yoo jẹ wa. Ọrọ Abilekọ Bisi Ajayi jẹ eyi ti yoo gbomi loju ọpọlọpọ. Bisi, jẹ oniṣowo kekeke to si jẹ wi pe inu ere to n ri lori owo rẹ yii lo fi n gbọ bukata ẹbi rẹ; iyẹn ohun, ọkọ ati ọmọ mẹrin ti wọn bi. Amọṣa, lati nnkan bi oṣu meji bayii ni Bisi ti wa nile iwosan nibi ti ko le rin, koda ko lee yi ara pada funrarẹ lori ibusun to wa. Nigba to n ṣalaye bi irinajo aye rẹ ṣe jẹ, Abilekọ Bisi Ajayi ni oun jade gẹgẹ bi iṣe rẹ lati wa ohun ti oun atawọn ọmọ oun yoo jẹ ni ọjọ kẹfa oṣu kẹfa ọdun 2021 ni ile kan fi wo lu oun ati ọmọ ti oun pọn si ẹyin, loju ẹsẹ ni ọmọ to pọn jade laye ti wọn si gbe oun tikalara digbadigba lọ si  ato egungun lọna ti ibilẹ fun itọju. Amọṣa, o ni lẹyin asiko diẹ ni ẹsẹ naa bẹrẹ si nii run ti wọn si ni lati gee nileewosan. Nigba ti o ṣi n ba iyipada ọtun to de ba aye rẹ yii finra ni wọn ba tun sọ fun un pe nnkan ti ṣe egungun ẹyin rẹ ati pe o nilo iṣẹ abẹ fun atunto rẹ.	https://www.bbc.com/yoruba/afrika-58265671
politics	Sokoto bandits: Buhari bá ìpínlẹ̀ Sokoto kẹ́dùn lẹ́yìn tí àwọn agbégbọn f'ọ̀pọ̀ ẹ̀mí ṣòfò níbẹ̀	"Aarẹ Muhammadu Buhari ti ba awọn eeyan ipinlẹ Sokoto kẹdun lẹyin ti awọn agbebọn ṣekupa ọpọ eeyan ni ijọba ibilẹ Sabon Birni ni pinlẹ naa. Ninu atẹjade kan ti agbẹnusọ aarẹ, Garba Shehu fi lede ni aarẹ Buhari ti gbadura pe ki Ọlọrun tu awọn ẹbi to padanu awọn eeyan wọn ninu. Buhari ni o ṣeni laanu pe awọn agbebọn ọhun n gbẹmi awọn eeyan lasiko ti ajakalẹ arun Coronavirus n ba gbogbo aye finra yii. Aarẹ ti wa ṣeleri fun awọn ọmọ Naijiria pe ijọba rẹ yoo sa gbogbo akitiyan rẹ lati dabo bo awọn eeyan lọwọ awọn afẹmiṣofo. Lẹyin naa lo ni awọn ọmọ ogun Naijiria yoo tẹsiwaju lati ma kọju ija si awọn agbebọn ọhun ki alaafi le wa lagbegbe naa atawọn agbegbe mii ti wọn ti n ṣoṣẹ. Iroyin ni awọn agbebọn ọhun ya bo ijọba ibilẹ naa lẹyin nnkan bii wakati mẹrinlelogun ti gomina ipinlẹ ọhun, Aminu Tambuwal ṣabẹwo sibẹ. Ó kéré tán ààdọ́talénígbà lé méjì olùbádámọ̀ràn àti olùrànlọ́wọ́ fún Gómìnà ìpínlẹ̀ Sokoto Aminu Waziri Tambuwal ló ti kòwé fipò sílẹ̀. Àwọn òṣìṣẹ́ tó kọ̀wé fipò sílẹ̀ ọhún sàlàyé pé ìgbésẹ̀ àwọn kò ṣẹ̀yìn ìpinu Gómìnà láti fi ẹgbẹ́ òṣèlú APC sílẹ̀, àti pé àwọn ò ṣetán lati fi ẹgbẹ́ oṣèlú APC sílẹ̀ èyí kò sì ni ṣeṣe ṣe lati tẹ̀síwáju bi alábaṣiṣẹ́ pọ̀ pẹ̀lú gómìnà. Lásìkò tí wọn ń fi ọ̀rọ̀ náà to àwọn oníròyìn léti lọ́jọ́ àìkú ní ìpínlẹ̀ Sokoto àgbẹnusọ fun àwọn olùbádámọ̀ràn Dasuki Haske, sàlàyé pé ìgbéṣẹ̀ àwọn kò sẹ̀yìn ìnú kan tí àwọn fi bá ẹgbẹ́ lò. 'A ń fi gbogbo ẹnu sọọ́ pé a ò lé tẹ̀lé gómìnà Tambuwal ló sí ẹgbẹ́ òṣèlú tuntun rẹ̀., a ti ṣeán láti dúró si ẹgbẹ́ APC' Aminu Tambuwal darapo mọ ẹgbẹ́ òṣèlú PDP Lẹyin ti aarẹ ile asofin agba l'Abuja Bukola Saraki fi ẹgbẹ oṣelu APC silẹ lọ si PDP lọjọ Iṣegun, Gomina Ipinlẹ Sokoto Aminu Tambuwal naa ti kede loju opo Twitter pe, oun ti ba gbẹ oselu PDP lọ. Tambuwal ni oun fi ọrọ naa lọ ọpọ eeyan nipinlẹ Sokoto, ti wọn si gba pe ki oun to gbe igbesẹ naa. Ọgọọrọ awọn ololufẹ rẹ ni wọn pejọ siwaju Ile Ijọba Ipinlẹ Sokoto ni Ọjọru saaju ikede naa. Ọgọọrọ awọn ololufẹ rẹ ni wọn pejọ siwaju Ile Ijọba Ipinlẹ Sokoto loni Ọjọru saaju ikede naa. Ẹwẹ, akowe ìpolongo ẹgbẹ́ òṣèlù APC, Bolaji Abdullahi, lokọkọ kọwe fi ipo rẹ silẹ ninu ẹgbẹ oselu naa l'Ọjọru. Abdullahi ninu atẹjade to fi sita sọ wi pe nitori rogbodiyan to su jade ninu ẹgbẹ oselu naa lo mu oun pinnu lati fi ẹgbẹ oselu APC silẹ. Ti a ko ba gbagbe, owurọ Ọjọ Isegun ni akowe ẹgbẹ APC tẹlẹri naa ké gbàjarè pé, òtítọ kan kò sí nínú ìròyin kan to ni òún ti kọ̀wé fipò silẹ gẹ́gẹ́ bi ọmọ ẹgbẹ́ APC, láti darapọ̀ mọ́ ẹgbẹ́ òṣẹ́lú People's Democratic Party (PDP). Abdullahi fìdí ọ̀rọ̀ ọ̀hún múlẹ̀, ní ilé ẹgbẹ́ APC l'Abuja wípe ìròyìn ẹlẹ́jẹ̀ ní, kí ẹnikẹ́ni máa ṣe gbàágbọ. Ó ní àìsí nílé mínísítà fún eré ìdárayá tẹ́lẹ̀ rí, ló dákún àhesọ ọrọ tó gbòde kan, nítorí ìpàdé àwọn ọmọ igbimọ amusẹya ẹgbẹ́ APC kò wáyé l'ọ́jọ́ ajé, èyí sì mú kí ó ma ṣeeṣe láti ṣe ìpàdé lórí bọyá òùn yóò fi ẹgbẹ́ sílẹ̀. Nígbà tó ń fesì lóri èrò rẹ̀ nípa ààrẹ ilé ìgbimọ̀ aṣofin tó kúrò nínú ẹgbẹ́, o ní èyí kò tọ́ka sí pe, òun yóò fí ẹgbẹ́ APC sílẹ̀. '' Iwáju ilé ní mo gbà wọlẹ́ sinu APC, tí ń o bá sì lọ, mí ò ní gba ẹ̀yìnkùlé lọ."""	https://www.bbc.com/yoruba/afrika-45028322
politics	2023 Presidential Election: Mí o búwọlu ìdupo ààrẹ ọdún 2023 fún Tinubu-Foluke Daramola	Gbajúgbajà òṣèré Nollywood Foluke Daramola Salako ni òun kò buwọ́lu ìyànsípò ààrẹ ẹnikẹni ní ìgbà kan kan sùgbọ́n oo Ó ni nǹkan tí àwọn ènìyàn rí lórí ayé líujara kò ni nńkan ṣe pẹ̀lú bí àwọn ènìyàn ṣe ń bu ẹnu àtẹ́ lu òu ti ọ̀ps sì ń naka àlébù. Ó ní nǹkan ti àwọn ti àwọn ń ṣe kò nííse pẹ̀lú ọ̀rọ̀ Nollywood, bí kò ṣe ẹgbẹ́ àwọn tó n pè fún àláfía  àti ìrẹ́pọ̀ Nàìjíríà ni, kò ní ṣe pẹ̀lú ọ̀rọ̀ òṣèlú Foluke ni àwọn kò lọ síbẹ̀ láti lọ buwọ́lu lílọ fún ìpò ààrẹ Asiwaju Ahmed Bola Tinubu ni ọdún 2023. Gbájúgbàjà òṣèré náà ni kò sí ẹni tí ó san owó fún òhun fún òhún kóhùn, ìpídé bi àláfíà àti ìrẹ́pọ̀ yóò ṣe wà ni Nàìjíríà ni àwọn ń se Foluke Daramola, àti oṣèré Nollywood miiran ti wọ́n ń pè ni Mr Ibu ni ọ̀pọ̀ ọmọ Nàìjíría ti bu ẹnu àtẹ́ lù pé wọ́n ń lu ilù máa jó lọ mo n wo ẹ̀yin rẹ fun Asiwaju ẹgbẹ́ òṣèlú APC,  Bola Ahmed Tinubu nípa ìpinu rẹ̀ láti du ipò ààrẹ Nàìjíríà lọ́dún 2023. Bí o tilẹ̀ jẹ́ pé Tinubu kò ti kéde fún ra rẹ̀ pé òun yóò du ipò ààrẹ lọ́dún 2023, sìbẹ́ ọ̀pọ̀ àwọn alátẹ̀lé rẹ̀ ló ti n ṣe ìpolongo fun. Nínú fọ́ràn náà tó jẹyọ lórí ayélujára ni à ti ri àwọn ènìyàn kan nínú gbọ̀gán kan ti tábìlì yípo, ti ẹnikan  náro tó si n fi orúkọ Tinubu  kọrin báyi pé Tinubu ooo... Èyí lo fa ìrunú ọ̀pọ̀ àwọn ọmọ Nàìjíríà ti wọ́n sì bẹ̀rẹ̀ sí ni bú Folukẹ Daramola àti Mr Ibu pé wọ́n ti dalẹ̀ àwọn ọmọ Nàìjíríà ati pé wọ́n fẹ́ràn láti máá du àpò wọn ju rírò nípa àwọn ọmọ Nàìjíríà lọ àti ọjọ́ iwájú wọn.	https://www.bbc.com/yoruba/59449404
politics	Tinubu 2023: Àwọn èèkàn ilẹ̀ Yorùbá ń ṣèpàdé ṣáájú dídìbò fún Tinubu ní 2023	Ilẹkẹ ma ja sile, ilẹkẹ ma ja sode, ibi kan ni yoo kuku pada jasi nipa ẹya ti yoo jẹ aarẹ orilẹede Naijiria to mbọ. Gẹgẹ bi awọn ọmọ Naijiria ṣe wa n reti ibi ti ilẹkẹ ipo naa yoo jasi laarin ẹya gboogi mẹta to wa lorilẹede Naijiria, awọn tọrọ kan ti bẹrẹ si ni gbe igbesẹ. Ọjọ Iṣẹgun ọsẹ ni ilu Ibadan tii ṣe olu ilu ipìnlẹ Oyo, lawọn eekan tọrọ kan ni iha Guusu-Iwọ Oorun Naijiria yoo ti korajọ lati jiroro lorii ohun to wa niwaju fun il Yoruba ṣaaju idibo ọdun 2023. ''Buhari àti Tinubu ṣ'àdéhùn pé Yorùbá ni yóò jẹ́ olùdíje ipò ààrẹ APC lọ́dún 2023'' Ìjọba ìpínlẹ̀ Kaduna gbé iléèwé tì pa nítorí ọ̀wọ́ kejì àjàkálẹ̀ COVID-19 Ọkọ̀ àjàgbé agbépo kan tún dànù l'Eko Ọmọ ile igbimọ aṣoju-ṣofin Naijiria tẹlẹ, Họnọrebu Rotimi Makinde lo fi ọrọ naa lede lorukọ ẹgbẹ South West Agenda 2023 eyi ti wọn pe ni SWAGA 23. Wọn n ṣe eyi gẹgẹ bi igbaradi lati mu ala asiko oṣelu tuntun ni ilẹ Yoruba ṣẹ. Awọn to ṣe agbatẹru eto naa ni yoo jẹ aaye lati kede ipinu awọn to ba fẹ lati to sẹyin agba ẹgbẹ oṣelu All Progressives Congress, Bola Ahmed Tinubu ki wọn lee fi orukọ rẹ ṣọwọ fun ipo aarẹ lọdun 2023. Gbogbo awọn tọrọ kan lati ipinlẹ Eko, Oyo, Osun, Ondo, Ekiti ati Ogun yoo pade lati sọrọ lori awọn igbesẹ ti wọn yoo gbe ninu afẹfẹ oṣelu tuntun to ba fẹ. Ìṣòro jíjẹ́ ìyá n dáàgbé ló sọ mí di àtúnbí krístíẹ́nì - Remi Tinubu 'Bí a kò bá fẹ́ ìbínú Ọlọ́run, a gbọ́dọ̀ jẹ́ kí Tinubu du ipò ààrẹ̀ lábẹ́ àsìá ẹgbẹ́ APC ní 2023' Àbọ̀ ìpàdé bòńkẹ́lẹ́ láàrin Tinubu àti Buhari rèé	https://www.bbc.com/yoruba/afrika-55317113
religion	Sotitobire: Àwọn ọmọ ìjọ yarí, wọ́n ní ejò lọ́wọ́ nínú lórí ìdájọ́ tí wọ́n dá fún Alfa Babatunde	Ọrọ ko tii tan lori idajọ ẹwọn gbere ti ileẹjọ giga niluu Akure da fun pasitọ ijọ Sotitobire Praising Chapel, Alfa Babatunde lẹyin tawọn ọmọ ijọ rẹ tako idajọ naa. Adajọ Olusegun Odusola ni Babatunde jẹbi ẹsun igbimọ pọ lati ji Kolawole Gold, ọmọ ọdun kan to di awati nile ijọsin naa niluu Akure lọdun 2019. Awọn ọmọ ijọ Sotitobire to ba BBC sọrọ sọ pe inuni-bini wolii ijọ Sotitobore tawọn eeyan kan n ṣe lo jẹ ileẹjọ dajọ ẹwọn gbere fun un. Wọn ni Wolii Babatunde ko mọwọ ko mẹsẹ nipa ọrọ to ṣẹlẹ ọhun, koda wọn ni ko si ninu ile ijọsin naa nigba ti iṣẹlẹ naa sẹlẹ. ''Wọn lọ si ile rẹ lati wa bo ya ọmọ naa wa nibẹ, koda wọn wo pata obinrin ti wọn nile rẹ, ṣugbọn wọn ko ri nkankan, idajọ yii kudiẹ kaato,'' ọmọ ijọ Sotitobire kan lo sọ bẹẹ. Elomiiran to tun jẹ ọmọ ijọ naa sọ pe ọpọ eeyan lo yabo ṣọọṣi Sotitobire lẹyin ti iṣẹlẹ ọhun ṣẹlẹ tan, o ni awọn eeyan naa sọ ina ṣọọṣi wọn si ba ṣọọṣi naa jẹ. Wọn ni ko si ẹni to le fidi ẹsun ijọmọgbe ti wọn kan alufaa Babatunde mulẹ, wọn ni awọn mii tiẹ sọ pe pasitọ ọhun ri ọmọ naa mọlẹ laaye ni. Amọ wọn ni ko si ẹni to ni ẹri to daju to le fihan pe alufaa Babatunde jẹbi ẹsun ti wọn fi kan an. Alufaa Babatunde atawọn ọmọ ijọ marrun un mii ni adajọ Odusola dajọ ẹwọn gbere fun un lọjọ Iṣẹgun ọjọ kẹfa oṣu kẹwaa ọdun 2020. Ẹ gbà mí o! Bí mo ṣe ń dàgbà ni ǹkan ọmọkùnrin mi ń tóbi síi àmọ́ obìnrin ni mi' Ìdájọ́ ẹ̀wòn gbére kò ní kí Wòlíì Sotitobire má lọ sí ilèẹjọ́ kòtẹ́milọ́rùn - Agbẹjọ́rò Pásítọ̀ Alfa Babatunde Agbẹjọro to n ti n gba waju gba ẹyin fun Pasitọ Alfa Babatunde ti ijọ Sotitobire Praising Chapel, Akinyemi Omoware ti ṣalaye ọrọ fun araye gbọ pe onibara oun ṣi lanfani ati gbà ile ẹjọ kotẹmilọrun lọ lẹyin idajọ. Ṣaaju nigbati igbẹjọ naa ṣẹṣẹ bẹrẹ lowurọ ọjọ Iṣẹgun ni adajọ ti yọnda fun agbẹjọro naa ko ṣe gaafara fun awọn ninu ile ẹjọ nigba tọrọ fẹ di aawọ laarin oun atirẹ. Idi ni wipe agbẹjọro Sotitobi rẹ ke pe adajọ pe ko sun igbẹjọ naa siwaju eyi to ti waye lọpọlọpọ igba tawọn eeyan si ti n reti idajọ ikẹyin' Ni adajọ ba ni lai lai, oun ko ni sun ẹjọ siwaju mọ. Lẹyin eyi agbẹjọro Sotitobire bọ ẹwu ofin to si jade nile ẹjọ. Ẹwẹ, nigbati adajọ si ti da ẹjọ ẹwọn gbere fun un tan, agbẹjọro rẹ nigbati BBC Yorba fi ọrọ wa a lẹnu wo jẹ ko di mimọ pe, ìdájọ́ ẹ̀wòn gbére kò ní kí Wòlíì Sotitobire má lọ sí ilèẹjọ́ kòtẹ́milọ́rùn. Oníṣẹ́ ọwọ́, oníṣẹ́ àdáni, awakọ̀, ẹ wo ọ̀nà láti gba lára owó ìrànwọ́ Covid-19 tí ìjọba gbékalẹ̀ Wo ọ̀nà àbáyọ sí bo ṣe ń han‘run Dapo Abiodun yan Laycon ní aṣojú pẹ̀lú ẹ̀bún ₦5m àti ilé oníyàrá mẹ́ta ENDSARS: Ẹ̀yin ọmọ Nàìjíríà, ẹ ṣè ìrànwọ́ irinṣẹ́ fáwọn ọlọ́pàá- Naira Marley bẹ̀bẹ̀ Adajọ Olusegun Odusola, tile ẹjọ giga ilu Akure ti kede pe asaaju ijọ Sotitobire, Wolii Alfa Babatunde jẹbi ẹsun ijọmọgbe. Bakan naa lo ni awọn eeyan marun yoku ti wọn n jẹjọ pẹlu rẹ, naa jẹbi sise onigbọwọ jiji ọmọ ọdun kan naa, Gold Kolawole gbe, ni ọdun to kọja. Nigba to n gbe idajọ oniwakati marun ati abọ rẹ kalẹ, lori ẹsun ijọmọgbe onikoko mẹfa, adajọ Odusola ni ijọ Sotitobire ko kọbi ara si isẹlẹ bi ọmọ naa, se di awati lasiko ijọsin. Adajọ ni se ni ijọ naa n tẹ siwaju lati maa ba isin ọjọ isinmi wọn lọ titi di aago marun irọlẹ lẹyin ti wọn ti ji ọmọdekunrin, ọmọ ọdun kan naa lọ lati ọwọ ọsan. Adajọ wa gbe idajọ kalẹ pe, awọn olujẹjọ kinni de ikẹfa ninu ẹjọ naa, jẹbi ẹsun iditẹ lati ji ọmọ gbe ti wọn fi kan wọn. Bẹẹ ba si gbagbe, Wolii Alfa Babatunde, tii se adari ijọ Sotitobire ni afurasi ati olujẹjọ akọkọ ninu ẹjọ ọhun. Adajọ tẹsiwaju pe awọn ọlọpaa gan ni ọwọ wọn ko mọ lori isẹlẹ yii, ti a ba wo ọwọ ti wọn fi mu isẹlẹ naa, to si bu ẹnu atẹ lu bi wọn se na iya iya ọmọ ti wọn n wa naa, ti wọn si tun ti mọle, lai jẹ pe wọn gbe wa sile ẹjọ. Nigba to n gbe idajọ kalẹ lori ẹsun sise onigbọwọ lati ji ọmọ gbe, adajọ Odusola ni awọn olujẹjọ kinni de ikẹfa jẹbi ẹsun naa Nigba to n yiiri ẹsun kẹta wo, tii se biba awọn ẹri to se koko nipa ẹjọ naa jẹ, adajọ ni ki olujẹjọ keje, Peter Anjorin maa lọ sile ni alaafia, tori ko jẹbi gbogbo awọn ẹsun ti wọn fi kan rara. Ni yajo yajo bo ṣe n tẹ wa lọwọ lati ipinl Ondo ni pe agbẹjro Alfa Babatunde Sotitobire iyẹn Bayo Ayenakin ni oun yọ ọwọ ninu igbẹjọro to yẹ ko waye lonii. O fẹrẹẹ dabii fa ki n fa laarin oun ati adajọ. O ni oun ko ni le maa farahan siwaju sii lori ẹjọ naa tori wipe adajọ kọ lati sun ẹjọ naa siwaju. Agbẹjọro kọkọ pe fun ki wọn sun ẹjọ naa siwaju lonii lori oun to pe ni aridaju mẹrindinlogun ṣugbọn adajọ faake kọri to si fagile ipẹjọ rẹ. O ti wa fun adajọ Ayenakin ni gaafara lati bọ ẹwu rẹ ko si kuro nile ẹjọ niwọn igba ti ọrọ ko ti wọ. Yoruba ni bi a ba da ọjọ, ọjọ a pe, bi a ba da osu, osu a ko, bo pẹ titi, ogun ọdun n bọ wa ku ọla Bẹẹ ni ọrọ ri pẹlu igbẹjọ Wolii Alfa Babatunde, ti ijọ Sotitobire nilu Akure, ẹni to n koju ẹsun ijinigbe lati ọdun kan ati osu diẹ sẹyin. Iroyin to wa n tẹ BBC Yoruba lọwọ ni yajoyajo ni pe, ọjọ Kẹfa osu Kẹwaa ọdun 2020, ni wolii naa yoo mọ ibi ti ori n ba ẹsẹ rẹ ree. Awọn agbẹjọro ti ji de ile ẹjọ bẹẹ si ni ile ẹjọ ti kun fọfọ. Idi ni pe lọla ode yii ni idajọ yoo waye  nile ẹjọ giga ilu Akure lori ẹsun ijọmọgbe ti wọn fi kan Alfa Babatunde ati ọmọ ijọ rẹ mẹfa miran. Kọmisana feto idajọ ati agbẹjọro agba nipinlẹ Ondo, Adekola Olawoye lo fidi ọrọ yii mulẹ fawọn akọroyin pẹlu afikun pe lọla ọde yii ni Adajọ Olusegun Odusola, to n gbọ jọ Sotitobire yoo gbe idajọ rẹ kalẹ. Olawoye ni aago mẹsan owurọ, lọjọ Isẹgun ni idajọ naa yoo maa waye nile ẹjọ giga ilu Akure. Bẹẹ ba gbagbe, lọdun to kọja ni iroyin gba ilẹ kan nilu Akure pe ọmọ ọdun kan, Gold Babatunde di awati lasiko to wa ni ijọ awọn ọmọde inu ijọ Sotitobire nilu Akure. Gbogbo igbiyanju lati sawari ọmọdekunrin naa si lo ja si pabo, ti awọn agbofinro si mu wolii naa, atawọn ọmọ ijọ rẹ mẹfa lori ẹsun ijọmọgbe Bi igbẹjọ ba se n waye lọjọ Isẹgun, ni BBC Yoruba yoo maa mu wa fun yin.	https://www.bbc.com/yoruba/afrika-54421562
entertainment	Baba Ijesha: Yomi Fabiyi ní àwọn yóò ṣe ìwọ́de tí ọlọ́pàá kò bá mú àwọn àgbààgbà tó ló ọmọdé fún aṣemáṣe	"Ọrọ awuyewuye to n waye lori ọrọ Baba Ijesha ko tii jẹ rodo lọ mumi rara. Idi ni pe gbajumọ osere tiata, Yomi Fabiyi si n leri leka pe oun ati awọn eeyan kan yoo se iwọde laarin ọjọ meje tako ileesẹ ọlọpaa ipinlẹ Eko. Fabiyi ni iwọde naa yoo waye bi awọn ọlọpaa ko ba mu gbogbo awọn agbalagba to lo ọmọde, lati se akọsilẹ ẹri asemase fun Baba Ijesha. Fabiyi lo fi ọrọ yii ransẹ si igboro lati oju opo Instagram rẹ, eyi to kọ sibẹ tente. O ni awọn yoo sewọde alaafia ni Alausa ati lawọn agbegbe miran nipinlẹ Eko tako ọga agba ọlọpaa Eko Bakan naa lo ni awọn yoo tun beere pe ki wọn gba isẹ lọwọ olori ẹka to wa feto idẹrun araalu nipinlẹ Eko nitori pe wọn ko mọ isẹ wọn bii isẹ. ""A ko le maa wo awọn eeyan yii niran lati maa fi owo ori araalu sofo, wọn ko mọ isẹ wọn doju ami. A ja fun ọmọ kọọkan ti ko ni ẹsẹ lọrun, ti wọn ko naa ni rẹ. A si n se eleyi fun isisẹ sin ọmọniyan."" Kí ni yóò ṣẹlẹ̀ lónìí láàrin ìjọba ìpínlẹ̀ Kaduna àtàwọn tó jí akẹ́kọ̀ọ́ fásitì Greenfield gbé? Microsoft gbé ìgbésẹ̀ láti pèsè iṣẹ́ 27,000 fún àwọn ọmọ Naijiria Gbajumọ osere tiata naa fikun pe yoo dara ki awwọn eeyan naa se ohun to tọ lasiko, nitori iwọde naa ni yoo wa fun ọmọ kọọkan ti ko ni ẹsẹ lọrun, awọn jẹ wọn ni ojuse yii. Yomi Fabiyi tun gbe imọran kalẹ pe yoo dara ka lo awọn ọdọ wa bo se yẹ, ojuse yii si ni oun yoo ri daju pe o fidi mulẹ. Bẹẹ ba gbagbe, lati igba ti isẹlẹ ẹsun sise asemase pẹlu ọmọde ti wọn fi kan Baba Ijesha ti waye ni Yomi Fabiyi ko ti panumọ. Saaju la ti sọ fun yin pe, gbajugbaja oṣere tiata, Yomi Fabiyi to n ja fun pe ki gbogbo eeyan farabalẹ tẹle ofin lori ọrọ Baba Ijesha ti fesi lori fọnran ti ile iroyin kan fi si ta lori Baba Ijesha. ""O ṣe ni laanu gidi gan bi mo ṣe wo fọnran CCTV nibi ti Ọgbẹni Lanre Omiyinka ti a mọ si Baba Ijesha ti fi ilọkulọ ibalopọ lọ ọmọdebinrin kan. Ko si awawi. Mo bu ẹnu atẹ lu u tori o ti ni loju o si ba ni lorukọ jẹ pẹlu"". Yomi Fabiyi ni oun ti farabalẹ duro de ohun to tọ gidi ki oun to sọrọ gẹgẹ Bi wọn ṣe n ṣe lawọn orilẹede to laju ti oun si wa ri i pe ""eeyan kan ṣoṣo ti ọwọ rẹ mọ ninu kiko si gbaga ọlọpaa ni ọmọdebinrin naa"". Yomi Fabiyi ri i ninu fidio naa pe itasẹ agẹrẹ pọ daadaa latọdọ Baba Ijesha ninu fidio naa. O ni ibeere to yẹ ki gbogbo eeyan maa bere ni pe ""to ba ṣe ọmọ tirẹ obinrin ni ọmọbinrin naa, ṣe o lee jẹ ko tun iru iriri yẹn la kọja nitoripe o fẹ ni ẹri to daju. Nitori eyi, o tun n funpe si awọn alaṣẹ to n ṣamojuto ohunkohun to n lọ sori ayelujara. Yomi gba pe ofin ṣe pataki, paapaa nipa didaabo bo ẹtọ awọn ọmọde ni Naijiria. ""Koda, gbogbo ọmọ Naijiria to ba ni kaanu ọmọdebinrin naa ni ko fọn soju popo fun iwọde wọọrọwọ lati ja fun ki wọn fi ọwọ ofin mu awọn to lọwọ si aṣemaẹ yii."	https://www.bbc.com/yoruba/56963044
entertainment	Sotayo Gaga Sobola husband: Àwọn èèyàn fẹ́ mọ ọkọ gbaju	"O jọ gate ko jọ gate, gbajugbaja oṣerebinrin, Soyayo Sobola ti ọpọ eniyan mọ si Sotayo Gaga naa ti darapọ mọ awọn obinrin nile ọkọ. Bonkẹlẹ lo ṣe e ṣa toripe gbogbo eto igbeyawo ọhun ko han si awọn ololufẹ rẹ rara ni gbangba. Ninu awọn fọto ati fidio to fi sita lori ayelujara funrarẹ ni awọn akẹgbẹ rẹ ti n ki i ku oriire to fi mọ awọn ololufẹ rẹ gẹgẹ bi o ṣe ro dẹdẹ to kan dẹdẹ ninu aṣọ igbeyawo funfun balau to balẹ dẹdẹ. Awọn ami taa ri lati mọ boya Sotayo ṣe igbeyawo Sotayo Gaga kọ ọ sita si oju opo rẹ pe ""bo tilẹ jẹ kii ṣe eni (ọjọ Satide) ni igbeyawo yii waye, mo kan yan lati fi sita loni ni, Mo dupẹ lọwọ gbogbo eniyan fun ọrọ ikini ati adura. Ọlọrun a bunkun yin"". O tun dupẹ lọwọ awọn ileeṣẹ to ṣe e loge ara, awọ, aṣọ ati irun to jẹ ara ọtọ fun igbeyawo rẹ. Bakan naa ni ọjọ bii mẹta ṣaaju ọj to fi fọto sita, lara awọn esi lori fọto kan to fi sita to ti wọ iro ati buba ni ọkan lara awọn akẹgbẹ rẹ ti ki i ku imura iyawo amọ to tilẹ n ya awọn ololufẹ rẹ mii lẹnu pe imura iyawo kẹ. Nigba ti a fi n ko iroyin yii jọ, atẹjade rẹ ti fa ọpọlọpọ esi mọra lati ọdọ awọn oṣere akẹgbẹ rẹ ti wọn n yẹ ẹ si atawọn ololufẹ rẹ gbogbo. Lara awọn akẹgbẹ rẹ to ti ki i ku oriire ni ni Odunlade Adekola, Iyabo Ojo, Wumi Toriola, Kolawole Ajeyemi, Itele, Funke Akindele, Femi Adebayo, Bimbo Oshin, Bimpe Akintunde, Temitope Solaja. Bẹẹ naa ni awọn to sun mọ ọ n tun fọto rẹ lo loju opo tiwọn naa lati ba a yọ ayọ igbeyawo. Amoṣa lori ọrọ aridaju, iroyin kan n fihan pe awọn kan sibẹ lagbo oṣere n sọ pe ko ṣegbeyawo rara. Ẹwẹ, iyawo funrarẹ naa ko kọ orukọ tabi fi fọto ọkọ rẹ si oju opo rẹ rara."	https://www.bbc.com/yoruba/56310821
politics	Ìpènijà márùn ún tí yóò kojú olóòtú ìjọba tuntun ní UK	Ọjọ kẹfa, oṣu Kẹsan an, ọdun 2022 yii ni wọn burawọle fun olootu ijọba tuntun ni UK, iyẹn Liz Truss. Iburawọle naa lo waye lẹyin ti wọn ti kọkọ dibo yan ninu ẹgbẹ oṣelu Conservative. Truss ni obinrin kẹta ninu itan ilẹ Gẹẹsi ti yoo di ipo naa mu lẹyin Margaret Thatcher ati Theresa May. Amọ ṣa, bo tilẹ jẹ pe ọpọ eeyan kaakiri agbaye lo ti bẹrẹ si n ki Truss ku oriire ipo tuntun naa, oniruru ipenija ni olootu ijọba tuntun ọhun jogun ba. Akọkọ ni ipenija ọwọngogo ounjẹ atawọn nnkan mii to gbode kaakiri agbaye, lọwọ yii. Iye owo ti wọn n ra gaasi ati ina ijọba ti gbowo lori ni UK gẹgẹ bo ṣe wa lawọn orilẹ-ede mii kaakiri agbaye. Ekeji ni eto ọrọ aje to dẹnukọlẹ, awọn onimọ ti sọ pe eto ọrọ aje ilẹ Gẹẹsi ko ṣe daadaa bii ti atẹyinwa bo tilẹ jẹ pe ọpọ awọn eeyan kaakiri agbaye lo n tẹkọ leti si orilẹ-ede ọhun. Ipenija kẹta ni igbesẹ Britian lati kuro lara Eruope, iyẹn Brexit, eyii ti wọn ko tii yanju. Bo tilẹ jẹ pe wọn ti n ṣe aṣeyọri igbesẹ naa, awọn nnkankan wa ti wọn ko tii yanju bii ala ilẹ laarin rẹ ati Northern Ireland, eyii to jẹ ara ilẹ UK ati Republic of Ireland ti wọn jẹ ọmọ ẹgbẹ European Union. Ipenija kẹrin ni bi awọn awakọ atawọn oṣiṣẹ ọkọ oju irin ṣe da isẹ silẹ laarin ọdun yii. Gẹgẹ bii ohun ti awọn onimọ sọ, ipenijna karun un ni ipinya to n waye lọwọlọwọ ninu ẹgbẹ oṣẹlu Conservative, ti Liz Truss funra rẹ ti wa.   Ki lo ti sẹlẹ ṣaaju? Ọjọ Aje, ọjọ karun un, oṣu Kẹsan an, ọdun 2022 yii ni wọn kede Liz Truss gẹgẹ bii olootu ijọba ilẹ Gẹẹsi tuntun. Ikede naa waye lẹyi ti Truss jawe olubori ninu dibo awọn adari ẹgbẹ oṣelu Conservative. Truss ni apapọ ibo 81,326 lati fidi alatako rẹ, Rishi Sunak to ni apapọ ibo 60,399 janlẹ. Ni bayii, Truss ni yoo joko sori aga Boris Johnson to kọwe fi ipo naa silẹ ninu oṣu Keje ọdun yii.	https://www.bbc.com/yoruba/articles/c14q5lgyrn5o
entertainment	Portable Zazuu: ‘Wèrè Olórin’ rawọ́ ẹ̀bẹ̀ sí Davido láti bá ṣe àwo orin papọ̀	"Gbajumọ olorin ti ọbẹ rẹ n ta lẹnu lagbo orin taka sufe lọwọlọwọ bayii, Habeeb Okikiọla Omoolami ti ọpọ mọ si Portable, ti kan si agba ọjẹ orin takasufe, David Adeleke ti ọpọ mọ si Davido, pe ko da si orin tuntun ti oun n po pọ bayii. Olorin Zazzu naa n rọ Davido pe ko kan kọ ẹsẹ kan ninu awo orin naa loun nfẹ ki irawọ orin naa tun le tan, bii ti Zazzu to gbe e saye. Ninu fidio kan to fi soju opo Instagram rẹ, Portable n gbọ orin tuntun to fẹ kọ naa labẹnu, lasiko to fi n fi ohun ẹbẹ ranṣẹ si Davido pe ba oun kọ ẹsẹ kan ninu orin naa. Ohun to kọ niyi: ""Zazuu ṣe ki n zeh eleyii pẹlu Davido. Ẹsẹ orin kan ni mo nilo, a wi bẹẹ ṣe bẹẹ. Jẹ kaa Bizza Bizza. Ọlọrun a bukun yin daadaa sii Zauu."" Ni ipari ọdun 2021 ni Habeeb Okikiọla kan lu agbami wọ kilu mọ nigba ti orin to k pẹlu gbajumọ olorin Ọlamide ati gbajumọ  onijo kan ti ọpọ mọ si Pocolee. Orin naa ti di gbajugbaja kaakiri agbaye to si ti yi igbe aye rẹ pada. Lati igba ti orin rẹ naa si ti di aigbọdọ maa kọ nibi ariya ati ile ijo gbogbo ati lẹnu tonile talejọ, Portable ti ṣe alabapade awọn agbaagba onkrin bii Wizkid ati Davido."	https://www.bbc.com/yoruba/afrika-60358553
religion	Prophet TB Joshua: 'Nínú ìran, Olúwa sọ fún mi pé èmi ni màá tẹ̀síwájú nínú iṣẹ́ ìráńṣẹ́ Wòlìí TB Joshua - Moses Awe	"""Mo tẹ́nu mọ́ ọ nígbà tí Oluwa fihan mi pé oloogbe TB Joshua yoo dagbere faye laipẹ"". Wolii Moses Awe o kan sọ ọrọ to sọ yii o lai ṣe pe o mọ Oloogbe Wolii TB Joshua ri, o ni oun ti ba TB Jsohua pade nipa ti ara loju koroju. Moses Awe sọ fun BBC Yoruba pe lọdun 2013 loun atawọn eeyan Wolii TB Joshua foju kan ara wọn lẹyin ti Oluwa ti ba oun sọrọ tan. ""Lọjọ naa, oloogbe fun mi ni ẹgbẹrun mẹsan naira ninu apo iwe funfun, mo si sọ pe Wolii ko ki n fun awọn eeyan ni owo ni iru ọna yii, mo wa sọọ ninu ẹmi pe o n sọ fun mi pe lẹyin ọdun mẹsan ni iṣẹ iranṣẹ mii yoo gbera"". Àrá kọ ṣàràà! Ó sán pa èèyan 16 tó ń ya ""Selfie"" lórí ilé gogoro Wo àwọn òjíṣẹ́ Ọlọrun jàǹkàn ní Naijiria tí kò yọjú síbi ayẹyẹ ètò ìsìnkú TB Joshua 'Ariwò tí ẹ̀ ń pa kò lè dóòlà ẹ̀mí Sunday Igboho, kò leè sá mọ́ ìjọba lọ́wọ́' Ẹ wo bí ìṣìnkú TB Joshua ṣe ńlọ ní Arigidi Àkókó lónìí tí yóò wọlẹ̀ sùn! A ń gbóhùn àdúrà sókè ní orílẹ̀èdè 127 lágbàáyé torí àwọn akẹ́kọ̀ọ́ Baptist tí wọ́n jígbé ní Kaduna -Baptist Convention CAN faraya lórí ikọlù agbofinro sàwọn ajàfẹ́tọ̀ bí Sunday Igboho Ó dùn wá gaan pé wọn kò gbé òkú TB Joshua wá sílé, bó ṣe ọgọ́rùn ún ọdún, a ṣì ń retí - Àwọn ìyàwó ilé Moses Awe ni oun tun ti pade Wolii TB Joshua ni ijọ rẹ to wa ni ilu Eko nibi to ti fẹ ṣe isin kan pẹlu awọn ọmọlẹyin rẹ ti ko si lee sọrọ si ẹrọ gbohungbohun mọ koda isin naa o ṣeeṣe mọ nigba to foju gaani oun to si wa duro ti oun fun iṣẹju marun. Wolii yii ni Oluwa sọ fun oun ni ọdun mẹsan sẹyin ọhun pe Wolii TB Joshua yoo jade laye. Nigba ti ọdun yii bẹrẹ o ni oun sọ fun awọn eeyan oun pe lọdun yii ni nkan nla maa ṣẹlẹ ti ami rẹ si bẹrẹ si ni han. ""Dajudaju Oluwa lo mu Wolii nni lọ gẹgẹ bi o ṣe sọ fun wa ni ọdun mẹsan sẹyin"". 'Ẹ wòó, ẹ máa retí ìdájọ́ àwọn olùwọ́de Yoruba Nation 49 tó wà láhàmọ́ Ọlọ́pàá ní ọjọ́ ...' Wo ìlú kan ní Italy tó ṣetán láti fún ọ ní N13.6 mílíọ̀nù tí o bá gbà láti gbé níbẹ̀ Buhari jọ̀ọ́ dárí jin Sunday Igboho, ohun tó ń ṣe kò ye ni - Oluwo Ẹgbẹ́ TAMPAN ti dájọ́ fún Yomi Fabiyi àti igbákejì rẹ̀ lórí fíìmù Oko Iyabo Bobrisky fi àwòrán tuntun léde lẹ́yìn tó parí iṣẹ́ abẹ ìdí tó ṣe 'Àṣé ara mi ni isó ti ń rùn nígbà tí èrò ń ya wọ ilé wa tẹkún tẹkún, Háà! Àkọ́bí mi lọ'"	https://www.bbc.com/yoruba/57787785
entertainment	Saga, Nini Queen jáde nilé ẹlẹ́gbọ́n àgbà BBNaija, Pere àti Angel jáde sínú àdànwò BBNaija tuntun	Adura Saga gba nile ẹlẹgbọn agba bayii o pẹlu bi oun ati Ninu, korikosun rẹ ninu idije naa ṣe jade kuro nile ẹlẹgbọn agba BBNaija lọjọ Aiku. Ṣaaju lọsẹ diẹ sẹyin ni Saga ti kọkọ sọ pe bi wọn ba lee le Nini kuro ṣiwaju oun, oun funra oun yoo pe fun iyọkuro ni o lati lee lọ ba korikosun oun nita ile ẹlẹgbọn agba. Saga ko nilo igbesẹ yi mọ bayii nitori oun ati Nini ni wọn jọ le kuro nile ẹlẹgbọn agba lọjọ Aiku. Amọṣa, awọn mejeeji nikan kọ ni wọn yọ. Ẹlẹgbọn agba tun le Queen naa pẹlu. ṣaaju ninu eto naa ni Ebuka ti pe Pere niwaju gbogbo awọn olugbe naa to si ni oun ti yọ ọ kuro ni ile naa. Bakan naa lo tun pe Angel pẹlu jade, ṣugbọn o ni oun ko yọ awọn mejeeji yii, ara idan ere eto naa ni gẹgẹ bi Ebuka to jẹ atọkun eto naa ṣe sọ. O ni aṣiri ni yoo jẹ laarin awọn oluworan eto naa ati Ẹlẹgbọn agba funrarẹ. Ko tii han si ẹnikẹni ohun ti ẹlẹgbọn agba n pete rẹ ṣugbọn gbogbo awọn eeyan to n woo naa lo n fọwọleran wo ohun ti yoo ba ti ẹyin rẹ yọ.	https://www.bbc.com/yoruba/afrika-58699600
health	Ilé ẹjọ́ tó ga jùlọ ní America wọ́gilé oyún ṣíṣẹ́ fún àwọn obìnrin	ile ẹjọ to ga julọ pa ofin to faaaye gba wọn run. Lati aadọta ọdun sẹyin ni ofin naa ti wa, eyi to fun awọn obinrin lorilẹ-ede naa ni anfaani lati sẹyun. Idajọ naa waye lẹyin ọsẹ diẹ ti iwe kan lu jade si gbangba, eyi to ṣafihan pe wọn n gbeero lati yi idajọ ofin naa pada. Pẹlu idajọ yii, gbogbo ipinlẹ to wa ni America, ti ni agbara lati fi ofin de oyun ṣiṣẹ. Nitori eyi, ilaji awọn ipinlẹ naa ni ireti wa pe yoo gbe ofin ati ilana tuntun jade nipa rẹ tabi ki wọn fi ofin de e. Mẹtala ninu wọn ti buwọlu ofin ti yoo pa oyun ṣiṣẹ run patapata. Ajọ kan to n risi eto ibimọ, Planned Parenthood, sọ pe o to miliọnu mẹrindinlogoji obinrin ti ko ni lanfaani si oyun ṣiṣẹ mọ. Ile ẹjọ giga naa ṣagbeyẹwo ẹjọ kan ti ajọ Dobbs v Jackson Women’s Health Organization, pe lori bi ijọba ipinlẹ Mississippi ṣe fofin de ṣiṣẹ oyun to ba ti le ni ọsẹ mẹẹdogun. Ipinlẹ naa si ni ẹjọ gbè. Ile ẹjọ sọ pe ofin ko fun ẹnikẹni ni anfaani lati ṣẹ oyun, ati pe aṣẹ lati ṣe ilana fun oyun ṣiṣẹ gbọdọ pada si ọwọ awọn araalu ati awọn aṣoju wọn ti wọn dibo yan sile aṣofin. Ṣaaju ni awọn gomina to jẹ ọmọ ẹgbẹ osẹlu Democrat, ni ipinlẹ bi California, New Mexico ati Michigan, kede pe awọn fẹ fi ẹtọ si oyun ṣiṣẹ sinu ofin wọn, ti ile ẹjọ ba fi wọgile ofin to faaye gba a. Ileeṣẹ iroyin Reuters sọ pe igbakeji aarẹ, Kamala Haris, ṣe ipade pẹlu awọn agbẹjọro agba fun awọn ipinlẹ ti Democrats n dari, lọjọbọ, lori ọna ti wọn le gba ṣe atilẹytin fun oyun ṣiṣẹ. Ọdun 1973 ni ofin Roe v Wade, ti wa, eyi to fun awọn obinrin ni ẹtọ lati ṣẹ oyun laarin oṣu mẹta akọkọ. Bakan naa lo tun ni ilana fun oyun to ba ti ju oṣu mẹta lọ, to si fi ofin de eyi to ba ti wọn oṣu meje soke.	https://www.bbc.com/yoruba/articles/cl47v7l8kj3o
sports	Cristiano Ronaldo update: Ṣé Cristiano Ronaldo yóò dúró tàbí kò ní dúró n'Manchester United fún sáà líìgì tó ń bọ̀?	"Ibi ti ọrọ Christiano ronaldo de duro ni yii.. Eekan ẹlẹsẹ ayo agbaye ni, Cristiano Ronaldo to n gba bọọlu jẹun lẹgbẹ agbabọọlu Manchester United bayii nilẹ Gẹẹsi lawọn ololufẹ bọọlu lagbaye ti n jẹ ọrọ rẹ lẹnu pe boya yoo ko kuro lẹgbẹ agbabọọlu naa ti saa yii ba parii tabi yoo duro. Ọrọ diduro Ronaldo atọpọ odu agbabọọlu ni ikọ Manchester United fun saa bọọlu to n bọ lọpọ awọn ololufẹ bọọlu paapaajulọ awọn ti Manchester United n jẹ lẹnu pẹlu ṣubudide ẹgbẹ agbabọọlu naa ni saa liigi Gẹẹsi to n kogba wọle bayii. Iroyin lati awọn iwe iroyin kan ni ilẹ Gẹẹsi n sọ pe Cristiano Ronaldo ti yọọ sọ fun awọn akẹgbẹ rẹ kan pe oun yoo duro si Manchester United ni saa to n bọ bi o tilẹ jẹ pe ikọ naa ṣeeṣe ko kuna kikopa ni idije Yuroopu ni saa to n bọ. Amọṣa, o ni iduro oun yoo da lori boya akọnimọọgba tuntun ti Manchester United ṣẹṣẹ gba ba fẹ oun ninu ikọ naa. Ẹwẹ, ọkan lara awọn manigbagbe agbabọọlu to ti wọ aṣọ manchester United ri, Dennis Beckham ti fi erongba rẹ han pe inu oun yoo dun bi Christiano Ronaldo ba lee duro pẹlu Amn United di saa to n bọ. ""Cristiano Ronaldo ati leo (Lionel Messi) jẹọkan lara awọn agbabọọlu to lamilaaka julọ lagbaye lati nnkan bii ọdun marundinlogun sẹyin"" Beckham ni, ""diduro rẹ lẹgbẹagbabọọlu United ṣe pataki fun awọn oloolufẹ ẹgbẹ agbabọọlu naa. O ṣe pataki fun oun naa pẹlu nitori pe a mọ bi o ṣe nifẹ awọn ololufẹ ikọ Manchested United to."""	https://www.bbc.com/yoruba/afrika-61376414
health	Èyí ni ìdí tí àwọn obìnrin kan to n ṣe nkan oṣù fi n yọ ilé ọmọ wọn kúrò ní India	"Abọ iwadii kan lori ọrọ awọn obinrin to n ṣiṣẹ, to si n ṣe nkan oṣu ti jade lati India. Iroyin naa si jẹ eyi to ba ni lọkan jẹ pupọ. Lati aimọye ọdun, nkan eewọ ni wọn ka nkan oṣu obinrin si ni orilẹ-ede naa, igbagbọ wọn ni pe awọn obinrin to ba n ṣe nkan oṣu ko mọ, wọn ki i si jẹ ki wọn o kopa ninu ayẹyẹ ati ọrọ ẹsin. Ṣugbọn lasiko yii, awọn obinrin to kawe to si n gbe ni awọn ilu nla ti bẹrẹ si ni kọju ija si aṣa naa. Iwadii fihan pe ọpọlọpọ ẹgbẹrun awọn ọdọmọbinrin lo ti ṣe iṣẹ abẹ lati yọ ile ọmọ wọn kuro ni ipinlẹ Maharashtra laarin ọdun mẹta pere. Awọn obinrin kan ṣe bẹ ẹ ki wọn o le ri iṣẹ ṣe ni oko ireke. Lọdọọdun, ọpọlọpọ awọn idile to talika lati agbegbe Beed, Osmanabad, Sangli ati Solapur maa n rinrinajo lọ si awọn agbegbe awọn olowo lati ṣiṣẹ ni oko ireke fun oṣu mẹfa. Nibẹ si ni awọn agbanisiṣẹ ti maa n wa gbogbo ọna lati yan awọn idile naa jẹ. Awọn agbanisiṣẹ naa kii fẹ ẹ gba awọn obinrin, nitori pe iṣẹ agbara ni ireke gige, ati nitori pe awọn obinrin si maa n pa iṣẹ jẹ lasiko ti wọn ba n ṣe nkan oṣu wọn. Obinrin to ba si ti pa iṣẹ jẹ yoo san owo itanran. Eyi lo mu ki ọpọ obinrin ti ko kawe lati maa gbe igbesẹ to l'ewu fun ilera ati aye wọn. Igbeaye ni oko ireke ko dara rara; inu ahere ti ko ni ile iyagbẹ ni awọn idile naa maa n gbe nitosi oko ti wọn ba ti n ṣiṣẹ. Bi agbegbe naa ṣe dọti maa n fa aarun oriṣiriṣi fun awọn obinrin. Awọn ajafẹtọ tilẹ sọ pe awọn dokita oniwa ibajẹ maa n gba awọn obinrin naa ni imọran lati ṣe iṣẹ abẹ, koda ko jẹ pe aisan kekere ti oogun le wosan ni awọn obinrin naa gbe lọ sileewosan. Nitori pe ọpọ obinrin ni agbegbe naa lo n lọ sile ọkọ lọmọde, ọpọ wọn si ti bi ọmọ bi i meji si mẹta ki wọn o to pe ọdun mẹẹdọgbọn, ati nitori pe awọn dokita kii ṣọ iṣoro ti wọn yoo koju ti wọn ba gbe ile ọmọ wọn jade, pupọ wọn gbagbọ pe ko buru ti awọn ba yọ ọ. Eyi ti mu ki ọpọlọpọ abule ni agbegbe naa o di ""abule awọn obinrin ti ko ni ile ọmọ''. Amọ iwadii fihan pe kii ṣe gbogbo wọn lo maa n ṣiṣẹ ni oko ireke. Bakan naa ni Minisita fun eto ilera ni Maharashtra, Eknath Shinde, fidirẹmulẹ pe awọn obinrin to to ẹgbẹrun mẹrin le ẹgbẹta ati marun un, 4,605, lo ti yọ ile ọmọ wọn kuro. Ati wi pe iwadii ti bẹrẹ lori ọrọ naa. Iwadii akọroyin BBC to ṣe abẹwo si abule Vanjarwadi to wa ni agbegbe Beed, fihan pe ilaji awọn obinrin to wa ni abule naa lo ti yọ ile ọmọ wọn kuro. Ọpọ awọn obinrin to si fi ọrọ wa lẹnuwo sọ pe awọn ko ni ilera pipe lati igba ti wọn ti ṣe iṣẹ abẹ naa. Irora ni ẹyin, ọrun ati orunkun, to fi mọ ọwọ, ẹsẹ ati oju wiwu ni obinrin kan sọ pe o maa n ṣe oun. Obinrin miran sọ pe 'ooyi lo maa n kọ oun nigba gbogbo, ti oun ko si le rin daadaa'. Nitori eyi, awọn obinrin mejeeji sọ pe awọn ko le ṣiṣẹ ni oko ireke mọ."	https://www.bbc.com/yoruba/agbaye-48899322
entertainment	Iyabo Oko: Ọmọ òṣèré tíátà náà ní àìsí ọkọ̀ ayọ́kẹ́lẹ́ ṣe àkóbá fún ìtọ́jú màmá òun	"Ni ọjọ Isẹgun la mu iroyin wa fun yin nipa ipo ti ara osere tiata nni, Iyabo Oko de duro. Gẹgẹ ba se mu wa fun yin, wọn ti fi mama naa silẹ nile iwosan kan to wa nilu Ibadan, to si ti n lọ gba itọju ninu ile rẹ. Amọ o nilo dokita onimọ nipa tito egungun ati isan, ta mọ si Physiologist, eyi ti yoo mu ki eegun ara rẹ tubọ le si. Nigba to n salaye ohun to mu ki aisan mama rẹ tubọ peleke si lẹyin ọdun marun to ti bọ lọwọ arun rọpa-rọsẹ lẹyin to gba itọju nilẹ India ati UK. Ọkan lara ọmọ mama naa, salaye pe aimaa lọ fun ayẹwo ati itọju loore koore nile iwosan lo se akoba, ti aisan naa tun fi yọju. Ohun to sẹlẹ yii lo fihan pe aisan yii ko ba ti yọju rara to ba jẹ pe mama mi ni ọkọ ti yoo maa gbe kiri. Ibi ti mama mi n gbe jinna pupọ si ile iwosan, o si maa n ro loju lati lọ nitori ko rọrun rara."" Bakan naa lo fikun pe ọkada ni oun fi gbe Iyabo Oko de ikorita ile rẹ nigba to kọkọ ni aisan naa nitori ko si mọto to le gbe. O salaye pe ikorita naa ni oun ti wa gba ọkọ to gbe lọ sile iwosan, ti wọn si sọ fun pe mama rẹ ti ni arun rọlapa-rọlẹsẹ, ta mọ si stroke lọdun diẹ sẹyin. Ọmọ Iyabo Oko wa n bẹ awọn ẹlẹyinju aanu ọmọ Naijiria pe ki wọn dakun da owo jọ lati ra mọto fun mama oun, ko le maa fi rin, ki aisan naa ma baa tun yọju mọ. ""O ti to ọdun marun sẹyin ti aisan stroke akọkọ yọju amọ mama mi ko fẹ ki ẹnikẹni mọ nipa aisan naa. Awọn ẹgbọn mi gbe lọ silẹ China fun itọju nla, ti ara wọn si ya amọ o se ni laanu pe lẹyin eyi, aisan naa tun ti sọ ọ wo fun igba meji ọtọọtọ mii. O ni a ko gbọdọ sọ fun ẹnikẹni amọ ni ọsẹ kan sẹyin ni aisan naa tun de, eyi to se akoba fun awọn ọmọ ika ẹsẹ rẹ."" Ọmọ Iyabo Oko fikun pe mama oun ti n gbadun bayii, o ti n sọrọ, to si n da awọn eeyan mọ. Dokita tun ti wa fi da wa loju pe ta ba ri dokita to n na isan, to mọ isẹ rẹ nisẹ, idaniloju wa pe mama mi yoo le maa lo awọn ọmọ ika ẹsẹ rẹ."" O wa mẹnuba pe awọn gbajumọ osere tiata bi Foluke Daramola, Iyabo Ojo, Mercy Aigbe ati Biodun Okeowo ni wọn ti se iranwọ owo fun mama oun."	https://www.bbc.com/yoruba/afrika-58648157
entertainment	Yoruba Film: Wo àwọn òṣèré tíátà Yorùbá mẹ́fà tó bẹ̀rẹ̀ eré ṣíṣe láti kékéré	"Bí eré bí àwàdà, gbogbo àwọn ọmọ kekere aná ninu isẹ tiata lede Yoruba ti wá dàgbà bayìí, àgbà bọ̀ wọ́n ni, ibi ti àgbà bá wà, ibẹ̀ náà ni ọmọde yoo ti dàgbà báa níbẹ̀. Báyìí ni ọ̀rọ̀ àwọn ọmọ kéékèké tó ti di gbájúgbajà ìlúmọ̀ọ̀ká, òṣèré Nollywood báyìí ri, ti wọn bẹrẹ ere sise ni majesin amọ ti wọn ti di agba ọjẹ bayii. Ní àsìkò kan tàbí òmíràn, àwọn ọmọdé òṣèré yìí ló kúrò lójú ìwòràn tí wọ́n sì lọ gbájúmọ́ ètò ẹ̀kọ́ wọn ki wọ́n tó tún padà wa sinu ere. Ki a ba le ni yin niran nipa wọn, ni BBC Yoruba fi ṣe àgbéyẹ̀wò mẹfa nínú àwọn òṣèré tí wọn bẹ̀rẹ̀ iṣẹ́ àṣejẹ wọ́n yìí láti ọmọde piniṣin. 1. Funke Akindele Bello (Jenifa): Bó tilẹ̀ jẹ́ pé ọdún 1998 ni Funke Akindele ti bẹ̀rẹ̀ sí ni ṣe eré orí ìtàgé, síbẹ̀, ọdún 2002 ni ó tó di ìlúmọ̀ọ́ká òṣèré lásìkò tó kópa nínú síníma tí àjọ ìsọ̀kan àgbáyé lórí ìkàniyan sagbátéru rẹ̀ (UNPF) ti wọn pe àkọ́lé rẹ ni ‘I Need to Know’. Ní àsìkò yìí tó kópa nínú eré ""I need to Know"", Funke Akindele ti kawe gboye imọ ijinlẹ nínú òfin lọ́dún 1998. Láti ọdún 2002 ní orúkọ rẹ ti di pàtàkì igun ilé nínú eré orí ìtàgé. Funke Akindele Bello ti ṣe ọpọlọpọ eré tiata, lára rẹ ni orúkọ ti ọ̀pọ̀ ènìyàn ń pè é, eyiun Jẹnifa kẹn, Aiyetoro kén. Amọ nibayii, ere Jenifa (Jenifa Diary) ti di ere agbelewo lori tẹlifisan, eyi to n waye lati igbadegba. Ní báyìí, Funke Akindele ti di Òǹkọ̀tàn, òṣèré ati olùdarí eré, to si ti tun gbe ọ̀pọ̀ sinima jade pẹlu. 2. Opemipo Bamigbopa: Opemipo ti gbogbo ènìyàn mọ si Maradona, bẹ̀rẹ̀ si ni ṣe sinima láti igba to ti wa ni ọmọ ọdún mẹfa. Sùgbọ́n nígbà tó ṣe díẹ̀, ó kúrò láti lọ mójú tó ẹkọ́ rẹ̀, sùgbọ́n ní báyìí, ó ti pada sí idí sinimá. O lọ si Fasiti ilú Eko nibi to ti kẹkọọ gboye imọ nípa ètò ìrìnà O ti kópa nínú eré agbéléwò ""One Love"", Opa, ati bẹẹ bẹẹ lọ. Opemipo, nínu ifọrọwanilẹnuwo kan to ṣe, lo ti salaye pe, nítori pe oun maa n tẹ̀lẹ́ ìyá òun lọ si ibi àyéwò lati kópa fun eré ni wọ̀n ti fa òun sínú eré tíátà. Ní báyìí ó ti pada sí idí sínimá lẹ́yìn to pari ètò ẹkọ rẹ̀. 3.Kabirat Kafidipe: Ọdun 1999, ni Kabirat bẹ̀rẹ̀ si ni ṣeré tíátà, èyí ti àkọ́lé rẹ̀ ń jẹ "" The Handkerchief‘ ti Bayo Adebowale ṣe, ti Tunde Kelani si dari rẹ̀. Sùgbọ́n inú fiimu Saworo Ide gan ní ogo rẹ̀ ti jáde lọ́dún 1999. Fasiti Olabisi Onabanjo ni Kabirat ti kawe gboye ninu ìmọ̀ ìròyìn. Laipẹ yìí ló ṣe ọjọ́ ìbí ogójì ọdún, fún ọ̀pọ̀ ọdún ló fi kúro lójú iworan síníma, sùgban ó ṣe eé agbélewo kan to pe akọle rẹ̀ ni Bintu. Ó ti kópa nínú onírúurú àwọn eré míràn pàápàá jùlọ èyí ti Tunde Kelani ba ṣe. Samuel Olasehinde ti gbogbo ènìyàn mọ si ọmọ Ajirebi, bẹ̀rẹ̀e ré tíátà lásìkò to wà ni ọmọ ọdún márùn. Arowolo ni fíìmù àkọ́kọ́ ti Samuel ṣe, èyí si lo mu gba àmi ẹyẹ. O ti ṣe oníruuru àwọn eré títà, bíi ìgè àdùbí, Oshodi Oke, Narrow Path, ìjà ọmọde. Nínú ọdún 2018, Samuel lọ sìnrú ilú gẹ́gẹ́ bi agunbanirọ, tí ó sì n pinnu láti pada sínú eré. Ọmọ òṣèré ni, baba rẹ̀ si ni gbogbo ènìyàn mọ si Pa Ajirebi. Azeez Ijaduade: Ọmọ òṣèré tíátà Yoruba ni Azeez jẹ́, Waheed Ijaduade, tawọn eeyan mọ si Dimeji si ni baba rẹ, ti ó si ti bẹ̀rẹ̀ eré tíátà láti ìgbà tí ó ti wà ni ọmọ ọdún méje. Oun ló ṣe ere  Iru Ẹsín, Jensinmi, Ọmọ Nla eyi tí òkíkí rẹ̀ gbà ilú kan, ní bi ọgbọ̀n ọdún sẹyin. Títí di àsìkò yìí, ó sí wà nínú eré tíátà tí ó sì ti ṣe ọ̀pọ̀ eré, bakan náà lo n dari ere, tó sì tún ń kọ itan pẹlu. Gabriel Afolayan: Gabriel Afolayan jẹ ọmọ gbajúgbaja òṣèré, Adeyemi Afolayan ti gbogbo ènìyàn mọ sí Ade Love. Gabriel Afolayan bẹ̀rẹ̀ eré tíátà kí ó tó pé ọmọ ọdún mẹ́wàá sùgbọ́n òkíkí rẹ kò kan títí ìgbà tó fi fàrahàn nínú eré agbéléwò ‘Madam Dearest’, ti Tade Ogidan ṣe lọdun 2006. Ó ti farahan nínú eré agbeléwò Wale Adenuga, (Super Story). O ṣe Fopawọn ni ọdún 1990 ati àwọn eré yìí: Glitterati - 2013 The Antique - 2014 Ojujo - 2014 7 Inch Curve - 2015 Okafor's Law - 2016 A Love Like This - 2016 King Invincible - 2017 Tatu - 2017 Something Wicked - 2017 Alakada Reloaded - 2017 Hanatu - 2017 Kasala - 2018 Power of 1 - 2018 Philander - 2018 Gold Statue - 2019 Lugard, The Movie - 2019 For Maria - 2019 Oracles Online - 2019 Coming from Insanity - 2019 Alubarika - 2019 Codewilo - 2019 Latana 1 and 2 - 2019 Sharo - 2019 Say Mama - 2019 Ilú Eko ni wọn bi Gariel Afolayan sí, sùgbọ́n ọmọ ilú Agbamu ní ìpínlẹ̀ Kwara ni."	https://www.bbc.com/yoruba/media-54933500
entertainment	Kemi Afolabi: kíni lupus?, kí ló le fàá?, àmì àti ìtọ́jú rẹ̀ rèé	"Onírúurú ìbéèrè ló ti ń gba ọ̀kan àti ẹnu àwọn ènìyàn láti ìgbà tí gbajúgbajà òṣèrébìnrin Kemi Afolabi ti kéde wí pé ọdún márùn-ún ni àwọn dókítà sọ fún òun wí pé ó kù fún òun lókè eèpẹ̀ nítorí àìsàn lupus tó ń bá a fínra. Pẹ̀lú omijé lójú ni Kemi Afolabi fi kẹnu bọ ìròyìn lórí ohun tí ó ń là kọjá láti ìgbà tó ti gbọ́ ọjọ́ ikú rẹ̀ lẹ́nu àwọn dókìtà. Nínú fọ́nrán kan tó fi sórí ayélujára lọ́jọ́ Ẹti lórí ìfọ̀rọ̀wérọ̀ tó ṣe pẹ̀lú gbajúmọ̀ sọ̀rọ̀sọ̀rọ̀ kan Chude Jideonwo ni Kemi Afolabi ti ṣíṣọ lójú eégún pé àìsàn lupus ló ń bá òun fínra. Láti ìgbà tí ìròyìn yìí ti gbòde ní àwọn ènìyàn ti ń bèèrè wí pé kí ló ń jẹ́ lupus àti pé kí ló ń fà á gan? Kí ló ń jẹ́ lupus? Gẹ́gẹ́ bí ẹ̀ka ètò ìlera UK ṣe sọ ìyẹn UK National Health Service, àìsàn ọlọ́jọ́ pípẹ́ ni lupus, tó sì máa ń fa ara ríro, kó máa rẹ ènìyàn àti kí nǹkan máa ṣú sí ènìyàn lára. Lupus jẹ́ àìsàn tí kò gbóògùn ṣùgbọ́n ènìyàn le ṣe àmójútó rẹ̀ fún ọjọ́ pípẹ́ tí ènìyàn bá tètè mọ̀ wí pé ó wà lára. Bákan náà ló jẹ́ àìsàn tó máa ń bẹ̀rẹ̀ díẹ̀díẹ̀ kó tó di ńlá. Tó bá ṣẹ̀ṣẹ̀ ń bẹ̀rẹ̀, ó máa ń fa ara ríro, kó máa rẹ̀ ènìyàn ní gbogbo ìgbà àti kí ara máa ṣú. Bẹ́ẹ̀ náà ló jẹ́ àìsàn tó máa ń mú ènìyàn tóbi ní gbogbo ara, ọkàn, ọ̀nà ọ̀fun àti kídìnrín nígbà tó bá ti pẹ́ lára díẹ̀ si. Nígbà tó bá búrẹ́kẹ́ tán, ó máa ń dá ọgbẹ́ sínú ọkàn, ọ̀nà ọ̀fun àti kídìnrín, kí ènìyàn máa wú lódìlódì tó sì lè mú ẹ̀mí lọ. Báwo ni ènìyàn ṣe lè dá lupus mọ̀? Lupus tó tún ń jẹ́ ""systemic lupus erythematosus"" jẹ́ àìsàn tó ṣòro láti mọ̀ lára nítorí ó jọra pẹ̀lú àwọn àìsàn mìíràn. Àyẹ̀wò ẹ̀jẹ̀ ni àwọn dókítà máa ń ṣe láti ṣe àwárí lupus. Bákan náà ni wọ́n máa ń ní kí ẹni tí wọ́n bá funra pé ó ṣeéṣe kó ní lupus ṣe X-ray fún àyẹ̀wò ọkàn, kídìnrín àti àwọn ẹ̀yà ara mìíràn tí wọ́n bá lérò wí pé ó le ṣe àkóbá fún. Ẹnikẹ́ni tí wọ́n bá ti ṣe àwárí lupus ní àgọ́ ara rẹ̀, yóò máa ṣe àyẹ̀wò lóòrè kóòrè láti le wà ní ojú lalákàn fi ń ṣọ́rí nígbà gbogbo. Àwọn àpẹẹrẹ lupus Àwọn àpẹẹrẹ lupus ni: •Ara ríro •Kó máa rẹ̀yàn ní gbogbo ìgbà bí ènìyàn tilẹ̀ sinmi •Kí nǹkan máa ṣú sí èèyàn ní imú àti ẹ̀rẹ̀kẹ́ •Orí fífọ́ •Owó ẹnu •Ara gbígbóná •Kí irun èèyàn máa ja •Kí ara èèyàn máa ṣu nínú òrùn Kí ló ń fa lupus? Kò ì tíì ìwádìí tó fi ohun tó ń fa lupus múlẹ̀ gan an ṣùgbọ́n ó jẹ́ àìsàn tí ẹ̀yà ara le lé lọ. Kìí ran ènìyàn, èyí túmọ̀ sí pé kìí ṣe àìsàn tí èèyàn le kó láti ara ẹnì kan sí ẹlòmíràn. Àmọ́ lára àwọn ohun tó le fa lupus nìyìí: •Òògùn •Òòrun •Ọmọ bíbí •Kí obìnrin ma ṣe nǹkan oṣù mọ́ •Fáírọ̀ọ̀sì Ìwádìí fi hàn pé obìnrin ló sábà máa ń ní lupus ju ọkùnrin lọ, tó sì wọ́pọ̀ nílẹ̀ Adúláwọ̀ àti ilẹ̀ Asia"	https://www.bbc.com/yoruba/60721404
health	Ọ̀pọ̀lọpọ̀ Dókítà, àtàwọn òṣìṣẹ́ wá kọ̀wé fipò sílẹ̀ láti ‘Japa’ lọ sí ìlú Òyìnbó - UCH Ibadan	Adari agba fun ile iwosan ikọṣẹ imọ iṣegun Oyinbo ni fasiti ilẹ Ibadan, UCH, Ọjọgbọn Abiodun Otegbayo ti pe fun igbesẹ lati wa ojutuu si gbogbo idiwọ to n koju igbanisiṣẹ awọn oṣisẹ tuntun si awọn aye to ṣofo nipasẹ ọgọrọ awọn oṣisẹ eto ilera to n rin irinajo lọ si oke okun. Otegbayo fi ọrọ naa lede l'ọjọ Aje nibi ipade awọn oniroyin ti o waye lati ṣe ami ayẹyẹ ọdun 'karundinlaadọrin ti wọn ti ṣe idasilẹ ile iwosan UCH, ilu Ibadan. Gẹgẹ bi o ṣe sọ, o ni gbogbo ọsẹ ni oun n buwọlu o kere tan, ikọwefiposilẹ mẹẹdogun lati ọwọ awọn oṣisẹ ilera nile iwosan naa, paapaa julọ awọn Dokita, Nọọsi, awọn to n ṣe akoso lilo ogun ati bẹẹ bẹẹ lọ. Otegbayo ni laarin ọdun 2020 si ọjọ kẹẹdogun oṣu kẹwaa odun 2022, egbẹta oṣisẹ eto ilera lo ti kuro nile iwosan naa, ti ile iwosan naa si n koju idiwo lati gba awọn oṣisẹ tuntun si ẹnu isẹ. O tẹsiwaju wi pe kaakiri agbaye ni ikọwefiposilẹ ti n waye, ti eleyii si n mu adinku ba iye awọn oṣisẹ ti o yẹ ki o wa lẹnu isẹ nitori aisi itọju ti o peye, aabo ati bẹẹ bẹẹ lọ fun awọn oṣisẹ. Otegbayo ni ile iwosan UCH ti n sisẹ eto ilera to kun oju osunwọn lorilẹede Naijiria ati ni ẹkun Iwọ-Oorun ilẹ adulawọ, pẹlu alaye wi pe ile iwosan naa yoo tẹsiwaju ninu ojuṣe rẹ gẹgẹ bi atunṣe ṣe n ba awọn ohun elo amayedẹrun ati awọn oṣisẹ. O gbe oṣuba kare fun awọn oṣisẹ ile iwosan naa fun ifokansin ati ipa ti wọn n sa fun igbega ile iwosan naa ati itọju awon alaisan.	https://www.bbc.com/yoruba/articles/cy70dyvplwro
religion	Sotitobire: Mọ̀lẹ́bí ọmọ ọdún kan tó pòórá ní ṣọ́ọ̀ṣì figbe ta	Ọjọ́ kẹ́wàá oṣù ìkọ́kànlá ló ṣẹlẹ̀. Iṣẹlẹ aburu ti ko ye ni yii waye ni ilu akure ni ipinlẹ Ondo. Modupe Kolawole to jẹ iya ọmọkunrin ọdun kan toun funra rẹ din ni ẹni ọgbọn ọdun figbe ta pe ki ijọba gba oun tori ko lẹni kankan. O ṣalaye pe inu oṣù kẹfa lawọn ṣẹṣẹ bẹ̀rẹ̀ sí ní lọ sí ìjọ́ tí iṣẹlẹ laabi yii ti waye. Ninu fọnran aworan yii, iya Gold salaye bi ko ṣe ki n fẹ fi ọmọ rẹ silẹ ati bi awọn ẹṣọ ijọ ṣe ni o yẹ ko maa gbe ọmọ rẹ lọ si yara ti wọn n ko awọn ọmọ wẹwẹ si. Bakan naa, lo tun sọ nipa bo ṣe pada gbe ọmọ naa lọ si yara awọn ọmọ wẹwẹ ati bo se wa di ohun to n kọ ni lẹnu lati sọ bi ọmọ ọdun kan ti ko tii le rin tabi sọrọ ṣe poora. Iya Gold jẹ ko ye wa pe, ohun to n kọ oun lominu ni idi to fi jẹ pe ọmọ toun lo di awati, laarin awọn ọmọ to pọ ti wọn fẹrẹ to igba lọwọ awọn olukọ ọmọde ijọ naa.	https://www.bbc.com/yoruba/afrika-50569817
entertainment	Sola Allyson: Ẹ̀ báà sọ pé Wákà ni tàbí Fuji tàbí orin Ara, kò ṣe ǹkankan fún èmí, pàtàkì ibẹ̀ nìyí	Ṣọla Allyson, tii se ilumọọka olorin ẹmi ti ṣalaye irufẹ ati ipa ti awọn orin rẹ n ko ni idahun si awọn ti ko ye nipa ibi ti wn lee fi isọri orin rẹ si. Lasiko to n ba BBC Yoruba sọrọ, o ṣalaye pe, ọpọ eniyan to wọn ti pinnu lati pa ara wọn, amọ ti wọn gbọ orin oun nigba to ku diẹ ki wọn gbe igbesẹ naa, ni wọn yi ero wọn pada. Bakan naa lo tun sọ pe, oun ko nilo lati si awọn ẹya ara oun kan silẹ, kawọn eeyan to mọ pe arẹwa ni oun nitori oun funra oun gan mọ pe oun gangan ni ẹwa. Allyson fi kun pe oun kọkọ maa n ronu jinlẹ lori ipa ti orin ti oun fẹ gbe jade yoo ni lori ẹni to ba gbọ orin naa.	https://www.bbc.com/yoruba/afrika-45833147
entertainment	Wo àwọn gbajúmọ̀ òṣèré Yorùbá tó jẹ́  ọmọ ẹ̀yà míì àti orílẹ̀èdè míì	Lagbo oṣere Yoruba, ẹ o le ṣai ma gbadun oniruuru nnkan to maa n waye, latori awọn fiimu wọn titi de awọn iroyin ati iṣẹlẹ nipa igbe aye wọn ti ko farapamọ fun araalu. Ara ọtọ ni agbo Tiata Yoruba to bẹẹ to jẹ wipe ẹ ko tilẹ le kọkọ maa wa ilu ibi ti eeyan kan ti wa tori ọpọlọpọ wọn lo dantọ ninu oniruuru iṣẹ wọn. Koda o fẹ to bẹẹ to faaye gba ẹnikẹni lati maa kopa ti awọn to n ṣe iṣẹ miran gan tun n fi iṣẹ Tiata kun iṣẹ wọn ti wọn si tun ko ipa oniruuru ninu aye awọn ololufẹ wọn. Agba iyalẹnu ibẹ ni pe ko tun ki n ṣe dandan ki awọn oṣere naa wa lati ilu Yoruba kan pato, kikii ki wọn ṣaa ti mọ iṣẹ daadaa ki wọn si lee sọ ede to da gbogbo wọn papọ. Lorilẹede Naijiria, ọpọlọpọ oṣere ti ko wa lati ẹya kan pato wa lara awọn to n gberi gan nibẹ. Wọn ti bẹrẹ tipẹ ti ẹsẹ wọn si ti mulẹ. Lara wọn ni: Odu ni Fathia Williams kii ṣe aimọ fun oloko lagbo oṣere Yoruba amọ ọpọ ni ko mọ rara pe kii ṣe ọmọ Yoruba. Urhobo ni ipinlẹ Delta ni Fathia ti wa amọ o ti goke agba ninu agbo fiimu Yoruba to bẹẹ ti ọpọ n kọ iṣẹ latara rẹ. O fi igba kan jẹ iyawo ile gbajumọ oṣere mii, Saidi Balogun amọ wọn ti tuka. Ko si ẹni to lee fọwọ rọ Ibrahim Chattah sẹyin lagbo oṣere Yoruba tori bo ti wu ko ri, o ti ṣe iṣẹ rẹ silẹ. O n kọrin, o n dari ere, o n kọ ere. Chattah bẹrẹ ere itage gẹgẹ bi ọdọ langba to si ti lo ọpọlọpọ ọdun lagbo oṣere Yoruba bayii. Bi o ṣe wa gbọ ede Yoruba to to si n lo ninu iṣẹ, ọmọ bibi ẹya Nupe ni Chattah, wọn bi i ninu Oṣu Kẹwa Ọdun 1970 eyi to tumọ si pe o ti pe ọdun mejilelaadọta lọdun 2022. Regina Chukwu jẹ ọmọ ipinlẹ Enugu amọ ti wọn mọ ọ fun ọpọlọpọ ipa to ti ko ninu fiimu Yoruba to si ti di gbajugbaja laarin wọn ju awọn ọmọ Yoruba mii gan lọ. Agbegbe Iyana Ipaja ni Eko ni wọn ti bi Regina ni Eko lọdun 1980 amọ ọmọ Enugu lawọn obi rẹ. Regina ka ile ẹkọ Girama ni Alimosho Grammar School to si pada ka ẹkọ giga ni ile ẹkọ gbogboniṣe ti ipinlẹ Eko. Ẹni ọdun mejilelogoji ni Regina. Ọdun 2003 ni Regina darapọ mọ awọn oṣere to bẹrẹ gẹgẹ bii aṣoju loge. Bo tilẹ jẹ ọmọ Igbo, ọpọlọpọ fiimu rẹ lo jẹ ede Yoruba. Ọmọ ipinlẹ Delta ni oṣere Kelvin Ikeduba amọ to ti di eeyan nla sinu agbo fiimu Yoruba nigba to kọkọ kopa ninu ere lọdun 2000. Kia lọdun 2014, o ti gba ami ẹyẹ Oṣere to wa lati ẹya mii. “World Best” tabi “Queen of Box Office” wa lara awọn inagijẹ ti wọn maa n  pe gbajugbaja oṣere Toyin Abraham. Olutoyin Aimakhu gangan ni orukọ abisọ rẹ, wọn si bii ni ilu Auchi ni ipinlẹ Edo ṣugbọn o lo igba kekere rẹ ni ilu Ibadan to si tun dagba si ilẹ Yoruba. Lọdun 2013 ni Toyin di gbajumọ lagbo oṣere nigba to kọkọ gba ami ẹyẹ funipa to ko ninu ere “Ebi mi ni”. O wa lara awọn ti wọn n pe ni ni to mọ iṣẹ rẹ daadaa bayii lagbo oṣere. Orukọ ọkọ rẹ ni Kolawole Ajeyemi ti oun naa jẹ oṣere Yoruba ti wọn si ni ọmọ kan papọ. Ilu Eku ni ipinlẹ Delta ni gbajumọ oṣere to ti di oloogbe bayii, Rachael Oniga ti wa to si jẹ oju mimọ lagbo awọn oṣere elede Gẹẹsi ati ti Yoruba. Oniga gbọ ede Yoruba de bi pe o n ṣe ere abule. Fiimu Yoruba to gbe e jade ni “Owo Blow” lọdun 1993. Clarion Chukwura jẹ ọmọ ipinlẹ Anambra to si maa n kopa ninu fiimu Yoruba ati ti Ede Gẹẹsi naa daadaa. Liz DaSilva kii ṣe ọmọ Naijiria raa, ọmọ ilẹ Togo ni amọ o n ko ipa gidi ninu fiimu Yoruba.\nLọdun 2016, o gba ami ẹyẹ City People Movie Award. O si n kopa ninu ọpọlọpọ ere tiata Yoruba. Inu Oṣu Kẹfa Ọdun 1976 ni wọn bi gbajugbaja oṣere fiimu Yoruba to n jẹ Adunni Ade. Adunni Adewale gangan ni orukọ rẹ amọ pẹlu irisi rẹ, ọpọlọ n  ro o pe kii ṣe ọmọ Yoruba. Bẹẹ ni, Adunni Ade ko fi gbogbo ara jẹ ọmọ Yoruba tori pe ọkan lara awọn obi rẹ jẹ ọmọ orilẹede Germany. Ẹwẹ, Adunni Ade jẹ ọkan lara awọn arẹwa oṣere obinrin ti awọn eeyan fẹran lati maa wo fiimu to ba ti kopa gidi gan. Lara awọn oṣere mii ti kii ṣe ọmọ Yoruba amọ ti wọn ti mọ ile saarin awọn oṣere Yoruba ni:\n\nMercy Aigbe\nRose Odika\nNkechi Blessing\nDoris Simeon\nRykardo Agbor	https://www.bbc.com/yoruba/articles/cjmvl39lg43o
politics	Election Tribunal: INEC ní òfin kò ní kí èsì ìbò ààrẹ wà lórí ''server''	Ala ti ko lee ṣẹ ni ''server'' ti oludije ipo aarẹ fẹgbẹ oṣelu PDP, Atiku Abubakar n beere fun. Atiku n beere esi idibo ibo aarẹ orilẹ-ede Naijiria to waye ninu oṣu keji, ọdun 2019. Kọmiṣọna ajọ eleto idibo INEC, Festus Okoye lo ṣalaye ọrọ naa nigba to ba BBC sọrọ lọjọ Ẹti. Ọgbẹni Okoye sọ pe esi ibo aarẹ ko si ninu ''server'' INEC tabi ẹrọ kọmputa nibi kankan. O ṣalaye pe ofin eto idibo lorilẹ-ede Naijiria ko sọ pe ki ajọ INEC ko esi idibo aarẹ sinu ''server'' kọmputa INEC. Okoye ni ọwọ ni wọn fi kọ esi ibo ni gbogbo ibudo idibo kaakiri orilẹ-ede Naijiria, eleyi ti gbogbo awọn aṣoju ẹgbẹ osẹlu to wa nibẹ foju ri ti wọn si ni ẹda rẹ. O sọ pe awọn esi ibo yii ni wọn fi ṣọwọ si ajọ INEC lawọn ipinlẹ to fi de olu ile iṣẹ INEC nilu Abuja. Ẹwẹ, l'Ọjọbọ ni ajọ INEC ṣi aṣọ loju ọrọ yii nigba to sọ fun igbimọ igbẹjọ ibo aarẹ l'Abuja pe oun ko ni ''server'' ti Atiku ati PDP n beere fun.	https://www.bbc.com/yoruba/afrika-48637089
religion	Báyìí ni ìsìn ṣe lọ lónìí nílé ìjọsìn CCC Genesis Global	BBC Yoruba ṣabẹwo sinu ijọ mimọ naa lonii, Oluṣọ Samuel Oba lo n dari ijọ bayii to si n ṣe iwaasu lori koko: 'Nitori Ogo'.	https://www.bbc.com/yoruba/55033376
entertainment	Danfo Driver: Mad Melon' ọ̀kan lára àwọn akọrin Danfo Driver	"Ni ọpọ igba, wọn lee ma fi orukọ ranti eniyan ṣugbọn iṣẹ ti ẹni bẹẹ ṣe le maa fọhun koda bi ẹni na ko ba si ni sakani ibi to ti ṣe iṣẹ naa. Ni ọjọ kẹrindinlọgbọn oṣu kẹsan 2019 ni ariwo he sọ ni agbo ile olorin Raggae kan Oghenemaro Emeofa, ti gbogbo eniyan mọ si Mad Melon ni agbegbe Ajegunle ni ipinlẹ Eko. Oun ati ikeji rẹ, Mountain Black ni wọn jọ kọ orin ""Danfo Driver"" to gba gbogbo igboro kan lọdun 1998 ati ọpọlọpọ  orin mii. Ibẹrẹ awọn mejeji ko fibẹẹ dan mọran. Lati ri owo ounjẹ ounjọ, awọn mejeji wa ọkọ moluẹ l'Eko ko to di pe ile iṣẹ orin kan ri ẹbun inu wọn. Tori na lati dẹrẹba Danfo to n na Ojo si Mile 2 l'Eko, wọn di ọkan lara awọn olorin ọmọ Naijiria lati Ajegunle ti awọn eniyan ti awọn eeyan si ti mọ lagbaye. Mad Melon ati Mountain Black gba igboriyin kaakiri to bẹẹ ti wọn lo orin wọn lẹgbẹkẹgbẹẹ ""African Queen ti olorin 2Face kọ ninu fiimu ilẹ Anerica kan. Lọdun 2005, wọn tun sun orin wọn Danfo Driver siwaju sii nipa ṣiṣe agbejade awo Danfo Travel: Success Story lati sọ nipa bi wọn ṣe bọ ninu iṣẹ si aṣeyọri. Lara orin wọn mii ti wọn tun kọ ni ""Kpolongo"" eyi to gbe wọn rinrinajo kuro ni Naijiria lọ silẹ Yuroopu lọdun 2006. Latari eyi, wọn ti kọrin ni Athens, Sweden, UK, Germany, Spain, Italy, Switzerland atawọn orilẹede mii kaakiri agbaye."	https://www.bbc.com/yoruba/49849169
health	Wo òògùn ikọ́ mẹ́rin tó ti gbẹ̀mí ọmọdé 66 l‘Áfíríkà - WHO	Ajọ ilera agbaye ti pariwo sita nipa awọn oogun ikọ mẹrin kan, ti wọn ni o ṣeeṣe ko nii ṣe pẹlu iku ọmọde mẹrindinlaadọrin,mẹrindinlaadọrin lorilẹede Gambia. Ajọ WHO ni oogun ikọ naa ni wọn ti fihan pe o nii ṣe pẹlu ọgbẹ inu, kidinrin ati iku awọn ọmọde mẹrindinlaadọrin naa. Ileeṣẹ apoogun kan lorilẹede India ti orukọ rẹ n jẹ Maiden Pharmaceuticals, ni wọn sọ pe o po ogun naa. WHO ni ileesẹ naa si lo ti kuna lati fi ẹri kalẹ nipa alaafia awọn to lo o. Lasiko ti iroyin yii fi jade, ileeṣẹ apogun naa ko tii sọ ohunkohun lori rẹ. Ileeṣẹ BBC ti kan si ileeṣẹ apogun Maiden Pharmaceuticals fun alaye tiwọn lori eyii. Awọn alaṣẹ lorilẹede India ni awọn ti kan si ajọ ilera agbaye, WHO pe ko fi ẹri to so iku awọn ọmọde naa, pọ mọ ogun ikọ ti ileeṣẹ naa ṣe ṣọwọ si awọn. Ajọ WHO ni orukọ awọn ogun ikọ naa ni Promethazine Oral Solution, Kofexmalin Baby Cough Syrup, Makoff Baby Cough Syrup ati Magrip N Cold Syrup. Ajọ agbaye naa ṣekilọ pe elo ogun naa lee fa ọgbẹ tabi iku, paapaa laarin awọn majesin. Ajọ eleto ilera lagbaye wa yan pe wọn ti ri awọn ogun ikọ mẹrẹrin yii lorilẹede Gambia. Who ni awọn oogun ikọ naa tun ti gba ọja okunkun fayawọ tawọ si awọn orilẹede miran tabi awọn agbegbe miran ni Afirika. Ajọ WHO da si ọrọ naa nigba ti awọn alaṣẹ lorilẹede Gambia kẹẹfin pe iye awọn to n ni ọgbẹ inu ati aisan kidinrin pọ sii laarin awọn ọmọde ti ọjọ ori wọn ko ju ọdun marun un lọ loṣu keje. Lati igba naa ni awọn alaṣẹ ijọba lorilẹede Gambia ti fofin de lilo ogun olomi naa, to si tun ni awọn eeyan rẹ ko gbọdọ lo oogun ikọ onikoro to jẹ ti ileesẹ apoogun naa. Ajọ WHO sọ pe ayẹwo ogun naa nibudo ayẹwo igbalode fihan pe “ o ni eroja diethylene glycol ati ethylene glycol ninu wọn pẹlu odiwọn ti ko dara to”. Awọn alaṣẹ eto ilera lorilẹede Gambia sọ pe loṣu to kọja, ọpọ awọn ọmọde lo ṣalaisi lai sọ iye wọn ni pato. Ninu ọrọ to sọ nilu Geneva, oludari agba ajọ ilera agbaye, Tedros Ghebreyesus sọ pe: “Ohun to kọja ibanujẹ ati iporuru ọkan ni iku awọn majesin naa jẹ fun awọn mọlẹbi wọn.” Ileeṣẹ akoroyinjọ AFP sọ pe gẹgẹbi  ohun to jẹyọ ninu lẹta ori ayelujara kan ti ajọ ilera agbaye naa fi sita, ajọ to n ṣe ayẹwo ati amojuto ogun ni India sọ pe o ṣeeṣe ko jẹ pe awọn ogun to ni eroja kotọ ninu wọn, ni ileeṣẹ apoogun yii ko ranṣẹ si orilẹede Gambia. Ajọ WHO sọ pe o dara ki gbogbo agbaye mọ nitori pe ileeṣẹ apoogun yii tun lee lo awọn eroja ti ko dara to yii, sinu awọn ogun miran to n pin lorilẹede naa tabi pin kaakiri si oke okun.	https://www.bbc.com/yoruba/articles/c84elvpx0r1o
politics	Àṣẹ ni Ààrẹ Buhari pa fún àwọn gómìnà kò bẹ̀bẹ̀ lórí yíyàn ààrẹ Naijiria lọ́dún 2023- Festus Adedayo	Ọ̀rọ̀ n bọ̀rọ̀ bọ̀ lori ase Buhari fawon gomina. Onimọ nipa ọrọ eto oṣelu ni Naijiria, Festus Adedayo  ti ni ko tọna bi Aarẹ Buhari ṣe kesi  awọn gomina lati dibo yan ẹni ti oun yoo fa silẹ lati rọpọ oun gẹgẹ bi aarẹ orilẹede Naijiria. Eyi ko ṣẹyin ipade ti Aarẹ Buhari ṣe pẹlu awọ̣n gomina lati inu ẹ̣gbẹ̣ oṣelu APC, pe ki wọn fun oun ni  aaye ati ifọwọ̣sowọpọ pẹlu oun lati yan ẹni ti yoo gbe asia ẹgbẹ oselu naa ninu ẹto idibo abẹle ti o n bọ. Adedayo to jẹ onwoye oṣelu ni aarẹ Buhari sọrọ bi ẹni pe oye idile ni ipo aarẹ lorilẹede Naijiria, ti eniyan si le fa ẹni to ba wu u silẹ,  o ni aarẹ ko lẹtọ lati ṣe eyi. ‘’Ṣe oye idilẹ ni aarẹ Buhari fẹ sọ oṣelu Naijiria da ni? Eto oṣelu  tiwantiwa la n ṣe ni Naijiria  kii ṣe ijọba ologun.’’ ‘’Ninu iṣẹ awọn ologun, nkan ti aarẹ ba sọ ni abẹ gẹ. Ni ti temi, aarẹ fẹ ka pada si ẹsẹ aarọ, nipa ti ologun’’ ’Aarẹ fẹ ṣe bi Ologun le awọn eniyan lori, eto oṣelu tiwantiwa ko si fi aye gba nkan ti aarẹ Buhari fe ̣se’’ ‘’Gbogbo awọn gomina ti aarẹ Buhari jọ ṣe ipade pẹlu, ko si ẹni to le gbena woju aarẹ ninu wọn.’’\n\n‘’Lerefe, o dabi ẹni pe aarẹ n rọ wọn ni, amọ ti a ba wo oro naa finifini,oun pase fun won ni. ‘’ Bakan naa ni onimọ nipa eto oṣelu naa bu ẹnu atẹ lu ọrọ ti Aarẹ sọ lati gboriyin fun iwa aitọ ti awọn gomina n sẹ ni ipinlẹ wọn. O ni iwa lati ma a yan ẹni ti o ba wu wọn lati rọpo wọn ti wọn ba kuro ni ipo ko dara to, to si ni nkan ti wọn n ṣe ni awọn ipinlẹ wọn naa ni oun fẹ sẹ.’’ ‘’Aarẹ fi ontẹ tẹ iṣẹ laabi ti awọn gomina n ṣe ni iṣakoso ipinlẹ wọn ni.’’ ‘’Awọn ti wọn fẹ di ipo mu ti  bẹrẹ si ni na owo -nara, amọ ṣadede ni gomina ilu a sọ wipe ẹni bayii ni oun fẹ ti yoo si jẹ ẹni ti yoo ba wọn fi ọwọ bo gbogbo kudiẹ-kudiẹ iṣejọba wọn ni.’’ Onimọ nipa eto oṣelu naa wa fikun un pe ohun ti awọn eniyan kan n sọ ni pe aarẹ fẹ bu omi tutu si ọkan awọn eniyan. O ni pe eyi ko seyin nitori ẹni to fẹ ko jẹ aarẹ kii ṣe ẹni ti awọn gomina fẹran, to si dabi ẹni pe aarẹ fẹ fi ontẹ lu ẹni naa.	https://www.bbc.com/yoruba/articles/cd1gxr3gjl7o
sports	A kò ní fààyè gba ọtí títà àti rírà lásìkò ìdíje ife ẹ̀yẹ àgbáyé – Ijọba Qatar	Iroyin to n jade lati Qatar ti fi han pe wọnm ko ni ta ọti lasiko idije ife ẹyẹ agbaye ti yoo waye bẹrẹ lati opin ọsẹ yii. Eyii ko ṣẹyin bi ajọ to n ri si ere bọọlu, FIFA, ṣe yi ipinnu rẹ pada lori ọrọ ọti ọhun. FIFA ni wọn yoo si ta ọti lawọn agbegbe kan ninu papa iṣere lasiko idije naa, bo tilẹ jẹ pe ẹsin orilẹ-de naa ko faramọ ọti mimu. Wọn ni awọn to joko ni aye awọn alẹnulọrọ nikan ni yoo le ra ọti lasiko idije  Qatar 2022. Ọjọ isinimi, ogunjọ oṣu Kọkanla, ọdun 2022 ti a wa yii ni idije ife ẹyẹ agbaye naa yoo bẹrẹ. Budweiser, ọkan pataki lara wọn ileeṣẹ to n ṣagbatẹru idije naa jẹ ọkan lara ileeṣẹ AB InBev to n po ọti, o si ti gba aṣẹ lati ta ọti ni Qatar lasiko idije ife ẹyẹ naa. Ninu atẹjade kan, FIFA sọ pe wọn ko ni ta ọti lagbegbe papa iṣere idaraya ti wọn yoo ti maa gba bọọlu. O ni “Lẹyin ifọrọwerọ pẹlu orilẹ-ede ti idije naa yoo ti waye, a pinnu lati ta ọta lasiko ayẹyẹ awọn ololufẹ bọọlu nikan, atawọn agbegbe mii ti a ti gba aṣẹ.” “A ko ni ta ọti lawọn papa iṣere ti awọn ifẹsẹwọnsẹ naa yoo ti waye. “FIFA ati orilẹ-ede ti idije naa yoo ti waye yoo ri daju pe awọn ololufẹ bọọlu gbadun ara wọn lasiko idije naa.” “Igbesẹ yi ko ni nipa kankan lara bi wọn yoo ṣe ta ọti Bud Zero lawọn papa iṣẹre lasiko idije ife ẹyẹ naa.”	https://www.bbc.com/yoruba/articles/cl4gjx607m6o
religion	2022 Easter Holiday: Ìjọba àpapọ̀ kéde ìsinmì lẹ́nu isẹ́ nítorí ọdún àjínde Jesu	Ijoba Naijiria kede isinmi lẹ́nu ise lati ọjọ Eti ati ọjọ́ Aje Eyi ni isinmi ki awon Onigbagbo le fi saami ayeye odun ajinde Jesu Kristi to je olugbala araye. Ojo keedogun ati ojọ́ Aje ọjọ́ kejidinlogun, osu kerin, ọsun 2022 yii ni won yoo fi sami ayajao ọjọ́ Eti rere ati ọjọ́ igbasoke Jesu to goke re ọ̀run ni ojọ́ Aje. Minista fun ọ̀rọ̀ abẹ́le, Ogbeni Rauf Aregbesola lo fi ikede yii sita loni ọ́jọ́ Isegun. Kini Atejade naa tun so? Ogbeni Shuaib Belgore t je akowe agba fun ileese ijoba apapo lori ọ̀rọ̀ abẹ́le lo buwọ́lu atejade naa loruko Minista Aregbesola. Nibe naa lo ti ki awon omoleyin Kristi kaakiri orile-ede Naijiria ku odun Ajinde. Shuaib Belgore  tun fi idaniloju han pe ijoba Naijiria ko ni sinmi lati gbogun ti awon onise ibi to n sosẹ́ lopopona kaakiri Naijiria. O ni pe ọ̀rọ̀ eto aabo ti di ankoo fawẹ́ẹ́li fun gbogbo ọmọ Naijiria  bayii ati awọ́n ajoji ti o wa lati ilẹ̀ okeere sugbọ́n ti wọ́n n gbe ni Naijiria naa. Kini Pataki ọdun Ajinde? Pataki ọdun Ajinde ni lati sami ijiya ti Jesu Kristi jẹ́ lori igi agbelebu. Awon onigbagbo tun gbagbọ́ pe o wa lati fi se iranti iku Jesu Kristi lati fun awọ́n elẹ́sẹ̀ ni ominira lati bọ́ lọ́wa igbekun aisi igbala. O tun wa fun lati sami ayọ́ ati ireti ajinde lẹ́yin oku ti awọ́n Onigbagbọ́ gbagbọ́ ninu re. Eyi waye leyin ti Jesu Kristi jinde lọ́jọ́ kẹ́ta kuro ninu isa oku ni eyi to je ireti nla pe o ti gba kọ́kọ́ra lọ́wọ́ iku atinisa oku fun enikeni to ba gbagbo ninu re	https://www.bbc.com/yoruba/61087725
sports	FIFA ban: Siasia ní kò sí ìgbà tí òun àti FIFA kò ní pàdé ní kóòtù	Siasia, olukọni bọọlu ọmọ Naijiria ti ajọ FIFA paṣẹ fun pe eegun rẹ ko gbọdọ ṣẹ mọ lagbo ere bọọlu lagbaye titi lahun sita pe oun afaims ki oun ati ajọ FIFA maa pade ni ile ẹjọ nitori ẹsun gbigba riba. Siasia gba ẹnu awọn aṣoju ati amofin rẹ sọrọ nibi ipade kan to ṣe pẹlu awọn oniroyin niluu Abuja. Bi o tilẹ jẹ pe Siasia wa nibi ipade akọroyin naa sibẹ ko ba awọn akọroyin sọrọ funrarẹ pẹlu awawi pe awọn amofin oun ti n wo ọrọ naa. O ni oun ṣi wa ninu ikaya soke lori ti iya oun ti wọn ji gbe ti wọn ni ki oun ls maa wa ẹgbẹlẹgbẹ owo wa ki ajọ FIFA to tun gbe tiwọn de. Ni ọjọ Ẹti ni ajọ FIFA kede pe awọn ti gbẹsẹ le kikopa Sisasia ninu ohunkohun to nii ṣe pẹlu ere bọọlu lagbaye nitori ẹsun gbigbimọ lati gba owo riba ti wọn fi kan an. Amọṣa, Siasia ti ṣalaye pe oun ko mọ ohunkohun nipa ẹsun naa atipe ko si igba kankan ti ajọ naa pe oun joko lati beere ọrọ lori ẹsun naa ki wọn to gbe idajọ wọn kalẹ. O wa sọ ọ di mimọ nibi ipade naa pe awọn amofin oun ti n gbe igbesẹ lori ohun ti yoo kan lori ọrs naa.	https://www.bbc.com/yoruba/afrika-49382553
entertainment	World Cup Qualifier: Àwọn olùwòran bá pápá ìṣeré jẹ́ lẹ́yìn ìfẹsẹ̀wọsẹ̀ Nàìjíríà àti Ghana	Ọ̀rọ̀ di bó ò lọ, ko yà fún mi lẹ́yìn tí àwọn ọmọ Nàìjíríà fi ìbínú hàn ní pápá ìṣerẹ́ Moshood Abiola lẹ́yìn tí ìrètí láti kópa níbi ìdíje ife ẹ̀yẹ dòfo. Bí ẹgbẹ́ agbábọ́ọ́lù Black Star tí orílẹ̀ èdè Ghana ṣe yọwọ́ kílàńkó Super Eagles Nàìjíríà kúrò láwo láti lè kópa níbi ìdíje ife ẹ̀yẹ àgbáyé níbi ìfẹsẹ̀wọnsẹ̀ tó wáyé lálẹ̀ àná, àwọn ọmọ orílẹ̀ èdè Nàìjíríà tí àbájáde rẹ̀ kò tẹ́ lọ́rùn yabo orí pápá náà tí wọ́n sì ba ọ̀pọ̀lọpọ̀ nǹkan jẹ́. Ní àná ni Nàìjíríà àti Ghana gbá abala kejì ìfẹsẹ̀wọnsẹ̀ náà ní pápá ìṣeré Moshood Abiola, Abuja tó sì parí pẹ̀lú ọ̀mì góòlù kọ̀ọ̀kan. Ní abala àkọ́kọ́ ìfẹsẹ̀wọnsẹ̀ yìí tí wọ́n kọ́kọ́ gbá ní pápá ìṣeré Baba Yara ní Kumasi, Ghana èyí tó parí láìsí góòlù kankan. Èyí ló mú kí Ghana pegede láti kópa níbi ìdíje ife àgbáyé tí yóò wáyé ní orílẹ̀ èdè Qatar nínú oṣù kọkànlá nítorí òfin tó wà wí pé góòlù àlejò gbéwọ̀n ju tí onílé lọ. Ṣaájú ni ìjọba Nàìjíríà ti kéde fífún àwọn ènìyàn ní tíkẹ́ẹ̀tì ọ̀fẹ́ ẹgbẹ̀rún lọ́nà ogún fún àwọn ènìyàn láti wòran ìfẹsẹ̀wọsẹ̀ náà, tí èyí sì mú kí pápá ìṣeré tó gba ẹgbẹ̀rún lọ́nà ọgọ́ta ènìyàn kún fọ́fọ́. Ẹ̀wẹ̀, ọ̀rọ̀ dí pẹ̀ ẹ́ túká nígbà tí àwọn ọmọ Nàìjíríà ṣe ìkọlù sí àwọn agbágbọ́ọ̀lù Ghana níbi tí wọ́n ti ń yọ̀ pé àwọn pegedé pẹ̀lú jíju omi inú ọ̀rá lù wọ́n. Lẹ́yìn tí àwọn ọmọ Ghana náà rí bi kúrò ni wọ́n tún ba ọ̀pọ̀lọpọ̀ nǹkan jẹ́ ní pápá ìṣeré náà èyí tí ìjọba ṣẹ̀ṣẹ̀ tún ṣe láìpẹ́ yìí pẹ̀lú owó ribiribi lẹ́yìn ọ̀pọ̀lọpọ̀ ọdún ti pápá ìṣeré náà ti wà ní bíbájẹ́. Gbogbo ìgbìyànjú àwọn ẹ̀ṣọ́ ààbò láti lé àwọn ènìyàn tí inú ń bí náà já sí pàbó pẹ̀lú gbogbo tajútajú tí wọ́n fọ́n dà sí wọn. Saaju la ti mu iroyin wa fun yin pe ileesẹ to wa fun ere idaraya lorilẹede Naijiria ati ajọ elere bọọlu lorilẹede yii ti gba tikẹẹti iwọle si gbọngan ere idaraya bii ẹgbẹrun lọna ogun. Tikẹẹti naa ni wọn yoo pin fun awọn ọmọ Naijiria to ba fẹ woran ere bọọlu lọfẹ eyi ti yoo waye laarin ẹgbẹ agbabọọlu Naijiria ati Ghana lonii. Igbesẹ naa nileesẹ mejeeji se lati se koriya fun ẹgbẹ agbabọọlu Super Eagles ilẹ wa lasiko ifẹsẹwọnsẹ rẹ keji pẹlu akẹẹgbẹ wọn, Black Stars ti orilẹede Ghana. Ifẹsẹwọnsẹ yii ni ikeji laarin ẹgbẹ agbabọọlu mejeeji nitori ifẹsẹwọnsẹ akọkọ ti waye ni ọsẹ to kọja ni orilẹede Ghana. Ifigagbaga naa ni ẹgbẹ agbabọọlu fi n kopa lati mọ ẹgbẹ agbọọlu to pegede, ti yoo lọ soju ilẹ Afirika ninu idije fun ife ẹyẹ agbaye. Wayi o, Amugbalẹgbẹ feto iroyin fun aarẹ Muhammadu Buhari, Bashir Ahmad, ti kede loju opo Twitter rẹ pe awọn ti pese ọkọ ọfẹ fawọn ololufẹ ere bọọlu ti yoo lọ woran ifẹfẹwọnsẹ naa. Papa isere idaraya MKO Abiola to wa nilu Abuja ni ere bọọlu naa yoo ti maa waye. Ahmad ni awọn tikẹẹti ọfẹ naa si ti wa ni awọn ibudokọ gbogbo fawọn eeyan to ba nifẹ lati gba wọn. Bakan naa ni ijọba Naijiria ti kede pe aago kan ọsan ni ki wọn ti ilẹkun awọn ileesẹ ijjọba pa lonii, lọna ati fun awọn osisẹ ijọba ni anfaani lati lọ woran ifẹsẹwọnsẹ naa. Atẹjade kan to wa lati ọọfisi Olori osisẹ ọba lorilẹede yii lo sisọ loju ikede naa lna ati se koriya fun ẹgbẹ agbabọọlu ilẹ wa, Super Eagles. Bẹẹ ba gbagbe, ọmi ni ẹgbẹ agbabọọlu mejeeji gba lasiko ti wọn koju ara wọn nilu Kumasi lọjọ Ẹti to kọja. Orilẹede to ba si bori ninu ifẹsẹwọnsẹ toni ni yoo lọ soju ilẹ Afirika nibi idije fun ife ẹyẹ agbaye ti yoo waye lọdun yii lorilẹede Quatar.	https://www.bbc.com/yoruba/ere-idaraya-60910848
sports	Cristiano Ronaldo: Gbajugbaja agbábọ́ọ̀lù Juventus àti Portugal ti lùgbàdì àrùn Coronavirus	Coronavirus ti nawọ gan ilumọọka agbabọọlu nii Cristiano Ronaldo. Ajọ elere bọọlu ilẹ Portugal Portuguese Football Federation, FPF, lo fi ikede yi sita. Atẹjade ti wọn fi sita sọ pe agbabọọlu ni dun marundinlogoji naa n ṣe daada ni iyasọtọ ti ko si ṣe afihan arun naa kankan Orileede Portugal yoo koju Sweden ninu ifẹsẹwọnṣe idije Nations League lỌjọru. Awọn akẹgbẹ rẹ to ku ti wẹ yankankan lẹyin ayẹwo Covid-19 ti wọn yoo si kopa ninu ifẹsẹwọnsẹ wọn. Portugal ati France gba ọmi ninu ifẹsẹwọnsẹ ti wọn gba kẹyin lọjọ Aiku ti awọn ati France si jọ ni iye ami ayo kan naa lori afara. Nitori iyasọtọ yi, Cristianno Ronaldo ko ni le kopa fun ẹgbẹ agbabọọlu rẹ Juventus lọjọ Kẹtadinlogun oṣu Kẹwa pẹlu Crotone. Bakan naa ko ni le kopa ninu ifẹsẹwọnsẹ Juve ati Dynamo Kiev ninu Champios League logunjọ oṣu Kẹwa.	https://www.bbc.com/yoruba/ere-idaraya-54530241
religion	Ọlọ́jọ́ Festival 2021: Àwọn àwòrán àdídùn nípa bí ọdún Ọlọ́jọ́ ṣe lọ rèé nílú alẹ́ ní Ilẹ Ifẹ̀	Ọdun Ọlọjọ ṣe pataki si gbogbo ọmọ Yoruba paapaa awọn to wa lati Ile Ifẹ to jẹ orisun.	https://www.bbc.com/yoruba/afrika-58692130
health	Ogbomoso Quintuplets: Ọ̀kan nínú àwọn ìbarùn-ún jáde láyé lọ́jọ́ karùn-ún	Isẹ Oluwa, awamaridi ni nitori ọna rẹ, ko si ẹni to ye tabi ẹni to mọ, bo si se wu Oluwa lo n se ọla. Nibi ti awọn eeyan kan ti n fi ojoojumọ sunkun si Ọlọrun lọrun fun ẹbun ọmọ, ni Ọba Oke ti fi ibarun ta idile Idowu ati Funmilayo Oluwadara lọrẹ. Awọn tọkọ-taya yii lo ti kọkọ bi ọmọ marun tẹlẹ, ki oore ibarun tun to wọle de, ti iya wọn si bi wọn wọọrọwọ lai se isẹ abẹ. Nigba ti tọkọtaya Oluwadara n ba BBC Yoruba sọrọ nilu Ogbomoso, wọn ni ibẹta ni dokita kọkọ ni oun yoo bi, ki ibarun to wa, ọkunrin kan ati obinrin mẹrin. Ni ọjọ karun tawọn ọms naa dele aye la gbọ pe ọkunrin kan soso laarin awọn ibarun naa jade laye. Tọkọ-taya naa ti wọn jẹ alagbaro, ni ko ti wa ri owo ile iwosan san lati maa lọ sile, bi o tilk jẹ pe dokita ti yọnda wọn. Wọn wa n bẹbẹ fun iranwọ owo lọdọ awọn ẹlẹyinju aanu, lati sanwo ile iwosan ati fun itọju awọn ọmọ mẹrin to ku pẹlu awọn ẹgbọn wọn nitori ọna abayọ.	https://www.bbc.com/yoruba/afrika-56466740
entertainment	#6thAFRIMA: Burnaboy, 2baba, tiwa Savage àti Wizkid da ilẹ̀ rú ní AFRIMA	Lẹyin ti wọn fi orukọ rẹ silẹ fun ami ẹyẹ Grammy, Burna Boy ti gba ami ẹyẹ AFRIMA. Amọṣa, oun nikan kọ ni akọrin orilẹede Naijiria to tan bi itanṣan oorun nibi eto ami ẹyẹ fun awọn olorin to lamilaaka nilẹ Afirika naa. Wizkid, Tiwa Savage, Joeboy ati DJ Spinall pẹlu gba ami ẹyẹ nibi eto naa to waye ni ọjọ Aiku ni ilu Eko. Awo orin Burna Boy to pe akọle rẹ ni 'African giant' lo gba gba ami ẹyẹ fun awo orin to gbamuṣe ju lọ lọdun yii. Bakan naa lo gba ami ẹyẹ akọrin to gbamuṣe ju lọ lọkunrin ni ẹkun iwọ oorun Afirika fun orin rẹ ti akọle rẹ jẹ 'Ye' nigba ti orin Wizkid, ti oun pẹlu jẹ akọrin ọmọ Naijiria pẹlu gba ami ẹyẹ orin to gbayii ju lọ lọdun yii lori orin rẹ to pe akori rẹ ni 'Fever' ti oun pẹlu Tiwa Savage jumọ pa itu meje ninu rẹ. Awọn akọrin Naijiria to tun gba ami ẹyẹ nibi ayẹyẹ AFRIMA tọdun yii ni Tiwa Savage to gba ami ẹyẹ akọrin to gbayi ju lọ lobinrin ni ẹkun iwọ orun Afirika lori orin to pe akori rẹ ni 'One', Joeboy gba ami ẹyẹ ẹgbẹ alakọrin meji (Duo) to pegede julọ ti DJ Spinnal si gba ami ẹyẹ DJ to gbayii ju lọ ni gbogbo ilẹ Afirika. Awọn oloriire miiran nibi ami ẹyẹ naa ni:	https://www.bbc.com/yoruba/afrika-50535062
religion	Adejare Adeboye: Olúwa yóò dá gbogbo ohun ta sọnù ní 2020 padà ní ilọ́po méje fún wa	Yoruba ni ohun to ba dara n fẹ adura, bakan naa ni ohun to ba ku diẹ kaato. Ọpọ Ijakulẹ lọmọ Naijiria ba pade lọdun 2020 to kogba wọle, idi ree ta fi nilo ọpọ adura ninu ọdun tuntun 2021 ta bẹrẹ yii. Eyi lo mu ki BBC Yoruba tọ ọkan lara awọn ilumọọka ojisẹ Ọlọrun ni Naijiria, Pasitọ Enoch Adejare Adeboye lọ, pe ko fi ojo adura bẹrẹ ọdun tuntun fun gbogbo wa. Baba gbadura, ilẹ kun, ẹ wo fidio adura yii, kẹ si maa se amin witiwiti.	https://www.bbc.com/yoruba/afrika-55505078
religion	Noah's Ark replica: Wọ́n dá Ọkọ̀ Noah dúró sí èbúté nítorí pé kò dá pé	"Wọn ti tọka si ọkọ oju omi kan to dabi ọkọ Noah, pe ko koju oṣuwọn to lati rin lori òkun. Koda, wọn ti da a duro sibi ebute to duro si. Ọdun 2019 ni ọkọ naa, ti wọn ti sọ di ibudo nkan iṣẹnbaye ori omi, de si Ipswich. Awọn alasẹ to n sa mojuto irinajo ori omi sọ pe ọkọ naa ko le kuro nibẹ nitori pe ko gbadun. BBC ba awọn to ni ọkọ naa sọrọ. Miliọnu mẹta Pọun ni wọn ra ọkọ oju omi naa. Ẹni to ni, Aad Peters, to tun jẹ Olootu ere itage ati tẹlifisan ti kọkọ sọ pe oun fẹ ẹ ṣe nkan ti yoo mu ki oniruuru eniyan rí ọ̀rọ̀ sọ. Oriṣiriṣi nkan lo wa ninu 'Ọkọ Noah' ọhun. Awọn ere onigi to n sapejuwe àwọn ìtàn inu Bibeli, to fi mọ Adamu ati Efa, Kaini ati Abeli. Koda, ti ọgbà Edeni wa nibẹ. Agbenusọ fun ajọ to n mojuto irinajo ori omi sọ pe ""o di igba ti wọn ba ṣe àtúnṣe awọn abawọn ara Ọkọ̀ Noah, ko to o le kuro nibẹ."" O ni àwọn to ni i si gbọdọ ránṣẹ si awọn oṣiṣẹ ajọ naa lati ṣàyẹ̀wò rẹ pe o ti dara. Sugbọn, ko sọ àwọn aleebu to wa lara ọkọ naa. Ọdun 2010 ni Ọgbẹni Peters ra ọkọ naa. Oṣu marun-un si ni awọn akọṣẹmọṣẹ fi sọ ọ di ibudo nkan abalaye 'museum', ti igbagbọ wa pe o to ilaji ọkọ Noah ninu Bibeli"	https://www.bbc.com/yoruba/afrika-57790235
entertainment	Lady Gaga àti olólùfẹ́ rẹ̀ ṣubú yakata níbi tó tí ń kọrin ní Las Vegas	Ọna ọfun, ọna ọrun, olorin takasufe ilẹ Amẹrika, Lady gaga ṣubu yakata lori itage to ti n kọrin niluu Las Vegas. Iṣẹlẹ yii waye nigba ti Lady Gaga fẹ pe ọkan lara awọn ololufẹ rẹ, Jack pe ko goke wa. Bi Lady Gaga ṣe fo soke, to si bẹrẹ si nii jo ni ẹsẹ rẹ yẹ lori itage, lo ba ṣubu yakata. Ẹnikan ti iṣẹlẹ ọhun ṣoju rẹ ni ọpọ lo ro pe olorin naa ti ku lẹyin to ṣubu, amọ o jẹ iyalẹnu pe, o tun goke wa pẹlu Jack to fẹ fa soke pẹlu rẹ. Egungun ṣubu, o sọ didan ni Lady Gaga fi ṣe, lẹyin to sọ pe awọn mejeeji fẹran ara wọn debi pe awọn jọ jabọ lati ori itage. O ni ọrọ awọn dabi Jack ati Rose ninu fiimu Titanic. Ko da Lady Gaga ni o yẹ kawọn jọ muti papọ. Ọpọ ololufẹ Lady Gaga lo bẹru fun Lady Gaga nitori o ni nnkan to maa n jẹ ki irora pọ sii lara eeyan ti wọn n pe ni 'Fibromyalgia'. Lọdun 2013, Lady Gaga wọgile erongba rẹ lati lọ kọ orin 'Born This Way' lẹyin to fi itan rẹ ṣeṣe. Ṣugbọn lẹyin iṣẹlẹ naa, Lady Gaga sọ fawọn ololufẹ rẹ pe kokoko lara oun le.	https://www.bbc.com/yoruba/afrika-50101618
entertainment	Portable Zazzu: Ẹni tó já mi sí ìhòhò pé mo gbé márúwá àti iPhone, ló ní máà kú láàrin ọjọ́ méje	Yoruba ni eeyan kii gbọ ọjọ iku rẹ ko dakẹ, bẹẹ ni eeyan kii mọ ẹni ti yoo pa, ko fi oju rere wo. Idi ree ti gbajugbaja akọrin Zazzu Zeh, Habeeb Olalomi, ti ọpọ eeyan ni Portable se figbe ta pe awọn eeyan kan fẹ pa oun. Portable, ẹni to pariwo iku ara rẹ tantan tan ninu fidio kan to gbe soju opo Instagram rẹ ni ọjọ meje pere ni wọn sọ fun oun pe o ku fun oun lati laye. O salaye pe wọn ti ba gbogbo mọto oun jẹ, ti wọn si tun n halẹ iku mọ oun. Nigba to n salaye ohun to pa oun ati ẹni to fi ẹsun kan naa papọ, Portable ni igba akọkọ kọ ree ti ẹni naa yoo dunkooko mọ ẹmi oun. Akọrin Zazzu naa ni losu Kejila ọdun to kọja ni ẹni naa parọ mọ oun pe oun ji kẹkẹ Maruwa ati iPhone, ti wọn ja oun si ihoho. O ni lasiko yii ẹni naa tun ni oun yoo pa oun laarin ọjọ meje. Portable wa n salaye pe ẹni to fẹ pa oun yii ni oun kọkọ lọ sọdọ rẹ pe ko gbe awo orin oun jade, to si tibẹ lu aluyọ lai fun oun ni ohunkohun ninu rẹ. Gbajumọ akọrin naa, to sami ọjọ ibi rẹ ni ọjọ Satide, ọjọ Kejila osu kẹta ọdun 2022, ni iroyin kede pe awọn janduku kan da lọna. Fidio kan to gba ori ayelujara kan lo sisọ loju ọrọ naa. Ninu fidio naa si ni ariwo ti gbalẹ kan laarin Portable atawọn ọmọ isọta ọhun, to si n pariwo pw ta ni ọga wọn. Ohun ti wọn si lo fa ariwo naa ni bi Portable se kọ lati sanwo ilẹ to fẹ gba kọja fawọn janduku naa. Iroyin naa ni wọn fi ọwọ ba akọrin yii ati awọn eeyan to tẹle, ti oun naa si fidi rẹ mulẹ pe wọn ba gbogbo mọto ti oun gbe jade jẹ. Gẹgẹ bi iroyin naa se wi, akọrin zazzu naa ni wọn lo sọ fawọn janduku naa pa ki wọn lọ mu ọga wọn wa fun oun nigba ti wọn n beere owo lọwọ rẹ. A gbọ pe idi ree ti wọn se kọju ija si, ti wọn si ba awọn gilaasi ọkọ rẹ.	https://www.bbc.com/yoruba/afrika-60727154
religion	Dare Adeboye: Ọ̀pọ̀ ọmọ ìjọ RCCG ń ṣèrántí olóògbé Pásítọ̀ náà lẹ́yìn ọdún kan to jáde láyé	"Leke Adeboye, to jẹ ọmọ alufaa agba ijọ RCCG, E.A. Adeboye ti kọ ọrọ iranti lati ṣaami si ayajọ ọdun kan ti ẹgbọn rẹ, Dare Adeboye jade laye. Ninu atẹjade kan to fi lede loju opo Instagram rẹ, Leke fi aworan Dare lede pẹlu akọle pe ""Iranti ọdun kan pẹlu ifẹ lati ọwọ Leke Adeboye."" Lẹyin naa lo kọ akọle ""Titi ayeraye ni o wa ninu ọkan wa."" Dare, to jẹ ọmọ kẹta baba Adeboye ku lọjọ kẹrin, oṣu Karun un, ọdun 2021, niluu Eket, ni ipinlẹ Akwa Ibom, nibi ti oun atawọn ẹbi rẹ n gbe. Oloogbe naa, toun ti iyawo rẹ, Temiloluwa, bi ọmọ mẹta, oun si ni igbakeji oluṣọagutan awọn ọdọ ẹkun naa ṣaaju iku rẹ. Lasiko isin ""Holy Ghost Service"" to waye loṣu to kọja, oluṣọagutan E.A. Adeboye sọrọ nipa bo ṣe bori ibanujẹ iku ọmọ rẹ ọhun. Gẹgẹ bi ohun ti baba Adeboye sọ, atẹjiṣẹ kan lati ọwọ ọkan lara awọn ọmọ rẹ ninu Oluwa lo tu u ninu lẹyin iṣẹlẹ ọhun. Ẹni ọgọrin ọdun naa ni oun mọ pe Ọlọrun fẹran oun gidi bo tilẹ jẹ pe oun padanu ọmọ. Ọkọ mi kò kú rárá- Arabinrin Temiloluwa aya olóògbé Dare Adeboye Ikú Dare Adeboye kò ní ǹkankan ṣe pẹ̀lú Covid-19, a bẹ̀bẹ̀ láti dá wà lákòókò yìí - Ẹbi Adeboye Ikú kò m'ọmọdé, kò màgbà, ẹ gbàdúrà fún ìdílé mi àti aya pẹ̀lú ọmọ olóògbé- Pásítọ̀ Adeboye Adeboye ni ""Nigba ti mo padanu ọmọ mi lọdun 2021, inu mi bajẹ gidi... mo gba atẹjiṣẹ lati ọwọ ọmọ mi kan ninu Oluwa to yi ipo ti mo wa pada."" ""Ohun to si fi ranṣẹ si mi naa ni pe Baba, ẹ jẹ ki Ọlọrun gbe yin."" Baba Adeboye ti n tukọ ijọ RCCG bọ lati nnkan bii ogoji ọdun o le diẹ sẹyin."	https://www.bbc.com/yoruba/61319382
politics	Bola Tinubu fi ọ̀rọ̀ ránṣẹ́ sí àwọn tó ń sọ̀rọ̀ nípa ìlera rẹ̀	"Oludije sipo Aarẹ Naijiria ninu ẹgbẹ oṣleu APC, Bola Tinubu ti sọ pe ọlọpọlọ pipe ni oun, oun si ni awọn amuyẹ to tọ lati tukọ Naijriia. Tinubu lo ṣo ọrọ naa lasiko to ṣabẹwo si aafin Ataoja niluu Osogbo, nibi to ti rọ ori ade naa lati ṣatilẹyin fun oun lọna ati di Aarẹ lọdun 2023. O ni oun ko ni ja awọn ọmọ Naijiria kulẹ ti wọn ba le gbaruku ti oun de ipo naa. Eekan ẹgbẹ APC naa sọ pe ""Akoko ti to...  Naijiria nilo ireti fun ilọsiwaju ati aluyọ."" ""Mo ti fa ara mi kalẹ lati dije du ipo Aarẹ Naijiria, mo si ti fi erongba mi han fun Aarẹ Muhammadu Buhari pe mo fẹ ti ẹsẹ bọ bata ti yoo bọ silẹ."" ""Mo ti sọ fun Aarẹ pe mo fẹ sin orilẹ-ede mi... mo si nilo atilẹyin ati adura ẹyin naa."" Tinubu sọ siwaju si pe awọn ọmọ Naijiria gbọdọ ṣe ara wọn ni oṣuṣu ọwọ lai fi ti ẹsin tabi ẹya ṣe. Gẹgẹ bii ohun to sọ, ẹsin tabi ẹya wa le yatọ, amọ ọmọ iya kan naa ni gbogbo wa. Oludije naa ni ọpọ awọn eeyan lo ti n sọ oniruru ọrọ nipa ilera oun, paapaa lasiko to lọ silu London fun itọju orokun to n dun un. Tinubu ni ẹsẹ to n dun oun ko ni ki oun ma du ipo Aarẹ niwọn igba ti iṣẹ Aarẹ kii ṣe iṣẹ agbẹkanga tabi iṣẹ agbẹboji, nitori naa ọpọlọ ni oun  nilo, kii ṣe okun. O ni ""Iṣẹ ti mo fẹ ṣe kiiṣe iṣẹ awọn to n mọ biriki tabi gbẹ iboji, mo kawe nipa eto iṣoro."" ""Iṣẹ ọlọpọlọ pipe ni mo fẹ ṣe, ọpọlọ mi si pe daadaa nitori naa, n o ṣe iṣẹ naa laṣeyọri."" Nigba to n fesi, Ọba Jimoh Olanipekun ni Tinubu koju oṣuwọn lati ṣe iṣẹ Aarẹ. Lẹyin naa lo gbadura pe ki Eledua jẹ ko ri fun bo ṣe n gbero."	https://www.bbc.com/yoruba/60539073
entertainment	Africa Eye: Ọmọ ìgboro méje tó ń jò tà di aláṣeyọrí	Yoruba ni ẹni ti ko ba le se bi alaaru ni Oyingbo, ko le se bi Adegboro ni ọja ọba, ẹni ti yoo si ga, ẹsẹ rẹ yoo tiirin. Owe yii lo ba awọn gende meje kan mu, ti wọn dagba soju popo lai ri isẹ oojọ kankan se, wọn ko nile lori bẹẹ naa si ni wọn ko ri ẹni fẹyin ti. Awọn gende yii ko ri ọwọ mu lọ sẹnu, ti wọn si n gbe igbe aye wọn bi alaini ẹnikan, koda oju wọn n ri mabo loju popo ti wọn dagba si. Àwọn iwadii ọtẹlẹmuyẹ Africa Eye tì ẹ leè ní ìfẹ̀ síí: Idi ree ti ẹka iwadi ọtẹlẹmuyẹ BBC nilẹ Afirika se n tẹle wọn lẹyin lati finmu finlẹ mọ ibi ti ọrọ aye awọn gende meje naa yoo pada yọri si. Amọ lẹyin ọdun meji, ori awọn ọmọ naa pada wa sọre, oju popo naa si ni wọn ti rinna pade oloore wọn. Ijo jijo loju popo ti wọn yan laaye gbe wọn de ibi giga, ti wọn si kuro ni ojo popo.	https://www.bbc.com/yoruba/afrika-58629704
religion	Tanzania church crusade: Àwọn ọmọ ìjọ náà ń sáré lọ 'wájú pẹpẹ láti gba ìfàmì òróró hàn	"O kere tan eeyan ogun lo ti dagbere fáyé ti awọn mii si fara pa nibi ipejọ isọji itagbangba ijọ kan ni ilu Moshi. Awn olujọsin n ṣe isin lọwọ ni papa iṣere kan ni iha ariwa ilu Moshi orilẹede Tanzania lọjọ abamẹta nigba ti iṣlẹ yii ṣẹ. Kọmisana ọlọpaa ẹkun ti Moshi, Kippi Warioba sọ pe awọn wa fun isọji naa n sa lọ  siwaju pẹpẹ lati lọ gba ifami ororo yan alabunkun fun lọdọ pasitọ. Pasitọ Moniface Mwaposa ti o maa n pe ara rẹ ni ""Apositeli"" lo dari isọji naa. Aarẹ orilẹede Tanzania ti fi ọrọ ibanikẹdun rẹ ranṣẹ o si pe fun ki awn eeyan ri i pe abo gidi wa ni iru ipejọpọ nla bẹẹ. Awọn tori yọ nibi iṣẹlẹ naa sọ pe Ọgbẹni Mwamposa sọ fun ọgọọrọ eeyan to wa nibi isọji ọhun pe ki gbogbo wọn gba apa ibi kan ti wn ni o da ""ororo ibunkun silẹ"". Tori eyi, gbogbo ero to wa nibẹ bẹrẹ si ni sare siwaju lati lọ tẹ ororo ibunkun naa mọlẹ pẹlu ireti pe awọn yoo ri iwosan gba. Peter Kilewo to wa nibi isọji ọhun ṣalaye iṣẹlẹ naa bi eyi to buru jai. O s fun ileeṣẹ iroyin AFP pe ""lai laanu ni wọn n tẹ awọn eniyan mọlẹ ti wọn si n fi igunpa rọ ara wọn danu"". O fi kun un pe ""afi bii pe oniwaasu naa n fọn kiti kiti owo dollar kiri"". Ẹwẹ, ileeṣẹ ọlọpaa ni awọn ti gbe Pasit naa, Ọgbẹni Mwamposa fun ifọrọwanilẹnu wo. Bẹẹ si ni Ọgbẹni Warioba sọ pe awọn alaṣẹ ti n ṣamojuto boya wọn gbe awọn awọn mii to fara pa lọ si awọn ile iwosan tabi ibudo ilera. Ọwọ alẹ ni iṣẹlẹ naa waye ti ero si pọ nitori naa o ṣeeṣe ki awọn to fara pa ṣi pọ ṣugbọn o ni awọn ti n moju to eto naa."	https://www.bbc.com/yoruba/51346193
religion	"""Mo sá lọ sílé ìyàgbẹ́ nígbà tí agbébọn wọlé ìjọsìn àmọ́ wọ́n pa ìyá ìyá mi"""	Ọjọ buruku esu gbomimu, ọjọ manigbagbe ti yoo si maa duro si ọpọlọ ọpọ eeyan fun aimọye ọdun ni ọjọ Aiku, ọjọ Karun osu Kẹfa ọdun 2022. Idi ni pe ọjọ yii gan ni awn agbebọn kan ya lọ sile ijọsin St Francis Catholic Church, Owalowa nilu Owo nipinlẹ Ondo, ti wọn si seku pa ọpọ eeyan, nigba ti aimọye farapa. Koda, ado iku ni wọn kọkọ yin mọ awọn olujọsin ijọ naa lasiko ti isin n lọ lọwọ, ki wn wa maa rọ ojo ọta ibọn le wọn lori. Lẹyin o rẹyin, ijọ naa fi ikede sita pe eeyan mejidinlogoji lo ba isẹlẹ naa lọ sọrun alakeji nigba ti aimọye olujsin naa si fara pa pẹlu. Lara awọn eeyan ti ẹmi rẹ bọ sinu ikọlu naa ni obinrin mama agba kan ti wn n pe ni iya alakara. “Eeyan rere ni mama agba, iku wọn dun mi gan ni” Nigba to n salaye bi iku mama naa se waye, ọkan lara ọmọ-ọmọ mama naa sọ fun BBC Yoruba pe ni kete ti iro ibọn n dun lakọ lakọ ni oun ti sa lọ sile iyagbẹ to wa lẹyin pẹpẹ ninu ijọ naa. O ni nigba ti rogbodiyan naa lọ silẹ, ti oun si jade lati wa mama agba oun, ni oun ri pe o ti dagbere faye. Ọmọde binrin yii tun salaye bi ikọlu awọn agbebọn naa se waye, oun ti oju rẹ ri lọjọ naa ati iru eeyan ti oloogbe iya rẹ jẹ. A fẹ ki ijọba se awari awn agbebọn to wa sisẹ ibi ni sọọsi Owo- -Ọmọ oloogbe Bakan naa ni awọn ọmọ mama to ku ọhun plu awn aladugbo rẹ salaye fun BBC Yoruba pe eeyan daada, to lawọ, to si nifẹ ọmọ nikeji ni iya agba naa. Awọn ọmọ oloogbe wa n ke si ijọba lati sawari awn agbebọn to da ẹmi iya awọn legbodo laipe ọjọ, ki wn le fi imu ko ata ofin. Bakan naa ni wn n rọ ijọba atawọn osisẹ eleto aabo lati dide giri si ojuse wọn nidi ipese aabo to peye fawọn ọmọ orilẹede yii, ki awn apaniyan yii yee da ẹmi wọn legbodo lọsan gangan.	https://www.bbc.com/yoruba/articles/cn35ll7ppdro
entertainment	"Tope Alabi: Ẹni tó kọ orin ""Oniduro Mi E se o"" fèsì"	"Olorin to kọ ""Oniduro Mi ẹ ṣe o"" eyi to jẹ orin to ti gba ẹnu ọpọlọpọ kaakiri lati fi mọ riri ore Ọlọrun, Tolu Adelegan ti fesi lori fidio ti gbajugbaja Olorin Tope Alabi ti ni orin to kọ ko pọn Ọlọrun le. Ninu fidio kan nibi ti Ajihinrere Tope Alabi ti n ṣe iṣẹ iranṣẹ orin lọwọ ninu ijọ nla kan lo ti kẹnu bọ ọrọ to ni Ọlọrun ju keeyan dede maa pe ni Oniduro lọ. Alaseyori kọ́ ló ni orin ""Oniduro Mi"", àmọ́ ìdí tí mi ò  ṣe bá a jà pé ó jí orin mi kọ nìyìí - Tolu Adelegan ""Ọlọrun kọja Oniduro sir, emi naa fẹran orin yẹn amọ ọjọ ti mo fẹ kọ ọ ẹmi mimọ ni gbẹnu ẹ sọhun"". Tope ni kii ṣe pe oun n sọ pe orin kan o dara amọ o ni iru aṣaro ti eeyan maa n ṣe pẹlu ẹmi mimọ to ba ti fun eeyan ni imisi. ""To ba jẹ bi ẹmi mimọ ṣe n gbe e wa ni eeyan n sọ  ni, onikaluku a kan maa sọ isọkusọ ni, o ni lati tun un da ro daadaa koo to gbe orin yẹn jade"". Olorin Tope Alabi ni oun funra oun ti kọ orin ri ti oun si tun yi i pada. O ni ""Jesu ko duro fun wa, o ku fun wa ni tori naa o kọja pe eeyan n duro fun eeyan, ẹni to lọ sori agbelebu lati ku, wọn na a lẹgba, a tut si i lara, a gun un lọkọ lẹgbẹ, a fiya jẹ ẹ, a pe e ni ẹlẹ́ṣẹ ti kii ṣe, ẹ wa sọ pe oniduro ni... Ẹ ma maa fi nkan ti ko dara we Ọlọrun, Ọlọrun pọ ju bẹẹ lọ"". Tope Alabi ṣe afiwe ẹni ti baba rẹ ku ti awọn kan si n fọwọ sọya lati ṣe oniduro gẹgẹ bii baba amọ to kan jẹ ẹta lasan. Nigba to di owurọ oni ọjọ Aiku, ọjọ kẹtala oṣu kẹfa ni Arabinrin Tolu Adelegan Ayonitemi naa fi atẹjade si oju opo rẹ pe oun pinu lati ma sọrọ amọ o dupẹ lọwọ gbogbo awn eeyan to ti n fesi lori ọrọ naa lati ṣe atilẹyin fun un. ""Si ogo Ọlọrun, gẹgẹ bi if Ọlọrun ni mo fi maa n kọ awọn orin mi ati nipasẹ ọrọ Ọlọrun, iyẹ Bibeli mi, ẹlomiran le maa gba imisi lọdọ awọn ọlọrun kekeke o tabi nibomiran amọ Jesu Krisiti nikan lemi gbojule"". O ṣalaye pe oun o ni oke mii lẹyin Ọlọrun toripe Jesu ni igbẹkẹle, baba, oludari, oloore, ireti oun kii ṣe Ọlọrun miran. Ọdun 2014 ni Adelegan ni Ọlrun fun oun ni imisi orin naa eyi to jẹ orin ikeji to kọ ninu awo orin ""Ikede Ẹẹkeji"". O fi atẹjade sita pe laipẹ, ifọrọwanilẹnuwo yoo jade nipa orin naa ọkan ninu eyi ti BBC Yoruba n ṣewadii lati gbe jade laarin ọjọ diẹ. Ẹwẹ, awọn eeyan ti n fi ero, iwoye ati itumọ tiwọn sita lori ọrọ yii ti olorin naa si n fi atẹjade idaniloju rẹ sita pe oun ko gba orin yii nilana okunkun tabi ọna ti ko mọ ju ọdọ ẹmi mimọ lọ."	https://www.bbc.com/yoruba/57294356
entertainment	"Juliana Olayode: Kí ni àṣírí ""Toyo Baby"" tó wà lọ́wọ́ Pásítọ̀ rẹ̀ tí ariwo fi ta?"	"Họwuhọwu to n waye laarin oṣerebinrin Juliana Olayode, ti ọpọ awọn ololufẹ rẹ mọ si ""Toyo baby"" ninu fiimu Jenifa's Diary ati pasitọ rẹ ti gbọna mii yọ. Ija awọn mejeji, ti wọn ti fi igba kan jẹ baba ati ọmọ ninu igbagbọ ri n da oniruru ariyanjiyan silẹ laarin awọn ololufẹ awọn mejeji lori ayelujara. Bi Juliana ṣe n sọrọ lori ikanni Instagram rẹ naa ni pasitọ ọhun n fesi pada loju opo tirẹ. Ṣaaju ni Juliana ti kọkọ fẹsun kan Pasitọ rẹ ọhun, iyẹn Timilehin Adigun, to jẹ oludasilẹ ijọ Mine Teens Ministry, pe o ja oju opo Facebook oun gba. Juliana tun sọ pe Pasitọ ọhun kọ lati jọwọ kọkọrọ oju opo naa fun oun. Ninu fidio kan to fi soju opo Instagram rẹ, oṣerebinrin ọhun ṣalaye pe Pasitọ naa, to ti figba kan jẹ alakoso oun ri n gbiyanju lati fi ọwọ ọla gba oun loju bo tilẹ jẹ pe oun ti fun ni ọpọlọpọ owo sẹyin. O ni ""Mo lọ Timilehin ninu ṣọọsi rẹ pe ko fun mi kọkọrọ si oju opo Facebook mi nitori mi o mọ bi wọn ṣe n lo oju naa, amọ ni ṣe lo ni ki awọn ẹṣọ ṣoọṣi naa le mi jade lẹyin ti mọ la orukọ mọ lori."" ""Mo ranti ọjọ kan ti Timilehin fi aworan oun ati iyawo rẹ si oju opo Facebook ọhun nitori pe ọwọ rẹ ni kọkọrọ rẹ wa ati pe mi o mọ bi wọn ṣe n lo oju opo Fabook."" ""Lẹyin naa ni Timilehin mọọmọ dawọ iṣẹ Facebook naa duro."" Oṣere naa ni ọrọ ọhun dun oun pupọ, koda ni ṣe lo n wa ẹkun mu. Lẹyin naa lo ke si awọn ololufẹ rẹ ki wọn ba a bẹ pasitọ Timilehin ko jọwọ kọkọrọ oju Facebook ọhun. Juliana ri mi fin,mo si ti bẹẹ tẹlẹ lori ẹs ti mo sẹẹ amọ ko si kọkọrọ Facebook rẹ lọwọ mi - Pasitọ Timilehin Nigba ti yoo fesi, Timilehin Adigun sọ pe irọ ni oṣere naa n pa pe oun mọọmọ kọ lati di kọkọrọ oju opo Facebook rẹ mu, ati pe kọkọrọ naa ko si lọwọ oun paapaa. Ninu fidio to di soju opo tirẹ, o sọ fun oṣere naa pe ""Nigba ti mo n ṣe alakoso rẹ, mo n ṣe gẹgẹ bii baba si ọmọ ni, mi o si gba owo kankan lọwọ rẹ."" ""Mo ti sọ kọkọrọ awọn oju naa fun ọ nitori ko si nnkankan ti n oo fi kọkọrọ naa ṣe, mo gba ọ nimọran lati lọ wo inu awọn iwe ti o n kọ kọkọrọ naa si."" Pasitọ naa tẹwaju pe o jẹ ohun ibanujẹ fun oun pe Juliana ri oun fin ati pe aṣiri rẹ wa lọwọ oun, amọ oun ko fẹ tu aṣiri naa sita. O ni ""Bi ọmọ ni o jẹ si mi Juliana mi o si lero pe o tọ si ọ lati la orukọ mọ mi lori."" ""Bii baba ni mo jẹ si ọ nitori emi ni mo tọ ẹ dagba."" ""Mo n reti ki o wa bẹmi ki a si pari ija to wa laarin wa tẹlẹ ni amọ o kọ lati ṣe bẹẹ... Aṣiri rẹ wa lọwọ mi, amọ bii baba gidi mi o ni tu aṣiri naa sita."" Ibi ọrọ de duro: Lẹyin ni fidio Pasitọ naa ni Juliana tun fi fidio mii sita, nibi to ti fẹsun kan pasitọ naa pe ko sọrọ soke ti oun ba ni aṣiri kanka lọwọ rẹ, ati pe Pasitọ ọhun gan lo ni aṣiri si oun lọwọ nitori o ti figba kan ba aburo oun atawọn mẹta mii ni ibalopọ ri, amọ wọn ṣe ọrọ naa ni oku oru. Ẹwẹ, pasitọ Timilehin ti fesi loju opo Instagram rẹ pada pe oun ko ba aburo Juliana tabi ẹnikẹni ni ibalopọ, oun si ṣetan lati foju bale ẹjọ lori ọrọ ọhun."	https://www.bbc.com/yoruba/60143918
religion	Lagos Jumat Mosques: Títì pa ni ìlẹ̀kùn àwọn mọ́ṣáláàṣí kan wà ní ìpínlẹ̀ Eko lásìkò ìrun Jímọ̀	"Paroparo ni awọn mọṣalaaṣi kan da nilu Eko, lasiko irun Jimọ to yẹ ko waye. Eyi yani lẹnu botilẹjẹ pe ijọba ipinlẹ Eko ti kede pe ki awọn ile ijọsin bẹrẹ sini ṣi pada lati ọjọ Jimọ, ọjọ keje, oṣu Kẹjọ, lẹyin oṣu bi i maarun ti wọn ti ti ilẹkun wọn nitori isede aarun coronavirus. Lasiko ti akọroyin BBC kan de awọn mọṣalaaṣi bi ti Ikoyi ati Lekki lati kirun, titi pa ni awọn ilẹkun ibẹ wa lai si irun Jimọ. Ṣugbọn ṣa, irun Jimọ waye ni awọn mọṣalaaṣi kan. Awọn musulumi nipinlẹ Eko yoo laanfani lati kopa ninu irun Jimọ loni lẹyin nkan bi oṣu mẹrin ti ijọba fofin de akojọpọ lawọn ile ijọsin. Awọn ṣọọṣi naa yoo ṣi pada lọjọ Aiku. Lati oṣu kẹta ọdun 2020 ni ijọba ti ni ki wọn sọ agadagodo sawọn Mọṣalaṣi ati Ṣọọṣi nitori ajakalẹ arun Covid-19. Gomina ipinlẹ Eko, Babajide Sanwo-Olu sọ pe igbesẹ ṣiṣi awọn mọṣalaṣi yi jẹ apẹrẹ pe Naijiria n tẹsiwaju ninu idoju ija kọ arun Covid-19. Ṣugbọn ṣa ijọba ni ida meji awọn to ba yẹ ko wa ni aaye ijọsin naa ni awọn yoo faye gba lati jọsin. Bẹẹ ni wọn ni awọn olujọsin gbọdọ tẹle ilana bi wiwọ ibomu,fifọ ọwọ ati ijinasiraẹni lasiko ti wọn ba n kirun. Aarẹ Muhammadu Buhari ti fi ọwọ si afikun ọsẹ mẹrin si abala keji didẹwọ isede coronavirus. Akọwe ijọba apapọ, to tun jẹ Alaga fun igbimọ to n mojuto itankalẹ aarun Covid-19, Boss Mustapha, lo kede eyi lasiko ti o n ba ara ilu sọrọ l'Ọjọbọ. O ni isede to n bẹrẹ laago mẹwa alẹ ṣi wa sibẹ. Mustapha sọ pe igbesẹ yii waye lati le fi idi aṣeyọri ti Naijiria ti n ṣe lori igbogbun ti aarun coronavirus mulẹ. Gẹgẹ bi o ṣe sọ, àwọn ayipada ti yoo kan wa ni pe wọn yoo bẹrẹ si ni ṣi papakọ ofurufu fun irinajo si ilẹ okeere diẹdiẹ, ni ibamu pẹlu awọn ilana to yẹ. Igbimọ amuṣẹya naa sọ pe ki awọn ileeṣẹ baalu to n rinrinajo lọ silẹ okeere, ati awọn alaṣẹ papakọ ọk ofurufu bẹrẹ igbaradi fun ṣiṣi irinajo silẹ okeere. Bakan na ni irinajo ọkọ oju'rin naa yoo bẹrẹ pada. Ṣugbọn ko gbọdọ si irinajo laarin ipinlẹ kan si omiran lasiko isede fun awọn arinrinajo loju popo. Botilẹjẹpe ofin ṣi de awọn ile faaji, ijọba sọ pe oun ti gbẹsẹ kuro lori ofin to de lilọ si awọn ọgba igbafẹ, ṣugbọn ko gbsdọ si ifarakan ara nibẹ. Ko tan sibẹ o, Ọgbẹni Mustapah tun kede pe awọn eero ọkọ baalu labẹle le ma a de si papakọ ọkọ ofurufu ni wakati kan ataabọ ṣaaju irinajo wọn, dipo wakati mẹta ti ijọba kede tẹlẹ. Ṣugbọn ṣa, o sọ pe dandan ṣi ni fun gbogbo eniyan lati maa tẹle awọn ilana ti ijọba la kalẹ. Ìgbìmọ̀ amúṣẹ́ṣe ìjọba àpapọ̀ lórí Covid-19 ti fẹdun ọkan wọn han lori bi itankalẹ aarun Coronavirus ṣe n pọ si laarin awọn to n bẹ nì'jọba. Eyi si ni wọn lo n mu isoro ba eto isejọba ati didaabo bo ilu lọna to yẹ lorilẹ-ede Naijiria. Alaga igbimọ ọhun, to tun jẹ akọwe ìjọba apapọ, Boss Mustapha lo salaye ọrọ yii lasiko ijabọ bi nkan ṣe lọ fun ara ilu to ma n waye l'Abuja lojoojumọ. O sọ ọ di mimọ pe, ṣiṣe ofin konile ogbele tuntun miran le waye lati dẹkun itankalẹ arun yii to n peleke sii. Akọwe ìjọba wa rọ gbogbo ọmọ Naijiria lati tẹle àwọn ilana to yẹ lati dena aarun Coronavirus nitori pe aarun naa ko mọ olowo tabi talaka. Ikilọ alaga yii ko sẹyin bi awọn gomina ipinlẹ lọkan o jọkan, ṣe n lugbadi arun naa ni lọọlọ yii. Laipẹ yii ni Gomina Ondo, Rotimi Akeredolu, Gomina Ebonyi David Umahi ati awọn miran lugbadi aarun naa. Mustapha wa kilọ fun awọn to wa nipo aṣẹ lati sọra nitori gbogbo awọn to ti lugbadi arun laipẹ ba ṣe aisan, eyi yoo di isejọba lọwọ lati seto ilu ati lati daabo bo wọn. ""A rọ gbogbo ọmọ Naijiria lati maa foju s'ọri bi alakan, yala o jẹ olowo tabi talaka. Aarun yii ko bikita ipo ti ẹnikẹni wa, sugbọn igbimọ amusẹya ìjọba ko ni sinmi, lati maa ṣe ikilọ ni igba gbogbo."" Ẹwẹ, Boss Mustapha ni, awọn nkan to ba jẹyọ ni awọn ọsẹ to n bọ yii, ni yoo sọ inu odo ti igbimọ naa yoo da ọrunla si lori pe, boya ki ìjọba kede igbele gbogboogbo miran.. ""A o le sọ nkan ti yoo sẹlẹ lọjọ iwaju sugbọn nkan to ṣe pataki julọ ni pe, didaabo bo awọn ọmọ Naijiria lo ṣe pataki julọ."" ""Lati ṣe eyi, to ba jẹ pe kikede konileogbele lọna abayọ, a o ṣe bẹẹ gẹgẹ. A o gbe abajade iwadi ati ero wa siwaju Aarẹ lati ṣe ipinnu lori aba igbimọ amusẹṣe, nkan to ba sẹlẹ ni ọṣẹ mẹta si asiko yii ni yoo sakawe igbesẹ ti ijọba yoo gbe."" Saaju la ti kede pe awọn asaaju ẹgbẹ ọmọlẹyin Kristi (CAN) ti n sọrọ lori aṣẹ ti ìjọba apapọ pa pe, awọn ọmọde ati arugbo ko gbọdọ lọ sile ijọsin. Nigba ti wọn n ba BBC Yoruba sọrọ lori iṣẹlẹ yii, awọn alaga ẹgbẹ CAN nipinlẹ Oyo ati Ondo, Pasitọ Benjamin Akanmu ati Ayo Oladapo woye pe, ijọba fẹ tete sekupa awọn arugbo ni, ti wọn ko ba ni anfaani lati jade sita. Lero ti Akanmu, erokero ati iku ojiji ko jinna si arugbo to ba da nikan wa nile, ti aigbọ ọrọ Ọlọrun ni oore koore ko si le ṣe awọn ọmọde loore. O wa daba pe ki ijọba kesi awọn onimọ ijinlẹ lati tete wa ọna abayọ si arun Coronavirus yii, nitori itọju la nilo, kii ṣe ka gbe ilẹkun ile ijọsin ti pa. ""Ohun to n ba ijọba ipinlẹ Oyo lẹru ni pe awọn eeyan to n lugbadi arun Covid-19 n pọ si dipo ki wọn dinku, eyi lo mu ko tilẹkun ile ijọsin, ẹni to si kan lo mọ, amọ gbogbo ọkan lo n pohungbẹ lati wa sile Ọlọrun, ipa ti adura si n ko, kii ṣe ipa kekere."" Ninu ọrọ tiẹ, alaga ẹgbẹ CAN ni Ondo salaye pe, ijọba kan n fi ẹtẹ silẹ, maa pa lapalapa ni nitori awọn onimọ isegun ti kede saaju pe, awọn arugbo ni ko sa fun Covid-19, kii ṣe ọmọde. Oladapo ni "" Ti awọn obi ba lọ sile ijọsin, nibo ni wọn fẹ fi awọn ọmọ wọn si, ṣe wọn yoo tilẹkun mọ wọn sile ni abi wọn yoo ko wọn da si titi? Ijọba apapọ ko ro ero rẹ daadaa ko to gbe sita."" O fikun pe o dara bi awọn arugbo ba joko sile, amọ wahala ni wọn fẹ da silẹ pẹlu ọmọde ti wọn ni ko jokoo sile, tori awọn ọmọde ko ni pẹ maa sọnu ladugbo. Oladapo, to faramọ awọn ilana tijọba Ondo gbe kalẹ lori ijọsin tun ni, ohun to dara ni bi ijọba ṣe kọkọ tilẹkun ile ijọsin pa nitori igbagbọ ninu Kristi ko ni idiwọ, isẹ Ọlọrun si n tẹ siwaju."	https://www.bbc.com/yoruba/afrika-52902195
entertainment	Lizzy Anjorin: Kìí ṣe ẹ̀ṣẹ̀ kí obìnrin gba ọmọ tọ́ tàbí kó san owó fún ẹni tí yóò ba gbé oyún	"Gbajugbaja oṣere tiata Yoruba to tun jẹ oniṣowo, Lizzy Anjorin to bi ọmọ tuntun laipẹ yii ti tun salaye ohun ti oju rẹ ri lasiko to diwọ disẹ sinu fun igba akọkọ. Osere tiata naa, ẹni to salaye ọrọ yii lati fi yin Ọlọrun Ọba fun oore nla to se lori aye rẹ, tun sọ ipa ti iya rẹ ko lasiko to bimọ akọkọ naa. Lizzy ṣalaye loju opo Instagram rẹ pe ẹni ọdun mẹtalelogun ni oun wa nigba ti oun bi ọmọ oun akọkọ, ki oun to bi omiran le lọsẹ meji sẹyin. O ni ""Mo bi akọbi ọmọ mi nigba ti mo wa ẹni ọdun mẹtalelogun, oun ti oju mi ri lọdun naa lọhun ko ṣe e fẹnu sọ."" Lizzy ṣalaye pe o ṣoro fun iya oun lati le gbọ bukata oun ati ọmọ lasiko naa, ṣugbọn iya naa gbiyanju lati ba oun tọju ọmọ naa, bi bẹẹ kọ, o ṣeeṣe ki oun ma lee lọ sile ẹkọ. Nigba to n sọrọ nipa ojuse iya si awọn ọmọ, o ni ẹṣẹ ni ki eeyan bi ọmọ nigba ti ko ni owo lati tọju irufẹ ọmọ bẹẹ, eredi ree ti oun fi n ṣiṣẹ takuntakun ki oun to bi ọmọ miran. O ni ""O ṣoro fun iya mi lati ran mi lọ sile ẹkọ, ṣugbọn awọn kan ni ọmọ mẹwaa, wọn ri owo lati tọ wọn, nigba ti awọn miran ni ọmọ kan ṣoṣo ti wọn ko si le tọju wọn."" ""Ironu yii lo mu ki n pinnu lati tẹ ipa mọ iṣẹ ọwọ mi."" Oṣere naa sọ siwaju si pe bo tilẹ jẹ pe oun ko kundun ibalopọ lọ titi, oun maa n lo awọn ogun kan to maa n dena oyun, ṣugbọn ọjọ igbeyawo oun gan ni oyun duro lara oun. Lizzy ni ""Mi o lero pe mo le loyun rara nitori mo n lo awọn oogun kan, nigba ti mo ṣe igbeyawo, n ṣe lo da bi pe mo n ṣe ere ori itage ni."" Nigba to n sọrọ lori ilera obinrin, Lizzy sọ pe eeyan ko le fi ilera obinrin ẹni ọdun marundinlọgbọn we iyawo ile to ti pe aadọta ọdun, nitori naa ni oun ṣe gbero pe ki oun fun obinrin miran lowo lati gbe oyun ọhun. Ẹwẹ, nigba to n sọrọ lori ọmọ rẹ to ṣẹṣẹ bi ninu fidio kan to ṣe loju opo Instagram rẹ, Lizzy ni kii ṣe ẹṣẹ ki eeyan sanwo fun ẹni ti yoo ba gbe oyun ọmọ rẹ. O ni ""Ẹyin obinrin, ti ẹ ba fẹ bi ọmọ, ti ẹ si ti le ni ogoji ọdun, ẹ kọkọ ro ti ilera ara yin, ti ẹ ba sanwo fun ẹni ti yoo gbe oyun ọmọ yin ki ṣe ẹṣẹ, bẹẹ si ni kii ṣe ẹṣẹ ti ẹ ba gba ọmọ tọ, ẹ ma jẹ ki ẹnikẹni tan yin jẹ o."" Bo tilẹ jẹ pe o ni kii ṣe pe oun ti n ṣẹ oyun tipẹ lo jẹ ko to akoko diẹ ki oun to bi ọmọ naa, gẹgẹ bii ahesọ ọrọ ti awọn kan n sọ lori ayelujara, o ni ilera lo ju, o si yẹ ki eeyan maa wo ti ilera ara rẹ ko to sọ pe oun fẹ bi ọmọ. Gbajumọ oṣere naa pari ọrọ rẹ pẹlu ifẹmi imoore han si ọkọ rẹ ati dokita to n tọju rẹ lasiko to wa ninu oyun. Lẹyin naa lo gbadura fun awọn ololufẹ rẹ ti ko tii bi ọmọ pe, ọlẹ ayọ yoo sọ ninu wọn laipẹ."	https://www.bbc.com/yoruba/57133817
religion	Genesis Global: Ìwádìí rèé lórí ìdí tílé ẹjọ́ fi gba onídùróó Wòlìí Genesis lọ́gbà ẹ̀wọ̀n	Ileẹjọ kọtẹmilọrun nipinlẹ Eko ti gba beeli adari ijọ CCC Genesis Global, Israel Ogundipe lẹyin oṣu mẹrin ni ọgba ẹwọn. Woli Genesis ni wọn fi silẹ ni Ọjọ Kini, Oṣu Kẹrin, ọdun 2021 lasiko igbẹjọ rẹ to waye ni ọjọ naa. Ileẹjọ giga nipinlẹ Eko lo ran an lọ si ẹwọn ọdun kan pe, o jẹbi ẹsun gbigba ohun ini Arabinrin Olaide Williams-Oni, towo rẹ to miliọnu mẹtadinlogun naira, pe ohun fẹ ba a ra ilẹ. Woli Genesis ni ko fara mọ idajọ naa, ti wọn si tẹsiwaju lọ si ileẹjọ kotẹmilọrun. Amọ wọn ti gba beeli rẹ pe ki o ma a wa fun igbẹjọ rẹ lati ile titi ti ileejọ kotẹmilọrun yoo ṣedajọ rẹ. Ọpọlọpọ iroyin lo ti jade lori bi Isreal Ogundipe ṣe gba itusilẹ lẹwọn lai tii lo akoko rẹ tan ni ọgba ẹwọn. Awọn iwe iroyin kan gbe e pe, nitori ailera ara rẹ ni wọn ṣe fi silẹ ni ọgba ẹwọn. Ati wi pe agbẹjọro rẹ, Babatunde Ogala (SAN) lasiko igbẹjọ wi pe, o ni aisan suga, ti ko si raye gba itọju to peye ni ọgba ẹwọn, ni wọn ṣe fi silẹ. Amọ, agbẹnusọ ile ijọsin Celestial Church of Christ, Genesis Global, Gbolahan Ashorobi sọ fun BBC Yoruba pe ko si otitọ kankan nitori iroyin pe ilera rẹ ni ko dara to. Ashorobi ni saka ni ara rẹ da, ko si ni aisan kankan to n ṣe e. Agbẹnusọ ile ijọsin, CCC Genesis Global, Gbolahan Ashorobi ni idi mẹta ni ileẹjọ fi silẹ, ki wọn to gba oniduro Wolii Ogundipe. O ni idi akọkọ ni nitori igbagbọ ti wọn ni ninu rẹ wi pe ko le e salọ ki igbẹjọ rẹ to bẹrẹ ni ileẹjọ. O salaye pe ileẹjọ fi silẹ nitori igba akọkọ niyii ti yoo ṣẹ si ofin ati wi pe, ilumọọka ni ti ko le e salọ ni ilu nitori gbogbo igba igbẹjọ rẹ, lo n lọ si ileẹjọ. O tun fikun pe adajọ salaye wi pe ọpọlọpọ ẹjọ lo wa ni iwaju ileẹjọ kotẹmilọrun, nitori naa, wọn ko le e fi awọn ẹjọ to wa niwaju wọn silẹ ma a da ẹjọ Genesis Global. Adajọ ni tawọn ko ba gba oniduro r bayii, o le e lo gbogbo ọjọ to yẹ ko lo ni ẹwọn tan, ki igbẹjọ to kan an nile ẹjọ Kotemilorun. Agbẹnusọ fun ijọ Genesis fikun pe ni ileẹjọ salaye wi pe yoo jasi ifiyajẹni lori asan to ba jẹ wi pe, ileẹjọ ṣe iwadii wọn, ti wọn si ri pe o ti lo ọdun kan ni ẹwọn lai jẹbi. Ashorobi ni nitori naa ni wọn ṣe gba beeli rẹ pẹlu oniduro meji, milọnu meji naira pẹlu awọn ohun ini ilẹ. Bakan naa ni agbẹnusọ naa sọ wi pe, awọn alaṣẹ ijọ naa yoo ba awọn akọroyin sọrọ ni Ọjọ Isinmi, Ọjọ Kẹrin, Oṣu Kẹrin, ọdun 2021 lati se alaye ọrọ naa lẹkunrẹrẹ.	https://www.bbc.com/yoruba/media-56623137
health	Wo àwọn ohun tí o kò kà sí nípa mátírẹ́sì tí o ń sùn, ṣùgbọ́n tó ń ní ipa nínú ayé rẹ	Ṣe o n ni iṣoro ati sun ni, o ṣeeṣe ko nii ṣe pẹlu irufẹ timutimu ibusun ti o nlo eleyi ti oyinbo n pe ni matiresi. Ibusun to ba ni itura gbogbo to yẹ yoo maa mu ki o sun asunnara ni, ti o ko si ni maa ji nigba gbogbo pẹlu iṣoro airoorun sun tabi aarẹ gbogbo rikerike ara rẹ. Awọn onimọ ti fi idi rẹ mulẹ pe bi eeyan ba fẹ maa ni ilera pipe, irufẹ orun ti onitọhun ba n sun nii ṣe pupọ lori rẹ. Matirẹẹsi si nii ṣe lọpọlọpọ lara bi a ṣe n sun daadaa si bẹẹni ọpọlọpọ lo n foju rena rẹ.	https://www.bbc.com/yoruba/afrika-59708455
health	Ani Chukwuemeka: Mo ṣe fídíò láti tọrọ owó tórí àìsàn ìtọ̀ ṣúgà tó fa egbo tí kò jinná ní ìdí mi	Oṣere tiata kan, Ani Chukwuemeka ti ri ẹ̀bùn miliọnu mẹfa Naira gba lati fi ṣe itọju ara rẹ. O ti to asiko diẹ ti oserekunrin naa ti wa ni idubulẹ aisan, ko to o di pe Woli Jeremiah Fufeyin, fun ni owo naa ni ọjọ Aiku to kọja. Fido kan ti wolii naa gbe soju opo Facebook rẹ lo se afihan igbesẹ naa, to si tun fun aya Ani ati ẹni to sin wa wa ni ẹgbẹrun lọna ẹẹdẹgbẹta naira ẹnikọkan. Chukwuemeka, nigba to n fi idunnu rẹ han lori ẹ̀bùn owo naa sọ pe iyalẹnu lo jẹ fun oun. O ṣalaye pe lọdun 2020 ni eto ilera oun dẹnu kọlẹ, ti wọn si ṣe iṣẹ abẹ lori egbò kan to wa ni ìdí oun nilu Owerri. Sugbọn, nkan túbọ̀ n buru si ni, nitori pe aisan itọ ṣuga to n ṣe e, se akoba pupọ fun iwosan egbo naa. Eyi si lo mu ko ṣe fidio kan to fi si ori ayelujara lati tọrọ owo lọwọ awọn eniyan. Ninu fidio naa, Chukwuemeka sọ pe oju oun ti fẹ ẹ fọ́ nitori kokoro 'cataract' to ti wọ inu oju kan. Bakan naa lo ni awọn aisan to n ṣe oun ti mu ki oun ni aisan rọpa-rọsẹ, stroke. O wa dupẹ lọwọ wolii naa fun oju aanu to si wo ati ọwọ ọrẹ to na si ọhun. Fidio naa ni Woli Fufeyin ri, to si pe oṣere naa si ile ijọsin rẹ lati fun lowo fun itọju ara rẹ. Igba akọkọ kọ niyi ti Woli naa fun oṣere to n ṣàìsàn ni owo.	https://www.bbc.com/yoruba/afrika-59130431
politics	Ọlọ́run fẹ́ gbé Ekiti gorí ẹṣin ló ṣe ní kí ń díje gómìnà nínú ẹ́gbẹ́ ẹlẹ́ṣin - Segun Oni	Oludije fun ipo gomina nipinlẹ Ekiti labẹ ẹgbẹ oselu Ẹlẹsin, SDP, Segun Oni ti kede pe awọn araalu lo n pariwo pe awọn n fẹ oun nipo pada ni oun se fẹ dije. Oni, ẹni to ti se gomina nipinlẹ Ekiti lọdun mẹwa sẹyin, ni bii ba se pe awọn eeyan ipinlẹ naa n fẹ ki oun pada wa se saa keji, oun ko ba ti jade wa du ipo naa. O ni ko si ohunkohun ti oun gbagbe sile ijọba ipinlẹ Ekiti, amọ igbe ara ilu lo n ta oun lara. Oni, lasiko to n fọrọwerọ pẹlu BBC Yoruba nibayii ti idibo gomina nipinlẹ Ekiti sunmọle, o salaye pe Ọlọrun fẹ gbe awọn eeyan ipinlẹ Ekiti gun ori ẹsin lo se mu ki oun fẹ dije fun ipo gomina labẹ ẹgbẹ oselu ẹlẹsin. Bakan naa lo woye pe iya ti awọn to n dari ipinlẹ naa lẹyin ti oun kuro nipo gomina kọja sisọ, o si daju pe ara awọn eeyan ipinlẹ Ekiti mọ iya pupọ. O wa koro oju si bawọn eeyan to wa nipo akoso se n ko owo araalu na pẹlu awijare pe awn n se ijọba. O ni gbese ti pọ ju lrun ipinlẹ naa, tawọn isẹ akanse ti wn si gba awọn gbese naa le lori, bii ipese omi ẹrọ, ko si ni aseyọri kankan.	https://www.bbc.com/yoruba/articles/cllj231p1e6o
religion	Ogun Church Kidnapping: Agbébọn ń bèèrè N6m lórí èèyàn mẹ́ta tí wọn gbé ní ṣọ́ọ́ṣì	Ṣe ni ọrọ di boolọ, ko ya fun mi ni abule Obada Oko to wa ni agbegbe Ewekoro nipinlẹ Ogun nidaji ọjọ Aiku. Idi ni pe se ni awọn gende agbebọn kan sadede ya wọ ile ijọsin Kerubu ati Serafu kan to wa loju ọna Reluwe, ti wọn si ji olujọsin mẹta gbe lọ. Gẹgẹ bi iwe iroyin Vanguard ti salaye, orukọ awọn eeyan mẹtẹẹta naa ni Ifeoluwa Alani-Bello, Adebare Oduntan and Mary Oliyide. Awọn eeyan yii ni wọn n se iṣọ oru lọwọ saaju isin ọjọ isinmi, tawọn agbebọn si wọle wa gbe wọn lọ. Iroyin naa ni awọn agbebọn ọhun ti n beere miliọnu mẹfa naira lọwọ awọn mọlẹbi awọn eeyan ti wọn ji gbe ọhun, ki wọn to ri idande gba. Nigba to n fidi isẹlẹ naa mulẹ, agbẹnusọ fun ileesẹ ọlọpaa ipinlẹ Ogun, Abimbola Oyeyemi ni ileesẹ ọlọpaa ti fi awọn osisẹ rẹ sọwọ si agbegbe naa lati lọ kun awọn ọlọpaa to wa ni ẹkun Obada Oko lọwọ. O fikun pe ileesẹ ọlọpaa naa ti kilọ saaju fun awọn araalu lati dẹkun sise isọ oru ati isin ni awọn agbegbe to ba da. Amọ o ni to ba jẹ dandan ki wọn se isin nibẹ, o yẹ ki iru awọn olujọsin bẹẹ fi to ileesẹ ọlọpaa leti fun ipese aabo to peye le wa fun wọn.	https://www.bbc.com/yoruba/media-59032091
religion	Genesis: Ariwo sọ lórí bí ìjọ Mùsùlùmí ṣe pe wòlíì sí òru Lailatul Quadir	Yoruba ni ẹsin ko fa ija, bo ba se wu ni laa se ẹsin ẹni. Amọ eyi ko ri bẹẹ pẹlu isẹlẹ kan to n waye lori ayelujara eyi tawọn eeyan n gba bii ẹni gba igba igba ọti, ti wọn si n tutọ si ara wọn loju lori ọrọ ẹsin. Ohun to sokunfa isẹlẹ yii ni ti ijọ ẹsin Islam kan, Ahbaab li-Islam pẹlu ajọsepọ Markazu Ahbaab Uloomudeen to fẹ se isin oru abiyi taa mọ si lailatul Quadir. Ijọ naa ti Fadheelatul Ustaz Alhaji Habeebulah se alakoso rẹ, lo wa ladugbo Iju Ishaga nilu Eko, ti isin oru abiyi naa yoo si waye ni ọjọ Keje osu karun taa wa yii, laago mẹwa owurọ. Amọ ohun to wa jẹ iyalẹnu fawọn ọmọ Naijiria to ri iwe ipe ti wọn fisita fawọn alejo, ni bi wọn se ni Wolii ati Ojisẹ Ọlọrun Oladele Ogundipe, ti ọpọ eeyan mọ si Wolii Genesis, ni alejo pataki nibi eto naa. Iwe ipe yii ni Suphian Opeyemi Sodiq fi soju opo Facebook rẹ. Bẹẹ ba gbagbe, awuyewuye waye laipẹ yii nipa Wolii Genesis ati ẹsun ti obinrin kan fi kan pe o gba owo lọwọ oun lati fi ra ilẹ amọ ti ko ri owo ati ilẹ. Ọrọ yii lo di tile ẹjọ, ti wolii Genesi si lo osu meje lọgba ẹwọn, ki wọn to gba beeli rẹ laipẹ yii. Haa, ki ni eleyi si lo n gba ẹnu ọpọ eeyan lori ayelujara to ri iwe ipe naa. Ọpọ ọmọ Naijiria to si fesi lori isẹlẹ naa lo koro oju si igbesẹ pipe wolii wa sibi isin musulumi nigba ti awọn eeyan miran ni ko si ohun to buru ninu rẹ. Ni ero awọn ọmọ Naijiria to da si ọrọ naa, wọn ni igbesẹ naa tako ẹsin Islam pupọ, nitori oru abiyi ni ọwọ ju ọwọ ti wọn fi mu yii lọ. Koda, Rashady Oladele lero tiẹ ni se lo yẹ ki wọn fi iya to jopin jẹ ẹni to se iru eyi, ti awọn miran si lero pe tori owo ni wọn se hu iwa naa.	https://www.bbc.com/yoruba/afrika-56954361
religion	Rev Stephen Akinola: Ọmọ bíbí ìlú Igboho níí ṣe àmọ́ tó fi Portharcourt ṣe ibùjókòó	Ọrọ iku ọwọọwọ yii ti wa n toju su awọn eeyan lorilẹede Naijiria nitori bi awọn ọmọde ati agba se n ku. Ni afẹmọjumọ ọjọ Satide si ọjọ Aiku, ni gbajumọ wolii kan, TB Joshua ki aye pe o digbose, amọ ki ilẹ ọjọ Aiku to su, ni iroyin miran tun gba ilẹ kan pe ojisẹ Ọlọrun miran tun ti jade laye. Oluwarẹ ni Alufa Stephen Akinola ti ileesẹ iransẹ Redemption Ministry lagbaye, ti ibujoko rẹ wa nilu Portharcourt. Eto alẹ Suya (Suya Night) ati iji onina (Wind Of Fire) si ni gbogbo eeyan fi mọ ojisẹ Ọlọrun naa. Idaji ọjọ Aiku, ni tooto asiko ti Wolii TB Joshua jade laye, naa ni Alufa Akinola naa mi kanlẹ nile iwosan kan nilu Abuja. Gẹgẹ bi ọkan lara ojisẹ Ọlọrun ninu ijọ naa ti fidi rẹ mulẹ fun BBC, gbogbo awọn alufa ijọ naa ni wọn ti kede iku gbajumọ ojisẹ Ọlọrun fun. O fikun pe wọn ti gbe oku oloogbe lọ sibudo igbokusi. Ọmọ bibi ilu Igboho nipinlẹ Oyo ni Alufa Stephen Akinola, amọ ẹkun ariwa orilẹede Ghana ni wsn bi si. Alufa Samuel Akinola naa ni baba to bi lọmọ, to si ni aburo mẹsan amọ oun ni abikẹyin awọn obi rẹ. Amọ wọn padanu baba wọn nigba ti Stephen wa ni ọmọ ọdun mẹtala. Ile ẹkọ alakọbẹrẹ to wa nilu Damago lẹkun ariwa orilẹede Ghana ni Stephen ti bẹrẹ ẹkọ alakọbẹrẹ nigba to pe ọmọ ọdun mẹrin. Ọdun 1963 lo setan nile ẹkọ mọda, to si lọ sile ẹkọ girama nilu Tamale. Eyi to pari lọdun 1970. Ọdun 1971 lo pada de sorilẹede Naijiria, to si n se isẹ olukọ nile ẹkọ alakọbẹrẹ onitẹbọmi to wa nilu Igboho. Amọ o tẹsiwaju lẹnu ẹkọ rẹ lẹyin to sisẹ ọdun meji, to si lọ sile ẹkọ gbogbonse Poly ni Yaba, lẹyin naa lo wa bẹrẹ isẹ iransẹ.	https://www.bbc.com/yoruba/afrika-57380907
entertainment	'Ọkọ̀ mi máà ń tẹ̀lé mi lọ rehearsal Onílù ká tó gbéyàwó àmọ́ bí mo ṣe kó wọlé tán báyìí, ó di nǹkan míì...'	"Oluwakemi Famugbode amọ ti inagijẹ rẹ lori itage n jẹ Irawo kẹnu bọ ọrọ ilẹ kun lori nnkan ti obinrin to ba pe ara rẹ ni onilu tabi onijo n ri paapaa eyi to ba wa nile ọkọ ninu wọn. Irawo ni nnkan ti oju oun ri fẹẹ mu ẹmi oun lọ nidi iṣẹ Onilu, DJ, ati Onimọran nipa iṣẹ ti orin n ṣe lara (Music Therapist). ""Ile ẹkọ girama ni mo ti bẹrẹ ilu lilu lẹyin ti mama mi ti kọ bi wọn ṣe n lu gangan lati kekere. Awọn to ju mi lọ ni ile ẹkọ n lu, wọn o lu u daadaa ni mo wa lọ gba a lọwọ wọn"". ""Mo pada roo pe bi mo ba fẹ da yatọ, afi ki n pada sidi ilu gangan"". Irawo ni inu oun ko dun si iṣẹ imọ iṣiro ti oun kọkọ n kọ ni Fasiti afi igba ti oun pada si ibi imọ Tiata. Irawo ni nnkan ti oju obinrin n ri nidi iṣẹ yii kii ṣe kekere paapaa ẹni to ba fẹ ọkọ to ba n jowu tabi ti ko nifẹ rẹ pẹlu iṣẹ to n ṣe. ""Haa, wahala ni o, ẹni ti mo fẹ, mo ro pe o n ti mi lẹyin ni tori o maa n tẹle mi lọ fun ""rehearsal ki n to di iyawo ile rẹ, aṣe irọ ni o n pa."" Irawo ni bi oun ṣe de ile tan bayii ni ọkọ oun yiwọ to ni rara, oun o gbọdọ lọ fun yala rehearsal ni tabi ode ere gan ti wọn ti pe e fun ti wọn yoo si sanwo iṣẹ fun un. ""Gbogbo awọn to n ba mi ṣiṣẹ lo ni wọn n fẹ mi, o bẹrẹ si ni ti mi mọle. Bi mo ṣe bẹrẹ si ni kuna lati le lọ fun ode ilu lilu niyẹn ti olgbaninimọran mi yoo maa bẹ wọ."". Igba to ya ni ara ni oun sọ pe o to gẹ bi ọkọ oun ko ba ti le gba oun tọwọ tẹsẹ pẹlu iṣẹ ti oun n ṣe torinaa o gba awọn obinrin nimọran"	https://www.bbc.com/yoruba/articles/c4nre357l2eo
entertainment	Orin Barrister ni mo fi kọ́ èdè Yorùbá, òwe – Mahmood ọmọ Hausa	Salihu Dantata Mahmmod jẹ́ ara àríwá tó mọ ọ̀pọ̀lọpọ̀ òrin olóògbé Sikiru Ayinde Barrister, Mr Fuji. Mahmood ṣàlàyé fún BBC News Yorùbá wí pé láti kékeré ni òun ti fẹ́ràn láti gbọ́ orin Alhaji Agba nítorí àwọn òbí ló fi kọ́ òun. Ó ní bí ó tilẹ̀ jẹ́ pé àwọn òbí òun kìí ṣe Yorùbá, ìyá òun fẹ́ràn láti máa gbọ́ orin Yorùbá dáradára. “Àwọn òbí tí wọ́n bi kò ní nǹkankan pẹ̀lú ìran Yorùbá àmọ́ màmá mi fẹ́ràn láti máa gbọ́ orin Barrister àti Kolawole Kollington Ayinla nígbà tí mo wà ní kékeré.” “Nígbà náà ni èmi ti bẹ̀rẹ̀ sí ní fetí sí orin náà tó sì máa ń múmi lọ́kàn nígbà tí mó bá ń gbọ.” Ó fi kun nígbà tí òun bẹ̀rẹ̀ sí ni fi etí sí àwọn àwo orin Barrister dada ni òun ri pé ó kún fún ọ̀pọ̀lọpọ̀ àwọn àròjínlẹ̀ àti ìrírí nípa ilé ayé. Ó ní orin Barrister kún ọ̀pọ̀lọpọ̀ ọ̀rọ̀ ìṣítí àti ìwúrí nípa ọ̀nà tí ènìyàn le gbà lo ilé ayé. Mahmood ní níbi tí òun fẹ́ràn àwọn orin Barrister dé, nígbà tí olóògbé Alhaji Agba dágbére fáyé òun báwọn péjú sí ìlú Ibadan fún ètò Fidau ọjọ́ mẹ́jọ. Ó ní ní ọjọ́ mẹ́jọ tí Barry Made ń kọrin lọ́wọ́ tí wọ́n lọ sọ fun wí pé òun lé kọ àwọn orin bàbá rẹ̀ dada, kò gbàgbọ́ rárá. “Nígbà tí mo gba gbohùngbohùn tí mo bẹ̀rẹ̀ sí ní kọ àwọn orin náà ni ẹyọ kọ̀ọ̀kan, ẹnu ya àwọn ènìyàn pàápàá Barry Made.” Mahmood tún tẹ̀síwájú wí pé yóò ṣòrò fún ẹnikẹ́ni láti lè kọ ìdajì orin èyí tí Barrister kọ kó tó dagbére fáyé. Ó ní pé pẹ̀lú gbogbo ipa tí Barrister ko lẹ́ka eré ìdárayá Nàìjíríà, ó yẹ kí àwọn ọmọ ilé ìgbìmọ̀aṣòfin àpàpọ̀ Nàìjíríà ti gbé òfin kalẹ̀ láti bèrè fún ṣíṣe ohun málegbàgbé lórúkọ Barrister. Ó ní bí ó tilẹ̀ jẹ́ pé ilé ìgbìmọ̀ aṣòfin ìpínlẹ̀ Oyo ti gbé ìgbésẹ̀ bẹ́ẹ̀, ìjọba àpapọ̀ nílò láti gbé ohun kan kalẹ̀ lórúkọ Barrister kí ipa rẹ̀ le tẹ̀síwájú. Bẹ́ẹ̀ náà ló ṣíṣe ohun málegbàgbé lórúkọ Barrister yóò jẹ́ ohun ìwúrí fún ìran tó ń bọ̀.	https://www.bbc.com/yoruba/articles/c84y7pwdj8eo
sports	2021 AFCON Qualifier: Pinnick ní òun sọkún lẹ́yìn tí Sierra Leone dójúti Nàìjíríà, Super Eagles gbọdọ̀ lù wọ́n padà pẹ̀lú 4-0	Omi bọ loju mi poro poro, lẹyin ti Sierra Leone da goolu mẹrin ti Super Eagles gba wọle wọn pada tan. Aarẹ ajọ NFF to n ri si ere bọọlu afẹsẹgba lorilẹede Naijiria, Amaju Pinnick lo sọ bẹẹ lọjọ Abamẹta lẹyin ti Naijiria gba ọmi alayo mẹrin mẹrin ninu ifẹsẹwọnsẹ ati pegede fun idije AFCON 2021 niluu Benin nipinlẹ Edo. Pinnick ni oun ko le ranti igba igba ti omi jabọ loju oun kẹyin, ṣugbọn eleyi waye nitori Super Eagles sun loju ogun ni Benin. ''Emi kọ ni akọnimọọgba ẹgbẹ agbabọọlu Super Eagles, to ba jẹ pe emi ni, awọn agbabọọlu kan wa ti mi o ni pe mọ laelae lati wa gbabọọlu fun Naijiria,'' Pinnick lo sọ bẹẹ. Pinnick sọ fawọn agbabọọlu Super Eagles pe wọn o jara mọ ọrọ ere bọọlu naa to bo ti yẹ. O sọ fun wọn pe afaani nla ni wọn ni pe wọn wa lara awọn mọkanla to n ṣoju orilẹede Naijiria nibi ti eeyan to le ni igba miliọnu wa. Aarẹ ajọ NFF ni awọn agbabọọlu Super Eagles gbọdọ pe ara wọn si ajọ to ni ironu bayii ki wọn si lọ tun ọmọluabi wọn ṣe ni Sierra Leone. Super Eagles gbọdọ lu Sierra Leone mọle pẹlu ami ayo mẹrin sodo bayii lọsẹ to m bọ. Orukọ mi lawọn ọmọ Naijiria maa pe kii ṣe orukọ awọn agbabọọlu Super Eagles kuugba ti ẹgbẹ agbabọọlu Naijiria fidi rẹmi. Super Eagles dójúti Nàìjíríà ni pápá ìseré Ogbemudia ní Benin Alex Iwobi, Victor Osimen, Samuel Chukwuezie  lo koko gba bọ̀ọ̀lu sawón fun Naijiria ti a fi ni goolu merin Awon  orile ede mejeeji ti pade ara won ni igba merinla ni eyi ti Naijiria ti bori ni igba mẹ́san an sẹyin. Ninu idije yii ni awon agbaboolu Naijiria ti koko fakoyo pupo ti ọ̀pọ̀ si koko gboriyin fun wọn ki nkan to yipada Ni abala idije naa akọ́kọ́ ni awọn agbabọọlu Naijiria ti kọ́kọ́ fun ti orile-ede Sieria Leone ni ami ayo mẹ́rin si ọ̀kan. Awọn ẹgbẹ́ mejeeji yoo tun pade ni abala idije miran ni orile-ede Sieria Leone laipe. Nigba ti abala naa di ikeji ni awon agbaboolu Sieria Leone gba ayo miran si awọ̀n Naijiria ni eyi to fi di merin si meji. Leyin iseju die ni abala keji ni Leone Stars tun so ami ayo miran sinu awọn Naijiria. Ni eyi to so idije naa di Merin fun Naijiria ati meta fun Sieria Leone. Iseju die si asiko yii ni Leone Stars tun so ayo miran si awọn Naijiria ni eyi to sọ di merin si merin fun awọn mejeeji.	https://www.bbc.com/yoruba/media-54933499
entertainment	Dejo Tunfulu: Àwọn ọmọ olòógbé ní àwọn dókítà kò kọbi ara sí ìtọ́jú rẹ̀, ló tètè ṣekú pa á	"Bi ina ba ku, a fi eeru boju, bi ọgẹdẹ ba ku, yoo fi ọmọ rẹ rọpo, bi oloye ba ku, yoo fi oloye silẹ lọ ni. Kunle Makinde Adetokunbo, ta tun mọ si Dejo Tunfulu tii se gbajumọ alawada ninu ere tiata to jade laye lọjọ Ẹti, ni wọn ti sin nile rẹ ladugbo Agbowa nilu Ikorodu ni irọlẹ ọjọ naa. Oloogbe naa si fi ọmọ mẹrin silẹ saye lọ. Nigba ti BBC Yoruba de ile oloogbe naa, a ba awọn ọmọ to n selede lẹyin rẹ sọrọ, ti wọn si sọ iru ẹda ati baba ti Dejo Tunfulu jẹ si wọn, nigba to wa nile aye. Akọbi oloogbe naa, Fatai Makinde Adetokunbo Junior salaye pe, oun jẹ ọmọ oniwahala, to maa n yọ baba oun lẹnu pupọ nigba to wa laye. Lẹ́yìn oṣù díẹ̀ tí wọ́n sìnkú rẹ̀, obìnrin yìí di dédé yọ sí ìlú rẹ̀, l'ọ̀rọ̀ bá di... Akẹ́kọ̀ọ́ rí ẹ̀wọ̀n ọdún márùn-ún he lẹ́yìn tó ná $1m tó ṣèèṣì wọ àpò àsùnwọ̀n rẹ̀ O ni lọjọ to kẹyin ọdun 2021, ni baba oun pe oun pe ti oun ko ba jẹ ọmọ to daa si oun, ki oun sa daa fun ara oun nitori lẹyin baba oun, oun lo kan gẹgẹ bi akọbi. ""Lati igba yẹn ni mo ti n tiraka lati yi awọn iwa lile mi pada nitori baba to n kara masiki ọmọ nii se. Kii fi itọju awọn ọmọ rẹ sere, oun nikan si lo da tọju wa, baba daadaa ni. Iya wa fi wa silẹ lọ fẹ ọkọ miran, baba wa nikan lo n da tọju wa: Nigba to n salaye bi Dejo Tunfulu se mu itọju ọmọ lọkunkundun si, akọbi rẹ naa ni kii kuku se pe awọn ko ni iya. Amọ o ni se ni iya awọn fi awọn silẹ, o kọ baba awọn, to si lọ fẹ ẹlomiran, lati igba naa si ni baba awọn ti n ko ba oju ati imu, lati tọju awọn. ""Tẹ ba mọ aburo mi to jẹ abigbẹyin wa, ọmọ osu mẹjọ ni iya wa gbe silẹ, to fi ba ọkọ mii lọ. Daddy mi lo maa dana ounjẹ ta jẹ, a maa fun ọmọ kekere naa ni ounjẹ titi to fi dagba. Bawo ni ko ba se dun to, to ba jẹ pe o duro jẹun ọmọ, ohun to n dun mi, to si n pa mi lẹkun gan ree. Baba mi ko jẹun ọmọ rara, koda, foonu to sẹsẹ ra fun mi niyi."" Fatai Makinde Adetokunbo Junior, ẹni to salaye pe awọn ko fẹ ki orukọ baba awọn parẹ ninu isẹ tiata, wa kede pe oun naa le sere tiata lati mase jẹ ki orukọ Dejo Tunfulu parun. O ni ti oun ba ri ẹni gbe oun nigbọnwọ, ran oun lọwọ, oun yoo sisẹ tiata daadaa nitori baba oun nigbagbọ ninu oun pe oun le sere tiata daadaa. ""Oju lo maa n ti mi, ara mi ko si balẹ amọ nigba ti baba mi ti ku bayii, mo le sere tiata. Ti mo ba ri ẹni ti yoo fi mi sinu ere, maa se daadaa. Nigba to n sọ fun BBC Yoruba nipa ọrọ ikẹyin ti baba rẹ sọ, ko to mi kanlẹ, Fatai ni ohun to sọ ni pe kawọn mase ba awọn dokita ile iwosan ijọba ni Ikorodu ja. O ni wọn ko tọju baba oun rara nile iwosan naa, gbogbo ohun ti wọn si ni kawọn se fun itọju wọn, naa lawọn se. O wa fọwọ gbaya pe awọn osere tiata ti wọn jẹ akẹẹgbẹ baba oun tiraka pupọ, wọn saayan lati tọju rẹ. ""Gbogbo wọn ni wọn dide, mo mọ riri wọn, wọn tiraka agbara wọn lati duro ti baba wa. Mo ki gbogbo awọn to wa sibi oku baba wa, wọn seun o, a ko ni fi iru rẹ san funra wa. Akọbi Dejo Tunfulu naa sisọ loju rẹ pe sinima si wa nilẹ, ti baba oun ti se pari, amọ to ku diẹ ko jade. O ni baba oun ti ra awọn eroja ere tiata kan silẹ bii ina ati ẹrọ ayaworan. Ohun to n wu oun bayii ni bi oun yoo se maa jẹ ki ori rẹ wu nibikibi to ba wa, nipa bawọn ti se tun ẹyin rẹ se. Bawọn dokita ko se tọju baba wa nile iwosan daadaa gan lo seku paa: BBC Yoruba tun ba ọmọ Dejo Tunfulu lobinrin sọrọ, Pamilerin Adetokunbo ẹni to sisọ loju rẹ nipa bi baba wọn se ku. O ni aisan iba lo se baba oun, to si jade lọ si igboro ni ọjọru, bo si se de, lo wo lulẹ tori aisan naa. ""A gbe wọn lọ si lọ si ile iwosan ijọba to wa ni Ikorodu amọ wọn ko sa ipa wọn bo se yẹ. Gbogbo ohun ti wn nilo nile iwosan la pese fun wọn amọ awn osisẹ ibẹ ko kọbi ara si wọn rara. O fẹrẹ dabi ẹni pe oun to pa wọn gan niyẹn nitori wọn n tọkasi iru abẹrẹ ti wọn fi fa omi si wọn lara. Gbogbo eroja fun itọju alaisan la ra nibẹ, koda, a sanwo pe baba mi fẹ tọ lasan nibẹ. Yatọ si pe a sanwo ẹjẹ ti wọn fun baba mi, nigba ti wọn tun ku tan, ile iwosan naa tun gba ẹjẹ lara wa ti ile iwosan naa yoo fi pamọ fun ẹlomiran. Ile iwosan naa ni ofin awọn ni pe a tun gbọdọ fi ẹjẹ silẹ pada lẹyin ta fi owo ra ẹjẹ tan fun baba wa. Koda, ka to ri oku baba wa gbe jade nibẹ, oju wa ri to. Wọn tun se ayẹwo oku ni ọna mẹrin, ki wọn to gbe oku wọn fun wa."" Pamilerin tun salaye fun BBC Yoruba nipa ọrọ ikẹyin ti baba wọn, Dejo Tunfulu sọ, ko to jade laye. ""Nigba ti Baba wa wa nile iwosan, wọn kan joko sori aga, wọn si sọ fun wa pe ti awọn ba ti gba ẹjẹ yii tan, ki ẹgbọn mi lọ sọ fawọn dokita pe ko fun awọn ni abẹrẹ, ki awọn to sun. Lootọ lo n pariwo pe ori n fọ oun, paapaa nigba to si wa nile iwosan. Ma se aaro ohun gbogbo nipa baba mi, awa ọmọ mẹrẹẹrin to bi yoo mọ riri iku rẹ lara. Were ọlọmọ ni baba mi lootọ, o maa n ko awa ọmọ rẹ kiri ni . Baba gbogbo aye ni, to si maa n se awada pupọ, wọn kii dibọn amọ bi iwa wọn se ri, ni wọn se n hu u."" Emi ati Dejo Tunfulu jọ wa nibi ọjọ ibi Tinubu lọjọ Isegun ni - Tajudeen Gbadamosi: Ọkan lara awọn osere tiata to ba BBC Yoruba sọrọ, Tajudeen Gbadamosi ti ọ̀pọ mọ si Coach ninu tiata naa sọrọ nipa iku Dejo Tunfulu. Coach salaye pe awọn dijọ wa nibi ọjọ ibi agba oselu nilu Eko, Bola Tinubu lọjọ Isẹgun nile Itura Eko Hotel ni. ""Ọmọ to daa, to ni alubarika ni Dejo Tunfulu, ko si ẹni ti ko nifẹ rẹ ninu gbogbo wa, o si wa lọdọ mi lọjọbọ ana. Kii fun wa ni wahala lagbo tiata, ọmọ jẹjẹ nii, ti kii si fa ijangbọn kankan, mo si gbadura pe ki Ọlọrun tẹ si afẹfẹ rere. Àṣekẹ́hìn ni yóò jẹ́ fún ẹnikẹ́ni tó bá tún hu ìwà ọ̀daràn ní ìpínlẹ̀ Oyo - Makinde Akẹ́kọ̀ọ́ rí ẹ̀wọ̀n ọdún márùn-ún he lẹ́yìn tó ná $1m tó ṣèèṣì wọ àpò àsùnwọ̀n rẹ̀"	https://www.bbc.com/yoruba/afrika-60965195
health	Traditional Birth Control: Wò àwọn nkán ìbílẹ̀ tí àwọn obìnrin òde òní fi n fètòsọ́mọbíbí	Ki a to lọ jina ninu apilẹkọ yi, a fẹ fi ikilọ kekere yi sita. Ko si aridaju pe ilana ifetosọmọbibi kankan wa ti kii ja ni kulẹ. Yala ti oloyinbo ni tabi ti ibilẹ, eeyan le lo ilana ifetosọmọbibi ki o si pada wa  loyun to n sa fun. Ko si ohun ti ko le ṣẹlẹ. Igbagbo Yoruba ati ifetosọmọbibi Bayi taa ti sọ eyiun ni tan, ka bọ si akori ọrọ wa gan an. Aṣa awọn Yoruba kun fun orisi ilana ati eto eleyi ti wọn fi n gbọ ipenija eyikeyi to ba de ba wọn lagọ ara. Lara awọn ipenija yi leleyi to ni ṣe pẹlu ilera awọn obinrin paapa fawọn to ba fẹ fi eto si ọmọ bibi. Ki awọn obinrin to bẹrẹ si ni lo kọndọọmu,abẹrẹ tabi awọn oogun lati fi feto si ọmọ bibi, awọn iya wa paapa ti wọn ni imọ nipa ewe ati egbo, wọn a maa lo nkan ibilẹ ti wọn naa. Lara nkan ti wọn maa n lo ni oruka,ẹgba ọwọ, asejẹ  ati ilẹkẹ idi lati fi ṣeto ifetosọmọbibi. Awọn alagbo ọmọ kan to fi ilu Osogbo ṣe ibujoko ṣalaye fun ileeṣẹ iwe Iroyin Punch pe  awọn nkan wọn yi ṣi wa. Koda wọn ni  awọn obinrin ode iṣẹnyi  a maa wa sọdọ awọn lati wa ra a. Arakunrin Shina Elebuibon to n ta ewe ati egbo ni Osogbo ṣalaye  pe ẹgba ọwọ,oruka ati ilẹkẹ idi wa lara awọn nkan tawọn n peelo. ''Lootọ lawọn mii a maa fi awọn ilẹkẹ idi yi ṣe oge ṣugbọn fawọn to ba beere wọn le lo lati feto sọmọ bibi.'' Shina Elebuibon ṣalaye pe awọn maa n ṣalaye orisi ilana ifetosọmọbibi fawọn obinrin to ba wa sọdọ awọn. O ni bi apẹrẹ, pipeelo ilẹkẹ idi ko gba asiko pupọ lati ṣe bẹẹ naa ni ti ẹgba ọwọ. Elebuibon ni:  ''Mo ma ni ki wọn ra awọn ilẹkẹ tabi ẹgba yi wa.Bi a ba ti peelo to yẹ si tan, ẹni naa gbọdọ wọ to ba fẹ ni ibalopọ ki o baa maa fi loyun'' Ọgbẹni Shina tun sọ pe awọn a tun maa lo koro kan ti wọn n pe orukọ rẹ ni iwerejeje tabi oju ologbo. Shina Elebuibon  ni:  ''Bi a ba ti lọ koro yi tan,ma o fi awọn nkan eelo miran si ti obinrin naa yoo si gbe mi. Iye koro to ba gbe mi ni yoo tọka iye ọdun ti ko fi ni loyun'' Arabinrin Afolabi ti oun naa ṣalaye nipa awọn nkan ibilẹ yi sọ pe tẹlẹ lawọn alakọwe ko fi taratara gba ti wọn ṣugbọn nisin yi, awọn naa ti n lo ti ibilẹ yi. ''Lọwọlọwọ awọn alakọwe,oṣiṣẹ ijọba Kristẹni ati musulumi lo maa n wa si ọdọ wa.Ohun to jẹ ki wọn maa wa ni pe pupọ lo jẹri si pe awọn nkan wọn yi n ṣiṣẹ daada.'' Ninu alaye tawọn elewe ọmọ yi ṣe wọn ni awọn le fọwọ rẹ sọya pe awọn nkan wọn yi a maa jẹ bi idan. Botilẹ jẹ wi pe awa ko ri aridaju pe bẹẹ lọrọ ri, iru nkan bayi ko jẹ tuntun lawujọ awọn Yoruba. Owo ṣipini ti ko gun ni lapa lawọn elewe ọmọ a maa gba lọwọ awọn alabara wọn gẹgẹ bi wọn ṣe ṣalaye. Kaakiri awọn ile iwosan ọfẹ ni idanilẹkọ ati eto ifetosọmọbibi fawọn araalu. Ninu awọn eto yi leleyi tawọn obinrin a maa fi sinu apa, oju ara tabi eleyi ti wọn a maa lo bi tabilẹti loore koore. Eyikeyi to ba ṣiṣẹ fun yin, ẹ ma gbagbe pe Eledua lo n fi ọmọ ta ni lọrẹ nigba kigba to ba wu. Igbiyanju lda n gba, eleyi ti yoo ba di ọmọ iriri ti fi han lorisirisi pe ifetosọmọbibi ko ni le daa duro. Ati sayẹnsi ati imọ awọn baba wa, ko si eleyi to le sọ pato bi iru nkan bayi ṣe n waye.	https://www.bbc.com/yoruba/afrika-58779317
sports	FA CUP FINAL 2020: Lacazette ṣàlàyé ìdí tí Arsenal ṣé gbọ́dọ̀ fìdí Chelsea rẹmi ní àṣekágbá	Idojuti nla ni yoo jẹ ti a ko ba le gba ife ẹyẹ  FA Cup tori naa, tọkan tọkan laa fi n reti ifẹsẹwọnsẹ wa pẹlu Chelsea ninu aṣekagba idije FA Cup ti yoo waye loni. Atamataṣe ẹgbẹ agbabọọlu Arsenal, Alexander Lacazzette lo sọ bẹẹ, to si ni awọn ko fẹ ki ife yi bọ mọ awọn lọwọ. O ni ohun nikan lọna kan to ku, tawọn ko fi ni di ẹni yẹyẹ ni saa bọọlu ọdun yi. Bi Arsenal ba kọ lati fidi Chelsea rẹmi, wọn ko ni le tẹsiwaju lati kopa ninu idije Europa League ọdun yii. Lọwọlọwọ, ipo Kẹjọ ti wọn wa lori afara ti ja wọn ni ireti ṣugbọn ti wọn ba fi le na Chelsea ni Wembley, wọn yoo lanfaani lati kopa ninu idije Europa. Lacazette sọ pe ''A padanu awọn anfaani kan to yẹ ki a fi gbegba oroke'' ''Saa bọọlu yii ko rọgbọ, a ti paarọ akọni-mọọgba wa, a ni isinmi ọlọjọ-gbọọrọ, a tun parọ awọn agbabọọlu wa kan'' O ni toun ti pe saa bọọlu yii jẹ ọkan lara awọn to gbomi mu fun oun, oun wa gbegba oroke ni Arsenal n,i nitori naa, ''ife FA Cup ṣe pataki gan ni gbigba'' Akọnimọọgba ikọ Chelsea Frank Lampard ati akẹgbẹ rẹ Mikel Arteta jijọ n gbiyanju lati gba ife yii ni igba akọkọ wọn, bi akọnimọọgba. Arsenal ti gba ife ẹyẹ FA Cup ni igba mẹtala sẹyin.	https://www.bbc.com/yoruba/ere-idaraya-53619460
politics	Bola Tinubu: Buhari gba 50m ọ̀dọ́ síṣẹ́ ológun láti pèsè iṣẹ́ àti kojú ìwà ọ̀daràn	"Yoruba ni ti a ba le ewure titi, to fi kan ogiri, to ba fi yiju pada, yoo bu olowo rẹ jẹ ni. Idi ree ti asaaju ẹgbẹ oselu APC nilẹ yii, Asiwaju Bola Ahmed Tinubu fi n lọgun tantan fun ijọba aarẹ Buhari pe aawẹ gbigba lojoojums ti su awọn ọmọ Naijiria. Tinubu ke gbajare bẹẹ nibi idanilẹkọ ọlọdọọdun ti wọn fi sọri ọjọ ibi ọdun kọkandinlaadọrin rẹ, ikejila iru rẹ, to waye nilu Kano lọjọ Aje. Akori idanilẹkọ naa ni 'Okun to so wa pọ ni ọrọ ajọni wa ati pataki ajọsepọ apapọ fun idagbasoke ati iserere'. Tinubu ni akoko yii kii se akoko sọwona tabi se ọrọ aje ni koko wọn le, akoko to yẹ ka pese oniruuru anfaani ree. ""Bi orilẹede Amẹrika ba n na owo gọbọi lai wo ẹyin wo, ti wọn si tun n beere owo si fun ipese awọn ohun eelo amayedẹrun ati ipese isẹ. Ki wa lo de ti ẹyin yoo fi ni ka maa gba aawẹ nigba ti ida mẹtalelọgbọn awọn ọdọ ninu ọgọrun ko ni isẹ lọwọ."" Tinubu fikun pe ọjọ pẹ tawọn ọmọ Naijiria ti n gbaawẹ, bẹẹ si ni airisẹse lo sokunfa iwa idunkookomọni ati ijinigbe atawọn iwa ọdaran miran. O wa rọ ijọba apapọ lati gba awọn ọdọ to to aadọta miliọnu sisẹ ologun, ki a le koju iwa itajẹsilẹ, idunkooko mọni atawọn iwa miran to n dunkokoo mọ eto aabo wa. Ọrọ to ti ẹnu Kọla Ologbodiyan, akọwe ipolongo fun ẹgbẹ oṣelu PDP lorilẹede Naijiria jade niyi nigba to fi n ba BBC News Yoruba sọrọ. Ologbondiyan lo salaye lori bi nnkan ṣe n lọ si lagbo oṣelu orilẹede Naijiria ati igbesẹ ti ẹgbẹ oṣelu naa n gbe lati ṣe koriya fawọn ọdọ ati lati pa ina gbogbo aawọ lagbo rẹ. O ni gbogbo aṣiwaju ati ọmọlẹyin gbogbo ninu ẹgbẹ oṣelu naa lo mọ pe ikọsẹ nlanla ni bi ẹgbẹ oṣelu APC ṣe gbajọba ni Naijiria. Bẹẹ lo tun mẹnuba iriri awọn ọmọ orilẹede Naijiria lati igba ti iṣejọba ẹgbẹ oṣelu APC ti bẹrẹ lọdun 2015. Ọgbẹni Kọla Ologbodiyan ni ohun ti ẹgbẹ oṣelu APC tawọn ọmọ Naijiria 'gbe wa lati wa ṣeranwọ fun wọn' da silẹ gan, ju eyi ti araalu ti n kọminu le lori lati iṣaaju. O ni ẹgbẹ oṣelu APC wa lati wa gba agbara ni lai ni imọ ati dari ilu, ṣugbọn ni ipadabọ PDP, araalu yoo mọ pe wọn ti lọ kọ ọgbọn wa. O wa ṣalaye pe, ẹgbẹ oṣelu PDP ti n ṣe agbeyẹwo bi adinku ṣe lee de ba iye owo ti awọn ọdọ yoo maa ra fọọmu idije ẹgbẹ oṣelu naa. Ṣaaju eto idibo apapọ ọdun 2019, miliọnu mejila naira (N12 million) lawọn to dije fun ipo aarẹ lẹgbẹ oṣelu PDP san. Awọn to dije fun ipo gomina ipinlẹ san miliọnu mẹfa naira (N6 million), awọn to dije fun ile aṣofin apapọ san miliọnu mẹta abọ Naira (N3.5 million naira) ile asofin ipinlẹ san ẹgbẹrun lọna ẹgbẹta naira (N600, 000). Agbẹnusọ fun ẹgbẹ oṣelu PDP naa ni, ara awọn igbesẹ tuntun ti awọn n gbero le lori ni riri daju pe owo fifi ifẹ han lati dije nikan lawọn ọdọ n san, gẹgẹ bi wọn ṣe ṣe fawọn obinrin. O ni gbogbo igbesẹ wọnyii lo ṣi wa labẹ ijiroro lawọn ẹka gbogbo lẹgbẹ oṣelu naa."	https://www.bbc.com/yoruba/afrika-56561377
politics	Àì sí isẹ́ fáwọn ọ̀dọ́ jẹ́ ọ̀kan gbòógì tó fà ìgbésùnmọ̀mí ní ẹkùn àríwá ìwọ̀ oòrùn- Peter Obi	"Oludije sipo aarẹ labẹ asia ẹgbẹ oṣelu Labour Party, Peter Obi ni ai si isẹ fún pupọ awọn ọdọ ni ẹkun ariwa ìwọ oorun Orilẹede Naijiria lo fa bii igbesunami ati ijinigbe ṣe wọpọ. Obi pupọ awọn ọdọ ọhun ni wọn ko ni ounjẹ lati jẹ tabi ile gbe fun awọn mọlẹbi wọn. O sọ eleyi nigba to ṣe Ipada pẹlu awọn olori lati ẹkun ariwa ìwọ oorun niluu Abuja. Gẹgẹ bi o ṣe sọ, o ni pẹlu anfani ilẹ to wa ni ẹkun naa, o ni wọn ní anfani lati bọ Orilẹede Naijiria pẹlu ohun ọgbin, tí wọn si tun ni anfaani lati bẹrẹ karakata lọ si oke okun. O ni ti wọn ba fun ohun ni anfani lati di aarẹ lọdun 2023, gbogbo ileri ni ohun yoo mu wa si ìmusẹ O tẹsiwaju pe ọrọ eto abo to mẹyẹ ni agbegbe naa yoo di ohun igbagbe tí awọn ọdọ agbegbe ọhun baa bẹrẹ si ma ṣe isẹ, tí wọn yoo si wulo fun Orilẹede ati agbegbe wọn. ""Ida aadọta awọn ọdọ ni ko isẹ ni agbegbe yii, ogunlọgọ awọn ọdọ ni wọn ko ọjọ orí tí wọn wa fi wulo lai ṣe nkankan, tí wọn ko si mọ ibi tí oúnjẹ yoo ti wa. Eyi lo fa rogbodiyan ni agbegbe ariwa ìwọ oorun. ""Nkan ti emi ati Datti ṣe ileri fun yín nipe, akọkọ, a ni ariri to peye lati fi koju awọn ìṣoro yii, tí ẹ sì le gbe ọkan le wa pe a jaabọ fun yín. Ẹ maa jẹ ki ẹnikẹni sọ fun yin a ko le ṣe atunse si awọn ìṣoro wọnyi, a le ṣe, a sì gbọdọ ṣe kiakia. ""A fẹ mu isọkan ba Orilẹede Naijiria, a fẹ ki orí àwọn ọmọ wa wu pe awọn ti Orilẹede Naijiria wa. A fẹ gbe Naijiria koro níbi to wa bayi, kí a si yoo awọn eeyan kuro ninu isẹ."""	https://www.bbc.com/yoruba/articles/cw4ngxzvdyno
religion	SK Abiara rumoured death: Ṣé ẹ mọ̀ npé onígbàgbọ́ ni wá, ohun táa ṣe fún oníròyin náà nìyìí	"""Afi ki Ọlọrun dari ji awọn to n gbe iroyin aburu kiri pe mo jade laye!"". Oludasilẹ ijọ Christ Apostolic Church, Agbala Itura, Woli Samuel Abiara ti ni irọ patapata ati iroyin ofege lasan ni awọ́n iroyin ti awọn kan  n gbe kiri nipa iku rẹ. Ninu ọrọ ti ọmọ Woli Abiara, Woli Elijah Abiara to n gbe ni ilu Amẹrika sọ fun BBC Yoruba lori ẹrọ ibanisọrọ, o ni lootọ ni iroyin ọhun tan ka, lootọ si ni pe awọn gẹgẹ bii ẹbi ti fesi pe ofuutu fẹ́ẹ̀tẹ̀ irọ gbaa ni. ""Lootọ ni ọrọ naa, amọ oniroyin to kọ ọ ti wa tọrọ aforiji lọwọ wa, a si ti fi ọrọ sita lori eyi"". Woli Elijah nigba to n fesi boya ẹbi Baba Abiara dari ji ẹni to ṣe iṣẹ aburu yii abi wọn yoo ti ọrọ ofin bọ ọ bii ki wọn gbe e lọ ile ẹjọ o ni, ""ṣe ẹ mọ pe onigbagbọ ni wa, a o ni ṣe gbogbo iyẹn. O ti tọrọ aforiji a si ti dari ji i"". Ninu atẹjade ti mọlẹbi fi sita, Wolii Abiara gbadura pe ki Ọlọrun dari ji awọn to wa nidii iroyin naa. Alufa naa ni o ya ni lẹnu pe latọwọ oniroyin gaan to yẹ o maa sọ ootọ naa ni iru iroyin yii ti jade. ""Iroyin ofege ni eleyii o si ya ni lẹnu pe oniroyin lee gbe irọ sita lai ṣewadii. Oniroyin to jẹ pe o yẹ ka ba nidii iroyin otitọ o yẹ ko maa wa ninu iru iroyin irọ bayii"". O tẹsiwaju pe, ""ọrọ yii ti kan kaakiri aye. Iroyin ofege kọ ni ọna lati ni eero pupọ to n ka iwe iroyin rẹ tabi tẹle ọ lori ayelujara. Nitorinaa, a pe fun ki iwe iroyin naa faa yo kuro patapata tabi ki o polongo aforiji rẹ lori iwe iroyin kan naa laarin wakati mẹrinlelogun ko maa baa ri oju ofin"". Eyi ni atẹjade ti iroyin ni ẹbi Abiara fi sita. Abiara ni Ajihinrere agba ni ijọ CAC Agbala Itura ti o si ni oun wa laye o, kokoko lara oun le. Lọgan ti ohun ti wọn beere fun yii jade naa si oniwe iroyin naa lọ yọ iroyin aburu to jẹ irọ hun kuro to si tun polongo rẹ jade pe awọn ṣe aṣiṣe ni, awọn oniroyin naa si ti n gbe tuntun yii kiri."	https://www.bbc.com/yoruba/57573064
health	Bear attack Alaska woman: Bí ẹranko igbó ṣe bu ìdí obìnrin tó ń ṣe gáá lọ́wọ́ jẹ	"Obinrin naa, Shannon Stevens ti fara pa to si figbe ta ninu irora bi ẹranko inu igbo kan, esi ti awọn oloyinbo n pe ni ""bear"" ṣe ya bo o to si bu u jẹ nidii. Ninu igbo ti wọn n pe ni Chilkat Lake bush ni Shannon ti ni koun sare ṣe gaa afi fuu to fo soke o figbe ta foo lẹyin ti ẹranko esi naa bu idi rẹ jẹ.Ṣhannon Stevens ti farapa bayii lẹyin ikọlu ẹranko ọhun Lẹyin to figbe bọ ẹnu ni aburo arabinrin naa ọkunrin sa jade pẹlu ina tọọṣi lọwọ lati lọ wa ori ẹranko naa latoju iho ṣalanga iyagbẹ. Arabinrin ọhun sọ fun ile iṣẹ iroyin Associated Press pe lẹyin ti oun aburo oun ati ọrẹ oun ṣẹṣẹ din nkan ipanu sausage jẹ ta loun ni ki oun sare wọ ile igbọnsẹ afi ti ẹranko yii bu idi oun so. Shannon n lo opin ọsẹ pẹlu aburo rẹ, Erik ati ọrẹ rẹ labẹ tampoli kan ni asiko ti iṣẹlẹ naa ṣẹlẹ. Arabinrin Stevens ni o ṣeeṣe ki oju ọgbẹ naa jẹ boya ẹranko naa ge oun leyin jẹ ni tabi eekana. ""Kete bi mo ṣe fidi le ori nkan igbọnsẹ naa ni kini kan ge mi jẹ ni idi"". Wọn ti sare gbiyanju lati ṣe itọju akọkọ fun un eyi ti oloyinbo n pe ni ""first aid"". Ẹka ileeṣẹ to n ri si ọrọ awọn ẹranko igbo ni Alaska ni awọn ro o pe ẹranko yii to bu arabinrin Stevens jẹ lee jẹ esi dudu eyi ti ko si wọpọ laarin ẹranko. Nibayii, arabinrin Stevens ni oun ti kọ ọgbọn, oun yoo si maa la oju oun daadaa bayii, farabalẹ wo inu ile igbọnsẹ ko to gbe idi le e lọjọ iwaju."	https://www.bbc.com/yoruba/56144806
politics	Irọ́ lo pa! Ariwo Yorùbá Nation rẹ̀, ọgbọ́n àti dá ọmọ Yorùbá sínú láàsìgbò ni - Tinubu fún Akintoye lésì	Ikọ̀ ìpolongo ipò Ààrẹ Tinubu/Shettima ti fún Ọ̀jọ̀gbọ́n Banji Akintoye lésì lórí àtẹ̀jáde tí ó fi síta wí pé àwọn kò ṣe àtìlẹyìn fún ìdíje Tinubu láti dupò Ààrẹ Nàìjíríà. Nínú àtẹ̀jáde kan tí agbẹnusọ ikọ̀ ìpolongo náà, Bayo Onanuga fi síta ní ọ̀rọ̀ ara Banji Akintoye ló ń sọ kìí ṣe wí pé ó ń gba ẹnu gbogbo ọmọ Yorùbá sọ̀rọ̀. Onanuga ní irọ́ lásán ni gbogbo ìdúnkokò tí Akintoye ń dún wí pé ẹ̀yà Yorùbá ń gbèrò láti ya kúrò lára Nàìjíríà nítorí kò sí ìjókòó kankan tó wáyé níbi tí àwọn Yorùbá ti ní àwọn ti ṣetán láti kúrò. “Kò sí ibi kankan tí àpapọ̀ ọmọ Yorùbá ti jókòó tí wọ́n wá yan Ọ̀jọ̀gbọ́n Banji Akintoye àti ikọ̀ rẹ̀ láti ṣe ìdásílẹ̀ Ilana Yoruba láti fi gba ìran Yorùbá kúrò lára orílẹ̀ èdè Nàìjíríà.” Ó ní gbogbo ìgbìyànjú Akintoye láti da àwọn ọmọ Yorùbá sínú làásìgbò tàbí jẹ́ kí irúfẹ́ ohun tó wáyé ní Rwanda wáyé ní Nàìjíríà ni kò ní wá sí ìmúṣẹ. Nígbà tó ń lórí ẹ̀sùn tí Banji Akintoye fi kan Tinubu wí pé kò ní àǹfàní kankan tí yóò ṣe fún Nàìjíríà lórí ipò ààrẹ tó ń wá, Onanuga ní gbogbo ẹnu ni òun fi sọ wí pé Asiwaju Bola Tinubu ní ìfarajìn sí iṣẹ́ ìsìn ọmọnìyàn ló ṣe gbégbá láti di Ààrẹ Nàìjíríà. Ó ní ìgbàgbọ́ Tinubu nínú ìṣọ̀kan àti ìdúróire Nàìjíríà níbi tí gbogbo ènìyàn orílẹ̀ èdè yìí yóò ti jẹ múkùndún ìjọba àwaarawa láìfi ẹ̀yà tàbí ẹ̀sìn ṣe ló ṣe gbégbá láti di ààrẹ. Ó fi kun pé gbogbo àwọn ohun tí Ọjọgbọn Akintoye sọ wí pé ó jẹ àwọn lógún ni Tinubu ti ṣaájú sọ wí pé òun yóò gbájúmọ́ tí òun bá di ààrẹ Nàìjíríà nígbà tó ń ṣàfilọ́lẹ̀ àwọn nǹkan tó fẹ́ ṣe tó bá di ààrẹ. Onanuga tẹ̀síwájú pé Tinubu mọ̀ wí pé agbára tó sodo sọ́wọ́ ìjọba àpapọ̀ ti pọ̀ púpọ̀ jù ló fàá tí àwọn ìpínlẹ̀ kò fi gòkè tó bó ṣe yẹ tó sì ṣèlérí láti ṣiṣẹ́ pẹ̀lú àwọn ilé ìgbìmọ̀ aṣòfin láti fi ààyè gba àwọn ìjọba ìbílẹ̀ láti le wà ní ààyè ara wọn ju bí wọ́n ṣe wà lásìkò yìí lọ. Ó ní ó jẹ́ ohun ìyàlẹ́nu fún àwọn wí pé Ọ̀jọ̀gbọ́n Banji Akintoye tó ti fìgbà kan rí jẹ́ sẹ́nétọ̀ ní Nàìjíríà ló yẹ kó jẹ́ atọ́nà fún àwọn ọ̀dọ́ tó ń bọ̀ lẹ́yìn dípò ṣíṣi àwọn ènìyàn lọ́nà. Bákan náà ló ní ikọ̀ ìpolongo Tinubu kò lo fídíò Banji Akintoye kankan láti fi ṣe ìpolongo ìbò fún Tinubu tàbí ẹnikẹ́ni. Ẹ o ranti pe a mu iroyin wa fun-un yin pe ẹgbẹ to n ja fun idasilẹ orilẹede ẹya Yoruba, Ilana Ọmọ Oodua ti sọ pe oro nla lawọn ọmọ ilẹ Yoruba gbogbo to ba kopa ninu eto idibo 2023 lorilẹede Naijiria n da fun awon mọlẹbi wọn. Adari apapọ ẹgbẹ Ilana ọmọ Oodua, Ọjọgbọn Banji Akintoye to sọ eyi ninu atẹjade kan to fi sita sọ pe bi orilẹede Naijiria ṣe wa bayi, ko si anfani kankan ti ẹya Yoruba lee ri jẹ lara rẹ. O ni oniruuru ifasẹyin ni apapọ orilẹede Naijiria ti mu ba oniruuru igbesẹ idagbasoke bii ẹkọ ofe, igbayegbadun araalu, ilera ọfẹ ati bẹẹbẹ lọ ti awọn Akin ọmọ Yoruba ti gbe kalẹ fun ẹya Yoruba. Bakan naa lo fi kun un pe nṣe lawọn ọmọ Yoruba to n dije, paapaa Aṣiwaju Ahmed Bola Tinubu to n dije fun ipo aarẹ Naijiria lẹgbẹ oṣelu APC n ba ọjọ iwaju Yoruba jẹ ati pe ogun ti yoo mu itinu ba atiranderan lo nle.  Adari ẹgbẹ Yoruba naa ṣalaye pe oun ko si lẹyin eyikeyi awọn ọmọ Yoruba to n dije fun ipo oṣelu gbogbo lọdun 2023, ṣugbọn ohun wa lẹyin awọn ọdọ to n lepa ati gba orilẹede wọn pada lọwọ awọn adari to n ṣe ṣuta fún wọn. Ọjọgbọn Akintoye ni lootọ loun ti fi igba kan ri kan sara si Tinubu gẹgẹ bi ẹni to kun oju oṣuwọn lati dari Naijiria nigba kan ri ti ina ko tii jo de ori koko ṣugbọn iṣẹlẹ lọwọlọwọ yii fun Yoruba lorilẹede Naijiria fihan pe nnkan ti yi pada. O ni ohun to bani ninujẹ pupọ ni lati ri ilẹ Yoruba to n lewaju pẹlu awọn ohun amayedẹrun ni Afrika wa di eyi ti gbogbo ohun elo amayedẹrun rẹ wa dẹnukọlẹ. “Awọn opopona ijọba apapọ n ba ọrọ aje ẹkun wa jẹ. Fasiti wa ni ilu Ifẹ ti ṣe kẹrẹkẹrẹ di ẹgẹrẹmiti. A ko lee kọ ẹkọ imọ nipa ita wa mọ lawọn ile ẹkọ. A ko le kọ ede wa mọ lawọn ile ẹkọ wa gbogbo. A ti di ẹru ni Naijiria. A ko si lee maa ba bayi lọ.”	https://www.bbc.com/yoruba/articles/cz5vkrkxvpko
sports	Ajax vs Chelsea: VAR ṣ'ègbè lẹ́yìn Chelsea f'ogun ẹ̀yín ja Ajax mọ́lé	Ifẹsẹwọnsẹ UEFA Champions League laarin ikọ Ajax ati Chelsea to waye lalẹ oni le koko bi oju ẹja, ṣugbọn ikọ Chelsea fẹ Ajax danu nile wọn. Ni igba ti idije naa wọ iṣeju mẹtalelọgbọn ni Quincy Promes sọ ayo kan wọle fun ikọ Ajax, ṣugbọn lẹyin isẹju die si ti wọn wo oju ẹrọ ni VAR ni rẹfiri wọgi le goolu ọhun. Ọ̀mì ni ikọ memeji gba ni ipari abala akọkọ ifẹsẹwọnsẹ ọhun. Gbogbo akitiyan Quincy Promes ninu abala keji ifẹsẹwọnsẹ naa lati sọ bọọlu sinu awọn ikọ Chelsea lo ja si pabo, ko to di pe wọn parọ rẹ. Ṣugbọn nigba ti o ku iṣeju mẹrin ki  ifẹsẹwọnsẹ ọhun pari ni Michy Batshuayi fi ibinu sọ ami ayo kan sinu awọn ikọ Ajax. Eyi mu ki akọnimọgba ikọ Ajax Erik ten Hag, parọ awọn ọmọ rẹ meji ni wara wara, ṣugbọn ẹpa ko boro mọ. Bo tilẹ jẹ pe akọnimọgba ikọ Chelsea naa parọ lara awọn ikilọ rẹ, ti wọn gbiyanju lati sọ ayo miiran sinu awọn. Lẹyin iṣẹju mẹrindinlọgọrun un ni ifẹsẹwọnsẹ naa pari ni ikọ Chelsea fẹ Ajax danu bi abẹbẹ pẹlu ami ayo kan si odo.	https://www.bbc.com/yoruba/agbaye-50157759
politics	Ìjọba àpapọ̀ tún wọ́ Sunday Igboho padà sí ilé ẹjọ́ kòtẹ́milọ́rùn nilùú Ibadan	"Ọpọ awọn ololufẹ gbajumọ ajafun idasilẹ orilẹede Yoruba ni, Oloye Sunday Adeyẹmọ ti ọpọ mọ si Sunday Igboho lo kun ilee ẹjọ kotẹmilọrun to wa nilu Ibadan l’Ọjọru. Ni ile ẹjọ kotẹmilọrun to wa nilu Ibadan ni igbẹjọ ti n waye lori ẹjọ kotẹmilọrun ti ijọba apapọ pe tako Sunday Adeyẹmọ ti ọpọ eeyan mọ si ""Sunday Igboho"". Bi ẹ ko ba ni gbagbe, Sunday Igboho wọ ijọba apapọ orilẹede Naijiria lọ si ile ẹjọ giga ipinlẹ Ọyọ niluu Ibadan, nibi ti o ti beere fun ẹẹdẹgbẹta Biliọnu naira, owo gba mabinu fun ile rẹ ti ileeṣẹ ọtẹlumuyẹ orilẹede Naijiria, DSS kọlu lọjọ kini oṣu keje ọdun 2021. Ile ẹjọ naa gbe idajọ kalẹ lori ẹjọ ọun nigba naa pe ki ajọ agbofinro DSS o lọ san ogun biliọnu naira fun Sunday Igboho. Ijọba apapọ ko tẹwọgba idajọ ile ẹjọ to ni ki wọn san ogun Biliọnu naira fun Sunday Igboho, eyii lo si ṣokunfa bi ẹjọ naa ṣe de ile ẹjọ kotẹmilọrun. Aago meji ọsan Ọjọru ni igbẹjọ naa bẹrẹ, ṣugbọn awọn alatilẹyin Sunday ti o fara han nile ẹjọ ko ni anfani lati wọle sinu gbọngan igbẹjọ ni ile ẹjọ naa. Awọn agbofinro to duro lẹnu ọna ṣe alaye wi pe eeyan perete nikan ni yoo lanfani lati de ibi igbẹjọ naa. Bakan naa ni awọn akọroyin ko ni anfani lati wọle si ibi igbẹjọ naa. Agbejọro fun Sunday Igboho, Amofin Yọmi Aliyu wa nibi igbẹjọ naa ti o n lọ lọwọ bayii."	https://www.bbc.com/yoruba/articles/clkvzmerw11o
religion	Oniduromi: Taní Wolí rẹ̀? ẹ wò mí bí mo ṣe lọ ''minister'', tí Woli Joshua Iginla fí ọkọ̀ ńla ta mí lọ́rẹ - Adeyinka Alaseyori	"Evangelist Yinka Alaṣeyori ti fi idunnu rẹ han lori bi Woli rẹ, Josua Iginla ṣe fi ọkọ bọgini ta a lọrẹ. Alaṣeyori naa lo lọ kọrin ni ile ijọsin wọn to wa ni ilku Abuja ti wọn pe ni Champions International, lorilẹede Naijiria. Alaṣẹyọri lasiko to n fi idunnu rẹ han bẹrẹ ibeere wi pe tani Woli rẹ, nibo ni ile ijọsin rẹ, to si gbadura fun woli rẹ naa. ''E wo ni ki a lọ minister, ki a gba honourarium to lamilaaka, ki wọn tun fi ọkọ bọgini, mọto ẹlẹṣẹ mẹrin ta wa lọọrẹ.?'' Bakan naa lo bẹrẹ si ni kọ orin lati fi idunnu rẹ han pe aanu ni oun ri gba. Alaṣeyori ni igba akọkọ ni yii ti oun yoo ri Woli Joshua Iginla, ti oun si lọ si ile ijọsin rẹ. O ni ko sọ wi pe ki oun polongo ore to ṣe fun oun, amọ lati fi idunnu oun han ni oun ṣe gbe si ori ẹr ayelujara wi pe aanu ni oun ri gba. Ko pẹ ti olorin ẹmi ,Yinka Alaseyori di ilumọka lẹyin ti gbas gbos waye ni aarin rẹ ati olorin ẹmi, Tope Alabi to sọrọ orin rẹ, Oniduromi, to si ni pe ko tọ ki o pe Ọlọrun ni ""Oniduro Mi"". Amọ awọn ọmọ Naijiria faraya, ti wọn si sọrọ kubakugbe si Tope Alabi wi pe ko tọ si lati tabuku. Lẹyin naa ni Adeyinka Alaseyori kọkọ ṣebi ẹni ti ko fẹ mẹnu ba ọrọ yii rara lati igba to ti ṣẹlẹ, amọ ni ibi ti o ti n ṣe isin orin iyin lati ṣaami ayẹyẹ ọjọ ibi rẹ lo ti bẹ gbogbo awọn eeyan lori ọrọ yii. Lo ba tun fi adura bọ ẹnu fun gbogbo awọn to n ṣe iṣẹ to jẹ ọna to tọ pe: ""gbogbo ẹyin tẹ n ṣe iṣẹ ọna to tọ to n mu ounjẹ wa sori tabili yin, ẹ o maa lowo sii ni""."	https://www.bbc.com/yoruba/58071247
health	"Abdulmajeed Abdulsalam: Wọ́n ti bá mi nu Kẹ́míkà tí ẹnikejì táa jọ ń ""paint"" pákó mi dà sí mi lójú àmọ́..."	"Kedere ni oju Abdulsalam n riran titi to fi dagba di ọdọ, wọn o bi oju fifọ yii mọ ọ. Lẹyin oṣu meji ti o ti n lo ogun ti wọn fun un nileewosan, Abdulsalam rii pe oju rẹ su ti ko si mọlẹ daradara mọ. Abdulmajeed Abdulsalam ṣalaye fun BBC Yoruba pe oun n kọ iṣẹ mọ iwe ti o n ka nigba naa lọhun to si ni awọn maa n lo Kẹmika lati fin awọn pako ti wọn fi n ṣiṣẹ gẹgẹ bii Kafinta. 'Ojú mi méjèjì pé lọ sí ọ́fíìsì àwọn ọlọ́pàá SARS, bí mo ṣe di afọ́jú ọ̀sàn gangan lórí ẹ̀sùn jíjí àpò owó “customer” tí mi ò mọwọ́ Báyìí kọ́ ní wọ́n ṣe bí èmí àti aya mi ṣùgbọ́n a kọ̀ láti tọrọ bárà- Tokotayà tó ni ìpènijà oju Oògùn N25, 000 tí ń kò rówó rà ló gba ojú lọ́wọ́ mi- Damola Dorcas Ẹ fún wa láṣẹ́ láti yọ ojú yín tẹ bá kú fún ìwúlò alààyè tí ojú rẹ̀ fọ́ - Ibùdó ìtọ́jú ojú ń pariwo O jẹ ko di mimọ pe ẹnikeji ti awọn jọ n ṣiṣẹ lo fẹ du ki pako ti wọn n fin lọwọ ma yi ilẹ ko ma dọti, afi to di pe Kẹmika to gbe lọwọ kan dede da sinu oju Abdulsalam ni. O ni kii ṣe pe o mọọmọ da a si oju oun. Ki ni igbesẹ ti Abdulmajeed ati mọlẹbi ti gbe? ""Iya mi ti gbe mi lọ si oriṣiriṣi ileewosan kaakiri ti wọn n gbiyanju lati ma jẹ ki oju rẹ fọ. Wọn tilẹ sọ fun wa pe iṣẹ abẹ ti mo nilo kii ṣe eyi taa le ṣe ni Naijiria nibi"". O ni wọn o tii ṣe iṣẹ abẹ lori oju yii ri ayafi ki a gbe e lọ si India amọ owo naa ni ko si. ""O si wu mi lati fi oju mi yii riran tori wọn sọ fun mi pe o si ṣeeṣe"". Ẹwẹ, awọn dokita ti fi daa loju pe bi awọn ẹbi rẹ ba ri owo ko jọ, wọn yoo gbe e lọ si Indian lati lee ṣe iṣẹ abẹ to nilo. 'Ìdí rèé tí mo fi ń sin ẹkùn méjì nínú ilé mí' Kunle Adeyanju tí ó gun alùpùpù láti London ti balẹ̀ bìbà sí Nàìjíríà Ṣé ní ìgbà ẹlẹ́ẹ̀kẹfà yìí ni ọwọ́ Atiku Abubakar yóò tẹ èku idà ààrẹ Nàìjíríà?"	https://www.bbc.com/yoruba/afrika-61629898
sports	Cameroon wa ìyà mu bíi gaàrí lọ́wọ́ England, 3-0 ló bá dé	Wọn ṣe iwọn ti wọn le ṣe amọ, ikọ agbabọọlu obinrin orileede Cameroon ti fidirẹmi lọwọ England pẹlu ayo mẹta si odo. Ninu ifẹsẹwọnsẹ naa to waye ni papa iṣere Stade du Hainaut ni Valenciene Cameroon ja fitafita ṣugbọn o jọ bi pe VAR pawọpọ pẹlu ikọ England lati ja ireti wọn kulẹ. Steph Houton lo kọkọ jẹ goolu akọkọ ni iṣẹju kẹrinla ti Ellen White si fi ikeji si awọn Cameroon ni iṣẹju kaarundinlaadọta le diẹ. Cameroon nikan ni ikọ orileede Afrika to ṣẹku ninu idije naa amọ bayi,wọn ti darapọ mọ orileede Naijiria lati ko ẹru wọn pada wa sile. Pẹlu abajade ifẹsẹwọnṣẹ yi, England yoo tẹsiwaju si abala tokangun si kelyi to kangun si aṣekagba idije naa.	https://www.bbc.com/yoruba/ere-idaraya-48737914
religion	Àwọn aṣaájú Mùsùlùmí báwọn Krìsítẹ́nì jọ́sìn ní ṣọ́ọ́sì	Kayeefi ati iyalẹnu nla lo waye ni ọjọ Aiku ana nipinlẹ Kaduna nigba ti awọn musulumi darapọ mọ awọn Kristiẹni lati bawọn jọsin nile isin wọn. Ni ile ijọsin ECWA to wa lopopona Lemu nilu Kaduna, ti isin alajumose naa ti waye, ni awọn musulumi atawọn asaaju awujọ nipinlẹ naa peju si. Igbesẹ yii si ni wn se lati mu ki okun ajọsepọ ẹsin laarin awọn ẹlẹsin mejeeji yi daindain si saaju ibo gbogbo gbooo ti yoo waye lọdun 2023. Nigba to n salaye eredi isẹlẹ naa, alaga fun igbimọ alajọsepọ lagbegbe naa, Sẹnetọ Haruna Azeez Zego ni wọn fi iwe pe awọn musulumi lagbegbe naa wa bawọn jọsin ni. Igbesẹ yii si lo salaye pe o waye nitori bawọn se n fẹ ki ibagbepọ alaafia fẹsẹ mulẹ laarin awọn ẹlẹsin mejeeji ni. Zego wa se sadankata si awọn musulumi ti wọn pe, to si jẹ ipe wọn ọhun. Gẹgẹ bi iwe iroyin Today ti gbe iroyin naa sita, Zego ni “Ijọ wa lo fi iwe pe wọn lati wa ba wa jọsin, eyi si lo jẹ ki wọn wa. Ọpọ awọn musulumi to si ba wa jọsin naa ni wọn jẹ ọmọ Naijiria to n gbe layika ibi ti ile isin wa kalẹ si. Igbesẹ naa si la ro pe yoo mu ki ibagbepọ alaafia tubọ gbopọn si laarin awa ẹlẹsin mejeeji lai fi ti ẹsin ta n sin se.” Lara awọn asaaju ẹsin Islam to bawọn jọsin ninu ijọ ECWA naa, lo sọrọ lori idi ti ibagbepọ alaafia se gbọdọ wa. Bakan naa ni wọn gba pe ko si idi kankan fun awọn ẹlẹsin mejeeji lati maa doju ogun kọ ara wọn nitori ẹsin ti koowa wọn n sin. Ọmọ Naijiria mẹta ti ku ni irinajo lọ si ile mimọ Hajj, ti ọdun 2022. Alakoso ikọ eto ilera ti ileeṣẹ National Hajj Commission, Dokita Usman Galadima lo kede bẹẹ lasiko to n jiyin fun awọn eniyan ohun to ṣẹlẹ ni irinajo si ilẹ mimọ paapaa lasiko Arafat. Galadima ni obinrin meji to jẹ ẹni ọdun mẹtadinlogoji ati ẹni ọdun mejilelọgọta, ti wọn wa lati ipinlẹ Kaduna ati Nasarawa ni wọn ba asiko naa lọ. O fikun un pe arakunrin, ẹni ọdun mejidinlọgọta lo ku ni Hajj ọdun yii, ti o si wa lati ipinlẹ Borno. Galadima ni arinrinajo lati ipinlẹ Borno naa ku si Muna, nigba ti arinrinajo lati Kaduna ku si Arafah, ti eleyii to wa lati ipinlẹ Nasarawa si ku si ilu Makkah. Bakan naa lo ni gbogbo awọn to papoda yii ni wọn ti sin ni ilana ẹsin Mususlumi ni orilẹede Saudi Arabia. Ajọ NAHCON naa ni wọn ti fi to awọn mọlẹbi awọn oloogbe naa leti nipa iṣẹlẹ ọhun. Bakan naa ni Ajọ ọhun fikun un pe Ọjọ Karundinlogun, Osu Keje ni awọn arinrinajo naa yo maa pada wa si ile.	https://www.bbc.com/yoruba/articles/cg6z7p4v96qo
politics	Gbèsè tí Buhari ń jẹ bójúmu, isẹ ìdàgbàsókè ló fi ń ṣe - Agbẹnusọ fún ilé aṣòfin àgbà	"Ṣenatọ Surajudeen Ajibola Basiru, tí gbogbo ènìyàn mọ si SRJ, tíì se agbẹnusọ fun ilé igbimọ asofin àgbà ilẹ̀ wa ti ṣàlàyé pé, kò seese kí ilé asofin fi òfin de ẹnikẹ́ni, pàápàá àwọn aṣáájú wá, láti lọ gba itọju lókè òkun. Agbenuso fún ilé asofin àgbà ní bakan naa ni ọmọ sórí làwọn orile-ede míràn lagbaye, àmọ́ ó wà daba pé, ó yẹ kí ilẹ wa ṣe ìpèsè eto ìlera tó mọyàn lórí ni. Ajibola ni ""Kii se àwọn aṣáájú nìkan ló ń lọ sókè òkun, àwọn onísẹ adani, oniroyin àti àwọn èèyàn tó lowo lati lọ sókè òkun lo ń lọ gba itọju sugbọn a gbọ́dọ̀ kọ́kọ́ tọju ilé na, ká tó lọ síta ni."" Nígbà tó ń sọ̀rọ̀ lórí owoya bilionu lọ́nà ẹgbẹ̀rin àti àbọ̀ náírà tí ìjọba Nàìjíríà ṣẹ̀ṣẹ̀ yá, Ajibola ni irọ tó jinna sooto ni èyí. O ni"" ṣáájú ni ile asofin tí buwolu pé kí ìjọba lọ ya owó náà lókè òkun kí àrùn Covid-19 tó dé, àmọ́ nígbà tí àrùn náà dé, ní ìjọba tún padà wá síwájú ilé pé, kí ilé fontẹ lu u pé kí ìjọba lọ yà owó náà ni abẹle dípò òkè òkun. Lórí iyansipo rẹ bíi agbenuso fún ilé, Ajibola ni yiyan tí wọn yàn òun, tòun ṣẹ̀ṣẹ̀ wá sílè asofin àgbà fún ìgbà àkọ́kọ́, lo ṣe àfihàn ìgbẹ́kẹ̀lé tí àwọn asofin náà ni nínú òun ni. O ni òun ń ṣe iṣẹ́ tí wọn kọ́kọ́ fun òun takuntakun, ní wón tún ṣe fún òun ní isẹ akọni mìíràn, tíì ṣe agbenuso fún ilé. Nígbà tó ń sọ̀rọ̀ lórí bí ìjọba ṣe de òkun lórí àṣẹ konile ó gbélé, ó ní igbese ìjọba náà lo fihan pe, ijọba tó ń gbọ igbe aráàlú lo wà nita, eyi tó fún wọn láǹfààní láti jáde síta lọ wà jíjẹ àti mímú. ""Àmọ́ mo wà ń rọ àwọn ènìyàn wá láti tẹle asẹ ìjọba tó nii ṣe pelu òfin ìtakété síra ẹni, fifi aṣọ bo imú, ki wọn maa fi ọ̀sẹ̀ fọ ọwọ, bẹ́ẹ̀ ni kí wọn jìnnà sí ibi tí èrò bá pọ si. "" Nígbà tó ń sọ bóyá ijoba ati àwọn ọmọ Nàìjíríà tí kẹ́kọ̀ọ́ lórí àrùn Coronavirus, sẹnatọ Ajibola ni a ti kẹ́kọ̀ọ́ tó pọ̀, pàápàá julọ nípa ṣíṣe isẹ ni ile ati ṣíṣe àtúnṣe òfin ajakalẹ àrùn tó wáyé gbẹyin lọ́dún 1926, fifi ìwé ipejọ lè èèyàn lọwọ láti ipasẹ ifiweransẹ Email pẹ̀lú sise ìpàdé àti eto ìdájọ́ lójú òpó ayélujára bíi Skype, Zoom àti bẹẹ bẹẹ lọ. ""Bí ile asofin àgbà, a yà idà mẹwa ọ̀rọ̀ aje wá ṣílẹ̀ fún idagbasoke eto ìlera, ìdènà ajakalẹ àrùn àti ìmọ̀ ẹ̀rọ, tá sì tún ń ṣe agbeyẹwo àwọn òfin wá ti ọjọ́ tí lọ lórí wọn."" Aarẹ Muhammadu Buhari tun ti yan eeyan kan to ti ku si ipo bayii  eleyi to ti n ṣe ọpọlọpọ eeyan ni haahin. Aarẹ fi orukọ Oloogbe Tobias Chukwuemeka Okwuru gẹgẹ bii ọkan lara awọn ọmọ igbimọ alakoso fun ajọ ijọba apapọ kan lẹyin oṣu meji to ti jade laye. Aarẹ Buhari fi iwe kan ṣọwọ si ileegbimọ aṣofin agbalorilẹede Naijiria ni ọjọ Iṣẹgun ninu eyi to kọ orukọ awọn eeyan mẹtadinlogoji to fẹ yan si ipo lai mọ pe Ọgbẹni Okwuru ti jade laye loṣu keji ọdun 2020. Bi ẹ ko ba gbagbe bi ọdun mẹta sẹyin ni iroyin lu igboro pa pe Aarẹ yan ọpọ awọn eeyan to ti jalaisi sipo akoso loniran-an-ran. Ninu ọrọ rẹ, ọkan lara awọn amugbalẹgbẹ fun aarẹ, Lauretta Onocjie ṣalaye penigba ti aarẹ kọ yan Okuru, ko tii ku nigba naa koda, 'o funra rẹ mu iwe ẹri rẹ wa ni imurasilẹ fun ifọrọwanilẹnuwo ti yoo waye ni ileegbimọ aṣofin agba.' Ní ọjọ́ Isẹgun nílé asofin àpapọ̀ ilẹ̀ wa fi ontẹ lu ọgbọn biliọnu dọla ($30bn) owo tí ijọba àpapọ̀ ilẹ̀ wá fẹ gba lọdọ àjọ ayanilowo lagbaye IMF. Láti ìgbà tí ìjọba àpapọ̀ si ti tẹ pẹpẹ owoya náà síwájú àwọn asofin àgbà, làwọn ọmọ orílẹ̀ èdè yìí tí ń béèrè pé ṣe ilẹ̀ wá tún nílò owoya kankan lásìkò tí ọrọ aje agbaye ti dagun yìí? Wọn ní ṣe akọtun ìbéèrè fún owoya yìí, èyí tí yóò mú kí gbèsè tí ilẹ wa jẹ́ láwùjọ agbaye fò fẹrẹ sì biliọnu mẹtadinlọgọrun dọla ($97bn), kò ní ṣe àkóbá ńlá fún igbaye-gbadun àti ọjọ́ ọ̀la àwọn ọmọ orílẹ̀ èdè yìí? Àmọ́ ṣe ẹni tó béèrè ọrọ, lo fẹ́ ìdí rẹ gbọ, nínú ìwádìí ikọ ìròyìn BBC Yoruba, ìjọba àpapọ̀ ti ṣàlàyé pe, oun fẹ́ gba owó náà lati fi mú kí ọrọ aje Nàìjíríà gbéra lásìkò ajakalẹ àrùn Covid-19 yìí, tí epo rọbi kò ta mọ ni ọjà àgbáyé, ti ọ̀rọ̀ aje àgbáyé si dẹnu kọlẹ. Ìjọba ni owo naa ni òun fẹ́ fi ṣe àwọn àkànṣe isẹ tó yà kalẹ ninu eto isuna ọdún 2020. Ìjọba àpapọ̀ ni àkànṣe isẹ mọkandinlọgọrun tó wà káàkiri àwọn ẹkùn idibo tí ń bẹ lorilẹede èdè yìí, làwọn yóò fi owóya náà gbọ bukata rẹ. Ìjọba sàlàyé pé, lọ́dún tó kọjá àkànṣe isẹ mẹ́rin péré nínú àwọn àkànṣe iṣẹ́ náà, ni ile asofin àgbà tó kogba wọlé fi àṣẹ si láti gbọ bukata rẹ lọ́dún 2016, nígbà tí àwọn àkànṣe isẹ yoku tí wọn kò buwọlu sì ṣe koko fún idagbasoke Naijiria. Lára àwọn àkànṣe isẹ ti ijọba si lo ṣe koko náà, tí wọn fẹ gbọ bùkátà wọn nínú owóya ọhun, lo wa ni ẹka eto ìpèsè ohun amusagbara, iwakusa, eto ọgbin, eto ìlera, ìpèsè omi tó ṣeé mú àti eto ẹ̀kọ́. Ìjọba wá rọ àwọn ọmọ Nàìjíríà láti nigbagbọ nínú ìjọba, nítorí owoya náà ní wọn yóò lo fún àwọn àkànṣe isẹ tó yẹ fún. Ewu n bẹ loko lọngẹ, longẹ gan an ewu! Aarẹ ẹgbẹ awọn dokita lorilẹede Naijiria(NMA), Dokita Francis Faduyile sọ pe oṣeeṣe kawọn agboku atawọn to wa leti iboji lasiko isinku olori awọn oṣiṣẹ Aarẹ Muhammadu Buhari, Abba Kyari ko aarun coronavirus lati bẹ. Nigba to n ba BBC Yoruba sọrọ, Dokita Faduyile ni bawọn eeyan ti pejọ leti iboji ati bawọn agboku naa ṣe gbe oku Abba Kyari tako ilana ijina sira ẹni ti ajọ to n gbogun ti ajakalẹ aarun, NDCD la kalẹ. Aarẹ ẹgbẹ awọn dokita ni Naijiria fikun ọrọ rẹ pe ko yẹ ki ipejọpọ nibi kibi ju ogun eeyan tabi eeyan mẹẹdọgbọn lọ lasiko ti coronavirus wa lode yii. ''Aisan yii le ti ara oku ti wọn sin bọ si ara awọn eeyan to gbe posi tabi awọn eeyan to wa leti iboji,'' Dokita Faduyile lo woye bẹẹ. O ni bi awọn eeyan ti sun mọ ara wọn nibi isinku Abba Kyari le ṣakoba fun awọn ọmọ Naijiria. Dokita Faduyille sọ pe o yẹ ki gbogbo eeyan to wa nibi isinku naa yara wọn sọtọ ninu igbele fun ọjọ mẹrinla ki wọn si ṣe ayẹwo lati mọ boya wọn ko ni aarun naa. Bakan naa lo bu ẹnu atẹ bi awọn oṣiṣẹ eleto ilera ṣe bọ aṣọ idaabo bo ara ẹni lọwọ aarun nibi isinku naa. Ẹwẹ, lẹyin ọpọlọpọ ọjọ ti ile ẹjọ di da a lẹbi pe o tapa si ofin konile o gbele nipinlẹ Eko, gbaju-gbaja oṣerebinrin, Funke Akindele-Bello ti sọrọ lori iṣẹlẹ naa. Ninu fidio kan to fi sita lọjọ Aiku, Akindele dupẹ lọwọ awọn ololufẹ rẹ fun atilẹyin ati aduroti wọn lasiko to fi la 'ewu' kọja. Lẹyin to dupẹ lo ba awọn eniyan sọrọ pe otitọ ni pe aarun coronavirus wa lode. Funkẹ sọ pe ""asiko ẹkọ kikọ ni ọsẹ bi i melo sẹyin jẹ fun oun, ṣugbọn ko gbọdọ da itẹsiwaju duro."" ""Ẹyin ọrẹ mi, lootọ ni aarun coronavirus wa. Gbogbo wa lati si gbọdọ tẹsiwaju lati ṣiṣẹ pọ pẹlu ijọba ipinlẹ Eko ati ijọba apapọ nipa diuro nile, fifọwọ loorekoore ati sise iyagosiraẹni. Ijina sira ẹni yoo ṣe iranlọwọ lati kapa aarun coronavirus. O ba awọn ti eeyan wọn toi ku sọwọ coroanvirus. O ki awọn eleto ilera. Àṣìṣe ló ṣẹlẹ̀ níbi ètò ìsìnkú Abba Kyari- FCTA Awa naa gba pe aṣiṣe lo waye nibi eto isinku ati lẹyin isinku olori oṣiṣẹ fun Aarẹ Buhari, Abba Kyari- FCTA Ileesẹ ijọba apapọ to n mojuto ọrọ Abujato jẹ olu ilu Naijiria ti sọrọ lori ohun to ṣẹlẹ nibi eto isinku Abba Kyari ni iboji Gudu nilu Abuja ni ana. Wọn dupẹ lọwọ awọn ọmọ Naijiria to ya fọnran naa ati awọn to pin in titi ti ọwọ ijọba fi tẹẹ. Wọn ni iwa bi arakunrin naa ṣe bọ aṣọ idaabobo to wọ lasiko to n gbe oku Abba Kyari sọnu silẹ naa ku diẹ kaato. Eyi lo si ti jẹ ki ijọba Abuja gbe igbesẹ to yẹ pe: Ijọba ni wọn rii pe awọn ohun eelo aabo ara ẹni lọwọ ajakalẹ aarun coronavirus naa wa kaakiri iboju oku naa Ṣugbọn bayii, wọn ti lọ palẹmọ gbogbo ohun to wa nilẹ kaakiri itẹ oku ni Gudu nilu Abuja. Bakan naa ni ijọba FCTA ti lọ fin kokoro apako ati apa kokoro aifojuri kaakiri itẹ oku to wa ni agbegbe Gudu nilu Abuja lati dẹkun itankalẹ arun coronavirus. Ni Afikun, wọn ti n ko awọn eeyan ti ọrọ kan bi awọn oṣiṣẹ ni iboji oku naa si igbele fun ọjọ mẹrinla, lẹyin ti wọn yoo ṣe ayẹwo to yẹ fun wọn. Ni afikun, FCTA tun fi atẹjade sita pe awọn ti da gbogbo awọn ti ọrọ kan mọ, awọn si ti fi ara balẹ wo iṣẹ ti wọn ṣe nibẹ ati ọna abayọ siṣoro to wa bayi FCTA ṣeleri pe lẹyin isinku Abba Kyari yii, awọn lawọn yoo maa ṣeto oku ẹnikẹni ti coronavirus ba tun pa ni Abuja. Wọn fi awọn ara Abuja lọkan balẹ pe ko nii si ewuitankalẹ ajakalẹ arun corona ni Abuja ati agbegbe rẹ. Awuyewuye lórí nǹkan márùn ún tí ó níí ṣe pẹ̀lú Abba Kyari nígbà ayé rẹ̀ rèé Abba Kyari: Awuyewuye lórí nǹkan márùn ún tí ó níí ṣe pẹ̀lú olórí òṣìṣẹ́ ààrẹ Buhari tó kú rèé Bí àwọn ọmọ Nàìjíríà kan ṣe ń daro ikú Abba Kyari pé ẹni re lọ, ní àwọn míràn ń ju oko ọ̀rọ̀ lu àwọn oloselu lori ikú rẹ. Olori awọn oṣiṣẹ ni ileeṣẹ Aarẹ lorilẹede Naijiria, Abba Kyari ju awa silẹ, o dagbere faye lalẹ ọjọ Ẹti lẹyin to ba arun COVID-19 wọ iyaaja ṣugbọn ti ko lee bori. Ọpọ lo n foju wo Abba Kyari nigba aye rẹ gẹgẹ bii ẹni to lagbara julọ ni iṣejọba aarẹ Buhari. Ni ọdun 2015 ni aarẹ Buhari yan Abba Kyari gẹgẹ bii olori awọn oṣiṣẹ ni ọfiisi aarẹ; ipo yii lo si wa di ọdun ọjọ kẹtadinlogun oṣu kẹrin, ọdun 2020. Nigba aye rẹ oniruuru awuyewuye lo wọ tọọ lẹyin: Ẹsun pe Abba Kyari gba abẹtẹlẹ lọwọ ileeṣẹ ibanisọrọ MTN Lọdun 2016 lẹyin ti ajọ to n ṣakoso ẹka ibanisọrs lorilẹede Naijiria, NCC paṣẹ ki ileeṣẹ ibanisọrọ MTN o san owo itanran fun bi o ṣe kuna lati ys gbogbo nọmba ibanisọrọ awọn eeyan ti ko ṣeto iforukọsilẹ awọn nọmba ibanisọrọ wọn gẹgẹ bi ofin ṣe laa kalẹ. Wọn fi ẹsun kan oloogbe Abba Kyari nigba naa pe o gba owo ẹyin to to ẹẹdẹgbẹta miliọnu naira lọwọ ileeṣẹ naa lati lee din iye owo itanran ti wọn ni ki ileeṣẹ naa san nigba naa. Ko sẹni to fi idi eyi mulẹ nigba naa nitori Abba Kyari funra rẹ gan ke sawọn oṣiṣẹ agbofinro DSS lati wadii oun. Ẹsun pe Abba Kyari ni olori awọn igbimọ apaṣẹ wa (Cabal) ni ileeṣẹ aarẹ. Lati igba ti aarẹ Buhari ti de ori oye ni ariwo pe awọn alagbara kan wa to n paṣẹ ni ijọba rẹ ti bẹrẹ. Awọn alagbara yii ni wọn ni wọn n fi ọla jiyọ ti wọn si ti sọ aarẹ Buhari di aarẹ gbẹwudani. Ọrọ yii di ọrọ ajọsọ kaakiri orilẹede Naijiria paapaa julọ lasiko ti ara aarẹ Buhari ko fi ya to fi lọ gba itọju ni ilu Lọndọn. Gẹgẹ bi iroyin nigba naa,ko si ẹnikẹni to lee ṣe ohunkohun nigba naa bi awọn igbimọ alagbara yii ko ba fọwọ sii. Aawọ laarin Abba Kyari ati aya aarẹ, Aisha Buhari Iyawo aarẹ Buhari, Aisha Buhari ni a lee sọ pe o jẹ eeyan akọkọ lara awọn to sun mọ aarẹ Buhari  to kọkọ pariwo sita pe lootọ ni awọn igbimọ alagbara yii wa. Aisha Buhari pariwo sita nigba naa pe pe awọn eeyan kan n ko aarẹ Buhari ni papa mọra ti wọn si sọ ara wọn di apaṣẹ waa ni ileeṣẹ aarẹ. Kyari ko iyan ipo igbakeji aarẹ, Oṣinbajo kere. Bakan naa ni iroyin lọ kaakiri nigba kan naa lorilẹede Naijiria to fẹsun kan Abba Kyari nigba naa pe o n lo anfani bi o ṣe sunmọ aarẹ Muhammadu Buhari  lati maa fi jẹ gaba le igbakeji aarẹ, Yẹmi Oṣinbajo lori. Ọpọ awọn iwe iroyin abẹle lorilẹede Naijiria nigba naa ni wọn royin bi Abba Kyari ṣe n lo agbara aarẹ Buhari lati ti awọn ohun ti Oṣinbajo ba beere fun inawo si ẹgbẹ kan Awuyewuye pe Abba Kyari n toju bọ ọrọ to nii ṣe pẹlu abo orilẹede Naijiria. Laipẹ yii ni awọn iwe iroyin abẹle kan gbee pe iwe ijsba kan wa ti adari eto abo lorilẹede Naijiria, Babagana Monguno ti n fi ẹsun kan Abba Kyari pe o ṣe ayọjuran lọna to lewu si ọrọ eto abo orilẹede Naijiria. Bakan naa ni Monguna ti fẹsun kan Abba Kyari pe o n paṣẹ fun awọn olori ileeṣẹ alaabo gbogbo lorilẹede Naijiria, eleyi ti aarẹ funrarẹ kii mọ si lọpọ igba. Ẹ wo àwọn ẹ̀kọ́ tí ikú Abba Kyari kọ olóṣèlú Nàìjíríà - Aráàlú ṣàlàyé Yoruba ni bàa kú laa dere, èèyàn kò sunwọn ni aaye àmọ́ èyí kò rí bẹ́ẹ̀ pẹ̀lú ikú olórí òṣìṣẹ́ nílé isẹ Ààrẹ, Abba Kyari tó dara ilẹ̀.Lójú opo ikan sira ẹni Twitter àti Facebook, onírúurú ọ̀nà ni awọn ọmọ Nàìjíríà ń gba daro olóògbé náà, bí àwọn kan se kárí bọnu pé ẹni re lọ, ní àwọn miran lọ ikú rẹ láti sọ oko ọ̀rọ̀ sáwọn oloselu Nàìjíríà. Bẹẹ si ni ọ̀pọ̀ àwọn akẹẹgbẹ rẹ nínú oselu, pàápàá àwọn igun alátakò lo ń ṣe ìdárò rẹ fún ipa tó ko fún ìlọsíwájú orílẹ̀-èdè Nàìjíríà. Femi Fani-Kayode @realFFK daro pé òun ti pàdánù ọrẹ ogójì ọdún táwọn di jọ lọ sílè ẹ̀kọ́ fasiti Cambridge. O ṣe àpèjúwe olóògbé náà bíi èèyàn rere àti ẹni apọnle bí ó tilè jẹ́ pé èrò àwọn nínú òṣèlú ṣe ọ̀tọ̀ọ̀tọ̀. Daddy Freeze @DaddyFRZ lójú òpó tiẹ̀ ni, ẹkọ mẹta ni ikú Abba Kyari kọ àwa ọmọ Nàìjíríà àtàwọn oloselu. Èkíní ni pé, ikú Kyari fìdí rẹ múlẹ̀ pé, lóòótọ́ ni àrùn Coronavirus wá, to sì ń pá èèyàn.Ẹ̀kọ́ kejì ni pé a nílò abẹrẹ ajẹsara ni kíákíá lórílẹ̀-èdè yìí tí ẹkọ kẹta si n ke si wa pé àwọn ilé ìwòsàn wá nílò àtúnṣe lọgan. Awọn mii n beere ibeere nla pé bawo la ṣe fẹ mọ pe Abba Kyari ganhan lo ku  lasiko yii pé Ta lo le sọ nipato pe Kyari ni wọn n sin pe o ku? @CallMeBiola sọ ń tiẹ̀ pé, bóyá Abba Kyari lo kú àbí ẹlòmíràn, inú òun kò dùn rárá pé àrùn Covid-19 ń pá ọmọ Nàìjíríà. Bákan náà ni àwọn miran ń kesi àwọn aláṣẹ Nàìjíríà pé, kí wọn kọ ẹ̀kọ́ ńlá nípa ohun tí àwọn ọmọ Nàìjíríà ń sọ lẹ́yìn ikú Abba Kyari Wọn ni ki wọn sì máa rò ohun tí aráyé yóò sọ nípa tiwọn náà, tí wọn ba papoda. Awọn bii: @akeula_trendy Jù gbogbo rẹ lọ, àwọn oloselu Naijiria ni wọn ń kesi julọ lórí ikú olórí òṣìṣẹ́ fún Ààrẹ Buhari, láti fi ikú rẹ ṣe arikọgbọn. Ọpọ ni bí onirese wọn kò bá fín igba mọ, èyí tí wọn fín silẹ, kò leè parun láéláé ati pe ariṣe larika; arika ni baba iregun, ohunkohun ti oloṣelu kọọkan ba ṣe laraye a royin lọjọ iku rẹ. Ìfẹ́ orílẹ̀-èdè Nàìjíríà  ló sọkùnfà ikú Kyari - Lai Mohammed Abba Kyari: Lai Mohammed sọ pé aájò kí Nàìjíríà le dára ló sọkùnfà ikú Kyari Minisita fun eto iroyin ati aṣa ni Naijiria, Lai Mohammed ti sọ pe aajo Naijiria lo pa Abba Kyari. Aarun Covid-19 ti ṣekúpa olórí àwọn òṣìṣẹ́ ní ilé ìjọba ní Abuja tó tún jẹ amúgbálẹgbẹ fún Ààrẹ Muhammadu Buhari. Lasiko to n ba BBC Yoruba sọrọ, Lai sọ pe eniyan to fi ara ṣiṣẹ fun Naijiria, to si nifẹ orilẹ-ede naa ni Kyari jẹ nigba aye rẹ, tako bi ọpọlọpọ ṣe maa n bu ẹnu atẹ lu u. Lai ṣapejuwe Kyari gẹgẹ bi ọkan pataki ninu iṣejọba Aarẹ Muhammadu Buhari, ""nitori pe ko si nkankan ti aarẹ fẹ ẹ ṣe ti ko ni i fi to o l'eti. Oun ni alamọran aarẹ."" Gẹgẹ bi Lai ṣe sọ, ọpọlọpọ eniyan ko mọ nipa oloogbe pe o fi tọkantọkan ṣiṣẹ fun ilu wa lati ri pe iṣẹ agbẹ lọ soke, ni pataki julọ, ọrọ irẹsi gbingbin, ati ajilẹ (fertilizer) wa lara awọn nkan to mu lọkunkun dun."" Lai tẹsiwaju lati sọ pe ọrọ Kyari dabi olootọ ti kii lẹni. ""Germany to lọ to ti kagbako coronavirus, ko lọ fun igbadun ara rẹ. O lọ nitori ilu ni. Ọrọ ina mọna-mọna Naijiria lo ba lọ sibẹ. ""Aarẹ ni iku rẹ maa fi pupọ nitori pe o jẹ ẹnikan ti aarẹ gbarale pupọ fun imọran."" Wọn ti gbe oku olori awọn oṣiṣẹ fun Aarẹ Buhari, Abba Kyari de ilu Abuja fun isinku. Oluranlọwọ fun Buhari lori ọrọ ayelujara, Bashir Ahmad lo fi ikede naa sita. Èyí ni àwọn nkan tó yẹ́ kí o mọ̀ nípa Abba Kyari tí coronavirus pa Abba Kyari ti iku wọlede mu lọ lẹyin ikọlu ajakalẹ arun coronavirus to n gbẹbọ lọwọ gbogbo agbaye yii jẹ odu ti kii ṣe aimọ fun oloko. Ẹya Kanuri lati ipinlẹ Borno ni olori oṣiṣẹ fun Aarẹ Muhammadu Buhari, Abba Kyari, ti aarun Covid-19 pa. Ni ọdun 1980, o gba oye imọ ijinlẹ akọkọ ninu imọ nipa ibagbepọ ẹda, Sociology, ni fasiti Warwick. Bakan naa lo gba oye imọ ijinlẹ akọkọ ninu imọ ofin ni Fasiti ilu Cambridge. Ọdun 1983 ni wọn gba a wọle si iṣẹ aṣofin ni Naijiria, lẹyin to lọ si ileewe imọ ofin Naijiria, Nigeria Law School. Yatọ si eyi, Kyari tun kẹkọọ lori idagbasoke amojuto ileeṣẹ, ni ileewe eto okoowo, Harvard Business School lọdun 1992 ati 1994. O fẹ iyawo kan, o si bi ọmọ mẹrin. Nigba aye rẹ, Kyari ṣiṣẹ amofin pẹlu gbaju-gbaja oloṣelu, oloogbe Fani-Kayode. O ṣiṣẹ gẹgẹ bi olootu iroyin nileeṣẹ New Africa Holdings Limited nilu Kaduna. Laarin ọdun 1990 si 1995, Kyari jẹ oye akọwe fun igbimọ oludari African International Bank Limited. Bakan naa lo jẹ oludari agba fun ẹka awọn alamojuto ni ile ifowopamọ United Bank for Africa, UBA, ko to di pe o di ọga patapata. Lọdun 2002, wọn yan-an gẹgẹ bi oludari igbimọ alakoso fun ileeṣẹ aladani Unilever Nigeria, ko tun to o darapọ mọ igbimọ alakoso ileeṣẹ eporọbi Exxon Mobile Nigeria. Kyari lo ṣaaju awọn aṣoju ẹkun ariwa Naijiria lọdun 1994 nibi  apero National Constitutional Conference ki wọn to yan an gẹgẹ bii alaga igbimọ to n mojuto ọrọ eto aabo. Abba ti ṣiṣẹ gẹgẹ bii ọkan lara awọn ọmọ igbimọ adari ile ifowopamọ First Bank, Merchant Bank of Commerce ati ile iṣẹ Adojutofo Standard Alliance Insurance ri. Ọdun 2015 ni wọn yan Kyari gẹgẹ bi Olori awọn oṣiṣẹ fun Aarẹ Muhammadu Buhari. Kyari jẹ eniyan pataki ninu eto iṣakoso Buhari, debi pe awọn iroyin kan sọ pe oun gan-an ni onílù tó n lu ìlù fún ìròmi Aarẹ Buhari. Aarun coronavirus ti pa olori awọn oṣiṣẹ lọfiisi Aarẹ Muhammadu Buhari, Abba Kyari. Agbẹnusọ fun aarẹ Buhari, Femi Adesina lo kede iku rẹ lojo opo twitter ni oru ọjọ Abamẹta. Gẹgẹ bi Adesina ṣe sọ, ọjọ Ẹti, ọjọ kẹtadinlogun, oṣu Kẹrin ni Kyari ku. Ọjọ kẹrinlelogun, oṣu Kẹta, ọdun 2020, ni ajọ to n mojuto itankalẹ aarun ni Naijiria, NCDC, kede pe Kyari ni Covid-19. Ọjọ diẹ ṣaaju ọjọ naa ni Kyari pada si orilẹ-ede Naijiria nibi to ti lọ duna-dura okoowo kan pẹlu ileeṣẹ Siemens AG. Ilu Abuja ni wọn ti kọkọ n tọju Kyari, ko to o di pe iroyin sọ pe wọn ti gbe e wa si ilu Eko ni ọjọ kọkandinlọgbọn, oṣu Kta, lati maa gba itọju fun aarun naa. Ọpọlọpọ ọmọ Naijria lo si bu ẹnu atẹ lu igbesẹ naa, pẹlu alaye pe ilu ti ẹni to ni Covid-19 ba n gbe naa ni ki wọn o ti ma a tọju wọn. Iroyin sọ pe Abba Kyari ni aisan otutu aya, Pneumonia, ati awọn aisan miran ninu agọ ara rẹ, ko to di pe o ko aarun coronavirus. Awọn onimọ nipa eto ilera si ti sọ pe awọn to ba ni iru awọn aisan bẹ ẹ lara tẹlẹ ni coronavirus yara lati pa. Kyari ni olori ijọba to kọkọ ni Covid-19 ni Naijiria."	https://www.bbc.com/yoruba/afrika-52335690
entertainment	Yemi Ayebo, Yemi My Lover: Ìdí rèé tí orin kíkọ fi máa ń pò nínú sinimá mi...	Bi ẹ ba jẹ ẹni to n fi ọkan ba ere sinima lorileede Naijiria bọ daadaa, kete ti wọn ba ti darukọ Yemi My Lover, ko ni ṣe yin ni kayeefi. Gbajugbaja elere sinima yii, Yemi Ayebo ni BBC Yoruba gba lalejo lori eto wa loju opo Facebook. Ninu ifọrọwero naa ti pupọ awọn ololufẹ rẹ ti darapọ mọ wa Yemi My Lover tu kẹkẹ ọrọ silẹ nipa awọn nkankan. Lara ohun to sọ fawọn ololufẹ rẹ ni ipa to ko ninu ere sinima Naijiria paapaa julọ nipa ṣiṣe atọna fawọn elere sinima to ti wa gun oke agba loni. O sọ pe Afees Ọwọ ti o wa di ilumọọka loni jẹ ọkan lara awọn to kọṣẹ sinima lọdọ ohun. Koda o ni orukọ inagijẹ rẹ''Ọwọ'' to n jẹ ''emi ni mo fun un.'' Ọmọ bibi ikarẹ ni Ilu Ondo,Yemi Ayebo wa lara awọn to kọkọ tan irawọ ere sinima agbelewo lede Yoruba pèlu awọn sinima bi Yemi My Lover, Joke Onibudo ati Ọdẹ Aperin. Nigba ti BBC Yoruba beere lọwọ rẹ boya o ṣi n ṣe ere sinima,Yemi Ayebọ sọ pe ''oun ko fi igba kan fi sinima lọrun silẹ' ''Ninu igbagbọ temi,ki eeyan ma han ninu sinima ni gbogbo igba ko tumọ si pe ere to n gbe jade ni ẹkọ tawn eeyan le kọ'' O tẹsiwaju pe ''bi eniyan ba ni sinima kan laarin ọdun mẹta awọn eeyan ko ni gbagbe rẹ'' O tun ṣalaye idi ti orin fi maa n pọ ninu awọn ere sinima rẹ nipe oun feran orin kiko gan an ni. ''Ẹni ti o ba ṣe fiimu ti ko fi orin sinu rẹ, ko ti ṣisẹ ere sinima. Eyi ni ẹkọ taa kọ lati ọdọ Ade Love ati Hubert Ogunde'' O ni sọ nipa pataki orin kikọ ninu aṣa ati igbelarugẹ ede Yoruba	https://www.bbc.com/yoruba/afrika-50985873
health	Toddlers fed spiked Crackers: Olùdarí 'Daycare' tàwọn ọmọdé mẹ́ta tí jẹ bisikíítìi tí wọn fí igbó sí yóò fojú bá ilé ẹjọ́	Alakoso Daycare kan ti awọn ọmọ kekeeke ti jẹ bisikiiti ti wọn yi igbo mọ, lawọn ọlọpaa ti fẹsun ṣiṣe ika fọmọde kan nilu Virginia l'Amẹrika. Ọrọ yii jẹyọ ninu atẹjade kan ti ẹka ileeṣẹ ọlọpaa agbegbe Stanford ni orileede Amẹrika fi sita. Gẹgẹ bi wọn ṣe sọ, ni oṣu Kẹta ọdun yii ni ọlọpaa dahun si ipe kan ti wọn ni ki wọn wa wo nkan to n ṣẹlẹ ni ile iwosan Strafford. Ni ile iwosan naa, wọn lawọn ri awọn ọmọde mẹta kan ti ọjọ ori wọn ko ju ọdun kan lọ. Nkan taa si gbọ ni pe awọn obi wọn gbe wọn lọ si ile iwosan lẹyin ti wọn ri pe oju awọn ọmọde yi n pọn, ti wọn si n fa tikọ tikọ. Awọn dokita ile iwosan ṣalaye fawọn agbofinro pe awọn ri ẹri pe awọn ọmọ yi ti ni alabapade eroja  oogun oloro taa mọ si tetrahydrocannabinol. Lati le mọ ibi ti ọrọ ti wọ wa, iwadii ranpẹ fihan pe ile itọju Daycare kanna lawọn ọmọ mẹta yi jijọ n lọ. Kete ti wọn gbọ ọrọ yi ni wọn yan ọlọpaa kan lati pada lọ si itọju Daycare ọmọde ti wọn ti gbe awọn ọmọ naa wa si ile iwosan. Nibẹ ni wọn ti ri ounjẹ ipapanu ''gold fish crackers'' ti a le pe ni bi bisikiiti tawọn ọmọde n jẹ, ti wọn fi si ẹgbẹ aga ijoko awọn ọmọ yi. Aṣẹyinwa aṣẹyinbọ, wọn gbe bisikiiti yi lọ si ile ayẹwo laabu, ti esi to jade nibẹ si fihan pe oogun oloro igbo wa ninu eroja bisikiiti yii, iyẹn tetrahydrocannabinol. Kini nkan ti wọn ṣe fun ẹni to ni Daycare ọmọde yi? Arabinrin ẹni ọgọta ọdun to ni Daycare naa ko duro ki ọlọpaa wa mu, ko to lọ yọju si agọ ọlọpaa. Nibẹ ni wọn ti fi ẹsun onigun mẹta kan lori pe o ṣe akoba fun ọmọde. Wọn gba oniduro rẹ ni ẹgbẹrun meji dọla tii ṣe $2,000 lọwọ rẹ, ki wọn to tu silẹ lati pada sile gẹgẹ bi atẹjade ọlọpaa ṣe wi. Bakan naa ni ile itọju ọmọde Daycare yi ti jọwọ iwe aṣẹ wọn.	https://www.bbc.com/yoruba/agbaye-61127960
politics	South Sudan: Ààrẹ àti alátakò rẹ̀ kò jẹ́ kí àláfíà jọba	Yorùbá bọ̀ wọ́n ní bí ara ilé ẹni bá ń jẹ kòkòrò burúkú tí a kò bá sọ fun, kùrùkẹrẹ rẹ̀ kò ní jẹ́ kí ènìyàn sùn lóru. Àwọn orílẹ̀ èdè tó mú ilé ti South Sudan ti ní orílẹ̀ èdè náà ṣì ń ṣẹ̀jẹ̀, nitori àwọn ìjà abẹ́nú tó ń bà á fínra. Wọn ni laasigbo si n waye lorilẹede naa lai naani gbogbo ìwé àdéhùn àláfíà tí Ààrẹ Salva Kiir àti alátakò rẹ̀, Riek Machar tọwọ́ bọ̀. Àjọ ìlà oòrùn ilẹ̀ Adúláwọ̀, IGAD ní onírúurú ìpèníjà ni àdéhùn náà ń kojú, tó fi mọ́ ọ̀rọ̀ lórí kíkọ ìwé òfin tuntun fún orílẹ̀ èdè náà àti pípalẹ̀mọ́ fún ètò ìdìbò. Aṣojú IGAD ní South Sudan, Ismail Wais ní IGAD kò le ní ìsinmi nígbà tí South Sudan ń gbóná janjan tó sì rọ àwọn àjọ àgbáyé láti ṣe àtìlẹyìn fún ètò àláfíà tó ń lọ lọ́wọ́ ní South Sudan. Ó ní ìrètí wà pé ìgbìmọ̀ tí yóò mú àyípadà bá ètò ìjọba tí ìjóba gbe kalẹ̀ lẹ́yìn ìwé àdéhùn náà yóò mú òpin bá ìjà tó ń wáyé tó sì ti ṣe ikú pa ọ̀pọ̀ ènìyàn, tí àwọn mìíràn sì di aláìnílí lórí mọ́. Ní ìbẹ̀rẹ̀ ọdún yìí ni Ààrẹ Salva Kiir ti kéde pé ètò ìdìbò yóò wáyé láì ṣe ètò ìkànìyàn ṣùgbọ́n tí Machar tako ìpinu yìí. Machar ní ètò ìdìbò kò ní wáyé bí kò bá sí àjọ ọmọ ogun tó dúró ire, kí ìwé òfin mìíràn jẹ́ kíkọ, kì ètò ìkànìyàn wáyé àti ríri pé àwọn tó ń ṣe àtìpó ní orílẹ̀ èdè mìíràn padà sílé láti kópa níbi ètò ìdìbò.	https://www.bbc.com/yoruba/afrika-60503490
politics	Sunday Igboho‘s Birthday: Àwọn olólùfẹ́ Igboho rawọ́ ẹ̀bẹ̀ sí ìjọba Benin láti tú u sílẹ̀, wọ́n ní Ó ń jà fún ìran rẹ̀ ni, kìí ṣe apànìyàn	Ni ọjọ Aiku lawọn ọmọ ẹyin, ara, ẹbi ati ọrẹ eekan lara awọn to n pe fun idasilẹ orilẹede Yoruba, Oloye Sunday Adeyẹmọ ti ọpọ mọ si Sunday Igboho, ṣe ayẹyẹ ọjọ ibi ọdun kọkandinlaadọta rẹ. Wọn fi ile pọn ọti fi ọna roka, ṣugbọn wọn ko gbagbe lati fi asiko naa rawọ ẹbẹ fun itusilẹ Sunday Igboho. Sunday Igboho ṣi wa ni ahamọ ofin lorilẹede Benin Republic lẹyin ti wọn mu ni oṣu diẹ sẹyin lasiko to n gbiyanju lati gba orilẹede Benin lọ si orilẹede Germany. Awọn omọlẹyin rẹ to ba BBC News Yoruba sọro ṣalaye pe Sunday Igboho kii ṣe janduku, ọdaran tabi apaniyan gẹgẹ bi awọn alaṣẹ Naijiria ṣe n sọ. Wọn ni ọṣẹ kan ṣoṣo ti wọn lee sọ pe o ṣẹ naa ni pe o n gbiyanju lati gba awọn eeyan rẹ lọwọ awọn agbenipa ti wọn n wọle wa pa wọn lori ilẹ baba nla wọn. Ọjọ Kini, Oṣu Keje, ọdun 2021 ni Sunday Igboho wọ gau pẹlu ijọba Naijiria lẹyin ti Ajọ DSS ṣe ikọlu si ile rẹ, ti wọn si tun kede pe wọn n wa. Adari ẹgbẹ ọmọ Oodua, Ọjọgbọn  Banji Akintoye ti kesi ajijagbara ilẹ Yoruba, Sunday Igboho pe ko fi ọkan balẹ nitori ko si ẹni to gbagbe rẹ. Akintoye sọ eyi lati ba a ṣe ajọdun ayajọ ọjọ ibi rẹ to pe ẹni ọdun mọkandinlaadọta. Agbẹnusọ fun Akintoye, Maxwell Adeleye lo fi eyi lede ninu atẹjade ti wọn fi lede fun awọn oniroyin. Akintoye ni ija ilu ni Sunday Igboho n ja ti ọpọlọpọ araalu si fẹran rẹ nitori naa wọn ko le e gbagbe rẹ titi lai. ''Sunday Igboho duro ti awọn eniyan rẹ, ko si si ẹni to duro ti awọn eniyan rẹ to ri idojuti lailai, nitori naa ko si ẹni to le e fi ẹyin Sunday Igboho janlẹ.'' ''Nitori naa gbogbo ọmọ Yoruba labẹ Ilana ọmọ Odua n ki Sunday Igboho ku ayẹyẹ ọjọ ibi ẹni ọdun mọkandinlaadọta.'' ''O da wa loju pe ọjọ ibi ẹni ọdun aadọta rẹ yoo jẹ ninu ayọ ati idunnu, ti wọn yoo si ṣe ayẹyẹ rẹ kaakiri agbaye, nitori eyi kii ṣe opin irinajo rẹ.'' Bakan naa ni Aarẹ Ọna Kakanfọ ti ilẹ Yoruba, Gani Adams naa ki Igboho ku ayajọ ọjọ ibi rẹ, to si rọ ijọba orilẹede Benin Republic lati fi Sunday Igboho silẹ ni kiakia. Ninu ọrọ tirẹ, Adams ni ipe fun itusilẹ ẹya eniyan ko le e pin lailai bi ijọba tilẹ dunkoko mọ wọn fun ọpọlọpọ ọdun.'' ''A ko mikan lori ohun ti a fẹ, ti a si ni ẹrongba wi pe bo pe, bo ya, a o gba idajọ ododo, ti ohun gbogbo ti a fẹ ni ilẹ Yoruba yoo si wa si imuṣẹ.'' ''Ẹmi naa ti ṣe ọjọ ibi ni ẹwọn ri, ti ohun gbogbo si le koko nigba naa lọhun, amọ mọ gboju soke si Ọlọrun lati tu mi silẹ, ki idajọ ododo si jọba. Laipẹ si igba naa, o si wa si imuṣẹ.'' ''O ṣeni laanu pe nkan naa n ṣẹlẹ si Igboho lọwọlọwọ lasiko to pe ẹni ọdun mọkandinlaadọta, amọ o dami loju pe ododo yoo leke , ti yoo si gba itusilẹ laipẹ.'' ''Nitori pe kii ṣe ija ara rẹ ni Igboho n ja, ija gbogbo ilẹ Yoruba lo n ja, nitori naa yoo gba itusilẹ laipẹ.'' Ọjọ Kini, Oṣu Keje, ọdun 2021 ni Sunday Igboho wọ gau pẹlu ijọba Naijiria lẹyin ti Ajọ DSS ṣe ikọlu si ile rẹ, ti wọn si tun kede pe wọn n wa. Lẹyin naa ni wọn fi panpẹ ọba mu ni orilẹede Benin Republic, ti wọn si fi si ahamọ lati igba naa titi di asiko yii. Pọpọ sinsin igbaradi fun awọn eto lati sami ayẹyẹ ọjọ ibi ajijagbara fun ilẹ Yoruba, Oloye Sunday Igboho ti n lọ lọwọ nile rẹ to wa niluu Ibadan. Oni ọjọ kẹwaa, oṣu Kẹwaa, ọdun 2020 ni Igboho pe ẹni ọdun mọkandinlaadọta loke eepẹ. Bo tilẹ jẹ pe ajijagbara naa ko si nile rẹ naa, to si wa ni ọgba ẹwọn nilu Cotonou, sibẹ pupọ awọn ọmọ Yoruba ni Naijiria ati kaakiri agbaye lo ti bẹrẹ si n ki ku oriire ayẹyẹ ọjọ ibi naa. Lootọ ni pe igboho wa ninu ọgba ẹwọn niluu Cotonou, iyẹn lorilẹ-ede Benin bayii, ṣugbọn ọpọ awọn eeyan lo ti bẹrẹ si n fi adura ranṣẹ sii. Lọwọ yii awọn Alafaa ti wa nile rẹ ọhun, nibi ti wọn ti n palẹmọ fun adura ayajọ ọjọ ibi rẹ naa. Gẹgẹ bi agbẹnusọ fun oloye Sunday Igboho, Olayomi Koiki ti kede loju opo Facebook rẹ, aago meje alẹ ọjọ Aiku oni ni adura ati ayẹyẹ ọjọ ibi naa yoo waye. Bi ẹ ko ba gbagbe, ọjọ kinni, oṣu keje ọdun 2021 yii ni ijọba Naijiria gbiyanju lati fi panpẹ ofin mu Igboho nile rẹ. Loru ọjọ naa ni ajọ ọtẹlẹmuyẹ DSS ba dukjia olowo iyebiye jẹ nile rẹ ọhun, wọn pa eeyan meji, wọn tun fi ṣikun ofin mu awọn mejila miran. Lati igba ti ijọba Naijiria ti n gbiyanju lati fi Igboho si atimọle, awọn agbagba Yoruba kan bii Ọjọgbọn Banji Akintoye atawọn agbẹjọro rẹ ti n gbiyanju lati ri daju o bọ ni ahamọ ijọba ilẹ Benin to wa. Ewe, ọkan lara awọn agbejọro rẹ, Ibrahim Salami ṣo fun BBC Yoruba pe oun gbagbọ pe didun ni ọsan yoo so lori ọrọ rẹ to wa nile ẹjọ Cotonou laipẹ.	https://www.bbc.com/yoruba/media-58862245
politics	PDP 2021 Convention: Wo alága àtàwọn ọmọ igbìmọ̀ alákòsóo tuntun fún PDP tó wọlé níbi ìbò abẹ́nú	Ẹgbẹ oṣelu PDP ti yan Aarẹ Ile Igbimọ Aṣofin tẹlẹri, Sẹnetọ Iyorchia Ayuh gẹgẹ bi adari tuntun fun ẹgbẹ oṣelu naa. Eyi jẹ ara igbaradi fun idibo gbogboogbo ti yoo waye ni ọdun 2023 ati ọna lati gba ijọba lọwọ ẹgbẹ APC to wa lori oye lọwọlọwọ. Apapọ awọn aṣoju yan Ṣẹnetọ Ayu lẹyin ti igbimọ ẹgbẹ gba lati sun ipo adari ẹgbẹ oṣelu si iha Ariwa orilẹede Naijiria. Wayi o, awọn ọmọ igbimọ alakoso to to ogun niye ni wọn tun dibo yan lẹyin Iyorchia Ayu, tii se alaga wọn. Lara awọn ipo ti wọn tun yan oloye si ni igbakeji alaga ni ẹkun ariwa ati guusu, akọwe, akapo, olori awọn obinrin ati ọdọ. Alaga apapọ ẹgbẹ PDP - Iyorchia Ayu Igbakeji Alaga fun ẹkun Ariwa - Umar Damagum (Wọn dibo yan) Igbakeji Alaga fun ẹkun Guusu - Taofeek Arapaja (Wọn dibo yan) Akọwe apapọ ẹgbẹ - Samuel Anyanwu Akapo ẹgbẹ - Ahmed Mohammed Akọwe aato ẹgbẹ - Umar Bature Akọwe isiro owo - Daniel Woyegikuro Asaaju awọn obinrin - Professor Stella Effah-Attoe Asaju igun ọdọ - Muhammed Suleiman Amofin ẹgbẹ - Kamaldeen Ajibade Akọwe alukoro ẹgbẹ - Debo Ologunagba Oluyẹwe owo wo- Okechuckwu Daniel Igbakeji akọwe ẹgbẹ - Setoji Kosheodo Igbakeji Akapo ẹgbẹ - Ndubisi David Igbakeji alukoro ẹgbẹ - Ibrahim Abdullahi Igbakeji akọwe aato ẹgbẹ- Ighoyota Amori Igbakeji akọwe owo - Adamu Kamale Igbakeji asaaju awọn obinrin - Hajara Wanka Igbakeji asaaju ọdọ - Timothy Osadolor Igabkeji amofin ẹgbẹ - Okechukwu Osuoha Igbakeji Oluyẹwewo - Abdulrahman Mohammed Iyorchia Ayuh dí Alágá ẹgbẹ́ òṣèlú PDP, àwọn ọmọ ìgbimọ̀ tó kù rèé Sẹnetọ Iyorchia Ayuh ti di alaga gbogboogbo tuntun fun ẹgbẹ oṣelu PDP lorilẹede Naijiria. Eyi ni ọkan lara abajade esi idibo ti awọn aṣoju ẹgbẹ naa se, ti wọn si panupọ dibo fun gẹgẹ bi ẹni ti yoo dari wọn. Ṣaaju ni alaga ẹgbẹ oṣelu PDP tẹlẹ, Uche Secondus lọ si ileẹjọ lati gbe igi dina ipade naa, amọ aayan rẹ yii jasi pabo. Idibo naa waye ni Ọgbọnjọ, Osu Kẹwaa, ọdun 2021 ni gbagede Eagles Square ni olu-ilu orilẹede Naijiria, Abuja lati yan awọn aṣoju ẹgbẹ oṣelu naa. Gomina ipinlẹ Adamawa, Ahmadu Fintiri to jẹ alaga igbimọ naa ni ipo mẹta pere ni wọn yoo dije fun ninu awọn ipo naa, lẹyin ti ẹnu ti ko lori awọn ti wọn yoo gbe si ipo yoku. Gomina ipinlẹ Ọṣun tẹlẹ, Ọlagunsoye Oyinlọla ati igbakeji gomina ipinlẹ Ọyọ tẹlẹ, Taofeek Arapaja ni wọn dije du ipo igbakeji alaga apapọ ẹgbẹ oṣelu PDP fun ẹkun guusu Naijiria. Bí àbájáde èsì ìdìbo abẹ́nú ẹgbẹ́ òṣèlú PDP ṣe lọ nì yìí: Ki wọn to bẹrẹ si ni dibo ni awọn asaaju ẹgbẹ ti gbimọ pọ, ti wọn si yan adari ẹgbẹ naa, eleyii ti wọn pe ni ''Consensus Candidate''. Ẹni akọkọ ti wọn kọkọ mu ni Alaga ẹgbẹ gbogboogbo ẹgbẹ PDP, Sẹnetọ Dr Iyorchia Ayu. Umar Iliya Damagun ni wọn yan gẹgẹ bi igbakeji alaga ẹgbẹ fun iwọ Ariwa Naijiria. Nigbati Taofeek Arapaja di igbakeji ẹgbẹ oṣelu PDP fun Guusu orilẹede Naijiria. Ipo Akọwe ẹgbẹ lọ si iha ila oorun orilẹede Naijiria, iyẹn sẹnetọ Samuel Nnaemeka Anyanwu (1) Sulaiman Kadade (2) El kudan (1) Taofeek Arapaja (Ipinle Oyo) ni ibo 2004 (2)Ọmọọba Olagunsoye Oyinlola (Ipinle Osun) ni ibo 705 Awọn Ibo ti ko wulo jẹ: 165 (1) Chiroma (2)Damagun	https://www.bbc.com/yoruba/59108106
entertainment	Dudu Heritage burial: Bí ọmọ mi obìnrin bá ń béèrè bàbá rẹ̀, ohun tí mo máa ń sọ fún un ni pé, bàbá rẹ̀ ti lọ bá àwọn áńgẹ́lì - Bimbo oshin	"Mo ti sun ẹkun ti mi o sun laarin ọdun marindinlọgbọn mi gẹgẹ bi oṣere tiata, sibẹ, bi ala lo ṣi ri loju mi. Pẹlu omije loju ni mo n kọ ọrọ ikẹdun yii. Eyi ni ọrọ ti gbajumọ oṣere, Bimbọ Ọshin fi bẹrẹ ọrs idagbere to ka nibi isinku ọkọ rẹ, oloogbe Ibironkẹ ti gbogbo eeyan mọ si Dudu Heritage. ""Mo ni anfani nla ti ko lẹlẹgbẹ lati jẹ iyawo fun ọkunrin to bẹru Ọlọrun to si tun nifẹ ati alaafia julọ ti obinrin kobinrin lee fi tọrọ. Ko si bi aye mi ṣe tun lee ladun laisi rẹ."" Ifẹ aye mi ni to ṣe ohun gbogbo to yẹ lati daabo bo mi lainaani oniruuru ikoju ati ariwisi. Oun ni eeyan kan ṣoṣo to mọ ohun ti a n pe ni ifẹ. Mo dupẹ pe mo lanfani lati baa rin irinajo ala rere to ni, ireti, ifẹ, ibanidọrẹ to yii ka."" Bimbọ Ọshin ni bi oun ba ti n ranti ọjọ kejila oṣu kẹsan ọdun 2021, inu oun kii dun. O ni ọrọ to sọ kẹyin fun oun naa ni pe nigba ti oun fẹ lọ gbe ọmọ awọn ni ibudo iṣire Golf course ṣi n wa si iranti lọkan oun. ""Mo ṣi pe ẹ ni nnkan bii agogo meje ku iṣẹju diẹ lalẹ ọjọ naa nigba ti mo wa gbe ọmọ wa ni Golf Club gẹgẹ bi o ṣe sọ fun mi pe ki n ṣe. Ọkan mi ọ fun mi pe ki n pe ẹ lati yọju si mi ni ita nibi ti wọn n gbe ọkọ si. Mo pe ẹ o si ṣe nlẹ o iyawo ẹ, maa binu, mo wa ni ipade kan."" Ọrọ ajọsọ wọn to gbẹyin niyi. O ni ọmọbinrin wọn a maa beere lọwọ oun pe nibo ni baba awọn wa ṣugbọn esi ti oun maa n fun un ni pe Baba rẹ ti ls darapọ ms awọn angẹli. Gbajumọ oṣere naa ṣe apejuwe ọkọ rẹ Dudu Heritage gẹgẹ bi ọkunrin to ni itẹlọrun ati oruks rere nitori o gbagbọ pe orukọ rere san ju wura ati Fadaka. O ni Ọkọ to fun oun iyawo rẹ atawọn ọmọ ni ifọkanbalẹ ni. Ẹrin rẹ a si maa ran ka gbogbo ile. Eto isinkun gbajugbaja oniṣowo, to tun jẹ ọkọ gbajumọ oṣere tiata Yoruba, Bimbo Oshin, iyẹn Ola Ibiropnke ti ọpọ eeyan mọ si Dudu Heritage ti waye nilu Ibadan. Ori papa ti wọn ti n gba ẹyin orilẹ ilẹ pẹlu igi sinu iho, Ibadan Golf Club ni eto naa ti kọkọ bẹrẹ. Wọn bẹrẹ eto ọhun pẹlu gbingbin igi kan ni gbagede ti wọn ti n gba gọọfu naa lati ṣe iranti rẹ, ati lati ṣe apẹrẹ pe bo tilẹ jẹ pe o ti jade laye, yoo si wa laaye sibẹ. Ọpọ awọn oṣere tiata Yoruba lo peju sibi eto itiju naa. Lara awọn agba oṣere to wa nibẹ ni, Adewale Adeoye, ti ọpọ eeyan mọ mọ si Adewale Elesho ẹnu n ja waya. Elesho sọ fun BBC Yoruba pe Dudu Herigate jẹ ẹnikan to lawọ gidi to si maa n fẹ ki itẹsiwaju ba ẹlomiran. Bakan naa lo ni Dudu Hertiage kii ṣe ẹni to ni ahun, o si maa lawọ lati ṣe ore fun ọpọ eeyan. Ẹwẹ, ọrẹ timọ-timọ si oloogbe ọhun, to tun jẹ mbalogun ẹgbẹ awọn to n gab gọọfu, amofin Idowu Salami sọ fun BBC pe ẹgbẹ awọn to n gba gọọfu naa n ṣedaro oloogbe. O fi kun pe inu ọgba Ibadan Golf Club naa gangan ni Dudu wa nigba ti ọlọjọ de."	https://www.bbc.com/yoruba/58924140
entertainment	Iyabo Oko Illness: Ọmọ Iyabo Oko ní kò sí ńkankan mọ́, ló jẹ́ kí ẹbí bẹ̀bẹ̀ ìrànwọ́ lórí àìlera màmá òun	Ọmọ Odunkanmi Kudirat ti gbogbo eniyan mọ si Iyabo Oko ti ke gbajare si gbogbo awọn ọmọ Naijiria, awọn ẹgbẹ osere TAMPAN ati awón ololufẹ iya rẹ lati dide adura ki ẹmi iya maa bọ. O sọ eyi lasiko to n se ifọrọwerọ pẹlu BBC News Yoruba nitori iya rẹ to dubulẹ Aisan ni ile iwosan kan ni ilu Oyo. Adebisi Aisha to jẹ ọmọ Iyabo Oko ṣalaye gbogbo nkan ti awọn ọmọ ti se lati toju iya wọn lati bi ọdun marun ṣẹyin lori itọju iya wọn. Aisha ṣalaye pe ẹbẹ kan ti  oun bẹ awọn eniyan ni lati wolẹ adura ati ṣiṣe iranwo owo fun iya oun ki o le dide lori akete aisan to wa. Ninu ọrọ rẹ, o ni lati igba ti iya awọn ti ṣe aisan ni awọn ti gbale gbata lati lo se itọju rẹ loke okun ati pe ati asiko yii ni awọn ọmọ Iyabo oko to ti bọ sipo mọ. O ni lootọ ebi o pa awọn sùgbọn awọn ko yọ, sibẹ apa awọn ẹbi ko ka owo ti ile iwosan n bere fun itọju iya wọ. Bakan naa lo sọ pe itọju ko duro lati bi ọdun marun sẹyin, gbogbo igba ni awọn si n nawo fun ilera mama. Ọmọ gbajumọ oṣere naa to ni ẹni ọdun mẹrindinlaadọrin ni mama fi kun un pe oun dupẹ lọwọ gbogbo awọn to ti dide iranwọ sugbọn sibẹ awọ ko tii ka oju ilu iye owo ti awọn nilo fun itọju. Lasiko ifọrọwerọ naa, ni gbajugbaja osere tiata to maa n gbe ọrọ awọn arugbo inu ẹgbẹ jade Foluke Daramola- Salako pẹlu ṣalaye awọn nkan ti awọn ọmọ ẹgbẹ ti ṣe ati ipa ribiribi ti oun pẹlu n ko lori ọrọ Iyabo Oko. Foluke Daramola ṣalaye pe ẹgbẹ n gbiyanju ipa ti wọn le sa lati ri daju pe awọn ọmọ ẹgbẹ gbe igbe aye to dara, sugbọn o ṣeni laanu pe, awọn igbese tuntun yii ṣẹṣẹ n bẹrẹ ni ti ko si kan awọn to ti dagba ninu ẹgbẹ. Gbajugbaja Osere fi kun un pe ọmọ mama gan an lo pe oun pe ara mama ko ya o si lagbara gidi, nitori naa awọn nilo iranwọ fun wọn. O ṣalaye pe ilẹ to mọ loni, awọn ti rí owo to ti fẹẹ to miliọnu meji naira, sugbọn iye ti wọn nilo gan ju miliọnu marun Naira lọ. Bakan naa lo dupe pupọ lọwọ awọn Naijiria fun awọn nkan ti wọn se nitori pe ẹlomiran tilẹ fi ọgọ naira ransẹ, eyi si fi han pe awọn eniyan nifẹ mama naa.	https://www.bbc.com/yoruba/58578814
politics	Àwọn tí wọ́n ò tíì bí bàbà wọn nígbà tí mo gbé Tinubu jáde ló ń bú mi pé mò ń jowú rẹ̀ – Ayo Adebajo	A﻿dari ninu ẹgbẹ Afenifere, Oloye Ayo Adebanjo ti sọ oko ọrọ sawọn to n wa ọrọ lee lori tori ibi to to si lori taa ni yoo jẹ aarẹ Naijiria lọdun 2023. Oludije fun ẹgbẹ oṣelu Labour  Party Ọgbẹni Peter Obi ati igbakeji rẹ Sẹnetọ Yusuf Datti Baba-Ahmed  gbe ipolongo ibo wọn lọ si Ilu Ibadan, olu ilu ipinlẹ Oyo lana Ọjọru nibi to ti sọrọ ba awọn to n bu ẹnu atẹ lu u lori. Adari ẹgbẹ Afenifere tii ṣe ti awọn ọmọ Yoruba oloṣelu, Oloye Ayo Adebanjo rọjo ọrọ sawọn to ti n fesi sii lori iduro rẹ latọjọ yii gbagba lẹyin Peter Obi oludije Labour Party. Ipolongo naa to waye ni ọjọ Kẹtalelogun Oṣu Kokanla Ọdun 2022 ni Papa isere Lekan Salami  ipinlẹ Oyo ni ọrọ ti oloye Ayo Adebanjọ sọ nipa Peter Obi ti han jade. Adebanjo sọ kobakungbe ọrọ si awọn eeyan kan bo tilẹ jẹ pe ko tọka tabi darukọ ẹnikẹni.\n“Gbogbo awọn ti wọn o tii bi baba wọn nigba ti mo gbe Tinubu jade fun ipo gomina ni wọn n sọrọ pe mo n jowuu Tinubu ni.” Adebanjo ni ọrọ Nigeria ki n ṣe ọrọ̀ Yoruba ati Igbo nikan, “ọrọ gbogbo wa ni, ki Yoruba ṣe ki Hausa ati Igbo naa ṣe ni Nigeria le fi dara.” Adebanjo ṣalaye nigba to n sọrọ nibi ipolongo naa pe Oloye Olusegun Obasanjo lo gba ipin ti Yoruba ti Yaradua ati Buhari si ti gba ti ilẹ Hausa. “Ibeere mi lọwọ gbogbo awon ti wọn ni mo n jowu Tinubu ni pe ṣe Yoruba lo tun kan? Awọn Igbo nkọ, nitori idi eyi ni ẹgbẹ Afenifere ṣe ṣe atilẹyin fun Peter Obi ki a le pin in daada.”\n\nGbogbo awọn ọmọ ẹgbẹ oṣelu naa ni egben jẹgbe ni Iwo-Oorun orile-ede Nigeria ati awon oloye ẹgbẹ naa lo peju pesẹ sibi eto naa, bakan naa ni agba ẹgbẹ  Afenifere, Oloye Ayo Adebanjo ko awọn oloye ẹgbẹ Afenifere dani nibi eto naa. Nigba ti o n ba awon eniyan sọrọ, Oloye Adebanjo fesi si gbogbo ọrọ ti awon kan sọ pe o n jowu oludije ẹgbẹ oṣelu APC, Bola Tinubu ni. O wipe “gbogbo awon ti wọn o tii bi baba wọn nigba ti mo gbe Tinubu jade fun ipo gomina ni wọn sọrọ pe mo n jowu Tinubu”. Bakan naa ni oludije sipo aare lẹgbe oselu naa Peter Obi sọ pe ẹgbẹ oṣelu Labour Party maa mu igbe aye dẹrun fun awọn ọmọ orilẹ-ede Naijria ati pe oun maa duro lori idajọ ododo ti oun yoo si fi ibẹru Ọlorun ṣe akọkọ ni gbogbo ohun ti oun ba dawọ le nidi eyi gbogbo ohun to ti daru ni orile-ede Nigeria ni oun maa tun ṣe pada. Lẹyin eyi ni alaga ẹgbẹ oṣelu Labour Party ni orile-ede Naijria Ọjogbon Julius Abure gbe asia ẹgbẹ fun oludije sipo gomina nipinlẹ Oyo Ọgbeni Taofeek Akinwale lati fi atilẹyin wọn han fun un ni ipinlẹ rẹ.	https://www.bbc.com/yoruba/articles/cd12jv4nd6qo
entertainment	J.A Adelakun Amona tete bo: Mo ti kọ ọ́ ṣáájú nínú orin nípa ohun tó ń ṣẹlẹ̀ báyìí ní Nàìjíríà àti ǹkan tí yóò ṣì ṣẹlẹ̀	"""Mo maa n sọ ọ pẹlu idaniloju pe mi o ni ọrẹbinrin gẹgẹ bi olorin amọ mo ri i pe kii ṣe agbara mi"". Ajihinrere J.A Adelakun gangan ni orukọ rẹ ṣugbọn ko sẹni to fẹrẹẹ mọ agba olorin ẹmi yii pẹlu orukọ rẹ bikoṣe ""Amọna tete bọ"" eyi tii ṣe akọle orin to sọ ọ di olokiki laye. Ajihinrere Adelakun ṣalaye iru igbe aye to maa n gbe tẹlẹ ko to ba Ọlọrun pade to si bẹrẹ iṣẹ orin ẹmi ti awọn eeyan lee ka si ara awọn isọri orin ti kii ku lailai(Evergreen). Baba Adelakun ni ni ọdun 1972 lasiko to wa lẹnu iṣẹ ologun ni o ba Jesu pade nigba to sin ọrẹ rẹ kan lọ si ijọ CAC ti ọkan rẹ si yi pada lati maa sin Ọlọrun. À ń ké síi yín o, bẹ́ẹ̀ bá ń lo òògùn amú ǹkan ọkùnrin lè fún ìbálòpọ̀ gbígbóná, àrùn rọpa rọsẹ̀ ń bọ̀ o! - NAFDAC Ẹni tó gé orí olóri fi ṣe ògùn owó náá ṣán kú nínú àtìmọ́lé ọlọ́pàá l'Ondo Babatunde lọ bá adari Hoteeli ṣe àjọyo, ó pade iku ọbẹ gbígbóná Kà nípa ìbẹ̀rẹ̀ ìyàwó Ooni Ife, Olórí Silekunola Moronke Náómì, Wòlíì tó di Ayaba Ile Ife ""Mo mu Claro (nkan kekere ti a maa n mu fi mu ori ya) dani mo si sọ fun Jesu pe iwọ Jesu ti mo ṣẹ n gba yii, too ba le ṣee ki n ma mu gbogbo nkan ti mo n mu yii mọ, maa sin ọ"". Ajinhinrere yii ni idile Musulumi ni oun ti jade wa, amọ lati igba ti oun ti gba Jesu ni oun ti dara pọ ,ọ ẹgbẹ akọrin ti aye rẹ si yipada. Lati ibẹ loun naa ti fẹran orin ti wọn si bẹrẹ ẹgbẹ ori ""Ayewa"" eyi to tun jẹ ọkan lara awọn orin wọn. ""Ologun n bẹ lode, Decree lojoojumọ, Satani Oluwa ba ọ wi o dẹhin lẹyin mi..."". Gbogbo ọrọ orin yii ni Ajihinrere Adelakun ni ko si ninu bi awọn ṣe kọkọ kọ orin amọ ẹmi mimọ kan gbe e jade nigba ti wọn de yara orin ti wọn ti fẹ ka a silẹ. 'Ohun tí ojú èmi Alásè gan rí lásìkò ọdún yìí, bàyìí la ṣe runs ẹ̀ o' DSS ní kí n di ológbò bíi Sunday Igboho, ojú mi rí tó ní àhámọ́ DSS l'Abuja- Ifasooto"	https://www.bbc.com/yoruba/59799298
entertainment	Kudirat Soremi No Network: Tí mo bá jáde nígbà míì, àwọn èèyàn á ṣì máa kí mi bíi pé etí mi ò gbọ́rọ̀	"""Tẹ́ẹ bá fẹ́ bá mi sọ̀rọ̀, ẹ máa sọ̀rọ̀ sókè dáàdáà, ó yẹ kẹ́yin náà, ẹ̀ẹ́ ti máa gbọ́ ọ, kò sí Network o"". Kudirat Soremi jẹ gbajumọ oṣere Yoruba ti ọpọlọpọ mọ si ""Madam No Network"", o ṣalaye bo ṣe rin in toun naa darapọ mọ awọn oṣere ti Ọlọrun si ṣaamin si talẹnti rẹ eyi to n ta fun un bayii. Ramon Adedoyin kò gbọdọ̀ kú sí àhámọ́ ọlọ́pàá o, àwọn mọ̀lẹ́bí rẹ̀ fohùn ránṣẹ́ s'ọ́gá ọlọ́pàá Nàìjíríà Ọkọ mi ti ń sọ tẹ́lẹ̀ pé òun yóò pa ara òun, àmọ́ ẹbí kò ka ọ̀rọ̀ rẹ̀ sí - Ìyàwó ọkùnrin tó bẹ́ sí odò ọ̀sà Sunday Igboho: Ọ̀kùnrin to tú àṣírí ohùn Igboho tó ká sórí fóònù ti bọ́ lọ́gbà ẹ̀wọ̀n Cotonou Àwọn òṣèré tíátà kan rèé, tí wọn fẹ́ ara wọn, tí ìgbeyàwó wọn sì pẹ́ Láti 110kg ni mo ti já sí 87kg báyìí, ṣùgbọ́n mí ò ṣáàro ọyàn mi ńla tó dínkù - Ronke Oshodi Oke Àwọn tó ń ṣe ayédèrú fíìmù fẹ́rẹ̀ sọ mí di ẹni ilẹ̀ lẹ́yìn tí mo pàdánù N52m- Olaiya Igwe Díẹ̀ lára àwọn òṣèré Nollywood ti wọ́n ti ṣe ìgbéyàwó lẹ́ẹ̀kejì Allwell Ademola sọ̀rọ̀ lórí ìdí tó fi ń ṣe ọjọ́ ìbí 35 lọ́dọọdún Kudirat ni o yẹ ki awọn eeyan maa mọ iyatọ laarin igbe aye oṣere loju aye ati bi wọn ṣe maa n ṣe lori itage ko ma baa si idarudapọ. Nigba to n ba BBC Yoruba sọrọ, Madam No Network sọrọ nipa ibi to ba a de ninu iṣẹ Tiata ati bo ṣe wa di gbajugbaja bayii lati bii ogun ọdun to ti n ṣe ere. Bakan naa lo tun sọ bi awọn eeyan ṣe maa n ṣe sii to ba jade ti wọn a maa kii ni iki ẹni ti ko gbọrọ. Àjò kò lè dùn títí... Mò ń padà sí oko lẹ́yìn sáà ìjọba mi - Buhari Èmi àti ọmọ ẹgbẹ́ akọrin wa jọ yó ìfẹ́ ara wa ni - Pásítọ̀ ní òun kò jẹ̀bi ẹ̀sùn ìfipábáni lòpọ̀ Kí ni ìdí tí wọ́n fi ń lọ́ ọmú obìnrin nílẹ Adúláwọ̀? Idán oríta nínú ṣọ́ọ̀ṣì Winners Chapel, okùnrin kan kù gììrì mọ́ Bíṣọ́ọ̀bù Oyedepo lórí pẹpẹ ìwàásù Bo ṣe n darapọ mọ awọn ọdọ to jẹ oṣere lati ṣere papọ jẹ iyalẹnu fun awọn mii, gbogbo eyi ni oṣerebinrin to jẹ ọmọ ijẹbu ode yii ṣe alaye rẹ. Bakan naa lo sọrọ lori idi to fi rẹ ara rẹ silẹ gẹgẹ bi agbalagba to n darapọ mọ awọn ọmọde laarin wọn ti wọn si jọ n ṣe e lai si wahala. Ṣé lóòtọ́ ni nǹkan ti dẹrùn lọ́jà gêgẹ́bí àjọ aṣèwádí ìjọba àpapọ̀ Nàìjíríà, NBS ṣe kéde? Kìí ṣe Tinubu ló kọ́ ilé tí mò ń gbé fún mi, GTB ló yá mi lówó tí mo fi parí ilé náà - Ayo Adebanjo 'Bí ìjọba ṣe fi 20% kún owó oṣù ọlọ́pàá Nàìjíríà tó, ẹ̀yìnlẹ́yìn akẹgbẹ́ wọn níbòmíì ni wọ́n ṣì wà'"	https://www.bbc.com/yoruba/59694125
entertainment	Iya Ife: Said Balogun, Kemi Afolabi àtàwọn òṣèré míràn ń ṣèdárò Iya Ife tó fayé sílẹ̀	Ẹgbẹ awọn oṣere tiata ni Naijiria tun ti n ṣọfọ lẹyin ọjọ diẹ ti agba oṣere nni, Orisabunmi jade laye. Ẹgbẹ awọn oṣere tiata Yoruba ti kede iku Ashabi Ayantunde, ti ọpọ eeyan mọ si Iya Ife. Iya Ife jẹ ọkan gboogi lara awọn oṣere tiata Yoruba to dantọ to si mọ ere ṣiṣe, ede Ile Ife si lo maa n sọ ninu ere tiata. Gẹgẹ bii ohun ti agbọ, obinrin naa dagbere faye laarin wakati diẹ to yẹ ko ṣe ayẹyẹ ọjọ ibi rẹ. Lara awọn akẹgbẹ rẹ nidii iṣẹ tiata to kede iku rẹ sọ pe, o jẹ ohun ibanujẹ gidi fun awọn ẹbi atawọn akẹgbẹ rẹ nidi iṣẹ ọhun. Nigba ti Bukky Smart n ṣedaro rẹ loju opo Instagram rẹ, o ni bi iya ni Iya Ife jẹ si oun, lẹyin naa lo gbadura pe ki Ọlọrun dari ẹṣẹ rẹ jin, ko si tun tẹ si afẹfẹ rere. Oṣere miran to tun kẹdun iku rẹ ni Adigun to sọ pe nnkan bii aago mẹta oru ni oun ṣi n ki oloogbe ọhun ku oriire ọjọ ibi rẹ lai mọ pe ọlọjọ ti de. Ọpọ awọn gbajumọ oṣere miran lo ti bẹrẹ si n kẹdun iku Iya Ife lori ayelujara. Lara awọn oṣere naa  ni, Saidi Balogun, Damola Olatunji, Kemi Afolabi, ati bẹẹ bẹẹ lọ. Kemi Afolabi ni iya naa maa n fi ifẹ nla han si oun, to so maa n pariwo ọmọ ti wọn n sọ nigbakuugba to ba ri oun loko ere tiata. Titi di akoko ti a n ko iroyin yii jọ, ko sẹni to le sọ ni pato ohun to ṣokunfa iku oṣere naa. A gbadura pe ki Ọlọrun tẹ si afẹfẹ rere.	https://www.bbc.com/yoruba/afrika-56729521
sports	NGARSA: Ọmọ Nàìjíríà ń retí ifẹ ẹ̀yẹ lọ́dọ̀ yín - Aarẹ́ Buhari	Ni Naijiria ati lorilẹede Egypt ni gbogbo awọn ọmọ Naijiria ti n fi idunu han si bi Super Eagles ṣe da sẹria iya fun Bafana Bafana. Kete ti ifẹsẹwọnsẹ naa pari ni ariya ti bẹ sode lorilẹede Egypt laarin awọn ọmọ Naijiria to wa nibẹ. Bakan naa ni ọrọ ikini n jẹyọ lọtun losi latọdọ awọn ọmọ Naijiria lati dupẹ lọwọ ikọ Super Eagles ati lati fi anfani naa sọ ireti wọn. Aarẹ orileede Naijiria Muhammadu Buhari ti pẹlu awọn ọmọ Naijiria lati fi ikini ku orire ranṣẹ si ikọ Super Eagles lori bi wọn ṣe bori ikọ South Africa ninu idije AFCON. Ami ayo si ọkan ni Naijiria fi ṣagba akẹgbẹ wọn lati tẹsiwaju lọ abala to kangun si aṣekagba. Aarẹ Buhari ninu ọrọ to fi sita loju opo Twitter sọ pe ohun iwuri lo jẹ ti ikọ naa si ṣe afihan ifarajin ati ọkan akin eleyi ti a mọ Naijiria si. O ni gbogbo ọmọ Naijiria lo n reti ki wọn gbe ife ẹyẹ AFCON wa si ile. Yatọ si ikini ti aarẹ, awọn ọmọ Naijiria naa n gbe oṣuba kare fun ikọ Super Eagles. Ninu ọrọ wọn, wọn kan sara si agbabọọlu Naijiria Chukwueze to fakọyọ ninu ifẹsẹwọnsẹ naa. Pẹlu abajade yii, Naijiria ti tẹsiwaju lati kopa ninu abala to kangun si aṣekagba idije AFCON 2019. Ọkan ninu Algeria tabi Ivory Coast ni wọn yoo ba pade ninu ifẹsẹwọnsẹ ti yoo waye lọjọ kẹrinla oṣu yii.	https://www.bbc.com/yoruba/afrika-48946703
health	Coronavirus: Ìjọba àpapọ̀ fi Austria, Sweden kún àwọn orílẹ̀èdè mẹ́tàlá tí kò lè wọ Nàìjíríà	Ijọba orilẹede Naijiria ti fi orukọ orilẹede Sweden ati Austria kun awọn orilẹede mẹtala miran ti wọn se ilẹkun ati wọ orilẹede Naijiria  mọ. Minisita feto ilera, Dokita Osagie Ehanire lo kede awọn orilẹede meji ti wọn fi kun iye awọn orilẹede to wa nilẹ tẹlẹ. Ni ọjọru ni ijsba apapọ kede pe ko ni si aye fun awọn arinrinajo lati orilẹede mẹtala kan lati wọ orilẹede Naijiria. Awọn orilẹede mẹtala naa ni wọn ṣakiyesi pe ọwọja itankalẹ arun coronavirus pọju si lagbaye. Awọn orilẹede ti ọrọ kan ni China, Iran, South Korea, Germany, Italy, Amẹrika, Ilẹ Gẹẹsi, Switzerland, Norway, Netherlands, Spain, France ati Japan. Ni bayii ti orilẹede Austria ati Sweden ti kun un, a jẹ wi pe iye orilẹede ti Naijiria ti se ilẹkun rẹ mọ bayii ti di marundinlogun.	https://www.bbc.com/yoruba/afrika-51978944
entertainment	Tiwa Savage sex video: Akọrin tàkasúfèé, Tiwa fún àwọn tó fẹ́ gba owó lọ́wọ́ rẹ̀ nítorí fídíò ìbálòpọ̀ l'ésì	Gbajugbaja akọrin takasufe, Tiwa Savage, ni ẹnu tun ti n kun lori ayelujara bayii,lẹyin ọrọ to sọ fun awọn to n halẹ mọ nitori fidio ibalopọ kan. Lati ọsẹ to kọja ni ẹnu ti n kún Savage lẹyin to sọ pe fidio to safihan ibi ti oun ti n ni ibalopọ pẹlu ọrẹkunrin oun ṣe e ṣi bọ si ori ayelujara. Eyi ti awọn kan fi n halẹ mọ pe awọn yoo fihan gbogbo eniyan. Ninu ọrọ to kọ si ori ayelujara rẹ, Tiwa Savage sọ pe awọn to wa nidii ọrọ fidio naa korira oun nitori pe oun fi ọrọ naa ṣe awada lori ìtàgé. Ọsẹ to kọja ni Tiwa Savage sọ lasiko ifọrọwanilẹnu kan lori eto The Angie Martinez lori redio Power 105.5fm nilu New York, pe awọn eeyan kan ń halẹ mọ oun nitori fidio ibalopọ kan. O ni sugbọn oun ti pinnu lati máa fun wọn ni owo kankan. Kí ló ń lọ láàrin Tiwa Savage àti Wizkid? #Bum bum war:Yemi Alade tọrọ àforíjìn lọ́wọ́ Tiwa Savage Ìdí tí Ooni Ogunwusi fi gbé ọmọ rẹ̀ obìnrin tó ṣe ọjọ́ ìbí 28 sáyé àti bó ṣe tọ́ ọ dàgbà Ọmọ ilé ẹ̀kọ́ UI méjì fórí kó ọta ìbọn lọ́jọ́ kan ṣoṣo, wọ́n pàdánù ẹ̀mí wọn lọ́jọ́ kan náà EndSARS: Atúpalẹ́ rèé lórí ìkọlù  tó wáyé ní Lekki Toll Gate lọ́jọ́ 20 Oct, 2020 Tiwa Savage sọ pe oun ti ba eero wọn jẹ pẹlu bi oun ṣe sọ ọrọ naa ni gbangba. Sugbọn o da bíi pe igbesẹ Savage bi awọn to n halẹ mọ ninu, nitori pe alẹ ọjọ Aje ọsẹ to kọja ni wọn fi fidio ibalopọ kan si ori ayelujara. Àmọ́, ko ti i daju boya Tiwa Savage lo wa ninu fidio naa tabi bẹẹ kọ. Tiwa sọ pe ẹnikẹni ko le ri fidio naa. Ọrọ fidio ibalopọ yii si ni ọpọ ọmọ Naijiria n sọ bayi, paapaa lori ayelujara. Àlàyé rèé lórí ohun tó ń fa ẹ̀kúnwó gegele lórí owó orí afẹ́fẹ́ ìdáná gáàsì ₦500 tí màá fi ra 'Data' láti fí ṣé Yahoo-yahoo ló mú mí yín ọlọ́kadà lọrùn pa Ìgbìmọ̀ tí ìjọba ìpínlẹ̀ Eko gbé kalẹ̀ lórí #ENDSARS ti parí ìṣẹ́, àbọ̀ rèé	https://www.bbc.com/yoruba/58965523
religion	Masquerade vs muslims: Atọ́kùn egúngún, ọmọ rẹ̀ àti èèyàn méjì dèrò àtìmọ́lè lórí ẹ̀sùn ìpànìyàn ní mọ́ṣálááṣí	Ile ẹjọ giga ilu Osogbo ti ju atọkun eegun, Oloye Kayode Esuleke, ọmọkunrin rẹ ati eeyan meji si atimọle lori ẹsun ni mọṣalaaṣi. Adajọ Ayo Oyebiyi paṣẹ pe ki wọn gbe wọn lọ si ọgba ẹwọn to wa niluu Ilesha lọjọ Iṣẹgun. Oloye Esuleke, Kola Adeosun, Akeem Idowu, ati Ifasola Esuleke lo n jẹjọ lori ẹsun ipaniyan onikoko mẹtala to da lori ibankanjẹ, dida alaafia ilu ru ati jagidijagan. Amọ gbogbo wọn lo sọ pe awọn ko jẹbi ẹsun ti wọn fi kan awọn. Adajọ sun igbẹjọ naa si ọjọ kọkanlelogun oṣun kẹsan ọdun 2021 yii. Ọjọ jọ kẹtadinlọgbọn, oṣu kẹsan an yii ni awọn eleegun atawọn musulumi ni mọṣalaasi Kamorudeen Society to wa ni Oluode Aranyin, Osogbo kọlu ara wọn. Nibẹ ni a gbọ pe ibọn ti ba Moshood Salawudeen ti o si gba ibẹ dero ọrun nigba ti ọpọ eeyan farapa nibi ikọlu naa. Iroyin sọ pe wọn tun ba mọṣalaaṣi ọhun jẹ nigba tawọn eleegun naa n kọja lọ.	https://www.bbc.com/yoruba/afrika-58567852
entertainment	Funmi Awelewa - N kò ní gbà kẹ lò mí tán, kẹ wá já mi jù sílẹ̀ bíi náírà márùn-ún àlòkù	"Ọ̀pọ̀lọpọ̀ àwọn olólùfẹ́ Orijafunmi Awelewa, lọ tí ń janu lójú òpó Instagram láti gbé sẹ́yìn gbajúgbajà òṣèré olólùfẹ́ wọn, tó sọ̀kò ọ̀rọ̀ lu àwọn akẹ́gbẹ́ rẹ̀. Àwọn akẹẹgbẹ́ rẹ̀ yìí ló ní wọ́n fẹ́ràn láti má sanwó iṣẹ́ tí wọ́n bá bẹ akẹ́gbẹ́ wọ́n láti kópa nínú sinimá agbéléwò. Gẹ́gẹ́ bí ó ṣe kọ́ soju òpó instagram rẹ̀,  ""ṣe ẹrí àwọn akẹ́gbẹ́ wa nínú eré tíátà, wọ́n fẹ́ràn láti máa bá àwọn ènìyàn ṣe, tí wọ́n bá rí àǹfààní lọ́dọ̀ ẹni náà ní. Ọmọ Iya mi jà f'órí rẹ̀. Awọ́n ènìyàn fẹ́ran láti lo ènìyàn, kì wọn sì já jù sílẹ̀ bí náírà márùn-ún àlòkù"" Orijafunmi ṣàlàyé pé kí gbogbo àwọn akẹ́gbẹ́ òun gbajumọ nǹkan tí yóò gbé oúnjẹ́ òòjọ́ wá sórí tábìlì wọ́n, nítorí lẹ́yìn ó rẹyìn, àwọn àti ẹbí nìkan ni yóò kojú nnkan tó bá jẹyọ. Ó fi kú pé kò sí anfaani kankan nínú kí ènìyàn jẹ́ ìlúmọ̀ọ́ká lai ni kọ́bọ̀ lápò. Ó wá ké sí àwọn akẹ́gbẹ́ rẹ̀ pé bí wọ́n bá pe oun si iṣẹ́, kí wọ́n ṣetán láti sanwó isẹ́ òun. Gbajúgbajà òṣèré náà, tí ọ̀pọ̀ mọ̀ sí Morili ni, ọ̀pọ̀ àwọn tó wà lókè kò ṣetán láti fà àwọn tó wà nílẹ̀ sókè, orí ara wọn nìkan ni wọn ń dù. Ọ̀pọ̀ àwọn olólùfẹ́ rẹ̀ ló ti wá ń kín ọ̀rọ̀ rẹ̀ lẹ́yìn pé, ọ̀rọ̀ Funmi Awelewa jána, àwọn òṣèré tíátà mìíràn pẹ̀lú wà lára àwọn tó gbàrùkù tí nǹkan ti Funmi sọ. Díẹ̀ lára àwọn tó kín Funmi lẹ́yìn lórí ọ̀rọ̀ náà rèé"	https://www.bbc.com/yoruba/afrika-57428338
sports	AFCON 2019: Àmì ayò tí Nàíjíríà àti South Afrika gbá rèé	Ikọ agbabọọlu orileede Naijiria Super Eagles ti gbewuro soju ikọ Bafana Bafana ti South Africa lati tẹsiwaju ninu idije Afcon 2019 to n waye ni Egypt. Samuel Chukwueze lo kọkọ gba bọọlu wọnu awọn South Africa ni iṣẹju kẹtadinlọgbọn ifẹswọnsẹ naa ki South Africa to da goolu pada ni iṣẹju karundinlọgọrin. Bongani Zungu lo fi ori kan bọọlu sawọn Naijiria. William Troost Ekong lo de goolu lade fun Naijiria ni iṣẹju kọkandinlaadọrun. Ni bayi Naijiria yoo koju Algeria tabi Ivory Coast ninu abala to kangun si aṣekagba idije naa.	https://www.bbc.com/yoruba/afrika-48940362
entertainment	Baba Suwe: Mr Latin kéde bí TAMPAN àtàwọn òṣèré tíátà ṣe tọ́jú Baba Suwe lásìkò àìsàn	"Yoruba ni bi ọdẹ ba ku, ọdẹ lo n soro lẹyin ọdẹ. Se ni awọn ero pe babi sibi eto isinku gbajugbaja osere tiata ati adẹrinposonu nni, Babatunde Omidina, ti ọpọ eeyan tun mọ si Baba Suwe. Ile rẹ to wa ni ojule Kẹrindinlgbọn, opopona Oluwatimiro, ibudokọ Ewu-Elepe, ni opopona Ijede nilu Ikorod ni ayẹyẹ isinku naa ti waye. Oniruuru awọn eeyan jankanjankan lo peju sibi eto isinku naa, to fi mọ awọn gbajumọ osere tiata Yoruba lọkunrin ati lobinrin lọpọ yanturu. Lara awọn eekan osere tiata to peju sibẹ ni Adebayo Salami (Oga Bello), Bolaji Amusan (Mr Latin), Afusat Balogun (Madam Saje) ati Afonja Olaniyi ( Sanyeri). Awọn yoku ni Femi Adebayo (Jelili Oniso), Yinka Quadri (Masọmọ), Modupe Johnson (Fali Werepe) ati Dejo Tunfulu. Nigba to n sọrọ ki wọn to gbe Baba Suwe wọ kaa ilẹ lọ, aarẹ fun ẹgbẹ awọn osere, TAMPAN, Bolaji Amusan, taa mọ si Mr Latin ba BBC Yoruba sọrọ nipa iru eeyan ti Baba Suwe jẹ. Ninu ọrọ rẹ, Latin ni eeyan to se ọwọn ati iyebiye ni Baba Suwe laarin awọn osere tiata, ti awọn si nifẹ rẹ gidigidi. O ni ọrẹ, ẹgbọn ati alajọsisẹpọ awọn ni oloogbe naa, ti awọn si sa ipa awọn lati ri pe o bori aisan to n ba finra, ki ọlọjọ to de. Nigba to n salaye oniruuru igbesẹ ti ẹgbẹ osere tiata TAMPAN gbe lati ra ẹmi Baba Suwe pada lasiko to wa lori aarẹ, Latin ni awọn tiraka. O ni ọpọ iranwọ ti ko ni onka ni ẹgbẹ TAMPAN ti se fun Baba Suwe amọ awọn ko le maa pariwo kiri faraye nipa rẹ ni. Koda, ki n to di aarẹ fun ẹgbẹ TAMPAN, ni wọn ti n ran Baba Suwe lọwọ lori aisan rẹ, nigba ti emi naa si di aarẹ, mo tẹsiwaju lati maa seranwọ fun. ""Lọdun 2017 ati 2019, TAMPAN se ọpọ iranwọ, ta si gbe igbesẹ lati ra ẹmi oloogbe naa pada nile iwosan. A gbe owo ribiribi silẹ lati se itọju rẹ, ti ara rẹ si mokun pada. Koda, ọjọ mẹrindinlgbọn ni Baba Suwe lo nile iwosan ẹkọsẹ fasiti Eko ta mọ si LUTH, awa la gbe gbogbo ẹnawo to wa nidi rẹ, oloogbe ko si san kọbọ nibẹ. A ko le maa pariwo eyi fun araye lori ayelujara ni."" Latin wa sẹ pe irọ nla ni ahesọ ọrọ to n lọ kiri igboro pe TAMPAN ko ran oloogbe naa lọwọ nigba to nilo atilẹyin wọn lasiko ti aisan rẹ le koko. O ni ẹgbẹ osere tiata naa lo seranwọ bo se yẹ, to fi mọ ọmọ ẹgbẹ kọọkan to sun mọ Baba Suwe, ti ikọọkan wọn si sa ipa to wa nikawọ wọn. O wa ni awọn osere tiata ati TAMPAN ko le gbagbe Baba Suwe laelae nitori o ko gbogbo eeyan mọra, to si maa n ba ọpọ eeyan se."	https://www.bbc.com/yoruba/afrika-59417822
health	Vitamin D and your body: Èròjà Fáítámì D ṣe pàtàkì fún ara nípa dídáàbò bo àgọ́ ara	"Báwo ni èròjà Fáítámì D ṣe ń dáàbò bo àgọ́ arawa? Agọ ara eniyan ni orisirisi eroja to fi n ṣe ẹṣọ. Lara awọn eroja yiini eroja faitami (Vitamins) D wa. Ki ni a n pe ni faitami (Vitamin) D gan? Eroja faitami (Vitamin) D jẹ ọkan gbogi lara awon eroja aṣaralore ti agọ ara nilo lati ṣiṣẹ emi daradara. Gẹgẹ bi orukọ, o yatọ si faitamin (vitami) A tabi awọn akẹgbẹ rẹ nitoripe oun gan an lo ma n ran aralọeọ lati peelo awọn eroja ti a mọ si 'homones' lara eniyan. Nibo ni ati lee ri eroja faitami (Vitamin) D yii gba? Oniwadi ijinlẹ kan, Chris Ohakpolamugwo ṣalaye pe awọn eeyan kan a maa woye pe  oorun ni i funni ni eroja vitamin D ṣugbọn rara o ko ri bẹẹ. O ni ooru to ba n ti ara nnkan gbogbo to ba n mu ooru ina jade lo lee fun eeyan ni eroja naa Onimọ ijinlẹ naa tun salaye siwaju si i pe ""ohun to daju ni pe oorun kii fun eniyan ni eeoja vitamin yii. O ni ọna kan pataki lati rii vitamin yii ni nipa sisun daadaa, paapaajulọ ni owurọ. Ona miran tun ni jijẹ awọn ounjẹ toṣe ara loore, ni pataki julọ awọn ounjẹ to ni""calcium' ninu. Fun Apẹẹrẹ: *Ẹja to ni ọra lara bii ẹja salumọni, alaran ati Kote *Ẹdọ ẹran *Ora cheese *Ero *Wara miliki. Anfani eroja Vitamins D fun agọ ara: Ipa pataki ni eroja Vitamin D n ko ni agọ ara; ninu eyi ti a ti ri mimu ki egungun ati eyin ẹnu o gbopọn sii, didaabo bo ara lọwọ awọn kokoro arun at'awọn ohun miran to lewu fun ara. O maa n ran ara lọwọ fun ipese egungun ati eyin ẹnu to ji pepe. Eroja Vitamin D lo n ṣe akoso kaliṣiọmu (Calcium) ati fosiforọọsi (phosphorus) ninu ẹjẹ. Eleyi to n fun egungun ati eyin ẹnu ni agbara. O n dena aisan Kokoro arun oriṣiriṣi. Apẹẹrẹ ni korona fairọọsi (Coronavirus) jẹ. Iwadii kan to waye lọdun meji sẹyin (2018) fidi rẹ mulẹ pe Vitamin D n ṣe iranwọ fun ara lati gbogun ti awọn aisan bi otutu ofinkin (influenza). Iwadii miran to tun waye laipẹ yii tun fidirẹ mulẹ pe ọpọ aisan to so rọ mọ ajakalẹ arun koronafairọọsi (Coronavirus) lo waye tori aisi alekun eroja vitamin D to kun iwọn lara. Eyi fihan pe lona kan, Vitamin D a maa se iranwọ fun agọ ara lati gbogun ti ajakalẹ arun naa atawon arun miran to rọ mọ eemi ẹda. Iwadii ijinlẹ miran ṣi n lọ labẹnu lati lee mọ bi awọn eroja Vitamins ṣe n gbogun ti arun koronafairọọsi (Coronavirus), ṣugbọn awọn eleto ilera ti gbe imọran kalẹ pe igba otutu ni ki wọn maa lo o Eroja vitamin D a tun maa ran ilera awọn ọmọ ikoko lọwọ nipa mimu ki wọn dagba ni ibamu pẹlu ilana to yẹ gẹgẹ bi ẹka ẹkọ nipa aboyun ati ọmọ wẹwẹ ni fasiti John'sHopkins ṣe sọ, Riro alaboyun lagbara: Abajade iwadii kan lati ọdọ ajọ ilera agbaye, WHO sọ pe o dara ki alaboyun maa ni ẹkunrẹrẹ gbogbo awọn fitamin gbogbo laagọ ara wọn. Wọn ni eyi maa n mu ki ọmọ ti wọn yoo bi otobi ko si lagbara, ati pe o n dena ọmọ bibi laitoṣu. Amoṣa wọn sekilọ pe alaboyun gbọdọ ṣọraṣe to ba n lo ogun eroja fitamin (Vitamin) D. Aisi eroja fitamin (Vitamin)  D ni agọ ara lee fa aisan Iwadi ijinlẹ ti fihan pe ọpọ eeyan to laarin koronafairọọsi (Coronavirus) lara ni odinwọn eeoja faitami (Vitamins) ago ara wọn ko to nnkan. Lootọ ni pe agọ ara a maa seto eroja gaitamin (Vitamin) D funraẹ, ṣugbọn l'ọpọigba, kiito. Lara awọn ohun tosi lee fa eyi ni iwo ni, kikori bọ oorun l'ọpọigba ju bo ṣe yẹ lọ, ati ibi ti ẹni bẹẹ va wa ati bi wọn ṣe tọju ọmọ ikoko bẹ́ẹ Aisi faitamin (Vitamin) D lagọ ara a maa fa aisan *Aisan nigba gbogbo, foniku fọla dide. *Irẹwẹsi, Irora inu eegun ati ẹyin riro ""Aitete san oju egbo. *Irun rirejẹ. *Irora inu iṣan. Ṣe awon agba bọ wọn ni ohun gbogbo lo ni iwọntunwọnsi, bẹẹ l'awọnonimọ iṣegun naa n wi pe faitami (Vitamin) D ṣe pataki fun ara, amọṣa apọju rẹ ko sunwọn nitori a maa fa idiwọ fun lilọ bibọ ẹjẹ lologeere."	https://www.bbc.com/yoruba/55068516
politics	Osun Cabinet: Kí ló fàá tí gómìna ìpínlẹ̀ osun kò fi yan kọmíṣọ́nà lẹ́yìn oṣù mẹ́sàn án?	"Wọn ni bi a ba de idi iṣẹ ṣiṣe laa ṣe e, amọṣa awọn kan ti n kọminu lori bi awọn gomina kan lorilẹede Naijiria, paapaa julọ lagbegbe iwọ oorun gusu orilẹede Naijiria, ṣe n fi ọrọ agbekalẹ igbimọ iṣejọba wọn falẹ. Lara awọn gomina ti aje ọrọ yii ṣi mọ lori ni gomina ipinlẹ Ọṣun, Gboyega Oyetọla. Oun pẹlu si ti dide lati gbeja ara rẹ pe, o ni idi ti ọrọ fi ri bẹẹ fun oun lẹyin oṣu mẹsan ti oun gun ori aleefa. Gomina Oyetọla ni oun ṣi n wa awọn eeyan to ni iran kan naa pẹlu oun lori iṣejọba ipinlẹ naa ni. O ṣalaye ọrọ yii lasiko ti o fi n ba awọn oniroyin sọrọ ni ile rẹ to wa nilu Iragbiji tii ṣe ilu rẹ. Gomina Oyetọla ni, awọn ti yoo lee mu ki ilepa ijọba oun atawọn ileri ti oun ṣe faraalu o tete wa si imuṣẹ, loun n wa ati pe laipẹ lawọn eeyan naa yoo ṣarajọ. Lẹnu lọwọ lọwọ yii, ni iroyin gbode pe awọn eekan ẹgbẹ oṣelu APC ni ipinlẹ naa atawọn ọmọ ẹgbẹ naa kan, ti n gbe ina woju ara wọn lori fifi orukọ awọn ti yoo jẹ kọmiṣọna ranṣẹ si gomina naa. Gomina Oyetọla ni oun ti "" ranṣẹ si awọn aṣiwaju ẹgbẹ oṣelu APC lati ṣawari awọn ti yoo kopa ninu igbimọ iṣejọba oun. Idi ti a fi fi ọrọ naa kọ ẹgbẹ lọrun ni lati rii pe gbogbo eeyan lo lọwọ si yiyan awọn ti yoo jẹ kọmiṣọna."" O ni oun fẹ ki ilana yiyan kọmiṣọna si ijọba oun jẹ eyi ti yoo ko akoyawọ lo tun faa, ti igbesẹ naa fi n falẹ."	https://www.bbc.com/yoruba/media-49335593
entertainment	Murphy Afolabi: Kò dùn mí tí wọn bá ṣe yẹ̀yẹ́ mi torí mò ǹ fi sí pe ṣí, èdè Osogbo ìlú mi ni	Ori lo mọ isẹ asela, ibi ti ori wa si n lọ, agba adura ni pe ki ẹsẹ sin wa de ibẹ. Bẹẹ lo ri fun gbajumọ osere tiata kan, Murphy Afolabi Olawale, ẹni ti isẹ tiata ti wu lati kekere, ti kii si se ayaba fun. Nigba to n ba BBC Yoruba sọrọ, Murphy Afolabi ni oun ko lọ sile ẹkọ girama amọ oun kẹkọọ jade nile ẹkọ fasiti Eko bi o tilẹ jẹ pe awọn onijibiti ti gba oun kọja sisọ ninu iyanju oun lati wọ awọn fasiti kan tẹlẹ. Osere tiata naa ni Araba awo tilu Osogbo, oloye Ifayemi Elebuibon, tii se baba fun oun lo se koriya fun oun lati yan isẹ tiata laayo. Nigba to n sọ awọn ipenija to ni nidi isẹ tiata, Murphy Afolabi Olawale ni oun gbe apoti asọ baba oun fun ọga oun lati sere tiata ni ogun ba de. O wa salaye pe kii dun oun tawọn eeyan ba n fi oun se yẹyẹ pe oun maa n sọ ede ilu oke, ti oun si n fi si pe ṣi. Gbajumọ osere naa fikun pe ede ilu Osogbo ti oun gbe dagba, ni oun n sọ, yoo si nira puọ lati paarọ ahọn oun nigba ti oun de Eko. O wa yan pe awọn osere tiata to fi ere itage bẹrẹ isẹ bii ti oun ni akọsẹmọsẹ, yatọ si awọn osere aye ode oni ti wọn n gbe ẹrọ ayaworan lasan si loju.	https://www.bbc.com/yoruba/afrika-59400665
health	Coronavirus in Nigeria: Esì àyẹwò ọmọ ati ìyáwọ ọmọ Atiku ti jáde	"Ninu atẹjade ti ileeṣẹ ijọba ipinlẹ Bauchi fi sita ni a ti rii pe oun nikan ni aarun naa mu laarin awọn mẹfa ti wọn jọ kọwọrin. Wọn ṣalaye pe iwadii ti fidiẹmulẹ pe awọn ọmọ ati ẹbi rẹ wa ni alaafia lai ni aarun coronavirus. Ajọ NCDC si ti gbe igbesẹ to yẹ lati ya gomina Bala muhammed sọtọ bayii ki o ma baa le tan aarun naa kalẹ. Gomina Bala Muhammad yii lo ti figa kan jẹ minista fun olu ilu Naijiria, Abuja ki o= to dije dupo gomina ipinlẹ Bauchi. Ẹ wo ǹkan to sẹlẹ̀ sí ọmọ àti ìyàwó ọmọ Atikú tó lùgbàdì ààrun Coronavirus Ìdúnú subú láyọ fún ẹbi àtikù nígbà ti èsì ayẹwò Coronavirus ìyáwó ọmọ Atiku àti ti àwọn ọmọ jáde ti wan ko si ni ààrun náà. Ọmọ Atiku Mohammed ti wọ́n fi si ipamọ ni ilé ikwosan ikọni to wà ni Gwagwalad nilú Abuja nítori pé àyẹwo fi han pé o ni ààrun Coronavirus lọ́jọ́ Aiku. Mohammed fẹ Badriyya to jẹ ọmọ gomina Bauchi Ahmed Muazu to tun jẹ alága ẹgbẹ́ òṣèlú PDP tẹ́lẹ ri. Lásìkò to n ba àwọn onírolyin sọ̀rọ̀ ọgbẹni Zakari Aliyu to jẹ igbakeji alaga ilé igbé rẹ sàlàyé pé ko si ibẹru bojo nítori pe ẹbi ẹni ti wọ́n n sọrọ gan ko ni ààrun náà. Aliyu ni "" ọkunrin ti wan gbé lọ ni dédé àgo kan oru yẹn ni à[run Coronavirus, sùgbọ́n ìyáwó àwti àwọn ọmọ rẹ ko ni, sùgbọ́n o àwọn náà yóò wà ni igbélé fún ọjọ mẹrinla, mo si dúpẹ lọ́wọ́ ìyàwó rẹ pe o fọwọsowọpọ pẹlu wá"". Ọmọ Atiku ni ìròyìn sọ pé o de láti orilẹ̀-ède Switzerland si orill-èdè naijiria ti o si jẹ ọkàn lára àwọn orilẹ̀-è[de ti o n bààrun Coronavirus fira Mò n lọ fun ìgbélé nítori mo ṣe alábapàdé ọmọ Atiku- Gomina Bauchi Gomina ìpínlẹ̀ Bauchi, Bala Muhammed ti kéde pé òun náà yóò lọ fi ara òun si ìgbélé, lẹ́yìn ti ìgbákeji ààrẹ àná lórilẹ̀-èdè Naijiria fi léde pé pé ọmọ oun ti lugbàdi ààrun Coronavirus. Gómìnà ìpínlẹ̀ Bauchi sàlàyépé òun àti ọmọ Atiku 'sun pàde àra àwọn nínú ọkọ bàlú láti ilú Eko lọ si ilú Abuja ti àwọn si bọ ara àwọn lọ́wọ́ Oludári ilé iṣẹ́ radio naijiria nígbà kan ri Ladan Salihu fi idí èyí mull lori àtẹjiṣẹ́ twitter rẹ̀ pé gbogbo àwọn ti àwọn ba ọmọ náà rin irin ajò ni àwọn ti lọ fi ara àwọn pamọ. O ní àwọn ti fi ara àwọnnkalẹ fun àyẹwò báyìí ti àwọn si ni ìgbàgbọ́ pé akan ni èsì rẹ yóò jásí. Nínú àtẹjjáde kan ti Gomina Bauchi fi sita láti ọwọ olùrànlọ́wọ́ pàtàkì rẹ lórí iròyìn Mukhtar Gidado, sàlàye pé àwọn jọ wó ọkọ ofurufu Aero Contractor ní to sì jẹ́ri si pé wọ́n jọ bọ́wọ lọ́ja náa. Gómina ko fi àmì kankan hàn báyìí, bákan náà losi ti wọ́gile gbogbo àwọn ìpáde to yẹ ki o ní. Coronaviris in Nigeria: Ọmọ Nàìjíríà kan ẹni ọdún 67 tó kó àrùn COVID-19 ti di olóògbé Ọmọ Naijiria kan ẹni ọdun mẹtadinlaadọrin ti jẹ Ọlọrun ni pe lẹyin to lugbadi arun corona virus. A gbọ wi pe ọkunrin naa ṣẹṣẹ rinrin ajo de lati ilẹ Gẹẹsi ni ki o to tẹri gbaṣọ ni Naijiria. Ajọ NCDC ṣalaye loju opo Twitter rẹ pe ọkunrin naa ti ni awọn aisan kan lara tẹlẹ bi arun itọ ṣuga ati arun ti oloyinbo n pe ni Myeloma. O jẹ ọmọ ọdun mẹtadinlaadọrin. Atẹjade ajọ WHO sọ pe O ṣẹṣẹ de pada lati ilẹ Gẹẹsi laipẹ yii nibi to ti lọ ṣe itọju aisan ara rẹ. Wọn ni ko pẹ to gba itọju ""Chemoteraphy"" tan nile iwosan nilẹ Gẹẹsi to fi pada wa sile. Wọn ni o ti n gba itọju lori awọn aisan naa ki arun COVID-19 to mu lọ. Ajọ NCDC kẹdun pẹlu idile oloogbe naa. O ti di eeyan mẹrindinlogoji to ni ni arun naa ni Naijiria bayii ninu eyi ti awọn meji ti jade nile iwosan. Ọmọkùnrin mi ti kó coronavirus, ẹ bá mi fi sínú àdúrà yín- Atiku Ẹ fi adura ranmi lọwọ nitori ọmọkunrin mi ti lugbadi arun coronavirus to n tan kalẹ kaakiri agbaaye bi ina inu ọyẹ. Oludije fun ipo aarẹ fẹgbẹ oṣelu PDP, Atiku Abuabakar lo fọrọ yii lede loju opo Twitter rẹ lalẹ ọjọ Aiku. Atiku ṣalaye pe oun ti sọ fun ajọ to n gbogun ajakalẹ arun ni Naijiria, NCDC, ati pe ọmọ naa ti n gba itọju nile iwosan olukọni fasiti Abuja to wa ni Gwagwalada. ''Inu mii yoo dun ti ẹ ba le fi ọmọ mi sinu adura yin, ki onikaluku rọra maa ṣe nitori otitọ ni pe arun coronavirus wa nita,'' Atiku lo sọ bẹẹ. Atiku tun gboriyin fawọn oṣiṣẹ ile iwosan kaakiri orilẹede Naijiria fun iṣẹ takuntakun ti wọn n ṣe lasiko ajakẹlẹ arun covid-19 yii. ''Mo rọ gbogbo ọmọ Naijiria pe ki wọn maa mi kan ti a o fi ṣẹgun arun coronavirus ni Naijiria,'' Atiku lo woye bẹẹ. Ọgbọn eeyan lajọ NCDC ti kede pe wọn ti ni arun coronavirus ni Naijiria, ninu eyi ti awọn meji ti ri iwosan."	https://www.bbc.com/yoruba/afrika-52000803
health	Kemi Afolabi balẹ̀ bàgẹ̀ s’Amẹrika fún ìtọ́jú àrùn Lupus tó ń ba finra	Oṣere tiata Yoruba, Kemi Afoplabi ti kede pe oun ti n gba itọju aisan Lupus to n ba oun finra. Ọdun 2022 yii ni Afolabi kede fun awọn ololufẹ rẹ pe oun ni arun naa lara. Nigba to n pin aworan ara rẹ nile iwosan, oṣere naa ni oun ti bẹrẹ si n gba iwosan nile iwosan John Hopkins to wa ni Maryland, l’Amẹrika. O ni “Mo ti bẹrẹ itọju aisan Lupus to n ba mi finra lonii, ọgbọn ọjọ, oṣu Kẹfa, ọdun 2022 yii nile iwosan John Hopkins.” “Awọn oninuure kan lo jẹ ki eyii ṣeeṣe, Ọlọrun a ba mi bukun yin lọpọlọpọ. Ẹ gbadura fun mi o.” Ṣaaju ni awọn ilumọọkan kan ti kọkọ ṣe agbekalẹ ikowojọ kan fun Afolabi lati fi tọju ara rẹ. Ninu ọrọ idupẹ rẹ, o darukọ Mercy Aigbe, Funke Akindele-Bello, Toyin Abraham, Yomi Fabiyi, Akin Olaiya, Adeoti Kazim, Shola Kosoko, Wumi Toriola atawọn oṣere mii gẹgẹ bii awọn to dide iranlọwọ fun oun. Lẹyin naa lo sọ pe ilẹ Amẹrika ni itọju naa yoo ti waye ninu oṣu Kẹfa. Ko pẹ lẹyin ti Afolabi kede pe oun ni aisan naa ti iroyin gbode pe o ti lọ sile ijọsin kan lati gba iwosan. Amọ nigba to n fesi si iroyin ọhun, Afolabi ni Musulumi ododo ni oun, nitori naa ki awọn ololufẹ oun ma ṣe gba irufẹ iroyin bẹẹ gbọ. O ni lati igba ti iroyin aisan oun ti jade ni oniruru awọn iroyin ofege nipa oun ti n milẹ titi lori ayelujara. Lẹyijn naa lo fi kun pe oun ko ṣabẹwo sile ijọsin kankan fun iwosan gẹgẹ bii awọn iroyin to gbode.	https://www.bbc.com/yoruba/articles/ckk3xwl7g56o
politics	PDP Convention: Àrà ọ̀tọ̀ ní ìdìbò 'convention' tọ̀tẹ̀ yí, òru mọ́jú la ti yanjú ọ̀rọ̀ lórí ọ̀pọ̀lọ́pọ̀ ipò -Seyi Makinde	Ipo mọkanlelogun ni wọn yoo wa awọn eeyan tuntun ti yoo maa tukọ ẹgbẹ naa si, eeyan bii mẹtadinlọgbọn ni yo si maa du ipo naa. Gomina Makinde ni mejidinlogun ninu awọn ipo naa ni wọn ti yanju eeyan ti yoo diimu ni tubiinubi.	https://www.bbc.com/yoruba/afrika-59101898
religion	Dare Adeboye's biography: Àwọn èèkànlú ń kẹ́dùn pẹ̀lú bàbá olóògbé	"Ọjọ kẹfa, oṣu Karun un, ọdun 2021 ni iroyin iku alufa Dare Adeboye fa ori ayelujara ya. Iroyin iku rẹ da omi tutu si ọkan gbogbo eeyan, paapaa awọn ọmọ ijọ Redeemed Christian Church, RCCG, ni Naijiria ati loke okun. Dare Adeboye nigba aye rẹ jẹ ọkan lara awọn ọmọ alufa agba, to tun jẹ adari ijọ RCCG kaakiri agbaye, pasitọ Enoch Adejare Adeboye. Wọn bi Dare Adeboye ni ọjọ kẹsan an, oṣu Kẹfa, ọdun 1979. Dare jẹ olukọ awọn ọdọ, o jẹ ẹnikan to ko awọn eeyan mọra, o si tun jẹ ọkan pataki lara awọn ọdọ to lẹnu lọrọ ati ilumọka ninu ijọ RCCG. Orukọ ti ọpọ awọn ọdọ ninu ijọ irapada maa n pe ni ""Pastor Dee tabi PD"". Iṣẹ ti olooogbe ọhun yan laayo ni iṣẹ alufa, akọrin ẹmi ati olukọ awọn ọdọ fun igbe aye to dara. Dare, nigba aye rẹ maa n kọ awọn ọdọ ijọ naa bi wọn ṣe le di adari lọjọ iwaju ninu gbogbo ohun ti wọn ba n ṣe, paapaa ninu ijọ RCCG. Àwọn agbébọn tún ti jí àwọn akẹ́kọ̀ọ́ míì gbé ní ìpínlẹ̀ Abia Ọmọ Nàíjíríà sọ̀kò ọ̀rọ̀ síjọba lórí èròǹgbà láti dín owó oṣù òṣìṣẹ́ kù O ti fi igba kan ri ṣiṣẹ gẹgẹ bii Pasitọ lori ijọ RCCG House of Praise, to wa ni Birmingham, nilẹ Gẹẹsi. Bẹẹ naa lo tun ṣiṣẹ gẹgẹ bii pasitọ ijọ naa, ẹka ti awọn ọdọ to wa ni Ipinlẹ Kaduna. Ki ọlọjọ to de, oun ni pasitọ gbogbogbo fun awọn ọdọ ni RCCG fun ẹkun Niger, Benue, Kwara, Kogi, Nasrawa, Plateua ati Abuja. Bakan naa, o ti di ipo mu gẹgẹ bi oludari gbogbo eto awọn ọdọ ni ijọ RCCG, alaga igbimọ eto ọdọọdun fun ayẹyẹ ọjọ ibi Pasitọ Adeboye (Marathon Messiah's Praise), eto ipagọ awọn ọdọ ẹkun ariwa Naijiria. Gbogbo eleyii fun un ni anfani lati ni imọ kikun nipa awọn ọdọ kaakiri agbaye ati bo ṣe le mu ijọ maa dagba soke. Orukọ iyawo rẹ ni Temiloluwa Adeboye, Ọlọrun si fi ọmọ ta awọn mejeji lọrẹ. Aarẹ Muhammadu Buhari ati awọn eekan lorilẹede Naijiria ti fi ọrọ ibanikẹdun ranṣẹ si adari ijọ Redeem, Pasitọ Enoch Adeboye to padanu ọmọ rẹ, Dare Adeboye. Apapọ ẹgbẹ awọn ọmọ Pasitọ ninu ijọ Redeem sisọ loju rẹ pe Oluwadamilare Temitayo Adeboye jade laye lọjọ̣ Iṣ̣ẹ̣gun, Ọjọ̣ Kẹ̣rin, Oṣ̣u Karun, ọ̣dun 2021. Amọ, ko tete han si awọn eniyan titi di owurọ Ọjọbọ, ti awọn eniyan si ti bẹrẹ si ni fi ọrọ ibanikẹdun ranṣẹ si ẹbi ati ara oloogbe naa. Aarẹ Buhari ninu atẹjade to fi lede loju opo Twitter ba gbogbo ẹbi, ara ati ijọ Redeem kẹdun lori ipapoda Pasitọ Dare Adeboye. Bẹẹ si ni Buhari gbadura fun ẹbi oloogbe pe ki Ọlọrun fun wọn ni ẹmi lati gba ajaga naa ati wi pe ki wọn mọkanle nitori wọn yoo ri ara wọn ni ọjọ ajinde ni ikẹyin. Bakan naa ni Igbakeji Aarẹ, Yemi Osinbajo ati Gomina Ipinlẹ Ogun, Dapo Abiọdun ṣe abẹwo si Pasito Adeboye ati Mummy G.O lati ba wọn kẹdun ọmọ wọn to di oloogbe. Awọn mejeeji wa gbadura pe iranti oloogbe naa yoo ni ibukun. Ninu ọrọ ibanikẹdun rẹ, oludije sipo aarẹ lẹgbẹ oṣelu PDP, Atiku Abubakar gbadura fun awọn ẹbi oloogbe naa ki Olorun wa pẹlu wọn, ko si saanu fun wọn. Bakan naa ni ọmọ ijọ Redeem, Eniola Akinkuotu ni ọjọ ti pasitọ Adeboye padanu ọmọ rẹ ni wọn kọ ọ si inu iwe adura ijọ naa, Open Heaven lati gbadura fun awọn ọmọ wọn. Awọn ọmọ ijọ naa to ni iku rẹ dun awọn pupọ, ṣe apejuwe pasitọ Dare Adeboye gẹgẹ bi onirẹlẹ ọkan, ti o ma n gbadura ki Ọlọrun wa pẹlu rẹ ''God Bless You'' ni gbogbo igba. Wọn tun ṣe apejuwe rẹ gẹgẹ bi olukọ ọrọ Ọlọrun to yanju ati aladura ti kii fi ọrọ awọn ọmọ ijọ rẹ ṣere nitori o ni ifẹ wọn denu. Bakan naa ni wọn sapejuwe asiko yii gẹgẹ bi asiko idanwo igbagbọ nla fun Pasitọ Adeboye ati iyawo rẹ pẹlu adura wi pe ki Ọlọrun fun wọn ni agbara lati bori adanwo naa."	https://www.bbc.com/yoruba/media-57005610
health	Coronavirus in Nigeria: Ǹjẹ́ òògùn vitamin C lè pa coronavirus?	Iroyin ti lu ori ayelujara pe wi pe lilo oogun vitamin C la pa aarun coronavirus to n ba gbogbo agbaye finra lọwọ yii. Amọ ajọ eleto ilera lagbaaye, WHO  ti ṣalaye pe ko si ohun to jẹ bẹẹ rara. Ajọ WHO ni titakete si ara ẹni lo ṣe pataki bayii lati dena aarun covid-19. BBC Yoruba ṣe alaye lẹkunrẹrẹ lori ọna lati le dena aarun covid-19 lai lo oogun vitamin C. Kàyééfì BBC News Yorùbá gbé òtítọ́ òògun owó yẹ̀wò Ọmọ pupa làwọn olólùfẹ́ wa fẹ́ wò nínú fíìmù làwọn òṣèré tíátà fi ń bóra - Muka Ray	https://www.bbc.com/yoruba/52202754
sports	Brentford vs Arsenal highlights: Fòní kú fọ̀la dìde Arsenal dojuú ṣú Ààrẹ Rwanda, ó ní kí wọ́n wá nǹkan ṣe	Ifidirẹmi ẹgbẹ agbabọọlu Arsenal to ti wa fẹ di lemọ-lemọ yi ti n mu iriwisi ọtọọtọ wa. Nibi ti ọrọ yi de duro bayii, awọn ọmọ ẹgbẹ naa loriṣiriṣi lo ti n fi ibinu han si bi wọn ti ṣe n foju ẹgbẹ wọn gbole ni gbogbo igba. Ọrọ taa n wi yi  ta ba ara ile o ta ba ra oko. Koda o fọwọ kan aarẹ orileede Rwanda, Paul Kagame lẹmi debi pe o fi aidunnu rẹ han si bi ẹgbẹ naa ṣe fidi rẹmi lọjọ kini saa bọọlu tuntun Premiership ilẹ Gẹẹsi. Kagame jẹ alatilẹyin ẹgbẹ agbabọọlu Arsenal ti orileede rẹ naa si n ṣagbatẹru ẹgbẹ naa. Ẹgbẹ agbabọọlu Brentford to ṣeṣe n darapọ mọ liigi Premiership lẹyin ọdun mẹrinlelaadọrin lo da bantẹ iya goolu meji si odo fun Arsenal. Lati igba ti Arsenal ati Rwanda ti jọ dowo pọ, ibaṣepọ naa ko ti ṣebi ẹni so eso rere lori papa. Lọdun 2018 ni Rwanda ṣagbatẹru Arsena pẹlu owo to wọ miliọnu mejilelogoji dọla ti wọn si kọ ''Visit Rwanda'' si ara jẹsi Arsenal. Lẹyin ifẹsẹwọnsẹ to waye lọjọ Ẹti, Kagame kọ soju opo Twitter rẹ pe awọn ko le faramọ aimọṣe ẹgbẹ yi. O ni ẹgbẹ agbabọọlu ni lati mu ọkan pe awọn yoo maa bori ni gbogbo igba ni. Aarẹ Kagame ni o yẹ ki wọn ṣe agbekalẹ ilana ti yoo so eso ati pe ko tọ ki awọn alatilẹyin ẹgbẹ maa fara da aṣiṣe ni gbogbo igba.	https://www.bbc.com/yoruba/ere-idaraya-58215949
politics	Ìtàn Mánigbàgbé: Èyí ni àwọn Ọba ilẹ̀ Yorùbá mẹ́jọ tí wọn lé kúrò lórí oyè	Yoruba ni a ko ri iru eyi ri, a fi n dẹru ba ọlọrọ ni nitori ko si ohun ti oju ko ri ri, ẹsin ta ta ta, o ku, eniyan rin, rin, rin, o sọnu. Ọpọ ọdọ ni ẹnu ya nigba ti wọn kede pe wọn yọ odidi ọba lapa oke ọya, ti wọn si n sọ pe eyi ko le e sẹlẹ nilẹ Kaarọ oojire. Ọpọ eeyan si lo maa n pa owe pe bi ọba kan ko ba ku, ọba miran ko lee jẹ, eyi to ti n di irọ nla bayii nitori awọn oriade ana kan wa nilẹ Yoruba, to jẹ pe loju aye wọn bayii, ni wọn se fi ọba miran jẹ lati rọpo wọn. Àwọn ìtàn mánigbàgbé tì ẹ leè ní ìfẹ̀ síí: Idi si ree ti BBC Yoruba fi wọ inu itan lọ, paapa pẹlu awọn akọsilẹ to wa lori itakun agbaye, se itan kii ku, lati selanilọyẹ lori awọn isẹlẹ to ti waye sẹyin nipa ọpọ ọba ti wọn ti rọ loye, ti awọn miran ninu wọn, ko si pada sori oye mọ titi di ọjọ iku wọn. Ọba Ibikunle Akitoye ati ọba Kosọkọ tilu Eko: Wo ìtàn ọgọ́ta ọdún Nàíjíríà nínú àwòrán mẹ́fà péré Ọba Lamidi Adeyẹmi, òṣìṣẹ́ adójútòfò àti Abẹ̀ṣẹ́kùbíòjò kó tó jọba Duro Ladipọ, ìlúmọ̀ọ́ká òṣèré tíátà àti ọmọ àlúfà tí kò gbàgbé àṣà ìbílẹ̀ Wo ìmọràn tó lè jẹ kóo gbádùn ṣíṣe iṣẹ láti ilé lásìkò kónílé-ó-gbélé COVID 19 yìí Ju gbogbo rẹ lọ, itan manigbagbe yii kọ wa pe akọsilẹ awa ẹda, ko lee tase nitori aye ko lee pa kadara da, wọn kan lee fa ọwọ aago sẹyin ni, ko si si bo se buru fun wa to loni, igba to dara n bọ lọla.	https://www.bbc.com/yoruba/afrika-51886002
health	'Ìṣẹ̀lẹ̀ tó ṣẹlẹ̀ sí ọmọ mi ló wú mi lórí láti bẹ̀rẹ̀ ṣíṣe àgbélẹ̀rọ ẹsẹ̀ àti ọwọ́ fún àwọn ọmọ tí kò le rìn'	"“Nigba ti a bii, ko ni egungun lẹsẹ eyi si jẹ ipenija nla fun emi ati ọkọ mi' Crystal Chigbu lo ṣalaye yii lori ọrọ ọmọ rẹ ti wọn bi laisi egungun ẹsẹ.  “Nigba ti wọn sọ fun mi pe wọn maa ge ẹsẹ ọmọ mi ni, mo kọkọ sare jade, mo sa lọ patapata. Beulah ni akọbi ọmọ mi. Mi o gbọ iru nnkan bayii ri. Ko si ninu iran mi.""  Crystal joko sọrọ pẹlu BBC Pidgin lori bi igbe aye ẹbi oun ati ẹbi rẹ ṣe yipadayipada nipasẹ iriri rẹ ati ti ọmọ rẹ ti wọn pada ge lẹsẹ ti ko wa lee rin mọ.  “Ṣaaju akoko yii, mi o tii ri eeyan ti wọn bi pẹlu nnkan bayii ri laye mi tabi ti wọn ge lẹsẹ.  Mo maa n ri awọn to ni ọwọ kan tabi ẹsẹ kan loju popo ṣugbọn nko tilẹ roo ripe o lee wa pada kan emi naa. O fi mi logbologbo. Mo bi Ọlọrun leere ẹṣẹ mi.” Ni awujọ to jẹ pe awọn eeyan ti maa n da si ọrọ ti ko ye wọn pẹlu idẹyẹsi awọn akanda lọpọlọpọ, Crystal sọrọ lori ipenija to koju lori ọrọ ọmọ rẹ.  O sọ pe nigba ti wọn ge ẹsẹ ọmọ oun obinrin, ọpọ eeyan lo n sọ ọ kaakiri pe eṣẹ awọn lo pọ si Ọlọrun lo fimu ki Ọlọrun gbe iru ipenija bẹẹ ko wọn loju.  “Ki wọn to fun ọmọ mi ni agbelẹrọ ẹsẹ eyi to fi n rin kaakiri bayii ti awọn kan si maa n beere idi ti awọn ṣi fi maa n gbe ọmọ to ti dagba bayii kiri.  Wọn ni a kan fẹ ba a jẹ ni. Ọpọ igba ni mi o si ki n mọ esi ti maa fun wọn.” Crystal sọ pe lọjọ akọkọ ti oun ri ọmọ oun to duro funra rẹ lẹyin ti wọn fi agbelẹrọ ẹsẹ si ẹsẹ rẹ, omije bọ loju oun.  “O wọ aṣọ ileẹkọ rẹ, o duro pẹlu ẹsẹ ti wọn ṣefun un naa , ni mo ba bẹrẹ si nii sunkun ti mo si tun n rẹrin papọ lẹsẹ kan naa nitori pe inira leyi jẹ fun oun ati ọkọ oun.  Eyi ni Crystal so eyi gan lo wu oun lori lati ṣe iranwọ fun awon omode to wa ni ipo kan naa ṣugbọn ti awọn naa nkoju ohun ti oun pẹlu koju Ajọ iranwọ kan to n pese aloku agbelẹrọ ẹsẹ at’awọn ohun irinna mirqn fawọn ọmọde ti ọjọ ori wọn ko ju odun mejidinlogun lọ ni Crystal Chigbu gbe kalẹ bayii.  Ọmọ rẹ obinrin ti won bi laini egungun ẹsẹ lo bi agbekalẹ ajọ iranwọ yii.  “A rii pe awọn ọmọ kan naa wa ti wọn bi wọn bee naa tabi ti wọn ni ijamba to ge ẹsẹ wọn tabi ọwọ wọn.  Mo bẹrẹ si nii ba awọn obi wọn sọrọ lati mọ ọna ati mu aye dẹrun fun wọn.”  Crystal ni oun pinnu lati fi iṣẹ oojọ oun silẹ lati gbaju mọ riran awọn ọmọ ti wọn ge ọwọ tabi ẹsẹ wọn lọwọ nitoripe o n mu inu oun dun.  “ Inu mi maa n dun lati ri pe awọn ọmọde miran ti n ni ẹsẹ lati fi rin.  Ona ti a n gba ṣe agbelẹrọ ẹsẹ naa da lori rironu lori ohun ti yoo ṣe ọmọde ti a fẹ lo o fun lanfani.”  O ni awọn ni awọn akọṣẹmọṣẹ to mọ nipa rẹ lati rii daju pe awọn agbelẹrọ ẹsẹ ti wọn ba ṣe naa yoo duro deede fun awọn ọmọ to fẹ lo o.  “Nigba ti awọn ọmọde naa ba ti ye ẹsẹ naa wo, a o gbiyanju lilo rẹ lati rii daju pe o ṣe rẹgi pẹlu wọn. O le maa jẹ ọwọ tabi ẹsẹ ti wọn ni tẹlẹ, ṣugbọn nigba tí ọmọ naa ba rin, ẹ o mọ boya nnkan kan ku diẹ kaaro lara rẹ.”  O salaye siwaju sii pe awọn ọmọ miran n si lee gba bọọlu, sare tabi ṣe awọn ohun miran pẹlu agbelẹrọ ẹsẹ tiwọn. Crystal Chigbu ṣalaye pe ọmọ to ba n lo agbelẹrọ ẹsẹ tabi ọwọ si le e gbe igbe aye irọrun ti yoo si gbadun aye rẹ gẹgẹ bi iriri toin ṣe lọ.  O ni ọmọ oun ṣi n luwẹ, gun kẹkẹ at’awọn ere idaraya miran.  “A ti ri lara awọn ọmọ ti a ti ṣe iranwọ fun ti wọn ti sọ pe awọn fẹ di dokita, amofin ati bẹẹbẹ lọ lọjọ iwaju lai f’ọkan si pe ipenija wọn lee di ala ọjọ ọla wọn lọwọ.  Gẹgẹ bi ọrọ ti Crystal Chigbu sọ fun BBC, o ti le ni ọọdunrun awọn ọmọ to ti ran lọwọ pẹlu agbelẹrọ ẹsẹ tabi ọwọ lati igba ti ajọ iranwọ to gbe kalẹ ti bẹrẹ.  O tun fi kun un pe igba miran wa ti oun maa n fẹ kọkọ ran awọn ọmọ to ti de ọjọ ori ati lọ sile iwe , ati lati wo bi ipenija awọn miran ṣe ta koko si ki oun to lati lee mọ ọmọ ti oun yoo kọkọ ran lọwọ. Fun ọmọde kan lati lee lo agbelẹrọ ọwọ tabi ẹsẹ ri won n pe ni ‘prosthetic’ yoo nii ṣe pẹlu ohun ti wọn fẹ ṣe.  Agbelẹrọ ọwọ tabi ẹsẹ yii jẹ arọpo fun awọn ẹya ara wọn kan ti wọn padanu yala nipasẹ ijamba ni tabi gige e kuro  Igbesẹ akọkọ ni fun awọn obi tabi alagbatọ ọmọ bẹẹ lati joko sọrọ pẹlu awọn ri yoo pese agbelẹrọ ẹya ara yii lati lee mọ ohun gan ni pato ti ọmọ wọn fẹ lo o fun lari le mọ eyi to se rẹgi fun un ni lilo.  Fun apẹrẹ: bi ọmọ ba ni ẹsẹ mejje, ohun elo agbelẹrọ ti wọn nilo yoo wa fun ati lee rin.  Ohun miran ti wọn tun ni lati kiyesi ni ọjọ ori wọn. Irufẹ awọn ohun elo agbelẹrọ ẹsẹ tabi ọwọ ti wọn nilo tun nii. Ṣe pẹlu ọjọ ori wọn.  Awọn agbelẹrọ ẹsẹ tabi ọwọ maa n ran awọn akanda ọmọ lati tubọ fi irọrun gbe igbe aye wọn amọṣa yoo gba wọn lakoko diẹ lati mọọ lo daadaa.  Nitori naa wọn yoo nilo ayẹwo atigbadegba, ati boya atunṣe diẹ lawọn ibi kan tabi omiran lati jẹ ko dun un lo, ko si tun wulo fun wọn daadaa."	https://www.bbc.com/yoruba/articles/c0kzlnxz97eo
politics	A kú ìrọ́jú l‘Osun, ìyà ti pọ̀jú, ojojúmọ́ ní mò ń sunkún – Adeleke	Ọpọ koko ọrọ lo jẹyọ ninu eto ifọrọwerọ laarin awọn oludije sipo gomina nipinlẹ Osun, tileesẹ BBC Yoruba seto. Awọn koko ọrọ naa si lo n ja rain nilẹ lori ayelujara, eyi ti kpo tii dawọ duro. Idi si ree ta fi mu diẹ wa fun yin ninu awọn ohun tawọn oludije gomina naa sọ lasiko itakurọsọ naa. Nigba to n sọrọ lori ọrọ aje ipinlẹ Osun, oludije fun ipo gomina labẹ ẹgbẹ oselu Accord, Akin Ogunbiyi ni gbogbo ohun to jẹ amusọrọ nipinlẹ naa, ni wọn ti pa ti. O ni eyi lo mu ki ipinlẹ naa maa wa owo ya kiri eyi to ti se akoba nla fun gbogbo ẹka idagbasoke nipinlẹ naa. Bakan naa lo gbara ta pe awọn ko mu eto ọgbin lọkunkundun rara eyi to yẹ ko maa mu owo nla wọle fun wọn. Bakan naa ni oludije fun ipo gomina fẹgbẹ oselu Accord nipinlẹ Osun, Họnọrebu Lasun Yusuff ti kede faraye pe agbẹ paraku ni oun. O ni awọn oludije yoku kan n ka isẹ ọgbin ninu iwe ni, oun nikan ni oun ni oko ọgbin, ti oun si mọ tifun tẹdọ eto ọgbin. Oludije fun ẹgbẹ oselu SDP, Akinrinola Goke Omigbodun ti salaye pe oun nikan ni oun le wa ojutu sawọn ọpọ isoro to n ba ipinlẹ Osun finra. O salaye pe ọmọ bibi ipinlẹ Osun ni oun, oun dagba sibẹ, lọ sile ẹkọ nibẹ, ti oun si tun n gbe nipinlẹ naa. Bakan naa lo ni gbogbo awọn idokowo oun lo wa nipinlẹ Osun, ti gbogbo isoro to wa nipìnlẹ naa si ye oun yekeyeke. Ni ti oludije fun ipo gomina labẹ ẹgbẹ oselu PDP, Sẹnetọ Ademola Adeleke, o ni iya ti pọ ju nipinlẹ naa ti awọn araalu n fara da. O salaye pe ojoojumọ ni oun maa n sọkun ti oun ba wo awọn iya to n jẹ awọn araalu naa, to si n ki wọn ku irọju. Adeleke ni awọn opopona ko dara mọ, ti ko si si ile iwosan to poju owo fawn alaisan. O wa fi ọwọ sọya pe ti wọn ba le dibo fun oun wọle bii gomina, gbogbo awọn isoro yii ni yoo di ọrọ itan. Nigba to n sọrọ, gomina ipinlẹ Osun, to tun jẹ oludije fun ipo gomina fẹgbẹ oselu APC, Adegboyega Oyetola ni irọ to jinna sootọ ni pe ko si ile iwosan to pegede nipinlẹ naa. Gomina ni gbogbo agbegbe to wa nipinlẹ naa ni awọn ile iwosan kọọkan wa, ti wọn si poju owo. Oludije fẹgbẹ oselu APC naa ni loore koore ni awọn n pese oogun gidi sawọn ile iwosan naa fun itọju awọn alaisan. Ni tiẹ, oludije fun ẹgbẹ oselu, Labour, amofin Lasun Yusuff ni banki agbaye ti kede pe osi pọ nitori awọn obinrin ki da si nnkan to jẹ mọ̀ ti okoowo. Amọ o wa seleri pe oun yoo pese owo to to biliọnu marun si mẹsan naira gẹgẹ bii ẹyawo fawọn obinrin. O ni igbesẹ naa yoo waye laarin osu mẹsan ti oun ba di gomina, ti awọn obinrin yoo si ya owo naa lati bẹrẹ okoowo.	https://www.bbc.com/yoruba/articles/cpwny2dg37wo
sports	Premiership league: Liverpool fẹ́rẹ̀ ẹ́ forígbá níwájú Southampton ṣùgbọ́n orí kó o yọ	Ẹgbẹ agbabọọlu Liverpool ṣi n tẹsiwaju ninu fifi agbara wọn han awọn ikọ agbabọọlu yooku pẹlu bi wọn ṣe na ikọ Southampton pẹlu ami ayo meji si ẹyọkan mọle. Eyi ni ifẹsẹwọnsẹ meji ti Liverpool yoo maa bori laarin ọjs mẹrin si arawọn lẹyin to fagba han Chelsea lati gba ife ẹyẹ Super cup ni ọjọru. Mane lo kọkọ gba bọọlu wọn awọn Southampton to jẹ iks to ti n gba bọọlu jẹun tẹlẹ ki Firmino to fọba lee nigba ti ifẹsẹwọnsẹ naa wọ iṣẹju mọkanlelaadọrin. Amọṣa, Danny Ings ti oun pẹlu naa ti gba bọọlu ri fun ikọ Liverpool da ẹyọkan pada nigba ti ifẹsẹwọnsẹ naa de iṣẹju kẹtalelọgọrin. Liverpool ni o di ipo keji mu ni saa liigi to kọja yoo si maa lepa ati gba liigi naa lọdun yii lẹyin to ti gba ife ẹyẹ Champions league ni saa bọọlu to kọja.	https://www.bbc.com/yoruba/afrika-49382556
entertainment	Kí ló mú Portable sún sínú pòsí lọ sóde eré?	Gbajumọ olorin takansufe nni, Habeb Okikiola, ẹniti gbogbo ẹniyan mọ si Portable Ọmọ Olalomi, lo tun ti gbe ara mi jade lẹyin to wọle si gbọngan ere ninu posi ni ile orin Fela niluu Eko. Portable, ni asalẹ Ọjọru kọ ọrin fun awọn ololufẹ rẹ ni gbọngan Fela Shrine niluu Eko. Ohun iyalẹnu ati ifoya lo bade nigba ti awọn ọkunrin mẹrin kan gbe posi wọle si gbọngan naa, ti Portable si jade lati ninu posi ọhun. Ninu fidio fọnran kan to gba ori ayelujara kan, Portable lo gbe ara rẹ sinu posi, ti awọn ọkunrin mẹrin si gbe posi ọhun wa si gbọngan ti yoo ti ṣe ere fun awọn ololufẹ rẹ. Eyi ki n ṣe igba akọkọ ti Portable yoo ṣe afihan ifẹ to ni si sisun ninu posi. Ọpọ awọn eeyan loju opo Twitter lo sọrọ lori iwuwasi Portable, bi awọn kan ṣe kan saara si ni awọn kan bu ẹnu atẹ lu bii o ṣe sun sinu posi. Sweetness Spa ni; “ Etutu ipari ọdun ni bonkẹlẹ, to ba mọ ko mọ.” Tolu Onyedikachi Gideon; “Eyi ni etutu ti Portable ṣe lati di olokiki ati ọlọla, awọn eletutu nikan lo ye. Onyekwena Chuks; “Ẹni to mu Portable wọ awujọ awọn olokiki ni lati tọrọ aforijin lọwọ awọn ọmọ Najiria. Chiamaka Favour Nnaeloka ni  “Ti Portable ba ku ni ọla bayi, awọn eeyan maa kanu rẹ. Ki lo de to fi n sun ninu posi nigba to si wa laye.	https://www.bbc.com/yoruba/articles/czk9regpy3xo
health	Covid toe: Ṣé o mọ̀ pé o leè kó Covid pẹ̀lú ọmọ ìka ẹ̀sẹ̀ rẹ̀ láì mọ̀?	"Awọn onimọ Sayẹnsi gbagbọ pe awọn lee ṣalaye idi ti awọn eeyan kan ṣe n ko arun kan to jọ eyi ti wọ́n n pe chillblain-like lesions lori ọmọ ika ẹsẹ ati ti ọwọ. Aisan naa ni wọn n pe ni Covid toe eyi to si jẹ ifarahan ki ara maa yi si ọna ati ba ikọlu aisan naa ja. Awọn oniwadii ijinlẹ sọ pe awọn ti ṣawari ibi agọ ara to maa n ba ja. Awari ti wọn ṣe yii gẹgẹ bi o ṣe wa ninu iwe iroyin igba de igba Bristish Journal of Dermatology lee ṣeranwọ lati din ifarahan aisan naa ku lara. Aisan yii le ṣẹlẹ si eeyan ni ọjọ ori to ba wuu, amọ awọn ọmọde ati ọdọ langba lo saba maa n mu. Fun igba diẹ, o le ma dun eeyan ṣugbọn kurukuru naa lee so gidi gan ko si maa yun eeyan pẹlu awọn esusu ati bii ko maa wu sita. Sofia, ọmọ ọdun mẹtala kan to wa lati Clackmannanshire ni Scotland ko lee fibẹẹ rin tabi wọ bata nigba to ni Covid toe nibẹrẹ ọdun yii. O sọ fun ileeṣẹ BBC Scotland's The Nine bo ṣe jẹ pe ori kẹkẹ arọ lo n joko le to ba nilo ati rin irin to gun. Vitamin D àti Covid-19: Òótọ́ nípa àṣírí tó wà níbi òògùn yìí fún ìwòsàn Covid Ẹ wo àwọn adarí ìjọ ní Naijiria tó tako abẹ́rẹ́ àjẹ́sára Covid-19 àti àwọn tó faramọ Ṣé ǹkan oṣù rẹ ń dà hìì hìì lẹ́yìn tóó gba abẹ́rẹ́ àjẹsára Covid-19? Ẹ gbọ́ tuntun lẹ́nu àwọn Dókítà Apa ibi to ran ni agọ ara eyi to saba maa n jẹ ọmọ ika ẹsẹ tabi ọwọ nigba mii lee da pọn tabi ko ni awọ alaro purple. Awọn mii, ara wọn yoo so yoo si maa dun wọn pupọ tabi ki apa ibẹ gbẹ fuurufu. Ẹlomii a nii fun ọpọlọpọ oṣu awọn mii ko ni ju ọsẹ melo kọ. Ni ọpọ igba, wọn le ma ni awọn ami gboogi to jẹ ti Covid-19 bii ikọ, iba ati ai le gboorun tabi mọ adidun ounjẹ. Iwadii ijinlẹ to waye laip yii fihan pe latari ayẹwo ẹjẹ ati awọ ẹran ara, aba jade pe o lee koba ihuwasi ara. Ọkan ninu ohun to maa n ṣẹlẹ ni mudunmudun ara (protein) to n ba arun ja eyi to n jẹ type 1 intterferon, ekeji si ni iru ajagun alaabo ara eyi to maa n mọọmọ kọlu sẹẹli ara eeyan ti ko kan ni dede ṣe bii ajakalẹ arun. Awọn aṣewadii woye pe aadọta eeyan ni wọn rii pe wọn ni Covid toe ni ọdun 2020 atawọn mẹtala mii to ni irufẹ rẹ, chilblains leisons ti wọn ko si lọọ mọ ifarahan arun Covid toripe wọn ṣẹlẹ ṣaaju gidi gan ki arun Covid-9 to bẹrẹ. Wọn lero pe iwadii awọn yii yoo ran awọn alaisan ati dokita lọwọ lori arun naa. Wọn ni omii lara wọn lee lọ nipa lilo ipara atawọn oogun mii. ""Aridaju pe aisan yii wa ati ohun to n ṣokunfa rẹ yoo ṣeranwọ lati ṣawari ogun fun itọju rẹ"". Ipò tó le gidi ní Oloye Sunday Igboho wà báyìí lóòtọ́ tó sì nílò kó lọ sí Germany - Salami Bí a kò bá yá owó, Nàìjíríà ò bá má bọ́ nínú ìfàsẹ́yìn ọ̀rọ̀ ajé - Mínísítà ètò ìsúná Agbébọn yìnbọn pa akẹ́gbẹ́ rẹ́ lásìkò ìjínígbé tí wọ́n kójú Àmọ̀tẹ́kùn Àwọn Òṣèré fíìmù Yorùbá tẹ́ ò ro tó tí jápaa lọ ìlú Òyìnbó rèé Dokita Veronique Bataille to jẹ dokita onimọ nipa awọ ara ati agbẹnus fun ajọ ilẹ Britain lori ẹra ara ni wn ṣawari Covid toe lọpọ igba nigba ti ajakalẹ arun covid-19 ṣẹṣẹ bẹrẹ amọ ko wa wọpọ lasiko ti Delta variant to n waye lọwọ lọwọ. Eyi le jẹ boya toripe ọp eeyan ti n gba abẹrẹ ajẹsara sii tabi wọn n lo ọna mii lati daabo bo ara wọn lati ma nii. Ẹgbẹ awọn dokita onimọ nipa awọ ara nilẹ Britain ni akọsilẹ oniruuru aisan ara to lee ni ṣe pẹlu Covid."	https://www.bbc.com/yoruba/58848883
sports	Odion Ighalo: Ẹlẹ́sẹ̀ ayò Ighalo ń ronú láti padà sí Super Eagles láìpẹ́	Ẹlẹsẹ ayo ọmọ Naijiria to n gbabọọlu fun ikọ Manchester United, Odion Ighalo ti sọ pe oun n roo lọwọ lati pada si ẹgbẹ agbabọọlu Naijiria, Super Eagles. Ighalo sọrọ yii nigba to n kopa ninu ifọrọwanilẹnuwo kan lori ileeṣẹ redio Brila FM. Ighalo kede ifẹyinti ninu ere bọọlu fun Super Eagles lẹyin idije 2019 AFCON to waye lorilẹ-ede Egypt. Ẹlẹsẹ ayo Ighalo ni oun kede ifẹyinti tẹlẹ nitori Naijiria jina si China nibi ti oun ti n gbabọọlu fun ikọ Shanghai Shenshua. Amọ, o sọ pe oun le pada bayii nitori ilẹ Gẹẹsi ni ẹgbẹ agbabọọlu Manchester United ti oun n ṣoju wa. Ṣugbọn o ni oun si fẹ gbaju mọ ẹgbẹ agbabọọlu Manchester United ti oun wa bayii. Lasiko ti ọja rira agbabọọlu ṣi silẹ ninu oṣu kinni ọdun 2020 ni Ighalo darapọ mọ Manchester United lati ikọ agbabọọlu China, Shanghai Shenhua. Ighalo ti gba goolu mẹrin sawọn lẹẹmẹrin ninu ifẹsẹwọnsẹ mẹjọ to lanfaani lati ṣoju Man U ninu rẹ ki o to di wi pe wọn so ere bọọlu rọ nilẹ Gẹẹsi nitori ajakalẹ aarun coronavirus. Ẹwẹ, ẹgbẹ agbabọọlu Man U ti sọ loju opo Twitter pe ohun to jẹ kawọn ṣe adehun tuntun pẹlu Ighalo ni pe o farajin ṣiṣẹ atawọn goolu to ti gba sawọn. Victor Osimhen lo ti n siwaju ẹgbẹ agbabọọlu Super Eagles lati igba ti Ighalo ti fẹyinti.	https://www.bbc.com/yoruba/ere-idaraya-52938581
politics	Ń kó gbá àádọ́ta bílíọ́nù lóṣooṣù lọ́wọ́ Ambode – Tinubu	"Oludije sipo aarẹ fẹgbẹ APC, Bola Tinubu ti ni irọ ni iroyin kan to n ja kiri pe oun gba aadọta biliọnu losoosu lọwọ gomina tẹlẹri nipinlẹ Eko, Akimwummi Ambode nigba to wa lori alefa. Atẹsita ti adari ẹgbẹ to n ri si ipologo fun Tinubu, Bayo Onanuga fisita fawọn akọroyin ni Tinubu ko ni irufẹ erongba bẹẹ. O wa rọ awọn awọn alatako rẹ lati jawọ ninu pinpin iroyin ti ko lẹsẹ nilẹ mọ. Onanuga ni oludije fun aarẹ APC naa ni ko le beere irufẹ owo ọhun nigba to mọ pe ipinlẹ Eko ko lanfani lati pa owo naa losoosu lasiko saa Ambode. “Tinubu ko le beere irufẹ owo naa nigba ti o mọ pe ipinlẹ Eko ko pa owo toto bẹẹ laarin osu kan. Atẹsita ọhun wa bu ẹnu atẹ lu bawọn alatako ṣe gbe iroyin ti ko lẹsẹ nilẹ kiri lati ṣe akoba fun erongba Tinubu lati di aarẹ Naijiria. “Iroyin ti wọn gbe sita o jẹ iroyin ti ko ni ẹsẹ nilẹ. Agbẹjọro kan o fi ilu Abuja ṣe ibujoko ti wọ àjọ eleto idibo Naijiria, INEC lọ sí ilé ẹjọ lori aipese ojulowo iwe to nise pẹlu ifakalẹ oludije ipo ààrẹ labẹ asia ẹgbẹ oṣelu APC. Ọgbẹni Mike Enahoro-Ebah, tun beere iyọnda lọdọ ile ẹjọ pe ki wọn pàṣẹ ki wọn ṣe agbekalẹ awọn iwe iforukọsilẹ ti Tinubu fi dije dupo Gomina nipinlẹ Eko lọdun  1999 ati 2003.\n\nTinubu ni oludije to n dije ipo ààrẹ labẹ asia APC. Ninu iwe ipẹjọ tí wọn pe ni  FHC/ABJ/CS/1337/2022, Enahoro-Ebah ni oun n béèrè fún ""gbogbo ìwé iforukọsilẹ to fi dije dupo Gomina ati awon iwe mii to jẹri sí idije dipo rẹ lọdun 1999 ati 2003"" Agbẹjọro yi sọ pe iwe meji ọtọọtọ loun fi beere iwe wọnyi labẹ ofin to faaye gba araalu lati beere eyikeyi iroyin to nise pẹlu ọrọ ilu.﻿ Olùpẹ̀jọ yi gẹgẹ bí alaye to se ni idi toun fi fẹ ri awon iwe yi ni pé àjọ eleto idibo INEC lo ní wọn lọdọ.\n\nNigba ti wọn sì jẹ iwe to nise pẹlu aráàlú, oun lẹtọ lati beere fawọn iwe yi ni ibamu ofin eto idibo. O ni ofin idibo naa ti faraalu lanfaani ki wọn beere iroyin nipa ọrọ to ba ruju.\n\nO ni ọjọ mẹrinla tó yẹ ki INEC fi dahun ibeere, ki wọn sì fi iwe wọnyi ṣọwọ ti pe, o sì ti kọja, tori naa lóun ṣe gba ile ẹjọ lọ.\n\nEnahoro sọ pe kikọ ti INEC kọ lati gbe awọn iwe yii kalẹ takò ofin Naijiria.\n\nINEC nikan naa ni agbẹjọro yi da pe lẹjọ níwájú ilé ẹjọ giga."	https://www.bbc.com/yoruba/articles/cxeklg3kmjyo
sports	NFF kò ti san owó tó jẹ Super Falcons ní Morocco títí di àsìkò yìí	Ẹgbẹ agbabọọlu obinrin orilẹ-ede Naijiria ko tii ri owo ti ajọ bọọlu alafẹsẹgba ni Naijiria, ati ileeṣẹ ere idayara, jẹ wọn fun idije ife awọn obinrin ni Africa, WAFCON, to waye loṣu to kọja. Ẹgbẹ agbabọọlu Super Falcons kọ lati lọ si papa iṣere fun igbaradi wọn fun ifẹsẹwọnsẹ ti wọn fi koju Zambia lọjọ kejilelogun, oṣu Keje, nitori pe wọn jẹ wọn ni owo ajẹmọnu. Ifẹsẹwọnsẹ naa lo sọ ẹni to ṣe ipo kẹta. Owo to le ni ẹgbẹrun mẹwaa Dọla, ni wọn jẹ ẹnikọọkan awọn agbabọọlu naa, lara eyi ti ajẹmọnu wọn fun bibori ninu ifẹsẹwọnsẹ mẹta to mu wọn wọ ipele semi finals ni idije WAFCON. Botilẹ jẹ pe ajọ NFF sọ pe oun yoo san owo naa laipẹ, ẹnikan lara awọn agbabọọlu naa sọ fun BBC Sport Africa pe oriṣiriṣi irọ̀ ni wọn n pa fun awọn. “Wọn kọkọ sọ fun wa lọjọ ti a da iṣẹ silẹ ṣaaju ọjọ ti a koju Zambia pe, wọn ti buwọlu owo naa, ti awọn yoo si san laipẹ.” O ni lati igba naa ni wọn ti pa irọ bii pe awọn nọmba apo asunwọn ti awọn agbabọọlu fun ko pe, ati bẹẹ bẹẹ lọ. BBC Sport Africa kan si ajọ NFF ati ileeṣẹ ere idaraya lori ẹsun naa. Ẹnikan lara awọn olori ajọ naa sọ fun BBC lọjọru pe o yẹ ki awọn agbabọọlu naa ri owo wọn gba lọsẹ yii, nitori pe awọn ti ṣiṣẹ lori rẹ. Wọn ti san apapọ $2,800 ni owo ti awọn agbabọọlu naa n na lojoojumọ ati ajẹmọnu fun awọn nkan mii ṣaaju idije WAFCON fun wọn. Awọn owo ti wọn ko tii ri gba ni awọn ajẹmọnu wọn fun WAFCON, ati fun awọn irinajo wọn si Austria ati Canada, to fi mọ eyi ti wọn fi lu Ivory Coast ṣaaju idije WAFCON. Igba akọkọ kọ re e ti ẹgbẹ agbabọọlu Super Falcons fẹhonu han lori owo ti ijọba jẹ wọn. Wọn ti ṣe bẹẹ ri ni idije WAFCON meji to ti waye ri, ni South Africa lọdun 2004, ati ni Abuja lọdun 2016.	https://www.bbc.com/yoruba/articles/cjm1zzmen10o
politics	Àwọn ọ̀dọ́ Naijiria ṣe bẹbẹ, ọ̀pọ̀ wọn ń tú yahaya jáde forúkọ sílẹ̀ fún káàdì ìdìbò	Àwọn ọ̀dọ́ fara ya! Ó lè ní idà mẹ́rinlèlògòtá  nínú Ọgọ́rùn-ún ọdọ tí ó ti forúkọ sílẹ̀ fún káàdì ìdìbò bayii. Awọn ọdọ ninu igbaradi wọn fun eto idibo ọdun 2023, ọpọ wọn ni wọn fara ya, ti wọn si mu iforukọ sile fun kaadi idibo ni okunkundun. Lẹyin ti ajọ ti o risi eto ìdibo, INEC kede afikun fun iforukọ silẹ fun kaadi idibo, pupọ awọn ti wọn fi orukọ silẹ ni o jẹ awọn ọdọ. Eyi lo waye lẹyin ti INEC ni pupọ ninu awọn ọdọ orilẹ-ede Naijiria ni wọn ti fi orukọ sile fun kaadi idibo ọdun 2023. INEC ni merinlelọgọta ninu ida ọgọrun-un ni awọn ọdọ ti wọn fi orukọ silọ bayii. Ajọ INEC ni kete ti awọn kede afikun naa ni sì ọjọ kẹrin, oṣu Keje, ọdun 2022, ni awọn ṣe akọsílẹ awọn ọdọ to le ni milọnu mewaa ti o ti fi orukọ silẹ fun kaadi idibo wọn. INEC ni o le ni milọnu mẹrin ọdọ ti wọn ṣe iforukọsilẹ lati ori ẹrọ ayelujara ti ọpọ si wa si ọọfisi ajọ naa lati fi orukọ silẹ.	https://www.bbc.com/yoruba/articles/c0kne4qye8wo
health	Coronavirus treatments: Lẹ́yìn ìgbélé Coronavirus, ọ̀nà wo ni mo lè gbà láti bọ́ l'ọ́wọ́ níní Covid-19.	"Irú ewu wo ni eni to dúró tì mí lórí ìlà tí a tò sí láti wọ ọkọ̀ BRT, àbí ṣe mo sì le máa lo si ilé oúnjẹ tàbí ki n máa wọkọ̀ èrò? Bí àwọn ìjọba orílẹ̀-èdè ṣe n sẹ́wélé òfin ìgbélé, tí àwọn ènìyàn si ti ń padà sí àwùjọ fún onírúurú ìbáraeníse pọ̀, ọ̀pọ̀lọpọ̀ ènìyàn ló tí n fòyà lórí bi wọn ò ṣe ni kó ààrùn Coronavirus, èyí to sì lè mú àjàkálẹ̀ ààrùn ẹlẹ́kejì bẹ́ sílẹ̀. Ọ̀jọ̀gbọ́n Erin Bromage to jẹ́ onímọ̀ nípa àwọn èròjà tó ń gbógun ti ààrùn lágọ̀ọ́ ara bá wa sọ̀rọ̀ lórí awon ọ̀nà tí a lè gbà láti mú àdínkù bá ewu kíkó ààrùn Coronavirus, o jẹ́ olùkọ́ ìmọ̀ àjàkálẹ̀ ààrùn ni Fásitì Massachusetts Dartmouth ní US, o sì ti bojú tó ààrùn Coronavirus yìí láti ìgbà to ti bẹ̀rẹ̀. O rí ara rẹ̀ gẹ́gẹ́ bí onímọ̀ nípa bi a ṣe lè lanilọ́yẹ̀ nípa ǹkan ti sáyẹ́nsì sọ ju kí a pèé ní onímọ̀ nípa ààrùn kan ni pàtó lọ, o tí kọ àwọn ǹkan to pọ̀ nípa Coronavirus lórí ayélujára ti àwọn ènìyàn to le ni mílíọ̀nù mẹ́rindínlógún sì ti kà á ní àkà tún kà. Àwọn ìmọ̀ràn rẹ̀ rèé láti wà ní àlàáfíà bí a ṣe ń padà sí bí a ṣe ń ṣe tẹ́lẹ̀.  Bromage ni ọ̀pọ̀ ló ń lùgbàdì ààrùn Covid-19 nínú ilé wọn nítorí ọ̀kan nínú ẹbí wọn tó ní ló pín fún gbogbo ẹbí lẹ́yìn tó ti rí ààrùn naa he nígboro Ṣùgbọ́n bi ènìyàn ba kúrò nínú ilé ńkọ́? Șé ewu àti kó ààrùn Coronavirus wà  ti mo bá lo ṣe ère ìdárayá níta pẹ̀lú àwọn tí wọn ò lo ìbòmú? Kò dájú gẹ́gẹ́ bi ọ̀jọ̀gbọ́n náà ṣe sọ. ""Ní ìta gbangba àwọn èròjà míràn wa tí kò ni jẹ́ kí ààrùn naa ràn, ènìyàn máa n mi gúle-gúle sínú àti síta lásìkò eré ìdárayá, àsìkò yìí kéré jọjọ fún kòkòrò yii láti bọ́ sí ọ̀dọ̀ ẹlòmíràn gẹ́gẹ́ bo se sọ fun BBC. "" kí o tó ni ààrùn naa, a jẹ́ pé olúwa rẹ̀ ti koju àwọn kòkòrò tó tó iye èyí tó le fún ènìyàn ni ààrùn náà, pẹ̀lú àwọn ìmọ̀ nípa MERS àti SARS, ìgbàgbọ́ ni pé o gbọ́dọ̀ tó ìwọ̀n ẹgbẹ̀rún kan kòkòrò naa ti yóò wọ àgọ́ ara ki èèyàn to le ni ààrùn naa gẹ́gẹ́ bo se ko sójú òpó ayélujára rẹ̀. Ọ̀jọ̀gbọ́n náà ṣàlàyé pé bótilẹ̀ jẹ́ pé àríyànjiyàn wà lórí iye kòkòrò àìfojúrí tí èèyàn ti fa símú ki o tó ni ààrùn naa, síbẹ̀ ó ṣeéṣe kí o gba èyí láàrin èémí kan tàbí mẹ́wàá, èyíkéyìí le mú ènìyàn ni ààrùn náà. Èyí túmọ̀ sí pé iye àsìkò tí a bá lò pẹ̀lú aláàrùn Covid-19 ni yóò sọ bóyá ènìyàn leè kó ààrùn náà, tí a bá lo àsìkò kúkúrú bí ti àwọn to n sáré lójú pópó, o ṣeéṣe ki a máa ni ààrùn náà kódà bi kò sí àlàfo mítà méjì, nítorí náà, àwọn ti ó yẹ kó kàn wá gbọ̀ngbọ̀n ni àwọn tó ti fàmìhàn Lóòótọ́ ni ikọ́ àti kàtá máa ṣe ìtànkálẹ̀ ààrùn, ṣùgbọ́n o ní bi èyí ṣe lè wáyé. Ikọ́ ẹ̀ẹ̀kan lè gbé àwọn kòkòrò ẹgbẹ̀rún mẹ́ta síta tó sì le rìn ìwọ̀ Mítà ọgọ́rin láàrín wákàtí kan gẹ́gẹ́ bí Bromage ṣe sọ, ọ̀pọ̀ àwọn kòkòrò yìí si ló tóbi to fi je pé ilẹ̀ ni yóò jábọ́ sí, ṣùgbọ́n àwọn mìíràn fúyẹ́ tí won sì le dúró nínú afẹ́fẹ́ tàbí kí wọn fò wọ yàrá. Tí o bá wa jẹ́ pé inú àkàsọ̀ ìgbàlódé ní ó ká ọ mọ́ tí ẹni náà ba wá sín, ìlọ́po mẹ́wàá ni ìṣòro tìrẹ. Tí ènìyàn ba wá sín lẹ́ẹ̀kan ṣoṣo kòkòrò ẹgbẹ̀rún lọ́nà ọgbọ̀n ni yóò jáde tó sì kéré jọjọ, èyí leè rìn kìlómítà tó lé ní ọ̀ọ́dúrún láàrin wákàtí kan, bí Bromage ṣe sọ. ""Bí eniyan ba wá ni ààrùn náà, àwọn kòkòrò to ń jáde kọjá milionu méjì to sì ni àwọn èròjà ààrùn naa nínú"" ""Nítorí náà, tí o bá n ba ènìyàn sọ̀rọ̀ lọ́wọ́ tí ẹni náà sì sín tàbí wúkọ́ sí ọ lójú, òó ríi bóse rọrùn láti gba kòkòrò bíi ẹgbẹ̀rún kan tí ẹni náà ba tún wa ní ààrùn náà. Tí o ò bá tún wá sí níbẹ̀ lásìkò náà, àwọn kòkòrò àìfojúrí yìí le wà nínú afẹ́fẹ́ fún ìṣẹ́jú péréte ti o sì ṣeéṣe kí o tí fa èyí tó tó sì mú lásìkò péréte náà, tí ààrùn yóò sì wọlé dé. A mọ̀ pé lẹ́yìn ọjọ́ márùn-ún ni ààrùn náà tó máa n fàmìhàn tó bá mú ènìyàn, ṣùgbọ́n ki wọn tó bẹ̀rẹ̀ síní fàmìhàn nkọ́, àwọn míràn kò tilẹ̀ ni fàmìhàn rárá. Èémí wọ́n lásán máa n tí ààrùn Coronavirus jáde sí àyíká. Èémí ẹ̀ẹ̀kan ṣoṣo le tí láàrin àádọ́ta sí ẹgbẹ̀rún márùn-ún kòkòrò naa síta, ṣùgbọ́n kíá lo sábà máa jábọ́ sílẹ̀ Nítorí naa díẹ̀ nínú kòkòrò yii ni a o ríi tobba jáde láti ara èémí gẹ́gẹ́ bi àlàyé rẹ̀ fún BBC. Ní ti èémí ko sí eni tó mọ iye kòkòrò Coronavirus yìí to n jáde lẹ́ẹ̀kan náà, Ṣùgbọ́n Bromage sọ pé ìwé ìgbà dé gbà kan sọ pé ẹnikẹ́ni to bá ní ọ̀fìnkìn, ó máa ń ti kòkòrò mẹ́ta sí ogún jáde láàrín ìṣẹ́jú kan. Bí àlàyé yìí ba wá rí bẹ́ẹ̀, o túmọ̀ sí pé, èèyàn yóò mi èémí naa fún ìṣẹ́jú àádọ́ta láti gba ẹgbẹ̀rún kan kòkòrò náà ti yóò fi ní ààrùn Covid-19 (Atọ́ka ni àlàyé èyí jẹ́). Nítorí náà a o rí pé ko dájú láti kó ààrùn Coronavirus látàrí pé ènìyàn wà nínú ilé kan náà pẹ̀lú ẹni tó ní ààrùn Coronavirus ṣùgbọ́n tí kò fàmì hàn bí ikọ́ àbí kàtá kò na ṣeé. Bromage sọ pé Ọ̀rọ̀ sísọ le ṣe àfikún kòkòrò to jáde bíi mẹ́wàá sí igba láàrin ìṣẹ́jú kan, bákan náà ni ariwo pípa tàbí orin kíkọ leè fi kún iye kòkòrò tó ń jáde sínú afẹ́fẹ́. Àwọn kòkòrò yìí a ma wa láti ibi kọ́lọ́fín ẹ̀dọ̀ fóóró níbi tó jé pé ààrùn náà ti gbilẹ̀ sí nítorí agbára lo fi n jáde nítorí ariwo tí ẹni náà ń pa. ""Fún ìdí èyí gbogbo ǹkan tó bá mú ààrùn Coronavirus jáde sínú afẹ́fẹ́ láti inú ẹ̀dọ̀ fóóró yóò pọ̀ gidigidi, bótilẹ̀ jẹ́ pé kíkó ààrùn yìí nínú afẹ́fẹ́ kò tíì fìdí múlẹ̀ dáadáa síbẹ̀ ìtànkálẹ̀ ààrùn yàtọ̀ sí láti inú ilé máa n wáyé latari àwọn ti kò fàmì hàn.  Láì dénà pẹnu àwọn tó n tọ́jú àwọn alárùn yìí ló léwu fún jù. Ṣùgbọ́n àwọn àyíká miran náà tún burú jai, bí àpẹẹrẹ àwọn tó wa nínú ọkọ̀ ojú omi, àwọn tí wọ́n wà nínú ọ́fíìsì kan naa, àwọn ti wọ́n péjọ síbi ìnáwó ìyàwó, ọjọ́ ìbí, ìgbáradì akọrin tàbí ìsìnkú, èyí rí bẹ́ẹ̀ nítorí iye àsìkò ti wọ́n lò pẹ̀lú alárùn náà ni. ""kódà ki wọ́n fi àlà mítà àádọ́ta jìnà sírawọn, ìsun téré tó n kan ẹnìkọ̀ọ̀kan tó láti jẹ́ kí wọ́n  ni ààrùn naa, nítorí naa bi a ṣe n padà sẹ́nu iṣẹ́ àwọn ilé iṣẹ́ kan yóò ní láti ṣe àtúnṣe Àwọn ọ́fíìsì ti kò ní ibi tí atẹ́gùn le gbà wọlé léwu gidigidi, Bromage ṣàpèjúwe pé ìdá mẹ́rìnleláàọ́run ninu òjìlénígba o dín mẹ́rin ọ́fíìsì ló ni ààrùn Coronavirus ni orílè èdè South Korea, ọ̀pọ̀ sì jẹ́ àwọn to wà nínú ọ́fíìsì kàn náà tó tẹ́ gbayawu ṣùgbọ́n tí àtẹ̀gùn rẹ̀ kò to ǹkan. Àwọn Dókítà eyín náà wà nínú ewu yìí nítorí irú isẹ́ wọn. Ó ní àwọn olùkọ́ náà yóò wà nínú ewu, àwọn ọ̀jọ̀gbọ́n to ti darúgbó ló pọ̀jù tí wọ́n si ní àwọn akẹ́kọ̀ọ́ tó kún kíláàsì fọ́fọ́, ìrònú jinlẹ̀ gbọ́dọ̀ wà kí irú àwọn yìí tó padà sẹ́nu isẹ́ fún ìgbé ayé àlàáfíà Bromage ní àwọn to kó ààrùn Coronavirus ní ta ko fi bẹ́ẹ̀ wọ́pọ̀ ṣùgbọ́n àwọn to kóra jọ pò sí inú ibì kan tí won ti ń kọrin, pariwo ló wọ́pọ̀, tí ènìyàn bá ju kòkòrò náà sì àárín ita, afẹ́fẹ́, oòrùn òtútù leè mú àdínkù bá ìtànkálẹ̀ rẹ̀, ẹ̀wẹ̀, ìjìnà sira ẹni àti mímú àdínkù bá ìbáṣpọ̀ elérò yóò rán gbogbo ènìyàn lọ́wọ́ láti fòpin sí ààrùn Coronavirus.  Bákan náà ni àwọn ibi tó jẹ́ pé kò fi bẹ́ẹ̀ sí atẹ́gùn, ti àwọn ènìyàn si maa n gba èémí fúnra ẹni ni, yóò nira díẹ̀ láti máà ni ààrùn náà, àwọn ilé ìtajà ìgbàlódé kò fi bẹ́ẹ̀ léwu, nítorí pé àsìkò péréte ni wọn lò ní àyíká kan.  Bí a bá fẹ́ lọ sóde, a ní láti ṣe àgbéyẹ̀wò irú afẹ́fẹ́ tí ènìyàn yóò máa gbà sì mú níbẹ̀, iye ènìyàn tó ṣeéṣe kí o bá pàdé níbẹ̀ àti iye àsìkò tí óò lò. To ba jẹ́ ọ́fíìsì gbayawu ni o ti n siṣẹ́ pẹ̀lú àwọn ènìyàn péréte, ewu bíntín ni ṣùgbọ́n ti èrò ba pọ̀ nibẹ̀, o ní láti gbé e yẹ̀wò dáadáa. Tó bá jẹ́ pé isẹ́ tìrẹ gba kí o maa bâ àwọn oníbàrá rẹ sọ̀rọ̀ lójú kojú ni tàbí èyí tó n mú ariwo dání, o léwu fún ọ Tó bá jẹ́ pe kí o lọ rajà lásán láwọn ilé ìtajà ni, níwọ̀ba àsìkò tí o n lò níbẹ̀, ewu rẹ̀ kéré jọjọ, ṣùgbọ́n fún àwọn òṣìṣẹ́ ilé ìtajà náà   Ó ṣe pàtàkì ki a maa rántí pe kìí ṣe ṣínsín síni nìkan ni o yẹ ki a máa ṣọ́ra fún, e rántí pé àwọn kòkòrò yìí maa n bàlé àwọn irinsẹ́ tí à ń lò nítorí naa, o se pàtàkì láti máa fọ owọ́ rẹ déédéé kí o si ṣọ́ra láti máa fi owọ́ kan ojú. Bákan náà, e ṣọ́ra fún fífẹ́ àtẹ̀gùn láti paná àbẹ́là lórí àkàrà oyinbo (cakes) ọjọ́ ìbí. Coronavirus ti di ara wa, kò le è kúrò mọ láéláé - WHO Ǹjẹ́ ènìyàn tó ní àrùn coronavirus rí lè níi lẹ́ẹ̀kejì? Ǹjẹ́ ènìyàn tó ní àrùn coronavirus rí lè níi lẹ́ẹ̀kejì? Àwọn àràmọ̀ndà ìbomú-bẹnu tó gbòde lásìkò Coronavirus yìí"	https://www.bbc.com/yoruba/afrika-52766356
entertainment	Bisi Alawiye Aluko: Akọrin ẹ̀mí Bisi Alawiye ní àánú Ọlọ́run ló sọ òun di akọrin	Bisi Alawiye Aluko ni oun ni itan ki oun to tan, o ni ẹni ti ko ba ni itan ki o tan tan ko ni pẹ to maa fi tan. O ni ju gbogbo rẹ lọ, aye ọpẹ yọ lori irinajo orin ẹmi ti oun n kọ. ''Awa olorin ẹmi lawọn eeyan n kan bayii, wọn o ka bibeli mọ, nitori naa a gbọdọ kiyesi ara Awa akọrin naa gbọdọ kopa ti wa lori ọrọ orilẹede Naijiria. A gbọdọ fọwọ sowọ pọ pẹlu ijọba Naijiria Ọga akọrin ni mama mi ni ṣọọṣi Kerubu ati Serafu ni Ile Ife, ibẹ ni orin ti maa n wu emi naa lati kọ. Mo maa tẹ le mama mi lọ si ile ijọsin nigba naa,'' Bisi Alawiye lo ṣalaye bẹẹ.	https://www.bbc.com/yoruba/afrika-58497465
sports	Mourinho kò ọ́rọ́ rẹ̀ jẹ,o padà wá dì akọ́nimọ̀ọ́gbá tuntun fún ikọ̀ Tothenham	Aya bẹ silẹ o bẹ sare lọrọ Jose Mourinho to gba iṣẹ akọnimọọgba tuntun Tottenham fẹ jọ. Lọsan Ọjọru ni yoo ṣe igbaradi akọkọ pẹlu awọn agbabọọlu ẹgbẹ naa lalai fi asiko falẹ. Loju opo Twitter kaakiri lawọn eeyan ti n sọ nipa iyipada tawọn n reti lati ọdọ Mourinho amọ wọn ko ye sọ nipa bo ti ṣe ṣaaju sọ pe oun ko ni gba iṣẹ akọnimọọgba ẹgbẹ naa. Bẹẹni,Mourinho ti sọ tẹlẹ pe ifẹ toun ni si Chelsea pọ bẹ debi pe ohun ko le gba iṣẹ akọnimọọgba Tottenham. Akọsilẹ fi han pe o sọ ọrọ yi lọdun 2015 ṣaaju ifẹsẹwọnsẹ Chelsea pẹlu Tottenham ninu idije League Cup ni papa iṣere Wembley. Ninu ifọrọwerọ pẹlu awọn akọroyin,Mourinho ni alaga ẹgbẹ Tottenham Daniel Levy ti fi igba kan ba ohun sọrọ nipa gbigba iṣẹ ni Tottenham lọdun 2007. Gẹgẹ bi ohun gbogbo to ni ṣe pẹlu Mourinho,iriwisi ọtọọtọ lo ti n waye lati igba ti wọn yan si ipo tuntun yi. Bawọn kan ti ṣe n dawọọ idunnu lawọn miran n sọ pe ko si ipa to le mu ba Tottenham yatọ si eleyi to ti wa nilẹ tẹlẹ Jose Mourinho ti da akọnimọọgba ẹgbẹ agbabọọlu Tottenham, lẹyin ti wọn yọ Mauricio Pochettino ni isẹ. Akọnimọọgba tẹlẹri fun ikọ agbabọọlu Chelsea ati Manchester United ti bu ọwọ lu iwe adehun ọlọdun marun un 2022 si 2023. Mourinho ni o dun mọ oun ninu nitori ọpọ igba ni oun ti ma n woye lati je akọnimọọgba fun ẹgbẹ agbabọọlu Tothenham. Lọpọ igba ni o ti kọ isẹ akọnimọọgba ni orilẹede China, Spain, Portugal lati igba to ti kuro ni Manchester United. Mourinho n gbe ni ilu London, ti o si ti gba ami ẹyẹ Premier League mẹta ati FA Cup pẹlu ikọ Chelsea, bẹẹ lo si gba Europa League and Carabao Cup pẹlu ikọ Manchester United.	https://www.bbc.com/yoruba/50484802
politics	2023 General Elections: Adebanjo ni afọ́jú ni adarí àti àwọn èèyàn Nàíjíríà tó jẹ́	"Adarí ẹgbẹ́ Afenifere ilẹ̀ Yorùbá, Alagba Ayo Adebanjo ti n kọminú lórí bí ohun gbogbo kò ṣe rọgbọ ní Nàìjíríà. Adebanjo ní ó ṣe ni láàánú wí pé afọ́jú ni àwọn adarí àti àwọn ènìyàn Nàìjíríà, tó jẹ́ wí pé wọn kò mọ̀ ju tara wọn nìkan lọ. Adarí Afenifere náà fi ẹ̀dùn ọkàn rẹ̀ hàn ninu ifọrọwerọ kan to se lati sami ọjọ ibi ọdún Kẹrìnléláàdọ́rùn-ún rẹ lókè eèpẹ̀. Ó ní gbogbo ìgbà ni omi inú máa ń kan òun, tí ọkàn òun sì máa ń bàjẹ́ tí òun bá rántí irú ipò tí Nàìjíríà wà báyìí. Àmọ́ ó fi kun wí pé tí Ààrẹ Muhammadu Buhari bá le gba gbogbo ìpè èyí tí àwọn ti ń pè fún láti ọdún mẹ́jọ sẹ́yìn láti wá àtúnṣe sí ìwé òfin Nàìjíríà tàbí dá orílẹ̀ èdè padà sí lílo ìwé òfin tí à ń lò tẹ́lẹ̀, yóò ṣe àǹfàní púpọ̀ fún Nàìjíríà. Bàbá Adebanjo tẹ̀síwájú wí pé ìwé òfin tí Nàìjíríà ń lò báyìí jẹ́ èyí tí àwọn ológun ṣe kalẹ̀, léyìí tó ń ṣègbè fún ẹ̀yà kan, fún ìdí èyí kò le so èso rere fún ìjọba alágbádá. Kò sí ohun tó le mú àyípadà bá orílẹ̀ èdè Nàìjíríà àyàfi... Pa Adebanjo ní gbogbo ìgbà ni òun máa ń sọ ọ́ wí pé àyàfi tí orílẹ̀ èdè yìí bá pa ìwé òfin tí à ń lo lọ́wọ́ yìí tì kí a ṣe àgbékalẹ̀ ìwé òfin mìíràn, ojú kan náà ni Nàìjíríà yóò ti máa fò tí yóò sì máa bà síbẹ̀ bákan náà. Ó ní ní kété tí àyípadà bá ti bá ìwé òfin orílẹ̀ èdè yìí, ìgbà ọ̀tun yóò dé fún mùtúmàwà, tí inú àwọn ènìyàn yóò sì máa dùn, bí bẹ́ẹ̀ kọ́, pàbó ni gbogbo ìgbìyànjú yóò máa jásí. Nígbà tó ń fèsì lórí ètò ìdìbò ọdún 2023, Adebanjo ní asán báńsá ni ètò ìdìbò náà yóò jẹ́ bí ìjọba bá kọ̀ láti mú àtúntò bá Nàìjíríà kó tó di ìgbà náà. Ọ̀rọ̀ El-Rufai ti fi hàn wí pé nǹkan ńṣe ètò ààbò Nàìjíríà Bàbá tún tẹ̀síwájú wí pé ìjọba ti kùnà lórí dídá ààbò bo ẹ̀mí àti dúkìá àwọn ènìyàn léyìí tó ní ó ṣe kókó sí ìlọsíwájú àti ìdàgbàsókè orílẹ̀ èdè tó bá fẹ́ gòkè. Ó ní ó ṣeni láàánú wí pé lẹ́yìn ìkọlù àwọn agbébọn sí ọkọ rélùwéè, El-Rufai ní àwọn gómìnà ẹkùn ìwọ̀ oòrùn Àríwá ti ń dúnkokò láti wá àwọn ológun láti ilẹ̀ òkèrè bí ìjọba bá kọ̀ láti wá wọ̀rọ̀kọ̀ fi ṣàdá lórí ètò ààbò tó ti dojúrú. Adebanjo tun kọminú pé láti ìgbà tí gómìnà ìpínlẹ̀ Borno àti ti Niger ti ń ké tantan wí pé àwọn Boko Haram ti gba àwọn ìjọba ìbílẹ̀ mélòó kan ní ìpínlẹ̀ àwọn, kò sí ohun kankan tí ìjọba rí ṣe sí ọ̀rọ̀ náà. Bákan náà ló tún wòye wí pé láti ìgbà tí ọ̀gágun kan ti ní òun ti fi orúkọ àwọn tó ń ṣàtìlẹyìn fún ikọ̀ Boko Haram ráńṣẹ́ sí Ààrẹ, kò sí ohun tó ti tẹ̀yìn rẹ̀ yọ. ""Láti bí oṣù mẹ́fà sí àsìkò yìí, kò sí ọjọ́ kan tí kò sí ìròyìn nípa ìsẹkúpani, ìjínigbé tàbí ìfipábánilopọ̀ ní orílẹ̀ èdè yìí."" ""Ìjọba lábẹ́ ìdarí Buhari ti kùnà ní gbogbo ẹ̀ka ṣùgbọ́n àwọn kan ṣì ń tan ara wọn, ètò ẹ̀kọ́ kò lọ bó ṣe yẹ, gbogbo àwọn ọ̀dọ́ ń sá lọ sí ilẹ̀ òkèrè láti wá ìgbé ayé tó rọrùn."" ""Kí ló dé tí Ààrẹ Buhari kò le bá Nnamdi Kanu àti Sunday Igboho jíròrò láti mọ̀ ìdí tí wọ́n ṣe fẹ́ kúrò lára Nàìjíríà gẹ́gẹ́ bó ṣe ṣe pẹ̀lú àwọn Boko Haram."" Ìdìtẹ̀gbàjọba ń rùn lórí Nàìjíríà Bàbá Adebanjo ni pẹ̀lú bí gbogbo nǹkan ṣe ń ló ní Nàìjíríà báyìí kò sí bí ìdìtẹ̀gbàjọba kò ní wáyé ní orílẹ̀ èdè yìí àti pé ìjàgbara kìí ṣe ọ̀fẹ́, wọ́n máa ń jagun gbàá ni. Pẹ̀lú bí àwọn ènìyàn bíi Sunday Igboho àti Nnamdi Kanu ṣe ti ń dìde láti jà fún ẹ̀tọ̀ wọn, kò sí ìgbà tí àwọn mìíràn bíi ti wọn náà kò ní dìde, àwọn ènìyàn ma tó fọ́n sí títì láti jà fúnra wọn. ""Ìran tó ń bọ̀ ni àyà mi ń já fún lórí ọ̀rọ̀ Nàìjíríà nítorí bí èmi ṣe wà, sàárè ni mò ń wò báyìí, àbí máa sọ wí pé Ọlọ̀run kò sẹ oore fún mi lẹ́ni ọdún mẹ́rìnléláàdọ́rùn-ún lókè eèpẹ̀."" ""Èmi mọ̀ pé kò sí ohun kan tí yóò ṣẹlẹ̀ lẹ́yìn ètò ìdìbò ọdún tó ń bọ̀, tí Nàìjíríà bá ṣì dúró gẹ́gẹ́ bí ẹyọ kan, a kú oríire."""	https://www.bbc.com/yoruba/afrika-61085268
politics	Ọ̀nà tí a lè fi san oore fún àwọn tó fi ẹ̀mí wọn lélẹ̀ fún ìjọba àwarawa ni láti lé APC kúrò lórí oyè - Atiku	Lonii, ọjọ Aiku, to jẹ ayajọ ọjọ iranti June 12, ọpọ awọn ọmọ Naijiria lo ti n fi ọrọ lede nipa pataki ayajọ ọjọ naa. Ṣaaju ni Aarẹ Mumhammadu Buhari ti kọkọ ba awọn araalu sọrọ, leyii to jẹ ọrọ ayajọ June 12 ti yoo sọ kẹyin gẹgẹ Aarẹ Naijiria. Buhari sọ pe oun yoo ri daju idibo yiyan Aarẹ tuntun lọdun 2023 ko ni mu itajẹsilẹ lọwọ. O fi kun pe oun yoo tun ri daju pe ojutaye ni wọn yoo ṣe igbese bi oun yoo ṣe gbe ijọba kalẹ fun Aarẹ to n bọ laifi nkankan pamọ fun ara ilu. Yatọ si Aarẹ Buhari, awọn eekan ilu mi tun ti sọrọ lori ayajọ June 12 ọdun yii. Oludije sipo Aarẹ ninu ẹgbẹ oṣelu PDP, Atiku Abubakar sọ pe ọna kan gboogi lati fi ẹmi imoore han si awọn to fi ẹmi wọn lelẹ fun ijọba awarawa ni Naijiria ni lati le ẹgbẹ oṣelu APC kuro lori oye. Gẹgẹ bii ohun ti Atiku sọ, ijọba APC to wa lode ti mu gbogbo nnkan le koko bi oju ẹja fun awọn araalu. O ni ayajọ Jun 12 ti ọdun 2022 yii ṣe pataki nitori oun ni yoo ṣaaju eto ibibo gbogbogbo ọdun 2023, awọn araalu si gbọdọ lo ọjọ naa lati mọ awọn ohun ti wọn n fẹ lọwọ ijọba. Atiku sọ pe “Asiko yii lo yẹ ki awọn araalu lọ forukọsilẹ lati dibo, wọn ko si gbọdọ sọ ireti nu.” “Amọ o ti han gbangba pe ijọba Buhari ko ṣe awọn ọmọ Naijiria ni anfaani kankan, eredi ree ti wọn fi gbọdọ le ijọba APC kuro lorui oye lọdun to n bọ.” Aarẹ ile igbimọ aṣofin, Ahmed Lawan naa ti sọrọ lori ayajọ ọjọ June 12 ti 2022. O ni ọjọ naa kii kan n ṣe ọjọ kan ṣa, amọ o jẹ ọjọ ti awọn ọmọ Naijiria gbọdo mọ ibi ti wọn n lọ gẹgẹ bi orilẹ-ede. Lawan sọ pe awọn ọmọ Naijiria gbọdọ maa ṣe ohun ti yoo ṣe awọn ẹnikeji wọn lanfani. O ni “O yẹ ka mọ pe eto oṣelu awarawa jẹ eyii ti ọpọ eeyan ti wọn ni erongba to yatọ si tiwa maa n da si, nitori naa a ni lati bọwọ fun ẹtọ awọn ẹlomiran. “Bẹẹ ni a gbọdọ gba idajọ ododo ati alaafia laaye laarin ara wa.” Ẹwẹ, oludije sipo Aarẹ ninu ẹgbẹ oṣelu APC, Asiwaju Bola Tinubu ti rọ awọn ọmọ Naijiria lati ma sọ ireti nu nitori nnkan ṣi maa pada bọ sipo. Ninu ọrọ ikini ayajọ June 12 to fi lede, o ni Naijiria ṣi maa bori gbogbo iṣoro to n koju gẹgẹ bii eto oṣelu awara ṣe bori ijọba ologun ni Naiiiria. Tinubu ni eto idibo June 12 fi han pe eto idibo to lọ wọrọwọ le waye ni Naijiria gẹgẹ bo ṣe n ṣelẹ lawọn orilẹ-ede to ti goke agba lagbaye.	https://www.bbc.com/yoruba/articles/c72584knppwo
sports	Pogba: Ikọ̀ Real Madrid ń gbáradì láti kó £70m lé Paul Pogba lórí	"Ẹgbẹ agbabọọlu Real Madrid ti n gbaradi lati ko aadọrin miliọnu pọun le atamatase ikọ Machester United, Paul Pogba lori. Ọmọ ile Faranse ọhun ti sọ pe oun ko ni tọwọ bọwe adehun tuntun mii pẹlu ikọ Man United mọ lẹyin ti saa bọọlu yii ba ti pari. Pogba ni oju oun ti kuro ni Machester United, ati pe yoo wu oun lati kẹru oun lọ si orilẹede Spain ki saa tuntun mii to bẹrẹ. O ni ko si iye owo yowu ti Man United ba fi lọ oun, oun ko ni duro. Ṣaaju ni Madrid ti gbiyanu lati ra agbabọọlu naa lọdun to kọja ṣugbọn idunadura ọhun fori ṣọpọn. Everton tí bẹnu àtẹ lù bí ọkan lára àwọn agbabọọlu wọn Moise Kean ṣe yọ lọ sí apejẹ kan lásìkò tí òfin konile o gbélé wà níta. Iwe iroyin Daily Star Sunday lo gbe ìròyìn síta pe  agbabọọlu náà tó ẹni ogún ọdún ya fidio ará rẹ níbi to tí n ṣe fàájì apejẹ nínú ilé rẹ. Everton sọ pé ọrọ náà ṣe àwọn ní kàyéfì  bí ọkan ninu ogbontarigi agbaboolu àwọn yóò ṣe tapa sí òfin ìjọba àti ìlànà ẹgbẹ náà lásìkò àjàkálẹ̀ Covid 19 yí. ""Ẹgbẹ wà fí ìbínú ṣàfihàn ifehonuhan wà sí agbabọọlu yi"" Wọn fi kun ninu atẹjade pé àwọn tí sáájú tẹpẹlẹmọ pàtàkì titẹle alakalẹ ìjọba tó fi mọ dideju mọlé lásìkò ta wa yí nípa atẹjade orisirisi fawọn oṣiṣẹ wà"" Wọn wà tun so pe awọn ""gbosuba káre fawọn oṣiṣẹ ilera fún ifaraji wọn. Ẹgbẹ́ náà sọ pé ọnà ati fi im'oore hàn ní kí oníkálukú bọwọ fún wọn nípa ṣíṣe ohun tó tọ"" Iye èèyàn tó ti tọwọ àrùn Covid 19 lo tí tó ẹgbẹrun ogun nilẹ gẹẹsi. Kean  ko se dáadáa ni saa akọkọ rẹ ni Premiership toun ti owó iyebiye tí wọn fi ra wa sí Everton lati Juventus,mílíọ̀nù meedogbon lè diẹ ní wọn rà tí kò sí ti gbá ju bọ́ọ́lù kan sáwọ̀n lọ ni sáà bọọlu yí. Orúkọ rẹ ti kun àwọn agbabọọlu Premiership miran to tí tapa sí òfin konile o gbele lasiko yìí Kyle Walker tí Man City n duro dè abajade iwadii eléyi tó n tọ pinpin bi o ti ṣe pé apejẹ nínú ilé rẹ pẹlu awọn obinrin oníṣẹ́ nàbì méjì kàn.Jose Mourinho  ẹgbẹTottenham, Serge Aurier ati Musa Sissoko náà tapa sí òfin lọnà kan tabi omiran."	https://www.bbc.com/yoruba/52426195
religion	King of Satan: Mọ̀ si nípa Ọba Sátánì tó fẹ́ ìyàwó 57 kí ó tó jáde láyé	"Alagba Simon Simon Odo, ti ọpọlọpọ eeyan mọ si Ọba Satani , (King of Satan) ti jade pipo. Alagba Odo fẹ iyawo mẹtadinlọgọta, 57 ki o to jade laye lẹni ọdun mẹrinlelaadọrin, 74. Ọjọ Iṣẹgun, ọjọ kẹrinla oṣu kejila ọdun 2021 ni alagba naa jade laye. Ọmọbinrin baba naa, Uchenna Odo lo fi to BBC leti pe nnkan bii agogo mẹta owurọ ni baba oun jade laye lẹyin aisan ranpẹ. Ilu Aji, ni ijọba ibilẹ Igbo-Eze North nipinlẹ Enugu ni wọn bii si. Tani ni Ọba awọn Satani yii gan an? Alagba Odo ṣalaye fun BBC pe oun paapaa ko mọ ni pato iye ọmọ ti oun atawọn iyawo oun bi. Gbajumọ oniṣegun ibilẹ ni nigba aye rẹ ti awọn eeyan si mọọ gẹgẹ bi ọba Satani. Ninu ifọrọwerọ kan to ṣe pẹlu BBC Igbo ko to jade laye, Alagba Simon Odo ṣalaye pe "" emi gangan ni ọba Satani. Bi o ba gba mi leti emi naa a gba temi"" O ni ilu iya oun loun ti kọ ohun ti oun n ṣe. Inu ijọ Katoliki ni wọn bi alagba Odo si, kii ṣe isegun ibilẹ lo bẹrẹ aye rẹ pẹlu. "" Ni ọdun 1956 ni wọn ṣe iribọmi fun mi mo si ṣe igbọwọle ni ọdun 1958, mo ṣiṣẹ isin katoliiki lati ọdun 1959 si 1960."" Ki lo sọ ọ di Oniṣegun ibilẹ? Fun ọdun marun lo ni oun fi ba ikọ fehe (Tuberculosis) finra ti oun si gbagbọ pe wọn fi ṣe oun nigba naa ni. Lẹyin eyi lo ni oun tun dubulẹ aisan miran. ""Lati ori ikọ fehe ọdun marun yii ni wọn tun ti ṣe ogun simi, mo wa yarọ fun ọdun marun"" Gbogbo aisan yii lo mu ki alagba Simon Odo di ero ilu Ijẹbu nibi to ni oun ti wa ṣe awari rẹ pe eeyan lo wa nidi ọrọ oun kii ṣe aisan latọwọ Ọlọrun. Ilu Ijẹbu Ode lo wa fun ọdun meje ki o to pada si ilu rẹ lati lọ maa ṣe iwosan fun awọn eeyan O ni agbara ti oun ni ko si fun pipa eeyan rara. O ni, "" bi eeyan ba mu ọdunrun miliọnu dọla wa pe ki ki n pa eeyan tabi fun oun ni majele lati pa ẹnikẹni, maa sọ fun iru ẹni bẹẹ pe ko le ṣeeṣe. Ọjọ ti mo ba ṣe e ni maa ku"""	https://www.bbc.com/yoruba/afrika-59669798
politics	Ekiti 2022: Fayemi ni Bàbá ìsàlẹ̀ gbogbo APC ni Ekiti, kìí ṣe fún èmi nìkan- Abiodun Abayomi Oyebamiji	Ogbeni Abiodun Abayomi Oyebamiji ni ẹgbẹ All Progressives Congress kede pe yoo ṣoju wọn lati dije du ipo gomina ipinlẹ Ekiti.Ta ni Abiodun Oyebamiji tí APC dìbò yàn bí olùdíje gómìnà l'Ekiti Oyebamiji ni awọn mii pe ni oludije ti gomina Fayemi to n tukọ ipinlẹ Ekiti bayii fami ororo yan. Bẹẹ naa ni oun funra rẹ si sọ fun BBC pe Fayemi kii ṣe baba isalẹ fun oun nikan rara bikoṣe fun gbogbo ol;oselu APC ni Ekiti pe fun idi eyi kii ṣe pe oun nikan ni Fayemi fọwọsi. O menuba koko mẹrin ti Fayemi n beere lọwọ ẹnikẹni to ba fẹ gba ipo lọwọ rẹ ninu ididbo gomina ódun yii. Bakan naa ni Oyebamiji menuba awọn igbesẹ ti ẹgbẹ yoo gbe lati bori wahala to wu ko wa nilẹ lẹyin ididbo ẹgbe APC ni Ekiti to kọja yii. O tun ni ẹgbẹ naa ko le daru ni Ekiti	https://www.bbc.com/yoruba/afrika-60187032
sports	AFCON 2019: Níbo ni ọ̀rọ̀ owó ajẹmọnu ikọ Super Eagles dé dúró?	"Láìpẹ yìí ni ìròyìn tàn ká pé àwọn ọmọ ikọ Super Eagles n bínu pé afi dandan ki awọn aláṣẹ san owo ajẹmọnu awọn, ti wọ́n si dún koko pe ó ṣeeṣe ki awọn ma lọ si ibi ipade apero kan ti yoo sáju ifẹsẹwọnsẹ wọ́n pẹ̀lú Guinea láàná. Sùgbọ̀n ẹyìn-ò-rẹ́yìn ìfẹsẹwọ́nsẹ Super Eagles pẹ̀lú Guinea eyí ti wọ̀n gbá àmi ayò kan si odo lẹ́yìn ti wọ́n sọ ọ̀pọ́ ànfani nu lóri pápá. Nínú ìwádìí BBC láti mọ bóya àwọn ikọ̀ agbábọọlù Super Eagles ti gba owó ajẹmọnú wọ́n, BBC ò le fìdí ọ̀rọ̀ múlẹ̀ bóyá wọ́n ti rí àwọn ajẹmọnu náà gbà sùgbọ́n àwọn ayọlo ti wọ́n sọ ko jẹ ki a le sọ pato ibi ti ọ̀rọ̀ dé. Sùgbọ́n ó jọ bi ẹni pe wọ́n ti ṣe ileri fún wọ́n pé wọ́n o rówó gbà ni ọjọ ẹtì ọ̀la yìí. Ola Aina tó ń gbá fún ẹyìn apá òsì "" Asoju awa ikọ Super Eagles ati igbákeji rl pè wá jọ, wan si ni e wó ẹ tẹti, sááju oun gbogbo isẹ́ ni awá ṣe nibi, iṣk ki a gbá bọ́ọ̀lù si ni, ẹ jẹ́ ki a ṣe ǹkan to yẹ ki a ṣe láti sojú orílẹ̀-èdè wa, láti sóju ara wa àti awọn ẹbi wa, sááju ohun gbogbo a ni iṣẹ́ láti ṣe ǹkan to gbé wa wá sibi nìyìí, ẹ jẹ ki a gbá bọọ́lù ki a si mú èsì gidi jáde. Nínú ọ̀rọ̀ tirẹ̀ Akọnumọọgba wọ́n Gernot Rohr"" Ọ̀rọ̀ mí si àwọn olólùfẹ ikọ super Eagles ni pe ki jẹ ki awọn ọmọ agbábọọlu Nàìjíría ma wú wọ́n lóri, nítori wọ́n n sapa wọ̀n láti gbe ogo fún Nàìjíríà nínú ìdíje AFCON. wan fi ifẹ han nípa idije yìí ati àwọn ǹkan míran náà, eyi si jẹ iwúri fún gbogbo wa. John Mikel obi ní iṣẹ́ to pọ̀ láti ṣe nínú ìdíje tó lọ lọ́wọ́ yìí, ó ṣe wáhala púpọ̀ láàná nítori ó ba àwọn ìjọba sọ̀rọ̀ sùgbọ́n àwọn ọmọ ikọ rẹ̀ ló ṣe fún. Ní ti Alex Iwobi o ní "" ẹ jẹ́ ki a fí iyẹn sí ẹ̀gbẹ́ kan (ọ̀rọ̀ lóri owó ajẹmọnu tó n dá wàhálà sílẹ̀)láàrin ara wa, sùgban ǹkan to ṣẹlẹ̀ ni pe ǹkan ti a ba ṣe lóri pápá lo ṣe pàtàkì jù, kó si ǹkan ti yóò gbe oju wa kúro láti ṣe aṣe ọri, inú gbogbo wá lo dùn"	https://www.bbc.com/yoruba/48782625
entertainment	Kemi Afolabi Battles Lupus: Wo àwọn gbajúmọ̀ òṣèré tíátà tó ní yóò fọ́ eegun ẹran láyé di ọgọ́rùn-ún ọdún	Yorùbá bọ̀ wọ́n ní kò ní burú burú, kó má ku ẹnìkan mọ́ ni, ẹni tí yóó kù la ò mọ̀. Àwọn ọ̀rẹ́ àti ará, tó fi mọ́ àwọn tí kìí bá Kemi Afolabi sọ̀rọ̀ tẹlẹ lágbolé tíátà ló ti ń kẹ́dùn, tí wọn sì ń ki òṣèrébìnrin náà láyà. Bákan náà ni wọ́n sì ń sọ̀rọ̀ àtìlẹyin fún un lẹ́yìn tó kéde pé ọdún márùn-ún ni dókítà ní ó kù fún òun láti lò láyé, tí òun sì ti lo ọdún kan níbẹ̀. Bẹẹ ba gbagbe, lọjọ́ Ẹtì, ọjọ́ kọkànlá, oṣù kẹta, ọdún 2022 ni fọ́nrán ìfọ̀rọ̀wérọ̀ tí Kemi Afolabi ṣe pẹ̀lú gbajúmọ̀ sọ̀rọ̀sọ̀rọ̀ kan, Chude Jideonwo gba orí ayélujára. Ninu ifọrọwerọ naa si lo ti ṣíṣọ lójú eégún pé àìsàn Lupus, to maa n ro ẹda de inu egungun, ló ń bá òun fínra, ti oun si ni ọdun diẹ lati lo si laye. Pẹ̀lú omijé lójú ni Kemi Afolabi fi kẹnu bọ ìròyìn lórí ohun tí ó ń là kọjá láti ìgbà tó ti gbọ́ ọjọ́ ikú rẹ̀ lẹ́nu àwọn dókìtà. Kemi Afolabi ní àìsàn tó ń bá òun jà kògbóògùn, òògùn lásán sì ni òun yóò máa lò títí ni gbogbo ọjọ́ tí òun yóò lò lókè eèpẹ̀. Àwọn òṣèré tíátà tó ń ki Kemi Afolabi láyà: Lola Magaret ní Kemi Afolabi yoo fọ eegun ẹran laye di ọdun 2092: Láti ìgbà tí Kemi Afolabi ti fi ìkéde àìsàn tó ń bá fínra léde, àwọn òṣèré tíátà lọ́kan ò jọ̀kan ló ti ń sọ̀rọ̀ àtìlẹyìn àti ọ̀rọ̀ ìwúrí fún un lórí àìsàn tó ń bá a jà. Nínú fọ́nrán kan tí òṣèré náà fi sí orí Instagram rẹ̀ tó ti ń ṣe àdúrà ní ọ̀pọ̀lọpọ̀ fáwọn akẹgbẹ́ rẹ́, ti wọn bẹ̀rẹ̀ sí ní rọ òjò àdúrà àti ọ̀rọ́ ìwúrí fún un. Nínú ọ̀rọ̀ rẹ̀, Lola Magret ní àwọn dókítà kàn wí ti wọn ni, àti pé Ọlọ́run ló ń ṣe ìwòsàn. Ó ni èsì tí àwọn dókítà fun kò ní jẹ́ tirẹ̀. Lola Magaret ní títí di ọdún 2092, Kemi Afolabi yóò ṣì máa fọ egungun adìyẹ nínú àláfíà àti ara pípé ni. Muyiwa Ademola ntiẹ wa n kí Kemi Afolabi kú ayẹyẹ ọjọ́ ìbí ọgọ́run ọdún lókè eèpẹ̀. O ní èyí tó túmọ̀ sí pé òun ń sọ fún pé kò ní kú ìkú kankan, àti pé ọgọ́ta ọdún síi lónìí, gbọingbọin ni tòkè fún Kemi Afolabi. Bimbo Afolayan kọ sí ojú òpó ayélujára rẹ̀ pé, òun kò ní fojú sunkún Kemi Afolabi, pé yóò dàgbà dògbó lọ́lá Ọlọ́run. Yewande Adekoya ni oun nifẹ rẹ pupọ, ti oun si n gbadura fun nitori pe Ọlọrun n ti lẹyin. Opeyemi Aiyeola ni oun ni igbagbọ pupọ ninu Ọlọrun ati eto rẹ fun ẹda, ti oun si mọ pe o n ti Kemi Afolabi lẹyin. Lati ile iwosan kan si omiran la n gbe Kemi Afolabi kiri - Yomi Fabiyi Yomi Fabiyi, nígbà tó ń kọ ọ̀rọ̀ tirẹ̀ ránti alẹ́ ọjọ́ tí àwọn ń wá ilé ìwòsàn kiri nígbà tí àìsàn burúkú yìí bẹ̀rẹ̀ sí ní bá Kemi Afolabi fínra. O ṣàlàyé pé láti ilé ìwòsàn kan sí òmíràn ni àwọn ń lọ káàkiri ṣùgbọ́n òun ní ìgbàgbọ́ nínú Ọlọ́run pé kò ní já àwọn kulẹ̀. Ti Debbie Shokoya si n kin Yomi Fabiyi lẹyin pe ki Kemi Afolabi mase ni igbagbọ ninu ohun ti awọn dokita ba sọ. O ni niwọn igba ti esi ayẹwo Ọlọrun ko ba ti fontẹ lu ayẹwo dokita, ọrọ buse, ti ajaga esu si ti bọ. Debbie wa gbadura fun Kemi Afolabi pe ẹmi gigun ati alaafia pipe ni ipin rẹ, ti aisan si ti jinna si. Iyabo Ojo ni tirẹ̀ tọrọ àforíjì lọ́wọ́ Kemi Afolabi fún pé òun kò kàn sí i fún ìgbà pípẹ́, ó ní ìròyìn náà ba òun lọ́kàn jẹ́ tó sì tún da omi tútù sí òun lọ́kàn. Bẹ́ẹ̀ náà ló rọ àwọn ènìyàn láti ṣàdúrà fún Kemi Afolabi, tó sì rọ̀ láti ní ìgbàgbọ́ nínú Ọlọ́run wí pé kò sí ohuntí kò lè ṣe. Bákan náà ni gbajúgbajà òṣèré tíátà lédè Gẹ̀ẹ́sì, Ngozi Nwozu gbàdúrà pé Ọlọ́run tó wo òun sàn lọ́wọ́ àìsàn kídìnrín ṣì wà lórí ìtẹ́, tí yóò sì wo Kemi náà sàn. Wo awọn gbajumọ osere tiata to ti fun Kemi Afolabi ni ẹbun? Kemi Afolabi ti kọ́kọ́ kéde ní ọjọ́ kọkànlélọ́gbọ̀n, oṣù kejìlá, ọdún 2021 pé àìsàn kògbóògùn kan ń bá òun fínra ṣùgbọ́n kò fi orúkọ àìsàn náà síta. Ní ìbẹ̀rẹ̀ ọdún yìí, lẹ́yìn tí Kemi Afolabi ti kọ́kọ́ fi fọ́nrán kan síta péc, àìsàn kògbóògùn kan ń bá òun fínra. Eyi lo mu ki àwọn ọ̀rẹ́ rẹ̀ lágbolé tíátà ti kọ́kọ́ bẹ̀rẹ̀ sí ní fi ẹ̀bùn ráńṣẹ́ sí i. Lára àwọn tí Kemi Afolabi fi àwòrán wọn sórí Instagram rẹ̀ nígbà náà ni Toyin Abrahan àti ọkọ rẹ̀, Kolawole Ajeyemi. O si dúpẹ́ lọ́wọ́ wọn fún àwọn ẹbun tí wọ́n fi ráńṣẹ́ sí òun. Bákan náà ló tún dúpẹ́ lọ́wọ́ Funke Akindele fún gbogbo ohun tó kó ráńṣẹ́ sí òun nígbà náà. Kemi Afolabi ní bí ó tilẹ̀ jẹ́ pé ìfaǹfà wà láàárín àwọn, Funke Akindele kò kùnà láti fi ìfẹ́ hàn sí òun. O salaye pe òun náà kò fi ìgbà kankan ma ní ìfẹ́ Funke Akindele mọ̀, bó ṣe jẹ́ pé láti ilé ẹ̀kọ́ gíga fásitì ni àwọn ti ń bá ara àwọn bọ̀. Yàtọ̀ sí àwọn wọ̀nyìí, Kemi Afolabi kò ṣàì tún dúpẹ́ lọ́wọ́ Tunde Owokoniran àti ìyàwó rẹ̀, Yomi Fabiyi àti àwọn mìíràn fún ipa tí wọ́n kó nínú ọ̀rọ̀ òun. Àwọn olólùfẹ́Kemi Afolabi lori ayelujara fi ìfẹ́ hàn si: Yàtọ́ sí àwọn akẹgbẹ́ Kemi Afolabi, àwọn olólùfẹ́ gbajúgbajà òṣèré náà lórí Ìnstagram ti kọ onírúurú ọ̀rọ̀ ìwúrí fún un láti dùn ún nínú lórí ipò tó wà. Ọ̀pọ̀lọpọ̀ ló ní àwọn yóò fi òṣèré náà sínú àdúrà àti pé, kò yẹ kí ẹnikẹ́ni máa la irú ìṣòro bẹ́ẹ̀ kọjá nítorí kò sí ẹni tí yóò gbọ́ ọjọ́ ikú rẹ̀ tí inú rẹ̀ yóó dùn. Àwọn mìíràn tilẹ̀ sọ pé dókítà kò lè sọ pé iye ọjọ́ báyìí ni ènìyàn le lò láyé nítorí wọn kìí ṣe Ọlọ́run.	https://www.bbc.com/yoruba/60729286
politics	Onírọ́ ni Atiku, gbogbo irọ́ tó pa mọ́ mi ni mà á fèsì sí - Wike	Gómínà ìpínlẹ̀ Rivers, Nyesom Wike ti fèsì sí àwọn awuyewuye tó ń jẹyọ nínú ẹgbẹ́ òṣèlú Peoples Democratic lásìkò àti lẹ́yìn ètò ìdìbò abẹ́nú ẹgbẹ́ náà. Nyesom Wike nígbà tó bá àwọn akọ̀ròyìn sọ̀rọ̀ ní pápákọ̀ òfurufú Rivers lẹ́yìn tó dé láti orílẹ̀ èdè Spain ní irọ ló kún gbogbo ọ̀rọ̀ tí olùdíje sípò Ààrẹ ẹgbẹ́ PDP, Atiku Abubakar ń sọ kiri lórí ayélujára. Ó ní ti àsìkò ọ̀rọ̀ bá ti tó dada òun ma ṣàlàyé bí iṣu ṣe kú àti bí ọ̀bẹ ṣe bẹ́ lórí àwọn ohun tó wáyé nínú ẹgbẹ́ náà lásìkò ètò ìdìbò abẹ́nú náà. Ó ní ó pọn dandan fún òun láti sọ bí ọ̀rọ̀ ṣe jẹ́ gan nítorí tí òun bá kọ̀ láti sọ̀rọ̀, ó ma dàbí wí pé gbogbo irọ́ tí wọ́n ń pa mọ́ òun jẹ́ òótọ́. Wike ní tí stún bá sọ̀rọ̀, ó pọn dandan kí òsì náà wí ti ẹnu ẹ̀ jáde fáyé àti pé ojoojúmọ̀ ni ọjọ́ orí àwọn ń dàgbà si. Ó ní ìdí nìyí tí òun ma fi fès]i sí gbogbo àwọn ẹ̀sùn tí wọ́n ń fi kan òun lórí ìṣẹ̀lẹ̀ náà àti pé ó máa jẹ́ ẹ̀rí jẹ́mi nìṣó wí pé òun sọ ipa òun. Bákan náà ló ní òun pinnu láti dákẹ́ láti ìgbà tí àwọn ti parí ìdìbò abẹ́nú àwọn àmọ́ ẹgbẹ́ òṣèlú PDP jẹ́ ẹgbẹ́ tí òun ní ìfẹ́ sí. Wike ní ọ̀pọ̀lọpọ̀ ìgbà ni àwọn ènìyàn ń bèrè lọ́wọ́ òun wí pé ṣe òun má fi ẹgbẹ́ PDP sílẹ̀. Ó fi kun pé gbogbo àwọn ni àwọn jọ ni ẹgbẹ́ òṣèlú PDP nítorí náà òun kò ṣetán láti fi ẹgbẹ́ náà kalẹ̀ fún ẹnikẹ́ni. Ó ní kí àwọn ènìyàn gbàgbé gbogbo àwọn ariwo tí àwọn ènìyàn Atiku ń pa kiri, òun kò ní ohunkóhun láti bá wọn sọ nítorí ariwo ọjà lásán ni wọ́n. Ó tẹ̀síwájú pé ọ̀pọ̀lọpọ̀ àwọn ọ̀rọ̀ tí Atiku sọ lórí ìfọ̀rọ̀wánilẹ́nuwò tó ṣe pẹ̀lú ilé iṣẹ́ ló jẹ́ irọ́ paraku. Wike fi kun wí pé ó ṣeni láàánú wí pé tí òun kò bá sí láyé ni, gbogbo irọ́ náà ni àwọn ènìyàn kò bá máa gbà ní òótọ́. Nígbà tó ń fèsì lórí ọ̀rọ̀ wí pé Atiku ni òun ti ń kàn sí Wike fún ìpẹ̀tùsááwọ̀, ó ní kò dára tó wí pé ẹni tó ń wá ipò Ààrẹ Nàìjíríà ń parọ́ “Àwọn sẹ́nétọ̀ kan pè mí wí pé Atiku ní òun rán Saraki sí òun, àma irọ́ ni” “Mo wà ní Spain, Saraki wá bá mi wí pé báwo la ṣe ma ṣe ọ̀rọ̀ tó wà nílẹ̀ yìí, mo sì bí léèrè wí pé ṣe Atiku ló rán ẹ sí mi, ó ni rárá.” “Mo ní kí ló fẹ́ ki n ṣe, ó ní òun kò mọ̀ wí pé ọ̀rọ̀ náà le tó báyìí, fún ìdí èyí kò lè ní òun rán ẹnikẹ́ni sí mi.” Wike fi kun pé tí òun bá ṣetán òun á sọ gbogbo tẹnu òun láìní bìkítà gbogbo àwọn tí ọ̀rọ̀ náà kàn nítorí òun kìí ṣe ẹrú ẹnikẹ́ni.	https://www.bbc.com/yoruba/articles/ceredwvlv7lo
politics	Ekiti PDP Primary: Segun Oni ní ejò lọ́wọ́ nínú bí Udom ṣe gba Fayose láàyè láti jókòó sí àgọ́ ìdìbò	Ikọ̀ ìpolongo ètò ìdìbò abẹ́nú Segun Oni ti kọ èsì ìdìbò tó gbé Bisi Kolawole wọlé gẹ́gẹ́ bí ẹni tí yóò gbé àsíá ẹgbẹ́ òṣèlú PDP níbi ètò ìdìbò gómìnà tó ń bọ̀ lọ́nà ní ìpínlẹ̀ Ekiti. Nínú àtẹ̀jáde kan tí adarí àgbà ikọ̀ náà, Yemi Arokodare fi léde ní ọjọ́'bọ̀, ní Ado-Ekiti fẹ̀sùn kàn pé àwọn tó darí ètò ìdìbò náà kò jẹ́ kí àwọn ènìyàn àwọn dìbò. Gómìnà Emmanuel Udom ti ìpínlẹ̀ Akwa Ibom tó darí ètò ìdìbò abẹ́nú náà kéde Bisi Kolawole gẹ́gẹ́ bí ẹni tí ó jáwé olúborí bí ó ṣe ní ìbò 671, tí Segun Oni tó úmọ sì ní ìbò 330. Arokodare ní wọ́n ti ṣèrú ìwé orúkọ bí ọ̀pọ̀ orúkọ àwọn ọmọ ikọ̀ ti wọn kò ṣe sí níbẹ̀. Bákan náà ló fi kun pé àwọn méjìlélọ́gbọ̀n nínú àwọn ènìyàn àwọn tí orúkọ wọn nínú ìwé tí wọn sì ṣe àyẹ̀wò fùn ún ni wọn kò jẹ́ kí wọ́n ó dìbò. Arokodare tún fẹ̀sùn kàn pé Udom ní òun yóò fi ọlọ́pàá gbé àwọn ènìyàn wọn, tí wọn bá wọ inú gbọ̀ngán tí ètò ìdìbò náà ti wáyé. Ó tẹ̀síwájú pé, Udom gba Ayo Fayose láàyè láti jòkó sínú ibi tí wọ́n ti dìbò lẹ́yìn tó dìbò tán, ìwà tó ní ó lòdì sí òfin tí Udom ti ṣaájú kéde. Bẹ́ẹ̀ náà ló ní gbogbo àwọn abẹ́ṣinkáwọ́ Fayose ni Udom gbà láàyè láti jòkó sínú gbọ̀ngán náà láti dúnkokò mọ́ àwọn olùdìbò yòókù. Arokodare gúnlẹ̀ pé ètò ìdìbò náà ní ọwọ́ kan nínú nítorí Udom wá fi ṣe ẹsan fún Fayose tó darí ètò ìdìbò abẹ́nú tó gbé e wọlé ní Akwa Ibom. Ó ní ìdí nìyìí tí àwọn fi ń ṣàgbéyẹ̀wò ètò àwọn adarí ẹgbẹ́ lókè nípa ṣíṣe àmójútó ẹgbẹ́ kí wọ́n le jáwé olúborí níbi ètò ìdìbò gómìnà tí yóò wáyé lọ́jọ́ 18, oṣù kẹfà, ọdún 2022. Ọtunba Ọlabisi Kọlawọle ti bori gẹgẹ bi oludije fun ipo gomina ipinlẹ Ekiti. Ọtunba Bisi Kọlawọle ni ibo ọrinlelẹgbẹta o din mẹsan, 671 lati lewaju gbogbo awọn oludije to dije fun asia ẹgbẹ oselu naa. Gomina Emmanuel Udom to kede esi idibo naa ṣalaye pe  ẹgbẹrun kan  o le igba ati mẹjọ 1208 asoju lo kogoja lati dibo. Pẹlu bi esi naa ṣe ri bayii, oun ni yoo maa ṣoju ẹgbẹ oṣelu PDP ninu idibo sipo gomina ipinlẹ Ekiti ti yoo maa waye loṣu kẹfa ọdun 2022. Eto ibo awọn aṣoju lati yan oludije ẹgbẹ oselu naa fun idibo gomina l'Ekiti waye lọjọ Iṣẹgun, laisi wahala tabi jagidijagan kankan rara. Nigba to n sọrọ, Ọtunba Bisi Kọlawọle dupẹ pupọ lọwọ awọn oludije yooku to si fi idaniloju rẹ han pe ko si ikunsinu kankan lori abajade esi naa pẹlu awọn oludije yooku. Ṣaaju ni Olusẹgun Oni to ṣe ipo keji ti kọkọ ṣalaye fun BBC News Yoruba pe bi adari igbimọ eto idibo naa, gomina Emmanuel Udom ti Akwa Ibom ti ṣe gbiyanju to awọn eeyan kan ninu ẹgbẹ naa nipinlẹ Ekiti ko jẹ ki ọrọ naa yanju bi oun ṣe fẹ. Ṣaaju si ni okan lara awọn oludije naa, Sẹnetọ Abiọdun Olujimi naa ti fariga to si ju iwe silẹ pe oun ko ṣe mọ lẹyin ti o fi ẹsun kan igbimọ iṣakoso ibo naa pe ko ṣe deede pẹlu oun atawọn alatilẹyin oun. Kayode Adaramodu =10 votes Oluṣọla Kolapo Eleka = 93 votes Adewale Aribisala = 56 votes Segun Oni = 330 votes Bisi Kọlawọle =671 Oluyinka Akerele Oluwatoyin Debora Alọ =1 Olukemi olumide= 1 Abiọdun Olujimi =2 Ayodeji Kazeem 6 Ta ni Bisi Kolawole, ayanfẹ Oshokomọlẹ to n gbe asia PDP fun ipo gomina ni Ekiti? Ayanfẹ Gomina tẹlẹ nipinlẹ Ekiti Ayodele Fayose ni Bisi Kolawole jẹ. Ṣaaju ko to dije dupo oludije ipo Gomina labẹ asia ẹgbẹ oṣelu PDP Kolawole to wa lati ẹkun idibo Efon Alaaye ti ṣe aṣofin nile aṣojusofin Naijiria ri. Laarin ọdun 2007 si 2011 lo di ipo yi mu to si tun ti ṣe Kọmiṣana ri labẹ ijọba Fayose laarin dun 2015 si 2018. Ninu awọn korikosun Gomina Ayodele Fayose lo wa to si tun jẹ eekan ninu ẹgbẹ oṣelu PDP ni Ekiti. Bakan naa ni Bisi Kolawole ti jẹ alakoso eto ipolongo fawọn oludije meji nigba kan ri, iyẹn Dayo Adeyeye ati Olusola Eleka. Bisi Kolawole tun ti jẹ alaga ẹgbẹ oṣelu PDP ni ipinlẹ Ekiti ri tos i ṣe pe o fi ipo naa silẹ loṣu Kẹsan ọdun 2021 ni ko ba lee dije oludije  ipo Gomina. Bayi ti wọn ti yan lati dije labẹ ẹgbẹ oṣelu PDP ohun to ku bayi ni lati ri boya yoo jawe olubori gẹgẹ bi oludije Fayose. Olusola Elẹka ti Fayose fa kalẹ ninu idibo ọdun 2018 kuna lati de ipo Gomina lẹyin ifidirẹmi lọwọ Gomina to wa nibẹ bayi Kayode Fayemi. Fayemi ko ni kopa ninu idibo ọdun yi taa si n reti ẹni ti ẹgbẹ APC yoo fa kalẹ ninu idibo abẹnu ti wọn naa to yẹ ko waye lonii.	https://www.bbc.com/yoruba/afrika-60150752
sports	Super Falcons 2022: Kílódé tí wọ́n ti ìlẹ̀kùn mọ́ Super Falcons ni pápákọ̀ òfurufú l'Abuja?	"Ẹgbẹ agbabọọlu obinrin fun Orile-ede Naijiria, Super Falcons pada si Naijiria ni Ọjọbọ Eyi waye lẹyin ti wọn lu ẹgbẹ agbabọọlu Ivory Coast pẹlu ami ayo mẹta sodo lati pegede fun idije ere bọọlu awọn obinrin nilẹ Afirika, AWCON. Ṣugbọn oju wọn ri to nigba ti baalu to gbe wọn pada si Naijiria balẹ ní papakọ ofurufu ilu Abuja. Fidio kan to lu ayelujara pa ṣàfihàn bi wọn ko ṣe ri ọna kọja kuro ni papakọ ofurufu naa. Wakati melo ni won fi da awon agbabọólu  wa duro? Iroyin sọ pe wakati mẹta ni wọn fi wa ni papakọ ofurufu naa lai raye jade. Agbabọọlu kan lara wọn, Uchenna Kalu tiẹ sun silẹ ninu irora to sí dabi ẹni pe o ni k'awọn oṣiṣẹ eleto tọju rẹ. Awọn agbabọọlu n fi ibinu sọrọ ninu fidio ọhún  lori ohun ti oju wọn ri papakọ ofurufu. Ohun ti a gbọ pe o ṣẹlẹ ni pe eto lori ilana covid 19 lo fa idaduro naa fun ni papakọ ofurufu Abuja. -Ajọ FAAN sọrọ lori idaduro Super Falcons ni papakọ ofurufu Abuja Oludari ajọ FAAN to n ri si ọrọ papakọ ofurufu ni Naijiria, Henrietta Yakubu, ajọ NCDC to n gbogun ti ajakalẹ arun ati ajọ eleto abo, AVSEC lo dena mọ Super Falcons lẹyin ti wọn tako ilana ati dẹkun covid 19. Arabinrin Yakubu ni ẹgbẹ agbabọọlu Super Falcons  kọ lati san owo to yẹ ki  wọn san fun NCDC lori ọrọ coronavirus nigba ti wọn de sí Abuja lati Ivory Coast. O ṣalaye pe awọn agbabọọlu naa ni wọn fẹ gb'owo ẹyin lọwọ awọn ni. Kini Minista tun sọ? Yakubu ni ""awọn mii rin lọ si ibi to wu wọn, ṣugbọn wọn ni lati pada wa san owo naa lẹyin ti ilẹkun wa ni titi. Ẹwẹ, minisita ere idaraya,  Sunday Dare ati aarẹ ajọ elere bọọlu NFF, Amaju Pinnick ti bu ẹnu atẹ lu iṣẹlẹ naa. Ajọ NFF ni ohun gbogbo to yẹ ki Super Falcons ṣe ní wọn ṣe nigba ti wọn de si papakọ ofurufu ilu Abuja. Minisita ti wa sọ pe ajọ NCDC ni lati ṣe iwadii iṣẹlẹ naa ni kiakia."	https://www.bbc.com/yoruba/afrika-60521308
health	Covid-19: Ìjọba Osun ní abẹ́rẹ́ covid-19 ti di dandan fáwọn òṣìṣẹ́ ìjọba àtàwọn elétò ìlera	Gomina ipinlẹ Osun, Adegboyegba Oyetola ti paa laṣẹ fun gbogbo awọn alabaṣiṣẹ pọ rẹ, awọn oṣiṣẹ ijọba, awọn eleto ilera atawọn nipinlẹ naa lati gba abẹrẹ ajẹsara covid-19. Gomina Oyetola ṣalaye pe igbesẹ yii jẹ ọkan lati dẹkun ajakalẹ arun coronaviris nipinlẹ naa. Gomina sọrọ yii ninu atẹjade kan ti olori awọn oṣiṣẹ nipinlẹ Osun fi sita. Oyetola sọ ninu atẹjade naa pe ijọba ipinlẹ Osun ṣetan lati ge ọwọja covid-19 kuru nipinlẹ Osun. O ni idi niyii ti ijọba fi pese abẹrẹ coronavirus lawọn ileeṣẹ eto ilera kaakiri ipinlẹ Osun fawọn oṣiṣẹ lati le gbaa. Gomina Oyetola ni gbigba abẹrẹ yii lo le daabo bo awọn oṣiṣẹ atawọn araalu lọwọ arun covid-19 to n ṣọṣẹ ni Naijiria. Ijọba ipinlẹ Osun sọ ninu atẹjade ọhun gbogbo awọn ti ọrọ kan ko gbọdọ kọ eti ikun si aṣẹ gomina yii. Bakan naa ni gomina rọ awọn oṣiṣẹ lati maa tẹle ilana ati dẹkun covid-19 bii ibomu wiwọ ati titakete siraẹni. Gomina tun rọ wọn pe ki wọn yago fun apejọ ọpọ eeyan, ki wọn si maa fọ ọwọ wọn deedee pẹlu ọsẹ ati omi. Oyetola rọ gbogbo awọn olori ileeṣẹ ijọba, ile ẹkọ giga, ati ijọba ibilẹ lati ri pe awọn oṣiṣẹ to wa labẹ wọn pa aṣẹ ijọba yii mọ.	https://www.bbc.com/yoruba/afrika-58622896
politics	Ekiti: Àyọjúràn ni Fayoṣe tó yọjú sí Ilé Igbìmọ̀ Aṣòfin l'Ekiti	"Ile Igbimọ Aṣofin ipinlẹ Ekiti ti sọ wi pe, ""alejo apapandodo"" ni Fayoṣe wa se lasiko ti o yọju sile igbimọ aṣofin ipinlẹ naa. Abẹnugan ile naa, Funminiyi Afuye  lo sọrọ yi nigba to n fọrọjomitoro ọrọ pelu ile iṣẹ BBC. Afuye wi pe, ile igbimọ asofin Ekiti ko tii fiwe pe gomina ana oun, sugbọn o kọ pinnu lati wa bẹ ile igbimọ aṣofin naa wo lai ro tẹlẹ ni. Abẹnugan ile naa wa  salaye siwaju pe, ile igbimọ aṣofin Ekiti ṣi maa kọwe si Fayose, lati wa farahan niwaju igbimọ to n risi ẹsun ti wọn fi kan an. Peter Ayodele Fayoṣe, ẹni ti o jẹ gomina ana ni ipinlẹ Ekiti ti yọju si Ile igbimọ aṣofin ipinlẹ naa lori ẹsun ti wọn fi kan an nipa ọrọ owo Kansu. Fayoṣe lo fi ọrọ yii lede lori opo Twitter rẹ nibi ti o ti sọ pe ko sewu loko, afi giri aparo. O salaye pe ""Mo ṣẹṣẹ kuro ni Ile igbimọ aṣofin ipinlẹ Ekiti ni, nibi ti moti ṣe ipade pelu agbẹnusọ ati awọn jankan jankan ile aṣofin naa. Ọwọ mi mọ, mi o si bẹru ẹsun kankan bi o ti wu ki o ri."" Ṣe ẹ mọ Oṣokomọlẹ ipinlẹ Ekiti? hẹn ooo, gomina ana ni ipinlẹ Ekiti, Ayọdele Fayose naa ni. Awọn ọmọ Ile igbimọ aṣofin ipinlẹ Ekiti ni fi aṣẹ ranṣẹ si gomina ana ni ipinlẹ naa pe afira, ko yara tete yọju ni o lati wa wi ti ẹnu rẹ lori bi awọn owo kan to jẹ ti ijọba ibilẹ ṣe rin kọlọkọlọ bi ọka to de inu ọka lasiko to wa lori oye. Igbimọ to n ṣe konkaari aṣuwọn ilu ni ile aṣofin naa lo ranṣẹ pe Fayoṣe o. Bakan naa ni wọn tun ni ki ẹni to jẹ alaga ẹgbẹ awọn alaga kansu (ALGON) tẹlẹ, Ọgbẹni Dapọ Ọlagunju, kọmiṣọna tẹlẹ fun ọrọ ijọba ibilẹ, Ọgbẹni Kọla Kọlade pẹlu gbogbo awọn alaga kansu mẹrẹẹrindinlogun tẹlẹ  ni ipinlẹ naa o yọju ni wara-n-ṣeṣa niwaju ile naa. Ni oṣu kejila, ọdun 2018 lawọn aṣofin ipinlẹ Ekiti kọkọ gbegile awọn alaga kansu ọhun ki wọn to da mẹjọ ninu wọn pada ni oṣu keje, ọdun 2019. Alaga igbimọ gbohun-gbaroye araalu ni ile aṣofin naa, Họnọrebu Adegoke Ọlajide ṣalaye pe lasiko ti awọn alaga kansu naa fi ara han niwaju ile ni wọn jẹwọ pe loṣooṣu lawọn maa n da owo ijọba ibilẹ wọn gba ọna miran, eyi ti wọn ni o wa ni ibamu pẹlu aṣẹ ti wọn ri gba latọdọ gomina ana ni ipinlẹ naa, Ayọ Fayoṣe. Iye awọn ti yoo farahan niwaju ile naa ko mọ sibẹ o. Bakan naa ni wọn ni olori ile naa tẹlẹ, Pasitọ Kọla Oluwawọle pẹlu gbọdọ yọju o."	https://www.bbc.com/yoruba/afrika-49520819
entertainment	Ìyálé Mercy Aigbe kìlọ̀ fún un pé kó yé ya àwòrán nínú ilé tí òun fi ìláàgùn kọ́, ọkọ rẹ̀ fún un lésì…	Iroyin to wa lori ẹrọ ayelujara ti fihan gbangba pe nkan ko lọ deede laarin gbajugbaja oṣerebinrin, Mercy Aigbe ati iyaale rẹ, Funsho Adeoti. Mercy Aigbe to jẹ iyawo keji Kazim Adeoti to n gbe fiimu jade, ni iyaale rẹ ti kilọ fun lori ẹrọ Instagram rẹ. Ni Ọjọ Aje ni Funsho Adeoti kilọ fun ọkọ ati iyawo tuntun pe ki wọn ye ya aworan ati fidio ninu ile oun. Bawo ni akara ṣe tu si epo lori ẹrọ ayelujara? Funsho to ti bi ọmọ mẹrin naa ni oun ti kọkọ kilọ fun ọkọ oun ni kọrọ pe ko sọ fun Mercy Aigbe ko ye ya fọtọ ni inu ile wọn mọ. O ni nitori igba miran to ba tun ṣe iru rẹ, oun yoo ṣe yẹyẹ wọn ni ita gbangba. Ninu akọjade loju opo rẹ to ti yọ kuro bayii lo ti sọ pe; ''Ti Mercy Aigbe ba tun ya fọto ni inu ile ti oun ṣe iṣẹ fun, to si fi si ẹrọ ayelujara, oun yoo ri pe oun tu ihoho wọn si ita lori ẹrọ ayelujara.'' Amọ ọkọ iyawo naa lasiko to n fesi si ohun ti iyawo rẹ akọkọ sọ, lo ti ni ko si otitọ kankan ninu iroyin ti iyawo oun gbe jade nipa oun ati idile oun. O ni irọ patapata ni , ti ko si otitọ kankan nibẹ, ti iyawo oun si ti n binu lati igba ti oun ti fẹ Mercy Aigbe gẹgẹ bi iyawo keji. Emi fun ara mi ni mo kọ ile mi- Ọkọ Mercy Aigbe: Ọkọ Aigbe ni ''Bio tilẹ jẹ pe ko si ohun to buru ninu ki ọkọ ati iyawo fọwọsowọpọ kọ ile papọ, amọ ni ile temi, ọrọ ko ri bẹẹ. Emi fun ara mi ni mo kọ ile mi.'' O fikun un pe bi iyawo oun akọkọ ṣe ra nkan mere mere si inu ile, ni iyawo oun keji naa ra awọn nkan si inu ile, ti oun si ti da lara owo iyawo oun akọkọ naa pada. ''Bio tilẹ jẹpe nko fẹran lati maa tabuku awọn eniyan to jẹ ọrẹ mi nigba kan ri to fi mọ iyawo mi akọkọ.'' ''Mi o ni tabuku rẹ ni igba kankan nitori iyawo mi ni ni ọjọkọjọ ni ati nitori awọn ọmọ wa.'' Ọpọ eniyan lo fi ero wọn han, ti iroyin wọn si gba ori ayelujara kan nigba ti Mercy Aigbe kede pe oun ti di iyawo keji ni ile Adeoti ni Oṣu Kẹta, ọdun 2022.	https://www.bbc.com/yoruba/afrika-61394983
religion	Oba Oloyede Akinghare youngest king: Oba Oloyede ti pari ìwé mẹ́wàá báyìí,ó sọ ohun tí àwọn Olùkọ ṣe fun un nilé ẹ̀kọ́	"Lati ẹnu ọna afin ni ipele ipele ati isọri isọri awọn eeyan agbaye ti n ko okiki Ọba tuntun to gori itẹ gẹ́gẹ́ bi ọdọ. Ọba Oloyede Akinghare lo gba ade gẹgẹ bi ọba to kere julọ nilẹ Yoruba. BBC Yoruba lọ ṣe Kaabiyesi rẹ ni aafin Ọba Oloyede nilu Okelusẹ gẹgẹ bi Ọbalayé tó kéré jùlọ nílẹ̀ Yorùbá, Oloyede Akinghare tó gbadé . Lootọ, o ṣeeṣe ki iru eyi ti waye ri lawọn ẹya orilẹede Naijiria mii ṣugbọn ko wọpọ, nilẹ Yoruba, ipinlẹ Ondo ni Ọba to kere julọ ti kọkọ ṣẹ wa. Oloyede Akinghare gun ori itẹ gẹgẹ bii Kabiyesi Arujale Ojima ti ilu Okelusẹ ni ijọba ibilẹ Ọsẹ, ni ipinlẹ Ondo. Lẹyin ọdun mẹta ti baba rẹ waja lo gori itẹ. To fi mọ awọn ọmọ ileẹ̀kọ́ rẹ lo wa tilu tifọn ti wọn n yẹ ọba wọn si. Gẹgẹ bi ọkan lara oun ti a mubọ, Ọba Oloyede ṣi wa lẹnu ẹkọ rẹ, o ni ipo ti oun wa ko fa idiwọ kankan fun ẹkọ oun. ""Ọlọrun maa ran wa lọwọ, nkan ti mo ba ti sọ naa ni ilu maa tẹle ti wọn maa gba bẹẹ́"". Ẹwẹ, Kabiyesi Akinghare ni ko tii si ọrọ fifẹ iyawo lọrọ oun o!"	https://www.bbc.com/yoruba/afrika-56151106
religion	2022 prophecies and church watch words: Oyedepo, Adeboye, Olukoya àtàwọn Pásítọ̀ míì tó ti sọ àsọtẹ́lẹ̀	"To ba ku ọjọ perete ti ọdun to ba n kogba wọle lọ pari ni ọrọ sisọ asọtẹlẹ fun ọdun tuntun maa n mumu lookan aya awọn eeyan. Iha meji lo saba maa n kọ, ti awọn to nigbagbọ ninu awọn asọtẹlẹ ati ti awọn to n tako awọn asọtẹlẹ ọhun pe irọ ni awọn Pasitọ to sọ wọn n pa. Nibayii, fun ọpọlọpọ ijọ awọn Kristẹni, kete ti wọn ba ti ke ""Hapi Nuu Yiaa"" ni ago mejila oru ọjọ kinni oṣu kinni ọdun tuntun ti adari ijọ si ti sure fun wọn ni awọn ọrọ asọtẹlẹ maa n jade. Igbesẹ ti pupọ awọn adari ijọ yii ṣalaye pe awọn gbe ṣaaju akoko ti wọn sọ asọtẹlẹ yii ni pe wọn ti ba Ọlọrun sọrọ ninu adura lati wo oju Ọlọrun fun igbesi aye awọn ọmọ ijọ wọn, ilu ti wọn wa, orilẹede ati agbaye lapapọ. Eyii si ni ọpọlọpọ awọn mii maa n tako gidi ti ero wọn yoo maa jade lori ayelujara kii sii ṣe ni Naijiria nikan, iṣẹlẹ yii maa tan ka awọn orilẹede agbaye miiran tori fun apẹrẹ ni orilẹede Ghana, ijọba ṣẹṣẹ fi fofin de sisọ asọtẹlẹ ọdun tuntun ni ti Ọlọpaa Ghana si fi ikilọ jade fun awọn adari ẹsin. 'Ẹ ṣọ́ ẹnu yín pẹ̀lú ọ̀rọ̀ àsọtẹ́lẹ̀ nípa ọdún 2022, àwọn ọlọ́pàá kìlọ̀ fáwọn òjíṣẹ́ Ọlọ́run bí bẹ́ẹ̀ kọ́...' 'Àwọn olóṣèlú Nàìjíríà náà máa n ṣàbèwò sí àwọn wòólì, wọn kò lè fòfin de àsọtẹ́lẹ̀ ọdún tuntun' Mo kìlọ tó fún àwọn ọmọ Nàìjíríà pé kí wọn má dìbò fún Buhari ní 2015 sùgbọn wọn kò gbọ- Pásítọ̀ Oyedepo Aláìnímọ̀ ló ní kò sí àsọtẹ́lẹ̀ nínú Islam - Sabitu Olagoke Àwọn àsọtẹ́lẹ̀ tó já s'ófo lórí ìdìbò 2019 Ẹwẹ, ko sofin to de eyi lorilẹede Naijirira o gẹgẹ bi ẹgbẹ awọn agbẹjọro kan ṣe fesi si ohun ti ijọba Ghana ṣe pe iru eyi ko le ṣẹlẹ lai lai ni Naijiria tori pe awọn to wa ni ijọba gaan n duro de asọtẹlẹ gẹgẹ bi wọn ṣe ṣapejuwe wọn pe onibara awọn adari ẹsin to n sọtẹlẹ ni ọpọ awọn to wa ni ijọba ati awọn oloṣelu. Sibẹ sibẹ, awọn Pasitọ kan to jẹ ilumọọka ti sọ asọtẹlẹ ti wọn ba bọ latibi adura wọn pẹlu Ọlọrun gẹgẹ bi wọn ṣe sọ ọ fun ọdun 2022: Redeem Church (Pasitọ Enoch Adejare Adeboye) ""A o ki n ṣe eyijẹ-eyiojẹ ninu asọtẹlẹ to ba wa latọdọ Ọlọrun. Emi o si ki n ṣe Wolii, Pasitọ ni mi ṣugbọn mo maa n gbọ latọdọ Ọlọrun lẹẹkọọkan"". Nigba ti o sunmọ ago kan oru lẹyin ti Pasitọ Adeboye dari awọn ọmọ ijọ rẹ, RCCG ninu akoko adura, ati pe gẹgẹ bi ireti ọpọ, o mẹnu ba ọrọ asọtẹlẹ amọ ko kan sọ ọ lasan, ṣe ni ti ọdun yii tun ba ohun aa ṣe si asọtẹlẹ to ba jẹ buburu eyii tii ṣe kiko ẹgbẹ aladura oni wakati mejilelaadọrin jọ. ""Mo nilo eeyan ẹgbẹrun kan pere lati darapọ pẹlu mi lati gba awẹ ati adura oni wakati mejilelaadọrin"". Háà, àṣé Pastor Adeboye kò léè dá èékánná ara rẹ̀ gé, àwọn ọmọ Nàìjíríà kan pariwo Ikú kò m'ọmọdé, kò màgbà, ẹ gbàdúrà fún ìdílé mi àti aya pẹ̀lú ọmọ olóògbé- Pásítọ̀ Adeboye Pasitọ Adeboye ni ọrẹ oun kan lawọn jọ n sọrọ lori ki ni ọna abayọ si iṣoro Naijiria ti oun si sọ fun un ni iranti awọn asọtẹlẹ ọdun bii meji sẹyin pe ohun to yẹ ki Naijiria ṣe ni ko tọrọ aforijin lọdọ Ọlọrun amọ Naijiria ko ṣe e to si ni oun ko ni le s asọtẹlẹ mii nipa Naijiria toripe bi oun ba ni bayii lo yẹ ki Naijiria ṣe lati ri oju aanu Ọlọrun, awọn adari a ni ko di ibi ti wọn pe e si mu. Adeboye ran awọn eeyan leti igba to sọtẹlẹ pe gbogbo agbaye yoo ṣe bii ọmọ tuntun to n bi gọọrọ to si ni ko tii gbẹ tan nilẹ loun ṣe ni adura lo yẹ ki Naijiria gba. ""Ọrẹ mi ọhun ba ni ṣe bi iwọ ni Pasitọ wa, jọwọ ba wa gbadura. Eyi lo bi ọrọ ẹgbẹ aladura eleeyan ẹgbẹrun kan ti Pasitọ naa fẹ ko jọ. Asọtẹlẹ Pasitọ Adeboye fun 2022: 1. Yoo le ni iṣẹ akanṣe ida aadọsan ti ẹ bẹrẹ lọdun 2022 ti yoo yọri si rere. 2. Irawọ ara ọtọ aimọtẹlẹ ri yoo yọju lọdun yii. 3. Bo ti wu ki gbogbo nkan ri, yoo jẹ ọdun lilaluyọ jantirẹrẹ. Ẹwẹ̀, fun Naijira, owe elede oyinbo kan ni Adeboye fi pa fun oye kikun: ""ko si boo ṣe le se nkan jijẹ ""Omlette"" lai kọkọ fọ ẹyin"" to si gbadura pe Ọlọrun yoo fun wọn ni itumọ rẹ. Fun agbaye: 1. Ọrọ irinajo lọ soke okun yoo gba ọna mii yọ lọdun yii. 2. Iji alaburu nla meji yoo ja lọdun yii. Ọkan lati apa ibi Atlantic ati ekeji lati apa ibi Pacific. Fun awọn ọmọ ijọ rẹ o ni iroyin ayọ gbaa ni amọ Pasitọ ijọ kereje wọn ni ki wọn lọ ba ti yoo jiṣẹ fun wọn. Mountain of Fire Ministries (Pasitọ D.K Olukoya) Ni tirẹ, Pasitọ ati oludasilẹ ijọ Mountain of Fire Ministries, Pasitọ Daniel Olukoya ya aworan awọn asọtẹlẹ rẹpẹtẹ to fi sita fun ọdun 2022 to si n lọ bii mẹtadinlogoji lonka. Awọn asọtẹlẹ ijọ MFM pọ gidi amọ diẹ lara rẹ ni pe: 1. Ọdun 2022 jẹ ọdun ti awọn ọmọ Ọlọrun tootọ yoo lẹnu ọrọ. 2. O ni ẹ rii daju pe ẹ si Ọlọrun tọkan tọkan tori ọdun nkan tuntun to tun dara sii ni fun awọn ọmọ Ọlọrun. 3. Ọlọrun ni awọn asọtẹlẹ ""bẹẹ gẹ́lẹ́ bi Oluwa ṣe sọọ yoo jade kii ṣe bii ti alakọsilẹ taa ni lakoko yii. 5. A ni lati gbadura gidi gan lodi si irin odi ati riru omi, ojo, odo ati okun lọna abami. 6.Ọdun too gbudọ mọ ohun too n ṣe pẹlu Ọlọrun ni, yanju ọrọ ara rẹ koo si ṣe aye rẹ bo ṣe tọ. Ma ṣe ba Ọlọrun ta ayo lọdun 2022. 7. A ni lati dena arun mii to tun fara jọ Covid-19 tabi iṣẹlẹ mii to jọ ọ. 8. Awọn ẹmi omi n tu awọn ẹmi apani meje sita - iwakiwa ibalopọ, ẹmi aimọ, ẹmi were, iporuru ọkan, irọ ati ẹmi aisan, ẹmi Mamonii, idamu ati aawọ. 9. Fifọ ijọ Ọlọrun mọ yoo ṣẹlẹ, iwọ too ba n wa lati fi Ọlọrun ta eyin, ṣere, ko ni ri bẹẹ lọdun yi o too ba n fi nkan ti Ọlọrun ta eyin, o n fi ẹmi rẹ wewu lọdun yii. 10. Ijọ ni lati gbadura ki Ọlọrun gbe awọn oloṣelu bii Daniẹli ati Josẹfun dide. Ẹ wo àwọn adarí ìjọ ní Naijiria tó tako abẹ́rẹ́ àjẹ́sára Covid-19 àti àwọn tó faramọ Ni ijọ Living Faith ti Biṣọọbu David Oyedepo jẹ adari fun, ọkan lara awọn nkan ti Pasitọ naa ni ẹmi dari wọn lati ṣe ni fifọ ẹsẹ awọn ọmọ ijọ ati ninu u pẹlu tanwẹẹli gẹgẹ bi Jesu Kristi ṣe ṣe fun awọn ọmọ ẹyin rẹ ninu bibeli. Eyi ni wọn ṣe ninu ijọ lasiko isin aisun ọdun lasiko isin yii naa ni awọn asọtẹlẹ jade. Awọn bii melo kan ti Biṣọọbu naa gbe jade ni: 1. Ohun ayọ ko ni dakẹ nile rẹ. 2. Ọdun yii yoo jẹ ọdun idupẹ ninu ile rẹ. 3. Gbogbo amọ to n pẹgan rẹ yoo wa laaye lati ri ogo Ọlọrun ninu aye rẹ. 4. Bi a ṣe n fọ ẹsẹ yin laṣalẹ yii, yoo ṣaami ibẹrẹ ọtun. 5. Ohun gbogbo to ba tẹle ọ wa, nipasẹ fifọ ẹsẹ yoo momi yoo ninu omi naa ni. 6. Ko ni si ọfọ ninu ile rẹ. 7. Ọlọrun yoo ṣe iyatọ laarin iwọ atawọn ẹlẹṣẹ. 8. Gbogbo obi ni yoo jẹ igbadun eso laalaa wọn. Mi ò le tòṣì láéláé! Ẹni tó bá ń bínú kàn ń bínú lásán ni- Oyedepo Ẹ ò lè rí Covid-19 nínú ìjọ mi, ẹ má fi abẹ́rẹ́ rẹ̀ lọ̀ mí - Oyedepo Daddy Freeze túbá! Wo ìdí tó fi tọrọ àforíjì fún ọ̀rọ̀ ẹ̀gbin tó sọ sí Pásítọ̀ David Oyedepo Ọrọ apemọra ẹni laa pe temi di ire lawọn ijọ kan Dunamis Church International: Ọdun oreofẹ ati ogo to n kun akunwọsilẹ COZA Global Church: Gbigbe ninu eyi to dara ju ti Ọlọrun DayStar International ni tiwọn maa n ni awọn afojusun lọdọọdun ti gbogbo ọmọ ijọ yoo rii pe wọn ṣe. Ti ọdun yii ni nini afojusun nipa irinajo ẹmi, isuna, ilera, idile tabi ọrẹ kiko, eto ẹkọ tabi iṣẹ tabi owo."	https://www.bbc.com/yoruba/59845917
religion	TB Joshua biography: Tí kìí bá ṣe rélùwéè tó bàjẹ́ lójú ọ̀nà, iṣẹ́ ológun ní kò bá ṣe	"Kii se iroyin mọ pe Wolii Temitope Balogun Joshua ti dagbere faye lẹni ọdun mejidinlọgọta. Amọ o yẹ ka mọ ohun kan tabi meji nipa oloogbe naa, tii se gbajumọ ojisẹ Ọlọrun kaakiri agbaye. Ọjọ Kejila osu Kẹfa ọdun 1963 ni wọn bi ojisẹ Ọlọrun naa nilu Arigidi Akoko nipinlẹ Ondo. Akọsilẹ ta ri ko jọ nipa igbe aye agba wolii naa lori ayelujara loju opo Wikipedia fi han pe ọpọ isẹlẹ manigbagbe lo waye lasiko to n bọ nile aye. Lara rẹ ni pe osu mẹẹdogun, eyiun ọdun kan ati osu mẹta ni wolii Joshua lo ninu iya rẹ, ki wọn to bii. Bakan naa ni ori ko ọmọ tuntun jojolo naa yọ lọwọ iku ojiji ni ọjọ keje ti wọn bi nigba ti ibugbamu kan waye ni ibudo iwakusa kan to wa lẹba ile awọn obi rẹ. Se ni ariwo bu gbamu, ti okuta si fọn kan orule ile wọn, amọ ọba oke sọ ọmọ naa, ti ko si fara pa. Nigba to n rin, TB Joshua bẹrẹ ile ẹkọ alakọbẹrẹ nile ẹkọ St Stephen Anglican nilu rẹ laarin ọdun 1971 si 1977. Nigba to wa nile iwe girama, pasitọ kekere ni wọn maa n pe Temitope nitori ifẹ to ni si bibeli amọ Joshua ko pari ile ẹkọ girama rẹ. Oniruuru isẹ ni Joshua se ko to jẹ eeyan laye, lara rẹ ni kiko igbẹ adiẹ nile ọsin adiẹ kan. Bakan naa lo tun maa n seto ile ẹkọ bibeli fun awọn ọmọde, to si tun maa n lọ sile ẹkọ bibeli lọwọ irọlẹ. Joshua gbero lati dara pọ mọ ileesẹ ologun amọ erongba rẹ yii lo ja si asan nigba ti ọkọ reluwe to wọ bajẹ lọna, lasiko to n lọ sile ẹkọ awọn ologun. Nigba to ya lo ri iran ọrun nibi to ti gba ifami ororo yan pe ko da ijọ kan silẹ, eyi to se lọgan, to si pe orukọ ijọ naa ni The Synagogue Church Of All Nations ( SCOAN). O si le ni olujọsin bii ẹgbẹrun mẹẹdogun to maa n peju sibi isin lọsọọsẹ ninu ijọ naa, ti wọn si maa n wa lati oniruuru orilẹede jakejado agbaye. Isẹ ami ati iyanu ti TB Joshua se nile aye: Oludasilẹ ijọ SCOAN naa lawọn eeyan kan ni o se ọpọ ""isẹ iyanu ojukoroju"" ko to jade laye, ti awọn alawọ dudu ati funfun si maa n ya wa sile ijọsin naa fun adura ati isẹ iyanu. Awọn ""isẹ iyanu'ni wọn lo da lori awọn ailera ti ko se wosan loju lasan, to fi mọ ọgbẹ ara, ti wọn si tun ni o wo arun asekupani HIV/AIDS lara awọn eeyan kan. Bakan naa ni iroyin tun gbalẹ lasiko kan pe Joshua maa n lo omi kan to ti ya si mimọ lati sisẹ iyanu lara awọn eeyan to ni ipenija ara bii awọn arọ, afọju, aditi fun iwosan. Awọn eeyan miran ni aabo to daju wa fun awọn, ti awọn ba ti lo 'omi iye' ọhun, ti wọn si tun fun awọn ti ko le wa sinu ile ijọsin naa mu. Koda, lọdun 2013, eeyan mẹrin ni wọn tẹ pa ninu ijọ SCOAN to wa ni Ghana nigba ti isin kan to se nibẹ mu ki ọpọlọpọ ero ya wa, ti inu ijọ naa ko si le gba wọn. Bakan naa ni ariwo gba ilẹ kan nigba ti Joshua kede pe omi iye oun le wo arun Ebola to n pa eeyan lojiji san. O wa gbe igo omi iye bii ẹgbẹrun mẹrin ati owo to to ẹgbẹrun lọna aadọta Dọla ransẹ si orilẹede Sierria Leone, ti arun Ebola ti n ba wọn finra."	https://www.bbc.com/yoruba/afrika-57373815
entertainment	Seun Kuti: Gbogbo mọ̀lẹ́bí mi ló wọ bàtà ti Fẹla bọ́ sìlẹ̀	Oni lọjọ ti oloogbe Fela Anikulapo Kuti pe ọdun mejilelogun ni kaa ilẹ, sibẹ sibẹ gbogbo agbaye ko lee gbagbe rẹ. Seun Kuti  to jẹ ọmọ bibi Fela ṣàlàyé fún BBC Yorùbá pé ògo ilé Kuti ni ti òun bá lè gbàmi ẹ̀yẹ Grammy fún afro beat rẹ̀. O fidunnu rẹ han lori bi wọn ṣe yan an fun ami ẹyẹ naa nitori ohun ti oju oun ri pọ lẹnu iṣẹ orin kikọ. O ni wọn ko ṣẹṣẹ maa yan idile Kuti ni Grammy, 'wọn ti yan ẹ̀gbọ́n mi Femi Kuti náà tẹ́lẹ̀ fún Grammy' ki idile wa gba ami ẹyẹ yii lo ku lasiko yii. Seun sọrọ nipa bàtà ti Fela Anikulapo Kuti bọ silẹ nipa orin afro beat eyi ti gbogbo onkọrin naa lagbaye ti tẹsẹ bọ bayii. Ogbontarigi olorin yii ni kò wu oun ki ọmọ oun yan iṣe orin kikọ laaye rara nitori pe inira oriṣiiriṣii lo rọ mọọ. Ni ipari o ni oun a ṣatilẹyin to yẹ fún ọmọ oun to ba ti dagba to dẹ fi dandan lee pe orin kikọ lo wu oun.	https://www.bbc.com/yoruba/afrika-46606996
sports	Brighton vs Arsenal: Ọmọ Otedola bú sẹ́kún lẹ́yìn tí Brighton tún d'ẹrù ìyà lé Arsenal lórí	Ẹgbẹ agbabọọlu Arsenal ti ba ọpọlọpọ ololufẹ wọn ninu jẹ lẹyin ti Brighton ti ẹyin gbe ru wọn ninu idije liigi Premier League ti wọn gba lọjọ Abamẹta. L'Ọjọru ni Arsenal kọkọ fi iya ṣide idije naa lẹyin ti Premier League bẹrẹ lẹyin isinmi ọlọjọ gbọọrọ nitori coronavirus. Manchester City lo kọkọ ki bẹbdẹ si Arsenal ninu, ami ayo mẹta si odo ni wọn fi lu wọn bi aṣọ ofi. Ọpọ awọn ololufẹ wọn lo ti n sọ pe o yẹ ki Arsenal le na Brighton nigba ti wọn ba pade. Ṣugbọn ọrọ bẹyin yọ nigba ti Brighton fi pọnmọ kun pọnmọ pọnmọ ete awọn Gunners pẹlu ayo meji si ẹyọkan. Koda aifakọyọ naa ti gbomi loju ọkan lara awọn ololufẹ Arsenal Florence Otedola ti ọpọ mọ si DJ Cuppy. Cuppy fi sori oju opo Twitter ati Instagram rẹ pe oun ti jawee fun Arsenal lẹyin ọdun mẹfa to ti n tẹle ikọ agbabọọlu naa. O ni oun ko tii mọ ẹgbẹ agbabọọlu tuntun ti oun yoo maa tẹ le bayii, ṣugbọn o ti tan laarin oun ati Arsenal. Brighton vs Arsenal: Dákúdájí Arsenal tún paná pii lẹ́ẹ̀kan síi nílé Brighton Ajẹkun iya ni ẹgbẹ agbabọọlu Arsenal tun jẹ ninu idije Premier League lẹyin ti Brighton din dodo iya fun wọn ninu ifẹsẹwọnsẹ keji ti wọn gba lati igba ti Premier League ti bẹrẹ pada. Manchester City lo kọkọ lu Gunners ni alubami lẹyin ti wọn lu wọn pẹlu goolu mẹta eyi ti Arsenal ko si lee ta putu. Ọpọ lo ti kọkọ ro pe Arsenal yoo jẹri ara wọn lọjọ Abamẹta nigba ti wọn ba koju Brighton, ṣugbọn ọrọ bẹyin yọ ninu ere bọọlu ọhun. Manchester city kọ lẹ́tà ìyà, Arsenal ló tẹ́wọ́ gbàá ní Etihad Iya o to 'ya afada pakun, ikun salọ ada tun sọnu ni ọrọ jẹ fun ẹgbẹ agbabọọlu Arsenal laṣalẹ ọjọru nigba ti wọn pada sori papa ni itẹsiwaju idije liigi premiership ilẹ Gẹẹsi ti wọn so rọ fun nnkan bii ọgọrun ọjọ nitori ajakalẹ arun coronavirus lagbaye. Ikọ Manchester city ni Arsenal koju, goolu mẹta ti ko ṣee bomi la ni wọn si fi bori Arsenal. Esi ifẹsẹwọnsẹ yii ko jẹ iyalẹnu fun ọpọ onwoye ere bọọẹu lagbaye, paapaa idije liigi Premiership. Amọṣa, ọrọ  agbabọọlu ọwọ ẹyin fun Arsenal, iyẹn David Luiz ni ọpọlọpọ mu bs ẹnu lẹyin ifẹsẹwọnsẹ naa. Yatọ si pe oun lo ṣokunfa meji ninu goolu mẹta ti Manchester city fi gbẹyẹ mọ Arsenal lọwọ, oun naa ni agbabọọlu Arsenal to gba kaadi pupa eyi to tums si pe rẹfiri ni ko wabigba kuro lori papa. Ni ipele kini ifẹsẹwọnsẹ naa ni aṣiṣe David Luiz ti kọkọ ṣakoba fun Arsena nigba to fara gbe bọọlu to yẹ ko gba danu sọwọ Raheem Sterling agbabọọlu Manchester city ti tọun si kanra gba bọọlu naa sawọn. Ni abala keji ifẹsẹwọnsẹ naa lo tun ti fa aṣọ Riyadh Mahrez to jẹ agbabọọlu Mancity ti rẹfiri si fọn fere fun pẹnariti ti o si tun fun un ni kaadi pupa pe ko jade kuro lori papa. Luiz kii ṣe ajeji si irufẹ awsn aṣiṣẹ epo n biyọ bayii to si ti mu ki ọpọlọpọ onwoye bọọlu o maa pe fun ori rẹ. Pẹlu jijawe olubori yii, O tunmọ si pe  ami mẹfa lo n dabu ẹgbẹ agbabọọẹu Liverpool bayii lojuna ati gba ife ẹyẹ Premiership ti saa yii.	https://www.bbc.com/yoruba/afrika-53088946
health	Sexual enhancement drugs: Bẹ́ẹ̀ bá ń lo òògùn amú ǹkan ọkùnrin lè fún ìbálòpọ̀, àrùn rọpa rọsẹ̀ ń bọ̀ o! - NAFDAC	"Ajọ to n boju to ounjẹ jijẹ ati lilo oogun oyinbo ni Naijiria, NAFDAC ti kilọ pe lilo oogun amu nkan ọkunrin le lati mu ori ololufẹ ya si idan ti wọn fẹ pa, o lee ja si arun rọpa rọsẹ tabi iku. Oludari agba ajọ NAFDAC, Ọjọgbọn Mojisola Adeyeye sọ lọjọ Aiku pe ọpọlọpọ awọn oogun yii ni ko gba ayẹwo awọn kọja. ""Wọn gba ọna ẹburu ko awọn oogun yii wọ orilẹede ni. To ba jẹ pe wọn fi orukọ silẹ, awọn to n ṣe atawọn to n ta a ko ni maa ṣe ohun ti wọn n ṣe lawọn ile itaja, ori ayelujara ati loju popo"". Ajọ NAFDAC ni ọpọlọpọ ni ko mọ awọn ipalara ti aṣilo awọn oogun ọhun abi awọn ti wọn ko fi orukọ wọn silẹ. ""Nigba too ba n jẹ ki ẹjẹ lọ si apa ibi kan ni agọ ara to si pẹ nibẹ ju bi o ti yẹ lọ, o lee ṣe akoba fun ohun to n pin nkan kaakiri ara"". Kí làwọn nǹkan tó lè rán ọkùnrin sí ọ̀run alákeji lásìkò ìbálòpọ̀ pẹ̀lú obìnrin? Ẹni tó gé orí olóri fi ṣe ògùn owó náá ṣán kú nínú àtìmọ́lé ọlọ́pàá l'Ondo Babatunde lọ bá adari Hoteeli ṣe àjọyo, ó pade iku ọbẹ gbígbóná DDS ní kí n di ológbò bíi Sunday Igboho, ojú mi rí tó ní àhámọ́ DSS l'Abuja- Ifasooto Kà nípa ìbẹ̀rẹ̀ ìyàwó Ooni Ife, Olórí Silekunola Moronke Náómì, Wòlíì tó di Ayaba Ile Ife Ki ní yóò sẹlẹ̀ sí Àrẹ́mọ Ooni Ile-Ife tí wọ́n bá gbé e kúrò l'Áàfin? Ọjọgbọn Adeyeye fi kun un pe awọn oogun yii ti wọn mọ si ""Aphrodisiacs"" tun maa n ba awn ogun mii to wa ninu ara dara pọ to si ni inu ẹdọ ni atupalẹ oogun ti maa n waye ti eyi ti ko dara yoo si jade lara. ""Nigba ti wọn ba lo awọn ogun amu-nkan ọkunrin le yii paapaa ti wọn ba tun pa a pọ mọ oogun ibilẹ eyi ti ko ni odiwọn tabi ọna ati lo o, o lee ba awọn ẹya ara inu jẹ. O lee ba ẹdọ ati kindinrin jẹ eyi to si lee ja si iku fun wọn"". Gẹgẹ bo ṣe sọ ọ, fun awọn to ni ipenija ilera, bii ẹjẹ riru ati aisan ọkan, wọn maa n ro pe oogun naa le ran ara wọn lọwọ o si lee mu ayipada ba agọ ara ti yoo fa arun rọpa rọsẹ tabi ki ọkan ẹni naa dede dakẹ lati maa mi. ""Eyi saba maa n ṣẹlẹ bi awọn ọkunrin ba dede ṣubu wọọ lasiko ibalopọ gẹgẹ bi iru eyi ti iroyin gbe to ṣẹlẹ ni ipinlẹ Rivers ati Cross Rivers laipẹ yii"". Adari ajọ NAFDAC sọ bẹẹ. Adeleye fi kun un pe, ""oriṣiriṣi ipalara lo wa ninu ẹ. Gbogbo ogun lo ni anfani ati jẹ majele. Gbogbo ogun lo ni ipalara kan tabi omiran to lee ṣe fun ara. O ni nigba miran, agbarijọwọ iṣesi gbogbo ogun to wa lagọ ara lo maa n jẹ eyi si tumọ si pe o lee ja si iku tabi ko ba agọ ara jẹ gidi gidi. ""Kii ṣe gbogbo iku ojiji lo ti ọwọ ajẹ ati oṣo wa lati abule; sugbọn ni ọpọ igba oun ta n jẹ tabi mu lọna to wu wa lo ṣakoba""."	https://www.bbc.com/yoruba/59799297
religion	Catholic Church: A kò ní bó àṣírí àlùfáà tó bá bá ọmọdé lòpọ̀ mọ́	Poopu Francis ti wọgile dida aṣọ aṣiri  bo alufaa ti wọn ba fi ẹsun ibalopọ kotọọ kan ninu ijọ Aguda. Lati le mu iyatọ ba bi ijọ Aguda ti ṣe n fọwọ mu awọn ẹjọ to ni ṣe pẹlu ibalopo ọmọde ni wọn ṣe mu iyipada ofin yi wa. Poopu mimọ sọ pe awọn ko ni ṣe amulo ofin yi mọ, paapa julọ fawọn ẹsun to niiṣe pẹlu nini ibalopọ pẹlu ọmọde ki idajọ to dara ba le waye lori rẹ. Ohun ti igbesẹ yi tumọ si ni pe awọn to ba ke gbajare ẹsun ibanilopo yoo ni aanfaani lati sọrọ sita. Loṣu keji ọdun ni awọn olori ijọ Aguda pe fun iyipada ofin yi lasiko ipade apero wọn. Poopu sọ pe awọn ko ni i fi aṣiri gbogbo akọsilẹ ti wọn ba gbọ nipa ifipabanilopọ naa, ti wọn yoo si gbe igbesẹ otitọ, ati aabo fun awọn ti wọn ba balopọ. Bakan naa ni Poopu sọ pe ''pe awọn ọmọ igbimọ ijọ naa gbọdọ tẹle ofin ilu, wọn si gbọdọ ran awọn oṣiṣẹ ile ẹjọ lọwọ lati ṣe iwadii ti iṣẹlẹ yii ba waye. Ofin daṣọ aṣiri bomi yi jẹ eyi to maa n daabo bo bi wọn ti ṣe n ṣe iṣakoso ijọ Aguda. Iwe iroyin ijọ Aguda ṣe apejuwe ofin naa bi eyi ti tawọn ileeṣẹ n lo lati fi daabo bo ara wọn tabi eyi ti awọn to di ipo ijọba mu naa n lo.	https://www.bbc.com/yoruba/afrika-50828370
politics	Election Tribunal: Lai Muhammed àti Oshiomole ní òfo ni ẹjọ́ kòtẹ́milọ́rùn PDP yóò já sí	Ọrọ ko tii jẹ rodo lọ mumi lori idajọ ti igbimọ olugbẹjọ nipa awuyewuye ibo aarẹ gbe kalẹ, eyi to ni aroye oludije fun ipo aarẹ fẹgbẹ oselu PDP, Alhaji Atiku Abubakar se niwaju igbimọ naa ko lẹsẹ nlẹ. Lara awọn ohun to n jẹyọ lẹyin idajọ naa ni bi awọn alasẹ ati ẹgbẹ oselu APC lapapọ se n fi ẹgbẹ PDP to gbe wọn lọ sile ẹjọ se yẹyẹ. Ijọba apapọ ilẹ yii, ti ẹgbẹ oselu APC n dari lo kọkọ kesi ẹgbẹ oselu PDP pe, ta ba le ni, ta ba ba ni iwọn laa bani se ọta mọ, yoo si dara ki PDP tete yara mọ agba lẹgbọn, ko si tọrọ aforiji lọwọ APC pe ko ma binu. Minisita feto iroyin ati asa, Lai Muhammed lo kede bẹẹ nigba to n fesi lori idajọ ti igbimọ olugbẹjọ naa gbe kalẹ lọjọru. Sugbọn ẹgbẹ oselu PDP naa ti wa fesi pada fun pe yoo dara ki ẹgbẹ APC ati Lai Muhammed dunnu mọ niwọn lori idajọ naa, nitori ẹni to ba rin ẹrin igbẹyin lo ri ẹrin rin. Akọwe ipolongo fẹgbẹ PDP Kọla Ọlọgbọndiyan salaye pe, idajọ ti APC n dunnu si yii ko lee jẹyọ nile ẹjọ to ga julọ lorilẹede yii, ti awọn si ti setan lati tun ẹjọ naa gbe dide nibẹ. Bakan naa ni alaga fun ẹgbẹ oselu APC, Adams Oshiomole naa ti n rẹrin keke si ọrọ PDP yii, to si ni bi wọn ba fẹ, wọn lee pe ẹjọ kotẹmilọrun ni kootu agbaye, ohun to si da ohun loju ni pe pabo naa ni ọrọ wọn yoo ja si. Lasiko to n jẹwọ pẹlu awọn akọroyin nile ijọba nilu Abuja lẹyin to se ipade tan pẹlu aarẹ Buhari, Oshiomole salaye pe gbigba fun Ọlọrun ni isisnmi, ko si si ẹjọ kankan to tuntun ti PDP fẹ gbe lọ sile ẹjọ to ga julọ nilẹ yii nitori wọn ko ni ẹri kankan gidi to fi ẹsẹ mulẹ.	https://www.bbc.com/yoruba/afrika-49685339
entertainment	Àgbà òṣèré míì ń ṣàìsàn, ó nílò àdúrà yín - Foluke Daramola	Agba osere tiata miran ni wọn ti kede pe o ti wa nidubulẹ aisan, to si nilo adura gidigidi. Onitọhun ni arabinrin Adenike Adegboye, ti ọpọ eeyan mọ si iya ìbejì ọmọ araye le, ẹni to ti kopa ninu ọ̀pọ̀lọpọ̀ ere tiata sẹ́yìn. Osere tiata lobinrin, Foluke Daramola lo fi ikede yii sita loju opo Instagram rẹ. Nigba to lọ sabẹwo si agba osere naa nile iwosan to ti n gba itọju, Foluke wa rọ àwọn ọmọ Naijiria lati ranti Mama naa ninu adura wọn. Iya ibeji ọmọ araye le náà lo tí ru hangogo ninu fidio tí Foluke gbe síta, ti ọmọ rẹ rẹ obìnrin kan si wa pẹlu rẹ. Ninu alaye ti Foluke ṣe ninu fidio náà, ó salaye pe obìnrin naa n ronu pupọ ju, lo fa aisan si i lara. Ó wa rọ àwọn ọmọ Naijiria lati maa gbadura fún un, ki ara rẹ le tete ya. Bákan náà lo tun bẹ̀rẹ̀ fún iranwọ owo lati ọdọ ọmọ Naijiria fun itọju agba osere tiata yii. Lẹyin eyi ni Foluke Daramola wa gbe ẹ̀bùn lorisirisi ati owo fun ìyà ìbejì ọmọ araye le, tó ń ṣàìsàn naa. Arabinrin Nike Gboye, ta tun mọ si Iya ibeji ọmọ araye le, lo ti le ni ẹni ọgọta ọdun. Osere tiata naa ni ọkọ rẹ, lo mu u wọnu agbo tiata. Orukọ ọkọ rẹ naa ni Bisi Gboye, ti onitọhun si ti jẹ Ọlọrun nipe. Ọmọ bibi ilu Okuku ni Iya ibeji ọmọ araye le, o si tun jẹ ọmọbabinrin nilu ọhun. Isẹ olukọ ni gbajumọ osere tiata to n saisan naa n se tẹlẹ, nibi to ti pade ọkọ rẹ, ki wọn to dijọ bẹrẹ ere tiata. Lara awọn gbajumọ ere tiata ti Nike Gboye tí kopa sẹ́yìn ninu rẹ ni Ìyá Àgan, Ọya Gbàjarè, Ẹ̀kọ ìbílẹ̀, aye obìnrin ati omo araye le.	https://www.bbc.com/yoruba/articles/ce7nj8x2rwxo
health	Coronavirus: Dókítà òyìnbó sọ ọ̀nà ta le gbà láti bọ́ lọ́wọ́ àrùn aṣekúpani náà	Onimọ nipa ajakalẹ aarun, Ọjọgbọn Akin Osibogun ti ni oun ti orilẹede Naijiria nilo ni adari to yanju, lati kapa aarun Corona virus to ba wọ orilẹede Naijiria. Ọjọgbọn Osibogun lo salaye bẹẹ lasiko to n ba BBC News Yoruba sọrọ lori igbaradi awọn eleto ilera lati kapa aarun Corona Virus to n ja rain nilẹ China, ti o si ti tan de orilẹede Ivory Coast ni ilẹ Afrika, ilẹ Yuroopu, Amẹrika ati Canada to fi mọ Ilẹ Gẹẹsi. Osibogun ni ijọba Naijiria ti bẹrẹ si ni ṣe igbaradi fun ọna lati gbogun ti aarun naa, aibaamọ ẹnikẹni lee gbe e wọ orilẹede Naijiria. Lara awọn amin ti a fi lee tete se idamọ aarun naa ni ikọ, ki eniyan ba sin ati inira lati mi jalẹ. Kini igbaradi orilẹede Naijiria lati koju arun Corona Virus? Ọjọgbọn Osibogun ti ni inu afẹfẹ ni aisan Corona Virus n gba lati tan kalẹ nitori naa lo ṣe parọwa si awọn eniyan lati ri pe wọn ṣe awọn akiyesi wọn yii: Ọjọgbọn Ọsibogun ti ni bi o tilẹ jẹ pe awọn eleto iwosan wa ni sẹpẹ lati dena arun yii, o pọn dandan lati la awọn eniyan lọyẹ lati mọ ọna lati dena arun yii ati awọn ami ti o ma n ṣe afihan rẹ. Bakan naa ni o parọwa wi pe ki awọn eniyan laju silẹ daadaa, ki wọn ṣe akiyesi eniyan to wa ni ẹgbẹ wọn, amọ ki wọn ma ṣe sa fun ara wọn, nitori o le wu, ti ko ba si itọju lasiko. Bawo ni ile China ṣe n koju aarun Corona Virus? Orílẹ̀èdè China ni àrùn Corona virus ti bẹ̀rẹ̀, tí ó sí ti pa ẹ̀nìyàn mọ́kànlélọ́gọ́rín láti bí oṣù kan tí ó ti bẹ̀rẹ̀ sí ní jà. Agbeegbe Wuhan ti iṣẹlẹ naa ti bẹrẹ, ki o to tan ka lọ si agbeegbe Hubei ti wa ni titi pa lọwọlọwọ bayii, ti o le ni eniyan ẹgbẹ̀run mẹta ti o ti bẹrẹ aisan latari aarun naa. Ijọba ilẹ naa si ti polongo ọjọ̀ meta kun asiko isinmi ti wọn wa ki aisan naa ma ba tan kalẹ ju bo ṣe wa lọ. Lorilẹede Shangai bakan naa, ijọba ti kọ fun awn oṣiṣẹ lati ma ṣe pada lọ si ẹnu iṣẹ tit di Ọjọ Kẹwa, Osu Keji, ọdun yii. Amọ Ajọ WHO ko i tii  kede aisan naa gẹgẹ bi ajakalẹ aarun kaakiri agbaye. Bawo ni aisan naa ṣe ri ni awọn ilẹ Okeere?	https://www.bbc.com/yoruba/51261177
religion	Sex For Grades: Four Square Church tí ní kí olùkọ́ fásitì Pasitọ̀ Boniface lọ fìdímọ́lé	"Àwọn aláṣẹ fásitì Eko ninu atẹjade ti ti kéde pé ki Omowe Boniface lọ rọọ́kún nílé ná Fasiti Eko kede pe Ọmọwe Boniface ko gbọdọ lọ si agbegbe ikọwe ni fasiti naa lẹyin ipade pajawiri ti wọn ṣe. Lẹyin ti ile iṣẹ BBC gbe iwadii wọn sita lori awọn olukọ kan nile iwe giga iwọ oorun ilẹ Adulawọ ti wọn n beere fun ibalopọ ṣaaju maaki ni oriṣiiriṣii nkan ti n ṣẹlẹ. Iṣẹ iwadii BBC yii ṣafihan olukọ ni fasiti ijọba apapọ ni Eko ati ni Ghana ni eyi to ti n tu aṣiri oriṣiiriṣii sita bayii, Fasiti Eko to gba Omowe Boniface Igbeneghu to n kọ awọn akẹkọọ nipa ede ajoji tilẹ Yuroopu ni fasiti naa ti ni ko ṣiwọ iṣẹ na. Kete ti fidio BBC yii n ja nilẹ ni awọn alaṣẹ Fasiti Eko ti pe ipade pajawiri lori ọmọwe Boniface. Lẹyin ti ọpọ nkan ti n ṣẹlẹ lẹyin ti iwadii BBC yii jade ni fasiti Eko ni wọn ti ni ki Boniface lọ rọọkun nile naa titi awọn yoo fi pari iwadii wọn lori ọrọ yii. Boniface yii ni awọn ọmọ igbmọ ni fasiti UNILAG yoo ṣe iwadii to yẹ lori ẹsun fidio naa ki fasiti Eko to mọ ohun to kan. Fasiti Eko mẹnuba awọn ilana ofin ileewe giga naa lori ibalopọ ati iwa aitọ laarin akẹkọọ ati olukọ. Fasiti Eko ni gbogbo olukọ ti ade iwadii BBC ba si mọ lori lo maa foju wina ijiya to tọ. Bakan naa ni fasiti yii ṣeleri lati rii pe ọkan awọn akẹkọọ wọn balẹ pẹlu fifi iya to tọ jẹ awọn ti akẹkọọ ba fẹsun kan ti iwadii si fidiẹ mulẹ. Odindin ọdun kan ni BBC fi ṣe iṣẹ iwadii yii to ṣafihan iwa buruku awọn olukọ kọọkan ni fasiti iwọ oorun ilẹ Adulawọ yii. Bakan naa ni awọn alaṣẹ ijọ Olorun Four Square ti ọmọwe Boniface ti n jọsin naa kede pe ko dẹkun gigun pẹpẹ iwaasu titi iwadii wọn yoo fi pari. Four Square Church tí ní kí olùkọ́ fásitì Eko, Pasitọ̀ Boniface, lọ fìdímọ́lé. Ile ijọsin naa ni awọn gbe igbesẹ yi lati le sẹ iwadii ẹkunrẹrẹ lori ẹsun ti wọn fi kan olukọ fasiti naa. Ile ijọsin Four Square Gospel Church Nigeria ti paṣẹ ki Pasito Boniface Igbenoghu lo fidi mọle titi ti awọn yoo fi pari iwadii lori rẹ. Igbesẹ yi ko ṣẹyin iroyin iwadii kan ti ile iṣẹ BBC gbe jade lori ifipabanilopo lati le fi gba maaki eleyi to ṣafihan Pasito Boniface nibi ti o ti n hu iwa aitọ si akẹkọbinrin kan. Loju opo Twitter ati Facebook ile ijọsin naa ni wọn fi atẹjade si eleyi ti Rev. Ikechukwu Ugbaja fi ọwọ si. Ninu atẹjade naa, ile ijọsin naa ni awọn ko ''faaye gba iru iwa buruku bayi ati pe awọn ko lọwọ si iru iwa ti Pasitọ Boniface hu yi'' Wọn tẹsiwaju pe ''A o gbe igbesẹ to ba yẹ lori ọrọ yii nigba ti a ba pari iwadii wa"". Ki o to di igba naa, a ti paṣẹ pasitọ ti ọrọ yi kan ki o maṣe kopa ninu iwaasu kankan."" Ẹwẹ, awọn akẹkọọ ni fasiti ilu Eko ti o ba BBC sọrọ lawọn ko tii foju kan olukọ naa lẹyin ti BBC gbe fọnran fidio naa jade lọjọ Aje. Igbagbọ awọn obi ati alagbatọ to ran akẹkọọ lọ sile iwe ni ki wọn lọ kawe, ki wọn si di eeyan lọjọ ola. Laye atijọ olukọ dabi obi ati alagbatọ fawọn akẹkọọ, ṣugbọn nkan ti yipada lasiko yii nile ẹkọ giga gbogbo. Ọpọ awọn olukọ lo ti n jẹ koriko abẹ wọn, ti wọn n huwa aitọ nipa biba awọn akẹkọọ sun. Lẹyin ti ileeṣẹ BBC gbe iwadii wọn jade to ṣafihan olukọ fasiti Eko, ati ti fasiti Ghana, to n beere ibalopọ̀ lsna aitọ, ni awọn eniyan ti n fi ero ọkan wọn han lori ayelujara. Ẹkunrẹrẹ iwadii naa ni yii: Ni oju opo BBC New Yoruba ni Facebook, ọpọ ló n bu ẹnu ẹ̀tẹ́ lu iwa ti awọn olukọ yii hu nitori pe ko bojumu rara ati pe o ṣeni laanu pe ọpọ awọn olukọ to mọṣẹ olukọ daadaa lo n huwa yii. Iwa buruku yii ko jẹ tuntun loju awọn eniyan mọ nitori ọpọ agbalagba olukọ lade iwa ibajẹ yii ti ṣimọ lori ‘Lóòótọ́ ni ọ̀jọ̀gbọ́n fẹ́ bá mi lòpọ̀’. Awọn miran ni ki ileeṣẹ BBC wa si ile iwe awọn kaakiri Naijiria nitori o ti di ankoo fawẹli to n ba ni ninujẹ: Ohun to jọ ọpọ eeyan loju, to si n bi wọn ninu julọ, ni ọjọ ori ẹni ọdun metadinlogun ti ọrọ naa kan, eyi buru jai. Ọpọlọpọ ọmọ Naijiria lo gboriyin fun ileeṣẹ BBC fun iṣẹ ọpọlọ to n fọ awujọ mọ tó n jade lagbalaBBC nigba gbogbo: Awọn ọmọ Naijiria miran ni ki ijọba gbe igbesẹ to yẹ lati wagbo dẹkun fawọn olukọ to n huwa ibajẹ yii ki ọkan awọn akẹkọọ le balẹ. Godson mẹnuba iwaasu Baba Adeboye ti ijọ RCCG to fi sọrọ lori ibalopọ awọn olukọ ni fasiti lasiko to yi n ṣiṣẹ olukọ. Iyiosa gba pe iwa yii ko ṣẹṣẹ bẹrẹ bikoṣe pe ki onikaluku ṣetan lati fopin sii bayii: Eghosa naa sọrọ lori iriri rẹ lọdun 2015 ni fasiti Eko bi olukọ kan ṣe féèlì akẹkọọ kan lẹẹmeji nitori pe o fẹ baa sun pe idajọ Olorun lo de loju rẹ: Ọpọ ọdọ kilọ iwa ibajẹ yii larin awọn obi pe ki wọn yee mu itiju ba awọn ọmọ wọn nitori ti aṣiri ba tu tan, tẹbi tara ni itiju yii a kàn."	https://www.bbc.com/yoruba/afrika-49961439
religion	Sunday Igboho's Priest: Ìyá Babaláwo Igboho ní agbófinró gbé Arifanlajogun láì mọ ibi tó wà láti oṣù mẹ́ta	"O ti to oṣu mẹta bayii ti awọn eeyan kan ti wọn funra si bii ọtẹlẹmuyẹ DSS wọ ile Dada Fasoto Arifanlajogun, ti o jẹ oniṣegun ati Babaláwo Sunday Igboho n'ipinlẹ Ekiti, ti ẹnikẹni ko si mọ ibi to wa. Iya Dada, Olomitutu Fasoto, ti o jẹ yeye Ọṣun lo sisọ loju ọrọ yii fun akọroyin BBC Yoruba nilu Ikere Ekiti .Yeye Olomitutu ni ẹni ọdun mejidinlọgbọn ni ọmọ oun ti awọn agbofinro naa wa gbe lọ lai fi ẹsun kankan kan-an. O salaye pe gbogbo igbiyanju awọn lati se awari Abọrẹ naa lo ja si pabo, ti gbogbo ileesẹ agbofinro ti awọn lọ si n sẹ pe awọn ko mọ nipa irin ọmọ oun. O wi pe ""ohun gbogbo lo tọka si pe ajọ DSS lo gbe ọmọ mi lọ nitori awọn ajọ ẹṣọ alaabo yoku ni ko si ọmọ oun ni ọdọ awọn, ti awọn ko si mọ ohunkohun nipa rẹ. Olomitutu ni ọmọ oun lo jẹ oniwatutu, to si n ṣe iṣẹ iṣegun rẹ pẹlu ibẹru Ọlọrun amọ o jẹ ohun iyalẹnu pe wọn le wa gbe tori pe o jẹ babalawo fun Sunday Igboho. O ni oun ti bọ èṣù, ti oun si tun gbe gbogbo igbesẹ to yẹ ki oun gbe gẹgẹ bi ẹlẹsin abalaye amọ to ja si pabo. O wa ke sawọn ọmọ Naijiria lati gba ọmọ oun silẹ ko le pada sọdọ aya ati ọmọ rẹ, ọmọ ọdun marun. Nigba ti oun naa n ṣàlàyé bi iṣẹlẹ naa se waye, Aderonke Apalara to jẹ ana Dada sọ pe awọn ẹṣọ alaabo ti wọn ko wọ aṣọ ara ni wọn wa mu Arifanlajogun. Apalara ni awọn ẹsọ alaabo naa ti gbogbo wọn jẹ mẹwa lo di ihamọra ogun, ti wọn si wọle wọn pẹlu ọkọ hilux funfun meji. O fikun pe nnkan bii agogo marun ọjọ kẹrindinlogun oṣu keje ọdun 2021 ni wọn ti wa gbe Arifanlajogun naa. Aderonke ni ""nigba ti awọn ẹṣọ naa ri pe awa ẹbi ko jẹ ki wọn gbe Arifanlajogun lọ, ni wọn lo ọgbọn alumọkọrọyi pe agọ ọlọpa ni Okesha ni wọn n gbe lọ, ki a si wa pade rẹ nibẹ. Amọ nigba ti a de Okesha, ni a to mọ pe irọ funfun balawu ni wọn pa pe ọlọpa lawọn ati pe gbogbo igbiyanju mọlẹbi lati mọ ibi to wa lati oṣu mẹta sẹyin lo ja si asan."" Ki ni ileesẹ ọlọpaa ati DSS ni Ekiti sọ nipa isẹlẹ naa: Nigba ti ikọ iroyin BBC Yoruba kan si Alukoro ọlọpa n'ipinlẹ Ekiti, Sunday Abutu, o ni ileesẹ ọlọpaa ko mọ ohunkohun nipa isẹlẹ naa. O wa rọ awọn mọlẹbi Arifanlajogun lati lọ fi ẹjọ sun lọna to tọ ni agọ ọlọpa to ba sunmọ wọn ju lọ. Bakan naa, nigba ti a kan si ileesẹ agbofinro DSS to wa nipinlẹ Ekiti, wọn sọ fun BBC Yoruba pe awọn ko le sọ ohunkohun nipa isẹlẹ naa, amọ ka kan si olu ileesẹ awọn to wa nilu Abuja. Bi ọrọ naa ba si se lọ, a maa mu wa fun yin."	https://www.bbc.com/yoruba/afrika-59065092
religion	Esther Ajayi: Èmi náà ti borí ìṣòro rí ló ń mu mi ṣojú àánú	"""Ọlọ́run ló fún èmi ní oreọ̀fẹ́ àti máa f'owó ṣàánú"". Ko tii to ọpọlọpọ ọdun rara ti okiki Esther Ajayi ẹni ti gbogbo eniyan mọ si Iya Adura bẹrẹ si nii tan kaakiri agbaye gẹgẹ bi olowo to n ṣ'aanu t'ẹru t'ọmọ. N30,000 ni mo gbà fún orí, ọwọ́ àti ẹran ara wòlíì Bosede - Kayeefi Boko Haram àti àwọn Fulani daran daran jẹ́ ọgbọ́n áti sọ Nàíjíríà di ìlú mùsùlùmí - Wale Oke O ni ọrọ iṣoro ti Ọlọ̀run jẹ ki emi naa bori lo jẹ kaa bẹrẹ Esther Ajayi Foundation. O ṣalaye pe niwọn igba ti iwadii awọn ba ti jẹ ootọ pe eeyan kan nilo iranwọ, awọn maa n tete ṣe e fun wọn. ""Awọn eeyan maa n san idamẹwaa to wuwo gan fun mi, iyẹn lemi naa ṣe n ribi ṣ'oore"". Iya Esther ni ẹni ti o ba n gba idamẹwaa ti ko ṣe ore tabi, ṣaanu, ki a fi silẹ sọwọ Ọlọrun. O ni ""ṣugbọn bibeli sọ pe ka mu idamẹwaa wa, emi naa si n san temi"". Awọn Iroyin mii ti ẹ le nifẹ si"	https://www.bbc.com/yoruba/afrika-49188905
sports	Michael Jordan: $560,000 ni wọn lu gbàǹjo bàtà ìlúmọ̀ọ́ká agbábọ́ọ́lùù àlápẹ̀rẹ̀ náà fún ẹ̀ṣọ́ ilé	Bata ti ilumọọka agbabọọlu alapẹrẹ, Michael Jordan lo ni ọdun 1985, ni wọn ti lu gbanjo rẹ ni ẹgbẹrun lọna ọtalelẹẹdẹgbẹta dọla ($560,000). Bata olokun buutu naa, ti Ileesẹ Nike ṣe sita, eyi ti Jordan wọ lasiko saa bọọlu alapẹrẹ to fi dojukọ ikọ Chicago Bulls, nireti wa tẹlẹ pe owo tita rẹ yoo wa laarin ẹgbẹrun lọna ọgọrun si ẹgbẹrun lọna aadọjọ dọla nilu Sotheby. Akọsilẹ to wa nilẹ salaye pe, ojilenirinwo o din meji ati aabọ dọla ($437,500) ni wọn ta ẹsẹ bata Nike yii lọdun 1972. Awọn ẹsẹ bata buutu ti ko bara dọgba ni Jordan n wọ, ẹsẹ osi rẹ n wọ iwọn bata mẹtala nigba ti ẹsẹ ọtun rẹ n wọ iwọn ẹsẹ bata mẹtala ati aabọ. Jordan Geller, to da ibudo iṣe nkan iṣẹnbaye lọjọ si silẹ nilu Las Vegas, lo ta bata ti Michael Jordan lo pati lọdun 1985 naa. Igbesẹ tita bata naa si lo bọ si akoko ti Ileesẹ Netflix gbe akanse ẹkunrẹrẹ fọnran aworan iroyin kan sita, to pe akori rẹ ni - The Last Dance. Afihan ifiga-gbaga fun idije ami ẹyẹ agbabọọlu alapẹrẹ to fakọyọ julọ, ikẹfa iru rẹ to waye laarin saa idije bọọlu alapẹrẹ fọdun 1997 si 1998 si wa ninu fọnran akojọ aworan fun akanse eto naa.	https://www.bbc.com/yoruba/afrika-52730389
health	bedsheet and your health: Ẹ wo ewu tó wà nínú lílo ‘’bedsheet’’ fún ìgbà pípẹ́	"Awọn ẹlomiran ro wipe eleyii kii ṣe ohun ti o yẹ ki a maa sọ ni gbangba amọ igba melo ni o ma n fọ aṣọ ibusun rẹ? Iwadi ti fihan wipe ọpọ eniyan ni Ilẹ Gẹẹsi ni ko panupọ tabi ni adehun  lori ọrọ yii. Ọpọlọpọ awọn ọdọkunrin ti ko tii ni iyawo sọ wipe igba kan laarin oṣu mẹrin ni awọn ma n fọ aṣọ ibusun wọn. Awọn miran tilẹ sọ wipe awọn kii ranti  rara lati fọ ọ,  amọ onimọ nipa ọrọ ilera ati  ihuwasi eniyan, Lindsay Browning sọ fun BBC Radio 1 Newsbeat pe eyi ko bojumu rara. Ǹjẹ́ o nímọ̀ nípa agogo inú ara rẹ? Ọmọ ọdún mẹ́rin wa ọkọ̀ ìyá rẹ̀, o kọlu ọkọ̀ méjì míì Àwọn afurasí apààyàn pa 'Atiku' ní Ibarapa! Ọlọ́run mi ló ní kí n bèèrè fún N310,000 lọ́wọ́ àwọn ọmọ ìjọ mi láti kó wọn lọ sí ọ̀run - Pásítọ̀ Noah Abraham Awọn obinrin tilẹ ma n fọ aṣọ bẹẹdi wọn loorekoore ti ida mejilelọgọta ninu wọn si n fọ ọ lọsẹ meji meji. Awọn lọkọlaya ni ẹẹkan laarin ọsẹ mẹta ni awọn maa n fọ aṣọ ori ibusun wọn. Dokita Browning ni ki a ma fa ọrọ gun,ọsọọsẹ ni o yẹ ki a maa fọ aṣọ ibusun wa, abi o pe tan ẹẹkan laarin ọsẹ meji. Idi ni wipe imọtoto ṣe koko paapaa nitori ilaagun to n bọ lara eniyan. Eni ti o ba sun ninu ooru ni yio mọ bi o ti n ri, nitori ilaagun ara ti o ma n mu ori ibusun run, ti o si ma n di oju iho aṣọ ibusun. Onimọ nipa eto ilera ni a gbọdọ jẹ ki atẹgun fẹ si ara daadaa ni igba ti a ba n sun ki oorun naa le wọ ara. Yatọ si ilaagun,a tun le wo bi sẹẹli ara ti ko dara ṣe n jade ni ara ni asiko ti eniyan ba n sun. Ibusun ti o ba dọti  yoo di oju ara ""ti o ko ba fọ aṣọ ibusun rẹ daadaa,awọn sẹẹli ara ti o ti bajẹ yoo ma parapọ si ori bẹẹdi"" Eleyi si tun mọ si wi pe awọn kokoro kekeeke ti o fimọ idun yoo ma wọ inu ara, ti o si le fa kokoro aifojuri ati aisan si agọ ara. Bí wọ́n ṣe pa Sójà méjì tó ń lọ fún ìgbéyàwó ara wọn ní ìlú Ẹni tí mo máa gbé ìjọba lé lọ́wọ́ rèé - Ààrẹ Buhari Kí ni ìmọ̀ Sáyẹ́nsì sọ nípa àwọn ènìyàn tó ń bá ajá lòpọ̀? Ìwàdìí ìjìnlẹ̀ rèé Ṣé bí ọyàn rẹ ṣe tóbi tàbí kéré tó leè nípa lára ìpèsè omi ọyàn? Ni asiko otutu, o le fọ aṣọ ibusun rẹ ni  ẹẹkan laarin ọṣẹ mẹji, sugbọn ẹẹkan laarin ọsẹ lo dara julọ. Ti o ba ti kọja ọsẹ meji, ohun wa wahala si agọ ara rẹ niyẹn. Bi o tilẹ jẹ wipe eniyan ki ilaagun pupọ lasiko òjò, ara si ma n ṣi si ori ibusun. Asiko ooru lo buru ju nitori pe awọn kokoro ma n pọ ni asiko yii. Nitori naa o ṣe pataki ki o fọ aṣọ ibusun rẹ ni orekoore fun imọtoto ara. Jẹ ki ibi ibusun rẹ jẹ ibi iyasọtọ nitori ti o ba mọ,inu rẹ yoo dun lati sun si ori rẹ,sugbọn bi o ba dọti, o ṣeeṣe  ki o fa ailera, o si le mu ki eniyan ma le e sun daadaa,eleyii ti awọn oloyinbo n pe ni 'insomnia.'"	https://www.bbc.com/yoruba/afrika-61312142
health	Coronavirus in Nigeria: Ìtànkálẹ̀ coronavirus ṣe ìdíwọ́ fún ìrun Jimọ	Itankalẹ aarun coronavirus ṣe idiwọ fun awọn mọṣalaaṣi pupọ, nitori pe ọpọ wọn ni ko lanfaani lati kirun apapọ lọjọ Jimọ. Abẹwo akọroyin BBC si mọṣalaaṣi apapọ Naijiria nilu Abuja fihan pe, paro-paro lo da a. Bakan naa ni nkan ri ni Mọṣalaaṣi An-nur to jẹ gbaju-gbaja nilu Abuja bakan naa. Ayipada yii ko yọ ilu Kaduna silẹ. Botilẹjẹ pe ko ti i si ẹni to ni aarun naa nibẹ, ijọba ipinlẹ naa kede ofin konile-o-gbele, fun gbogbo wakati mẹrinlelogun to wa ninu ọjọ kan. Koda, awọn aṣoju ijọba duro si oju ọna, ti wọn si n da awọn eniyan duro. O dabi ẹni pe ofin ijọba ni awọn ibikan pe ki olukulu joko sile rẹ ti n fidimulẹ ni awọn ilu kan ni Naijiria. Ìjọba ìpínlẹ̀ Oyo kéde pé kí àwọn òṣìṣẹ́ ìjọba dáwọ́ iṣẹ́ dúró nítorí coronavirus Ijọba ipinlẹ Ọyọ ti ti ilẹkun ileeṣẹ ijọba pa fun ọsẹ meji gbako nitori itankalẹ aarun coronavirus nipinlẹ naa. Gomina ipinlẹ naa, Seyi Makinde lo kede bẹ ẹ ninu atẹjade kan to fi sita loju opo Twitter rẹ lọjọru. Aṣẹ naa yoo bẹrẹ iṣẹ ni ọjọ Ẹti, ọjọ kẹtadinlọgbọn, oṣu Kẹta, ọdun 2020. Makinde sọ pe awọn oṣiṣẹ ti iṣẹ wọn jẹ koṣeemani nikan ni yoo ma lọ si ibi isẹ wọn. Gomina ìpínlẹ̀ Eko Babajide Sanwo-olu ti kede pe ki gbogbo ọja ní ìpínlẹ̀ Eko wa ni títìpa láti ọjọbọ lọ nítori pe ìbẹru bojo ti wà láàrin ilú. Gomina ṣe ikéde yìí lósàn oni lásìkò to n ba àwọn oniroyin sọ̀rọ̀, o ní gbogbo àwọn to ba n ta ọjà ti ko niṣe pẹlu Ounjẹ jijẹ àti àwọn to nta òògùn fun ilé ìwòsàn tàbi ọlọdani ki wọ́n jòkó silẹ̀ fun ọṣẹ kan. O ni èyi ṣe pàtàkì gẹ́gẹ̀ bi ọ̀nà láti da ìtànkalẹ̀ àrun náà dúro nitori oun gbòrò si ni ojoojumọ ni, eyti yoo si ṣe ilu lánfani ti gbogbo ènìyàn ba fi ọwọsọwọpọ. O ní ki olukuluku dáwọ ipejọpọ duro, yala ìkómọ ni tabi igbeyawo, eyi ni yóò ran ijọba lọ́wa láti tete de ọdọ àwọn to nilo iranlọ́wọ́. Gmina ni àrun náà ko dá ojú ẹnikẹni mọ, yala, olwo tabi talaka, ẹni to n gbe ilé ijọba tabi ẹni to n gba Mushin, sùgbọ́n títẹle ìlàna ijọba yóò ṣe ànfani to pọ fun gbogbo èniyan. Gomina fi èrò ìgbàgba han pé, àrun buruku ko ni ya ilé ẹnikẹni. Nǹkan méje tí yóò ṣẹlẹ̀ nìyíí tí ìjọba bá kéde òfin kónílé ó gbélé nítorí coronavirus Ofin konile o gbele jẹ ọna kan pataki ti ijọba kaakiri agbaye fi gbogun ti itankalẹ arun coronavirus to n ṣọṣẹ lọwọlọwọ. Lati oṣu kejila ọdun 2019 ti arun naa bẹrẹ lorilẹede China, o ti ran kaakiri ọpọlọpọ orilẹede agbaye bayii. Orilẹede Rwanda ni orilẹede ilẹ Afirika akọkọ to kede ofun gbele ẹ, ọsẹ meji ni ijọba fi kede ofin konile o gbele naa fi wa nilẹ. Kinni ofin konile o gbele tumọ si gan an? Ofin konile o gbele tumọ si wi pe ẹnikẹni gbọdọ joko si ile lai lọ si ibi kan. Ibi ki bi ti nnkan meje yii ba ti ṣẹlẹ, ki ẹ mọ pe ofin konile o gbele n ṣẹlẹ nibẹ. Ibode yoo di titi pa: Igbesẹ akọkọ tawọn ijọba orilẹede ti ofin konile o gbele wa yoo ṣe ni titi ibode ori ilẹ, ori omi ati ti ofurufu pa. O tumọ si pe wọn ko ni jẹ ki awọn eeyan lati awọn orilẹede mii papaajulọ lati awọn orilẹede ti arun covid-19 ba n finra wọ le. Ṣugbọn wọn le gba ki ẹru maa wọle. Ko si irin-ajo kaakiri orilẹede: Irin-ajo lati ibi kan si ibo miiran ko si nigba ti ofin konile o gbele ba wa lode lorilẹede kan. Awọn ti iṣẹ wọn ba ṣe pataki nikan bi awọn oṣiṣẹ eto ilera lo le lanfaani ati maa rinrin ajo lasiko ofin konile o gbele. Ẹnikẹni ko gbọdọ jade Mo n lọ ki ẹnikan ni ibikan ko si nigba ti ofin konile o gbele ba wa nita Ijọ ko ni fi aye gba ki awọn eeyan maa lọ ki ara wọn. O ko gbọdọ jade kuro nilu ile ayafi ti o ba fẹ lọ ra ounjẹ tabi o fẹ lọ si ile iwosan tabi ile ifowopamọ loku. O gbọdọ ṣiṣẹ lati ile Ijọba maa n sọ fawọn oṣiṣẹ ijọba ati ti adani pe ki wọn maa ṣiṣẹ lati ile wọn lasiko ti iṣede ba wa nilẹ. Awọn eeyan ti iṣẹ wọn ba ṣe pataki bi awọn oṣiṣẹ eleto ilera, atawọn eeyan to n ṣiṣẹ nile ifowopamọ. Ile iwe di titi pa Gbogbo ile iwe lo gbọdọ wa ni titi pa lasiko ti ijọba ba kede ofin konile o gbele nitori ki awọn akẹkọọ maa ba lugbadi arun coronavirus to wa nita. Ijọba maa n rọ awọn ile iwe lati fi eto wọn ranṣẹ sawọn akẹkọọ lori ayelujara. Ko si ipejọpọ lawujọ mọ Asiko owambẹ ti lọ! Ko si ayẹyẹ igbeyawo, isinku tabi apejọ kankan mọ lasiko konile o gbele. Ṣọọṣi, mọṣalaaṣi ati gbogbo ile ijọsin ni yoo wa ni titi pa kaakiri orilẹede. Gbogbo ẹ, gbogbo ẹ lati dẹkun itankalẹ arun naa ni. Adinku igboke-gbodo ọkọ Ijọba maa n din igboke-gbodo ọkọ ku lasiko ti fin konile o gbele ba wa nita. Amọ ijọba maa n faye gba kiko ọunjẹ kaakiri lasiko naa ki awọn eeyan le ri ohun ti wọn maa jẹ nigba ti wọn ba ninu ile. Ṣugbọn wọn maa saa ba gbawọn eeyan naa ni imọran lati jina si ara wọn ti wọn ba n kẹru si ọkọ. Ti nnkan meje yii ba n ṣẹlẹ lagbegbe rẹ, ki o tete mọ pe ijọba ti kede ofin konile o gbele niyẹn.	https://www.bbc.com/yoruba/afrika-52014967
sports	Super Flamingoes Nàìjíríà yóò kojú Amẹ́ríkà ní ìpele ‘Quarter finals’ ìdíje ‘FIFA U-17 World Cup’	Lẹyin to bori ikọ Chile ni ifẹsẹwọnsẹ to kẹyin ni ipin B nibi idije ife ẹyẹ agbaye fawọn ọjẹ wẹwẹ tọjọ ori wọn ko ju mẹtadinlogun lọ lorilẹede India, ikọ agbabọlu Flamingoes ti Naijiria yoo koju orilẹede Amẹrika ni ipele Quarter fina lọjọ Ẹti. Ifẹsẹwọnsẹ naa yoo waye ni papa iṣire ilu Mumbai lorilẹede India, agogo mejila Naiijiria si ni yoo waye. Fun orilẹede Amẹrika ni tirẹ, igba akọkọ niyi lati ọdun 2008 ti awọn ikọ agbabọọlu obinrin wọn ti ọjọ ori wọn ko ju mẹtadinlogun lọ yoo maa kọja ipele akọkọ ni idije ife ẹyẹ agbaye. Ikọ agbabọọlu Obinrin Amẹrika na Morocco ni goolu mẹrin si odo lọjọ Aje. Amẹrika lo wa loke tente ipin wọn pẹlu ami meje pẹlu goolu mẹtala. Igba mẹrin ọtọọtọ ni Naijiria ti kogoja fun ipele Quarter finals lati igba ti idije yii ti bẹrẹ.	https://www.bbc.com/yoruba/articles/c51l8e9lz4ko
entertainment	Eniola Badmus: Gbajúgbajà òṣèré tíátà di aṣojú LAWMA ní ìpínlẹ̀ Eko	Gbajugbaja oṣere tiata, Eniola Badmus ti di aṣjoju ajọ LAWMA to n ri si gbigba ipinlẹ Eko mọ. Eniola fi oriṣiiriṣii fọto bi wọn ṣe sọ di aṣoju ajọ LAWMA soju opo Instagram rẹ. Gbajugbaja oṣere naa ṣalaye pe aṣọ ti oun wọ lọ si ibi ayẹyẹ  ''Headies award'' lo sun oun de bi ibi ire bayii. ''Ori ayelujara mi titi lori aṣọ ti Eniola wọ lọ si ibi ami ẹyẹ Headies Award niluu Eko, ọpọ lo sọ pe mo da bi oṣiṣẹ LAWMA pẹlu aṣọ ti mo wọ lọ si ibi ayẹyẹ naa. Mo gbagbọ pe ifẹ tawọn eeyan ni si mi lo jẹ ki wọn sọ pe mo dabi oṣiṣẹ LAWMA to n ko idọti loju titi. Ṣugbọn ọrọ ti wọn sọ ni bii oṣu meji sẹyin bayii ti ja si oriire fun mi. Nkan iwuri lo jẹ fun mi pe mo ti di aṣoju ajọ LAWMA nipinlẹ Eko. Mo ṣetan lati lo ẹbun ti Eledua fun mi lati ṣiṣẹ pọ pẹlu ajọ LAWMA,'' Eniola ṣalaye. Eniola dupẹ lọwọ ijọba ipinlẹ Eko fun anfaani ti wọn fun mi lati ṣiṣẹ pọ gbe ipinlẹ Eko ga si. O tun dupẹ lọwọ awọn ololufẹ rẹ bakan naa, o rọ wọn lati ṣiṣẹ pọ pẹlu ijọba gbe ipinlẹ Eko ga si. Eniola ti darapọ mọ Woli Arole, Bolanle Ninalowo ati Tobi Bakre gẹgẹ bi awọn oṣere to jẹ aṣoju ajọ LAWMA nipinlẹ Eko.	https://www.bbc.com/yoruba/afrika-56790824
religion	"""Kìí ṣe èké bíṣọ́ọ́bù ló wa sibi àfihàn Shettima, wọn kò tí ì di gbajúmọ̀ lẹ fi dá wọn mọ̀"""	Ikọ ipolongo idibo aarẹ Bola Ahmed Tinubu ti fesi lori ọrọ to n ja rain pe awọn ayederu biṣọọbu ni wọn gbe wa sibi afihan oludije fun igbakeji aarẹ, Kashim Shettima. Tinubu ati Shettima ni wọn jijọ n dije dupo aarẹ labẹ asia ẹgbẹ oṣelu All Progressives Congress. Musulumi si ni awọn mejeeji jẹ. Ninu ọrọ ti oludari eto iroyin ati ibaraẹnisọrọ ikọ naa, Bayo Onanuga fi sita, o ni awọn iranṣẹ Olorun to wa sibi afihan naa kii ṣe ayederu biṣọọbu, gẹgẹ bawọn kan ṣe n sọ kaakiri. O ni ''ẹgbẹ APC ṣe afihan Sẹnẹtọ Shettima ati awọn ẹka ipolongo wa fun araalu nibi ayẹyẹ tawọn eeyan peju si'' O fi kun pe gbogbo eeyan lo lanfaani lati wa sibi ayẹyẹ naa eleyi to mu ki ọpọ eeyan wa, ''to fi mọ awọn iranṣẹ Ọlọrun ati awọn mii tawọn alatako n tabuku bayi''. ''A fẹ fi to yin leti pe awọn biṣọọbu to wa kii se ayederu, wọn kii ṣe mọkaliiki tabi awọn to n ta iṣu lọja gẹgẹ bi awọn alaburu ṣe n sọ seti awọn araalu'' ''Lootọ wọn kii se eekan ninu ẹsin ṣugbọn awọn naa n gbiyanju lati mu idagbasoke ba iranṣẹ wọn'' Lakotan, Onayiga sọ pe olori ijọ ni wọn, ti wọn si ni igbagbọ pe Naijiria gbọdọ yago fun oṣelu itara ati ẹlẹsinmẹsin. O wa rọ awọn to n tabuku Tinubu lori isẹlẹ yii pe ki wọn tẹwọgba oṣelu alaafia ati idagbasoke orileede. Ẹgbẹ awọn ọmọlẹyin Kristi ni Naijiria, CAN, ti sọ pe awọn biṣọọbu to lọ sibi ayẹyẹ ti wọn ti kede Kashim Shettima gẹgẹ bii oludije igbabkeji Aarẹ ẹgbẹ oṣelu APC, ki ṣe ara awọn. CAN ni awọn  eeyan naa ko lọ ṣoju awọn ọmọlẹyin Kristi rara, bi ko ṣe apo ara wọn. Igbakeji CAN ni ipinlẹ mọkandinlogun lapa iha Ariwa to fi mọ Abuja, alufaa Joseph John Hayab, to tun jẹ Aarẹ CAN ni Kaduna lo sọ ọrọ naa lasiko ifọrọwerọ kan pẹlu awọn akọroyin. Ṣaaju ni CAN ti kọkọ tako aba ki oludije sipo Aarẹ ati igbakeji rẹ jẹ Musulumi, eyii ti wọn ni ko bojumu ni Naijiria ti oniruru ẹsin wa. Wọn ni lootọ ni Bola Tinubu, to n du ipo Aarẹ labẹ asia ẹgbẹ oṣelu APC le lọ ran aṣọ alufaa, ko si gbe wọ oniruru eeyan lọrun, eyii ko sọ pe o tọna. Hayab ni “Awọn ti wọn pe ara wọn ni biṣọọbu ti a ri nibi ti wọn ti fi Shettima han bii igbakeji Tinubu ko mọ bi wọn ṣe n wọ aṣọ biṣọọbu, oṣere tiata lasan ni wọn.” “Iyalẹnu nla ni iru iwa ti wọn wu yii jẹ fun CAN; lakọkọ, wọn ni alaga CAN ni Borno ṣatilẹyi fun wọn, to jẹ irọ nla, ẹlẹẹkeji, wọn tun parọ pe Bola Ahmed Tinubu ati igabkeji rẹ n lọ ṣepade pẹlu alaga CAN lalẹ ọjọ kan.” “Alẹ ọjọ yii si jẹ alẹ ọjọ ti alaga CAN yii lọ siluu Alabama l’Amẹrika fun ipade miran.” Hayab tẹsiwaju pe “Wọn tun parọ pe awọn ṣe ipade pẹlu Baba Adeboye ti ijọ RCCG.” “T i awọn ọmọ lẹyin Kristi ko ba ṣe pataki, kilode ti wọn fi n pa oniruru irọ bayii?” “Tinubo le lọ ko aṣọ biṣọọbu si awọn mẹkaniiki atawọn oniṣẹ ọwọ mii lọrun o, ṣugbọn iyẹn ko yi ohun ti an fẹ pada, tii ṣe ootọ ati ododo fun gbogbo ẹsin.” Lẹyin naa lo ni inu CAN dun pe asiko ijọba awarawa ree amọ ko tọ ki awọn eeyan Tinubu maa pa oriṣiriṣi irọ bayii lati tan awọn ọmọ Naijiria jẹ, nitori irufẹ iwa bẹẹ yoo lẹyin.	https://www.bbc.com/yoruba/articles/cd1nrjldq5po
entertainment	Tope Alabi and Yinka Alaseyori: Tope Alabi ti padà sọ̀rọ̀ nípa awuyewuye tó wáyé lóri orin Oniduro mi	"""Imoore si gbogbo eniyan"" Gbajugbaja olorin ẹmi, Tope Alabi ti pada sọrọ lẹyin ọsẹ kan ti ẹnu ti n kun-un nitori ọrọ kan to sọ lori orin Oniduro mi. Ọjọ Satide to kọja ni iroyin kọkọ ti n ru eefin, lẹyin ti fidio kan jade sori ayelujara nibi ti Tope ti n sọrọ pe orin Oniduro mi ti akẹẹgbẹ rẹ, Adeyinka Alaṣeyọri kọ, ko ba ilana ati itọni Ẹmi Mimọ mu. Nibi iṣẹ kan ti Tope ti lọ kọrin lo ti sọ ọrọ naa lori itage pe ""Ọlọrun tobi ju nkan to le jẹ Oniduro ẹnikẹni"". Lati igba naa si ni awọn ọmọ Naijiria nile ati lẹyin odi ti n gba ọrọ naa bi ẹni gba igba ọti. Bi ọpọlọpọ ninu wọn ṣe n sọ oko eebu ati ọrọ ibawi si Tope Alabi, ni awọn kan n ṣatilẹyin fun pe eniyan ẹlẹran ara ni. Koda, lasiko ti laasigbo naa n gbona girigiri ni ẹlomii, Arabinrin Tolu Adelegan naa ba jade sita pe oun gan-an ni oun ni orin Oniduro. Bi ọrọ naa ṣe gbona to fun bi ọjọ marun-un lẹyin ti fidio naa jade, Tope Alabi ko sọrọ nipa rẹ ni gbangba. Koda, ko ba oniroyin kankan sọrọ, nitori pe ọpọ igba ni BBC Yoruba naa gbiyanju lati ba a sọrọ, amọ to ja si pabo. Ṣugbọn nigba to di ọjọ Ẹti, ni iroyin kan ba tun jade sita pe Tope Alabi ti tọrọ aforiji lọwọ Adeyinka Alaṣeyọri . Titi di asiko ti a n ko iroyin jọ, a ko le sọ pato ibi to jẹ orisun titọrọ aforiji naa rara. Idi ni pe Tope Alabi ko ba oniroyin sọrọ, bẹẹ ni ko kọ ohunkohun si oju opo ayelujara rẹ. Amọ nkan to tun jẹ arigbamu ni nkan ti ogbontagi oṣere Kristiẹni, Mike Bamiloye sọ ninu atẹjade kan to fi gba awọn akọrin ẹmi naa ni imọran. Ninu ọrọ to kọ si ori Facebook, Bamiloye sọ pe oun dupẹ Tope Alabi pe o ṣe ohun to tọ pẹlu awọn aforiji to fi sita o si gbadura fun un pe Eṣu yoo maa ri itiju lori aye rẹ titi lae ni. Ṣugbọn lara awọn nkan ti a ri ninu atẹjade naa to wa lori ayelujara, ati iroyin abẹle ni pe o ni oun gba pe aṣiṣe ni bi oun ṣe sọ ọrọ to yẹ ko wa ni ọkan oun ni gbangba laarin ọpọ ero. Ati pe ọmọ agbo-ile igbagbọ jọ ni oun, Alaṣeyọri ati Tolu Adelegan to ni orin gan-an. Bakan naa ni iroyin sọ pe o ni ọmọ ninu igbagbọ ni Alaṣeyọri jẹ fun oun, ti oun si ni ifẹ rẹ pupọ, debi pe oun n gbadura fun aṣeyọri rẹ. Ẹni ti a ṣe loore ti ko dupẹ, Bibeli sọ pe o da bi ọlọṣa to ko ni ni ẹru lọ. Ninu atẹjade to fi sita ni oru oni, ọjọ Aiku, ogunjọ, oṣu Kẹfa, ọdun 2021, Tope Alabi sọ pe oun dupẹ lọwọ gbogbo eniyan fun aduroti wọn. Bo tilẹ jẹ pe ko sọ ni taara nipa nkan ti aduroti naa tumọ si, tabi mẹnu ba ọrọ orin Ondiro mi, o ni oun n fi ẹmi imoore han si gbogbo eniyan. Awọn to gbala ni idunnu rẹ, Jesu yoo di wa mu ṣinṣin, Iyebiye ni wiwa ni ibi mimọ rẹ, Yoo di wa mu ṣinṣin, Ko ni i jẹ ki ọkan wa ki o sọnu, Ileri rẹ yoo duro titi, Ti a ra nipa rẹ ni owo iyebiye, Yoo di ẹni kọọkan wa mu ṣinṣin. O ṣaasọ pe oun dupẹ pupọ lọwọ gbogbo awọn to duro ti oun lati bi ọsẹ kan, ""Ọlọrun ko ni fi gbogbo wa silẹ ni orukọ Jesu. ""Ẹ ṣeun pupọ, ki Ọlọrun ko bukun fun yin ni orukọ Jesu. ""Amin. ""Mo nifẹ gbogbo yin."""	https://www.bbc.com/yoruba/awon-iroyin-miran-57543468
sports	Premier League: Southampton dáná sun Stamford Bridge pẹ̀lú àmì ayò 2-0	Ikọ Southampton fẹyin Chelsea gbolẹ nile wọn ninu idije Premier League to waye lonii. Iya ti Chelsea jẹ lonii ko ṣẹyin akitiyan Micheal Obafemi ati Nathan Redmond ninu ifẹsẹwọnsẹ naa to waye ni papa iṣere Stamford Bridge. Micheal Obafemi lo kọkọ dana sile Chelsea ninu abala kini ifẹsẹwọnsẹ naa. Ninu abala keji ifẹsẹwọnsẹ ọhun ni Redmond naa sọ goolu tirẹ sinu awọn. Bo tilẹ jẹ pe Chelsea ṣe bi okunrin, to si gbiyanju lati ri ẹyin awọn Southampton, ṣugbọn ko lee ta putu. Ni bayii, ikọ Chelsea ti wa ni ipo kẹrin lori tabili lẹyin to n tẹle Manchester City lẹyin.	https://www.bbc.com/yoruba/media-50919783
sports	Messi leaves Barca: Ìpínyà wáyé láàrin Lionel Messi àti ẹgbẹ́ agbábọ́ọ̀lù Barcelona lẹyìn ọdún méje	Awo Lionel Messi ti o ti fi odidi ọdun meje wa pẹlu ẹgbẹ agbabọọlu Barcelona ti pada wa lọ bayi. Bẹẹ ni. Ikede ipinya laarin Messi jẹ eleyi to ya ọpọ ololufẹ ere bọọlu lẹnu paapa nitori bi o ti ṣe waye. Lọjọbọ ni ẹgbẹ agbabọọlu naa fi ikede yi sita pe lẹyin agbeyẹwọ awọn ti pada wa ri pe Messi ko ni le duro pẹlu awọn mọ. Gẹgẹ bi atẹjade ti wọn fi sita ṣe wi, ipinya yi ko ṣẹyin bi awọn ko ti ṣe le ri owo to n beere tawn jijọ fẹnu ko san nitori ọrọ aje awọn to dẹnu kọlẹ. Wọn fi kun pe o fọwọ kan awọn lẹmi ṣugbọn awọn dupẹ lọwọ Messi fun iṣẹ takuntakun ati ibaṣepọ to wa laarin awọn. Kete ti ọrọ yi jade niṣe ni awọn onwoye ati ololufẹ ere bọọlu gba oju ayelujara ti orukọ Messi ati Barcelona si di nkan tawọn eeyan n ran lẹnu. Bo ti lẹ jẹ pe ikede yi ba awọn eeyan kan lojiji paapa nitori pe Messi ati ẹgbẹ Barcelona jijọ ti fẹnuko lori iye owo ti yoo gba awọn ti ọrọ ye ni ko si igba ti ma ku ko ni pada ku. Amọ Bayi ti Messi ko lokun lọrun mọ, ibeere tawọn eeyan n beere ni pe nibo ni ogbontarigi agbagbọọlu yi yoo lọ bayi? Lọdun to kọja ni Lionel Messi sọ fun Barca pe oun fẹ kuro lẹgbẹ naa laisan owo kankan ṣugbọn Barca fariga pe a fi ko san ẹẹdẹgbẹrin miliọnu dọla, Bayi ti ipinya de, ko si ohun to jọ bẹ mọ. Lara awọn ibi tawọn eeyan n foju si pe o le lọ ni Man City nibi ti akọnimọọgba tẹlẹ rẹ ni Barca, Pep Guardiola ti n dari nkan. Paris St Germain naa wa lara awọn ibi to ṣeeṣe ko lọ nitori ẹgbẹ yi ni owo ti wọn le san. Koda wọn ti sọ nigba kan ri pe ti Barca ba nifẹ si, awọn ni owo nilẹ lati ra Messi lọwọ wọn. Awọn ibomiran ti Messi le lọ ni Bayern Munich, Chelsea, Inter Milan, Juventus ati Newell's Old Boys ni Argentina.	https://www.bbc.com/yoruba/ere-idaraya-58111035
entertainment	Baba Ijesha, Olanrewaju Omiyinka: Wo ibi tí ọ́rọ́ ìgbẹ́jọ́ Baba Ijesha dé dúró báyìí láti osù kẹrin, ọdún 2021	Leyin gbogbo atotonu ni ile ejọ́ lonii ni Adájọ́ sún ìgbẹ́jọ́ Baba Ijesha sí ọjọ́ kínní, oṣù tó ń bọ Adájọ́ ilé ẹjọ́ tó ń gbọ́ ẹ̀sùn ìfìyàjẹni àti ìbálòpọ̀ tó wà ní Ikeja nílùú Eko, Taiwo Taiwo tún ti sún ìgbẹ́jọ́  òṣèré tíátà James Olanrewaju tí ọ̀pọ̀ èèyàn mọ̀ sí Baba Ijesha sí ọjọ́ kínní, oṣù tó ń bọ ọdún tí a wà yìí. Wo ǹkan tó yẹ kí o mọ̀ nípa MC Oluomo àti ìdí tí ọ̀pọ̀ ṣe gbàgbọ́ pé alágbára ni Kini o sele nile ejọ́ lonii? Níbi ìgbẹ́jọ́ tó wáyé lónìí, àwọn agbẹjọ́rò Baba Ijesha gbé ajẹ́rì Onímọ̀ nipa ihuwasi eda ti oruko rẹ̀ n jẹ́ Olugbemi Olukolade láti wá wo lára àwọn fọ́nrán tó wà nílé ẹjọ́ gẹ́gẹ́ bí ẹ̀rí. Nínú fọ́nrán ọ̀hún tí ilé ẹjọ́ gbé síta fún Ọ̀mọ̀wé Olugbemi láti yẹ̀wọ̀, ọmọdébìnrin ọmọ ọdún mẹ́rìnlá tí wọ́n ní Baba Ijesha bá ṣe aṣemáṣe wà nínú yàrá kan pẹ̀lú Onímọ̀ nipa ihuwasi eda níbi tí wọ́n ti fọ̀rọ̀wálẹ́nuwò lórí nǹkan tó ṣẹlẹ̀ síi. Ọ̀kan lára àwọn agbẹjọ́rò Baba Ijesha béèrè lọ́wọ́ Olugbemi gẹ́gẹ́ bí iṣẹ́ tó ń ṣe pé ṣó tọ̀nà fún ọmọ ọdún mẹ́rìnlá láti rántí ìṣẹ̀lẹ̀ tó ṣẹlẹ̀ sí lọ́dún méji ṣẹ́yìn bí i pé ìṣẹ̀lẹ̀ náà ṣẹ̀ṣẹ̀ ṣẹlẹ̀ síi àti pé ṣe ọ̀nà tí wọ́n gbà ṣe ìfọ̀rọ̀wánilẹ́nuwò náà tọ ìlànà iṣẹ́ wọn. Olugbemi sọ fún ilé ẹjọ́ pé àwọn nkankan wà nínú fọ́nrán ọ̀hún tí ẹ́ni tó béèré àwọn ìbérè ọ̀hún kookù díẹ̀ káàtọ́ nígbà tó ń ṣe ìfọ̀rọ̀wánilẹ́nuwò náà. Olugbemi tún tẹ̀síwájú pé bí ọmọ ọ̀hún ṣe ń ṣàlàyé nǹkan tó ṣẹlẹ̀ síi, ó dàbí pé ò n rọ́ ìtàn àti fún ọjọ́ orí rẹ̀, kó leè rántí gbogbo ìṣẹ̀lẹ̀ ọdún méje sẹ́yìn gẹ́gẹ́ bó ṣe sọ̀rọ̀ nínú fọ́nrán náà. Agbẹjọ́rò Baba Ijesha sọ fún BBC Yorùbá pé àwọn sì ní ajẹ́ri kan síi láti mú wá sí ilé ẹjọ́ ní ọjọ́ kínní, oṣù tó ń bọ̀ ọdún tí a wà yìí tí Adájọ́ Taiwo sún ìgbẹ́jọ́ náà sí.	https://www.bbc.com/yoruba/60713271
entertainment	Davido ti kéde bí yóò ṣe ná ₦200m tó rí gbà fún ayẹyẹ ọjọ́ ìbí rẹ̀	"Olorin takasufe, David Adeleke, ti ọpọ awọn ololufẹ rẹ mọ si Davido ti kede pe oun yoo pin gbogbo owo to ri gba fun ayẹyẹ ọjọ ibi rẹ si ile awọn ọmọ alainiya kaakiri Naijiria. Iye owo ti Davido ni oun yoo pin sawọn ile awọn ọmọ alainiya naa jẹ òjìlénígba lé mẹwaa miliọnu naira lapapọ. Davido lo kede igbesẹ naa ninu atẹjade kan to fi sita loju opo Instagram rẹ lọjọ Abamẹta. Atẹjade naa ni ""Mo fẹ fi ẹmi imoore mi han si gbogbo awọn ọrẹ mi atawọn ololufẹ mi fun oun ti wọn ṣe lẹnu ọjọ mẹta yii."" ""Bii ere, bi awada ni mo fi bere lọwọ awọn ololufẹ mi pe ki wọn da owo jọ fun ayẹyẹ ọjọ ibi mi ti yoo waye laipẹ, ṣugbọn iyalẹnu lo jẹ fun mi pe awọn eeyan fun mi ni igba miliọnu naira."" Lẹyin naa lo sọ pe oun yoo fi aadọta miliọnu naira kun igba miliọnu naira ti wọn da fun oun lati pin si awọn ile awọn ọmọ alainiya kaakiri Naijiria. O ni ""Inu mi maa n dun lati ṣoore fun awọn eeyan, idi ree ti inu mi ṣe dun lati kede pe gbogbo igba miliọnu naira ti mo ri gba ati aadọta miliọnu naira mii ti n o fi kun un yoo lọ sile awọn ọmọ alainiya."" Ọmọ baba olowo naa tun sọ pe oun ti gbe igbimọ kan dide ti yoo maa ri si bi wọn yoo ṣe pin owo ọhun. Ti ẹ ko ba gbagbe, ọjọ kẹtadinlogun, oṣu Kọkanla ti a wa yii ni Davido ke si awọn ọrẹ rẹ lori ayelujara pe ki wọn da miliọnu kọọkan naira fun oun lati fi ṣe ayẹyẹ ọjọ ibi. Ṣugbọn ka to wi, ka to fọ, awọn eeyan ti da owo to le ni ọgọrun un miliọnu naira jọ fun lati ṣe ayẹyẹ ọjọ ibi naa laarin wakati mẹrinlelogun. Ọjọ kọkanlelogun, oṣu Kọkanla, ọdun 1992 ni wọn bi Davido."	https://www.bbc.com/yoruba/afrika-59360514
entertainment	Dejo Tunfulu: Alfa Buhari ọmọ Musa ní káwọn onítíátà máa fura torí ikú tó ń ojúgbà ẹni òwe ló ń pa fún ni	Kò sí ẹni tí kò ní kú, kò sì ẹni tí ìta baba rẹ̀ kò ní hu koríko. Gbajúgbajà oní wáàsí ẹ̀sìn Islam, Alfa Buhari ọmọ Musa ti rọ gbogbo àwọn ènìyàn pàápàá àwọn oníṣẹ́ tíátà láti máa rántí ikú nínú gbogbo ìṣe wọn. Alfa Musa sọ èyí níbi àdúrà ọjọ́ mẹ́jọ fún olóògbé Kunle Adetokunbo, tí ọ̀pọ̀lọpọ̀ mọ̀ sí Dejo Tunfulu. Ní ilé Dejo Tunfulu ní ìpínlẹ̀ Eko ní àdúrà Fidau náà ti wáyé láti fi ṣẹ̀yẹ ìkẹyìn fún olóògbé náà. Ní ọjọ́ Kìíní, oṣù Kẹrin, ọdún 2022 ni Dejo Tunfulu jáde láyé lẹ́yìn àìsàn ráńpẹ́ díẹ̀. Kìí ṣe àwọn òṣèré tíátà nìkan ni ikú ń pa: Alfa Buhari ọmọ Musa ní kí àwọn onítíátà rí ikú tó ń pa àwọn akẹgbẹ́ wọn gẹ́gẹ́ bí àdánwò nítorí kìí ṣe agbolé tíátà nìkan ni ikú ti ń ṣọṣẹ́ ṣùgbọ́n nítorí tí àwọn onítíátà lókìkí ni ariwo ikú wọn ṣe máa ń pọ̀. Alfa Buhari rọ àwọn onítíátà láti máa fi ikú tó ń pa àwọn ojúgbà ṣe ọgbọ́n nítorí ikú tó ń pa ojúgbà ẹni òwe ló ń pa fún ni. Bákan náà ló ní nǹkan kan ni yóò pa èèyàn láyé nítorí gbogbo ẹ̀dá ni yóò tọ ikú wò, gbogbo ohun tó ń ṣe ẹ̀mí ni yóò di ìtàn ní ọjọ́ kan. Àti wí pé kò sí ẹni tí ó mọ ọjọ́ tí òun yóò lọ nítorí òjijì ni ikú máa ń dé bá ni àti wí pé ta ló mọ ẹni tí ikú kàn lágbo eré tíátà. Ó wá pàrọwà sí gbogbo ènìyàn láti máa ṣe iṣẹ́ rere ní gbogbo ìgbà nítorí kí ikú le ká iṣẹ́ rere mọ́ wọn lọ́wọ́ lásìkò tí ọlọ́jọ́ bá dé àti pé kí àwọn ènìyàn le máa ròyìn wọn pẹ̀lú ìwà dada lẹ́yìn tí wọ́n bá lọ tán. Ẹ máa rántí àwọn ọmọ Dejo Tunfulu: Alfa Buhari rọ àwọn òṣèré tíátà láti ṣẹ̀yìn Dejo Tunfulu gẹ́gẹ́ bí wọ́n ṣe ṣojú. Ó pàrọwà sí wọn láti máa tọ́jú àwọn ọmọ tí olóògbé náà fi sáyé nítorí ẹni tó ṣojú kò dàbí ẹni tó ṣẹ̀yìn. Bẹ́ẹ̀ náà ló tún rọ wọ́n láti ṣe àwọn ohun mánigbàgbé fún àwọn ọmọ náà. Bákan náà ló rọ àwọn ọmọ náà láti ṣe ara wọn lọ́kan, tó sì rọ àkọ́bí Dejo láti kó àwọn àbúrò rẹ̀ mọ́ra nítorí ẹ̀jẹ̀ kan ni gbogbo wọn. Ó gbà wọ́n lámọ̀ràn láti tẹ apá mọ́ṣẹ́ nítorí kò sí ẹni tó le ṣe ìṣe bàbá fún wọn mọ́ àti wí pé gbogbo ènìyàn náà ló ní bùkátà láti gbọ́. Àwòkọ́ṣe ni àwọn onítíátà jẹ́ fún àwọn ènìyàn Alfa Buhari ọmọ Musa tún tẹ̀síwájú láti sọ wí pé àwòkẹ́ṣe ní àwọn onítíátà jẹ́ fún àwọn ènìyàn nítorí ọ̀pọ̀ ló máa ń wo àwọn sinimá wọn láti fi mú ọgbọ́n kan tàbí òmíràn kọ́. Ó fi kun pé iyọ̀ ayé ni wọ́n jẹ́ àti pé Àlùfáà ni wọ́n pẹ̀lú nítorí ọ̀pọ̀ ìdílé ló ti tò nítorí fíìmù tí wọ́n wò. Bákan náà ló wá kọminú wí pé ọ̀pọ̀lọpọ̀ àwọn tó ṣe wàhálà nídìí iṣẹ́ tíátà ni kò dúró jẹ pàápàá àwọn olùdarí eré, olóòtù àti àwọn òṣèré tí wọ́n bẹ̀rẹ̀ eré tíátà ní ìpìlẹ̀. Alfa Buhari ṣèrántí wí pé àwọn ènìyàn kìí tẹ̀lé àwọn onítíátà ní ìbẹ̀rẹ̀ pẹ̀pẹ̀ ṣùgbọ́n ó wú Ọlọ́run ló ṣe fi wọn hàn lásìkò yìí àti pé àlùbáríkà tí wọ iṣẹ́ náà ju ti àtẹ̀yìnwá lọ. Alfa buhari ṣàdúrà fún Kemi Afolabi Níbi wáàsí náà ni Alfa Buhari ti tún ṣe àdúrà fún Kemi Afolabi, ẹni tí àìsàn lupus ń yọ lẹ́nu. Alfa Buhari ka àwọn ẹsẹ̀ Àlùkùránì láti fi tọrọ lọ́wọ́ Ọlọ́run fún Kemi Afolabi láti gbà á lọ́wọ́ àìsàn tó ń ṣe. Ó ní Ọlọ́run nìkan ló mọ ibi tí ọ̀rọ̀ rẹ̀ yóò jásí àmọ́ kí àwọn akẹgbẹ́ rẹ̀ máa fi àdúrà ráńṣẹ́ si.	https://www.bbc.com/yoruba/afrika-61060174
politics	PDP àti APC pín ìjọba ìbílẹ̀ mọ́ ara wọn lọ́wọ́ níbi ètò ìdìbó Abuja, èrò àwọn ọmọ Nàìjíríà ṣọ̀tọ̀ọ̀tọ̀	Ẹgbẹ́ òṣèlú All Progressives Congress (APC) àti Peoples Democratic Party (PDP) ti pín ìjọba ìbílẹ̀ mẹ́fà tó wà ní olú ìlú ilẹ̀ wa déédé níbi ètò ìdìbò ìjọba ìbílẹ̀ tó wáyé ní òpin ọ̀sẹ̀. Èyí túmọ̀ sí pé ìjọba ìbílẹ̀ mẹ́ta mẹ́ta ní ẹgbẹ́ méjéèjì ní ìkápá lé lórí báyìí. Ẹgbẹ́ òṣèlú PDP ló gbégbá orékè ní ìọba ìbílẹ̀ AMAC, níbi tí ilé ìjọba wà, Bwari and Kuje. Ní àwọn ìjọba ìbílẹ̀ Gwagwalada, Kwali àti Abaji ni ẹgbẹ́ òṣèlú APC ti mókè. Ìbò ẹgbẹ́ òṣèlú APC: Ní Gwagwalada, alága ìjọba ìbílẹ̀ tó wà nípò tẹ́lẹ̀ lábẹ́ àsíá ẹgbẹ́ òṣèlú APC, Jibrin Abubakar padà sípò nígbà tó fẹ́yìn akẹgbẹ́ rẹ̀ lẹ́gbẹ́ òṣèlú PDP janlè pẹ̀lú ìbò 11,125 sí 9,597. Ìbò ọ̀dúnrún lé ẹyọ kan ni Danladi Chiya tí òun náà ń padà sí ipò náà, fi na Haruna Pai láti di alága ìjọba ìbílẹ̀ Kwali. Ẹ̀wẹ̀, ní ìjọba ìbílẹ̀ Abaji, ẹgbẹ́ òṣèlú APC wọlé ìbò ṣùgbọ́n wọn kò ní olùdíje kan gbòógì nítorí àwọn méjì ń ṣe ìfaǹfà lórí ta ni yóò gbé àsíá ẹgbẹ́ náà. Ìbò ẹgbẹ́ òṣèlú PDP Ní ìjọba ìbílẹ̀ Bwari, John Gabaya gbégbá orékè níbi bó ṣe kó ìbò 13,045 lòdì sí ìbò 7,697 tí Haruna Shekwolo ti ẹgbẹ́ APC kó. Suleiman Sabo, jáwé olúborí ìjọba ìbílẹ̀ Kuje pẹ̀lú ìbò 13,301 bó ṣe fẹ̀yìn Sarki Hamidu ẹgbẹ́ òṣèlú APC janlẹ̀ pẹ̀lú ìbò 7,694. Ní ìjọba ìbílẹ̀ AMAC, Christopher Zakka kó ìbò 19,302 nínú ìbò 34,675 tí wọ́n dí ní ìjọba ìbílẹ̀ náà. Kini awọn eeyan n sọ nipa idibo naa? Bi awọn kan ṣe n bẹnu ẹ̀tẹ́ lu bi ero pupọ ko ṣe jade dibo ni Abuja ni awọn mii n ni ko dara to lati maa fi ẹnu	https://www.bbc.com/yoruba/ere-idaraya-60377792
politics	Àlàyé rèé lórí ìdí tí mo fi dara pọ̀ mọ́ ẹgbẹ́ òṣèlú - Dele Odule	"Gbajúgbajà àgbà ọ̀jẹ̀ òṣèré tíátà, Dele Odule ti ṣàlàyé ìdí tó fi darapọ̀ mọ́ ẹgbẹ́ òṣèlú. Dele Odule salaye pe ẹgbẹ́ òṣèlú tí òun darapọ̀ mọ wa láti mú ìdágbàsókè bá ìlú, ìpínlẹ̀ òun àti pàápàá eré tíátà. Agba osere naa sisọ loju ọrọ yii lasiko to ba BBC Yoruba sọrọ lori idi to fi darapọ mọ ẹgbẹ oselu PDP nipinlẹ Ogun. Ó ní ìdí rẹ̀ gan nìyí tí òun fi lọ darapọ̀ mọ́ òṣèlú ní ẹsẹ̀ kùkú níbi tí òun yoo ti le kó ipa tó lòòrìn sí ìgbé ayé àwọn ènìyàn. Ó tẹ̀síwájú wí pé àìsí níbẹ̀ ni àìbáwọn dásí ni ọ̀rọ̀ ọ̀hún jẹ́ nítorí tí ènìyàn kò bá máa kópa nínú òṣèlú kò ní ní àǹfàní láti dá sí àwọn tó bá yẹ ní ṣíṣe nípa àwùjọ tó. Odule ní ó pọn dandan láti tọ́ àwọn tó wà nípò òṣèlú sọ́nà lórí àwọn ìgbésẹ̀ tó yẹ kí wọ́n gbé kí ìlú le fi dára ju bó ṣe wà lọ. Bákan náà ló ní eré tíátà àti eré ìdárayá lápapọ̀ kún ìdí rẹ̀ gan tí òun fi gbégbá láti darapọ̀ mọ́ òṣèlú. Ó fi kun pé ìdí tí òun fi darapọ̀ mọ́ ẹgbẹ́ òṣèlú Peoples Democratic Party, PDP gan ni wí pé gbogbo àwọn tí wọ́n ń wá ìlọsíwájú eré ìdárayá ní ìpínlẹ̀ Ogun, ẹgbẹ́ PDP ni wọ́n wà. Odule ní ká ní wí pé òun ní agbára láti dá ẹgbẹ́ òṣèlú sílẹ̀ dípò kí òun darapọ̀ mọ́ ẹgbẹ́ PDP, òun yóò ṣe bẹ́ẹ̀ àmọ́ ipá òun kò lè ka. “Ti mi ò bá darapọ̀ mọ́ ẹgbẹ́ òṣèlú kankan mo kàn ma pariwo lásan láti ìta láti bèrè fún òun tí a bá fẹ́ ni.” Dele Odule tún làá mọ̀lẹ́ pé, kìí ṣe nítorí owó tàbí láti wá ipò kankan ni òun ṣe gbégbá òṣèlú ní àsìkò yìí. Ó ní níbi tí ọjọ́ orí òun dé báyìí, òun kò nílò owó ẹníkẹ́ni láti ṣe òṣèlú nítorí gbogbo òun tí ènìyàn fi ń gbé ayé se, ni òun ti rí ní ìdí iṣẹ́ tíátà. “Mi ò gbowó lọ́wọ́ ẹnikẹ́ni, mi ò dẹ̀ darapọ̀ mọ́ òṣèlú nítorí kí ẹnikẹ́ni le fún mi ní owó.” Odule sọ síwájú pé, ìwà òun kò lè yípadà sí ohun tí àwọn ènìyàn mọ̀, kí òun tó darapọ̀ mọ́ ẹgbẹ́ òṣèlú. Ó ní lára ohun tí òun gbàgbọ́ nínú rẹ̀, tí ènìyàn fi lè ṣe àṣeyege nídìí òṣèlú, ni fífi òótọ́ inú ṣe òṣèlú. Ó fi kun pé òun ti ṣétan láti fi òótọ́ inú ṣe òṣèlú láì fi ẹ̀tàn ṣe rárá. Àgbà òṣèré náà ní lára òun tí òun yóò gbájúmọ́ ni láti máa ṣe ìtọ́sọ́nà fún àwọn tó wà nípò . Bẹ́ẹ̀ náà ló ní tí àwọn nǹkan tí wọ́n bá ń ṣe nínú ẹgbẹ́ kò bá tẹ́ òun lọ́rùn, òun yóò máa pe àkíyèsí àwọn tó bá wà nípò agbára si. “Àmọ́ tí wọ́n kò bá gbọ́ sí mi lẹ́nu lẹ́sẹ̀ kan, ni máa fi ẹgbẹ́ náà sílẹ̀. Dele Odule ní tí ọ̀kan nínú àwọn iṣẹ́ tí òun yàn láàyò bá ma pa èkejì lára, òun ṣetán láti fi ọ̀kan sílẹ̀ fún ọ̀kan. Ó ní nígbà tí kìí ṣe owó ló ń gbé òun ṣe òṣèlú, kò sí ohun tó ní kí òun má kúrò nínú ẹgbẹ́ náà, tí òun bá ri wí pé ó ti fẹ́ máa tàbùkù òun, pàápàá lọ́dọ̀ àwọn olólùfẹ́ òun. “Tí mo bá dé ibẹ̀, tí mo bá sọ tèmi gẹ́gẹ́ bí ọmọ ẹgbẹ́ yẹn, tí wọ̀n kò bá gbọ́, mà á dẹ̀ kúrò níbẹ̀.” “Ṣùgbọ́n ayé maa mọ̀ wí pé mó sọ tèmi gẹ́gẹ́ bí ọmọ ẹgbẹ́ báyìí nígbà tí mo darapọ̀ mọ́.” Saaju la ti mu iroyin wa fun yin pe gbajugbaja oṣere tiata, Dele Odule, lọjọ isẹgun darapọ mọ ẹgbẹ oselu People's Democratic Party ni Ipinlẹ Ogun. Isẹlẹ yìí waye níbi ayẹyẹ ẹgbẹ oselu naa to waye niluu Ìjẹ̀bú-Ode ni Ipinlẹ Ogun. Alaga ẹgbẹ oselu PDP nipinlẹ Ogun, Sikirulahi Ogundele ati oludije sipo gomina labẹ asia ẹgbẹ oselu PDP, Hon Ladi Adebutu lo tẹwọ gbajugbaja osere tiata naa Bakan naa ni igbakeji oludije sipo gomina nipinlẹ Ogun labẹ asia PDP, Adekunle Akinlade pẹlu ogunlọgọ ọmọ ẹgbẹ naa ko gbẹyin nibi ayẹyẹ naa. Odule, ẹni to jẹ ọmọ bibi ìlu Oro ni Ipinlẹ Ogun, ni oun setan lati ṣe atilẹyin fun ẹgbẹ oselu PDP lati ri pe wọn borí eto ìdibo ti yoo waye lọdun 2023. O ni ni papajulọ, eto ìdibo gomina ipinlẹ Ogun. Lori opo ayelujara Instagram rẹ, Oludije sipo gomina labẹ asia ẹgbẹ oselu PDP, Hon Ladi Adebutu ni inu awọn dun pupọ lati kí Dele Odule kabọ sinu ẹgbẹ oselu People's Democratic Party ni Ipinlẹ Ogun. ""Loni mo darapọ alaga ẹgbẹ oselu PDP lati kí ọmọ ipinlẹ rere Dele Odule  kabọ sinu ẹgbẹ oselu People's Democratic Party."""	https://www.bbc.com/yoruba/articles/crgxn5ylpz6o
sports	Chineme Martins: NFF ní àyẹ̀wò gbogbo irinṣẹ́ ètò ìlera ti di dandan báyìí ṣáájú eré bọ́ọ̀lù kankan	"Ajọ to n ri si ere bọọlu ni Naijiriia, NFF ti sọ pe dandan ni ṣiṣayẹwo gbogbo irinṣẹ eto ilera awọn ẹgbẹ agbabọọlu bayi ki ifẹsẹwọnsẹ kankan to le bẹrẹ. Eyi waye lẹyin iku agbabọọlu Nasarawa United, Chineme Martins to di oloogbe nigba ti ifẹsẹwọnsẹ NPFL n lọ lọwọ pẹlu ẹgbẹ agbabọọlu Katsina United lọjọ Aiku. Ikọ agbabọọlu Nasarawa ko tii sọrọ lori iku ojiji adilemu wọn to ti ṣoju ikọ agbabọọlu naa nigba mẹrin ọtọtọ ni saa bọọlu yii. Minisita fun ere idaraya ati ọrọ ọdọ, Sunday Dare fi aidunnnu rẹ han loju opo Twitter rẹ nibi to ti sọ pe o ṣeeṣe ki Martins maa ku tawọn irinṣẹ eto ilera gidi ba wa ni papa iṣere ti iṣẹlẹ naa ti ṣẹlẹ. Minisita ranṣẹ ibanikẹdun si ẹbi agbabọọlu Martins to di oloogbe. Igba keji ree ti agbabọọlu yoo gbẹmi mi ni papa isẹre Nasarawa United niluu Lafia. Agbabọọlu Kano Pillars, Dominic Dukudod subu ni papa isere kan naa ninu osu kejila odun 2018. Àwọn ọmọ Naijiria to ti kú lóri pápá lásìkò ìfẹsẹwọ́nsẹ Kòsi àniàni, eré ìdáraya bọọlù jẹ́ èyi tó gbàjúmọ jùlọ ni orílẹ-èdè Naijiria àti ní gbogbo àgbàyé, ọ̀pọ́ àwọn ènìyàn lo si máa n lọ wòràn. Sùgbọ́n o, bi àwọn ènìyàn ṣe n lọ wo bọọlu yìí ọjọ miran wà ti wọ́n maa n ri ohun ti kò dùn mọni nínú. Ìrú ìṣẹ̀lẹ̀ abaní nínú jẹ yìí lo wáye lána nígbà ti  ọmọ agbábọọlu pẹlu Nasarawa United dédé súbú lulẹ to si gba ibẹ lọ si ọrun alákeji. Èyí ju ọ̀pọ̀ ọmọ Naijiria , àjọ NFF, LMC, ẹbi, ọ̀rẹ àti àwọn ọmọ ẹgbẹ  àgbá bọọlu jákejádo Naijira sínú ọ̀fọ̀. Ẹ̀wẹ̀, èyí kìí ṣe ìgbà àkọkọ láàrin àwọn agbábọọlu Nàìjíríà ti agbá bọọlu yóò dédé kú lóri pápá. Àwọn agbábọ́ọ̀lù Naijiria to ti kú sórí pápá Samuel Okwaraji: Samuel Okwaraji kú lórí pápá lásìkò to n gbá bọọlu láti fun pegede ife àgbáye pẹlu Angola. Okwaraji kú ni ọjọ́ kejila, oṣù kẹjọ ọ́dun 1989. Ọ̀pọ̀ lo si n dáro Okwaraji titi di àsìkò yìí nítori o jẹ olókìkí to si mọ ere orí pápá náà gbá dáadaa. Michael Umanika: Agbábọọlu Naijiria fún Zagatala PFK lo dójubolẹ lori pápá lásìkò ti wọ́n ṣe ìgbáradi láti lọ fun idíje. Wọ́n fún ra pe àìsàn ọkan lo pàá, òun náà kú ni ọjọ kẹẹdogun ọdun 2016 Amir Angwe: Agbábọọlu Julus Berger náà kú lóri pápa lọ́dun 1995. Iròyìn ni pé, àisan ọkàn náà lo pa òun náà. Orí pápá ló ti subu ti oun náà si gba ibẹ̀ lọ, ọmọ ọdun mọkandinlọgbọ̀n ni lásìkò náà. Orobosan Adun: Kí wọ́n to lọ fún ìfẹsẹwọ́nsẹ pẹlú Enugu Ranger, àwọn ọmọta kan ti wọ́n fúra si pe o jẹ oloufẹ àwọn ẹgbẹ́ agbábọọlu ti wọ́n fẹ́ lọ bá gbá ti kọkọ ṣe ìkọlu si asọle ẹgbẹ́ agbábọọlu Warri Wolves (Adun). Asikò ìgbáradi lóri pápá ni Adun kú lẹ́yin ọjọ mẹta ìṣẹ̀lẹ̀ náà. O kú ni ẹni ọdun méjidinlọgbọ̀n, lọdun 2009. Azeez Saka: Lọ́dun 2017, okiki irú èyi náà tún kan nígbà ti ọmọ akọnimọọgba bọọlu ori tabili Kasali Lasisi ku. Saka jẹ ọmọ ẹgbẹ́ agbábọọlu Kwara United, o kú ni ori papa lásìkò ìgbáradi pẹlu àwọn akẹgbẹ́ rẹ ní ilú ìlọrin tii ṣe oluulu ipinlẹ Kwara. Emmanuel Ogoli: Ọmọ ẹgbẹ́ agbábọọlu Ocean Boys kan náà kú lori pápá, lásiko idije  league, o si pada jẹ di oloogbe ni ilé iwosan. O ku ni ọjọ kejila osu kejila ọdub 2010 NFF, LMC Kwara United bá Nasarawa United kẹ́dùn ikú Martins Àjọ NFF  àti LMC ṣì n sọ̀fá ìkú adilé mú ọmọ ẹgbẹ́ agbabọolu Nasarawa United Chineme Martins. Alaga àjọ LMC, Shehu Dikko, nínú àtẹjáde kan to fi ba Nasarawa United àti ẹbi olóògbé náà kẹ́dun. Ọgá àgbà èré bọọlu òun ni àwọn yóò ṣe àyẹwò okú náà láti mọ irú ikú to pa Martins ni pàtó. ""A ní ìgbàgbọ́ pé tí a ba mọ irú ikú to pa a, ni yóòjẹ ki a lé mọ irú igbésẹ̀ ti a o gbé láti dẹkun irú ìṣẹ̀lẹ̀ bẹ́ẹ̀."" Ẹ̀wẹ̀, àjọ LMC ń wá ọ̀nà láti ni ìbáṣepọ ẹgbẹ́ agbábọọlù olóògbé àti àwọn ẹbi rẹ̀, láti le mọ ọ̀nà ti wọ́n yóò gbà ṣe ìrànwọ́ níru àsìkò aburu yìí Bákan náà ni àjọ NFF fi ẹdun ọkan rẹ̀ han fún ọmọ agbabọọlu ọ̀un lóri àtẹjiṣẹ́ twitter rẹ. Bakan náà ni àwọn ẹgbẹ́ agbábọọlu Kwara United náà ti kẹdun pẹlú Nasarawa United lori ikú Martins."	https://www.bbc.com/yoruba/afrika-51797836
religion	Sotitobire: Wolii Babatunde Alfa jáde lọ́gbà ẹ̀wọ̀n lẹ́yìn ìdájọ́ ilé ẹjọ́ kòtẹ́milọ́rùn	"""Lati inu isin ọjọ isinmi ni mo gba de ọgba ẹwọn"" ""Mo ke pe Ọlọrun, o si yọ mi'"" Ọrọ idunnu ti wolii Babatunde Alfa fi si ẹnu pẹlu ayọ ati idunnu niyi lasiko ti wọn ti tuu silẹ lọgba ẹwọn olokuta nipinlẹ Ondo. Ni ọjọ Ẹti, ọjọ kẹta oṣu kini ọdun 2021 ni ile ẹjọ kotẹmilọrun da Woli Babatunde Alfa ti ọpọ mọ si Sọtitobirẹ lare pe ko jẹbi ẹsin ijinigbe ti ile ẹjọ giga ipinlẹ Ondo fi ran an lọ si ẹwọn gbere lori ọmọdekunrin Gold to sọnu lasiko isin ọjọ isinmi ni ile ijọsin rẹ. Iyawo rẹ, Busọla atawọn ọpọ ọmọ ijọ ni wọn lọ gbe wolii Sọtitobirẹ wale lati ọgba ẹwọn loni."	https://www.bbc.com/yoruba/afrika-59566599
religion	Osinachi Nwachukwu: Nǹkan márùn-ún tó yẹ kí o mọ̀ nípa ọkọ Osinachi, Peter tí wọ́n fi ẹ̀sùn ikú rẹ̀ kàn	"Lati ọjọ Ẹti to kọja ti gbajumọ olorin ẹmi, Osinachi Nwachukwu, ti di oloogbe, ni ọpọ ti n darukọ ọkọ rẹ, Peter Nwachukwu pe o lọwọ si iku rẹ. Ọpọ eeyan to mọ tọkọtaya naa, to fi mọ gbajumọ olorin ẹmi, Frank Edwards, lo n jẹri pe Ọgbẹni Nwachukwu lo lu iyawo rẹ pa. Lọwọlọwọ, Peter Nwachukwu ti wa ni ahamọ ọlọpaa nilu Abuja, nibi ti wọn ti n fi ọrọ wa l'ẹnu wo. Mama Osinachi, Arabinrin Madu, sọ fun BBC pe lẹyin ọdun mẹjọ ni oun to fi oju kan ọmọ oun nigba to ṣe igbeyawo pẹlu Peter. Bakan naa ni ẹbi naa sọ pe Ọgbẹni Nwachukwu ko gba ki Osinachi wa ẹbi rẹ tabi ki awọn naa o wa. Koda, wọn sọ pe awọn ti gbe kuro nile arakunrin naa ri, nigba to n fi iya jẹ. Ṣugbọn, oloogbe pada sile ọkọ rẹ ""nitori pe ko fẹ ki ẹnikẹni tu nkan ti Ọlọrun ti so pọ"". Iléeṣẹ́ ọlọ́pàá ti nawọ́ gán Peter Nwachukwu, ẹni tó jẹ́ ọkọ olórin ẹ̀mí, Osinachi Nwachukwu tó dágbére fáyé lọ́jọ́ Ẹtì tó kọjá. Ẹ̀sùn lílu ìyàwó rẹ̀ dójú ikú ni wọ́n fi kàn án. Agbẹnusọ iléeṣé ọlọ́pàá FCT, Josephine Adeh ló fi ìdí ọ̀rọ̀ ọ̀hún múlẹ̀ fún ikọ̀ ìròyìn BBC. Adeh ni àwọn nawọ́ gán Peter Nwachukwu lẹ́yìn tí ẹ̀gbọ́n olóògbé akọrin náà mú ẹjọ́ wá sí àgọ́ ọlọ́pàá láti fi ẹ̀sùn kàn ọkùnrin náà wí pé ó máa ń lu ìyàwó rẹ̀ nígbà tó wà láyé àti pé lílú tó lu obìnrin náà kẹ́yìn ló ṣekúpa. Agbẹnusọ ọlọ́pàá náà ní ìwádìí ti ń lọ lọ́wọ́ láti fìdí ìṣẹ̀lẹ̀ náà múlẹ̀. Kí ló ti ṣẹlẹ̀ sẹ́yìn? Láti ìgbà tí ìkédè ikú Osinachi ti jáde lọ́jọ́ Ẹtì ni àwọn ènìyàn ti ń gbe onírúurú ìròyìn lórí ayélujára wí pé níṣe ni ọkọ rẹ̀ máa ń lù ú bí i bàrà léyìí tí ọ̀pọ̀ gbàgbọ́ wí pé òhun ló ṣokùnfà ikú rẹ̀. Ọ̀pọ̀lọpọ̀ àwọn akẹgbẹ́ rẹ̀ àti àwọn olólùfẹ́ akọrin ẹ̀mí náà ní gbogbo ìgbà ni ọkọ rẹ̀ máa ń nà án. Frank Edwards, tí òun náà jẹ́ akọrin ẹ̀mí, lórí Instagram ló kọ́kọ́ fẹ̀sùn kan ọkọ Osinachi wí pé gbogbo ìgbà ló máa ń sọ ìyàwó rẹ̀ di àpò ẹ̀ṣẹ́. Lẹ́yìn èyí ni ọ̀pọ̀lọpọ̀ náà ti ń bọ síta láti sọ ohun tí wọ́n mọ̀ nípa arábìnrin náà. Osinachi tó dágbére sáyé lẹ́ni ọdún méjìlélógójì ní ọjọ́ Ẹtì lẹ́yìn tó lo ọjọ́ mélòó kan ní ilé ìwòsàn kan ní ilú Abuja. Ìròyìn tó kọ́kọ́ jáde ni wí pé àìsàn jẹjẹrẹ ọ̀nà ọ̀fun ló ṣekúpa Osinachi àmọ́ àwọn ènìyàn rẹ̀ ní irọ́ tó jìnà sí òótọ̀ ni ìròyìn náà. Orin Ekwueme tí Osinachi ṣe pẹ̀lú Prospa Ochimana ló sọ di ìlúmọ̀ọ́ká. Bákan náà ló jẹ́ aṣáájú akọrin ìjọ Dunamis International Gospel Centre. Ọkọ àti àwọn ọmọ mẹ́rin ni Osinachi fi sáyé lọ. Awọn olólùfẹ́ orin ẹ̀mí ti n fi ọrọ ibanikẹdun sita lati ṣe idaro iku gbajugbaja olorin Kristẹni ọmọ Naijiria Osinachi Nwachukwu. Olorin naa to le ni ẹni ogójì ọdun dagbere faye lọjọ Ẹti n'ilu Abuja. Ọ̀rọ̀ ''Zoning'' ipò ààrẹ ní Naijiria dàbí àgbàlàgba tí wọ́n ń fún ní ''baby Formula'' - Dino Melaye Ọmọ Nàìjíríà àtàwọn orílẹ̀èdè mìí kò ní l'ánfàní láti ra ilé sí Canada mọ́ o! ìdí nìyí Wo àwọn ìlú tó jẹ́ ẹ̀ṣẹ̀ àti èèwọ̀ ni kí ènìyàn kú níbẹ̀ Ko to di pe o ku, Osinachi a maa kọ orin ẹ̀mí ti ilẹ yoo mi títí kódà ti awọn to n gbọ́ ọ yoo maa fi ọkan wọn sunmọ Ọlọrun. O máa n kọ iwe orin to sì di gbajumọ fun orin rẹ to kọ pẹlu gbajumọ olorin míì Prospa Ochimana ""EKWUEWE"". Orin naa gbayii to de ibi pe o ti lé ní èèyàn milionu mọ́kànlélógún to tí woo lori YouTube. Osinachi tun ti ba ọpọlọpọ eeyan kọrin bíi orin ""Nara Ekele"" pẹlu ilumọọka Pasito àti adari ìjọ Dunamis International, Pasito Paul Enenche to tun jẹ Pasito fún Osinachi torí o wa lara awọn adari orin akọrin ìjọ Dunamis. Bakan naa, o tun bá Ema kọ orin to gbajumọ yìí ""You no dey use me play ó"". Òun naa si ṣẹ̀ṣẹ̀ gbe orin kan jade ni to pé akọ́lé rẹ ni ""God of all power"". Ohun tí àwọn eeyan ko tun le gbagbe rẹ si ni pe o maa n fi ede abinibi rẹ, Igbo kọrin ni gbogbo igba ti ara àwọn to n gbọ́ ọ yoo si maa dìde. Osinachi fi ọkọ rẹ ati ọmọ mẹrin saye lọ. Latigba ti iroyin iku rẹ ti jade lori ayelujara làwọn akẹgbẹ rẹ ati awọn olólùfẹ́ rẹ ti n fi ọrọ ibanikẹdun síta lori ayelujara àti ránṣẹ́ si ẹbi rẹ. ""Ọjọ́ mẹfa sẹ́yìn péré ni mo pe Ọgbẹni Peter Nwachukwu láti fi erongba mi han pe mo fẹ́ gbe orin kan jade pẹlu ìyàwó rẹ Osinachi Nwachukwu ati pe ka jọ ṣepàdé papọ"", Edwin kọ èyí jáde lórí Facebook. Mo tọrọ àforíjì pé mo parọ́ ìgbéyàwó! Mi ò ṣe ìgbéyàwó kankan! Pásítọ̀ Leke Adeboye tọrọ̀ àforíjì ,ó kọ̀wé ẹ̀bẹ̀ sí àwọn pásítọ̀ ìjọ tó kàn labùku ""Wọn gba ìpè mi wọlé àmọ́ wọn ni kí n fún àwọn ni akoko lati gbàdúrà nípa rẹ. Mo wá l'Abuja lọjọ Aje tí mo sì tún pe wọn, wọn ní àwọn yoo da ìpè mi padà"". Edwin ni gbogbo ọjọ kejì ni fóònù wọn fi wa ni pípa ""afi to  di asiko yii ti mo ri ìròyìn náà, mo si pe wọn láti gbọ́ òótọ́ boya o ṣẹlẹ̀, èyí dun mi gidi gan, mi ò sì gbagbọ pé o ṣẹlẹ̀ ""."	https://www.bbc.com/yoruba/afrika-61050787
entertainment	Yinka Ayefele sọ bó ṣe di ẹni tó ń kọrin ní Aso Rock torí Alao Akala	"Ilumọọka akọrin Tungba nni, Yinka Ayefele, ti sapejuwe iku gomina tẹ́lẹ̀ ni ipinlẹ Oyo, Otunba Adebayo Alao Akala, gẹgẹ bi adanu nla fun oun gẹgẹ bi ẹnikan ati idile oun. ""Ko si bi mo ṣe le kọ nipa itan igbesi aye mi laye ti mi o ni kọ nipa Otunba Adebayo Christopher Alao Akala"". Ninu atẹjade kan to fi sita, Ayefele sọ pe lara awọn oluranlọwọ kadara oun ni Alao Akala wa, to si tun jẹ ẹ̀bùn Ọlọrun fun ipinlẹ Oyo ati Naijiria lapapọ. Ọgbẹni Ayefele sọ pe oun dupẹ fun bi oloogbe naa ṣe ṣe atọna bi oun se n kọrin fun àwọn olokiki ati awọn eniyan nla, to fi mọ ileesẹ aarẹ, paapaa igbakeji aarẹ tẹlẹ, Atiku Abubakar ati awọn mii. Wo àwọn èèkàn mẹ́rin tí Ìpínlẹ̀ Ọ̀yọ́ pàdánù láàárín oṣù kan Ìrọ̀rùn dé! Yinka Ayefele le è dúró kọrin pẹ̀lú kẹ̀kẹ́ tuntun Bí Otunba Adebayo Alao Akala ṣe kú rèé, àti ibi tó dákẹ́ sí gangan - Amúgbálẹ́gbẹ́ Alao Akala Bí EFCC ṣe mú ayédèrú ọ̀gágun sọ́jà Bolarinwa tó tún ní ẹ̀sùn jìbìtì owó N270m Àjọ NDLEA tanná wòdí Cubana O ni ""ko si bi ma a ṣe kọ ìtàn igbe aye mi, ti mi o ni kọ ọpọlọpọ nkan nipa àwọn oore ti Otunba Alao Akala ṣe fun mi. O salaye pe Akala jẹ ẹnikan lara awọn ti Ọlọrun lò fun oun. Ati bi oun ṣe di aayo olorin fun Aso Rock, debi pe lati igba naa ni oun ti n kọrin fun ẹbi Atiku ni gbogbo igba ti wọn ba n ṣe ayẹyẹ. Bakan ni Ayefele sọ pe o ṣòro fun oun lati gbagbọ pe Akala ti ku. ""Afunni ma wo ibẹ ni, ti kii ní olódì."" Ayefele to ba ẹbi oloogbe kẹdun tun sọ pe titi lai ni iranti Alao Akala yoo wa ni ọkàn gbogbo àwọn to ran lọwọ. O.Y.O ni Tinubu wa o, a kò ní ṣ'àtìlẹ̀yìn fún un ní 2023 àyàfi ... - Afenifere, Ilana Omo Oodua Wo àwọn ọ̀rọ̀ táwọn ọmọ Naijiria fi kí Twitter kúàbọ̀ bí ìjọba ṣe gbẹ́sẹ̀ kúrò lórí rẹ̀ 'Mo mọ̀ pé ọmọ mi tí wọ́n ló pa ọ̀rẹ́bìnrin rẹ̀ n mu igbó, ó sì ní àìsàn ọpọlọ' A tí ṣé tań láti díje fuń ipò ààre ní ọdún 2023"	https://www.bbc.com/yoruba/afrika-59991201
religion	Lazarus Chakwera: Ààrẹ orílẹ̀-èdè Malawi 'tó bá Ọlọ́run jiyàn'	"Yoruba bọ, wọn ni iwa kii fi oniwa silẹ, bẹẹ gan-an ni ọrọ ri fun aarẹ ti wọn ṣẹṣẹ dibo yan lorilẹ-ede Malawi, Lazarus Chakwera lasiko to ba awọn eeyan orilẹ-ede naa sọrọ nípa isọkan lẹyin ti wọn búra fun tan. Oṣu mẹtala ni orilẹ-ede naa fi pin yẹlẹ-yẹlẹ, nitori awuyewuye to waye lori esi idibo ọdun 2019, ile ẹjọ fagile esi idibo naa. O sọ pe ko dara to lati kan ni àlá lai sisẹ to tọ. O ni ""asiko ti de fun wa lati ṣe tayọ àlá wa nikan."" ""Gbogbo wa gbọdọ jí kuro loju orun, nitori pe asiko niyii lati mu ki àlá wa sẹ."" Iranṣẹ Ọlọrun ni Ọgbẹni Chakwera jẹ ni orilẹ-ede Malawi. Ọdun 2013 ni ẹni ọdun marundinlaadọrin naa di olori ẹgbẹ oṣelu Malawi Congress Party, lai ni iriri kankan nipa oṣelu. O di oloṣelu lẹyin ọdun mẹrinlelogun to ti jẹ oludari ijọ Assemblies of God. O jẹwọ pe ko rọrun fun oun nigba ti oun pinnu lati du ipo aarẹ lọdun 2014. ""Mo ni lati ba Ọlọrun jiyàn lori ọna ti mo gba pe o yatọ pupọ. Sugbọn lẹyin ọpọlọpọ ijiroro,"" Ọlọrun sọ pe: mo n sọ isẹ ìranṣẹ rẹ di gbigbooroo, ki o le ṣe olùṣọ́ àgùntàn odidi orilẹ-ede."" O tun sọ ninu ifọrọwanilẹnu kan lọdun 2017 pe, lasiko ijiroro pẹlu Ọlọrun ni oun tun ka iwe Ẹ́ksódù ninu Bibeli, nibi ti Ọlọrun ti farahan Mose, to si sọ fun un pe ko dari awọn ọmọ Ísrẹ́lì jade kuro ni Egypti. Oludamọran rẹ, Sean Kampondeni sọ fun BBC pe, eyi lo fihan pe adari le mojuto igbe aye ẹ̀mí ati ti ara, awọn eniyan rẹ. Ṣugbọn kii ṣe pe o fẹ ṣe isakoso Malawi ni ilana ẹ̀kọ́ Bibeli. ""Aarẹ gbagbọ pe isejọba orilẹ-ede jẹ nkan ti Ọlọrun lọwọ si, lati le mu ilọsiwaju ba awujọ, ati ọmọniyan. Ọgbẹni Kampondeni tun sọ pe"" O gbagbọ pe isejọba ti wo lulẹ ni Malawi, ti ko si ṣe ojuse yii, lati ọdun mẹẹdọgbọn sẹyin. O si ti yọnda ara rẹ lati ṣe ojuṣe naa."" Ọmọ oniwaasu ati ajinhinrere ni Ọgbẹni Chakwera. Baba rẹ da ọpọlọpọ sọọsi silẹ. O sọ fun akọroyin kan, Joab Chakhaza lasiko ifọrọwanilẹnu kan lọdun 2017 pé lootọ lo ni afojusun lati di dokita, nitori o gbagbọ pe oun ko nilo lati ba ipejọpọ ọpọ eniyan sọrọ nípa jíjẹ oṣiṣẹ eto ilera, nitori o jẹ ẹni to maa n tijú. O sọ pe ""oun ba Ọlọrun pade nigba to jẹ akẹ́kọ̀ọ́, mo si bẹrẹ si ni dari igbeaye si ilana iṣẹ Oluwa."" Okun ati imisi naa si lo fẹ ẹ lo fi dari orilẹ-ede bayii. Mr Kampondeni tun sọ pe aarẹ mọ pe iyatọ nla lo wa laarin jijẹ olori ẹ̀sìn àti oloṣelu. Sugbọn, o sọ pe ilana ti aarẹ yoo gbe e gba yoo yatọ, ko si ni ṣe e ni ilana bo ba o pa, bo o ba ko bu u lẹsẹ. Yoo si lo ọgbọn inu rẹ lati da isọkan pada si orilẹ-ede Malawi. Ọgbẹni Chakwera sọ fun awọn ọmọ orilẹ-ede naa lasiko to ba wọn sọrọ pe ""ko si ifoya fun awọn ti ko dibo fun"". Bi aarẹ tuntun naa ṣe fi ẹyin aarẹ to wa nipo, Peter Mutharika janlẹ, jẹ iyalẹnu. Ìdá mọkandinlaadọta ìbò lo ni. Akọroyin kan, Chakhaza, sọ fun BBC pe, isẹ nla lo wa nilẹ fun aarẹ tuntun lati ma a fi ẹ̀yà yan ẹnikẹni si ipo, gẹgẹ bi ijọba to kuro nipo to fi ẹlẹyamẹya ṣe e lai fi bò. Ojú wa lara rẹ pe ko ṣe daada ju isejọba àná lọ, awọn kan si ti n wo o boya yoo le se bẹ ẹ. Awọn alatilẹhin aarẹ gbagbọ pe o le ṣe e, ati pe yoo ṣe amulo ilana isejọba tuntun to ni ìtọ́ni Ọlọrun ninu, to si wa ni ibamu pẹlu aini awọn ọmọ orilẹ-ede Malawi. Ko si àní-àní, awọn igbesẹ to lagbara gbọdọ jẹ gbigbe, paapa nipa itankalẹ aarun coronavirus, ati ọna lati gbogun ti iwa ibajẹ, ati mimu idagbasoke ba ọrọ aje. Awọn nkan wọn yii lo si ṣe e ṣe ko sọ bi isejọba rẹ yoo ṣe jẹ itẹwọgba."	https://www.bbc.com/yoruba/afrika-53251767
health	Covid-19 Vaccine: Ìjọba ní òṣìṣẹ́ ọba tí kò bá gba abẹ́rẹ́ àjẹsára kò ní lè wọ ọọ́físì ṣiṣẹ́	"Ijọba apapọ ti kede ọjọ kinni, oṣu Kẹwaa, ọdun yii fun gbogbo awọn oṣiṣẹ ijọba lati gba abẹrẹ ajẹsara Covid-19. Alaga igbimọ ti Aarẹ gbe kalẹ lati bojuto ọrọ Covid-19 ni Naijiria, to tun jẹ akọwe ijọba apapọ, Bosss Mustapha lo kede gbedeke naa nibi ipade kan niluu Abuja. O  ni ""Bẹrẹ lati ọjọ kinni, oṣu kejila ọdun yii, ijọba apapọ yoo maa beere iwe ẹri gbigba abẹrẹ ajẹsara Covid-19, ati esi ayẹwo arun naa ki ẹnikẹni ninu awọn oṣiṣẹ ijọba to wọ ọọfisi wọn kaakiri Naijiria."" ""A oo fi atẹjade sita lori bi awọn ayẹwo naa yoo ṣe lọ."" Mustapha ṣalaye pe  ijọba apapọ ti yọ South Africa, Brazil ati Turkey kuro lara awọn orilẹ-ede ti wọn ko gba ki awọn eeyan rẹ ṣabẹwo si Naijiria tẹlẹ. O ni awọn gbe igbesẹ naa nibi ipade kan ti wọn ṣe ṣaaju ipade awọn akọroyin to ti kede igbeseẹ ijọba tuntun naa. Lẹyin naa lo kan sara si ijọba ilẹ Gẹẹsi ni bo ṣe gba ki awọn ọmọ Naijiria to ti gba abẹrẹ ajẹsara Covid-19 maa ṣabẹwo silẹ ọhun. Akọwe ijọba naa tun ran awọn ọmọ Naijiria leti nipa awọn ọdun awọn Musulumi ati ọdun Keresimesi to n bọ laipẹ, pe ọpọ ero ni yoo maa wọle-jade ni Naijiria, eyii ti yoo fa ki ọpọ eeyan korajọpọ soju kan. O ni awọn yoo ṣeto lati bojuto bi awọn alejo ṣe n wọle ati bi wọn ṣe n jade ni Naijiria. Lẹyin naa lo kilọ pẹ arun Covid-19 ṣi wa lode, nitori naa ki awọn eeyan maa fọ ọwọ wọn ni gbogbo igba, ki wọn ṣora fun ibi ti ọpọ ero pọ si, ki wọn si maa lo ibomu lawujọ."	https://www.bbc.com/yoruba/media-58908135
politics	Mo tọrọ àforíjì fún ìyà àti ìṣẹ́ tó ń bá àwọn ọmọ Naijiria fínra - Aisha Buhari	Iyawo aarẹ orilẹede Naijiria, Aisha Buhari ti tọrọ aforiji lọwọ awọn ọmọ Niajiria fun iya ati iṣẹ to n ba awọn ọmọ Naijiria finra labẹ iṣejọba aarẹ Buhari. Iyawo aarẹ naa sọ ọrọ yii lati ṣe ayẹyẹ ayajọ ọjọ ominira orilẹede Niajiria fun ọdun 2022 lasiko to n sọrọ ni ilu Abuja. Aisha Buhari ni bi o tilẹ jẹpe ijọba aarẹ Buhari ko munadoko to bo ti yẹ, ohun fi asiko yii tọrọ aforiji lọwọ awọn eniyan lati dariji awọn. O rọ awọn ọmọ Naijiria lati ṣiṣẹ pọ ki orilẹede Naijiria le lọ siwaju. ‘’ Gbogbo wa lo ri bi owo Naijiria ṣe dẹnukọlẹ, ti ko si si owo jaburata fun awọn araalu, eleyii to mu ki iṣoro de ba eto ẹkọ, ilera ati igbayegbadun awọn eniyan ni Naijiria.’’ ‘’Eleyii kọ mi lominu, ti mo si tọrọ aforiji lọwọ awọn araalu.’’ ‘’Mo rọ awọn eniyan lati gbadura fun eto idibo ti yoo waye ni ọdun to n bọ, ki alaafia le jọba kaakiri orilẹede Naijiria.’’ Bakan naa lo ni ki opin le de ba ọrọ eto aabo to dẹnukọlẹ ni Naijiria, awọn araalu gbọdọ fi ọwọ so wọpọ pẹlu ileeṣẹ ọmọogun Naijiria. Iyawo aarẹ tun gboriyin fun awọn ẹṣọ fun bi wọn ṣe n sa gbogbo ipa wọn lati ri pe opin de ba igbesunmọmi ni Naijiria. Aisha Buhari fikun un pe ileeṣẹ iyawo aarẹ n gbiyanju lati pese ounjẹ ati iṣẹ fun awọn araalu, paapaa awọn obinrin ki iṣẹ le dinku. Bakan naa lo ni ijọba gbọdọ mu ọrọ iṣẹ agbẹ ni ọkunkun dun, ki ebi ati iṣẹ le dikun ni Naijiria.	https://www.bbc.com/yoruba/articles/cpdygj8evlzo
health	Sanwo-Olu kéde òfin tuntun nítorí ẹ̀dà Covid-19 tuntun, Omicron	Ijọba ipinlẹ Eko ti kede ofin tuntun to rọ mọ ajakalẹ arun Covid-19 nitori ẹda arun naa tuntun, Omicron. Sanwo-Olu lo kede awọn ofin tuntun ọhun ninu atẹjade to fi sita loju opo Facebook. Awọn ofin naa ko fi bẹẹ yatọ si awọn to ti wa nilẹ tẹlẹ, paapaa fun awọn to n bọ lati oke okun si Naijiria. 'Oṣù mẹ́sàn-án ni wọ́n fi jí mi gbé tí wọ́n ń fipá bá mi lòpọ̀ títí tó fi di oyún' Ní kíákíá ẹ yí ìpinnu yín padà sí  Nàìjíríà lórí ẹda ààrùn COVID-19 Omicron-Lai Mohammed Ka ẹ̀kúnrẹ́rẹ́ ohun tó ṣẹlẹ̀ sí Itunu Babalola kó tó di olóògbé tí wọ́n ń fi òkú rẹ̀ ránṣẹ́ sílé... Àwọn akọrin ìjọ tó fẹ́ lọ ṣe ìgbéyàwó kàgbákò òjò àrọ̀rọ̀dá, ẹ̀mí 23 sọnù... Sanwo-Olu ni gbogbo awọn ti ọwọ ba tẹ pe wọn n lo ayederu kaadi pe awọn ti gbabẹrẹ ajẹsara Covid-19 yoo foju wina ofin. O ni awọn ile ẹjọ pajawiri ipinlẹ Eko yoo ṣe ẹjọ gbogbo awọn ti aje ọrọ naa ba ṣi mọ lori.	https://www.bbc.com/yoruba/59577958
sports	Òṣìṣẹ́ ètò ìlèra yóò jẹ́jọ́ lórí ikú Maradona	"Òṣìṣẹ eto Ilera mẹjọ ni wọn yoo ma jẹjọ lori iku atamatase ọmọ orile-ede Argentina, Diego Maradona latari bi wọn o ṣe kọbiara si eto Ilera rẹ \n\n\nAdajọ lọ pàṣẹ jẹjọ naa lẹyin ti awọn igbimo eto Ilera ni itọju Maradona ni awọn ko lofin ninu. Maradona, ẹni ogota ọdun ni osaliasi ni oṣu kokanla ọdun 2022 lẹyin niluu Buenos Aires. iwadi fihan pe Maradona tí n ri iwosan ni ile lẹyin ti wọn ṣe iṣẹ́ abẹ fun ninu oṣu naa. Lẹyin ọjo diẹ tí Maradona ku ni awọn agbejoro rẹ gbe igbimo kalẹ lati ṣe iwadi nipa awọn dokita ati nusi to wa ni ìṣàkóso itọju rẹ. Mario Baudry, Agbejoro fun ọkan lara awọn ọmọ ologbe naa, ni pe ""ni asiko ti \nolojọ dẹ, ko ri iranlowo ẹnikẹ́ni."" ""Kete ti mo rí nkan to fa okunfa ikú naa, ni mo ti ni ó ní ọwọ ko lofin ninu.""\n\nỌdún to lọ ní gbimo ẹlẹni ogún níye láti woo irúfé ikú to pa Maradona, ti iwadi si fihan pe Maradona, ti o ba ri itọju to pe ye gba, ko ba iku.\n\nỌjọ ti ijẹjọ naa ni o ti mo ṣùgbọ́n ti awọn òṣìṣẹ eto Ilera ba jẹbi ẹsun naa, wọn yoo fi ẹwon ọdun medogbon  gbara"	https://www.bbc.com/yoruba/articles/cjjlny7zgq2o
health	Coronavirus recovery cases: Ìrírí ọkùnrin kan tó ní àrùn coronavirus ní ilẹ̀ Gẹ̀ẹ́sì rèé	Wọn ni iku to ba fẹ pa ni, to ba ṣi ni ni fila, ọpẹ lo yẹ ki ẹda o da si Eleduwa. Eyi gan ni ni orin ti alagba, ẹni to ru arun coronavirus la lorilẹede Gẹẹsi. O ni bi ere bi ere larun naa bẹrẹ ati pe awọn egbo ibilẹ bii galiiki ati nnkan miran ti iyawo oun se foun ati ẹbi oun kun ara ohun to mu ki ara oun tete bọ sipo.	https://www.bbc.com/yoruba/afrika-52888175
politics	Ta ni arákùnrin Peter Segun Awojide, olùdíje sipò gómìnà Ipinlẹ Osun?	Arakunrin Awojide Peter Segun jẹ ọkan gboogi ninu ọrọ oṣelu ni ipinlẹ Osun, ti o si tun jẹ ọkan lara awọn olujide sipo gomina ni Ipinlẹ Osun labẹ asia ẹgbẹ oselu African Action Congress.  Awojide jẹ ọmọ bibi Imesi-Ile lapa ariwa ipinlẹ Osun ni ìjọba ibilẹ Obokun  Ó bẹrẹ ile ẹkọ alakọọbẹrẹ ni Iwere ilé High School ni Ipinlẹ naa ti o si jade ile ẹkọ grammar ni ọdun 1997  Awojide tẹsiwaju ninu eto ẹkọ ni ile iwe gbogbonise Osun State College of Technology ni Esa Oke ni Ipinlẹ Osun Arákùnrin Awojide Peter Segun ni o ni ireti lati mu igba otun ba eto ijoba ni Ipinlẹ Osun gẹgẹ bi gomina ipinle naa.  Awojide ni o se afihan ohun merin ti o ṣe fun ipinlẹ Osun ti o ba di gomina.  O ni akọkọ ni eto ẹkọ ọfẹ fun awọn olugbe ipinlẹ, eto abo to yanranti lati daabo bo ẹmi ati dukia awọn ara ipinlẹ naa, idagbasoke ọrọ aje ni origun merin ipinlẹ naa ati eto Ilera igbalode fun awọn olugbe ipinlẹ Osun.	https://www.bbc.com/yoruba/articles/cd16vvv7qd4o
entertainment	Nollywood actors death 2020: Wo àwọn gbajúgbajà òṣèré fíìmù Yoruba àti olórin tí kò rí ọdún tuntun 2021	"Ohun toju ri lọdun 2020 to n kogba wọle lọ yii ti kuro ni keremi koda ti wọn ba n bi gbogbo eeyan lagbaye nipa iriri, ko si ẹni ti ori rẹ dọta ti ko ni lee sọ nkankan. Ẹwẹ, isọri isọri ni awọn nkan to ṣẹlẹ, bi ko ṣe rọgbọ fawọn kan lo n dun yafunyafun fawọn mii. Bi ọdun 2020 ṣe san awọn mii si owo, ọmọ ati aiku baalẹ ọrọ, bẹẹ lo gba owo iṣẹ, ọna atijẹ koda o tun gba awọn ẹbi awọn mii. Lara awọn to ṣọfọ ti wọn kẹdun awọn eeyan wọn to dagbere faye ni idile awọn oṣere ati olorin Yoruba kan to fi mọ agbo oṣere Tiata lapapọ. Pa Kasumu (Kayode Odumosu) O ti to ọjọ diẹ ti iroyin pe aisan n ba gbajugbaja agba oṣere, Kayode Odumosu ti ọpọ mọ si Pa Kasunmu finra ti wa lode. Koda ko si afibo nibẹ tori oun funrarẹ sọrọ jade pe adura kikan kikan loun nilo latọdọ awọn eeyan kii ṣe owo amọ ti awọn akẹgbẹ rẹ to fi mọ awọn ọdọ ninu awọn oṣere gan dide iranwọ fun un. Foluke Daramola to jẹ ọkan lara awọn ọdọ ipele eyi to pọwọle awọn agbaagba ni ""eyan daada ni wọn yatọ si pe wọn jẹ oṣere tiata.Iku wọn jẹ eleyi to fi ọwọ kan wa lẹmi''. Awọn dokita ni o ni aisan rọpa rọsẹ, amọ iroyin sọ pe ailera rẹ tun buru sii lẹyin to pada de lati orilẹede India to ti lọ fun itọju. Ni ile iwosan aladani kan ni agbegbe Lantoro, Abeokuta ni ipinlẹ Ogun ni oloogbe yii dakẹ si. Osuntoun (Musiliat Arikeusola) Ko si ẹni to ba n wo awọn ere ibilẹ Yoruba to kun fun aṣa, iṣe ati igbagbọ ẹya Yoruba ti ko ni mọ mama, Ọṣuntoun paapaa julọ nitori awọn ipa awọn ""ẹlẹmi agba"" to ko ninu awọn ere oloogbe Yẹkini Ajilẹyẹ. Lara awọn ere ti oloogbe Osuntoun ti kopa ni Koto Orun, Aye Akamara, Koto Aye, ti gbogbo rẹ jẹ latọwọ oloogbe Ajilẹyẹ. Oloogbe Ọṣuntoun funrarẹ naa gbe awọn ere kan jade bii 'Omi Ipin,' 'Imi Esin' ati 'Ogun Omo Iya le', to jẹ ere ti o ṣe gbẹyin, gẹgẹ bi ọgbẹni Adedokun ṣe sọ. Ile rẹ lagbegbe Ijẹtu nilu Osogbo ni Mama dakẹ si. Toromagbe nínú fíìmù ''Arelu'' Oloye Abdul Tawab Olaitan Ile-Aje Adeniyi lo kọpa ninu ere agbelewo ti wọn ṣe ni ọdun 1986, ti wọn si pe akọle rẹ ni ''Arelu''. Oloye Abdul Tawab Olaitan Ile-Aje Adeniyi ni o kopa gẹgẹ bi ''Toromagbe'' ninu fiimu naa, to si jẹ ọkọ fun ''Ọwọ otori'' ti wọn gbe ninu aginju ninu fiimu kan naa. Oloye Abdul Tawab Olaitan Ile-Aje Adeniyi pe ara rẹ ni araye-rọrun nitori iji gbe e lọ fun ọjọ mẹrinla lasiko ti wọn n ṣe fiimu ''Arelu'', ti o ni oun si le sọ nipa igbeaye eniyan nipa wiwo ọwọ rẹ. Ogun Majek Ilumọọka ni osere tiata Gbolagade Akinpelu, ti ọpọ eeyan mọ si Ogun Majek. Ọrẹ timọtimọ ni Ogun Majek ati Musiliu Dasofunjo ti wọn tun jọ jẹ oṣere tiata, ti ọpọ eeyan mọ si Esu laalu. Dasofunjo ni wọn gbe Majek digbadigba lọ si ileewosan UCH ni Ibadan, nigba ti aisan rẹ fẹ bọwọ sori amọ ẹpa ko boro mọ. O fikun wi pe, kii se pe agba lo de si ọrẹ oun nitori ọjọ ori rẹ ko tii to nnkan, amọ asiko ti to, ni Majek fi di ero ọrun. Aisan kidinrin ati aisan itọ suga ni Majek ti n ba finra fun ọpọlọpọ ọdun ko to jade laye. Majek Fashek Gbajugbaja olorin Raggae ni Majekodunmi Fasheke, ọmọ Yoruba si ni amọ ti wan mọ ọ gẹgẹ bii gbajumọ lagbaye. Orilede Amẹrika ni eto isinku rẹ ti waye nibi tawọn mọlẹbi rẹ nikan ti kopa nibẹ. Alamojuto ẹgbẹ akọrin rẹ Uzoma Omenka sọ eyi pe ki awọn eeyan ma binu toripe Covid-19 ko jẹ kawọn le wa sin in si Naijiria. Majek Fashek tí wọ káà ilẹ̀ lọ! Prisoner of conscience, Send down the rain, Little little patience, One Love, No woman no Life ati ọpọlọpọ ni awan orin to kọ nigba aye rẹ. Ni ọjọ Aje, ọjọ kini, oṣu kẹfa, ọdun 2020 ni Majek Fashek jade laye lẹni ọdun mẹtadinlọgọta. Ọjọgbọn Ayo Akinwale Wọn bi gbajugbaja oṣere fiimu ati olukọni ere ori itage, Ọjọgbọn Ayo Akinwale ni ilu Ibadan, ọmọ bibi ilu Ibadan si ni pẹlu. ""Ẹni ti Ọlọrun da ti ko ṣee fara we ni Ọjọgbọn Ayo Akinwale. O mu gbogbo akẹkọọ bi ọmọ rẹ, oloju aanu si ni"". Oludari ẹka imọ ẹkọ ere idaraya ni fasiti Ilorin, Abdulrasheed Adeoye sọ fun BBC Yoruba. Gbogbo oye to yẹ keeyan gba ninu imọ iṣẹ Tiata lo gba nigba aye rẹ- oye Diploma, Degree, Masters, PhD ni ẹka Tiata fasiti ilu Ibadan. Agbaọjẹ ni ti awan agbaagba orilẹede Naijiria gan mọ to bẹẹ ti aarẹ Buhari daro rẹ nigba to ku. Lara awọn ere to ti kopa ni Afonja, Sango, Ladepo Omo Adanwo, Iranse Aje, Agbara Obinrin. Ayo Akinwale jade laye lọjọ kẹtala oṣu kẹsan ọdun 2020 ni ile iwosan fasiti Ilorin. Jimoh Aliyu Jimoh Aliu ṣe gudugudu meje ati yaya mẹfa lati mu iyatọ ba iṣẹ tiata lori mohunworan koda o tun ti jẹ ọmọ ologun ri nigba aye rẹ. Ko to ku, Aliu n ṣiṣẹ lori fiimu maarun, ti ireti wa pe awọn agbaagba oṣere Nollywood yoo kopa ninu rẹ. Ṣugbọn, iku mu u lọ lasiko to n ya ọkan ninu rẹ to pe akọle rẹ ni ""Olowo Ite"". Oun ati gbajugbaja oṣerebinrin, Folake Aremu 'Oriṣabunmi', ti fi igba kan jẹ tọkọ-taya, kii wọn o to tuka lẹyin ogun ọdun. Yatọ si Oriṣabunmi, O ni iyawo meji miran - Queen Bola ati Folashade. Jimoh Aliyu ti ọpọ mọ si Aworo jade laye lẹni ọgọrin ọdun ni ọjọ kọkandilogun oṣu kẹsan ọdun 2020. Gbenga Ajumoko Gbajugbaja ni Gbenga Ajumoko naa laarin awọn agba oṣere fiimu Yoruba. Oṣere ati onkọwe ni. Iroyin jade nigba kan pe o dubulẹ aisan nileewosan kan fun nkan bii oṣu mẹfa ni Sagamu Remo. Iroyin ni o kọkọ n da ara rẹ tọju ni ki aisan naa to burẹkẹ sii ti wọn wa gbe e lọ si ile iwosan aladani kan ni ilu Ibadan nibi to dakẹ si. Diẹ lara awọn iṣẹ ere to ti kopa ko to ku ni Enikeji (2017), Agbere (2017), Yeye Efun, Wound (2019), Ako Okuta (2018). Alhaji Yekeen Omobolanle (Baba Lẹgba) Wọn ṣàpèjúwe Baba Lẹgba gẹgẹ bi baba awọn oṣere nigba aye rẹ to ko awọn eniyan mora. Ẹni to jẹ adari ẹgbẹ awọn oṣere Yoruba ni ipinlẹ Ogun, Owolabi Ajasa ni ""bi o tilẹ jẹ pe oloogbe naa kii ṣe ọmọ ẹgbẹ oṣere TAMPAN nigba aye rẹ, to jẹ wi pe ọmọ ẹgbẹ ANTP ni, sibẹ o sunmọ gbogbo awọn oṣere"". Aisan to rọmọ ọjọ ogbo lo ṣe Baba legba to fi papoda, amọ, ede aiyede to ṣẹlẹ laarin ẹgbẹ TAMPAN ati ANTP, lo mu ki ọpọ ma ri i mọ pupọ lori itage. Baba Lẹgba lo maa n sere awada pẹlu baba Sala laye ọjọsi, ki agba to de. Agba ọjẹ osere tiata naa jade laye nile rẹ to wa nilu Abeokuta nipinlẹ Ogun. Toyosi Arigbabuwo Ọkan lara awọn ọrẹ timọtimọ Toyọsi Arigbabuwo ti wọn jọ n sisẹ tiata, Alhaji Musiliu Dasọfunjo salaye pe Arigbabuwo jẹ akikanju eeyan pupọ pupọ. Isẹ aransọ ni Toyọsi kọkọ kọ nigba aye rẹ ko to ya si idi isẹ tiata, to si n fi ẹsa ẹkun iyawo kewi, eyi ti awọn eeyan mọ si, ko to wa da ẹgbẹ tiata tiẹ silẹ taa mọ Toyọsi Arigbabuwo Theather Group. Bí ìtàn ayé Toyosi Arigbabuwo ṣe lọ rèé láti ẹnu Musiliu Dasofunjo àti Ogun Majek Lẹyin eyi, o bẹrẹ si ni se ere fun ileesẹ mohunmaworan ijọba apapọ lasiko to wa ni WNTV ko to wa di NTA bayii. Inu oṣu kini nibẹrẹ ọdun 2020 ni o dagbere faye. Laditi (Femi Oyewunmi) Ọmọba Oyewunmi ni a gbọ pe o ti n ṣaisan fun ọjọ pipẹ, koda ọrẹ rẹ,Ọgbẹni Sayo Alagbe fidi rẹ mulẹ pe o ṣiṣẹ abẹ lori ẹyin rẹ. Oloogbe Oyewunmi kopa ninu awọn ere tiata bii Aye Toto, Koto Ọrun, Ija Eleye atawọn ere tiata. O jade jaye lẹni ọdun mẹrinlelọgọta lọjọ kejilelogun oṣu karun un ọdun 2020."	https://www.bbc.com/yoruba/afrika-55451133
health	'Ó yẹ kí ẹnu mi wọ́ sẹ́gbẹ̀ẹ́, kí ọ̀rọ̀ ẹnu rẹ̀ má dá, mi ò lè rìn dáadáa'! Ṣé o lè mọ̀ lára Anifa pé ó ní Hemiplegia Cerebral Palsy?	"""Kò yẹ kí ọ̀rọ̀ ẹnu rẹ̀ dá. kò yẹ kó lè rìn, ó yẹ kí ẹnu rẹ̀ wọ́ koda ""fẹgbẹ wọ ọ"" ni wọn o ba maa pe e àmọ́ iyalẹnu ni ifọrọwanilẹwo waq pẹlu Anifat jẹ.\n\nArun Hemiplegia Cerebral Palsy lo n baa finra leyi to jẹ pe lati kekere ni nkan ti yipada fun un ni gba to wa ni nkan bii ọmọ ọdun mẹta ti aisan iba yọju. ""Mama mi sare gbe mi digba digba lọ sileewosan, awọn nọọsi bẹrẹ iṣẹ amọ ṣaadede ni mi o le rin mọ. Iya mi tilẹ gbagbọ pe iru abẹrẹ ti nọọsi fun mi lo sọ mi di da bi mo ṣe da"".\n\nAnifat Sadu ni Hemiplegia lo kọkọ bẹrẹ, igba to to bii ọmọ ọdun mẹsan, o ni ohun tun ni Scoliosis eyi to yẹ ko sọọ di ẹni ti egungun rẹ wọ, ki ara maa dun un ki iṣan maa dun o si ṣe apẹrẹ nkan ti gbajugbaja elere ori ọdan, Usaine Bolt n la kọja tori aisan Scoliosis yii. ""Ti wọn ba n ṣe ere idaraya, wọn a ni ki n lọ joko si ẹgbẹ kan, ti mo ba n rin loju titi, awọn eyan a maa doju bo mi, mo maa sunkun gidi pẹlu ibanujẹ ọkan"". \nAnifat ní  ""àwọn ẹlẹ́gbẹ́ mi máa ń fi mi ṣe yẹ̀yẹ́ bí ọwọ mi bá ń gbọ̀n àti bí mo ṣe ń rìn ní School"".\nAnifat sọ ipenija to tun koju gaan ni Fasiti to ti kawe gboye."	https://www.bbc.com/yoruba/articles/cl5nqvdxz55o
entertainment	Victor Uwaifo: Èèkàn amúlúdùn méjì, Sir Victor Uwaifo àti Victor Olaotan jáde láyé	"Agba akọrin, Sir Victor Uwaifo ti jade laye lẹni ọgọrin ọdun lọjọ Satide, ọjọ kejidinlọgbọn oṣu kẹjọ ọdun 2021. Ọjọgbọn ninu iṣẹ orin naa jẹ gbajumọ kaakiri agbaye pẹlu gẹgẹ bi ogbontagi onigita ara ati fere fifọn. Omilẹgbẹ ami ẹyẹ ni Sir Victor Uwaifo gba nigba aye rẹ nilẹ yii ati loke okun. Awọn orin rẹ bii 'Mami water', 'Joromi', ati 'Guitarboy', kun ara awọn awo orin rẹ to gbajumọ julọ kari aye. Bakan naa ni Sir Vitor Uwaifo jẹ akọrin akọkọ ti yoo gba ami ẹyẹ Member of the Order of Niger, MON ti ijọba apapọ orilẹede Naijiria. Ni bayii oniruuru awọn eekan lagbaye ni wọn ti n daro rẹ. Aarẹ Buhari ninu ọrọ idaro rẹ ni gbogbo orilẹede Naijiria ni yoo ṣafẹri Sir Victor Uwaifo gẹgẹ bi ẹni to fi ipa manigbagbe lele ni gbogbo ọna ẹda titi kan ẹka ẹkọ ati iṣakoso. Ẹwẹ, Eekan elere itage, Victor Ọlaotan naa jade laye lẹni ọdun mọkandinlaadọrin. Ọlaotan gbajumọ pupọ fun ipa to ko ninu ere ọlọsọọsẹ ni Tinsel. Ọdun marun un ni ijamba ọkọ kan to ni, fi daa wolẹ ko to jade laye. Ibudo yiya sinima agbelewo kan lo n lọ lọdun 2016, nigba to fi kagbako ijamba ọkọ naa. Iyawo rẹ, arabinrin Julia Ọlaotan to kede iku rẹ, wa dupẹ pupọ fun igbe aye rẹ, to si ni ko rọrun ki eeyan wa loju kan naa fun ọdun marun un. ""asiko to fun un lati lọ sinmi bayii"" Ninu ọrọ idaro to kọ nipa Victor Olaotan, gbajumọ elere tiata ni, Richard Mofe-Damijọ (RMD) ni bi o ti wu oun to, pe ki awọn olufẹ wa mase jade laye, paapaajulọ awọn elere itage, ""sibẹ iranti wọn ko ni parẹ kuro lọkan wa."""	https://www.bbc.com/yoruba/afrika-58373860
health	Bobrisky: Ẹyin mi ti lọ, inú ń dùn mí, ìrora yìí pọ̀ jù	Yoruba bọ, wọn ni oju ẹni maa la, a ri iyọnu, tita, riro si la n kọ ila, to ba jinna tan, yoo si di oge. Bayii gan an lọrọ ṣe ri pẹlu gbajugbaja ọkunrin to maa n mura bii abo, Idris Okunneye, ti ọpọ eeyan mọ si Bobrisky, lori isẹ abẹ to ṣe lati mu ki idi rẹ tobi, ko si duro daadaa nilẹ. Laipẹ yii si la mu iroyin wa fun yin pe Bobrisky fẹ lọ se ise abẹ idi saaju ọjọ ibi rẹ to si ni oun fẹ maa se idi bala-bala ko to di igba naa. Nibayii to ti se ise abẹ idi naa nilu Santo Domingo ni lorilẹede Dominican Republic, Bobrisky ti wa n kerora pe iṣẹ abẹ naa ko rọrun rara. Koda o ni oun ro pe oun ti fẹ ku ni nibi ti iṣẹ abẹ naa dun oun de, ti inu si n kan oun pẹlu. Bobrisky sọrọ loju opo Snapchat rẹ pe irora ti oun jẹ lasiko iṣẹ abẹ ọhun ko ṣe maa fi ẹnu sọ. ''Ikun mi n dun mi gan an, bakan naa ni ẹyin n ro mi goro go. Awọn eeyan ti wọn ba ti ṣe iru iṣẹ abẹ bẹẹ ri lo le sọ bi irora to wa nibẹ ṣe pọ to. Mo fẹ ki gbogbo irora naa lọ, ki n si pada si igbe aye ti mo n gbe tẹlẹ, ki n to lọ ṣiṣẹ abẹ idi,'' Bobrisky ṣalaye. Isẹ abẹ yii ti wọn n pe ni 360 Liposuction, ni wọn ti maa n bu ọra kuro ni awọn ẹya ara kan, bii itan, ikun tabi isalẹ ẹyin. Awọn ọra yii ni wọn yoo si ko lọ sinu idi, lati jẹ ko tobi si. Awọn ọra naa bakan naa, ni yoo tun jẹ ki irisi idi tun yatọ lai jẹ pe wọn ri ohunkohun sinu rẹ. Bobrisky ti sọ tẹlẹ pe oun gbọdọ ṣe iṣẹ abẹ yii lai fọta pe. ''Mo gbọdọ se ni, maa wọ inu yara isẹ abẹ lọ, ki n si jade pẹlu ara to rẹwa. Ọjọ Kọkanlelọgbọn osu Kẹjọ ni ọjọ ibi mi, mo si fẹ ki irisi mi jẹ oju ni gbese lọjọ naa,'' Bobrisky lo sọ bẹẹ. Bobrisky fikun ọrọ rẹ pe lati ọdun diẹ sẹyin loun ti n ro lati se isẹ abẹ naa, ki oun to wa pinnu bayii lati ṣee.	https://www.bbc.com/yoruba/afrika-57430809
sports	Watford vs Chelsea: Chelsea sọjí lu Watford mọ́lé lẹ́yìn tí Man U fìyà jẹ wọ́n	Ooṣa ma jẹki ẹni to gọ o gbọn, ka le maa ri i tujẹ bi iṣu. Bayii lọrọrọ ri pẹlu ẹgbẹ agbabọọlu Chelsea nigba ti wọn koju Watford nile wọn. Ẹ o ranti pe Manchester United lu Chelsea mọle laarin osẹ ninu idije Carabao Cup eleyi to mu Chelsea dero ile lati idije naa. Amọ Watford lo fori kan iya ti Chelsea jẹ lọwọ Man U, ami ayo meji sẹyọkan ni Chelsea fi gbo ewuro soju Watford nile wọn. Tamọtiye Tammy Abraham lo gbayo akọkọ sawọn Watford lẹyin iṣẹju marun un pere ti wọn bẹrẹ ifẹsẹwọnsẹ ọhun. Agbabọọlu ilẹ Amẹrika, Christian Pulisic lo gba goolu keji wọle fun Chelsea. Amọ, Gerard Deulofeu dayo kan pada nigba to gba pẹnariti wọle Watford nigba ti ere bọọlu ku iṣẹju mẹwaa ti yoo fi pari. Dákúdájí Manchester United tún ṣubú yakata nílé Bournemouth Ẹgbẹ agbabọọlu Manchester United ti di dakudaji bi ọkọ ẹ tii ẹ rọmi bayii, lẹyin ti Bournemouth fiya jẹ wọn lairotẹlẹ lọjọ Satide. Lẹyin ti wọn lu Chelsea pẹlu ami kan sodo laarin osẹ ninu idije Carabao Cup, ọpọ lo ti ro pe Man U yoo fakọyọ nigba ti wọn ba koju Bournemouth. Amọ, ami ayo kan sodo ni Bournemouth fi ṣagba wọn, Joshua King lo gbayo naa wọle nigba to ku diẹ ki ipele akọkọ ko pari. Man U gbiyanju agbara wọn, amọ pabo ni gbogbo igbiyanju wọn jasi.	https://www.bbc.com/yoruba/ere-idaraya-50275056
health	Sleeping tips: Tí ó kó bá sùn ni àárín aago yìí... Ò ń ṣe àkóbá fún ìlera ọkàn rẹ	"Àwọn ónímọ̀ sọpé tí ènìyàn bá sùn láàrin aago Mẹ́wàá sì aago mọ́kànlá lọ dára fún ọkàn. Wọ́n fẹnukò lórí àbájáde yìí lẹ́yìn tí wọ́n lo ènìyàn ẹgbẹ̀rún lọ́nà méjìdinlaadọ́run tí wọ́n fi ara wọn sílẹ̀. Àwọn ìgbìmọ̀ to wà lẹ́yìn ìwádìí Bionbank tí wọ́n ṣe ni UK yìí nìgbàgbọ́ pé bí ènìyàn bá sùn gẹ́gẹ́ bí aago àgọ́ ara ènìyàn máa ṣèrànwọ́ láti mọ ìbáṣepọ̀ tó wà láàárín bí ó ṣe lè mú àdínkù bá ààrùn ọkàn àti súròkí. Wákàtí mẹ́rìnlélógún ni àsìkò tí ara wa ń kà pàápàá jù lọ ara tó bá pe. Kíni àwọn ónímọ̀ ṣàwárí fún àsìkò tó yẹ láti sùn. Ọ̀nà àbáyọ mẹ́wàá rè é fún aláboyún tí kò bá rí oorun ṣùn Ajàfẹ́tọ́ obìnrin tó wá sí Nàìjíríà torí àwọn akẹ́kọ̀ọ́bìnrin Chibok tí wọ́n jígbé Malala Yousafzai ṣe ìgbéyàwó Oluwo ti yó tán, ó ń wá bẹ́kùn bẹ́kùn kiri, àwọn òrìṣà tó ń tàbùkù ṣì ń wò ó lọ́wọ́- Ọba Ogboni ìwásẹ̀ ""Ọmọ kan ṣoṣo tó bí fún mi ni wọ́n gún lọ́dún mẹ̀ta sẹ̀yìn kí wọ́n tó gún òun náà pa báyìí"" Ẹ yéé gbé ìròyìn òfegè kiri nípa olóògbé Femi Osibona, ó ṣèlérí N25M fún ìjọ mi àmọ́... - Genesis Nínú àtẹ̀jáde kan tí wọ́n ṣe nínú ìwé jọ́nà European Heart, àwọn olùwádìí naa mú kí àwọn tó fara wọn sílẹ̀ fún lílò nibi ìwádìí náà lo ẹ̀rọ kan tí yóò máa ka àsìkò tí wọ́n sùn tàbí tí wọ́n jí. Wọ́n sì ṣe àmójútó nǹkan tí yóò ṣẹlẹ̀ sí ọkàn wọn àti bí gbogbo ìlera ara wọn yóò ṣe wá fún ọdún mẹ́fà. Àwọn ẹgbẹ̀rún mẹ́ta péré nínú àwọn tó jẹ́ àgbà nínú wọn ló ní ààrùn ọkàn Ọ̀pọ̀ àwọn tó ní ààrùn náà ni àwọn tó sùn lẹ́yìn aago mẹ́wàá sì mọ́kànlá tó yẹ kí wọ́n sún. Síbẹ̀ èyí sì farahàn pé ìṣòro náà sì wà nibẹ lẹ́yìn tí wọ́n ti ṣe àtúnṣe àsìkò oorun wọn. Àwọn olùwádìí náà wọ́nà láti wá ojútùú sì àwọn nǹkan míràn tí ó lè ṣe okùnfà ààrùn ọkàn bí ọjọ́ orí, ìwọ̀n, ọ̀rá tó pọ̀ lára, ṣùgbọ́n wọ́n ni ìwádìí àwọn kò lè sọ ní pàtó èyí tó jẹ́ níbẹ̀. Ẹni to ṣe àgbékalẹ̀ ìwádìí náà, Dr David Plans láti Fáṣítì Exeter sọ pé"" ìdí tí a kò fi lè fi ẹnu kò lórí nǹkan pàtó tó ṣe okùnfà èyí nínú ìwádìí wá ní pé, àbájáde ìwádìí jẹ́ kí ó ye wa pé tí ènìyàn bá tètè sùn tàbí kí ó pẹ́ sùn, ó lè jẹ́ ìdíwọ́ fún aago ara, pẹ̀lú ààrùn to níṣẹ́ pẹ̀lú ọkàn. ""Àsìkò tí ó léwu jùlọ láti sùn ni lẹ́yìn aago méjìlá òru, ìdí ni pé ó kó ni jẹ́ kí ara ní anfaani lati ri imọ̀lẹ̀ àárọ̀ tí ó máa ń ṣe atunto aago ara lojoojumo. Ẹ yéé gbé ìròyìn òfegè kiri nípa olóògbé Femi Osibona, ó ṣèlérí N25M fún ìjọ mi àmọ́... - Genesis Wo ohun tí ọkọ àti ìyàwó, Lateef Adedimeji àti Bimpe fi síta fúnra wọn to fihàn pé ọjọ́ ti súnmọ́ Mi ò lè sùn, mó ń ronú, mi ò lè ṣe ǹkan torí Lanre - Princess Mo gbàgbọ́ nínú Ọlọ́run Mẹ́talọ́kan ló jẹ́ kí n bá Oluwo ti Iwo pé níbi Ọdún Olodumare - Òṣèré Jumoke Odetola ""Regina Giblin to jẹ́ nọ́ọ̀sì àgbà lórí ìtọ́jú ìṣòro ọkàn nílé ìwòsàn British Heart Foundation, sọ pé: "" ìwádìí tó gbòòrò yìí ń sọ ní pe, ènìyàn gbọ́dọ̀ máa sùn láàrin aago mẹ́wàá alẹ́ sí aago mọ́kànlá láti mú kí ọkàn wọ́n jí pépé fún ìgbà pípẹ́Ẹ̀wẹ̀, ó ṣe pàtàkì láti rántí pé ìwádìí náà kan lè sọ ìbáṣepọ̀ tó wà láàárín méjèèjì ṣùgbọ́n kí ó máa lé fi ìdí rẹ̀ múlẹ̀ ni pàtó. Ìwádìí nílò lórí àsìkò tí ènìyàn ń sùn àti iye wákàtí tó gbọdọ̀ jẹ́. Sísun oorun tó tó ṣe pàtàkì fún àgọ́ ara wa, àti fún ọkàn láti jẹ́ kí ìlera kẹ́ṣẹ járí pàápàá julọ àwọn àgbà níláti sùn fún wákàtí méje láàrin òru gẹ́gẹ́ bí ó ṣe sọ. "" Ṣùgbọ́n oòrùn nìkan kọ́ ni ó lè fa wàhálà sí àgọ́ ara. Ó ṣe pàtàkì láti mójú tó bí ó ṣe ń gbé ìgbé ayé, àyẹ̀wò ẹ̀jẹ̀ nípa ìfúnpá rẹ àti ọ̀rá inú ara, mójú tó bí o ṣe sanra sí, máa ṣe ìdárayá lóòrèkóòrè, mú àdínkù bá iyọ̀ jíjẹ àti ọtí mímu. Jẹ oúnjẹ tí gbogbo èròjà rẹ pé fún àgọ́ ara tó ní àlàáfíà."""	https://www.bbc.com/yoruba/afrika-59231125
sports	Arsenal vs Manchester City: Manchester City di àlejò ọ̀ràn sí Arsenal lọ́rùn ní Emirates	Manchester City di alejo ọran mọ ẹgbẹ agbabọọlu Arsenal lọwọ ni papa iṣere Emirates lẹyin ti City lu wọn mọlẹ bi aṣọ ofi ninu idije Premier League lọjọ Aiku. Ko pẹ ti wọn bẹrẹ ifẹsẹwọnsẹ naa ti Raheem Sterling gbayo sawọn Arsenal eyi to mu ki City lewaju ninu ere bọọlu ọhun. Arsenal sọji nigba to ku diẹ ki ipele akọkọ ifẹsẹwọnsẹ naa pari, ṣugbọn gbogbo igbiyanju lati da ayo naa pada, pabo lo jasi. Ipele keji ifẹsẹwọnsẹ ọhún naa gbona giri giri pẹlu bi Arsenal ti doju ija kọ City. Nigba ti ifẹsẹwọnsẹ naa de iṣeju marundinlọgọrin ni akọmọọgba Arsenal, Mikel Arteta yọ Pepe ati Odegaard, to si fi Alexandre Lacazette ati Smith Rowe rọpo wọn boya wọn le gbiyan lati ta biọbiọ, ṣugbọn lori ofo naa ni. Pẹlun gbogbo igbiyanju Arsenal ninu ifẹsẹwọnsẹ naa, Manchester City papa ya aṣo iyi mọ wọn lara. Lọwọ yii, Man City lo n leke tabili idije Premier League ọhun, nigba ti Arsenal wa lọwọ isalẹ ni ipo kẹwaa.	https://www.bbc.com/yoruba/56149084
entertainment	Small Doctor: Mo kórira igbó, ọtí àti sìgá nítorí màmá mi lòdì si	Ìlúmọ̀ọ́ká òǹkọrin tàka-súfé, Temi Adekunle, tí gbogbo èèyàn mọ̀ sí Small Doctor ti sọ fún BBC Yorùbá pé kò yé òun, ìdí tí ọ̀pọ̀ ọ̀dọ́ fi ń dá ẹ̀mí ara wọn ní ègbodò láti ipasẹ̀ mímu òògùn olóró. Small Doctor fi kun pé ìyá òun, ‘ìyá Tíṣà’ kò nífẹ́ sí irú ìwà àìdáa yìí,tí òun kìí kọrin nípa rẹ̀ nítorí bó ṣe ń ba ọ̀pọ̀ ọ̀dọ́ láyé jẹ́. Bákan náà ló ní kíláásì kìnní-ní, ní ilé ẹ̀kọ́ girama àgbà, SS1, ni òun ti bẹ̀rẹ̀ orin kíkọ, tí kò sì rọrùn rárá láti se àwo orin tí yóò jẹ́ ìtẹ́wọ́gbà. Small Doctor ní omi máa ń bọ́ lójú òun lásìkò tí òun bá rántí àkókò ìbẹ̀rẹ̀ òun tí kò rọrùn rárá, àti bí wọn kìí ṣe pe òun sí agbo eré.	https://www.bbc.com/yoruba/afrika-44893258
politics	Ẹ ò kójú òṣùwọ̀n láti tún Nàìjíríà ṣe, Ango Abdullahi sọ̀kò ọ̀rọ̀ sí Tinubu àti Atiku	Ẹni to n ṣagbatẹru ẹgbẹ Northern Elders Forum, NEF, Ango Abdullahi ti sọ pe awọn oludije sipo Aarẹ labẹ asia ẹgbẹ oṣelu PDP ati APC, Atiku Abubakar ati Bola Tinubu ko dantọ lati yanju iṣoro Naijiria. O ni o ti le lọgbọn ọdun ti awọn agba oṣelu mejeji naa ti wa loke tente eto oṣelu Naijiria, amọ oun ko ro pe awọn ni ọna abayọ si iṣoro to n koju Naijiria. Abdullahi lo sọ ọrọ ninu ifọrọwerọ kan pẹlu awọn akọroyin. O fi kun pe o ṣeeṣe ki Ọjọgbọn Yemi Osinbajo le kajuẹ lati tun Naijiria ṣe. O ni “A ko tii ri ọkunrin naa ti yoo tun Naijiria ṣe, awọn ti a ni lọwọ bayii ko kajuẹ.” “Bawo ni ẹ ṣe le wo Tinubu ati Atiku sunsun ki ẹ wa sọ pe awọn ni yoo tun Naijiria ṣe?” Abdullahi tẹsiwaju pe “Wọn ti wa ninu eto oṣelu lati nnkan bii ọdun marundinlọgbọn si ọgbọn ọdun, ki ni aṣeyọri wọn?” Oloṣelu naa ni oun ni igabgbọ ninu Osinbajo lati tun Naijiria ṣe amọ awọn eeyan kan ko ni jẹ ko tọ ipo Aarẹ wo. O ni “A ni awọn oloṣelu to dantọ bii Osinbajo amọ wọn ni jẹ ko de bẹ.” Abdullahi ni lootọ ni oun ko mọ Peter Obi daadaa, amọ ọdọmọde ni, onisọwo ni, olori pipe si ni pẹlu. Ni ti Kwakanso, o ni “Eeyan gidi ni, ọdọ si ni… ọlọpọlọ pipe ni pẹlu, lai ṣe aniani, o wa lara awọn eeyan ti ori wọn pe ti a ni.” O pari ọrọ rẹ pe o yẹ ki awọn agbagba Naijiria jiroro lori bi atunṣẹ yoo ṣe de ba Naijiria ju ki wọn maa ba ara wọn ja lori ẹya tabi ẹkun to yẹ ko di Aarẹ lọdun to n bọ lọ.	https://www.bbc.com/yoruba/articles/c898wpvr174o
sports	Àjọ bọ́ọ̀lù Sierra Leone yóò wádìí Àràmàǹdà ìfẹsẹ̀wọnsẹ̀ líìgì níbi tí àwọn agbábọ́ọ̀lù ti gbá góòlù 91-1 àti 95-0 wọlé	Ajọ elere bọọlu lorilẹede Sierra leone ti gbe iwadi kalẹ lori ifẹsẹwọnsẹ bọọlu meji kan to waye ni liigi ilẹ naa. Awọn ẹgbẹ agbabọọlu mejeeji to bori ninu ifẹsẹwọnsẹ naa n lepa ati ni agbega si liigi to ga julọ lorilẹede naa. Ajọ ere bọọlu lorilẹede naa ni oun yoo ṣe iwadii awọn alamojuto ifẹsẹwọnsẹ naa atawọn agbabọọlu to kopa pẹlu. Ami kan naa lawọn ẹgbẹ agbabọọlu mejeeji wa, ifẹsẹwọnsẹ to jẹ aṣekagba saa bọọlu naa awọn ikọ mejeeji yii nlepa ẹni ti iye goolu rẹ yoo pọju ni. Nigba ti ifẹsẹwọnsẹ mejeeji yoo si fi pari, ẹgbẹ agbabọọlu Gulf FC na Koquima Lebanon ni goolu mọkanlelaadọrun si ẹyọkan, 91-1 Bakan naa ni Lumbenbu United si jiya goolu marundinlaọgọrun si odo, 95-0 lọwọ Kahula Rangers Fọran fidio lati ibudo ifẹsẹwọnsẹ tio waye ni Kenema city fihan bi awọn agbabọọlu ṣe n mọọmọ gba bọọlu fun awọn agbabọọlu alatako lati gba bọọlu sinu awọn. Fun pẹnariti to waye, nṣe ni aṣọle fo lọ si ọna to yatọ gedegbe si ibi ti bọọlu lọ, to si lulẹ bii apo ẹwa nibẹ. Ajọ ere bọọlu lorilẹede Sierra Leone ti sọ pe ẹnikẹni ti aje iwa ibajẹ ba ṣi mọ lori pe o ṣe idunadura nipasẹ ifẹsẹwọnsẹ naa  yoo ba ajọ to n gbogun ti iwa ijẹkujẹ lorilẹede naa lalejo fun igbesẹ to ba yẹ.	https://www.bbc.com/yoruba/articles/cpwn56x7dj2o
religion	Oluwo of Iwo land God Festival: Jumoke Odetola bá Oluwo pé Ọba Yorùbá kìí ṣe aláṣẹ ìkejì Orìṣà mọ́ látòní lọ	"Lara awọn eekan ti Oluwo tọka si pe wọn baa pe nibi ayẹyẹ Ọdun Ọlọrun Ọba to waye ni ilu Iwo ni Woli Samson Oluwamodede to jẹ gbajugbaja ni ilu Akure, awọn lọbalọba ilu, Jumoke Odetola to jẹ gbajumọ ọdọ oṣere fiimu Yoruba, atawọn ẹlẹgbẹ n jẹgbẹ latinu ẹsin Kristẹni ati Musulumi. Oṣere Jumoke Odetola nigba to n ba BBC Yoruba sọrọ sọ pe Ọdun naa jẹ pataki gan nilẹ Yoruba gẹgẹ bi eleyi ṣe jẹ akọja ewe ayẹyẹ naa. O tun ṣalaye idi ti oun naa fi yan lati lọ yẹ Oba Abdulrasheed Akanbi si nibi ayẹyẹ ọhun pẹlu bo ṣe jẹ pe ẹsin Kristẹni lo n ṣe. ""Lootọ ẹlẹsin Kristẹni ni mi amọ mo nigbagbọ ninu Mẹtalọkan bẹẹ si ni eredi fun ayẹyẹ yii naa ni pe ọkan ṣoṣo ni Ọlọrun Ọba. Mi ò lè sùn, mó ń ronú, mi ò lè ṣe ǹkan torí Lanre - Princess Wo ohun tí ọkọ àti ìyàwó, Lateef Adedimeji àti Bimpe fi síta fúnra wọn to fihàn pé ọjọ́ ti súnmọ́ Ọwọ́ ọlọ́pàá tẹ olórí pátápátá fún àwọn ajínigbé kan l'Ekiti O dara lati maa yin Ọlọrun pupọ, o da bii ki eeyan kan maa ṣeeyan loore ni ki ẹni naa ma wa mọ oore, inu oloore rẹ ko le dun"". Nibi eto yii la ti rii ti Oluwo ti Iwo gbe ẹrọ gbohun-gbohun to ṣẹṣẹ lo tan fun oṣere Jumoke Odetola pe ki oun naa kọ orin soke. Bi awọn ẹlẹsin Islam ṣe n gbe Ọlọhun tobi lawn Kristẹni naa n sọ orin ogo nibi ayẹyẹ ọhun. ""Ọlọrun nikan la fẹ yin, Ọlọrun nikan la fẹ fọpẹ fun, ẹnikẹni to ba fẹ sọrọ níbi ko ma darukọ oriṣa kankan nibi o""! Oluwo ti ilu Iwo ni oun kọ ni Ọba, Ọlọrun nikan ni Ọba, Ọlọrun nikan si ni awọn wa yin nibi ayẹyẹ Ọdun Olrun Ọba. Oluwo n sọ eyi ninu ọrọ akọsọ rẹ nibi eto ayẹyẹ Ọdun Olọrun Ọba. Ṣaaju nigba ti Oluwo kọkọ kede pe oun yoo ṣe ayẹyẹ yii, akọle to pee ni ""Ọdun Olodumare"" amọ nigba to ya, Oluwo yii pada si ""Ọdun Ọlọrun Ọba"" fun idi to jẹ wipe Kabiyesi nikan lo mọ. O ni Ọba alade ko le maa jẹ igbakeji Ooṣa gẹgẹ bi awọn Yoruba ṣe maa n ki awọn Ọba nilẹ Yoruba. ""Ko si alaṣẹ ikeji Ooṣa kankan, ẹru ni Ooṣa gbudọ jẹ fun Ọba"". Ayẹyẹ ìwúyè Grand Mufti wáyé ní Iwo, ọ̀pọ̀ adarí ẹ̀sìn Islam péjú Ìgbà mẹ́rin tí ọ̀rọ̀ Oluwo dá awuyewuye sílẹ̀ Gbẹgẹdẹ fẹ́ gbiná láàrín Oluwo àtàwọn ìgbìmọ̀ Ìmáàmù àti Àlfáà ilẹ̀ Yorùbá, wọ́n ní Oluwo ń kọjá àyè rẹ̀ Ẹ má lọgun ‘Oduduwa Nation’ mọ́, Yorùbá ló kàn láti jẹ ààrẹ - Oluwo Oluwo ni o maa n ṣẹlẹ tẹlẹ nilẹ Yoruba amọ kii ṣe isinsinyii mọ. O ni ṣe wọn o rii bi awọn ẹlẹsin Kristẹni ati Musulumi ṣe jọ joko papọ nibi ayẹyẹ naa pe ṣe ko dara bẹẹ ni. Nipa igbinyanju lati rii pe isọkan wa larin awọn ọmọ Oduduwa lai wo ẹsin tabi igbagbọ ni o jẹ ọkan gboogi fun ibẹ̀rẹ̀ Odun Olorun Oba ni llu Iwo. Wo ohun tí ọkọ àti ìyàwó, Lateef Adedimeji àti Bimpe fi síta fúnra wọn to fihàn pé ọjọ́ ti súnmọ́ Kí ló mú Princess Comedian máa wa ẹkún mu láàrọ̀ kùtù? Ọwọ́ ọlọ́pàá tẹ olórí pátápátá fún àwọn ajínigbé kan l'Ekiti Ayé òò! Ọmọ ilé ẹ̀kọ́ alákọ́bẹ́ẹ̀rẹ̀ mẹ́ẹ̀dọ́gbọ̀n jóná mọ́ yàrá ìkẹ́kọ̀ọ́ tí wọn fi igi àti koríko kọ́ Ajínigbé ń bèèrè N10m, ""Codiene"", igbó àtí oúnjẹ fún ìtúsílẹ̀ èèyàn mẹ́ta tí wọ́n gbé l'Ogun Ọpọ eniyan lo peju si ilu Iwo lati ba Oba AbdulRasheed Adewale Akanbi yọ Lara awọn to peju sibẹ ni awọn ẹlẹsin Kristẹni, Musulumi, ẹlẹsin abalaye, awọn lọba lọba, Pasitọ atawọn Alfa nla nla. Bakan naa gbajugbaja ọdọbinrin oṣere Jumoke Odetola wa nibẹ.Nibẹ naa lati ri awon ẹlẹsin Kristi, ẹlẹsin Musulumi ati esin Abalaye ti wọn jọ n kọ awọn orin Kristẹni ati Musulumi papọ."	https://www.bbc.com/yoruba/59217127
sports	Venus Williams virginity: Ṣé lóòtọ́ọ́ ni Venus Williams kò tíì mọ ọkùnrin lọ́mọ ọdún 41?	Ọrọ nla ni ọrọ jija abale ọdọbinrin laye ọjọun. Nitori naa, ọpọ obinrin ni wọn kii ti ni ibalopọ ri pẹlu ọkunrin ki wọn to lọ si ile ọkọ. Iyi nla lo si maa n jẹ fun wọn ati ẹbi wọn ti ọkọ wọn ba le ba wọn nile lasiko orun akọkọ ti wọn ba jọ sun. Bakan naa, itiju nla lawọn ti ọkọ wọn ko ba bawọn nile maa n ba bọ nibẹ atawọn ẹbi wọn. Amọ, gbogbo nkan ti yatọ laye ode oni, ọpọ ọmọdebinrin lo ti n mọ ọkunrin ki wọn to mura lati lọ si ile ọkọ rara. Awọn obinrin kan si tun wa laye ode oni ti wọn ko tii mọ ọkunrin bo tilẹ jẹ pe ọjọ ori wọn ko kere. Iru obinrin bẹẹ ni agbabọọlu tẹniisi ọmọ orilẹede Amẹrika, Venus Williams eleyii ti iroyin sọ pe ko tii mọ ọkunrin di akoko yii. Iroyin ti a gbọ ni pe, Venus ko tii mọ ọkunrin bo tilẹ jẹ pe o ti pe ọmọ ọdun mọkanlelogoji bayii. Koda, ọjọ kẹtadinlogun oṣu kẹfa ọdun 2022 yii ni Venus yoo pe ọdun mejilelelogoji. Sibẹ naa, ohun ti a gbọ ni pe ko tii ni nibalopọ pẹlu ọkunrin kankan ri lati igba to ti gbọnju. Venus ti maa n sọ fawọn akọroyin pe oun ko ni igbagbọ ninu ibalopọ pẹlu ọkunrin afẹsọna ṣaaju igbeyawo.	https://www.bbc.com/yoruba/afrika-60026219
entertainment	Iyabo Ojo: Ẹ yé ṣe àwáwí fún bàbá Ijesha torí pé ó jẹ́ gbajúmọ̀, ohun tí kò dáa, kò dáa	"Ero awọn osere gbajumọ osere tiata meji lobinrin ti se ọtọọtọ lori isẹlẹ to waye si ọkan lara wọn lọkunrin, James Omiyinka Olanrewaju. Olanrewaju, ti ọpọ eeyan mọ si baba Ijesha ni ọwọ ọlọpaa tẹ pe o n ba ọmọ ọdun mẹrinla kan lopọ, eyi to ti n se lati igba ti ọmọdebinrin naa wa ni ọmọ ọdun meje. Ọlọpaa ni lootọ ni osere tiata naa si ti jẹwọ pe bẹẹ ni awọn ẹsun ti wsn fi kan oun ri. Amọ nigba ti wọn n sọ ero wọn lori isẹlẹ yii ati iha tawọn araalu kọ si, awọn osere tiata meji lobinrin, Iyabo Ojo ati Foluke Daramola ni ero wọn se ọtọọtọ nipa isẹlẹ naa. Lero ti Iyabo Ojo, o ke si awọn akẹgbẹ rẹ pe ki wọn dẹkun lati maa ṣe awawi fun afurasi naa. Ninu fidio kan to fi lede loju opo Instagram rẹ, Iyabo Ojo ni ohun ti ko dara, ko ni orukọ meji to yẹ ka pe e, biko se aidaa. O ni ""Mo ti ri oriṣiriṣi awọn akọle kan lori ayelujara, nibi ti awọn eeyan ti n da si ọrọ Baba Ijesha, bi awọn kan ṣe n sọ pe ṣe ni wọn ko ba a, lawọn mii n sọ pe ki a ma tii ṣe idajọ rẹ, ki a duro ki awọn agbofinro ati ile ẹjọ ṣe iṣẹ wọn."" ""Imọran mi si awọn akẹgbẹ mi ni pe, ki wọn ma ṣe wa awawi kankan fun Baba Ijesha nitori iru iṣẹlẹ bayii ni awọn eeyan kan fi maa n wu iwa ifipabanilopọ, ti wọn a si mu jẹ nitori ẹni ti ọrọ naa kan jẹ gbajumọ lawujọ."" Gẹgẹ bi Iyabo Ojo ṣe sọ, awọn eeyan maa n wa awawi fun awọn afipabanilopọ ṣugbọn ko si awawi kankan fun ẹnikẹni to ba fi ipa ba eeyan lopọ. Iyabo to sọrọ pẹlu ibinu sọ pe, afipabanilopọ ko ni orukọ meji bi ko ṣe afipabinilopọ, paapaa ẹni to n ba ọmọ kekere lopọ. Bo tilẹ jẹ o ni oun ko ṣe idajọ Baba Ijesha ṣugbọn o ni ""Mo ti gbọ ohun to ṣẹlẹ, o ti n ba ọmọ naa lopọ lati bii lọdun meje sẹyin gẹgẹ bii ọmọ naa ṣe sọ. Lẹyin naa ni wọn fiwe pe wa sile wọn, ti wọn si dẹ ọdẹ fun pẹlu ẹrọ ayaworan CCTV, o si ko si pampẹ ti wọn dẹ silẹ fun."" Iyabo Ojo sọ pe, ko sẹni to tii le sọ ibi ti ọrọ naa yoo yọri si titi di igba ti iwadii yoo pari, ti ile ẹjọ yoo si ṣe idajọ rẹ. Amọ o ni ki ẹnikẹni maṣe beere pe ki wọn fi fidio bo ṣe ba ọmọ naa ni ibalopọ lede fun gbogbo agbaye lati wo, nitori ko dara fun ọjọ iwaju ọmọ naa. O ni ki ẹnikẹni mase ṣegbe lẹyin Baba Ijesha nitori pe o jẹ gbajumọ oṣere, bẹẹ naa lo ni oun koro oju si iwa ti afurasi naa wu, ki ọwọ palaba rẹ to segi. Iyabo Ojo ni inu maa n bi oun ti awọn eeyan ba n sọ pe o ṣeeṣe ko jẹ pe akoba lasan ni wọn fi iṣẹlẹ naa ṣe fun Baba Ijesha. Lẹyin naa lo fi epe banu wi pe oju ẹnikẹni to ba ti Baba Ijesha lẹyin yoo ri irufẹ ohun ti oju ọmọ ọdun mẹrinla ti wọn ni o fi ipa ba lopọ ri. Gbajumọ oṣere naa ṣalaye pe ko yẹ ki ẹni to ba n ni ibalopọ pẹlu awọn ọjẹwẹwẹ maa gbe laarin ilu pẹlu awọn eeyan mii nitori arun ọpọloọ n ba irufẹ ẹni bẹẹ ja. Iyabọ Ojo pari ọrọ rẹ pe ẹjọ kii ṣe ti ẹni, ka ma mọọ da, nitori naa ki awọn akẹgbẹ ohun nidi iṣẹ tiata duro de idajọ ile ẹjọ lori ọrọ naa, sugbọn ki wọn dẹkun ati maa ṣegbe lẹyin ohun ti ko tọ. Ẹwẹ, oṣere tiata Yoruba miran, Foluke Daramola naa ti sọ erongba tirẹ lori iṣelẹ naa. Foluke ni lootọ ni oun gbọ nipa iṣẹlẹ naa ṣugbọn ẹgbẹ oṣere tiata ti oun wa ko tii ṣe iwadii tiwọn. Gẹgẹ bo ṣe sọ ""Idi ti a ko ṣe tii sọrọ lori iṣẹlẹ naa ni pe ileeṣẹ ọlọpaa ni ẹrọ CCTV ka iṣẹelẹ naa silẹ, ṣugbọn ko si ẹni to tii foju ganni fidio naa ati pe ẹnikẹni ninu ẹgbẹ oṣere tiata ko tii wo."" ""A ko tii gbọ lati ẹnu ẹni ti ọrọ naa kan tabi lati ẹni aṣoju rẹ kankan."" Foluke ṣalaye pe nigba ti wọn fi ẹsun gbigbe oogun oloro kan agba oṣere, Baba Suwe lọpọ ọdun sẹyin, ọpọ araalu lo bẹrẹ si n ṣedajọ Baba Suwe lẹyin ti ajọ NDLEA sọ pe o ya idi oogun oloro mẹrindinogun lagọ wọn ṣugbọn ti ko si ẹri kanka  lati fi ẹsun naa lẹyin. O ni ko yẹ ki ọkankan ninu awọn ọmọ oṣere tiata bẹrẹ si n ṣe idajọ Baba Ijesha nigba ti ile ẹjọ ko tii ṣedajọ tirẹ. O fi kun pe ọpọ ojuṣe lo wa lori awọn gbajumọ oṣere, nitori naa ki awọn akẹgbẹ oun  ṣe mẹdọ lori iṣẹlẹ naa titi ti awọn agbofinro yoo fi pari iṣẹ wọn. Foluke pari ọrọ rẹ pe, ọrọ ifipabanilopọ kii ṣe ohun ti eeyan le fi ọwọ yẹpẹrẹmu, lai ro ti irufẹ ẹni ti wọn fi ẹsun naa kan. Lẹyin naa lo gbadura fun gboggbo awọn ti ọrọ naa kan ki Ọlọrun tu wọn ninu, to si sọ pe ki awọn eeyan duro lati ri fọnra bi ọrọ naa ṣe ṣẹlẹ ki wọn to bẹrẹ si n ṣedajọ lọwọ ara wọn. Bi ẹ ko ba gbagbe, Iyabo Ojo ati Foluke Daramola yii ni awọn kan ti fi ipa ba lopọ ri, iriri naa kii si ṣe eyii to dara gẹgẹ bi wọn ṣe sọ ṣaaju. Ọsẹ to kọja ni Baba Ijesha ko si gbaga ọlọpaa lori ẹsun ibalopọ ọmọ ọdun mẹrinla, ti wọn si sọ pe o jẹwọ pe lootọ ni ouns ̣e si ẹsun ọhun."	https://www.bbc.com/yoruba/afrika-56886739
health	Àrá sán pa ọ̀dọ́kùnrin mẹ́rin tó ń gbá bọ́ọ̀lù nínú òjò l'Ondo	"Ara ti san pa ọdọkunrin mẹrin lasiko ti ojo n rọ lagbegbe Agọ Dada to wa ni ijọba ibilẹ Ariwa Akure, ni ipinlẹ Ondo. Awọn oloogbe naa ti iroyin sọ pe wọn kii ṣe ọmọ oniluu n gba bọọlu lasiko naa ki ara to san pa awọn mẹrẹrin. Irọlẹ Ọjọbọ ni iṣẹlẹ naa waye. Agbẹnusọ ileeṣẹ ọlọpaa ipinlẹ Ondo, Funmi Odunlami lo fidi iroyin naa mulẹ fun awọn akọroyin. Awọn ti ọrọ naa ṣoju wọn sọ pe awọn eeyan awọn oloogbe ọhun, ti wọn kii ṣe ọmọ onilu bẹrẹ ifẹhonuhan lori bi iṣẹlẹ kayeefi naa ṣe waye. Gẹgẹ bii ohun ti a gbọ, awọn olufẹhonuhan naa yabo aarin igboro, ti wọn si bẹrẹ si n ba awọn dukia jẹ latari awọn eeyan wọn to ku iku ojiji. Iroyi ni wọn ba ile ati dukia awọn ọmọ bibi agbegbe naa jẹ lasiko ifẹhonuhan naa. Amọ Odunlami ṣalaye pe ko si ẹmi ẹnikankan to sọnu lasiko ti ifẹhonhan ọhun waye. O ni ""Lootọ ni awọn ọdọ mẹrin padanu ẹmi nigba ti ara san pa wọn ni abule naa."" ""Amọ ko si ẹmi ẹnikẹni to sọnu lasiko ti awọn eeyan wọn n ṣe ifẹhonuhan nitori awọn oṣiṣẹ wa lọ sibẹ lati mu ohun gbogbo bọ sipo."" Ẹwẹ, awọn oniṣẹṣe kan ti lọ sibẹ lati ṣe etutu lori iṣẹlẹ ọhun."	https://www.bbc.com/yoruba/afrika-60968015
entertainment	Baba Suwe: Ohun tí ojú Baba Suwe rí rèé lákàtà àjọ NDLEA lórí ẹ̀sùn pé ó gbé òògùn olóró	Ọjọ ti a ba ku laa dere, eniyan o sunwọn laaye. Aye gbọ, ọrun mọ nigba ti gbajugbaja osẹre adẹrinpoṣonu, Babajide Omidina ti ọpọ mọ si Baba Suwe wọ kaa ilẹ sun l'Ọjọbọ ọjọ kẹẹdọgbọn oṣu kọkanla ọdun 2021. Baba Suwe si ti wa lori idubulẹ aisan fun igba pipẹ ki ọlọjọ to de. Ọpọ eeyan si lo gbagbọ pe aisan Baba Suwe bẹrẹ lẹyin igba ti ajọ NDLEA to n gbogun ti gbigbe oogun oloro mu un ti wọn si ju si atimọle. Ko si tun yẹ ka gbagbọ pe Baba Suwe rele ẹjọ fun igba pipẹ lori ọrọ yii eyi tawọn eeyan ni o tun dakun ilera rẹ. Bi irianjo rẹ si ahamọ ajọ to n gbogun ti gbigbe oogun oloro naa si se bẹrẹ ree: Irin ajo Baba Suwe ree pẹlu ajọ NDLEA: Ajọ NDLEA ti Baba Suwe mọle lori ẹsun pe o gbe oogun oloro Loṣu kẹwaa ọdun 2011 ni iroyin jade pe ajọ NDLEA ti mu Baba Suwe ni papakọ ofurufu ilu Eko lori ẹsun pe o gbe oogun oloro. Ajọ NDLEA ni kọmputa lo gbe jade pe egbogi oloro wa nikun Baba Suwe ti o fẹ gbe lọ si ilu Paris lorilẹede France. Bi wọn ṣe fi Baba Suwe si atimọle jẹ iyalẹnu fun ọpọ eeyan tori bi wọn ṣe fẹran rẹ gẹgẹ bi adẹrinpoṣonu. Ajọ naa ni ẹrọ to n se ayẹwo awọn arinrinajo soke okun lo ri egboogi oloro ninu Baba Suwe, ti wọn si se gbogbo ohun to yẹ lati mu ko yagbẹ. Erongba wọn ni pe boya o le su egbogi oloro mọ igbẹ amọ ko yagbẹ, eyi ti ko jẹ ki ẹri wa nilẹ lati mu rele ẹjọ pe lootọ ni Baba Suwe gbe oogun oloro. Idi si ree ti ọpọ eeyan se maa n pe Baba Suwe ni Adimeru o yagbẹ ti. Baba Suwe kuro latimọle NDLEA lẹyin ti wọn mu lori ẹsun gbigbe oogun oloro Ajọ NDLEA tu Baba Suwe silẹ ni ahamọ wọn ninu oṣu kọkanla lẹyin ti wọn ti i mọle lori ẹsun pe o gbe oogun oloro si ikun rẹ. Lẹyin to lo ọsẹ mẹta latimọle NDLEA, wọn fi Baba Suwe silẹ lẹyin ti ko yagbẹ. Awọn ololufẹ rẹ fi ijo ati ilu pade rẹ lẹyin to jade kuro ni ahamọ NDLEA. Owo to le ni ẹgbẹrun mẹta dọla $3,300 ni wọn fi gba beeli Baba Suwe. Bamidele Aturu to jẹ agbẹjọro Baba Suwe sọ fun ile ẹjọ pe oriṣiiriṣii ayẹwo ni ajọ NDLEA ṣe lori rẹ, lati se afihan oogun oloro to gbe amọ ti wọn ko si ri nkan kan. Ile ẹjọ paṣẹ pe ki NDLEA san miliọnu mẹẹdọgbọn (₦25m) owo gba ma binu fun Baba Suwe Lẹyin ọ rẹyin, ile ẹjọ giga ipinlẹ Eko paṣẹ pe ki ajọ NDLEA san miliọnu mẹẹdọgbọn naira fun Baba Suwe gẹgẹ bi owo gba ma binu. Adajọ Yetunde Idowu paṣẹ pe ajọ NDLEA gbọdọ san owo naa fun Baba Suwe laarin ọjọ mọkanlelogun. Ọgọrun miliọnu naira ni agbẹjọro Baba Suwe beere fun un, ki ile ẹjọ to paṣẹ pe ki ajọ NDLEA san miliọnu mẹẹdọgbọn. Adajọ ṣalaye ninu idajọ rẹ pe ajọ NDLEA ko ni ẹri to daju lati fidi rẹ mulẹ pe Baba Suwe gbe oogun oloro sikun. Sugbọn titi ti Baba Suwe fi jade laye lọjọ Aje, ọjọ kejilelogun osu Kọkanla ọdun 2021, adẹrinposonu naa ko ri kọbọ gba lọdọ Ajọ NDLEA. Lori ijagudu yii si ni agbẹjọro Baba Suwe, Bamidele Aturu jade laye, ti ko si si ẹni ti yoo ran alawada naa lọwọ mọ, lati gba ẹtọ rẹ pada lọwọ ijọba. Ni awọn asiko yii, Baba Suwe ti dubulẹ aisan, to si n rele iwosan ni ojoojumọ fun itọju ara rẹ, bakan naa lo nilo owo lati setọju ara rẹ. Akoko kan tiẹ wa, tawọn ẹlẹyinju aanu kede pe oloogbe naa nilo iranwọ owo fun itọju ara rẹ, ti ẹbi ara, ọrẹ atawọn onitiata si n dide lati sugba rẹ. Bakan naa lo lọ si oke okun fun itọju amọ sibẹ aisan yii ko gbọ wiwo titi ti ọlọjọ fi de ba a lẹyin ọdun mẹwa to la ẹsun ajọ NDLEA kọja. Ṣugbọn ohun ti ọpọ eeyan wa n sọ bayii ni pe boya Baba Suwe ko ba ye, ti ko ba si wa laye lonii, to ba jẹ pe o ri miliọnu mẹẹdọgbọn naira owo gba ma binu ti ile ẹjọ ni ki ajọ NDLEA san fun un gba ni. Eyi o wu ka wi, Ọlọrun mọ ju ẹda lọ.	https://www.bbc.com/yoruba/afrika-59427694
politics	N kó ní gbà káwọn ọ̀tá ìpínlẹ̀ Oyo ṣé àṣeyọrí – Makinde	Gomina ipinlẹ Oyo, Seyi Makinde ti ni oun ko ni gba fun awọn ọta ipinlẹ Oyo lati ṣe aseyọri ninu erongba wọn lati da alaafia ipinlẹ naa ru. Makinde sọ eleyii nibi ayẹyẹ ọdun tuntun awọn musulumi, Hijrah 1444, to waye nile ijọba Ipinlẹ Oyo niluu Ibadan. O ni oun mọ pe awọn  ọdaran kan, ti wọn jẹ ọta ilu, fẹ da alaafia to n jọba ni ipinlẹ Oyo ru sugbọn oun ti setan lati ba wọn wi. “Ijọba mi ti leke awọn ọdaran atawọn ọta ilu tipẹ, ti mo si tun ti ṣetan lati mase jẹ ki wọn ṣe aseyọri pẹlu erongba wọn.” “Awọn ọta ilu ni awọn ti wọn ko fẹ ki a ni ilọsiwaju ni ipinlẹ wa.” “Gbogbo wọn ni a ri pe a ba wọn wi pẹlu ida ofin, ti a ko si ni wo boya wọn jẹ eeyan pataki ni awujọ wa.” Makinde wa fi da awọn olugbe ipinlẹ Oyo loju pe ijọba oun ti setan lati ri pe eto aabo ni ipinlẹ Oyo ni ọpọlọpọ atunṣe. Bakan naa lo ni ilana atunse ọhun ko ni fun awọn ọta ilu naa lanfani lati da erupẹ si alaafia to wa nilu. “A maa tubọ ṣe igbinyanju wa lati ri pe eto aabo ipinlẹ Oyo ko mẹyẹ.”  Emir ìlu Kano nigba kan, Sanusi Lamido Sanusi ti ni oun ko ni dẹkun lati sọ ohun to yẹ lati mu atunto ba orilẹede Naijiria. Sanusi, ẹni to jẹ Khalifah fun ijọ Tijaniyat lorilẹede Naijiria ṣo eleyi, nigba ti o darapọ mọ ijọ naa ni bi ere itage kan ti o dale e lori niluu Abuja. Akọle ere itage naa ni “Emir Sanusi: Truth in Time”. Nigba to n sọrọ nibi eto naa, Emir Sanusi ni oun ni ohun to tọ lati ṣe afikun si idagbasoke Naijiria nitori oun ni iriri to peye ati pe oun ti sin ilu fun ọjọ pipẹ. Sanusi wa dupẹ lọwọ Ọlọrun fun bi ko ṣe fi ikan gba kan lọwọ rẹ. “Mo ro pe Ọlọrun ko gba nkankan lọwọ mi, fun idi iyi, mi o kabamọ.” “Mo ti pe ọmọ ọdun mọkanlelọgọta lọdun to kọja, mo si ti gun akasọ lati osisẹ banki, ti mo fi Aarẹ fun apapọ banki lorilẹede Naijiria.” “Mo jẹ Emir ti Kano fun ọdun mẹfa, mo tun ti wa di Khalifah ti ijọ Tijaniyat.” “Ti n ba ni mo ni ibajẹ ọkan, a jẹ pe mi o mọ oore Ọlọrun nitori pe eeyan melo lo ni anfani lati gun awọn akasọ yii.” “Mọlẹbi mi ti n sin orilẹede Naijiria tipẹ, lati ori awọn baba baba mi.” “Gbogbo wọn ni wọn kopa, ti wọn si fi ẹmi wọn silẹ lati mu itẹsiwaju ba orilẹede yi” “Mọlẹbi mi o ni dẹkun lati fi tọkantọkun mu atunto ba orilẹede wa, nitori ki ṣe orilẹede ẹnikan, ti gbogbo wa ni.” O wa ni ti oun ba ni anfani lati mu ọkan larin ipo oun ati igbagbọ oun, Sanusi ni ohun faramọ pe ki oun di igbagbọ oun mu ju ipo lọ. “Mo setan lati fi ipo silẹ fun igbagbọ mi.” “Itan ni ọga adajọ ni ọjọkọjọ, gbogbo nkan ti mo sọ pe yoo sẹlẹ ti wọn fi yọ mi nipo, ni o ti sẹlẹ.” “Fun idi eyi, Mi o kabamọ, mi o si ni dẹkun lati sọrọ lori orilẹede Najiria.”	https://www.bbc.com/yoruba/articles/c1ezpxn5q02o
health	Coronavirus in Nigeria: Àwọn ìlànà tó tọ̀nà láti tọ̀ tí o bá fura pé o ní àrùn Coronavirus	Arun Coronavirus ti tan de, o kere tan, ọgọrin orilẹ-ede, ilẹ Gẹẹsi ati Naijira si jẹ ọkan lara rẹ. Arun Coronavirus maa n tan kan nigba ti ẹni to ba ti lugbadi arun naa ba hukọ, ti afẹfẹ si gbe. Ẹlomiran le mi iru afẹfẹ bẹ simu, tabi to ba fọwọ kan ibi (ori aga ijoko tabi ori tabili) ti arun naa ti bale, ti iru ẹni bẹ si fi ọwọ naa si oju, imu tabi ẹnu rẹ. Bi o ba wa kẹẹfin pe o ni arun yii, awọn igbesẹ ti o lee gbe wa ninu fọnran fidio yii.	https://www.bbc.com/yoruba/51979260
politics	Fayoṣe: Gómìnà Fayemi kò nílò ẹjọ́, torí àti ṣe ohun ti ìjọba àná kò leè ṣe ní wọ́n fi dìbò fún un	"Gomina Fayẹmi ti ipinlẹ Ekiti ti fi ẹsun kan iṣejọba ana ni ipinlẹ naa labẹ Ayọdele Fayose pe biliọnu mẹtadinlọgọta lo jẹ awọn oṣiṣẹ gẹgẹ bii owo oṣu ati ajẹmọnu gbogbo. Amọṣa, Fayoṣe pẹlu ti da esi pada pe, ariwo lasan ni Fayẹmi n pa ati pe iṣẹ ni awọn eeyan ipinlẹ Ekiti yan an lati wa ṣe kii ṣe ariwo. Nibi ipade kan pẹlu awọn oṣiṣẹ ijọba nilu Ado Ekiti ni gomina Fayẹmi ti kede ọrọ naa. O ni iṣejọba oun n sa ipa gbogbo to yẹ lati san awọn ajẹẹlẹ owo oṣu ati ajẹmọnu naa. O ni segesege lori ilana sisan owo oṣu naa lo ṣokunfa bi o ti ṣe wa di oke nla niwaju ijọba bayii. Fayẹmi ni ajẹsilẹ owo oṣu naa wa laarin ọdun 2014 si oṣu kẹwa ọdun 2018. Nigba ti o n dahun loju opo twitter rẹ, Gomina ana, Ayọdele Fayoṣe ni iyalẹnu ni ọrọ ti Fayẹmi sọ jẹ fun oun ṣugbọn o ni oun ""rọ ọ lati san owo oṣu oṣiṣẹ nitori eredi ti araalu fi dibo yan an ni lati ṣe oun ti oun ko lee ṣe"""	https://www.bbc.com/yoruba/afrika-49737707
entertainment	Nse Ikpe-Etim sọ̀rọ̀ lórí ìpènijà rẹ̀ lẹ́yìn tó pàdánù ilé ọmọ rẹ̀	"Mò ń rí ara mi bíi obìnrin tí kò pé nítorí mi ò lè bí ọmọ láyé - Nse Ikpe-Etim Nse, to jẹ ẹni ọdun mẹtadinlaadọta, lo sọ ọrọ naa lasiko to n sọrọ nipa igbeyawo rẹ ninu ifọrọwerọ lori eto kan, #WithChude. Oṣere naa ṣe igbeyawo pẹlu ololufẹ rẹ, Cliford Sule, to jẹ oniṣowo, ati olukọ agba ni fasiti Midlesex, to wa niluu London lọdun 2013. Ninu ifọrọwerọ naa, Nse sọ pe oju ko ti oun lẹyin to han gbangba pe oun ko ni le bimọ nile aye, amọ o dabi pe oun ko pe gẹgẹ bi i obinrin. O ni ""Oju ko ti mi, amọ mo ri ara mi bi ẹni ti ko pe ni gbogbo igba ti mo ba ti n ranti."" ""Ohun ti mo dupẹ fun ni bi mo ṣe dagba, nitori a ki n so itiju mọ ọrun ni idile wa, niṣe ni a n gbe igbe aye wa bii ẹni to ni ohun gbogbo to n fẹ."" Iha ti ọkọ mi kọ si ipo ti mo wa Ni ti iha ti ọkọ rẹ kọ si, oṣere naa ni digbi ni ọkọ oun ti o un lẹyin, ko si pada lẹyin oun, oun si dupẹ fun atilẹyin rẹ. O ni ""Ọkọ mi wa lẹyin mi ninu ipo ti mo wa nitori bo ṣe yẹ ko ri naa niyẹn."" Nse sọ pe ohun to n ba oun finra naa lo n ba ọkọ oun finra, idi ree ti atilẹyin rẹ ko ṣe yẹ. O ṣeeṣe ka gba ọmọ tọ, amọ aja ni a ṣi n tọju lọwọ Ni ti boya o ṣeeṣe ki tọkọtaya naa gba ọmọ tọ, Nse ni ko si ohun ti ko le ṣẹlẹ. O ni ""O ṣeeṣe ki a gba ọmọ tọ, o si ṣeeṣe ki a ma gba ọmọ tọ, amọ a ko tii le sọ ohun to le ṣẹlẹ ni iha yẹn, lọwọ yii, aja ni a ṣi n tọju lọwọ."" Ọdun 2019 ni Nse kede ni gbangba pe wọn ti yọ ile ọmọ oun lẹyin ti oun ni arun 'adenomyosis.'"	https://www.bbc.com/yoruba/61609101
sports	Premier League final day: Aston Villa fọ́ Chelsea lẹ́nu, àmọ́ Tottenham daṣọ àṣírí bò wọ́n	Ẹgbẹ agbabọọlu ti pegede lati kopa ninu idije Champions league ti saa to n bọ lẹyin ti wọn ṣe ipo kẹrin, bi o tilẹ jẹ pe Astọn Villa san bantẹ iya fun wọn jẹ. Pẹlu ọpọlọpọ idunnu ni ẹgbẹ agbabọọlu Chelsea fi side eto lori papaa, amọ ẹgbẹ agbabọọlu Astọn Villa na fihan pe awọn ko wa sere. Agbabọọlu mẹwaa lo pari ifẹṣẹwọnṣẹ naa lori papa lẹyin ti Balogun ikọ Chelsea, Cesar Azpilicueta gba Red Card nitori aṣemaṣe. Amọ, adura gba fun ẹgbẹ agbabọọlu Chelsea nitori ikọ Leicester City to fidi rẹmi nile nigba ti wọn koju ẹgbẹ agbabọọlu Tothemham. Eyi tumọ si wipe Chelsea pari pẹlu ami ayo 67 lori tabili nigba ti Leicester City pari pẹlu ami ayo 66. Team          P             GD      Pts Man City          38             51       86 Man Utd          38             29       74 Liverpool          38             26      69 Chelsea           38            22     67 Leicester         38          18                   66	https://www.bbc.com/yoruba/ere-idaraya-57221529
entertainment	Oladuni Giwa-Osagie: Òrùka mẹ́fà ní ọkọ́ mi fi bèèrè láti fẹ́ mi lẹ́ni ọdún 47	Aropin ni ti eniyan amọ ilẹ aanu Oluwa kii su. Bi ọrọ arabinrin Oladuni Giwa-Osagie se ri ree, ẹni to pe ẹni ọdun mẹtadinlaadọta ko to ni ade ori, to si bi akọbi rẹ nigba to ku diẹ ko pe ẹni aadọta ọdun. Nigba to n ba BBC Yoruba sọrọ lori awọn ipo itiju, ẹgan, ibanujẹ ọkan ati ijakulẹ to ba a lasiko to fi n wa ọkọ, Oladunni ni ẹkun ni oun maa fi n se ounjẹ lojoojumọ. O salaye pe wọn maa n fi ọkọ bu oun nibi isẹ, ti wọn si maa n lero pe oun ti se iranu ati isekuse ni oun ko se bimọ. Bakan naa lo salaye pe sna ti wọn fi maa n ba oun sọrọ laarin ẹbi gan ko bu ọwọ fun oun gẹgẹ bii ti awọn to ni ọkọ, eyi to maa n pa oun lẹkun. Oladuni ni oun ti lọ si ọpọ ile aladura, ti oju ohun si ti ri orisirisi, koda, wọn gba oun nimọran lati ls fẹ ẹni to ti ni iyawo nile amọ oun ko fẹ da ile onile ru. O ni akoko kan tiẹ wa ti oun gbiyanju lati ra atọ ọkunrin ki oun le da amọ bi amọ oun pada tun ero oun pa ni. Nigba to n salaye ayọ ọkan to ni nigba to ni ọkọ, Oladuni ni oruka mẹfa ni ọkọ oun fi beere lati fẹ oun, ti oun si n paarọ wọn lojoojumọ. Nigba toun naa n sọrọ, ọkọ rẹ, Oladapo Giwa-Osagie salaye pe iru obinrin ti oun ti n wa lati ọjọ pipẹ ni Oladuni, inu oun ko si bajẹ ri lati ọjọ ti oun ti fẹ. Awọn mejeeji wa gba awọn to n wa ọkọ ati aya nimọran lati duro ti Ọlọrun, ki wsn ma si ba ara wọn jẹ tabi lọ da ile onile ru tori pe wọn fẹ bimọ. Àwọn ìtàn mánigbàgbé tì ẹ leè ní ìfẹ̀ síí:	https://www.bbc.com/yoruba/afrika-58168908
religion	Hijab Crisis: Elebuibon ní àwọn ẹlẹ́sìn ìbílẹ̀ náà fẹ́ káwọn ọmọ wọn máa wọ ìlẹ̀kẹ̀ lọ sílé ìwé	Araba ilu Osogbo, Oloye Yemi Elebuibon t i sọ pe awọn ẹlẹsin ibilẹ naa fẹ ki awọn ọmọ awọn naa maa wọ ilẹkẹ lọ si ile ẹkọ. Laipẹ yii ni ija bẹ silẹ niluu Ilorin lori awọn akẹkọọ musulumi tawọn alaṣẹ ileewe girama kristẹni ko gba laaye lati maa wọ Hijaabu wa si ileewe. Awọn alaṣẹ ileewe naa naa yari pe ilana ẹsin kristẹni lawọn fi da awọn ile ẹkọ ọhun silẹ. Fun idi eyi, wọn gbagbọ pe ko yẹ ki awọn akẹkọọ musulumi maa wọ hijaabu wa si iru ile ẹkọ bẹẹ. Amọ, awọn musulumi ni ijọba ipinlẹ Kwara ti gba awọn ile ẹkọ yii lọwọ awọn ijọ kristẹni to dawọn silẹ. Nitori naa, awọn musulumi sọ pe o yẹ kawọn ọmọ awọn to jẹ akẹkọọ lawọn iru ileewe bẹẹ lanfaani lati maa wọ hijaabu. Nigba ti o n ba BBC Yoruba sọrọ, Elebuibon ni awọn ẹlẹsin abalaye naa lẹtọ labẹ ofin gẹgẹ bi awọn ẹlẹsin musulumi ati kristẹni. ''Ko lẹtọ ko jẹ pe ki wọn maa sọ fawọn ọmọ oniṣẹṣe pe ki wọn maa bọ ilẹkẹ to wa lọwọ wọn. Awa o  ni kawọn ọmọ musulumi maa wọ hijaabu, a o ni kawọn ọmọ kristẹni maa mu ilẹkẹ ''Rosary'' ni, ṣugbọn ki wọn jẹ ki awa naa ṣe ti wa. Ki wọn jẹ ki onifa bọ Ifa, ki ọlọṣun bọ Osun, ki olodu bọ Odu, ki aye ba le dara,''Elebuibon ṣalaye. Agba babalawo naa fikun ọrọ rẹ gbogbo ẹsin mẹtẹẹta loyẹ ki ijọba fun laaye lati ṣe ẹsin wọn lai ṣegbe fẹni kan. Elebuibon ni ''ooṣa lo ni gbogbo ilẹkẹ ti a ni nilẹ Yoruba. Ilẹkẹ otutu ọpọn ni wọn maa n fi dawọn oniṣẹṣe mọ, awọn oni Sango le mu irọkẹ lọwọ.'' Elebuibon ni o jẹ iyalẹnu pe nnkan ti ara wa ni kii wu wa. Araba ilu Osogbo sọ pe awọn musulumi atawọn kristẹni to bara wọn lori ọrọ wiwọ hijaabu, ai si ifẹ lo n fa iru iṣẹlẹ bẹẹ. Elebuibon rọ awọn kristẹni ati musulumi papaa julọ niluu Ilorin pe ki wọn lọ wa imọ nipa ẹsin miiran nitori ko yẹ ki ẹsin fa ija rara. Agba babalawo naa ṣalaye pe awọn oniṣẹṣe yoo gbe aba naa lọ si iwaju ijọba lati ṣe agbekalẹ ofin ti yoo fawọn oniṣẹṣe naa lanfaani lati maa ṣe ẹsin gẹgẹ bi wọn ṣe fẹ.	https://www.bbc.com/yoruba/afrika-56686502
politics	Òní lòní ń jẹ́, bí ìpalẹ̀mọ́ fún ìbò abẹ́nú APC láti yan olùdíje Ààrẹ ṣe ń lọ rèé	"Òní lòní ń jẹ́ fún ẹgbẹ́ òṣèlú All Progressives Conngress, APC. Ẹgbẹ́ òṣèlú All Progressives Congress, APC yóò ṣe ètò ìdìbò abẹ́nú rẹ̀ lónìí láti yan ẹni tí yóò gbé àsíá ẹgbẹ́ òṣèlú náà níbi ètò ìdìbò gbogbogbò ọdún 2023. Ní ìrọ̀lẹ́ òní, ọjọ́ Ìṣẹ́gun, ọjọ́ Keje, oṣù Kẹfà ọdún 2022 ní àwọn olùdíje mẹ́tàlélógún yóò máa wàkóò pẹ̀lú ara wọn. Bí ó tilẹ̀ jẹ́ pé ètò ìdìbò abẹ́nú náà ti ń fa awuyewuye nítorí ìkéde tí alága ẹgbẹ́ APC, Abdullahi Adamu sọ wí pé Ààrẹ ilé ìgbìmọ̀ aṣòfin àgbà Ahmed Lawan ni ẹgbẹ́ fọwọ́ sí. Ọ̀pọ̀lọpọ̀ àwọn ọmọ ẹgbẹ́ tó fi mọ́ àwọn gómìnà méjìlá láti ẹkùn àríwá Nàìjíríà ti sọ wí pé àwọn kò lọ́wọ́ nínú ìkéde tí alága APC náà gbé jáde nítorí gbogbo àwọn ti fẹnukò pé ẹkùn gúúsù ni kí ipò Ààrẹ Nàìjíríà lọ lọ́dún 2023. Ṣaájú ni Ààrẹ Muhammadu Buhari ti ṣèpàdé pẹ̀lú àwọn gómìnà ẹgbẹ́ òṣèlú APC tó sì tún ṣèpàdé pẹ̀lú àwọn olùdíje sípò Ààrẹ lábẹ́ àsíá ẹgbẹ́ náà. Ẹ̀wẹ̀, Ààrẹ Muhammadu Buhari ti jáde wí pé òun kò lọ́wọ́ nínú ìròyìn tí Abdullahi Adamu fi léde àti wí pé òun kò ní ààyò nínú àwọn gbogbo àwọn tó ń wá ipò náà. Ààrẹ rọ àwọn olùdíje láti ẹkùn gúúsù Nàìjíríà láti foríkorí kí wọ́n mu ẹnìkan jáde nínú wọn tí yóò gbá àsíá ẹgbẹ́ náà ṣaájú ètò ìdìbò abẹ́nú. Nínú ọ̀rọ̀ tirẹ̀ gómìnà ìpínlẹ̀ Kebbi, Abubakar Atiku Bagudu ní ìṣọ̀kan gbogbo ọmọ ló ṣe pàtàkì jùlọ nítorí ẹnìkan ni yóò jáwé olúborí nínú gbogbo àwọn olùdíje. Ileeṣẹ aarẹ Naijiria ti sọ pe ẹnikẹ́ni ko gbọdọ sọ pe oun nikan ṣoṣo lo ṣe atọna bi Aarẹ Muhammadu Buhari ṣe di aarẹ ninu eto idibo ọdun 2015.\n\nOludamọran fun aarẹ lori eto iroyin, Garba Shehu, sọ ninu atẹjade kan to fi sita lọjọ Aje pe nkan to ṣẹlẹ sẹyin, ko gbọdọ sọ bi esi idibo gbogbogboo to n bọ yoo ṣe ri. \n\nỌgbẹni Shehu sọ eyi gẹgẹ bi esi si ọrọ ti oludije, Bola Tinubu, sọ pe ọpẹlọpẹ oun ni Muhammadu Buhari fi di aarẹ Naijiria ni 2015.\n\n\nO ni nkan to ṣe koko lasiko yii ni lati yan oludije ti ""yoo mu kí orile-ede wa dara ju ti atẹhinwa lọ."" \n\nTẹ o ba gbagbe, Ọjọbọ ọsẹ to kọja ni Bola Tinubu da awuyewuye silẹ nigba to sọ pe Buhari ko ba ma ti wọlé sipo aarẹ, lai si oun. \n\nN'ilu Abeokuta ni oludije si ipo aarẹ, Tinubu, ti sọ ọrọ naa lasiko to n ba àwọn aṣoju ẹgbẹ́ oselu sọ̀rọ̀ saaju idibo abẹle ẹgbẹ́ APC. Sunday Igboho wú ọ̀rọ̀ jáde nítorí ìkọlù tó wáyé ní Owo Ṣùgbọ́n ninu atẹjade ti Garba Shehu fi sita, eyi to pe àkọlé rẹ ni: Esi si ọrọ ti ọkan pataki lara awọn oludije ni APC sọ. O ni ""ko jẹ iyalẹnu pe bi idibo abẹle ẹgbẹ All Progressives Congress ṣe ku ọ̀la, awọn kan lara àwọn to fẹ dije, n so ara wọn pọ mọ aṣeyọri bi aarẹ ṣe de ipo ni ọdun meje sẹyin.""  Shehu sọ pe ọpọ eeyan lo kopa ninu eto idibo ọdun 2015, lati rii pe oludije ninu ẹgbẹ́ alatako gba ijọba lọwọ aarẹ to wa nipo, fun igba akọkọ, lai mu wahala kankan dani.   ""Àwọn kan lara wọn gba aarẹ ni imọran lati dije, awọn kan pinnu lati kọ́ ẹgbẹ́ oselu APC, to pada di atọna iṣẹgun ti awọn apapọ ẹgbẹ́ alatako ko ri ṣe tẹ́lẹ̀.  "" O le jẹ pe awọn eeyan perete lo gbe awọn igbesẹ naa, ṣùgbọ́n obitibiti miliọnu eeyan lo dibo fun igbesẹ wọn.  "" Nitori naa ni ẹnikẹ́ni ko ṣe gbọdọ sọ pe agbara oun lo gbe aarẹ wọle.""  Shehu sọ pe ẹni to bá ni ipinnu ati eto lati mọ le ipilẹ ti Buhari fi lélẹ̀, ni yoo ṣoju APC ninu eto idibo."	https://www.bbc.com/yoruba/articles/cq5059yj94vo
health	Siji Ọlamiju: Paracetamol àti ìyẹ̀fun bleach tí àwọn ọlọ́jà ń lo láti ṣe GààríÌ ti mú kí ijọba pariwo síta	Awọn agba bọ wọn ni ọna ọfun ni ọna ọrun. Amọṣa ki ọpọ ma baa gba ọna ati jẹ Gaari di ero ọrun lo mu ki ijọba ipinlẹ Ọṣun maa pariwo tantan si eti awọn araalu paapaa awọn to n ṣe Gaari ni ipinlẹ naa. Ijọba ipinlẹ Ọṣun ti ke sawọn olounjẹ nipinlẹ ọhun lati dẹkun aṣa lilo ogun paracetamol lati fi se ẹran rọ tabi lilo eroja ifọṣọ 'bleach' fun ṣiṣe Gaari lati mu ki Gaari ati fufu tubọ funfun sii. Amugbalẹgbẹ fun gomina ipinlẹ Ọṣun lori ọrọ ilera, apoogun Siji Ọlamiju pẹlu kọmiṣọna fun iroyin ati itaniji, Funkẹ Ẹgbemode lo pe ipe yii lati ṣalaye awọn ijamba ti irufẹ igbesẹ bẹẹ lee ko ba ẹya ara bi ifun, ẹdọ, kidirin ati ọkan. Ọlamiju ni ijọba ṣẹṣẹ ṣawari aṣa naa ni nipasẹ awọn oṣiṣẹ ilera ti wọn yan lati ṣe abẹwo sawọn ileewosan ilera alabọde kaakiri ipinlẹ naa. Wọn ni iwa ọdaran paraku ni aṣa naa leyi ti awọn to n ṣe e gbọdọ dẹkun rẹ ki ọwọ palaba wọn to segi. O ni erooja ifọṣọ ni Hypo ti ko si yẹ ko maa kan ara ki a to ma sọ inu ikun. kọmiṣọna fun iroyin ati itaniji, Funkẹ Ẹgbemode ni ijọba ipinlẹ Ọṣun yoo bẹrẹ eto itaniji jakejado ipinlẹ naa lori rẹ. O ni ijọba ti ṣakiyesi pe awọn eeyan kan n lo ogun ara riro paracetamol lati se ẹran rọ ati lati se ẹsẹ maluu to ba le lati din inawo ati akoko wọn ku.	https://www.bbc.com/yoruba/afrika-51044378
entertainment	Kunle Fela Anikulapo-Kuti: Olótìítọ́ ni Fẹla	Ó pé ọdún méjìlélógún báyìí tí abàmì ẹ̀dá Fẹla Anikulapo Kuti re 'bi àgbà ń re ní ọjọ́ kejì oṣù kẹjọ ọdún 1997. Ọpọlọpọ ni ko lee gbagbe Fela ati ipa ti o ko loke eepẹ nigba to wa laye ni Naijiria koda ni gbogbo agbaye. A ó san ẹ̀san ire fún ẹbí Richard, a ó sí san owó gbogbo ètò ìsìnkú - Iléesẹ́ ọṣẹ tí akẹ́kọ̀ọ́ UI kú sí Àgbà òṣèré tíátà míràn tún jáde láyé! Ìròyìn ayọ̀! Amitabh Bachchan bọ́ lọ́wọ́ COVID-19 'Ẹ̀yin obìnrin ẹ wá kẹ́kọ̀ọ́ ìbálòpọ̀ láti tẹ ọkọ yín lọ́rùn'	https://www.bbc.com/yoruba/afrika-45041628
entertainment	Ìròyìn òfegè ni pé Alabi Yellow jáde láyé lánàá	Ọjọ Aiku, to jẹ ọjọ kọkanla, oṣu Keje, ọdun 2021 ni iroyin jade pe gbajumọ oṣere tiata Yoruba, Samuel Alabi Oludayo Akinpelu, ti ọpọ mọ si Alabi Yellow ti jade laye. Bo tilẹ jẹ pe ko lootọ ni Alabi Yellow ti dagbere faye, ṣugbọn o ti to nnkan bii ọdun meji sẹyin ti Alabi Yellow ti ku. Ọdun 2019 ni Alabi Yellow fi aye silẹ lẹni ọdun mejilelọgọta nile rẹ to wa lagbegbe Ikorodu, niluu Eko. Ṣaaju ni iroyin iku rẹ ti kọkọ gbode kan lori ayelujara lọdun naa lọhun ki ojugba rẹ ninu iṣẹ tiata, Saidi balogun to fidi iroyin naa mulẹ. Alabi yellow ti kọkọ n ṣaisan rọpa-rọsẹ ki ọlọjọ to de. Lara awọn to gbe owo fun lati fi tọju ara rẹ ni gbajugba wolii obinri ijọ alaṣọ funfun, Esther Ajayi, to fi mọ awọn oṣere ẹgbẹ rẹ. Iroyin iku rẹ ba ọpọ awọn ololufẹ rẹ lojiji nitori o ti kọkọ kopa ninu ere kan ti Kunle Afolayan gbe jade ti akọle rẹ n jẹ Mọkalik. Ìròyìn ayọ̀! Emir tí wọ́n jígbé ní Kaduna gba ìtúsílẹ̀, báwó ló ṣe ṣeé láàrin ọ́jọ́ méjì? Fiimu Mọkalik ọhun jade loṣu Karun un, ọdun 2019, ki Alabi Yellow to fi aye silẹ. Titi di askoko ti a n ko iroyin yoi jọ, ako le sọ eredi ti awọn eeyan kan ṣe n gbe iroyin naa kiri olooge naa ṣẹṣẹ jade laye nigba ti iṣẹlẹ naa ti waye ṣaaju ni nnkan bii ọdun meji sẹyin?	https://www.bbc.com/yoruba/media-57803130
politics	Bode George fẹ́ kí àwọn ẹgbẹ́ òṣèlú  dáwọ́ ìpolongo ìbò dúró ná torí àjálù omíyalé	Asiwaju ẹgbẹ oṣelu PDP kan, Bode George ti ke s’awọn ẹgbẹ oṣelu lorilẹede Naijiria lati dawọ duro na lori eto ipolongo ibo wọn nitori awọn eeyan to n foju wina ajalu omiyale kaakiri orilẹede Naijiria bayii. Ọrọ rẹ n jẹyọ lẹyin ti oludije fun ipo aarẹ lẹgbẹ oṣelu Labour, Peter Obi, sọrọ sita pe o yẹ k’awọn ẹgbẹ oṣelu fi eto ipolongo ibo rọ sibikan naa nitori ajalu omiyale to ti gbẹmi ọpọ, to si tun ti sọ ọpọ miran di alainilelori jakejado Naijiria. Ninu ọrọ rẹ, Oloye Bode George sọ pe, “Bi irufẹ ajalu bayii ba ti waye, o yẹ ki a ba awọn to ba kan kẹdun papaa fun ẹmi ati dukia awọn eeyan to wa nibẹ.” Igbakeji alaga apapọ egbe PDP nigbakan ri naa wa slaye ninu ifọrọwọrọ kan pẹl’awọn akọroyin pe Oun faramọ fifi ipolongo ibo ti sẹgbẹ kan fun igba diẹ naa lati lee mọ ọna ti wọn lee gba da si wiwa ojuutu si ipenija awọn eeyan naa “lati tubọ mu ki igbẹkẹle awọn eeyan wọnyi tubọ gbopọn sii pe lootọ la ni awọn alakoso to dara ti yoo tukọ orilẹede yii fun wọn.” Oloye Bode George tun sọ pe ṣiṣe ipolongo lasiko yii to pe awọn eeyan n fara gba ajalu omiyale yii ko dara to. O wa ke si ẹgbẹ oṣelu PDP to jẹ ẹgbẹ oṣelu rẹ lati ṣiwaju lori igbesẹ yii ki wọn si ba awọn alẹnulọrọ lẹdi apo pọ lori ajalu naa ati didẹkun rẹ.	https://www.bbc.com/yoruba/articles/c6pz0k651lvo
entertainment	Baba Ijesha: Iyabo Ojo ní bí wọn bá tú afurasí náà sílẹ̀, òun yóò da padà sí àtìmọ́lé	"Gbajumọ osere tiata, Iyabo Ojo ti ke gbàjare si awọn ọmọ Nàijíríà, láti gbáruku ti ọ̀rọ̀ ọmọ tí Bàbá Ijesha se iwa ibajẹ pẹlu rẹ, kí ìyà  má jẹ Damilola Adekoya, ti gbogbo eniyan mọ̀ sí Princess Comedian gbé. Nínú fídíò kan tó ṣe loju òpó instagram rẹ lalẹ ọjọru lo ti n kígbe pé, awọn ti gbọ pé àwọn kan fẹ gba ọ̀nà ẹburu yọ Baba Ijesha kuro ni àhámọ́ ọlọpaa. Ó ní tí wọ́n bá tú Baba Ijesha sílẹ̀, òun tìkara òun yóò tun gbé lọ sí ẹ̀wọn pada àti pe ó pọn dandan ki wọ́n ṣe idajọ́ fún nílé ẹjọ. Iyabo Ojo ni pẹ̀lú gbogbo nǹkan ti òun ti fi ojú ohun ri nipa nǹkan ti baba Ijesha ṣe si ọmọde naa, nínú fọ́nran aworan ti Princess fún òun láànfàni láti wo, ijiya to tọ gbọdọ wa fun afurasi naa. "" Tí wọ́n bá fi Baba Ijesha silẹ̀, a ó tún mú"" Gbogbo obi ni yóò dide láti gbèjà Princess lórí ọ̀rọ̀ tó wà nílẹ̀ yìí. Iyabo Ojo ni òun ń kede lórí fọ́nran náà, láti pe gbogbo àwọn tó n pete pèrò láti yọ Bàbá Ijesha kuro nínú ipò tó wà lọ́wọ́lọ́wọ́ bayii, pe ki wọn mase dan wo rara. Gbajúgbajà òṣèrè náà ní kò sí bí ó ti wù kó pẹ́ tó kí àwọn òṣìṣẹ́ ilé ẹjọ́ to n wosẹ niran bayii to wọle, ó si di dandan kí àwọn ọlọpaa gbe lọ sí ilé ẹjọ́. Ó ni gbogbo àwọn eléré tíatà tí n pe òun láti jámi lórí ọ̀rọ̀ yìí sùgbọ́n orí òtítọ́ ni òun dúró lé, ìdájọ́ òdodo si ni òun wà. Iyabo Ojo wá ké pe Gómìnà ìpínlẹ̀ Eko àti Iyawo rẹ̀ pẹlu gbogbo àwọn bọ̀rọ̀kìní láwùjọ, láti dá sí ọ̀rọ̀ yìí, ki wọn si gba ìdájọ́ fún ọmọ náà. Ọrọ ẹsun ifipa ba ọmọde lopọ ti wọn fi kan gbajumọ osere tiata lede Yoruba, ti ọpọ mọ si Baba Ijesha, tun ti n fa wahala miran lagbo tiata. Idi ni pe oniruuru awọn osere tiata yii ni wọn n sọ ero wọn sori ayelujra lori isẹlẹ naa, tawọn miran si n kọju ija nla sira wọn. Bi awọn osere tiata kan se gba pe o yẹ kawọn osere yoku se atilẹyin fun baba Ijesha ni, ti ko si yẹ ki wọn ti i maa se idajọ rẹ. Ni awọn miran n gbara ta pe, osere tiata ti wọn fi ẹsun kan naa ti jẹwọ fun ọlọpaa nipa ẹsun yii, ti wọn si n bu ẹnu atẹ lu igbesẹ rẹ naa. Bẹẹ ba gbagbe, a ti kọkọ mu iroyin wa fun yin nipa bi osere tiata lede Yoruba meji, Iyabo Ojo ati Foluke Daramola se n ta ko ara wọn lori isẹlẹ yii. Bakan naa ni awọn gbajumọ osere tiata Yoruba lọkunrin meji, Legemiami ati Yomi Fabiyi naa ti sọrọ nipa isẹlẹ yii, eyi to ti n fa awuyewuye. Yomi Fabiyi, ninu ọrọ rẹ to gbe sori ayelujara Instagram rẹ, lo ti n tako awọn akẹẹgbẹ rẹ to ti sọrs saaju nipa Baba Ijesha , paapa awọn to n yọ suti ete si pe ki wọn sọra se. Awọn ọrọ rẹ naa lo dabi eyi to n tako awọn ohun ti Iyabo Ojo ti sọ saaju lori ẹsun ti wsn fi kan Baba Ijesha. ""Igba ti mo maa n ri awọn akẹẹgbẹ mi ki wọn jade sita lati sọrọ, nigba ti wọn ba fẹ bu ẹnu atẹ lu akẹẹgbẹ wọn kan to jin si koto tabi to wa ninu wahala. Wọn gbagbọ pe ko si ẹnikẹni to le se ohunkohun fun wọn, o si yẹ ki wọn maa ranti pe Ọlọrun n bẹ o."" Ọrọ naa lo bọ si apo ibinu Iyabo Ojo, ti oun ati Yomi Fabiyi si jọ n fi atẹjisẹ sọwọ si ara wọn lori Whatsapp. Amọ nigba to ya, Yomi gbe ọrọ naa soju opo Instagram rẹ, to si tun bi Iyabo ninu, ti onitọun si pada fun Yomi ni oko ọrọ pe oun lo n fi ọrọ to kọ naa ba wi. Ninu esi rẹ, Iyabo ni Yomi n fi owe pe oun ni onidọti ati alaye dojuru, ti ko si le jẹ oun lo n ba wi laelae. O wa ke si Yomi Fabiyi lati lọ wadi otitọ ọrọ nipa ohun ti Baba Ijesha se ni agọ ọlọpaa to wa ni Panti nilu Eko tabi ko lọ bi Princess, iya ọmọ naa. ""Yomi Fabiyi, to ba fẹ ba eeyan lorukọ jẹ, kii se iru emi lo mẹnuba. Bi ọrọ ba se jẹ ni mo maa n sọ, emi kii se asajẹ ma sẹ, ẹ ma jẹ ka maa pọn jẹbẹ ni akisa. Amọ se ni Yomi Fabiyi naa tun fesi pada fun Iyabo Ojo pe ko le jẹ oun lo n ba mi, boya oun ati Baba Ijesha lo ni asamọ to n pa. ""Igi imu jinna sori. Asọ ti wọn ba ba lara egungun temi, temi lo n se. N ko ni ba ọ maa gba ọrọ bii ẹni gba igba ọti nitori mo ni iyi ati apọnle ju bayẹn lọ."" Lẹyin naa lo ba lọ se fidio kan soju opo Instagram rẹ, eyi to fi n fesi ọrọ pada ransẹ si Iyabo Ojo Ọrọ naa ko tan rara ninu Iyabo Ojo lori esi ti Yomi Fabiyi fọ fun pada ninu fidio to se, toun naa si jade lọ se fidio mii pada loju opo Instagram rẹ lati rọ ojo epe le Yomi Fabiyi lori. ""Yomi Fabiyi, jade sita ki n sọ ọrọ si ẹ lori live fidio yii, o dabi ẹni pe ori rẹ ti yin. Iwọ ni o lawọn nnka ju mi lọ, sebi iwọ ni ọmọ isẹ baba Suwe."" Iyabo ni ojoojumọ ni Yomi Fabiyi maa n lọgun Baba Suwe tori pe o se oore fun. ""Yomi, ori rẹ ti daru, ori rẹ ti yin. O ni ka ma sare se ipinnu, iwọ gan lo n ba aye Baba Ijesha jẹ. Mo ti ransẹ si ninu ẹwọn to wa pẹlu."" Iyabo ni Yomi lo maa n jẹ ki awọn osere yoku maa sọ ohun to wu wọn."" Iyabo, ẹni to n fi ibinu sọrọ lori fidio naa ni ọrọ ti iru awọn Yomi n sọ lo mu ki awọn osere yoku maa se atilẹyin fun iwa ti Baba Ijesha hu. ""Yomi Fabiyi, o n fi ara rẹ we mi, to ba ni asọ to mi, o ko le ni akisa to mi nitori nigba ti mo n jijagudu lati ko ọrọ mi jọ, nibo ni iwọ wa. O n kọ oyinbo ofo ati isọnu, to ba jẹ ọmọ rẹ ni Baba Ijesha se iru rẹ fun, se o  maa ni o fẹ wo fidio. Emi ya were gan ni, abi olori... ni ẹ ni?"" Iyabo Ojo wa n leri leka pe Yomi Fabiyi ko ni le wọ ilu oyinbo, ti ko ba sọra, tori ohun yoo ba na tan bii owo, ti wọn yoo si fontẹ lu orukọ rẹ. ""Ẹni to ba n se atilẹyin fun afipabanilopọ, afipabanilopọ ni oun naa. Mo kuro ninu awọn to le maa fi tayin ati awọn olori... ti wọn n satilẹyin fun ọ, tẹ jọ n ba ọmọde lopọ. Mo ti wo fidio bi Baba Ijesha se yaju si ọmọdebinrin naa, o si foju han pe baba Ijesha jẹbi ẹsun naa bajẹbajẹ, ti wọn ba fi silẹ, maa tun da pada sẹwọn. Iyabo Ojo ni ọmọ ọdun meje si mẹjọ ni ọkunrin kọkọ bami sere oge, ti n ko si le sọ fun iya mi. Mo si ri ibi ti Baba Ijesha ti n ti ọwọ bọ ọmọde naa nidi. ""To ba se emi ni ọrọ ọmọ yii sẹlẹ si, boya si ọmọ mi ni tabi ọmọ ọmọ mi, maa se aye onitọun basubasu, mo si n kilọ fun gbogbo ẹyin tẹ n se bẹẹ lati sọra. O wa n fọwọ ta Yomi Fabiyi laya pe to ba to bẹẹ, ko yọju si atimole ti Baba Ijesha wa ni Panti, ti wọn ko ba ni ti mọle. O ni ""Yomi Fabiyi, mo ni ẹ lọkan tori ọmọde ti ọrọ naa kan, abi bawo ni ọrọ Baba Suwe to gbe oogun oloro Cocaine se papọ mọ ti ọmọde ti baba Ijesha n la.' Iyabo Ojo tun wọn epe miran jolẹ lori Baba Ijesha ati awọn eeyan to n tii lẹyin, to si tun kede pe oun ti da duro, ti oun si ti fi agbo tiata Yoruba wọn silẹ."	https://www.bbc.com/yoruba/afrika-56915507
entertainment	Sikiru Ayinde Barrister, Barry wonder gbajúmọ̀ olórin Fuji tó ṣiṣẹ́ sọ́jà, tẹ̀wé-tẹ̀wé àti akọ̀wé iléèṣẹ́	Iku n pani, ilẹ n jẹyan. Oni lo pe ọdun mẹwaa geerege ti ilumọọka olorin Fuji, Alhaji Sikiru Ololade Ayinde Balogun Barrister jade laye. Ọjọ kẹrindinlogun, oṣu kejila, ọdun 2010 ni Barrister dagbere faye ni ile iwosan kan nilu London. Ẹbi. ọrẹ ati awọn ololufẹ rẹ ni wọn n ṣeranti Barrister lonii. Ibẹrẹ igbe aye Sikiru Ayinde Barrister? Ogbeni Salawu Balogun, alapata ẹran lo jẹ baba to bi Sikiru Ayinde Barrister nigba ti iya rẹ jẹ oniṣowo pẹẹpẹẹpẹ. Wọ̀n bi Barrister ni ọjọ kẹsan-an, oṣu Keji, ọdun 1948 sinu ẹbi Salawu Balogun nilu Ibadan. Iṣẹ alapata ẹran ni baba rẹ n ṣe, iya rẹ si jẹ oniṣowo. Sikiru Ayinde lọ si ile ẹkọ alakọbẹrẹ Muslim Mission School, ati Model School ni Mushin, nipinlẹ Eko. Lẹyin naa lo k nipa bi iwe titẹ ati awọn iṣẹ ọfiisi mii nile ẹkọ giga Yaba Polytechnic. Lati ọdọ ni Ayinde Barrister ti bẹrẹ orin kikọ pẹlu ẹka ori 'Were'. Asiko awẹ Ramadan ni wọn ma n kọ iru orin yii lati ile kan si ile mii. O siṣẹ atẹwe nileeṣẹ to n ṣe ọti, Nigeria Breweries. Lẹyin naa lo ṣiṣẹ akọwe nileeṣẹ ologun Naijiria lasiko ogun abẹle. O jẹ ọmọ ogun labẹ idari Ọgagun Adeniran, o si jagun nilu Akwa, Abagana ati Onitsha. Nigba to pada de lati oju ogun, wọn gbe e lọ si olu ileeṣẹ ologun to n ṣe ifimufinlẹ, ni Apapa nilu Eko, ko to o tun lọ si Army Resettlement Centre ni Oshodi. O kuro ninu iṣẹ ologun, lo fi di olorin Fuji patapata, to si da ẹgbẹ akọrin rẹ  'Supreme Fuji Commanders' silẹ. Lọdun 1966, Sikiri ayinde Barrister gbe rẹkọọdu orin rẹ akọkọ jade. Lasiko naa, ibi ariya ni oun ati awọn ọmọ ẹgbẹ rẹ ti ma n kọrin ni awọn agbegbe Ebute Meta, ati fun awọn ololufẹ rẹ ni Mushin. O pada gbe awọn rẹkọọdu mii jade labẹ ileeṣẹ African Songs Ltd, ko to o da ileeṣẹ ti ẹ, Silky-Oluyole Records, silẹ. Nigba ti yoo fi di ọdun 1980, Ayinde Barrister ati orin Fuji ti di itẹwọgba laarin gbogbo ẹsin to wa ni Naijiria. Lọdun 1982, ija nla waye laarin Kollington Ayinla, to jẹ ọrẹ rẹ, ati olorin Fuji mii. Barrister gbe orin kikọ de ilẹ okeere, to si ṣe ariya ita gbangba ni awọn ilu bi London lọdun 1990 ati 1993. Eyi lo bi orin Fuji Garbage. Orin Fuji ti Sikiri Ayinde Barrister kọ nigba aye rẹ jẹ akojọpọ Apala, Sakara, Awurebe ati awọn mii. Orin rẹ si ma n da lori aṣa, ikilọ iwa, ibọwọ f'agba, oṣelu ati igbokegbodo eeyan laye. O si tun ma n fi orin ki awọn gbajumọ ni awujọ. Ọpọlọpọ ami idanilọla ni Ayinde Barrister gba fun iṣẹ orin kikọ. Lara wọn ni idanilọla pẹlu Member of the Order of the Federal Republic (MFR), ti Aarẹ Olusegun Obasanjo fun lọdun 2006. A ko le sọ daju pe gbogbo orin to kọ niyii. O ṣe e ṣe ki awọn mii wa ti a ko mọ.	https://www.bbc.com/yoruba/55329542
politics	Buhari vs Atiku: Atiku ní kí ilé ẹjọ́ kéde òun gẹ́gẹ́ bí ẹni tó jáwé olúborí	Atiku ní kí ilé ẹjọ́ kéde òun gẹ́gẹ́ bí ẹni tó jáwé olúborí nínú ìbò ààrẹ àbí kó kéde ìdìbò míràn Igbakeji aarẹ Naijiria tẹlẹ to tun jẹ oludije sipo aarẹ labẹ asia ẹgbẹ PDP, Atiku Abubakar ti gba ile ẹjọ to gaju lorilẹ-ede yii lọ. O ni oun gbe igbesẹ, lati pe ẹjọ kotẹmilọrun lori esi idibo sipo aarẹ to waye loṣu keji ọdun yii. Lọjọ kọkanla oṣu yii ni ile ẹjọ to n gbọ ẹsun eto idibo ti kede aarẹ Muhammadu Buhari gẹgẹ bi ojulowo ẹni to jawe olubori ninu idibo naa, to si da ejọ Atiku nu. Igbimọ naa ni awọn ẹlẹri ti Atiku ko wa sile ẹjọ ko lee fi idi ọrọ mule pe aarẹ Buhari ṣe magomago ninu idibo ọhun. Bẹẹ ni igbimọ naa tun ṣalaye pe ẹgbẹ PDP ko pese ẹri to daju lati fi han pe, oludije ninu ẹgbe APC ko ni iwe ẹri to yẹ lati dije sipo aarẹ. Agbẹjọro agba fun Atiku, Mike Ozekhome ni, ipẹjọ naa da lori idi mẹrindinlaadọrin ti ko fi yẹ ki ile ẹjọ to n gbọ ẹsun eto idibo kede aarẹ Buhari gẹgẹ bi ẹni to jaweolubori ninu idibo to kọja. Bi o tilẹ jẹ pe Ozekhome ko mẹnuba ọpọ ninu awọn idi ti ẹjọ kotẹmilọrun naa da le lori, sugbọn ẹjọ naa rọ mọ ọrọ iwe ẹri aarẹ Buhari ati ẹrọ ayara bi aṣa ajọ INEC. Atiku n fẹ ki ile ẹjọ giga yii da idajo ti igbimọ to n ri si eto idajọ idibo da lọjọ kọkanla oṣu yii nu, ko si kede oun gẹgẹ ẹni to yege ninu idibo ọhun. Bi ile ẹjọ naa ko ba lee ṣe eyi, Atiku fẹ ki ile ẹjọ giga naa da ibo sipo aare naa nu, ko si kede pe ki idibo miran waye.	https://www.bbc.com/yoruba/49814958
entertainment	Lizzy Anjorin: N kò fẹ́ Aláàfin o, àmọ́ ó ní ń kò gbọdọ̀ wá sí ààfin láìmú ọkọ wá	Alhaja Lizzy Anjọnrin Lawal ti ọpọ maa n pe mi ibu owo Mama Florida, tun ti ja gudugbẹ ọrọ lulẹ lori irin ajo aye rẹ, ki o to ṣe igbeyawo. Ninu fọnran kan to gbe sori ayelujara, Lizzy ni ''gbogbo obinrin ni aṣẹwo, amọ, awọn ọkunrin ṣẹwo ju awọn obinrin lọ.'' Ṣugbọn Lizzy fikun ọrọ rẹ pe, awọn onitiata papa julọ awọn obinrin ninu wọn, lo ṣe ọmọluabi ju. Lizzy ṣalaye pe ''nigba naa lọun, Mr Lawal maa n fun mi lowo, o dẹ maa n dun mọ mi gan an. Mr Lawal lo kọkọ gba ile fun mi niluu Eko nitori mi o nile nigba naa. Nigba to to asiko fun mi lati yan, gomina ati ọba alaye wa lara awọn to kọ ẹnu ifẹ si mi, ṣugbọn kii ṣe Alaafin o. Ẹ tiẹ gbọ na, ẹyin ti ẹ ni mo n fẹ Alaafin, bawo ni mo ti maa ‘handle’ baba? Alaafin gan an lo sọ fun mi pe ti n ko ba ti mu ọkọ wa, n ko gbọdọ de aafin mọ. Mo jẹ obinrin to jẹ pe awọn ọkunrin maa n nifẹ mi gan an. Mo fẹ ra ''sperm'' lati bimọ nipa ilana ''surrogate'' tori ko si ohun to buru nibẹ. Ṣugbọn ayẹwo fihan pe ọjọ igbeyawo mi gan an ni mo loyun. Mi o kii n fẹ ki eeyan ṣe awọn nkan ti mi o le ṣe fun eeyan fun mi. Bi a ti ni kọmiṣọnna, minisita atawọn ipo mii, ni emi naa ni ipo mi lawujọ ti ẹnikẹni ko mọ. Iru awọn ọrẹ ti mo n ba a rin kii ṣe awọn ọrẹ ti ẹ le maa ri kaakiri. Ti a ba ti ja tan, kiakia naa ni a maa ti ba ara wa ṣere pada, e wo ni ki a ku si idi ija? Iwọ lẹnu ohun to ba wu ẹlẹnu lo le fi ẹnu rẹ sọ nipa mi. Ti temi ni pe ti ko ba ti si wahala nile mi atawọn ti a n jọ n gbe, ti arin emi ati Ọlọrun mi si dara, o ti tẹ mi lọrun. Ninu ọrọ ọkọ rẹ, Alhaji Lateef Lawal Adegboyega sọ pe Lizzy ko ni aṣiri kankan niwaju oun. O ni nigba ti oun pade Lizzy fun igba akọkọ, oun ko le kọ ẹnu si i tori oju n ti oun. ''Lẹyin ti a pade ara wa ti a si fi ara wa silẹ, mi o fẹ iyawo kankan titi di igba ti a fi pade ara wa. Ṣugbọn mo ni awọn ti a jọ maa n gbe si ara wa lẹnu lasan an ni. Igba ti a maa fi fẹ ara wa pada, ko si iyawo kankan lọdọ mi nigba naa. Ọpọ lo n sọ pe iyawo mi ti fi ile ọmọ rẹ ṣe oogun owo ṣaaju igbeyawo wa. Ọrẹ mi kan gan an beere lọwọ mi lọjọ keji igbeyawo wa pe se iyawo mi si le bimọ. Iyawo mi lo jẹ, ko baa lowo ju Alakija lọ, ko tun ni ju mi lọ, o gbọdọ gbọ ọrọ si mi lẹnu.	https://www.bbc.com/yoruba/afrika-58168960
sports	Premier League: Ọ̀mì ayò kan ni Man U àti Liverpool gbá!	Ọmi ayo kan naa ni Manchester United ati Liverpool gba ni idije Premier League to n lọ lọwọ. Eyi ko sẹyin bi ikọ Liverpool ko se le e fakọyọ gẹgẹ bi ikọ ti wọn ko tii na fun igba mejidinlogun ni idije Premier League. Marcus Rashford ti ikọ Manchester United lo koko gba bọọlu sinu awọn, ki saa kini ifẹsẹwọnsẹ naa. O ku isẹju marun un ki ifẹsẹwọnsẹ naa pari ni Adam Lallana ti ikọ Liverpool fi ọba le fun wọn, ti ifẹsẹwọnsẹ naa si pari si ọmi ayo kan(1-1).	https://www.bbc.com/yoruba/50118249
sports	Tokyo 2020: Wo tábìlì ìṣirò Olympic tó kọjá àtàwọn orílẹ̀èdè tó ti gba àmì ẹ̀yẹ láti ọdún 2000	Ere idaraya Olympic to waye nilu Tokyo lorilẹede Japan bẹrẹ ni ọjọ Ẹti, ọjọ Kẹtalelogun osu Keje ọdun 2021, to si pari ni ọjọ Aiku, ọjọ Kẹjọ osu kẹjọ ọdun 2021. Ọpọ orilẹede lo gba oniruuru ami ẹyẹ Wura Fadaka ati Baba ninu idije naa. Koda, orilẹede wa Naijiria gan gba ami ẹyẹ fadaka meji ati Baba kan ninu idije Olympic kan, ta si gbe ipo kẹrinlelaadọta. Awọn akojọpọ ree nipa awọn koko ohun to waye ninu idije naa, to fi mọ awọn orilẹede to gba ami ẹyẹ ati awọn oludije wọn.	https://www.bbc.com/yoruba/afrika-58187209
health	Coronavirus in Africa: Orílẹ̀èdè 11 ni kò tí ì ní àrùn Coronavirus ní ilẹ̀ Afrika	O ti to ẹniyan irinwolelẹgbẹrun (1,400 ) to ti ni arun Coronavirus kaakiri ilẹ Afrika , ti ọpọlọpọ si n gbiyanju lati wa ọna abayọ si ajakalẹ arun naa ni Afrika. Gẹgẹbi iroyin ti Ajọ Ilera Agbaye, WHO gbe jade, arun Coronavirus ni ilẹ Afrika fi lede pe awọn ilẹ yii ti n peleke si ni awọn orilẹede to ku ni agbeegbe naa. Orilẹede mẹtalelọgọrin lo ti ni iha ila orun, iwọ orun ati gbungun ilẹ Afrika to fi mọ ariwa ilẹ naa lo ti ni arun Coronavirus naa. Ijọba orilẹede Senegal, Ivory Coast ati South Africa ti kede ofin konile o gbele, eyi jẹ ọkan lara ọna lati dẹkun itankalẹ arun coronavirus lawọn orilẹede naa. Aarẹ orilẹede Senegal, Macky Sall ṣalaye pe eto konile o gbele ọhun yoo bẹrẹ laago mẹjila alẹ oni ọjọ Iṣẹgun. Aarẹ ni ijọba oun tun fofin de rinrin kaakiri ẹnikan lati aago mẹjọ alẹ si aago mẹfa aarọ ọjọ keji. Ijọba ti ko awọn ologun ati ọlọpaa jade lati maa mu awọn to ba fẹ kọ eti iku si ofin konile o gbele naa. Eeyan mọkandinlọgọrin ni akọsilẹ sọ pe wọn ti ni arun covid-19 lorilẹ-ede Senegal ninu eyi ti awọn meji ti kuro nile iwosan lẹyin ti wọn gbadun tan. Ivory Coast Aarẹ orilẹ-ede Ivory Coast, Alassane Ouattara naa ti sọ pe eto konuile o gbele yoo bẹrẹ lati aago mẹsan alẹ si marun un owuro lati oni ọjọ Iṣẹgun. Bakan naa ni aarẹ Ouattara kede titipa awọn ile ọti ati rinrin kaakiri ni olu ilu orilẹ-ede naa, Abidjan. Ijọba gbe igbesẹ yii lẹyin ti awọn to n ni arun naa n pọ si kaakiri Ivory Coast. South Africa Aarẹ South Africa, Cyril Ramaphosa ti kede nnkan o fara rọ fun ọjọ mọkanlelogun ni orilẹ-ede naa nitori arun coronavirus. Nigba to n sọrọ, aarẹ Ramaphosa ni igbesẹ ijọba yoo lagbara lori ọrọ ati dena arun covid-19. Eeyan meji le ni irinwo lo ti ni arun coronavirus bayii lorilẹ-ede South Africa eleyi to jẹ ilọpo mẹfa awọn to ni arun naa nigba ti aarẹ Ramaphosa bawọn eeyan South Africa sọrọ lori arun covid-19. Aarẹ Ramaphosa kede pe laago mejila alẹ Ọjọbọ ni ofin konile o gbele naa yoo bẹrẹ kaakiri orilẹ-ede South Africa. Ramaphosa ni ijọba ko faye gba ẹnikẹni lati kuro nile, bakan naa lawọn ṣọọbu yoo wa ni titi pa ayafi awọn ibi ti wọn ba ti n ṣiṣẹ ko ṣee maa nikan loku. O fikun ọrọ rẹ pe ijọba yoo kọ ibugbe pajawiri fawọn ti ko nile lori. Amọ ofin naa yọ awọn oṣiṣẹ eto ilera silẹ nitori iṣe pataki iṣẹ wọn lawujọ.	https://www.bbc.com/yoruba/afrika-52014964
religion	Catholism: Ìdìbò náà ló tako àṣà kí àwọn àlùfáà ìjọ máṣe fẹ́ ìyàwó	Awọn Bisọọbu Ijọ Aguda ti dibo lati gba awọn baale ile laaye lati jẹ Alufa ni agbeegbe Amazon, eleyii ti yoo tako ipilẹ ijọ naa to ni pe awọn alufaa ki i fẹ iyawo. Awọn Bisọọbu naa di ibo yii lasiko ipade apapọ gbogbo-gboo Synod, nibi ti awọn bisọọbu to le ni ọgọrun ti pejọ ni Vatican ni agbeegbe Amazon, nibi ti awọn alufaa ti sọwọn. Awọn ọmọ ijọ Aguda to bu ẹnu atẹ lu igbesẹ naa ni ko yẹ ki wọn gba awọn baale ile laaye lati jẹ alufaa nitori yoo ba ododo ati iwa mimọ ti o rọ mọ isẹ alufaa ninu ijọ naa. Amọ awọn ti wọn gboriyin fun igbesẹ naa ni awọn baale ile ti awọn eniyan mọ fun iwa mimọ yẹ ko le e jẹ Alufaa, lati le e fun awọn eniyan to wa ni igberiko lanfaani lati le ni Alufaa ninu ijọ. Ki ipinnu naa to wa si imusẹ, Olori Ijọ Aguda lagbaye, Poopu Francis gbọdọ bu owo lu igbesẹ naa, ti awọn eniyan naa si woye pe, o yẹ ki Poopu Francis naa sọ ero rẹ lori idibo naa, ki ọdun yii to pari.	https://www.bbc.com/yoruba/agbaye-50200652
politics	Ta ló pa ọmọ ẹgbẹ́ PDP l‘Oyo èyì tó fẹ́ fa wàhálà sílẹ̀ láàrin PDP àti APC?	Ẹgbẹ oṣelu PDP ni fi ẹsun kan ẹgbẹ oṣelu APC nipinlẹ Oyo pe wọn lọwọ ninu iku ọmọ ẹgbẹ rẹ kan, Hakeem Mudashiru. PDP ni awọn ọmọ ẹgbẹ oṣelu APC naa lo ṣekupa ọkunrin naa niluu Oyo. Ninu atẹjade kan ti agbẹnusọ ẹgbẹ oṣelu PDP nipinlẹ Oyo, Akeem Olatunji fi lede, o ni ile mọlẹbi oloogbe naa ni awọn aṣekupani naa ti gba ẹmi Hakeem Mudashiru. O ni laipẹ yii ni awọn pariwo sita lori bii awọn kan ṣe n paarọ paali ipolongo ibo Gomina Seyi Makinde, ti wọn si gbe ti oludije sipo aarẹ APC sibẹ. Ẹgbẹ oselu PDP nipinlẹ Oyo wa yan pe awọn osojumikoro to wa nibi isẹlẹ naa sọ fun ẹgbẹ pe, awọn janduku ọhun lo jẹ awọn ọmọ ẹgbẹ oṣelu APC. Olatunji wa kede orukọ olori awọn janduku to lewaju awọn janduku naa wa ṣekupa Hakeem Mudashiru. Ẹgbẹ oṣelu PDP tẹsiwaju pe bi APC ṣe n ṣe oṣelu ipinlẹ Oyo lo ‘ṣeeṣe ko fa gbọnmisi-omioto’ nipinlẹ Oyo, ti ofin ko ba tete dide si wọn. Olatunji ni gbogbo erongba APC ni lati da eto alafia to daa nipinlé Oyo ru. Wayi o, Ileeṣẹ ọlọpaa ipinlẹ Oyo ti sọrọ sita lori iku ọmọ ẹgbẹ oṣelu PDP ni ipinlẹ Oyo, Hakeem Mudashiru, to padanu ẹmi rẹ lowurọ Ọjọru niluu Oyo. Mudashiru ni iroyin ti n tan kiri pe awọn ọmọ ẹgbẹ oṣẹlu APC lo ṣe ikọlu si, ti wọn si gba ẹmi rẹ nigba ti ede ayede waye laarin wọn. Agbẹnusọ ileeṣẹ ọlọpaa ipinlẹ Oyo, Olawale Osifeso, ninu atẹjade to fi lede ni ede ayede kan lo waye laarin oloogbe ati awọn janduku kan, ti wọn si gba ẹmi rẹ. O tẹsiwaju pe baba oloogbe, Jimoh Agala lo fi to ẹka ileeṣẹ ọlọpaa ni Durbar leti ni dede ago kan abọ lọjọru. Osifeso ni iwadi awọn fihan pe awọn janduku kan lo ṣekọlu si Mudasiru, ẹni to ti ba wọn ni ede ayede tẹlẹ. “Ọwọ ti tẹ awọn afurasi mẹsan an bayi pẹlu obinrin kan ti wọn ni ẹjọ lati ro lori iku Hakeem Modashiru. “A ti gbe ẹjọ lọ si ẹka ileeṣẹ ọlọpaa to n ri si iwadi nipa iwa ọdaran, a si tẹsiwaju lori iwadi naa. “Bakan na ni kọmisọna ọlọpaa nipinlẹ Oyo wa kesi awọn ọlọpaa lati wa ni agbegbe ti isẹlẹ naa ti waye .”	https://www.bbc.com/yoruba/articles/cpel14ke5nlo
health	US Covid-19 Moderna Vaccine:Amẹ́ríkà fí abẹ́rẹ́ àjẹsára Covid-19 mílíọ̀nù mẹ́rin ṣọwọ́ sí Nàìjíríà	Ijọba orileede Amẹrika ti ṣe iranwọ abẹrẹ ajẹsara Covid-19 miliọnu mẹrin ṣọwọ si orileede Naijiria. Eyi jẹ ọna kan gbogi lati fi koju ajakalẹ aarun naa gẹgẹ bi awọn alaṣẹ Naijiria ti ṣe sọ. Yatọ si abẹrẹ ajẹsara Moderna to kan Naijiria yi, awọn orileede Afrika mii yoo gba miliọnu marundinlọgbọn abẹrẹ yi lati ọdọ ijọba aarẹ Joe Biden. Iranlọwọ abẹrẹ yi to jẹ ẹlẹẹkeji iru rẹ wa lara eto Covax ti wọn fi n ṣe iranwọ abẹrẹ ajẹsara fawọn orileede ti o ku diẹ kaato fun. Awọn alaṣẹ ileeṣẹ ilera Naijiria lo gba abẹrẹ ajẹsara yi nilu Abuja tii ṣe olu ilu Naijiria. Loṣu kẹta ọdun yi ni Naijiria tiu ṣaaju gba abẹrẹ ajsara to fẹ ẹ to miliọnu mẹrin AstraZeneca nipasẹ eto Covax yi kan naa. Lọwọlọwọ bayi, ida kan ninu ida ọgọrun awọn eeyan Naijiria lo ṣẹṣẹ ri abẹrẹ ajẹsara gba ninu awọn eeyan igba miliọnu orileede ọhun. Niṣe ni awọn alaṣẹ n bẹru pe ọwọja aarun Covid-19 ni Naijiria le bẹ silẹ nitori bi awọn to n ko aarun naa ṣe n pọ si lẹnu ọjọ mẹta yi.	https://www.bbc.com/yoruba/afrika-58067778
health	Coronavirus: Gbogbo ilé ẹ̀kọ́ alákọ̀ọ́bẹ̀rẹ̀ àti girama yóò wá ní titipá ní Italy	Orileede Italy lawọn n gbero lati ti gbogbo ile ẹkọ ati fasiti lorileede naa pa nitori ajakalẹ aisan Coronavirus. Erongba lati gbe igbesẹ yi waye nibi ipade kan tawọn alaṣẹ ijọba ṣe eleyi to n gbero pe ki wọn ti awọn ile ẹkọ pa titi di aarin oṣu Kẹta. Wọn ni eleyi jẹ ọna pajawiri lati koju aisan Coronavirus to n ja kaakiri ilẹ naa. Minisita feto ẹkọ nilẹ naa Lucia Azzolina nigba to n fesi si iroyin yi ti ọpọ ileeṣẹ iroyin ti gbe sọ pe awọn ko ti fẹnuko lori igbesẹ yi ṣugbọn awọn yoo bun wọn gbọ laipẹ. Ẹwẹ, orileede Faranse ti ti awọn ileẹkọ to wa ni agbegbe Paris pa. Ọgọfa ileewe ni yoo wa ni titi pa lawọn agbegbe ti ajakalẹ aisan yi ti peleke. Ileewe alakọbẹrẹ ati awn ileewe girama lọrọ yi kan ni ariwa Paris nibi ti eeyan meji to padanu mi wọn lọwọ aisan yi n gbe. Yatọ si Paris, orileede Saudi naa ti kede pe awọn ko ni gba nikẹni laye yala ọmọ ilu tabi alejo lati kopa ninu Umrah gẹgẹ bi ọna lati koju itankalẹ Coronavirus. Lọsẹ to kọja ni wọn wọgile Umrah fawọn ara ita. Lọjọ  Aje ni Saudi kede pe eeyan kan to jẹ ọmọ Saudi ni ẹni akọkọ ti yoo ko aisan naa.Arakunrin naa ririn ajo lọ si Iran nibiti ajakalẹ naa peleke julọ nilẹ larubawa.	https://www.bbc.com/yoruba/afrika-51739349
sports	Russia Boxer: Abẹ̀ṣẹ́kùbíòjò dágbére fáyé lásìkó ìjà rẹ	Iroyin ni kete ti wọn pari ija naa ni o ti hande pe Maxim ko le da rin kuro ni gbagede ija. Dadashev Maxim ọmọ Russia ni oun ati Subriel Matias jọ ja du bẹliti abẹṣẹkubiojo IBF light welterwiight. Buddy McGirt to n dari rẹ lo ni ki wọn fopin si ija naa ni ipele ikọkanla lọjọ Eti nigba ti Maxim ko lagbara mọ. Ni kete ti wọn lu aago yii ni wọn ti gbe Maxim lọ sile iwosan nitori ẹjẹ ti n dà ni agbari rẹ nibi ti wọn ti sare ṣiṣẹ abẹ fun un. Lẹyin iṣẹ abẹ yii ni ko pada ji mọ. Ajọ to n mojuto ọrọ ẹṣẹ kikan ni orilẹ-ede Russia ni awọn ti bẹrẹ iṣẹ iwadii kikun lori iṣẹlẹ yii. Umar Kremlev to jẹ akọwe agba ajọ naa ni o dabi pe ejo iku Maxim fẹ lọwọ ninu. O ni Maxim jẹ ọkan lara awọn ọdọmọde abẹṣẹku bi ojo ti Russia n wo fun ọjọ iwaju rere. Akọwe agba naa ni ajọ naa maa ṣatilẹyin to yẹ fun ẹbi Maxim pẹlu owo ati pe awọn yoo ṣe iwadii naa bi o ti yẹ. O gba pe mimọ ootọ iṣẹlẹ yii yoo jẹ ki aato gidi wọ inu ere idaraya wọn gbogbo. Orilẹ-ede Amerika ni Dadashev n gbe to ti gba ami ẹyẹ mẹtala nibi ija mẹtala to ti bori sẹyin. Subriel Matias to jẹ ẹlẹṣẹ lati Puerto Rico lo ti na Maxim pupọ ni Maryland. McGirt to jẹ atọna rẹ ni oun n ni ko dẹkun ija nigba ti oun rii pe ọrọ fẹ maa bẹyin yọ. Ajọ RBF ni Russia ni o n rẹ Dadashev sii nigba ti awọn oniṣegun oyinbo ni nkan ti ṣe ọpọlọ rẹ. Lọjọ Iṣẹgun ni Maxim wa gbẹmi mi nigba ti ọkan re kọ iṣẹ lẹyin iṣẹ abẹ ti wọn ti ṣe fun un.	https://www.bbc.com/yoruba/ere-idaraya-49094190
entertainment	Naira Marley: Ilé ẹjọ́ sún ìgbẹ́jọ́ Naira Marley lórí ẹ̀sún jìbìtì	Ile ẹjọ giga kan nilu Eko ti sun igbejọ Azzez Fashola, ti apele rẹ n jẹ Naira Maley, si ọla ode yii. Ṣaaju ni ajọ to n gbogun ti iwa ibajẹ ni Naijiria, EFCC ti fi ẹsun kan Naira Maley lori ọrọ to jọ mọ lilu jibiti lori ẹrọ ayelujara. Adajọ to n gbọ ẹjọ naa, Nicholas Oweibo pinnu lati sun ẹjọ ọhun siwaju lẹyin ti  agbẹjọro fun olujẹjọ, Olalekan Ojo, rọ ile ẹjọ naa lati kan an nipa fun EFCC lati pese afikun iwe ẹri lori afurasi naa. Ogunjọ oṣu karun un ọdun yii ni EFCC kọkọ gbe Naira marley lọ sile ẹjọ, ti wọn si fi ẹsun mọkanla kan an. Ṣugbọn afurasi naa ti sọ fun ile ẹjọ pe oun ko jẹbi gbogbo ẹsun ti EFCC fi kan oun. Lẹyin atotonu agbẹjọro EFCC ati agbẹjọro fun Naira Marley ni ile ẹjọ sun igbẹjọ naa di ọjọ kẹtalelogun ọṣu yii, ti ṣe ọla ode yii.	https://www.bbc.com/yoruba/50141622
health	Nigerian Association of Resident Doctors: Ìyanṣẹ́lódí aláìlójọ́ bẹ̀rẹ̀ káàkiri Naijiria ní	Igba kẹrin ni yii ninu ọdun 2021 ti awọn dokita lorilẹede Naijiria kaakiri gunlẹ iyanṣelodi lati bere fun afikun owo oṣu wọn ni ọwọ ijba. Awọn dokita to ba BBC sọrọ ni ijọba kuna lati risi eto igbaye gbadun awọn dokita ati ẹkọ to peye fun wọn. Awọn dokita naa ni aibikita ijọba si ilakọja awọn dokita kaakiri n fa ifaṣẹyin fun eto ilera ni Naijiria. Wọn ni ijọba kọ lati mu adehun ti wọn ṣe pẹlu wọn ṣe ni nkan bi osu mẹrin ṣẹyin ti wọn da wọ iyanṣelọdi duro nigba naa. Kaakiri Naijiria, awọn dokita akẹkọmọṣẹ, Resident doctors lo poju ninu awọn dokita to n ṣiṣẹ ni Naijiria. Ni ọpọ igba ni iyanṣelodi wọn ma n ni ipalara fun awn to nilo dokita, ti gbogbo ileewosan yoo si da paro-paro. Ẹgbẹ awọn Dokita lorilẹede Naijiria, NARD ti sọ wi pe awọn yoo bẹrẹ iyanṣẹlodi kaakiri orilẹede Naijiria bẹrẹ lati Ọjọ Aje, Ọjọ Keji, Oṣu Kẹjọ, 2021. Aarẹ ẹgbẹ NARD, Dr. Okhuaihesuyi Uyilawa, lo kede rẹ ni ilu Umuahia to jẹ olu-ilu Abia lẹyin ipade gbogbo awọn igbimọ alakoso ẹgbẹ naa. Dokita Uyilawa ninu ọrọ rẹ sọ idi ti awọn yoo fi gunle iyanṣelodi ọlọjọ gbọọrọ naa nitori ijọba apapọ kọ lati mu gbogbo ileri wọn ṣe. O ni lati ọdun mẹwa ṣẹyin ni ẹgbẹ awọn dokita ti ni adehun pẹlu ijọba apapọ lori ọna ati mu idagbasoke ba eto ilera ni Naijiria, ti wọn ko si ri nkankan ṣe si titi di asiko yii. Ẹgbẹ awọn dokita ni Naijiria wa rọ tọrọ aforiji lọwọ awọn ọmọ Naijiria ti iyanṣelodi naa yoo fa ipalara fun wọn. Amọ wọn ni ijọba gbọdọ mu ileri wọn ṣe lori gbogbo adehun ti wọn ṣe pẹlu ẹgbẹ awọn dokita kaakiri orilẹede Naijiria.	https://www.bbc.com/yoruba/media-58045507
entertainment	Yomi Fabiyi: Èmí ló mú Bimpe Oyebade dé agbo tíátà àmọ́ ó dà mí	"Gbaju gbaja osere tiata nni, Yomi Fabiyi ti fesi pada lori ẹsun inawọ ifẹ sira ẹni, ti oserebinrin kan fi kan. Bẹẹ ba gbagbe, a ti mu iroyin wa fun yin nipa bi Adebimpe Oyebade, toun naa jẹ osere tiata, se fi ẹsun kan Yomi Fabiyi pe ko lo oun ninu ere tiata mọ nitori pe oun ko gba, ko ba oun lopọ. Nibayi, lasiko to n fọrọ werọ pẹlu iwe iroyin Punch, Yomi Fabiyi ni nitori pe oun jẹ osere tiata, ko tumọ si pe oun ko gbọdọ ni ero ifẹ si obinrin. O ni sebi Bimpe wa bii ara awọn ololufẹ oun ni, ti oun si fun ni ipo asaaju kan ninu ere sinima ti oun n se lọwọ nigba naa. ""Kii se pe mo se idanwo fun lati mọ bi yoo se yege si, bẹẹ ni ko tọ mi wa pe oun fẹ wa kọ isẹ tiata, koda mo ti pari idanwo ohun ti mo n se fawọn to fẹ sisẹ. Amọ mo se iwuri fun nipa fifun ni ipo to lagbara ninu sinima naa ."" Yomi ni ohun to sadede mu ki oun yi iwa pada si oserebinrin naa ni pe oun gan gan lo sẹ oun, koda, o mọ ohun to se si oun pẹlu. ""Gẹgẹ bi ọkunrin, maa ri obinrin ti ọkan mi nifẹ si amọ mo dupẹ pe ko ni mo fi tipa ba oun lopọ, tori ko si ofin to sọ pe mo gbọdọ fun ni ipa lati ko ninu awọn sinima ti mo ba n gbe jade. Iru ẹtọ wo lo ro pe oun ni gan, to fi maa ro pe o di dandan ki oun ko ipa ninu awọn sinima ti mo n gbe jade, ma si salaye idi to fi sẹ mi."" Yomi ni oun ni oun mu Bimpe Oyebade de agbo osere tiata lọdun 2015, ti oun si jẹ ko kopa ninu sinima oun kan nigba naa. Amọ ni ọjọ ti wọn pari yiya sinima naa tan, ni Bimpe lọ, ti ko si boju wẹyin mọ lati igba naa, osu Kinni ọdun 2019, eyiun ọdun mẹrin lẹyin naa, ni oun ati ẹ tun to foju kanra. ""Laarin ọdun mẹrin naa, Bimpe ti ya sinima mẹta ọtọọtọ, n ko mọ oun to wa laarin rẹ ati awọn eeyan to n se onigbọwọ mi, pẹlu alakoso sinima pẹlu awọn ayaworan naa. Ohun ti mo kan gbọ ni pe o n gba ẹyin lọ seto bi yoo se ya sinima lẹyin mi, iru aya nini wo ree? Emi ni mo mu Bimpe de agbo tiata nitori mo fẹ ko di ilumọọka oserebinrin. Mo fẹ ko ni isẹ lọwọ amọ ki lo de to n gba ọna ẹburu kaakiri? Lẹyin o rẹyin, lo wa pe mi pe oun ni isẹ fun mi, mo si sọ fun pe ẹni to gbe isẹ fun gan, ipasẹ mi lo se mọ, ti n ko si gbe isẹ fun onitọun mọ titi laelae."" Yomi Fabiyi wa n gbarata pe gbogbo awọn egungun ẹyin oun lagbo tiata ni Bimpe Oyebade gba mọ oun lọwọ lai fi to oun leti. O ni to ba jẹ pe o bi oun ni, oun ko ni di lọwọ lati lo wọn, amọ ki lo de to n ji oun ti kii se tiẹ? Gbajumọ osere naa fikun pe ọpọ nnkan lo tun waye laarin awọn mejeeji amọ to ba fẹ, o le maa yi wọn mọ alaye pe nitori oun ko gba fun oun lati ba oun lopọ ni. ""Ki ọkan eeyan fa mọ ẹnikan yatọ si ki eeyan se asemase pẹlu ẹnikan. ẹ le bi Bimpe leere to ba jẹ nawọ ifẹ si mi tabi idakeji rẹ? N ko kuku kọkọ kofiri rẹ tẹlẹ, oun lo kọkọ kọbi ara si mi. Yatọ si eyi, agbalagba ni awa mejeeji. Ohun to si se pataki ni pe a ko fi tipa tipa se e. O yẹ ka le la awọn ọdọ lọyẹ pe nini ifẹ si ẹnikan yatọ si sise asemase pẹlu eeyan kan. A n sọrọ nipa sise asemase pẹlu eeyan kan, oun n sọrọ pe mo dẹnu ifẹ kọ oun, se iyẹn mu iwa ori pipe dani?"	https://www.bbc.com/yoruba/afrika-57878646
entertainment	Africa in Pictures: Àwọn àwòrán tó jojú ní gbèsè láti Africa	Nibayii ti opin ọsẹ wọle de, ẹ jẹ ka pa ara wa lẹ́rin, ka si kọgbọn nipasẹ awọn ọkanojọkan aworan , eyi to wa lati ilẹ Afirika.	https://www.bbc.com/yoruba/afrika-48801605
health	Coronavirus: Irọ́ ńlá ni pé ewé dongoyaro lè wo aàrùn coronavirus	Lẹyin ti arun Coronavirus di tọrọ fọnkale lọpọ orilẹede kaakiri agbaye, ọpọ awọn eeyan lo n sọ lori ayelujara pe ewe dongoyaro le wo aarun coronavirus. Ko si ohun to jọ bẹẹ rara! Gẹgẹ bi ọrọ ti ajọ to n risi eto ilera lagbaye, WHO ṣe sọ, ewe dongoyaro ko le wo aarun covid-19. Ajọ WHO ṣalaye pe ko tii si oogun tabi abẹrẹ to le wo aarun coronavirus lọwọlọwọ bayii. Ajọ naa ni ewe dongoyaro ko tiẹ le ṣe adinku aarun naa lara alaisan. Bi ọrọ ṣe jẹ wa ninu fidio yii.	https://www.bbc.com/yoruba/afrika-52361694
entertainment	Lẹyin iku Ginimbi ọrẹ rẹ, Davido ni asan lohun meremere aye jẹ	Ilumọọka olorin takasufe ọmọ Naijiria ti ọpọ mọ si Davido ti ni gbogbo ohun meremere aye ko jẹ nkankan si oun. Davido to se pe a maa safihan awọn ẹsọ  ati ọkọ ayọkẹlẹ lorisirisi ninu fidio orin rẹ ati loju opo ayelujara lo di ẹni to n waasu lẹyin iku ọrẹ rẹ ni, gbajumọ ayelujara ọmọ Zimbabwe, Ginimbi. Lasiko to n kopa ninu eto kan lori ileesẹ  redio Apple Music pẹlu DJ Cuppy lo sọrọ yi to si ni awọn nkan yoyoyo aye ko jọ ohun loju mọ. Lori eto naa Davido sọ pe lọwọ yi, nini anfaani lati maa mi soke silẹ lo se patakai si oun. O wa fi lede bakan naa pe lati igba ti ọrẹ oun Ginimbi ti papoda ni oun ti ri pe asan lori asan lawọn nkan meremere aye jẹ. ''Nise lo da bi ẹni pe gbogbo awọn nkan meremere aye ko jẹ nkankan si mi mọ. Mo sẹsẹ padanu ọrẹ timọtimọ kan ni lati Zimbabawe torukọ rẹ n jẹ Ginimbi. Eeyan daada lo jẹ, Ki si ni nkan ti eeyan n  ni laye ti ko ni. Gbogbo nkan lo ni'' Asẹyinwa asẹyinbọ, iku rẹ kọmi lẹkọ pe ko si nkan ta ni laye yi to ju atẹgun taa n mi sinu lọ. O le jẹ olowo tabi talaka sugbọn ipo kipo too ba wa, maa dupẹ pe o wa laye'' Akọrin yi tunbọ salaye pe okiki toun ni jẹ ki awọn eeyan maa gbe ọmọ rẹ obinrin gẹgẹ nileẹkọ rẹ. ''Nigbakigba ti ọmọ mi ba lọ si ileewe, a maa sọ fun awọn eeyan pe 'Davido ni baba mi.Wọn a maa tori eleyi foju ọtọ wo sawọn akẹgbẹ rẹ.''	https://www.bbc.com/yoruba/afrika-54990959
politics	Femi Fani Kayode ti kúrò nínú ẹgbẹ́ PDP wá sí APC - Yahaya Bello	"Gomina ipinlẹ Kogi Yahay Bello ni minisita fọrọ irina oju ofurufu tẹlẹri Femi Fani-Kayode ti kuro ninu ẹgbẹ oselu People's Democratic Party (PDP) wa sinu ẹgbẹ oṣelu All Progressives Party (APC). Ninu fọran kan to safihan ayẹyẹ ẹtọ ẹgbẹ APC kan ni Kogi ti yahaya fi sita lọjọru, Bello ni kikuro ninu ẹgbẹ PDP jẹ ọkan lara aṣeyọri rẹ gẹgẹ bi olori igbimọ to n gbaruku ti ọdọ lasiko iforukọ silẹ gẹgẹ bi ọmọ ẹgbẹ. Ninu ọrọ rẹ: "" arakunrin wa, ọrẹ wa oloye Femi Fani Kayode ti darapọ mọ ẹgbẹ oselu wa pẹlu ọkan kan, o n darapọ mọ ẹgbẹ wa lati wa fi imọ ati iriri ran ẹgbẹ APC lọwọ."" ""Ẹ ranti pe oloye Femi Fani-Kayode jẹ ọkan lara awọn to jẹ ọmọ ẹgbẹ APC lati ibẹrẹ pẹpẹ ni bayii o ti gba lati wa darapọ mọ wa, O bami sọrọ , a ti pe gẹgẹ bi iṣẹ ti a ran mi lati inu ẹgbẹ mi o gbọdọ dẹyẹ si ẹnikẹni.. gẹgẹ bi ọrọ Gomina. Komisọna ibaraẹnisọrọ nipinlẹ Kogi Kingsley Fanwo ninu ifọrọwanilẹnu wọ pẹlu oniroyin ni Kogi sọ pé ọrọ ti wọn sọ pe gomina Yahaya Bello sọ yii ninu fọnran kan to n foka lori ayelujara pe, ootọ ni. Sùgbọ́n lánàá òde òní ni Femi Fani-Kayode gbe sójú òpó twitter rẹ pé, òun kò ti fi ẹgbẹ́ òṣèlú PDP sílẹ̀. Minisita fun irina ofurufu tẹlẹri, Femi Fani-Kayode ti ṣalaye idi ti awọn eeyan ṣe ri i pẹlu awọn mọ ẹgbẹ oṣelu APC kan ti wọn jọ n ṣepade. Eyi ti n mu iriwisi ọtọọtọ jade lori ayelujara ti awọn ọmọ Naijiria n sọ ero wọn jade pe boya o ti dara pọ mọ ẹgbẹ oṣelu naa abi ko dara pọ mọ wọn. Oriṣiriṣi iroyin lo ti n lọ pe awọn adari ẹgbẹ́ oṣelu All Progressives Congress, APC, ti n sepade pẹlu awọn gomina mẹrin lati inu ẹgbẹ oṣelu PDP, ki wọn o le fi ẹgbẹ naa silẹ, nitori idibo ọdun 2023. Iroyin sọ pe Minisita nigba kan fun irinajo oju ofurufu, Femi Fani-Kayode, ṣe ipade pẹlu Alaga fidihẹ fun ẹgbẹ oṣelu APC, Mai Mala Buni, ati gomina ipinlẹ Kogi, Yahaya Bello. Bo tilẹ jẹ pe iroyin naa sọ pe ẹgbẹ APC ti ba Fani-Kayode sọrọ lati kuro ni PDP, ko si darapọ mọ wọn, Fani-Kayode ti sọ loju opo ayelujara Twitter rẹ pe ijiroro nipa idagbasoke, isọkan, ati ọjọ iwaju Naijiria ni awọn ṣe. O ni ""o ya oun lẹnu pe awọn eeyan kan mu ki ọrọ naa dabi pe ko bojumu ki oun joko pọ pẹlu awọn adari ni Naijiria lati jiroro lori awọn nkan to rọ mọ isọkan, ọjọ ọ̀la, ati iduro ṣinṣin orilẹ-ede wa"". Fani-Kayode ṣalaye pe ifọwọsowọpọ ni agbo oṣelu, ẹsin, ati ẹkùn gbogbo lo tọ́ lati le gba Naijiria la. ""Mi o ni fi igba kankan tabi nitori ohunkohun ya kuro ni oju ọna otitọ, ti mo fi n polongo pe a nilo lati ma ṣe ojú ṣáájú, ki idajọ o fẹṣẹ mulẹ, ki Naijiria le duro. "" Pe mo si n ṣe ipade pẹlu awọn olori, ti ko yọ awọn ọmọ ẹgbẹ to wa nipo silẹ, ko tumọ si pe ma a yi ọrọ ẹnu mi pada."""	https://www.bbc.com/yoruba/55991589
sports	Nigeria's Under-19: Ẹ wo bí Ikọ̀ Cricket Naijiria ṣé mí àgbáyé titi	Ikọ agbabọọlu ere alafigigba ta mọ si Cricket lọrilẹede Naijiria ti ni o da bi ala loju awọn pẹlu bi awọn ṣe pegede lati kopa ninu idije Ife Agbaye Cricket fun igba akọkọ. Lorileede South Africa ni idije  fawọn ọjẹwẹwẹ ti ọjọ ori wọn ko ju ọdun mọkandilogun lọ naa ti o ti gbera sọ lọjọ kọkanlelogun oṣu kini  ti n waye. Balogun Ikọ naa lasiko to n ba BBC sọrọ ni idunnu ati ayọ lọ jẹ fun awọn pe awọn ṣe aṣeyọri  latyi kopa ninu idije naa bi o tilẹ je pe awọn eniyan ko fi taratara gba ti ere idaraya ọhun. Naijiria yoo ma a koju ikọ Australia ninu ipele akọkọ fun idije agbaye naa. Peter Aho to ṣẹṣẹ pe ẹni ọdun mẹrindinlogun lo gba bọọlu wọnu awọn ti wọn fi bori ifẹsẹwọnsẹ ti wọn fi jawe olubori patapata. Awọn ọmọ ikọ Agbabọọlu Cricket Naijiria ni awọn sa ipa awọn ki awọn le jẹ iwuri  fun ikọ ojẹwẹwẹ to n bọ lọna. Wọn fi kun pe awọn ni igbagbọ pe awọn eniyan yoo bẹrẹ si ni fẹran  lati ma a wo ẹrẹ bọọlu Cricket naa  bi wọn ti ṣẹ fẹran ẹrẹ bọọlu afẹsẹgba.	https://www.bbc.com/yoruba/ere-idaraya-51198878
sports	Van Persie vs Solskjaer: Ole bínú tán, ó lóun ò mọ Van Persie rí, bẹ́l kò lẹ́tọ̀ọ́ láti sọ̀rọ̀ s'óun	Bi oju akata ba lewo, ẹnu adiẹ kọ la o ti gbọ. Bayii ni akọnimọọgba Manchester United, Ole Gunnar Solskjaer ṣe fesi si ọrọ ti ẹleṣẹ ayo tẹlẹ ri fun ẹgbẹ agbabọọlu Arsenal ati Man U, Robin van Persie. Van Persie lo bu ẹnu atẹ lu bi Solskjaer ṣe n rẹrin lasiko ti o n dahun ibeere awọn akọroyin lẹyin ti Arsenal ṣina iya fun Man U tan. Van Persie kii ṣe asiko ti ẹgbẹ agbabọọlu Man U ṣẹṣẹ fidi rẹmi tan lo yẹ ki Ole maa rẹrin nigba to n dahun ibeere awọn akoroyin. Amọ ọrọ yii ko bọ si ibi to dara lara Ole, nisẹ lo tutọ soke to si fi oju gba a. ''Mi o mọ Van Persie ri, oun naa ko si mọ mi, nitorinaa Van Persie ko lẹtọọ lati ma tako ọna ti mo n gba dari ikọ Man U,'' Solskjaer lo sọ bẹẹ. Solskjaer tun tẹsiwaju, o ni ''Van Persie gba aṣo igbabọọlu oun to ni nọmba ''20'', ohun kan to maa ri gba lọwọ mi niyẹn.'' Ọrọ yii ti di iṣu ata yan-an yan-an loju opo Twitter nibi ti ọpọ ti bẹrẹ si ni fi Ole ati Van Persie we ara wọn nigba ti wọn gba bọọlu fun ikọ Man U. Awọn ni Van Persie dantọ ju Ole lọ nigba to fi ṣoju ẹgbẹ agbabọọlu Man bo tilẹ jẹ pe akoko to lo ko to ti Ole. Amọ, awọn mii fi aake kọri, wọn ni Ole kii ṣẹgbẹ Van Persie ni gbogbo ọna pẹlu ohun nla to gbe ṣe nigba to wa ni Man U.	https://www.bbc.com/yoruba/ere-idaraya-50993729
entertainment	Odunlade Adekola: THURIST ní tó bá jẹ́ apá òkè ọya ni wọ́n ti tàbùkù Islam, wàhàlà yóò ti bẹ́ sílẹ̀	"Ẹgbẹ́ ajàfẹ́tọ mùsùlùmí kan tó ń jẹ́ Ta'awunu Human Right of Nigeria, THURIST, ti sọ pe awọn yoo fi imu oṣere tiata Yoruba, Odunlade Adekola danrin, to ba kọ lati ṣe atunṣe lẹyin to tabuku ẹsin Musulumi ninu fiimu rẹ kan. Agbẹjọro ẹgbẹ naa, Sulayman A. Tadese lo sọ ọrọ naa lasiko ifọrọwerọ kan pẹlu BBC Yoruba. Bẹẹ ba gbagbe, a mu iroyin kan wa fun lọjọru nibi ti ẹgbẹ Musulumi Thurist ti fọnmu pe Odunlade Adekola tabuku awọn obinrin musulumi to n da asọ boju ninu sinima kan to gbe jade, eyi to pe akọle rẹ ni Iku Ni. Gẹgẹ bii ohun to sọ, ẹsin Musulumi lo ni aṣa ki obinrin maa da aṣo bori, ṣugbọn ko tọ ki awọn oṣere maa tabuku ẹsin awọn Musulumi ninu ere tiata. Àwọn iròyin tì ẹ leè ní ìfẹ̀ síí: O ni ""A kọ iwe si Odunlade, TAMPAN atawọn mii ti ọrọ naa kan lori bi Odunlade ṣe tabuku ẹlẹha kan ninu fiimu rẹ."" Ni ti pe ere lasan ni ọrọ naa ati pe ko yẹ ko di wahala, Tadese ni ko si ọrọ awada ninu ẹsin Musulumi. Agbẹjọro naa ṣalaye pe ""Ere wa lara awọn nnkan to le di ogun, ati pe ohun to ba ti jọ mọ ọrọ ẹsin ko ni ere ninu."" ""To ba jẹ pe apa oke ọya ni wọn ti ṣe irufẹ nnkan bayii ni, wahala yoo ti ṣẹlẹ, ṣugbọn ọrọ naa ko tii di wahala nitori pe ilẹ Yoruba ni a wa."" Tadese sọ siwaju si pe awọn Musulumi kan lo wa fi ọrọ naa to awọn leti ki awọn to gbe igbesẹ lori rẹ. Bí Odunlade ati TAMPAN ko ba se ohun ta fẹ, ohun ta se fun wọn wa ninu wa: Ni ti ohun ti wọn  fẹ ki Odunlade ṣe lori sinima naa bayii, agbẹjọro THURIST sọ pe awọn n fẹ ki wọn dẹkun gbigbe fiimu naa jade. O ni ""Lakọkọ na, ohun ti a fẹ ni ki wọn má gbe fiimu naa jade mọ, ẹlẹẹkeji ni pe a fẹ ki wọn tọrọ aforiji lọwọ gbogbo Musulumi Naijiria."" ""Ohun ti a maa ṣe lẹyin ọjọ meje wa ninu wa, to ba kọ lati ṣe ohun ti a n beere fun, o le ma jẹ ile ẹjọ ni a maa gbe lọ ṣugbọn a maa gbe igbesẹ pataki lori rẹ."" Bo tilẹ jẹ pe o ni awọn ko gbogun ti Odunlade Adekola nitori kii ṣe ẹlẹsin Musulumi, o ni to ba jẹ pe Musulumi lo dan iru rẹ laṣa, yoo jẹ iyan rẹ niṣu. Ẹwẹ, BBC Yoruba kan si Aarẹ ẹgbẹ awọn oṣere tiata, TAMPAN, Bolaji Amusan ti ọpọ eeyan mọ si Mr Latin lati mọ ero rẹ lori isẹlẹ yii, o ni oun yoo sọrọ lori ẹsun naa ati igbesẹ ti awọn yoo gbe lori rẹ laipẹ."	https://www.bbc.com/yoruba/media-58909919
religion	Sunday Igboho: Ẹgbẹ́ CAN ké gbànjarè sí ìjọba àpapọ̀ Nàìjíríà lórí àwọn Pásítọ̀ tí o wà lọ́wọ́ ajínigbe	Ẹgbẹ ọmọlẹyin Kristi lorileede Naijiria CAN ti bẹnu atẹ lu bi ijọba Naijria ti ṣe n dunkoko mọ ajafẹtọmọniyan ilẹ Yoruba nii, Sunday Igboho. Ẹgbẹ naa sọrọ yi ninu atẹjade kan ti wọn fi sita lori bi nkan ti ṣe ri ni Naijiria. CAN sọ pe o ṣeni laanu bi awọn agbofinro ti ṣe n ṣe ikọlu sawọn to n ṣe iwọde alaafia bi Sunday Igboho to si ni bi awọn to n bọ lẹyin ba gbọ iru nkan bayi, yoo jẹ iyalẹnu nla fun wọn. Akọwe apapọ ẹgbẹ naa Daramola Bade ni isọkan Naijiria n mi jolojolo bayi pẹlu bi ijọba ṣe n fọwọ yẹpẹrẹ mu awọn ọdaran ati awọn mii to n gbẹnusọ fun wọn. Akọle atẹjade yi ni wọn pe ni 'Aarẹ Buhari gbọdọ́ doola Pasitọ Popoola DAVID  lọwọ awọn to ji gbe ko si sapa ki Naijiria ma jin si ọfin'' Ninu rẹ, CAN ni ''Araalu ko ni gbagbe ijọba yi lori aile mu ipinu rẹ to ṣe nipa kikoju ipenija aabo ṣẹ ni Naijiria'' Lati le ṣe atunṣe eyi, o ni ''Aarẹ ni lati  yi bo ṣe n ṣe ijọba pada.2023 kii ṣe ohun to pẹ lọ titi.Aarẹ gbọdọ dẹwọ bi awọn ajinigbe ṣe nn ji awọn pasitọ gbe labẹ ijọba rẹ'' CAN tẹsiwaju pe ki aarẹ paṣẹ fun awọn ọga ileeṣẹ ologun ati ọlọpaa lati ṣawari Rev David Popoola ti ijọ Calvary Baptist Church, Kurmin Mashi ni Kaduna State. Wọn ni awọn ajinigbe gbe Reverend yi lọjọ Iṣẹgun tii ṣe ọjọ Kẹfa Osu Keje 2021. Ẹgbẹ naa ni awọn rawọ ẹbẹ si ijọba lati ri pe wọn ko pa pasitọ yi bi wọn ṣe pa alaga ijọ Church of the Brethren in Nigeria(EYN) ati alaga ẹgbẹ ọmọlẹyin Kristi ni ijọba ibilẹ Michika ni Adamawa, Rev. Lawan Andimi. ''A ri ijinigbe yi gẹgẹ bi idanwo nla fawọn ọga ileeṣẹ ọmọogun Naijiria paapa ọgagun ọmọ ogun Naijria tuntun Yahaya Farouk ati ọga ọlọpaa Naijiria Usman Alkali Baba nitori gbogbo aye lo n wo bi wọn yoo ti ṣe ṣe iṣẹ wọn.'' CAN fi kun pe ti ijọba Naijiria ba le ṣa gbogbo apa lati mu olori IPOB Nnamdi Kanu,ko yẹ ko le fun wọn lati mu awọn obilẹjẹ to n da omi alaafia Naijiria ru. Wọn wa parọwa si ijọba ki wọn dide lati koju gbogbo ipenija aabo paapa tawọn ajinigbe ati janduku to fi mọ awọn ọdaran darandaran.	https://www.bbc.com/yoruba/afrika-57774671
politics	8TH Assembly: FRSC kò yan Saraki sọjú pé kó dá nọ́mbà ọkọ̀ tó lò padà	Ko si idi kankan fún wa lati yan Saraki sọju -FRSC Ajọ to n ri si igbokegbodo ọkọ lorilẹ-ede Naijiria, FRSC ti sọ pe oun ko yan adari ile igbimọ aṣofin ana ṣoju. O fidi eyi mulẹ lẹyin ti ajọ naa sọ fun awọn aṣofin ti ko pada sile lati da nọmba mọtọ ti wọn lo pada. Alukoro fun ajọ FRSC, Bisi Kareem to ba BBC sọrọ fidi rẹ mu lẹ pe awọn aṣofin ti ko pada sile le lo nọmba yii laarin ọdun 2015 titi di oṣu kẹfa, ọdun 2019. Sẹnẹtọ mọkandinlaadọrin pẹlu aṣoju ṣofin mọkanlelaadọjọ ni FRSC n beere pe ki wọn dá awọn nọmba ọkọ yii pada. Bisi Kareem ṣalaye pe ko si otitọ kan ninu iroyin to n tan kalẹ pe ajọ FRSC yan Saraki ṣọju ni. Ọgbẹni Kareem sọ pe ọrọ naa ko nii ṣe pẹlu Saraki nikan, gbogbo ọmọ ile ti ko pada sile lo kan. Alukoro fun ajọ FRSC fikun ọrọ rẹ pe ajọ naa sọ fun akọwe ile igbimọ aṣofin agba lati awọn nọmba ọhun nitori oun lo sun mọ wọn ju. Awọn ilumọọka Sẹnẹtọ bi Tayo Alasoadura, Yele Omogunwa ti wọn ṣoju ipinlẹ Ondo pẹlu Godswill Akpabio lati ipinlẹ Akwa Ibom lo fidi rẹmi ninu ibo ile igbimọ aṣofin agba to lọ.	https://www.bbc.com/yoruba/afrika-48637088
entertainment	í ammy awards: Davido, àwọn ọmọ ṣe àdúrà fún Burna boy lórí àmì ẹ̀yẹ Grammy	Ayẹyẹ eto ami ẹyẹ  orin lagbaye, Grammy yoo waye laṣalẹ oni, oju ọpọ ọmọ Naijiria ni yoo si wa lori ayẹyẹ naa. Ko si idi meji fun eyi ju pe, lasiko ti ayẹyẹ ami ẹyẹ ọhun ba n waye, gbajugbaja akọrin ọmọ Naijiria kan Damini Ogulu ti ọpọ mọ si Burna boy yoo maa wa lara awọn ti orin wọn yoo wa nikalẹ fun yiyan flati gba ami ẹyẹ. Awo orin Burna Boy to pe akọle rẹ ni 'African Giant'wa lara awọn orin ti wọn yan fun ami ẹyẹ orin to dara ju lati awọn orilẹede miran lagbaye, World Music Album. Eekan akọrin takasufe lorilẹede Naijiria, Davido ti fi adura ranṣẹ si Burna boy pe agere rẹ yoo ri ẹja mu nibi ayẹyẹ ami ẹyẹ Grammy tọdun yii. Loju opo Twitter rẹ, Davido ni oun ti ri orukọ Burna boy lori ami ẹyẹ naa, ko maa dupẹ, ko maa yọ. Ayẹyẹ ami ẹyẹ grammy ti ọdun yii ni yoo jẹ ẹlẹkejilelọgọta rẹ ti yoo maa waye. Ọpọ ireti ni awọn ọmọ orilẹede Naijiria ni lori pe Burna boy yoo le da igbo ami ẹyẹ naa lu fun awọn akọrin orilẹede Naijiria. Kii ṣe Burna boy ni akọrin akọkọ lati orilẹede Naijiria ti orukọ rẹ yoo jade lori iwe orukọ awsn ti wọn yoo dibo mu fun ami ẹyẹ nibi eto Ami ẹyẹ Grammy. Awọn olorin bii King Sunny Ade, Femi Kuti naa ti wa nirufẹ ipo bẹẹ ri bi o tilẹ jẹ pe wọn ko rii gba.	https://www.bbc.com/yoruba/51253698
health	Coronavirus tips: Ìdí nìyí tí ààrùn coronavirus ṣe n ṣekú pa àwọn tó pa	Àwọn onimọ nípa ètò ìlera sọ pé kò rújú rárá- bí o bá ṣe ń dàgbà sì í, ni ó ṣe ní ewu fún ọ sí láti ní ààrùn Coronavirus. Ṣùgbọ́n, àjọ elétò ìlera ní àgbáyé (WHO) ti bẹ àwọn ọmọdé láti má rí ara wọn bí ẹni tí kò lè ní aarun náà. Dókítà Rosena Allin-khan sọ pé aarun náà kì ṣe fún àwọn àgbàlagbà nìkan, tàbí ẹni tí ó ti ní àìsàn lára tẹ́lẹ̀. Ó sọ èyí lẹ́yìn ti ìròyìn jáde pé ọmọ ọdún méjìdínlógún kan tó ti ní àìsàn lára tẹ́lẹ̀ kú nítorí Coronavirus ni ilẹ̀ Gẹ̀ẹ́sì. Òun sì ni ẹni tí ó kéré jùlọ ti aarun náà tí pá ní ilẹ̀ Gẹ̀ẹ́sì. Dókítà Allin-khan so pé òun ti ṣe itoju àwọn ọ̀dọ́ tí kò ní ààrùn kankan lára tẹ́lẹ̀ ṣúgbọ́n wọ́n wà níbi tí wọn tí n du ẹ̀mí wọn. O ti hàn gbangba pé àwọn arúgbó lọ fara kasa nínú aarun yìí julo. Àwọn aṣèwádìí ni Imperial College ni London tí wá isopo to wá láàrín bí ó bá ṣe  dàgbà sì àti ìdí ti oo fi dé ilé ìwòsàn tí ó bá ní aarun Coronavirus. Ìwádìí nàá fihàn pé àwọn tó dàgbà ló wọ́pọ̀ jùlọ tí yóò dé ilé ìwòsàn nítorí wọn nílò ìtọ́jú tó péye. Ìwádìí fi hàn nínú àwọn tó ni, ní China àti Italy, àwọn orílẹ̀-èdè méjì tí aarun náà bá fà julọ. Bẹ́ ẹ̀ sì ni tó bá jẹ́ ti kí a gbani wọlé sí ẹ̀ka ìtọ́jú tó lágbára jùlọ, ìdá ọgọ́rùn nínú àwọn tó kú ti lé ní ẹni ọdún márùnlélọ́gọ́ta. Ní Italy, ida 0. 4% ni àwọn tó ti pe ogójì ọdún tó ti kú , tí ìdà 19% sì jẹ́ àwọn tó ti lé ní ọgọ́rin ọdún. Nígbà tí ìdà 0.7% jẹ́ àwọn tó ti pé ogójì ọdún ti kú ní America. Oludari ilé iṣẹ́ tó ń gbógun ti àjàkálẹ̀ ààrùn ní America, Anthony Fauci  sọ pé iye ènìyàn tí coronavirus ti pa níbẹ̀ jẹ́ nkan tó n bánilọ́kàn jẹ́, tó sì jẹ́ àwọn àgbàlagbà tó ti ní àìsàn tí wọ́n ń tọ́jú tẹ́lẹ̀. Ṣùgbọ́n, ó sọ pé Coronavirus kìí se ìṣirò Maasi. Ajo WHO náà sọ pé bótilẹ̀ jẹ́ pé ẹ̀rí wà pé àwọn tó ti pé ọgọ́ta ọdún ló ti kú ju àwọn ọmọdé lọ, àwọn ọmọdé naa le kú. Àwọn àìsàn tó ti wà nínú àgọ́ ara tẹ́lẹ̀ náà wà lára nkan tó ń sọ ẹni tí yóò kù ú tàbí yè. Fún àpẹẹrẹ, ẹni tó bá ní ààsàn bí ikọ́'fe (Asthma), bóya ọmọdé tàbí àgbàlagbà. Bákan nàá ni àwọn tó bá ní àìsàn ọlọ́jọ́ pípí lára. Bótilẹ̀ jẹ́ pé àwọn tí ọjọ́ orí wọn kéré le má fi àmì hàn, wọ́n le pín kiri láí mọ̀.	https://www.bbc.com/yoruba/awon-iroyin-miran-52132853
religion	Deeper Life Church Kidnap: Àwọn ajínigbé tú Pásítọ̀ Ìjọ Deeper Life sílẹ̀ lẹ́yìn ọjọ́ méje lákàtà wọn	Mọlẹbi Pasitọ ijọ Deeper Life kan tawọn ajinigbe ji lọ ninu ile ijọsin rẹ ti n ke Halleluyah orin ọpẹ lẹyin to gba itusilẹ. Ọjọ meje lo lo lahamọ ki o to pada sile lọdọ awọn mọlbi rẹ nilu Akure. Ọkan lara awọn ọmọ rẹ,Fowokemi, lo fidi ọrọ yi mulẹ fun ileeṣẹ BBC lọjọ Aiku. Fowokemi ko sọ boya awọn mọlẹbi san owo idoola bẹẹ si ni ko si aridaju pe awọn ọlọpaa lo doola Pasitọ naa. Ohun to daju ti Fowokemi tun fi to wa leti ni pe ile iwosan ni Paitọ Ogedengbe wa nibi to ti n gba itọju lọwọ. Lara ohun to n ja mọlẹbi laya nipa ijingbe Paitọ naa ni pe o ni ipenija ilera eyi to mu ki o nilo oogun loore koore. Ileeṣẹ ọlọpaa ko ti sọ nipa bi wọn se doola Pasitọ naa ṣugbọn ni kete ti a ba ti ribi bawọn sọrọ, a o fi to yin leti. Ọjọ Kẹwaa, Oṣu Karun un ni wọn ji pasitọ Godwin Mayomi Ogedengbe lẹyin to pari isin ninu ile ijọsin rẹ ni nkan bi aago mẹsan an alẹ. Awọn ẹbi ati ara Pasitọ ti wọn jigbe lọ ni ilu Akure ni awọn ko i tii gburo ẹnikẹni nigba ti wọn ti ji baba wọn gbe to jẹ pasitọ ijọ Deeper Life ni ilu Akure. Ọmọbinrin Pasitọ Ogedengbe, Fowokẹmi ni inu ipaya ati ibẹru ni awọn wa nitori awọn ajinigbe naa ko tii kan si wọn. O ni baba oun ni ilera to si ni awọn oogun ti oun lo ni ojoojumọ, amọ lati igba ti wọn ti jigbe lọ yii awọn ko gbọ nkankan. Bakan naa lo ni ikọ Amọtẹkun ati ileeṣẹ ọlọpaa naa ni awọn ko i tii kofiri awọn ajinigbe naa, wi pe ki awọn ẹbi farabalẹ. ''Ohun ti o n bawa lẹru ni wi pe a ko mọ bọya baba mi wa ni alaafia abi boya nkan mi ti ṣẹlẹ'' ''Ẹru n ba wa, ọkan wa si poruru si ijinigbe naa'' ''A n rọ ijọba, ileeṣẹ ọlọpaa ati ikọ Amọtẹkun lati ba wa wa baba wa nitori ilẹra ara rẹ'' Ọjọ Kẹwaa, Oṣu Karun un ni wọn ji pasitọ Godwin Mayomi Ogedengbe lẹyin to pari isin ninu ile ijọsin rẹ ni nkan bi aago mẹsan an alẹ. Inu idaamu ati ipọnju ni awọn ẹbi Pasitọ ijọ Deeper Life Church,Godwin Mayomi Ogedengbe wa lẹyin ti awọn ajinigbe yabo ṣọọṣi rẹ ni ilu Akure, nipinlẹ Ondo. Pasitọ Ogedengbe ni awọn ajinigbe naa jigbe lọ ni agbegbe Irẹṣẹ ni ilu Akurẹ. Ọmọbinrin Pasitọ naa to ba BBC Yoruba sọrọ, Fowokẹmi Ogedengbe ni baba oun nikan ni wọn jigbe lọ nigba ti awọn agbegbọn naa yabọ ṣọọṣi. Fowokemi ni ko pẹ ti awọn ijọ pari eto isin ni ṣọọsi, ti awọn agbebọn yawọle ni wọn ṣi n beere pe, ''pasitọ ijọ da''? ''Ori ikunlẹ ni pasitọ wa to n gbadura lẹyin ẹsin ki awọn ajinigbe to kii mọlẹ ti wọn si fi iya jẹ,ki wọn to gbe wọ inu ọkọ ti wọn si lọ'' ''Iyawo pasitọ ati awọn ara ijọ diẹ ṣi wa ni ile ijọsin lasiko ti iṣẹlẹ naa waye, amọ awọn ajinigbe na wọn ki wọn to gbe pasitọ nikan lọ ni nkan bi aago mẹsan alẹ.'' ''Awọn ajinigbe naa n sọ ede Pidgin nitori naa n ko le e sọ boya Yoruba ni wọn tabi Hausa.'' Fowokemi Ogedengbe fikun pe iya oun gbiyanju lati fi ọkọ tẹle wọn lẹyin ti wọn gbe baba oun, amọ niiṣe ni wọn bẹrẹ si ni yin ibọn lakọlakọ, ti wọn si salọ. Nibayii, awọn ẹbi pasitọ naa ti fi tọ ileeṣẹ ọlọpaa ati ikọ Amọtẹkun ni ipinlẹ Ondo leti lori iṣẹlẹ ijinigbe naa. Amọ, awọn ajinigbe ko i tii pe awọn ẹbi lati bere ohunkohun to jọ mọ owo ẹmi lọwọ wọn.	https://www.bbc.com/yoruba/media-57067567
sports	Gernot Rohr VS NFF : Mí o gbà kí NFF yàn lémi lọ́wọ́ ló dá wàhálà sílẹ̀ láàárín wà-G	Akọnimọọgab ikọ Super Eagles ti tu kẹkẹ ọrọ lori ohun to mu ki iṣẹ bọ lọwọ rẹ. Ni ọjọ Kejila oṣu yi ni ajọ elere bọọlu kede pe awọn ti ni ko kuro nipo gẹgẹ bi olukọni ikọ naa. Wọn ni aikaju oṣunwọn ati airibi fidi ifarajin mulẹ laarin awọn agbabọọlu r lo mu ki wọn gbọn yọ lẹnu iṣẹ. Amọ Rohr ti fesipada to si ni aifaye gba NFF lati yan le oun lọwọ nipa agbabọọlu ti yoo ṣoju ilẹ naa lo da wahala silẹ. Ninu ifọrwerọ kan to ṣe pẹlu akọroyin ere idaraya Colin Udoh lo ti tu kẹkẹ ọrọ yi. O ni  awọn kan lara awọnb alaṣẹ NFF n duro le oun lọrun lori agbabọọlu ti wọn yan laaye lati ṣoju Naijiria. ''Mo mọ pe ọpọ eeyan lo nifẹ bọọlu ni Naijiria  to si ni awọn agbabọọlu ti wọn yan laayo.Mo si mọ pe awọn kan nifẹ si agbabọọlu kọọkan ti wọn fẹ ri lori papa.A jijọ jiroro lori ọr yi'' Nigba ti wọn beere lọwọ rẹ pe se lootọ lawọn alaṣẹ NFF duro le lọrun laori agbabọọlu ti wọn fẹ, o ni: ''Wọn gba mi ni imọran to pọ.Mo mọ pe awọn a;aṣẹ fẹ ka ṣe aṣeyọri ,gbogbo eeyan naa lo mu erongba ti wọn wa ṣugbọn o ti pọ ju'' Bi  NFF ṣé fọwọ́ òsì júwe ilé fún Gernot Rohr Ajọ elere bọọlu lorileede Naijiria NFF ti gba iṣẹ lọwọ akọnimọọgba ikọ agbabọọlu Super Eagles, Gernot Rohr. Atẹjade lati ọdọ akọwe agba ajọ naa lalẹ ọjọ Aiku sọ pe ni kiakia ni ki o fipo silẹ lai si idaniduro kankan. Balogun ikọ Super Eagles tẹlẹ ri, Augustine Eguavoen ni wọn yan pe ko maa dele gẹgẹ bi oludari ikọ naa. Gernot Rohr to jẹ ọmọ bibi ilẹ Faranse ati Germany ni akọnimọọgba to pẹ ju lori ipo oludari ikọ Super Eagles. Nkan bi oṣu mẹrinlelọgọta lo lo lori ipo ki iṣẹ to bọ lọwọ rẹ. Ikede iyọninipo rẹ ko jẹ tuntun si ọpọ awọn ololufẹ ere bọọlu ni Naijiria to ṣe pe wọn ti n reti ki wọn yọ ọ nipo tẹlẹ. Augustine Eguavoen to wa nipo akọnimọọgba fidihẹ bayi ti dari ikọ Super Eagles tẹlẹ ri ti wọn si gbe ipo kẹta labẹ rẹ  ninu idije AFCON to waye ni Egypt lọdun 2006. Oun ni yoo wa dari ikọ naa bayi gẹgẹ bi wọn ti ṣe n gbaradi fun idije AFCON ikẹtalelọgbọn iru rẹ ti yoo waye ni Cameroon laarin ọjọ Kẹsan oṣu Kini si ọjọ Kẹfa oṣu Keji 2022.	https://www.bbc.com/yoruba/ere-idaraya-59633297
health	Omicron Covid 19: Kíni ìdí tí Nàìjíríà ṣe wà lára àwọn orílẹ̀-èdè tó léwu láti rírínàjò lágbàyé?	"Orilẹ-èdè UK ti fi Naijiria sinu atọka pupa irin-ajo UK laipẹ Igbese yii ni ijọba UK sọ pe yoo ṣe iranlọwọ láti mu adinku ba itankalẹ ẹya aarun Covid 19 tuntun Omicron. Asoju Naijiria ni ilẹ Gẹ̀ẹ́sì ti sọ pe àwọn ofin mimu adinku ba irinajo fun orilede kan jẹ ""irin-ajo eleyameya"". Ki lo wa de ti a fi orukọ Naijiria si atọka pupa, ati pe ṣe aiṣe deede wa ninu odiwọn ti wọn gbe Naijiria lè? Kini atọka pupa tumọ si fun Naijiria? Nàìjíríà jẹ́ orílẹ̀-èdè Áfíríkà tuntun láti darapọ̀ mọ́ àtọka pupa ìrìn àjò UK - pẹ̀lú South Africa, Namibia, Zimbabwe, Botswana, Lesotho, Eswatini, Angola, Mozambique, Malawi àti Zambia. Awọn eniyan ti aaye  gba lati wọ UK lati awọn orilẹ-ede wọnyi jẹ awọn ọmọ ilu UK tabi Irish, tabi awọn olugbe United Kingdom. Awọn ti o de lati awọn orilẹ-ede atọka pupa ni yoo nilo lati se iyasọtọ ni hotẹẹli lati apo wọn ti wọn yoo si wa ni iyasọtọ fun  ọjọ mẹwaa. Awọn orilẹ-ede wọnyi ti ni idojukọ nitori ẹya aarun Covid-19 tuntun Omicron tí South Africa kọkọ damọ tí wọn si kede. Ṣugbọn bi gbogbo awọn orilẹ-ede  to wá lori àtọkà pupa yìí ṣe  jẹ àwọn ile Afirika àwọn ènìyàn sapejuwe rẹ gẹgẹ bi "" ìwà buburu ati aiṣododo"". Kini awọn idi ti wọn kéde fun atoka pupa? Ipinnu lati gbe orilẹ-ede kan si atọka pupa da lori awọn igbelewọn eewu lati Ile-iṣẹ Ajọpọ Biosecurity (JBC), pẹlu  Didara awọn ẹya idanwo orile-ede  kọ̀ọ̀kan, pẹlu iṣayẹwo fun awọn iyatọ awọn ẹya Covid tí wọn tí ṣe alabapade kaakiri. Ero mii tun ni pe: -boya awọn eniyan ti n mu awọn iyatọ tuntun nibẹ tabi awọn ẹya yii wa lati òkè okun -boya wọn ti ṣe àgbéjade  awọn ẹya mìíràn  ti awọn iyatọ tuntun si awọn orilẹ-ede miiran, to fi mọ UK - didara awọn ọna asopọ irin-ajo pẹlu UK Kini idi ti Nigeria fi kun un? Ijọba UK sọ pe Naijiria ni a fi kun un si atoka nitori: -itupalẹ rẹ ṣe afihan itọkasi to lagbara nípa eya Omicron ni Naijiria - ọpọlọpọ awọn  ti a mọ ni UK ni asopọ mọ irin-ajo lati Naijiria -Naijiria ni awọn ọna asopọ irin-ajo to lagbara pẹlu South Africa, nibiti a ti rii Omicron akọkọ"	https://www.bbc.com/yoruba/afrika-59559157
entertainment	Muri Thunder: Àfojúsùn mi ni láti gba Grammy gẹ́gẹ́ bíi olórin Fuji	"Gbajugbaja olorin Fuji, Alhaji Muri Alabi Thunder, ti ọpọ mọ si Muri Thunder ti sọ pe ko si ija kankan laarijn oun ati Saheed Osupa. Muri Thunder lo tu pẹrẹpẹrẹ ọrọ naa lasiko ifọrọwerọ kan pẹlu BBC Yoruba. Ṣaaju ni ọkan lara awọn ololufẹ olorin Fuji naa ti kọkọ bere loju opo Facebook ileeṣẹ iroyin BBC Yoruba ki eto naa to bẹrẹ nipa ohun to fa ija laarin oun ati Osupa Saheed. Nigba to n fesi, Muri Thunder sọ pe ọga ati ẹni ti oun n wo loke ni Saheed Osupa jẹ, kii ṣe ẹni ti oun le maa sọrọ abuku si. Bo tilẹ jẹ ko sẹ nigba ti atọkun eto naa bere lọwọ rẹ nipa ija ti wọn ni o wa laarin oun ati Saheed Osupa ṣaaju. O ni ""Ibaṣepọ emi ati King Saheed Osupa gun rege ko si si ija kankan laarin wa."" ""Gbogbo ohun ti awọn eeyan n sọ yẹn ti di afiṣeyin ti eegaun n fi aṣọ nitori ọrọ naa ti do ohun igbagbe."" Lasiko to n fẹsi si ohun to ṣẹlẹ to fi sọko ọrọ si Saheed Osupa ninu awon orin rẹ kan. Muri Thunder sọ pe ""Kii ṣe pe emi ati Osupa ni ija tẹlẹ, ohun to ṣẹlẹ nigba yẹn, ija gbogbogbo ni."" Gbajumọ onifuji naa ṣalaye pe gbogbo olorin Fuji lo n kọ orin bu ara wọn lọdun naa lọhun, kii ṣe pe oun mọọmọ sọ oju si Saheed Osupa lara. Yatọ si ọrọ Saheed Osupa, Muri Thunder tun sọ pe irẹpọ to dan mọran lo wa laarin oun ati gbajugbaja olorin Fuji miran, iyẹn Wasui Alabi Pasuma. Nigba to n sọrọ lori bi irinajo rẹ ṣe ri nidii iṣẹ orin fuji, Muri Thunder sọ pe wọn bi iṣẹ orin mọ oun ni. Bo tilẹ jẹ pe o ni oun ko kọ iṣẹ naa lọdọ ẹnikẹni, o ni lara awọn olorin ti oun gbe oṣuba kare fun ni Saheed Osupa, oun si ti ba oniruru olorin ṣiṣẹ papọ. Ni ti afojusun rẹ fun ọjọ iwaju, Muri Thunder sọ pe yatọ si oniruru ami ẹyẹ ti oun ti gba tẹlẹ, yoo wu oun lati gba ami ẹyẹ Grammy gẹgẹ bii onifuji."	https://www.bbc.com/yoruba/afrika-57324550
religion	CAN honours Plateau Imam: CAN fún Imam Abdullahi Abubakar , Leah Sharibu tó wà láhàmọ́ l'ami ẹyẹ	"Ẹgbẹ ọmọlẹyin Kristi Naijiria ti fi ami ẹyẹ da Imaamu ẹlẹsin Islam kan, Abdullahi Abubakar to jẹ kawọn ẹlẹsin Kristẹni sa pamọ sinu mọṣalasi rẹ nigba ti ogun de nipinlẹ Plateau. Awọn ọmọlẹyin Kristi to le ni igba ni Imam yii gba silẹ ni ijba ibilẹ Barkin Ladi. Ẹgbẹ CAN ṣe idanilọla pẹlu ami ẹyẹ yii lọjọ Abamẹta nilu Abuja nibi ayẹyẹ ọdun marundinlaadọta ti ẹgbẹ CAN pe. Imaamu Abubakar gba awọn Kristẹni to le ni igba la lọjọ kẹrinlelogun oṣu Kẹfa, ọdun 2019 nigba ti awọn afurasi ya wọ awọn ilu ni ijọba ibilẹ Barkin Ladi. Ninu oṣu keje ọdun 2019, ijọba ilẹ Amẹrika da Imaamu ẹni ọdun mẹtalelọgọrin yii lọla pẹlu awọn adari sin mẹrin mii lati orilẹede Sudan, Iraq, Brazil ati Cyprus gẹgẹ bi ajijagbara fun alafia ẹsin kaakiri orilẹede wọn. Igbakeji aarẹ naa to wa nibẹ, Yemi Oṣinbajo rọ awn Kristẹni atawọn olori lati jẹ ololufẹ ṣiṣe ẹsin ni alafia ati titẹle alakalẹ ofin. Lara awọn to gba ami ẹyẹ nibẹ naa ni igbakeji aarẹ, Yemi Oṣinbajo, o jiṣẹ aarẹ Muhammadu Buhari gẹgẹ bo ṣe ba ẹgbẹ CAN yọ. ""Bi a ba n wa irẹpọ ati alafia lorilẹede Naijiria, awọn gbẹ ẹsin Kristẹni atawọn adari ẹsin ni Naijiria gbudọ maa waasu ibadọgba ni gbogbo igba ki wọn si ma kaarẹ ninu jija fun ẹsin alafia, idajọ ododo ati titẹle ofin"". Oṣinbajo ni ""a gbudọ maa jẹ ki otitọ jade pe Kristi ko wa lati ṣagbekalẹ ẹsin tabi ba ẹnikẹni jẹ bi ko ṣe fifi ododo rẹ han fun gbogbo eniyan eyi to le mu eeyan jogun iye ainipẹkun"". Igbakeji aarẹ tun gboriyin fun iṣẹ takuntakun ti awọn adari CAN n ṣe lati mu ilọsiwaju ba ẹsin to sin CAN ti di ohun elo pataki fun alafia ati irẹpọ niluu paapaa labẹ idari rẹ. Koda o mnu ba ifọwọsowọpọ to wa laarin wọn atawọn atawn adari ti sin Islam atawọn ẹsin mii fun ipẹtu saawọ."	https://www.bbc.com/yoruba/afrika-58703534
health	DR Congo Meningitis: Àrùn yínrùnyínrùn bẹ́ sílẹ́ ní DR Congo, àjọ WHO ní ìgbàgbọ́ àwọn èèyàn pé 'àwọn àjẹ́' ló wà nídí rẹ̀ ń dènà ìtọ́jú	Iroyin kan n sọ pe ajakalẹ arun  yinrunyinrun ti bẹ silẹ lagbegbe ila oorun ariwa orilẹede DR Congo, bẹẹni awọn eeyan ileto ti arun naa ti n ṣọṣẹ n sọ pe awọn ajẹ atawọn ẹgbẹ ẹlẹyẹ lo n da arun naa silẹ. Gẹgẹ bi ohun ti ajọ ilera lagbaye, WHO sọ fun BBC, ọpọlọpọ iṣoro lawọn ajọ ilera atawọn akọṣẹmọṣẹ lati wa ọwọ ajakalẹ arun naa bolẹ pẹlu igbagbọ awọn eeyan agbegbe naa pe awọn ajẹ ati ẹlẹyẹ ni wọn wa nidi bi arun yinrunyinrun naa ṣe n pọ si nibẹ. Ni bayii, eeyan ọgọfa ni ajakalẹ arun naa ti ran lọ sọrun, bẹẹni nkan bi ọgọrun miran si tun ti wa nileewosan kaakiri fun itọju. Iha ti awọn eeyan agbegbe naa kọ si arun naa kun ara ohun to fa iku ọwọọwọ nipasẹ ajakalẹ arun naa. Gẹgẹ bi ajọ WHO ṣe sọ, dipo ki ọpọ awọn ti arun naa ba o tọju rẹ bi o ti tọ, nṣe ni awọn eeyan naa n sa lati ibudo kan si ekeji pẹlu ireti pe arun naa ko ni tẹle wọn.	https://www.bbc.com/yoruba/afrika-58497546
politics	Àwọn ìpínlẹ̀ tó kéde ìsinmi fún àwọn òṣìṣẹ́ láti lọ gba PVC wọn rèé…	Ọpọlọpọ ipinlẹ lorilẹede Naijiria lo ti kede isinmi fun awọn oṣiṣẹ wọn ki wọn le lọ gba kaadi idibo wọn ṣaaju eto idibo gbogboogbo ti yoo waye ni ọ̣dun 2023. Eyi ko ṣẹyin bi Ajọ eleto idibo INEC ṣe kede pe awọn eniyan si le ṣe iforukọsilẹ ati gbigba PVC wọn titi di Ọjọ Kọkanlelọgbọn, Oṣu Keje, ọdun 2022. Nitori eyi ni ọpọlọpọ ijọba ipinlẹ kede isinmi fun awọn oṣiṣẹ wọn lati lọ gba PVC wọn. Yatọ si ijọba ipinlẹ Eko ati ipinlẹ Ogun to kọkọ kede pe ki awọn eniyan wọn lọ gba PVC wọn ki wọn to pada si ibi iṣẹ, awọn ipinlẹ miran tun kede bẹẹ. Ijọba ipinlẹ Osun kede pe Ọ̣jọ Ẹti, June 24 ni wọn fun awọn araalu gẹgẹ bi ọjọ isinmi lati lọ gba PVC wọn. Akọwe ijọba naa, Wole Oyebamiji lo fi lede ninu atẹjade ti ijọba ti fọ araalu lori. Gomina ipinlẹ Plateau, Simon Lalong lo kede June 27 ati 28 fun awọn eniyan nipinlẹ naa lati jade lati lọ gba PVC. Gomina Mai Mala Buni ni gomina akọkọ to kọkọ kede isinmi fun awọn eniyan rẹ ki wọn le lọ gba PVC wọn. Adari awọn oṣiṣẹ, Garba Bilai lo sọ fun awọn araalu pe Ọjọ kọkandinlọgbọn, Oṣu Kẹfa si Ọjọ Kini, Oṣu Keje ni wọn fun wọn. Fun ijọba ipinlẹ Zamfara, ọsẹ kan ni wọn kede fun awọn eniyan gẹgẹ bi ọjọ isinmi fun awọn eniyan lati forukọ silẹ fun PVC wọn. Ijọba Niger sọ pe  oun gba awọn oṣiṣẹ ijọba lanfaani lati gba Ọjọ June 30 ati July 1 lati lọ fi lọ ṣe ifi orukọsilẹ ati lati gba PVC Gomina Sani Bello sọ nibi ipade pẹlu ara ijọba rẹ. Ijọba ipinlẹ Kaduna naa ko gbẹyin nibẹ. Ọjọ 27 si 31 July ni wọn fun awọn oṣiṣẹ lati lọ gba PVC wọn. Gomina Bala Mohammed ti kede Ọjọ Aje, June 27 gẹgẹ bi Ọjọ Isinmi fun awọn oludibo, ki gbedeke ti Ajọ INEC fi silẹ to de. Gomina Babagana Zulum ti sọ pe July 21 ati 22 lati fi sọ ọjọ isinmi fun awọn eniyan. Gomina ipinlẹ Adamawa, Ahmadu Fintriri kede Ọjọ Kejidinlọgbọn, Oṣu Keje si Ọjọ Kọkandinlọgbọn, Oṣu Keje lati gba PVC wọn.	https://www.bbc.com/yoruba/articles/c2934k8gxlno
politics	May 29: Àwọn ọmọ Naijiria yóò mọ rírì Ààrẹ Buhari lẹ́yìn tó bá kúrò lórí oyè tán - Ìjọba àpapọ̀	"Ijọba Naijiria ti sọ pe awọn araalu yoo mọ ipa iṣejọba Aarẹ Muhammadu Buhari lẹyin to ba pari saa rẹ tan lọdun 2023. Amugbalẹgbẹ Aarẹ lori iroyin ati ipolongo, Femi Adesina lo sọ ọrọ naa ninu atẹjade kan to fi lede lati ṣami si ọdun kẹfa Buhari lori alefa. O ni ""o ku ọdun meji ki ijọba yii pari, lagbara Ọlọrun, gbogbo awọn to n bu ẹnu atẹ lu ijọba yii ni yoo ṣi gbe oriyin fun un."" Gẹgẹ bi Adesina ṣe sọ, ohun ribiribi ti ijọba Buhari ti gbe ṣe ko lonka. Amugbalẹgbẹ naa mẹnuba awọn akanṣe iṣẹ ti Aarẹ Buhari ti ṣe bii awọn ohun amayedẹrun, idagbosoke igbeaye ọmọniyan atawọn iṣẹ takun-takun mii ni oniruru ẹka. Adesina ṣalaye pe ""Lati ori awọn ohun amayederun si eto iṣuna, eto ẹkọ, eto ilera, ere idaraya, gbigbogunti iwa ajẹbanu, ọrọ epo rọbi ati bẹẹ nẹẹ lọ, awọn aṣeyọri wọnyii yẹ ko wu awọn ọmọ Naijiria lori."" ""Awọn eeyan kan n sọ pe awọn ko ri nnkankan ti a n ṣe ati pe awọn ko gbọ nipa aṣeyọri kankan, lara awọn aṣeyọri wa ree."" Lẹyin naa lo bẹrẹ si n tọka si awọn nnkan ti ijọba to wa lode yii ti ṣe lẹsẹsẹ. Lara awọn nnkan to mẹnuba ni awọn akanṣẹ iṣẹ bii ọkọ oju irin lati Eko si Ibadan, Itakpe si Warri, ati bẹẹ bẹẹ lọ. O tun mẹnuba awọn atunṣẹ papakọ ọkọ ofurufu bii ti ilu Eko, Abuja, Kano ati Port Harcourt. Ọpọ awọn ọmọ naijiria lo ti bẹrẹ si fi erongba wọn lede lori atẹjade naa, bi awọn kan ṣe n ki Aarẹ ku iṣẹ takuntakun, lawọn mii n sọ pe nnkan ti bajẹ ju ti igba ti Aarẹ kọkọ gori alefa lọ. Oni ọjọ kọkandinlọgbọn oṣu karun un ọdun 2021 lo pe ọdun mẹfa ti Aarẹ Muhammadu Buhari di aarẹ orilẹede Naijiria labẹ ijọba awarawa. Ẹgbẹ oṣelu PDP lo ti ṣejọba lati ọdun 1999 ti Naijiria ti pada si ijọba awarawa titi di 2015 ti Buhari wọle ibo aarẹ labẹ asia ẹgbẹ oṣelu APC. Ọjọ kọkandinlọgbọn oṣu karun un ọdun 2015 ni wọn bura wọle fun Buhari gẹgẹ bi aarẹ lẹyin to fẹyin Goodluck Jonathan gbalẹ ninu ibo gbogbogbo ọdun naa. Buhari tun wọle ẹẹkeji lọdun 2019 nigba ti oludije PDP mii, Atiku Abubakar tun fidi rẹmi ninu ibo aarẹ. Aarẹ Buhari ṣeleri lati pese eto aabo to mọyan lori ati itaji ọrọ aje Naijiria lẹyin to wọle tan. Ṣugbọn ero awọn eeyan ṣọtọọtọ lori ijọba Buhari lati bii ọdun mẹfa sẹyin. Nigba to n sọrọ ni tiẹ, oluranlọwọ aarẹ lori ọrọ iroyin ati ilukoro, Femi Adesina ṣapejuwe Buhari gẹgẹ bi ẹni to ti ṣe aṣeyọri nla laarin ọdun mẹfa to gori aleefa. Ninu atẹjade ti Adesina fi sita, o ṣalaye pe awọn ti wọn ko ba ni ki ọrọ oṣelu bọ nikan lo le ri aṣeyọri ti Buhari ti ṣe lati ọdun 2015 si akoko yii. Adesina ni lai ṣe ani-ani ọpọ eeyan to fi mọ awọn alatako gan an ni yoo gboriyin fun Buhari nigba ti ijọba rẹ ba pari lọdun 2023. O ni ijọba Buhari ti ṣiṣẹ ribiribi lẹka eto ẹkọ, eto inawo, ere idaraya, ileegbe, igbayegbadun araalu ati awọn ẹka mii. Amọ, awọn ọmọ ẹgbẹ oṣelu to kere julọ nile igbimọ aṣoju-ṣofin niluu Abuja ti sọ pe ijọba Buhari ti kuna fun ọdun mẹfa. Awọn aṣofin naa ni ni gbogbo ọna ni ijọba Buhari ko ni ṣe aṣeyọri lati ọdun mẹfa to ti wa lori oye. ''Laye ijọba Buhari ni eto abo mẹhẹ ti ko si ri ojutu sii, iwa ajẹbanu ti pọ sii ni ijọba Buhari, ọrọ aje Naijiria dẹnu kọlẹ, bakan naa ni ẹlẹyamẹya tun pọ sii. Bi ijọba Buhari ti n ṣe nkan pẹlu igboya ta ni yoo mu mi, bi ko ṣe tẹ le ofin nigba mii, bi wọn ṣe n ṣe èrú ninu ibo, ati bi ijọba APC ṣe n fi ẹtọ awọn araalu dun wọn n kọ wa lominu gẹgẹ bi aṣofin. Awọn eto ti APC n ṣe labẹ ijọba Buhari ti jẹ ki airi ṣiṣẹ ṣe pọ si, gbogbo nkan lo wọn gogo, owo naira ko ni itumọ kankan mọ. Orilẹede Naijria ti di ibi ti iṣẹ ati oṣi ti n ba awọn eeyan finra julọ lagbaaye labẹ ijọba Buhari. Ijọba Buhari ko nilo lati ṣe ayẹyẹ tabi ayajọ ọjọ to de ijọba, ohun ti Buhari nilo ni pe ko fi asiko yii ronu ati wa ojutu si iṣoro to n koju Naijiria lọwọ yii,'' olori ẹgbẹ oṣelu to kere nile, Ndudi Elumelu lo ṣalaye ọrọ yii ninu atẹjade to fi sita."	https://www.bbc.com/yoruba/afrika-57291440
politics	Ẹ bá wa sọ̀rọ̀, ààyè ṣì wà fún ìjíròrò - Àwọn Gómìnà 'G5'	Awọn gomina marun un lati inu ẹgbẹ oṣelu PDP ti wọn pe ara wọn ni G5 sẹpade pọ pẹlu awọn igun ẹgbẹ oṣelu ọhun ni ipinlẹ Eko ṣaaju eto idibo ti yoo waye lọdun 2023. Ipada alatilẹkunmọriṣe naa lo waye ni ile igbakeji alaga ẹgbẹ tẹlẹ, Oloye Bode George, ti wọn si kede pe awọn ti ni orukọ tuntun fun ajọse awọn gomina naa, eyi ti wọn pe ni ‘Integrity Group’. Bakan naa ni awọn gomina ọhun ṣalaye pe aye si wa fun ijiroro ti yoo fi opin si gbogbo rogbodiyan to n waye lọwọ ninu ẹgbẹ oṣelu naa. Gomina tẹlẹ nipinlẹ Plateau, Jonah Jang ba awọn akọroyin sọrọ pe igun ẹgbẹ yii ti fi aye silẹ fun ijiroro ti yoo fi opin si rogbodiyan inu ẹgbẹ naa. “A wa ti a wa ni ipade yii ti ṣetan lati duro lori esi ipade wa ni Port Harcourt. A tun wa sọ lẹẹkan sii pe aye wa fun ijiroro to mu alaafia wa ninu ẹgbẹ oṣelu wa.” Gomina Seyi Makinde ti ipinlẹ Oyo ṣalaye pe awọn gomina G5 ni wọn le waju ninu ifẹhonuhan naa ti wọn si ri itẹwọgba lọwọ awọn agba ati olori ẹgbẹ oṣelu PDP. “G5 jẹ igun ẹgbẹ PDP to nifẹ si ilọsiwaju ẹgbẹ. Ẹ ri wa, awa gomina marun-un to n ṣe ijọba lọwọ, ti a si n lewaju ninu bibeere ohun to yẹ, ti awọn agba ati adari si wa pẹlu wa ninu ija yii. “A wa si ibi bayi laarọ yii lati yanana gbogbo laasigbo ẹgbẹ oṣelu wa ati bi nnkan yoo ṣe wa ninu eto idibo to n bọ. Awọn to wa nibi ipade pẹlu wọn ni gomina ana nipinlẹ Ekiti, Ayo Fayose, gomina ana nipinlẹ Cross River, Donald Duke ati gomina ana nipinlẹ Plateau, Jonah Jang. Awọn yooku ni Taofeek Arapaja, Oloye Dan Orbih, Sẹnẹtọ Olaka Nwogu, Sẹnẹtọ Mao Ohuabunwa, Sẹnẹtọ Nasif Suleiman ati awọn ekan mii Awọn gomina marun-un ọhun to pe ara n ni G5, Nyesom Wike ti Rivers, Seyi Makinde ti ipinlẹ Ọyọ, Samuel Ortom lati ipinlẹ Benue, Okezie Ikpeazu ti Abia, ati Ifeanyi Ugwuayi ti Enugu ni ki Iyorchi Ayu to jẹ alaga ẹgbẹ naa fi ipo si gẹgẹ bii alaga ẹgbẹ PDP. Eyi kọ ṣẹyin bi oludije ṣipo aarẹ ẹgbẹ naa, Atiku Abubakar ati alaga ẹgbẹ se wa latikun orilẹede kan naa. Ṣugbọn, Ayu fi apa janu pe oun yoo pari saa oun gẹgẹ bi alaga ẹgbẹ naa. Eleyi lo mu ariyanjiyan ati awuyewuye wa wi pe awọn ẹgbẹ G5 nja fun etọ.	https://www.bbc.com/yoruba/articles/cgldj3d726jo
entertainment	Ọmọ ogún ọdún tó fẹ́ràn kí obìnrin ní ìdí ni mí- Sophie	Onkọroyin lori ayelujara to tun jẹ gbajugbaja lori ẹrọ mohunmaworan, Sophie Elise ṣe iṣẹ abẹ afikun idi rẹ nigba to wa lọmọ ogun ọdun. O ṣalaye pe, ifẹ lati ni idi to tobi bii ti ojulowo ọmọbinrin lo jẹ ki oun diju ṣe iṣẹ abẹ naa ni ọdun marun un sẹyinsun ohun o. Arabinrin yii ṣapejuwe ara rẹ bi ẹni ti ko lara rara ṣugbọn ti o kan fẹ ṣe afikun diẹ si ibi to ṣe pataki si i ninu ẹya ara rẹ yii. Oriṣiriṣi awọn eniyan ni wọn n polowo lori ẹrọ ayelujara rẹ ati irufẹ awọn Dokita to le ṣe fifi idi tobi to fi mọ ti ilẹ Brazil. Sophie ri ibi kan ni ilẹ Turkey ti won ti le ṣe iṣẹ abẹ naa ṣugbọn ti owo rẹ fẹ wọn ko too ri ọna abayọ. Nigba ti o n ṣalaye fun ikọ akọroyin Radio 1 Newbeat, ni tootọ owo naa kere si bi o ti yẹ, pe o yẹ ki o wọn ju bẹẹ lọ. Kini idi ti Sophie ṣe fẹ yọ ayederu idi naa lẹyin ọdun marun un ti o ti fi si? Kete ti Sophie ti ile iwosan de ni gbogbo ara rẹ ko ti gbadun. Ilumọọka ni Sophie ni orilẹ-ede Norway nibi to ti n gbe eto oriṣiriṣi sori afẹfẹ to tun ni awọn to le ni ẹgbẹrun ẹẹdẹgbẹta to n tẹlẹe. Bakan naa lo mẹnuba awọn ẹgbẹlẹgbẹ awọn ololufẹ rẹ lori ẹrọ ayelujara, ti wọn lodi si ayederu idi nla ti oun ṣe naa. Awọn eniyan ni iduro rẹ ko dan mọnran bakan naa ni idi nla naa ko ba ẹya ara rẹ toku mu. Gẹgẹ bi o ti wi, o ni aridaju ti wa fun ohun bayii pe okun ọrun ko yẹ adiyẹ ohun rara ti abamọ si ti n gbẹyin ọrọ bayii. Ẹni ọmọ ọdun merinlelogun naa ti wa pinnu bayii pe ki wọn gba abẹrẹ fun oun lori idi naa ki wọn si jẹki oun ru diẹ. Ṣiṣe ayederu idi ni ọpọlọpọ aida ninu ti o si ṣeku pa awọn obinrin ilẹ Britain meji ti wọn rin irin ajo lọ si ilẹ Turkey. O wa ni ohun ti ri i wi pe ara ohun dara pupọ ju iru wahala ti o bara rẹ yi lọ. Sophie ti wa ri ẹni ti yoo le ba ṣe iṣẹ abẹ daada lẹyin ti o ti o ti ṣe iwadii lori ẹrọ ayelujara. Sophie ti wa pinnu ninu ọkan rẹ lati ṣe isẹ abẹ naa pẹlu Dokita to mọṣẹ lati din ẹru ẹyin rẹ ku si kekere ti ara rẹ yoo le gbe. Bayii, sophie ti ronu ara rẹ pe, o dara ki eeyan maa gba bi ara rẹ ṣe ri ki o si maa fun ara rẹ ni iwuri.	https://www.bbc.com/yoruba/afrika-50179546
politics	“Mo ṣetán láti fi ọ̀kan nínú kíndìnrín mi sílẹ̀ fún ọmọ Ekweremadu”	"Arabinrin kan Martha Uche ti kede fun araye pe oun setan lati fi ọkan ninu kindinrin oun silẹ fun Sonia, ọmọ Ike Ekweremadu to n saisan nilu ọba. Fidio kan to gba ori ayelujara kan lo sisọ loju ikede naa ati idi ti arabinrin naa se fẹ se iranwọ ọhun. Martha salaye pe oju oorun ni oun ti ri pe oun gbọdọ seranwọ fun ọmọbinrin to n saisan naa. “Mo gbọdọ ran obinrin naa lọwọ nitori pe o n ku lọ. Wọn ti fi han mi loju oorun pe mo gbọdọ ran obinrin naa lọwọ. Ọjọ pẹ ti mo ti ri, wọn ti fi han mi loju oorun, mo si gbọdọ se kankan nipa igbesẹ mi ọhun. N ko beere ohunkohun lasiko yii, mo kan setan lati doola ẹmi obinrin naa ni, ohun to kọkọ se pataki si mi ree. Bẹẹ ba gbagbe, ileesẹ ọlọpaa ilẹ Gẹẹsi lo mu igbakeji aarẹ ile asofin agba nigba kan ri, Ike Ekweremadu ati iyawo rẹ, Beatrice, ti wn si gbe wọn lọ sile ẹjọ. Ẹ̀sun ti wọn fi kan wọn ni pe wọn mu mọde wa silu ba lati wa yọ awọn ẹya ara rẹ Igbakeji aarẹ ileegbimọ aṣofin agba tẹlẹ lorilẹede Naijiria, Sẹnetọ Ike Ekweremadu ati iyawo rẹ Beatrice Nwanneka Ekweremadu yoo ṣi wa ni atimọle awọn ọ̀lọpaa ilẹ Gẹẹsi titi di ọjọ keje oṣu keje ọdun yii. Awọn ọlọpaa ilẹ Gẹẹsi mu awọn mejeeji lọ siwaju ile ẹjọ Majisireeti kan lọjọbọ lori ẹsun pe wọn n fi ẹya ara eniyan ṣowo. Awọn mejeeji yii fara han niwaju ile ẹjọ majisireeti Uxbridge fun igba akọkọ igbẹjọ wọn ni Ọjọbọ, ọjọ kẹtalelogun oṣu kẹfa. Olupẹjọ, Damla Ayas ṣalaye fun ile ẹjọ naa pe lori ẹsun ti wọn wọn fi kan Ekweremadu ati aya rẹ naa, yoo nilo ki amofin agba o buwọlu “ọjọ mẹrinla nileeṣẹ ọbabinrin si gba wọn laaye lati ri aṣẹ naa gba” Awijare olupẹjọ naa lo mu ki wọn sun igbẹjọ naa siwaju fun ọjọ mẹrinla lẹyin ti wọn ṣe e lalaye fun un pe tọkọtiyawo lawọ olujẹjọ mejeeji. Pupọ ẹsun ti wọn ṣẹ si naa lo waye lori ilẹ Gẹẹsi, gẹgẹ bi wọn ṣe fi to ileẹjọ naa leti. Ni ọjọ Iṣẹgun, ọjọ kọkanlelogun ni wọn mu awọn eekan ọmọ Naijiria mejeeji naa. Ileeṣẹ Ọlọpaa Met ṣalaye ninu atẹjade kan ti wọn fi ṣọwọ si BBC pe, “ẹsun igbimọpọ ṣeto irinajo silẹ okeere fun eeyan kan pẹlu erongba lati fi ẹya ara onitọhun ṣowo” ni wọn kan awọn mejeeji Atẹjade naa ni awọn ọtẹlẹmuyẹ bẹrẹ iṣẹ nigba ti wọn ta wọn lolobo nipa igbesẹ kan to tako ofin owo ẹru igbalode ti osu karun un ọdun 2022. Ileeṣẹ ọlọpaa ilẹ Gẹẹsi ni awọn ti gba ọmọ naa fun idaabobo, ti awọn si n ṣiṣẹ pọ pẹlawọn ajọ aṣeranwọ kan fun itọju rẹ Ijọba UK ni Ekweremadu ati iyawo rẹ gbimo po lati gbe ọmọ kan wọ orile-ede naa lati ko àwọn ẹyẹ ara ọmọ naa. Ekweremadu ẹni ọgọ́ta ọdun pẹlu ẹni marundilogota ni ọwọ tẹ wọn lẹyin iwadi ti Metropolitan Police Specialist team ṣe lati ṣe afihan pe wọn lọwọ ninu iwa ọdaran naa.\n\nNinu atesita kan ti ileeṣẹ ọlọpaa Met fi ransẹ si ile ise BBC News Yoruba Wọn ní ""Beatrice Nwanneka Ekweremadu, ẹni ọdun marundilogota ni iwadi fihan pe o ledi apupo pẹlu awọn kan lati mu ọmọ kan wa lati ko ifun."" ""Ike Ekweremadu, ẹni ogota ọdun  ni iwadi fihan pe o ledi apupo pẹlu awọn kan lati mu ọmọ kan wa lati ko ifun."""	https://www.bbc.com/yoruba/articles/cj5rmyd3j6do
entertainment	Babatunde Usman: Òṣèré tíátà Okele ṣé fídíò síta,ẹ gbọ́ nkán tó sọ fún àwọn olólùfẹ́ rẹ̀	"Osere tiata Yoruba nii, Babatunde Usman ti gbogbo eeyan mọ si Okele ti fi ọrọ idupẹ ranṣẹ sawọn ololufẹ rẹ lori aarẹ to de mọlẹ laipẹ. Ninu fọnran fidio kan to fi si oju opo rẹ ni Instagram lo ti fi ikini yi ranṣẹ. O ni ohun dupẹ pupọ paapa lọdọ awọn to pe tabi ti wọn fi ọrọ ikini ranṣẹ lasiko toun wa lori aarẹ. Lọjọ Aiku to kọja yi  lo ṣe fidio naa sita ti o si jọ pe ko si nkankna to ṣe ninu fidio naa. ''Fun awuyewuye orisirisi  to n lọ lori ayelujara pe ki ẹ gbadura fun Okele.Okele ree, ko si nkankan to ṣe mi'' Babatunde ṣe ọrọ naa lowelowe to si ni ''mo dupẹ pe awọn to gbe koto ko gbẹ jin, ẹni to ko si naa Ọlrun ko ni ko da lapa'' O ni oun ni lati ṣe fọnran fidio naa sita lati dupẹ lọdọ awọn eeyan ati lati fi han ko si nkankan to ṣe oun. Ọmọ bibi ipinlẹ Kwara ni adẹrinposonu ẹni ọdun mejilelogoji yi to si ti n ba ere tiata bọ to nkan bi ogun dun sẹyin. Gbajugbaja adẹrinposonu nni, Babatunde Usman ti ọpọ eeyan mọ si Okele, lo ti di ero ile iwosan bayii nitori aidape ara. Osere tiata miran, to jẹ ọrẹ timọtimọ si Okele, eyiun Saliu Gbolagade ti awọn eeyan tun n pe ni Ogboluke lo kede bẹẹ ninu fidio kan to fi soju opo Instagram rẹ. Ogboluke, ẹni to n fi fidi naa fi ọrọ ransẹ si awọn eeyan kan lagbo tiata salaye pe kii se pe Okele mọọmọ fara pamọ lati mase yọju sibi ere sinima kan ti wọn pe si ni. Amọ Ogboluke ni ko si ẹni ti kii rẹ, aidape ara lo gbe Okele sanlẹ, to si ti wa nile iwosan nibi to ti n gba itọju. Osere tiata naa ni ti kii ba se pe oun wa sile iwosan naa lati fidi ootọ ọrọ mulẹ, oun naa ko ba ti mọ pe oun to n se Okele gbopọn pupọ. Ogboluke wa yan pe ""Kii se pe mo se fidio yii lati bẹbẹ owo fun itọju Okele, amọ mo fẹ fidi rẹ mulẹ fun awọn eeyan to ni Okele n fi aisan parọ ni ko ma ba wa ya ere. Ko yẹ ki eeyan sọ pe o fi aisan parọ, ni set ti emi naa ti n bọ, wọn lo fi aisan parọ ni, pe ko wa. Emi dẹ mọ ẹni ti mo n pe, mo dẹ n sọ fun wọn pe o ni nnkan kan to sẹlẹ, amọ ka sa dupẹ lọwọ Ọlọrun ni. N ko fẹ sọ pe ipo ti Okele wa critical amọ ka sa dupẹ lọwọ Ọlọrun sa."" Ogboluke wa gbadura fun Okele pe Ọlọrun ko ni jẹ kawọn sunkun lori rẹ, to si ni ọwọ aye ko ni tẹ nitori ẹni to n pa araye lẹrin ni, ko si ni sunkun lasẹ Ọlọrun Ọba. Ninu fidio naa la ti ri Okele to sun sori ibusun, ti wọn n fa omi ati oogun si lara pẹlu rọba kan ti wọn so mọ apa ati imu rẹ. Bakan naa ni rọba kan wa ni ọwọ isalẹ to lọ sinu ọra nla kan, ti itọ rẹ da rogun si, ti Okele si n se amin si awọn adura ti Ogboluke n se. Sugbọn Ogboluke ko sọ pato iru aisan to n ba Okele wọya ija, to fi da wolẹ sile iwosan to ti n gba itọju."	https://www.bbc.com/yoruba/afrika-58433927
entertainment	King Sunny Ade's son: Ohùn orin bàbá mi nìkan kọ ni l’Ọlọrun fún mi, ijó bíi kòkòrò ni ṣáá	"""Ati ipa daradara ati buburu ni orin baba mi ti mu ba iṣẹ orin temi"" Tẹẹ ba ni ipa buburu lọna wo? Emperor Ademola Adegeye to jẹ ọmọ gbajugbaja olorin juju lagbaye, Oloye Sunday Adeniyi Adegeye ti ọpọ mọ si King Sunny Ade(KSA) ni lootọ loun gbadun anfani pe oun jẹ ọmọ gbajugbaja olorin ti gbogbo agbaye mọ tori o mu oun mọ awọn eeyan nla nla amọ sibẹ sibẹ, oun naa koju ipenija. Kii ṣe gbogbo ọmọ King Sunny Ade lo gbe igba iṣẹ orin tọpasẹ baba wọn amọ Emperor ni tirẹ yan iṣẹ naa laayo tori ẹbun ohun orin akoda to fi mọ ijo jijo ti Ọlọrun fun un eyi ti wọn bi i mọ ọ. Ǹjẹ́ o mọ̀ pé Baba Sala ló kọ́ Sunny Ade nísẹ́? Sunny Ade (KSA) máa ń bá Orlando Owoh kó ""Gloves"" tó fi ń ja ẹ̀ṣẹ́ dání nígbà ayé rẹ̀- Folarin, àbúrò Orlando Owoh Mo ti mọ̀ pé mo ṣì máa 'Blow' lọ́jọ́ kan- Bàbá Lórí Irọ́""Orin Shanku, Gbese, Já paa, Jesu máa párò lọ, inú Ọlọ́run kò dùn sí i - Bola Are ""Orin Shanku, Gbese, Já paa, Jesu máa párò lọ, inú Ọlọ́run kò dùn sí i - Bola Are Ẹ̀yin òṣìṣẹ́ ìjọba, dẹndẹ ìyà yóò jẹ orí yín bí Nàìjíríà bá pínyà pẹ́rẹ́, toríi Yoruba Nation! - Oluwo Gẹlẹ bi baaba rẹ King Sunny Ade ṣe maa n kọrin bo si ṣe maa n jo ni Emperor naa ṣe ri, o tun wa foju jọ baba bii ẹpa. Lẹyin to pari ileewe giga fasiti to si ṣe agunbanirọ tan lo to lanfani lati ja si gbangba maa kọrin ta gẹgẹ bi akọṣẹmọṣẹ tori o ni baba awọn awọn ti ki awọn nilọ ṣaaju. ""King Sunny Ade sọ pé ìkankan nínú àwa ọmọ rẹ ò gbudọ ṣe orin àyàfi bi a ba pari agunbanirọ"". Nigba to si ṣe to pari ileewe rẹ, o tọ baba rẹ lọ, Emeror ni oun so mọ King Sunny Ade lẹsẹ pe ""Baba mi, ìgbà tí mò ń yọ orin kọ gan díẹ díẹ, mo mọ pé ẹ mọ̀ mọ síi, ṣùgbọn nísinsìnyìí, mo fẹ àdúrà yín"". Baba gba a laye lati maa lo gbogbo nkan ti wọn ni ti wan ti jere nidii iṣẹ orin titi to fi mọ ko maa wa kọrin lori itage wọn nigbakuugba ti wọn ba n ṣere. Ẹwẹ, Emperor ni lara awọn ọ̀rs ti oun jẹ ni pe baba oun ṣi ọpọ ilẹkun fun oun, o si ti awọn ilẹkun kan pa fun oun. Ẹ̀kúnrẹ́rẹ́ alaye gbogbo ipenija to koju wa ninu fidio ifọrọwanilẹwo BBC Yoruba pẹlu ọmọ Oloye King Sunny Ade."	https://www.bbc.com/yoruba/57278661
entertainment	Laide Bakare: Mo ra mọ́tò bọ̀gìnì, inú ń bí àwọn ọ̀tá mi, mo ní ìdáhùn yín lọ́wọ́ ńbí	"Laipẹ yii ni gbajugbaja oṣere Nollywood, Laide Bakare ra ọkọ bọgini meji, iyẹn Toyota ati Lexus, lẹyin ọsẹ diẹ to ṣi ile nla awoṣifila kan. Laide Bakare kọ ọ si ori ẹrọ Instagram rẹ pe, asiko ti to lati gbadun aye oun lẹyin iṣẹ karakara fun ọpọlọpọ ọdun. Ninu akọjade naa ni Bakare ti ni pe oun ko ṣe eyi lati pẹgan awọn to ku, amọ lati mu iwuri ba awọn obinrin pe ko si ẹni ti ko lee ṣe oriire. Òkú obìnrin yìí kan ìlẹ̀kùn pósí gbà-gbà-gbà pé òun ò kú lọ́jọ́ ìsìnkú rẹ̀! Kàyéfì tuntun Ọkùnrin tó bá ọmọ ọdún 17 lòpọ́, tí ọmọ náà sì padà kú d'èrò àtìmọ́lé 'Ẹ yẹgi fún un'! Ọkùnrin ẹni ọdún 42 gba ìdájọ́ ikú lẹ́yìn tó pa Ọba aládé l'Ekiti Dídi ọlọ́là nínú eré Tíátà kò jọ ọ́ fún àwa kan, ìdí rèé - Kunle Afod Leke Adeboye àti ọ̀pọ̀ ọmọ ìjọ RCCG ń ṣèrántí ikú Dare Adeboye lẹ́yìn ọdún kan Ọmọ orílẹ̀èdè Lebanon tó gba 'One way' l'Eko fi ọkọ̀ fọ́ ẹsẹ̀ obìrin kan Wo ǹkan 21 tó yẹ kí obìnrin mọ̀ nípa ojú abẹ́ rẹ̀, Vagina Eyi ti Laide kọ ko tii balẹ tan ti ọkan lara awọn oṣerebinrin to jẹ akẹgbẹ rẹ, Eniola Badmus  fesi loju opo naa to si kii ku oriire gẹgẹ bi iya onile. Bi o tilẹ jẹ pe ọrọ naa ko ṣafihan boya inu rẹ dun si abi bẹẹ kọ, esi ti Laide Bakare daa pada lo jẹ ki awọn eniyan bẹrẹ si ni sọrọ nipa iṣẹlẹ ọhun lori ẹrọ ayelujara. Eniola Badmus ni ''pẹlẹ ooo Iya Larinlọọdu.'' Amọ kete ni Laide Bakare ti fun Badmus lesi pada pe oun gangan ni olori awọn to n ṣe ilara oun, ti oun ko si raye fun awọn ọta. Ninu esi ti Laide Bakare fun Eniola Badmus lo ti ni oun gan an ni olori awọn ọlọtẹ to n ditẹ mọ oun. Bakan naa lo fikun un pe ibẹrẹ ohun rere niyii fun oun ati wipe esi ti oun yoo ma fun awọn ọta oun ni igbega ninu igbega. Oṣerebinrin naa ni oun ko ni aye rara fun awọn ọta oun ati awọn onilara. ''Eniola Badmus, emi niyẹn o, aarẹ awọn ọlọtẹ. Iwọ lo sọ ero ọkan wọn. Oluwa lo ṣe eyi kii ṣe eniyan, ibẹrẹ ohun rere si ni yii fun mi ni aṣẹ Allah. Ṣebi ẹ n ṣe ilara mi ni, igbega ninu igbega ni esi mi fun yin. Emi o raye awọn ọta mi jare."" Ògo Naijiria yóò padà wá tí mo bá di Ààrẹ - Pasitọ Tunde Bakare Iléeṣẹ́ Ọlọ́pàá ti sọ ìgbésẹ̀ tuntun tí wọ́n fẹ́ gbé nípa ẹ̀sùn àwọn tó ń ní ìbálòpọ̀ pẹ̀lú ajá Ikú àwọn Sójà tọkọ-taya tí wọ́n gé lórí kò yẹ àwùjọ ọmọ ènìyàn rárá - Ààrẹ́ Buhari Amọ lẹyin eyi ni Eniola Badmus fesi pe ere lasan ni oun ṣe, ti ohun ko si ni ohunkohun lọkan tako Laide Bakare. Badmus ni ati igba ti awọn ti wa ni ile ẹkọ giga fasiti ni oun ti fẹran rẹ, pe ko si ohun bẹẹ ni aarin wọn. Lo ba kesi Laide Bakare lati ṣọra fun ere gele nitori oun ko ro ibi sii rara. Oṣu meji sẹyin ni gbajugbaja oṣerebinrin Laide Bakare ṣi ile nla tuntun."	https://www.bbc.com/yoruba/61334497
religion	Chris Oyakhilome: £125,000 ní owó ìtanràn tí Tẹlifísàn Loveworld yóò san fún ìwà arúfin	"Ajọ to n se akoso eto igbohunsafẹfẹ nilẹ United Kingdom ti kesi ileesẹ mohunmaworan pasitọ kan ni Naijiria, Chris Oyaklome lati sanwo itanran. Ileesẹ mohunmaworan naa, Loveworld Television Network, ni wọn ni ko san owo itanran ẹgbẹrun lọna marundinlaadoje pọnun 125,00. Ẹsẹ ti wọn ka si ọrun ileesẹ agbohunsafẹfẹ naa ni pe o gbe eto kan sita lori ọrọ ẹsin, ninu eyi ti wọn ti n sọ awọn ofege iroyin nipa arun Coronavirus lai daabo bo awọn onworan wọn. Ajọ naa ni igba keji ree laarin ọdun tileesẹ naa yoo tako ofin to rọ mọ gbigbe ojulowo iroyin lai ni abula sori afẹfẹ, eyi to n tako iroyin gidi nipa arun Coronavirus. ""A ri awọn iwa riru ofin yii bii eyi to gbopọn pupọ ati iwa asise mase to n foju han lọpọ igba eyi to mu ka ta ileesẹ igbohunsafẹfẹ naa loji owo."" Ileesẹ ijọ UK to n sakoto awọn ileesẹ igbohunsafẹfẹ naa ni oun to n kọ oun lominu ni pe igba akọkọ kọ ree tileesẹ amohunmaworan Loveworld yoo tasẹ agẹrẹ si ofin awọn. O ni irufẹ iwa arufin naa ti kọkọ waye lọdun 2020, tileesẹ tẹlifisan Loveworld si fi ọwọ gbaya pe oun yoo mu ibọwọ fun ofin lọkunkundun lai se bẹẹ."	https://www.bbc.com/yoruba/afrika-56600206
entertainment	Eniola Badmus 20 years on stage: Èèyàn àti ẹbọra ló péjù-pésẹ̀ síbi ayẹyẹ ogún ọdún tí Eniola Badmus ti n ṣeré ìtàgé	"Gbajugbaja oṣerebinrin, eniola Badmus ti ọpọ eeyan tun mọ si Lefty tabi Senator Badosky, ti ṣe ayẹyẹ ogun sdun to bẹrẹ iṣẹ ere ori itage ni ṣiṣe. Ayẹyẹ naa to wa ni agbegbe Lekki nilu Eko ni ọjọ kẹsan-an, oṣu Kejila, ọdun 2021. Ọpọlọpọ awọn akẹẹgbẹ rẹ, awọn gbajumọ lawujọ ati awọn eeyan mii lo peju sibẹ. Ayẹyẹ naa ni wọn pe akọle rẹ ni ""Eniola Badmus 20 Years on stage"". Akọrin takasufe, David Adeleke Davido ati olorin Fuji, Wasiu Ayinde, lo fi orin da awọn alejo laraya. Lara awọn oṣere to peju sibẹ ni Iyabo Ojo, Toyin Aimakhu Ajeyemi, Dayo Amusa, Bimbo Thomas, Yinka Quadri, ati bẹẹbẹẹ lọ. Pẹlu awọn aworan ati fidio to gba ori ayelujara, o daju pe ayẹyẹ naa dun pupọ. Ohun kan to tun jẹ iyalẹnu ni pe awọn 'oku' tabi awọn ti a le pe ni ẹbọra naa ba wọn peju sibi ayẹyẹ naa. Eyi ko ṣẹyin gbajumọ kan nilu Eko, Pretty Mike, to ko ọkunrin ati obinrin toto ogun niye, ti wọn si fi nkan funfun kun ara wọn, pẹlu awọn oriṣiriṣi nkan miran to mu wọn dabi oku, lọ sibi ayẹyẹ naa. Niṣe ni pupọ ninu awọn to wa nibi ayẹyẹ naa dide lati fi foonu wọn ya aworan awọn oku naa. Oriṣiriṣi awọn nkan iyalẹnu ni Pretty Mike ma n ko lọ sibi ayẹyẹ ti wọn ba pe e si. O ti ko awọn alaboyun, awọn to wọ aṣọ igbeyawo, ati bẹẹ bẹẹ lọ, lọ si ibi ayẹyẹ ri. Nibi ayẹyẹ yii bakan naa ni Eniola Badmus ti ṣe ifilọlẹ iwe to kọ."	https://www.bbc.com/yoruba/awon-iroyin-miran-59605996
religion	Owo Church Attack:Okú mẹ́fà, ogún aláyè tó farapá ni wọ́n kó wá sí iléèwòsàn FMC Owo - Ọ̀gá àgbà FMC	Dokita Ahmed Adeagbo, to jẹ oludari agba fun ileewosan ijọba, Federal Medical Centre, sọ fun BBC pe oku eeyan mẹfa ni wọn gbe de ileewosan naa. Yatọ si awọn yii, o ni eeyan bi ogún ni wọn gbe wa to ti farapa. Ileewosan FMC, Owo, ni ọkan lara awọn ileewosan ti wọn gbe awọn to farapa nibi ikọlu ti awọn agbebọn ṣe si ile ijọsin Aguda kan nilu naa. O tun sọ pe eeyan marun-un ni wọn sare gbe wọn yaara iṣẹ abẹ. “Ọgbẹ ọta ibọn ati bi i pe nkan jo eeyan ni ara, lo wa lara awọn ti wọn gbe wa sileewosan FMC.” Bakan naa lo sọ pe awọn ọmọde naa wa lara wọn. 'Kò sí àlùfàá tí wọ́n jígbé níbi ìkọlù sí ṣọ́ọ́ṣì ní Owo' Awọn olori ijọ Aguda nipinlẹ Ondo, ti koro oju si ipaniyan to waye ni ẹka ile ijọsin naa kan nilu Owo, nipinlẹ Ondo, lọjọ Aiku. Ninu atẹjade ti akọwe ikede ile ijọsin naa fi sita, Alufaa Augustine Ikwu, sọ pe ibanujẹ nla gba a ni iṣẹlẹ naa jẹ fun  ijọ. O ni gbogbo awọn alufa ati bisọọpu to wa ninu ijọ St. Francis Catholic church, ti iṣẹlẹ naa ti waye lo wa ni alaafia. O sọ eyi gẹgẹ bi esi si iroyin kan to n lọ lori ayelujara pe awọn agbebọn naa ji lara awọn alufaa gbe lọ. Ọ̀fọ̀ ayérayé n dúró de àwọn tó kọlu ilé ìjọsìn ní Owo - Buhari Aarẹ Muhammadu Buhari ti bu ẹnu atẹ lu ikọlu ti awọn agbebọn ṣe si ile ijọsin Aguda kan nipinlẹ Ondo lọjọ Aiku, ọjọ karun-un, oṣu Kẹfa, ọdun 2022. Ninu atẹjade ti agbẹnusọ rẹ, Femi Adesina fi sita lori ayelujara Facebook, ni Buhari ti sọ pe awọn ẹlẹmi okunkun nikan lo le ṣe iru iṣẹ buruku bẹẹ. “Aarẹ sọ pe ọ̀fọ̀ ayeraye lo n duro de awọn to sẹ ikọlu ọhun, ni aye ati ni ọrun.” O ni orilẹ-ede Naijiria ko nii fi aaye silẹ fun awọn oniṣẹ okunkun, lati bori imọlẹ rẹ. Gomina ipinlẹ Ondo, Rotimi Akeredolu, ti koro oju si ikọlu to waye nile ijọsin kan nilu Owo lowurọ ọjọ Aiku. Iroyin sọ pe isin ọjọ isinmi ṣẹṣẹ pari ni, nigba ti awọn agbebọn ti ẹnikẹni ko mọ yabo ile ijọsin ọhun, ti wọn si n yinbọ mọ awọn olujọsin. Gomina Akeredolu sọ pe iṣẹlẹ naa jẹ eyi to jani laya, ti oun ko si nireti iru rẹ rara. “Iṣẹlẹ yii ba mi lojiji. Ṣugbọn ju gbogbo rẹ lọ, ao lo gbogbo nkan to wa ni ikapa wa, lati mu awọn to ṣe ikọlu yii. “Mo ba awọn eniyan mi nilu Owo kẹdun, paapaa mọlẹbi awọn to ku, ati ijọ Aguda.” Akeredolu rọ awọn eniyan ilu Owo, lati ma gbeja ara wọn, ki wọn o si ma a kiyesara. O ni oun ti ba awọn olori ileeṣẹ eto aabo sọrọ, idaniloju si ti wa pe awọn alaabo yoo da alaafia pada silu Owo.  Ọpọ eeyan, to fi mọ awọn ọmọde ati obinrin, lo ku, to si farapa nibi iṣẹlẹ naa. Iroyin to n jade lati ilu Owo, nipinlẹ Ondo sọ pe ọpọ eeyan lo ku ninu agbara ẹjẹ ninu ile ijọsin Aguda kan lowurọ ọjọ Aiku. Gẹgẹ bi a ṣe gbọ, isin owurọ ọjọ isinmi n lọ lọwọ ninu ijọ naa, St. Francis Catholic Church, Owaluwa, Owo, ni awọn agbebọn yabo ṣọọṣi naa ti wọn si ṣina ibọn bo awọn olujọsin. Nkan ti akọroyin BBC Yoruba fojuri Akọroyin BBC to lọ sibi iṣẹlẹ naa jabọ pe, awọn ti iṣẹlẹ naa ṣoju wọn sọ pe awọn afurasi darandaran lo kọlu ile ijọsin naa. O ni oun paapaa fi oju ri ẹjẹ rẹpẹtẹ ati oku eeyan ninu ile ijọsin naa. Awọn eeyan naa tun sọ pe wọn ti gbe awọn oku kan lọ si mọṣuari, ati awọn eeyan kan lọ si ileewosan ṣaaju ko to o de ibẹ Akọwe ẹgbẹ ọdọ ninu ijọ naa, sọ fun BBC pe, alufaa ti ṣe oore-ọfẹ ipari isin, ti awọn eeyan si fẹ ma a jade. “Ọkunrin kan to n ta nkan ẹlẹrindodo ni ẹnu ọna ṣọọṣi naa ni wọn kọkọ yinbọn mọ. “Bi a ṣe rii nkan to ṣẹlẹ, a sare ti ilẹkun lati daabo bo gbogbo wa. Lẹyin asiko diẹ, a ro pe iṣẹlẹ naa ti rọlẹ, a si ni ki awọn eniyan ma a lọ. “Sadeede ni awọn eeyan kan yawọ inu ṣọọṣi, ti wọn si ju nkan abugbamu ‘dynamite’, ki wọn o to bẹrẹ sini yinbọn mọ awọn olujọsin.	https://www.bbc.com/yoruba/articles/cw05vv9wygqo
entertainment	Qdot: Ọ̀rẹ́ mi ni Funmi Awelewa, kò sí ọ̀rọ̀ ìfẹ́ láàrin wa - Fakoya Qudus Oluwadamilare	Olorin taka sufee, Fakoya Oluwadamilare Qudus ti ọpọ mọ si Qdot ja gudugbẹ ọrọ lulẹ ninu ifọrọwerọ to ṣe pẹlu BBC Yoruba l'Ọjọru, ọjọ kẹẹdọgbọn oṣu kẹwaa ọdun 2020. Qdot sọ ninu ifọrọwerọ naa pe lati ilẹ loun ti fẹran orin ijọ Kerubu, o ni iyẹn gan an lo jẹ ki oun ṣe awo orin to da bi orin ṣọọṣi ijọ C & S. Olorin takasufee naa ṣalaye pe mama mama oun ti oun gbọdọ rẹ lo jẹ ẹleṣin kristẹni lẹyin ti mama baba oun to n tọju oun papoda. O ni iya baba oun ati baba oun, ẹlẹsin musulumi ni wọn. Qdot sọ pe ẹlẹsin kristẹni ati musulumi ni oun, amọ oun faramọ ẹsin kristẹni ju musulumi lọ. ''Mo mọ nipa ilana ẹsin kristẹni ju musulumi lọ,'' Qdot lo sọ bẹẹ. Nigba to n sọ nipa awọn awo to ti ṣe jade, o ni eyi ti oun pe akọle rẹ ni 'Alọmọ Mẹta' lo gbe oun jade gẹgẹ bi olorin. ''Orin yẹn ya mi lẹnu gan an, orin naa lo gbe mi lọ si ilu London to pe okiki mi kaakiri, lati ibẹ ni mo ti n ri ode 20000, 30000 gba,'' Qdot lo ṣalaye bẹẹ. Qudus Fakoya ni orin yẹn yi ọpọ nkan pada ninu igbe aye oun. ''Ẹnikan ra odidi ọkọ fun mi tori orin 'Apala ti mo kọ,'' Qudus lo sọ bẹẹ. Olorin Qdot tun tan imọlẹ si ọrọ kan tawọn kan n gbe kiri lori ayelujara pe o ṣeeṣe ko jẹ pe ọrọ ifẹ wa laarin rẹ ati oṣere ori itage, Funmi Awelewa. Qdot ni ''ọrẹ mi ni Funmi Awelewa, a kii ṣe afẹsọna ara wa rara.'' Bakan naa lo tun sọ pe oun o ra G Wagon fun osẹrebinrin miiran, Sotayo. O ni ''nigba ti n ko ti ra G Wagon fun iya Kudus. Orin lasan nio.'' Lori ọrọ igbeyawo, Qdot ni oun ko ti ṣetan bayii, amọ laipẹ lai jina oun naa yoo ṣe igbeyawo. Qdot ṣalaye pe yatọ si pe oun gbe ọdọ awọn agba dagba, oun tun maa ka iwe Yoruba daadaa bakan naa loun tun gbe niluu Ibadan. Ko ṣai gboṣuba fun olorin takasufee mii 9ice fun awokọṣe rere to jẹ fun oun ninu fifi ede Yoruba kọ orin takasufee.	https://www.bbc.com/yoruba/afrika-55083937
entertainment	Baba Ijesha: Iyabo Ojo àti Nkechi Blessing gbà alàáfíà láàyè	Oṣerebinrin, Iyabo Ojo ti tọrọ aforiji lọwọ awọn adari ẹgbẹ awọn oṣere lorilẹede Naijiria, TAMPAN, lori iṣẹlẹ itahunsi ara ẹni to waye laarin wọn. Iyabo Ojo ni oun ati akẹgbẹ oun Nkechi Blessing Sunday ti tọrọ aforiji lọwọ ẹgbẹ, ki wọn dariji awọn. Eyi ko ṣẹyin bi ẹgbẹ TAMPAN ṣe paṣẹ fun gbogbo awọn oludari ere ni Nollywood lati kẹyin si oserebinrin mejeeji. Wọn ni wọn ko gbọdọ kopa ninu ere kankan ti Iyabo Ojo ati Nkechi Blessing ba fẹ gbe yade nitori wọn ba akẹgbẹ wọn ja lori ọrọ Baba Ijesha lori ẹrọ ayelujara. Ninu ọrọ to kọ si oju opo Instagram rẹ ni Iyabo ti sọ wi pe 'mọ dupẹ lọwọ Esabod, ki agba yin dalẹ, ẹ ku aduroti.' 'Ni akọkọ ni mọ dupe lọwọ Ọlọrun, alaanu to n duro ti emi ati ẹbi mi ni gbogbo igba, gbogbo ọjọ aye mi ni emi yoo fi ma a dupẹ ni ọwọ Ọlọrun.' 'Mọ fẹ fi asiko yii dupẹ lọwọ awọn alatilẹyin mi nitori ifẹ ti wọn ni si mi ati bi wọn ṣe duro ti mi… mi o ni ko iyan yin kere lailai' 'Bakan naa ni mo dupẹ lọwọ ọga mi ati aarẹ ẹgbẹ TAMPAN, Mr Latin, ẹ ṣeun sir.' 'Ẹyin baba wa nla nla, Adebayo Salami, Jide Kosoko, Yinka Quadri, emi ati Nkechi Blessing tọrọ aforiji lọwọ yin, nitori amu yin binu. ' 'Agba ni yin, a si bọwọ fun yin, a dupẹ lọwọ yin fun aduroti yin.' Aarẹ ẹgbẹ awọn oṣere lorilẹede Naijiria, TAMPAN, Bolaji Amusan ti gbogbo eniyan mọ si Mr Latin ti tọrọ idariji lọwọ Iyabo Ojo ati Nkechi Blessing fun ọrọ kubakugbe ti Jide Kosoko sọ si wọn. Ninu fidio ti Iyabo Ojo fi si oju opo Instagram rẹ ni Mr Latin ti bẹbẹ nitori Jide Kosoko pẹlu ọrọ to sọ lati ba inu wọn jẹ. Ọrọ ti Jide Kosoko sọ nipe oun yoo fi iya jẹ Iyabo Ojo, ti oun yoo si di gbogbo ọna mọ ọna ati jeun rẹ. Amọ, Latin ni eeyan daadaa ni Jide Kosoko to kan sọ ọrọ ibinu lasan ni. 'Ẹni to ba mọ Jide Kosoko yoo jẹri si pe eniyan daadaa ni wọn, nitori naa mo tọrọ aforiji fun ọrọ ti wọn sọ pẹlu ibinu, to si ṣetan lati fa Iyabo Ojo ati Nkechi Blessing mọra. Bakan naa ni Iyabo Ojo tọrọ aforiji ni ọwọ ẹgbẹ TAMPAN, awọn agbaagba ẹgbẹ to fi mọ Jide Kosoko.	https://www.bbc.com/yoruba/afrika-57697223
politics	Oyo House: Ilé ìgbìmọ̀ Ìpínlẹ̀ Oyo buwọ́lu ìyànsípò kọmíṣọ́nà mẹ́rìnlá àtàwọn míì	Ile igbimọ aṣofin Ipinlẹ Oyo ṣayẹwo fun awọn kọmiṣọna mẹrinla ti Gomina Ṣeyi Makinde fi orukọ wọn ranṣẹ sile, bẹẹ ni wọn si buwọ lu iyansipo gbogbogbo wọn. Orukọ awọn mẹrinla naa ni Gomina Makinde fi ṣọwọ si ile, ti adari ile Ọgbẹni Adebo Ogundoyin, si ka a nibi ijoko ile to waye lọjọbọ. Mẹrin lara awọn eeyan to fẹ jẹ kọmiṣọna naa ti jẹ asofin ri, awọn eeyan naa ni Ọgbẹni Kehinde Ayoola (adari ile tẹlẹ ri), Amofin Adeniyi Farinto, Iyaafin Funmilayo Orisadeyi (oun nikan lobinrin) ati Ọgbẹni Muyiwa Jacob Ojekunle. Awọn miiran ni Oloye Bayo Ojo, Dokita Bashir Abiodun Bello, Ọjọgbọn Oyelowo Oyewo, Ọjọgbọn Dawud Sangodoyin, Ọgbẹni Olasunkanmi Olaleye ati Ọgbẹni Adeniyi Olabode AdebisiAdebisi. Awọn to ku ti ile fọwọ si iyansipo ni Ọgbẹni Raheem Abiodun Abdulraheem, Ọgbẹni Seun Asamu, Dokita Wasiu Olatunbosun ati ỌgbẹniAkinola Ojo. Diẹ lara wọn to sọrọ lẹyin ti ile fọwọ si iyansipo wọn gẹgẹ bi kọmiṣọna sọ pe, awọn ri iyansipo awọn gẹgẹ bi anfani lati sin awọn eeyan ipinlẹ Oyo ati lati kopa ninu iṣejọba rere, eyi ti Gomina Ṣeyi Makinde ṣeleri fawọn eeyan ipinlẹ naa. Bakan naa, ile tun buwọlu iyansipo Ọmọwe Nureni Adeniran gẹgẹ bi alaga igbimọ to ri si eto ẹkọ kariaye nipinlẹ Oyo, State Universal Basic Education Board(SUBEB), ti Ọgbẹni Akeem Oladeji ati Ọgbẹni Dayo Ogungbenro si jẹ ọmọ igbimọ naa. Adari ile, Asofin Debọ Ogundoyin, ninu ọrọ tiẹ ṣapejuwe gbogbo awọn kọmiṣọna tile buwọlu iyansipo wọn naa, gẹgẹ bi awọn to kọṣẹ mọṣẹ ti wọn si jẹ olori pipe ẹda ninu iṣẹ ti wọn yan laayo. Gomina Makinde yoo ṣe ibura fun gbogbo wọn laipẹ.	https://www.bbc.com/yoruba/afrika-49288860
entertainment	Buhari Oloto: Gbajúmọ̀ ọba tó lo sàá lágbo fàájì ìlú Eko fún ogójì ọdún ó le	"Agba akọrin, Ajinhinrere Ebenezer Obey-Fabiyi ti ṣapejuwe iku ọba alaye kan nilu Eko, to ku laipẹ yii, Alhaji Buhari Oloto, gẹgẹ bi adanu nla fun oun. Ebenezer Obey sọ pe iyalẹnu ni iroyin iku rẹ jẹ fun oun, to si ṣapejuwe rẹ gẹgẹ bi alatilẹhin oun timọtimọ fun ọpọlọpọ ọdun. Ọjọbọ ni iroyin iku Ọba Oloto, to tun jẹ gbajumọ nilu Eko, jade sita. Nigba aye rẹ, oun ni Ọba alaye ilẹ Iguru, Aguda, Surulere nipinlẹ Eko. Oṣu Kẹsan-an, ọdun 2020 ni ọba naa pe ẹni ọgọrin ọdun. Ninu oṣu naa paapaa ni wọn gbe ade le e lori gẹgẹ bi ọba. Ta ni Buhari Oloto to doloogbe yii? Bakan naa ni iroyin sọ pe oun ni ọba akọkọ to jẹ, ni Aguda-Surulere. Awọn olorin bi oloogbe Sikiru Ayinde Barrister, to si tun jẹ ọrẹ pẹlu rẹ, Wasiu Ayinde, Ebenezer Obey, ati bẹẹ bẹẹ lọ, naa maa n ki i ninu awọn orin wọn nigba aye rẹ. Koda, Oloto jẹ ilumọọka lagbo faaji fun ọpọlọpọ ọdun. Botilẹ jẹ pe a ko le sọ nkan to pa baba agba naa, iroyin sọ pe ileewosan ikọṣẹ iṣegun oyinbo, Lagos State University Teaching Hospital (LASUTH) lo ku si. Obey, to wa ni orilẹ-ede United Kingdom lọwọlọwọ, sọ pe alẹ Ọjọbọ ni oun gbọ iroyin Ọba Oloto nilu London ti oun wa. O ni: eyi to jẹ ibanujẹ nla fun oun, nitori pe oun padanu ẹnikan lara awọn ọrẹ oun timọtimọ, to tun jẹ ololufẹ oun fun ọpọlọpọ ọdun. Obey ni ""lati igba ti Oloto ti wa ni ọdọmọkunrin, ni oun ati ẹgbọn rẹ, Sogunro, ti ma n wa wo mi ti mo ba n patẹ orin ni Miliki Spot ni gbogbo ọjọ Aje ati Ọjọbọ ni nkan bi ọdun 1970. Ebenezer ni: ""Koda, lẹyin ti Sogunro ku, Buhari ṣi maa n wá ."" O ni oun yoo ṣafẹri oloogbe naa pupọ nitori pe eniyan daadaa ni."	https://www.bbc.com/yoruba/awon-iroyin-miran-58046258
entertainment	Iyabo Ojo: Mo fẹ́ wọ fásitì láti kẹ́kọ̀ọ́ ìmọ̀ òfin lásìkò tí mo lóyún, ọmọ ọdún 5 ni ọkùnrin ti ń ṣe aṣemáṣe pẹ̀lú mi,	"Gbajumọ oṣere tiata, Iyabọ Ojo ti sọrọ jade pe ṣaaju ki oun to ṣe igbeyawo, ni oun ti loyun ọmọ ọkunrin oun, inu oun ko si dun si bi oyun naa ṣe waye nigba naa. Iyabo Ojo ni inu oun bajẹ to bẹẹ ti oun fi gbiyanju lati ṣẹ oyun naa nigba naa. Iyabọ Ojo to sọrọ lori eto ifọrọwerọ pẹlawọn ilumọọka obinrin ti wọn da pe ni 'The Real Housewives of Lagos' ṣalaye pe, lootọ ẹni ọdun mọkanlelogun ni oun ti lọ sile ọkọ. Amọṣa, o ni oun ti kọkọ loyun ṣaaju igbeyawo naa, eleyi ti ko si dun mọ oun ninu nigba naa. Iyabọ Ojo ni ọmọ ọkunrin loun pada wa fi oyun naa bi. Amọṣa o fi kun un pe lara ohun to mu ki oun gbimọran ati ṣẹ oyun naa nigbanaa, ni bi oun ṣe ṣẹṣẹ gba iwe igbaniwọle si fasiti ilu Eko nigba naa lati kẹkọ nipa ofin. O ni oyun nini kọ lohun to kan fun oun nigba naa, idi si ree ti oun se gbiyanju lati sẹ oyun naa. Bakan naa ni gbajumọ oṣerebinrin yii tun mẹnu le ọrọ nipa ohun toju rẹ ri nigba ewe rẹ, paapaa julọ bi awọn ọkunrin ṣe ṣe aṣemaṣe pẹlu rẹ. Iyabọ Ojo sọ eyi kun ara ohun to mu ki oun duro gbagbagba lẹyin akẹgbẹ oun Princess, nigba ti iṣẹlẹ kan waye nibi ti wn ti fi ẹsun kan gbajumọ oṣere miran, Baba Ijesha pe o ṣe aṣemaṣe pẹlu ọmọ rẹ. ""Ohun toju emi naa ti ri ri ni iṣẹlẹ ọmọ Princess. Ọpọlọpọ igba lawọn eeyan ti ṣe aṣemaṣe pẹlu mi nigba ewe. Lati nnkan bii ọmọ ọdun marun un si mẹfa ni mọlẹbi mi kan ti fi aṣemaṣe lọ mi, ki n to gbe ina ọrọ ọhun ko o loju nigba ti mo wọ ọgbọn ọdun."""	https://www.bbc.com/yoruba/afrika-61058089
health	Ghana, Morocco,fi òfin de ìrìnàjò láti China lẹ́yìn tí Covid-19 tún búyọ níbẹ̀	Ijọba orilẹ-ede Ghana ti kede ofin Covid-19 tuntun fun awọn arinrinajo lati China, to ba n wọ orilẹ-ede naa. Ikede naa waye lẹyin ti ajakalẹ aarun naa tun gbilẹ ni China, eyi to mu ki awọn orilẹ-ede bi UK, US, australia, Canada, ati awọn mii kede ilana tuntun fun awọn ọmọ China. Awọn alaṣẹ papakọ ọkọ ofurufu ni Ghana, GACL, sọ pe ọjọ kẹfa, oṣu Kinni, ọdun 2023, ni ofin naa yoo bẹrẹ iṣẹ. Ninu atẹjade ti wọn fi sita, awọn alaṣẹ ni Ghana sọ pe awọn arinrinajo lati China gbọdọ fi esi ayẹwo Covid-19 to fihan pe wọn ko ni aarun naa han. Ko si gbọdọ tii ju wakati mejidinlaadọta lọ lẹyin ti wọn kuro ni China. Amọ, awọn arinrinajo to ba wọ Ghana, yala ọmọ ilu, alejo tabi awọn to n gbe nibẹ, to si ti gba abẹrẹ ajẹsara wọn pe, ko ni ṣe ayẹwo kankan ki wọn to kuro ni orilẹ-ede ti wọn ti n bọ, tabi wọle si Ghana, ayafi awọn to ba n bọ lati China nikan. Lara nkan to tun wa ninu atẹjade naa ni pe ileeṣẹ ọkọ ofurufu to ba tapa si ofin tuntun naa, nipa gbigbe eero ti ko gba abẹrẹ pe tabi wọ China lai si esi ayẹwo pe ko ni Covid-19, yoo san ẹgbẹrun mẹta aabọ Dọla, gẹgẹ bi owo itanran. Bakan naa ni wọn tun sọ pe dandan ni bayii fun awọn arinrinajo lati ma a wọ ibomu . Ni awọn orilẹ-ede mii bi US, ọjọ karun-un, oṣu Kinni, ni wọn o bẹrẹ ayẹwo ni dandan fun awọn arinrinajo lati China. Ajọ to n mojuto ajakalẹ aarun tun sọ pe awọn ọmọ orilẹ-ede US yoo ni lati tun ero wọn pa nipa irinajo si China, Hong Kong ati Macau. Ni orilẹ-ede France, ọjọ kinni, oṣu Kinni, ni wọn ti n beere esi ayẹwo Covid-19, wọn si tun n ṣe ayẹwo PCR fun awọn to ba wọ orilẹ-ede naa lati China. Iru igbesẹ yii naa ni Canada naa n gbe. Ṣugbọn ni Morocco, to jẹ orilẹ-ede Africa to tun ti gbe ofin Covid-19 mii jade, wọn ni awọn yoo fi ofin de awọn eeyan lati ma wọ Morocco lati China, bẹrẹ lati ọjọ kẹta, oṣu Kinni. Wọn ni eyi yoo denaa itankalẹ aarun naa lọtun.	https://www.bbc.com/yoruba/articles/c0kv5jj0xp8o
religion	Ìtàn ayé Aposteli Timothy Obadare: Afọ́jú oníwàásù tó wo ọ̀pọ̀ sàn lọ́wọ́ àjàkálẹ̀ ìkọ́ ní Iléṣà	Iwaasu Kristẹni lode oni ti kọja iwaasu itagbangba, ori redio tabi lori ẹrọ amohunmaworan. Lori ayelujara Facebook Twitter ati Instagram, awọn oniwaasu ti n ba awọn eeyan sọrọ Ọlọrun nigbakugba. Igbiyanju awọn oniwaasu agba to ti ṣaaju ni ilẹ Yoruba lo jẹ bi atọna fun awọn to wa gba iṣẹ naa lọwọ wọn loni. Ninu awọn ti o fi ẹsẹ iwaasu lelẹ nilẹ Yoruba ni Aposteli Timothy Obadare wa. Bi ẹ ba ti n gbọ gbolohun ''ogo ni fun Oluwa ni oke orun! mo tun wi leekan si pe... Ogo ni fun Oluwa ni Oke Orun...E jeki a gbadura '' ẹ o ti mọ pe Oniwaasu Timothy Obadare lo n sọrọ yẹn. Pupọ eeyan lo jẹri sii pe Aposteeli Obadare jẹ oniwaasu to yatọ laarin awọn akẹgbẹ rẹ. Ohun akọkọ to ṣeni ni eemọ nipa Obadare to jẹ ọmọ bibi ilu Ilesa ni pe o ni ipenija oju. Ni soki, afọju ti ko rina rara nii ṣe. Oju ita Obadare to fọ deba lẹyin to lugbadi ajakalẹ aarun Ṣọpọnna nigba to wa lọmọdun mẹfa. Sibẹ sibẹ, ipenija oju yi ko ni ko ma gbe nkan rere ṣe laye rẹ. Ọdun 1953 ni Obadare bẹrẹ iṣẹ iwaasu ninu ijọ Aposteli, The  Apostolic Church of Nigeria eyi to fi tọ ipasẹ baba rẹ to jẹ Pasitọ ninu ijọ naa. Laarin ọdun 1953-1957, o ṣiṣẹ takuntakun nipa iwaasu labẹ ijọ yi. A tun ri ka  wipe Aposteli Joseph Ayodele Babalola lo mu Obadare wọ inu ijọ Christ Apostolic Church lọdun 1957. Ipa ribiribi to ko ninu ijọ yi lo mu ki wn pẹka lawn orileede Afrika mii koda wọn tun pẹka de ilẹ okere. Obadare pada ya kuro ninu ijọ naa lati lọ da ile ijọsin tirẹ silẹ to pe orukọ rẹ ni World Soul Winning Evangelistic Ministry. Pupọ awọn iwe akọsilẹ sọ pe ọdun 1930 ni wọn bi Obadare ṣugbọn eyi taa mọ ni pe o bẹrẹ ẹkọ nileẹkọ alakọbẹrẹ Apostolic Church Primary School Ise Ilesa ṣugbọn ko pari ẹkọ nibẹ. Ninu awọn nkan to ṣeni ni kayefi nipa Obadare ni pe ọpọ eeyan lo jẹri pe awọn ri iwosan gba lọwọ rẹ botilẹ jẹ wi pe Obadare gaan fun ara rẹ ko ribi ṣe nkankan si oju rẹ to fọ. Biba lero maa n pe sibi iwaasu ti Obadare maa n ṣe loṣooṣu ti o pe akori rẹ ni Koṣeunti eyi  to bẹrẹ si ni ṣe lọdun 1970. Koda lori ẹrọ redio, awọn eeyan a maa sare lọ sile lati lọ gbọ iwaasu rẹ nigba naa lọhun. Lara awọn itan manigbagbe nipa iṣẹ iyanu ti Obadare maa n ṣe nigba naa leleyi to waye nigba to wa ni kekere. Gẹgẹ bi a ti ṣe gbọ, Obadare gbagbọ wipe ẹmi mimọ loun le fi gbe iṣẹ Ọlọrun ga. Nitorinaa, o sọ pe ki mama rẹ ti oun mọ inu iyara nibi to si ti bẹrẹ si ni gba awẹ kikan kikan. Nigba to pe ọjọ kaarun to wa ni inu ile, Ọlọrun yọ si. Ni ọjọ Keje to jade sita, a gbọ pe taara ile ijọsin lo gba lọ. Nibẹ lo ti ṣe iwaasu wakati mẹrin gbako lati ago mẹwaa titi di ago mejila ọsan. Nibi iwaasu yi la ti gbọ pe eeyan ọọdunrun le ni aadọta ti ri iwosan gba lọwọ  ajakalẹ aarun ikọ to bẹ silẹ nigba taa n wi yi ni ilu Ilesa. Aposteli Obadare jẹ ilumọọka oniwaasu ti o si ṣe ọpọ irinajo nile ati lẹyin odi. Ni ọpọ ibi to ti maa n ṣe iwaasu, Obadare a maa fi ọrọ Ọlọrun jagun pẹlu awọn ẹmi okunkun ti a si tun maa ṣe itusilẹ fawọn araalu. Lẹyin Aposteli Babalola, ko fẹẹ si oniwaasu ijọ Aposteli to lamilaaka bi Obadare. Okiki ati igbagbọ tawọn eeyan ni ninu Obadare ṣebi ẹni da wahala di silẹ laarin ijọ CAC ati ijọ rẹ to pe orukọ rẹ ni WOSEM. Ko si sẹyin bi awọn to ba ti n gbọ iwaasu rẹ ṣe maa n ri ara wọn  gẹgẹ bi ọmọ ijọ WOSEM bo ti lẹ jẹ pe abẹ asia CAC ni Obadare ti bẹrẹ. Toun ti bẹ,akọsilẹ fi han pe Obadare gba aṣẹ lọdọ awọn aṣaaju CAC ki o to da ijọ rẹ silẹ. Nigba ti ọlọjọ  yoo fi de ni ọdun 2013, Obadare ti fi ẹsẹ iwaasu lori ẹrọ amounmaworan ati lori redio rinlẹ laarin awọn ẹlẹsin Kristẹni Naijiria. O jade laye lẹni ọdun mẹtalelọgrin. Obadare fi iyawo kan silẹ lọ ati ọmọ mẹfa ati ọpọ ọmọọmọ.	https://www.bbc.com/yoruba/afrika-57540811
sports	Chinonso Eche: Mo fẹ́ dà bíi Messi, Ronaldo àti Okocha	Ọmọ ti yoo ba jẹ Aṣamu, kekere ni yoo ti maa jẹ ẹnu ṣamuṣamu. Chinonso Eche, tii se ọmọ ọdun mọkanla ree, to jẹ elege ara nilu Warri, ko si si elege to dabi rẹ. Lati ọmọ ọdun mẹjọ ni Chinonso ti bẹrẹ ege gige, to si fẹ dabi Messi, Ronaldo ati Okocha. O tun fẹ di ilumọọka agbabọọlu fun awọn gbajugbaja ẹgbẹ agbabọọlu agbaye bii Super Eagles ilk wa, Barcelona, Real madrid ati Chelsea. Ẹ wo fidio yii lati mọ iru ara ti Chinonso n fi bọọlu da nidi ege gige.	https://www.bbc.com/yoruba/afrika-49705756
sports	AFCON 2019: Ṣìṣeṣìṣe Troost-Ekong ṣokùnfà ìyà àjẹsùn fún Nàìjíríà lọ́wọ́ Algeria	Super Eagles gbiyanju, ṣugbọn omi pọ ju ọka lọ, ami ayo meji ni Algeria fi ṣe wọn leegun ẹyin lalẹ ọjọ Aiku minu ifẹsẹwọnsẹ to kangun si aṣekagba ninu idije AFCON. Ṣiṣeṣisẹ ba adilemu, William Troost-Ekong, lo ba gba bọọlu sawọn Naijiria nigba ti ifẹsẹwọnsẹ ọhun de ogoji iṣẹju. Ṣugbọn ẹlẹsẹ ayo Odion Ighalo dayo naa pada ni abala keji ere bọọlu ọhun. Amọ, agbaọjẹ agbabọọlu Algeria, Riyad Mahrez ṣẹ ikọ agbabọọlu Naijiria leegun ẹyin lẹyin to gbayo keji wọ le fun Algeria ni iṣẹju ti ere bọọlu naa pari. Ni bayii, Naijiria yoo koju Tunisia l'Ọjọru lati ja fun ipo kẹta, nigba ti Algeria yoo ta kangbọn pẹlu Senegal ninu ifẹsẹwọnsẹ aṣekagba idije AFCON 2019. Ẹgbẹ agbabọọlu Naijiria, Super Eagles sọ pe awọn ti ṣetan lati jẹwọ ara awọn fun ikọ agbabọọlu South Africa ninu ifẹsẹwọnsẹ ipele ẹlẹni mẹjọ lalẹ Ọjọru. Ẹlẹsẹ ayo, Ahmed Musa ni awọn ko ni ja awọn ololufẹ awọn ọmọ Naijiria kulẹ nigba tawọn ba n koju Bafana Bafana. Musa ni awọn mọ pe awọn ọmọ Naijiria fẹran ere bọọlu gan an, o ni awọn ti ṣetan lati pa wọn lẹrin. O ni awọn agbabọọlu Naijiria ko ro nnkan miiran bayii ju bi wọn yoo ṣe fiya jẹ South Africa lọ. Musa sọ pe awọn duro digbi fun ohun kohun ti Bafana Bafana ba fẹ gbe wa. Igba mẹrinla ni Naijiria ati South Africa ti pade ara wọn. Naijiria jawe olubori nigba mejila ọtọọtọ, ti South Africa si jawe olubori nigba kan.	https://www.bbc.com/yoruba/ere-idaraya-48934292
health	Florence Onwuasoanya: Mo jẹ́ àsejẹ, mo mu àgbo tí kò ṣe e fẹnu sọ kí ń lè gbé ọmọ jó ṣùgbọn...	"Florence sọrọ nipa gbigbe lagboole ti ero pọ si ati iṣoro rẹ fun ẹni to n woju Oluwa Florence Onwuasoanya ni abiyamọ to sọ ohun ti oju rẹ ri to lọwọ ẹjẹ ti oloyinbo n pe ni "" Rhesus Negative"" ni eyi to fi n sunkun asunrin. Agboole nibi ti awọn obinrin bii meje si mẹjọ ti jọ n loyun lasiko kan naa ni Florence n gbe. Pẹlu omije kikoro ati si ọpẹ Florence sọ nipa irinajo aye rẹ ati igbiyanju gbogbo to ṣe lati ri ọmọ gbejo gẹgẹ bii alaaye. O ni: Gbogbo èèyàn lo n gbe ọmọ wale lẹ́yìn ibimọ ṣugbọn irinajo tèmi ko ri bẹ́ẹ̀. Ilé mi túká, àyọ mi sọnù, ìdúnnú dàwátì, ọkọ pè mi ní àgbàná, ará ilé pè mi ní emere, Ogbanje nítorí ọmọ bíbí Arabinrin Olufunlayo Banire to jẹ oludasilẹ ajọ to n pese iranlọwọ nipa Rhesus naa ba BBC sọrọ lori koko yii ati ipenija rẹ fun obinrin, O gba ijọba Naijiria ni imọran lati pese abẹrẹ to yẹ lọfẹẹ fawọn obinrin. Florence fi orin ọpẹ si Oluwa pari rẹ pe lẹyin igbesẹ to yẹ oun pada bi ọmọkunrin lantilanti to ti pe ọdun mẹwaa bayii ki eledumare baa woo ni awoye. Ma ṣe ro ara rẹ pin ṣugbọn wa imọ kun imọ lori ohun to ba n yọ ẹ lẹnu gẹgẹ bii obinrin."	https://www.bbc.com/yoruba/afrika-55329381
health	Genotype: Kí làwọn àǹfàni àti ewu tí ẹ̀yà jínótáìpù rẹ le mú bá ìgbé ayé rẹ̀?	Ọpọ eniyan lo n gbe igbe aye wahala nitori aimọkan wọn lori jinitaipu wọn. irufẹ igbesẹ bẹẹ tilẹ tun ti fa ipalara fun ọjọ ọla ọmọ wọn. Eyi ni ohun ti eto laa han mi gbe yẹwo lọtẹ yii.	https://www.bbc.com/yoruba/afrika-53160967
politics	Electoral Act Amendment Bill: Èdèàìyedè láàrín Ààrẹ Buhari àtàwọn aṣòfin àpapọ̀ lórí òfin ìdìbò ní Nàìjíríà	Kikọjalẹ ti aarẹ Muhammadu Buhari kọ lati buwọlu abadofin eto idibo tuntun ti awọn aṣofin apapọ gbe ka iwaju rẹ ti di eyi to n fa ọpọlọpọ awuyewuye lagbo oṣelu Naijiria bayii. Ni ọjọ kọkandinlogun oṣu kọkanla ni awọn aṣofin apapọ gbe abadofin tuntun naa ka iwaju aarẹ ki o to di pe aarẹ sun un wọ eyi ti ko wulẹ lee si aye fun ifọwọsi rẹ mọ labẹ ofin. Amọsa, olori ile aṣojuṣofin Họnọ̀rebu Fẹmi Gbajabiamila ti ṣalaye fun awọn ọmọ Naijiria pe loṣu kinni, ọdun 2022 lawọn aṣofin apapọ yoo to jiroro lori ohun ti wọn ba fẹ ṣe lori abadofin eto idibo tuntun ti aarẹ taare danu. Họnọrebu Gbajabiamila ṣalaye yii lasiko to fi n ka ọrọ apilẹkọ rẹ lẹyin to ka iwe ti Aarẹ Buhari kọ si wọn lori idi ti oun ko fi lee buwọlu abadofin naa. Aarẹ Buhari ni idi pataki ti oun ko fi ni le buwọlu abadofin naa ni iye owo ti yoo na orilẹede Naijiria. Gbajabiamila ni awọn ko lee tori pe aarẹ ko buwlu aba naa ki wọn wa kuku da oju gbogbo rẹ kọ igbo. Oniruuru ipe lo ti n lọ sọdọ awọn aṣofin apapọ pe ki wọn lo agbara nla ti iwe ofin Naijiria tdun 1999 fun wọn lati fi da oju igbesẹ aarẹ naa bolẹ ki wọn si fi ontẹ lu abadofin naa lati di ofin. Ọkan lara awọn ọmọ ẹgbẹ alatako ni ile aṣofin agba, Sẹnetọ George Sekibo ti ẹgbẹ oṣelu PDP sọ pe ko din ni awọn aṣofin mẹtalelaadọrin ti wọn ti buwọlu iwe ti wọn n gbe kiri lati wọgile igbesẹ Aarẹ Buhari lori abadofin naa. Sẹnetọ Sekibo to n sọrọ lori eto ileeṣẹ mohunmaworan Channels Television ni eto ti n lọ lọwọ laarin awọn aṣofin lati wọgile aṣẹ aarẹ.	https://www.bbc.com/yoruba/afrika-59752358
entertainment	Jude Chukwuka: Wò ó bí oríkì àwọn ìlú Yorùbá ṣe yọ̀ lẹ́nu ọmọ Igbo jú ọmọ onílùú lọ	Jude Chukwuka, tii se ọmọ Igbo, amọ to gbọ ede Yoruba tun ti gbe tuntun de. Lọtẹ yii, Oríkì Ooni, Alaafin, Eko àti Ọlọ́fàmọjọ̀ ni Chukwuka fi n panu, eyi to yọ lẹnu rẹ ju tawọn ọmọ onilu lọ. Chukwuka ninu fidio yii ki ilu Ile Ife, Oyo, Eko ati ọba wọn, bakan naa lo ki awọn ọmọ Ọlọfamọjọ titi, ti ori eeyan fi wu. Iyalẹnu si ni yoo jẹ fun ojulowo ọmọ Yoruba ti ko mọ oriki ilu tabi ọba alade kankan, pe ọmọ ẹya Igbo tun mọ awọn oriki Yoruba ju ọmọ Kaarọ Oojire lọ. Àwọn ìtàn mánigbàgbé tì ẹ leè ní ìfẹ̀ síí:	https://www.bbc.com/yoruba/afrika-55868614
politics	Tunde Bakare: Ìgbà ọ̀tun ni yóò jẹ́ fún àwọn ọmọ Naijiria tí mo bá gba ìjọba	"Adari ijọ Citadel Global Community, Pasitọ Tunde Bakare ti kesi awọn ọmọ Naijiria lokeere pe ti wọn ba dibo fun oun, iwuri ni Niajiria yoo jẹ fun wọn lasiko diẹ si. Pasitọ Bakarẹ sọ eyi lasiko to n ṣe ipade lori ẹrọ ayalujara lori akori to safihan ohun mẹrindinlogun to fẹ ṣe fun awọn ọmọ Naijiria, "" 'Unveiling Project 16 to Nigerians in Diaspora'. Bakare, to n ba awọn ọmọ Naijiria lokeere sọrọ ni, idi ti oun fi n dije dupo aarẹ ni ọdun 2023 ni lati mu igba ọdun de ba orilẹede Naijiria, 'The portrait of a new Nigeria'. Igba akọkọ kọ ni yii ti pasitọ Bakare yoo ma a dije dupo aarẹ lorilẹede Naijiria, oun pẹlu aarẹ Muhammadu Buhari ni wọn jọ dije dupo ni ọdun 2011 labẹ ẹgbẹ oṣelu ''Congress for Progressive Change ''. Lasiko to n sọrọ lori ipinnu rẹ ti o ba di aarẹ, ni pasitọ naa ti sọ wi pe orilẹede Naijiria yoo ri igba ọtun, ti ko si ni ṣe ajoji si ẹnikẹni. ''Oun ti mo fẹ ni igba ọtun fun awọn ọmọ Naijiria lai ni ainiaini ninu. Nkan ti mo duro fun ni yii''. O tunmọ si pe gbogbo iha ati ẹkun ni Naijiria, to fi mọ Guusu, Ariwa, Ila Oorun ati Iwọ Oorun ni ko ni si ẹni ti yoo rọ wi pe ijọba fi ọwọ yẹpẹrẹ mu wọn.'' ''Eyi ni pe ko si ibikibi ti awọn ọmọ Naijiria le wa ni agbaye, ti agbara ati ọrọ ti o tọ si wọn gẹgẹ bi ọmọ Naijiria ko ni de ọdọ wọn, to fi mọ aabo to tọ si wọn'' ''Iwuri ni yoo si jẹ fun awọn ọmọ Naijiria lati kede pe ọmọ Naijiria ni awọn n ṣe'' Bakare fikun un pe idojukọ ti Naijiria n koju lọwọlọwọ n fihan pe ti Naijiria ba ni aarẹ to kunjuwọn, atẹgun ni idojukọ naa yoo jẹ. ''Igbagbọ mi ni pe ko si bi okunkun ṣe le pọ to, imọlẹ a tan lorilẹede Naijiria fun aye lati ri'' ''Ohun ti a n koju lọwọ bayii ni pe nkan mẹrinlelogun ni a nilo ti yoo ṣi ọpọlọpọ ilẹkun fun wa, ti igba ọtun yoo si deba orilẹede Naijiria. ''Lati kekere mi ni mo ti ni awọn ẹrongba ohun ti ma a ṣe fun Naijiria lati mu ki Ariwa Naijiria ati Guusu di ọkan'' Pasitọ Tunde Bakare wa kesi awọn ọmọ Naijiria lati jẹ ki igba ọtun yii wa si imuṣẹ ti wọn ba dibo yan ohun."	https://www.bbc.com/yoruba/media-61056835
sports	Falconets gbo ewuro soju orilẹ ede Cameroon nínú ìdije eré ti ilẹ Afrika	Ẹgbẹ agbaboolu ọjẹ wéwé orilẹ-ede Naijiria ti ọjọ ori wọn ko ju ogun ọdun lọ ni wọn ti fi agba han ojugbaa wọn ti ilẹ Cameroon. Awọn agbaboolu yii kogoja lati gba ẹbun wura ti ilẹ Afrika lẹyin ọdun mejila ti wọn ti gba a gbẹyin. Bo tilẹ jẹ pe, ọmi ni awọn ẹgbẹ agbaboolu naa kọkọ gba ni ori papa Boubker Aamar ni ipele akọkọ ati ikeji ifẹsẹ wọn sẹ naa. Nigba ti adari eto lori papa pe fun idije ifẹsẹ-wọn- sẹ ojule si ojule ti o mu ki Naijiria gba amin ayo mẹta si meji si ile ojugba wọn. Ninu eyi ti o ti fun ẹgbẹ agbaboolu ti orilẹ ede yii ni anfaani lati fi ẹyin ojugba wọn gbolẹ Awọn ẹgbẹ agbabolu mejeeji ni wọn jọ figa gbaga lati jawe olubori ko to di wi pe ẹkọ ko soju mimu fun ikọ ti Cameroon. Nina ti ikọ ti orilẹ ede Naijiria na ojugba wọn yii fihan wi pe igba akọkọ re lati bii ọdun 2007 lẹyin ẹẹmarun ti wọn ti gbiyanju.	https://www.bbc.com/yoruba/ere-idaraya-49522470
entertainment	Cute Abiola: Àlàyé ohun tójú Abdulgafar Abiola rí láhàmọ́ iléeṣẹ ogun ojú omi tó ti ń ṣiṣẹ́ rèé	"""Lootọ gbogbo irun ori ati irungbọn Cute Abiola lo ti kun gidi nigba ti mo de ọfiisi rẹ lọjọ ti wọn tu u silẹ tori o ti lo ọjọ mejindinlọgbọn latimọle amọ ẹ o tun ri i pe o ti bu sara"". Gbajumọ adẹrinpoṣonu to tun jẹ ọmọ ogun oju omi nileeṣẹ ogun Naijiria, Abdulgafar Abiola ti ọpọlọpọ mọ si Cute Abiola ti ni ki awọn ololufẹ rẹ maa reti awọn ẹ̀fẹ̀ tó tun le ńlẹ̀ síi. Nigba ti ọrẹ rẹ timọ timọ ba BBC Yoruba sọrọ lẹyin ti wọn tu u silẹ, o jẹ ko di mimọ pe ṣaaju ọjọ ti wọn ju u si ahamọ o yẹ ki oun ati Cute Abiola jọ lọ fun ere kan ti gbajugbaja oṣere kan Femi Adebayo pe awọn mejeeji si amọ awọn pada yii pada si ọjọ keji. O ni kii ṣe fiimu Femi Adebayo lo fa wahala yii atipe ile iṣẹ ogun oju omi gan ko tabuku fiimu ẹnikẹni bikoṣe pe Cute Abiola to jẹ oṣiṣẹ wọn nikan lawọn ba lọrọ. ""Nigba to fi di alẹ ni mámà (iyawo Cute) pe mi pe ""Always"" ṣe ẹ ti gbọ? gbọ kinni, wọn awọn o tii ro Cute nile awọn dẹ gbọ pe ileeṣẹ ogun oju omi ti ti i mọ ahamọ"". Òhun tí Cute Abiola ṣe rèé táa fí sọ ọ́ sí àhámọ́ - Iléeṣẹ́ Navy Adeherself sọ̀rọ̀ sókè lẹ́yìn tí Cute Abiola ṣe ìgbéyàwó ìdánkọ́nkọ́ l'Ogbomoso Òṣìṣẹ́ ológun Navy ni mí àmọ́ àwàdà ayélujára ló sọ mí di olókìkí - Cute Abiola ""Ma a pa ara mi si Cute Abiola lọrun bo ṣe já mi silẹ tori afẹsọna miran"" Wo ibi tí wọ́n ti ń sun ẹran èèyàn jẹ bí ẹran ìgbẹ́ ní ìpínlẹ̀ Imo Mo ṣèlérí láti lọ gbà'mọ̀ràn gidi kí n tó ṣe ìpinu dídupò ààrẹ ní 2023 Mc Always ni nkan kekere lawọn kọkọ pe e gẹgẹ bi awọn ololufẹ rẹ naa ṣe n lero amọ nigba ti awọn ma fi de ibẹ, awọn ọga rẹ bẹrẹ si ni sọ pe awọn o le ri i"". O ṣalaye pe kii ṣe ti pe o n gbadun lahamọ to n jẹ itan adiyẹ tabi gbogbo kugu aye amọ o ṣe afiwe pe ko si iru ounjẹ ti wọn le fun eeyan ni ahamọ to le dabii ki ẹni naa ri itusilẹ gba. Ọrẹ rẹ yii lo sọ fun wa pe nigba to ṣe diẹ ni awọn ọga kan gba ki oun nikan maa ri Cute Abiola soju to ba ti wa yẹ ẹ wo titi to fi di ọsẹ to koja yii lo ni wọn to dẹlẹ fun un ti wọn n jẹ ki iyawo ati iya rẹ naa maa wa foju kan an. Ṣe wọn fiya jẹ Cute Abiola gidi ni tabi wọn fi atimọle ọjọ 28 fa a leti? Mc Always jẹ ko di mimọ pe kii ṣe pe ileeṣẹ ologun oju omi sọ ọ sita pe ki wọn fiya jẹ Cute Abiola o, ""amọ kii ṣe gbogbo ọrọ ni a le sọ jade bayii, bi asiko ọrọ ba to, a o sọ ọ"". ""Mo bu Ileeṣẹ ogun oju omi o, a mọ nkan ti oju wa ri amọ boya ṣe wọn lu u tabi wn o fiya jẹ ẹ, emi o le sọ ọ jade bayii. O ni ọrọ ko tii to sọ. ""Awọn ẹṣẹ ti wọn sọ fun wa pe Cute Abiola ṣẹ pọ gidi koda gbogbo ọrọ tun n pin si ida meji eyi ti Yoruba yoo si tumọ gẹgẹ bi irọ"". O ni lakọkọ, Cute Abiola ko gbe fọto alabaṣiṣẹ rẹto wa aṣọ ibi iṣẹ sori ayelujara, irọ ni kẹẹ lọ wo oju opo Cute Abiola. ""Lẹẹkeji, kii ṣe ibọn gidi ni Cute Abiola gbe dani ninu fiimu Jennifer's diary ti wọn ni o lo ibọn. ""Props lasan ni, aṣọ ti wọn tun ni o wọ aṣọ Ọlọpaa, irọ ni, Costume lasan ni koda o fẹẹ fara jọ aṣọ awọn ""Security"". O jẹ ko di mimọ pe gbogbo aṣọ tẹẹ ba ri ninu ere ẹfẹ Cute Abiola, aṣọ itage ti awọn to ni ere ko wa ni. O ṣalaye eyi tori o ni awọn eeyan n sọ ọ kaakiri pe lootọ ni Cute ṣẹ to lo ibọn ti wọn ni ko maa fi ṣọ ibi iṣẹ amọ ""mo fẹ rọ yin ki ẹ lọ wo o daadaa tabi ki ẹ tilẹ lọ bi Funke Akindele leere"". Iroyin naa jẹ eleyi ti ọpọ awọn ololufẹ rẹ ti n reti to si mu idunnu ba wọn nigba to pada wa di ododo. Bẹẹ lọrọ ri nigba ti aworan ati ọrọ idupẹ jade soju opo Abdulgafar Abiola, Cute Abiola adẹrinposonu ti awọn ọmọ ogun ori omi Naijiria, Navy tu silẹ lọjọ Aje. Olokiki adẹrinposonu yi to tun jẹ ọmọ ileeṣẹ ologun ori omi ti fẹẹ lo to oṣu kan ni ahamọ lori ẹsun pe o tako ofin ileeṣẹ naa ti ko tẹle ilana ọmọ ogun ori omi. Laarin igba to fi wa ni ahamọ yi, ọpọ awọn ololufẹ ati ọrẹ rẹ lo fi aidunnu han si bi wọn ko ṣe rii. Lẹyin ọpọ ọjọ ati awuyewuye lori ọrọ yi, wọn ti wa pada fi Cute Abiola silẹ to si ti darapọ mọ awọn mọlẹbi rẹ. Loju opo rẹ ni Facebook ati Instagram, niṣe lo fi aworan ara rẹ sibẹ to si sọ pe ''eeyan le ni lati ja ogun lọpọ igba ko to le bori, mo dupẹ lọwọ gbogbo yin''. Igba akọkọ kọ niyi ti awọn ileeṣẹ ologun yoo fa Cute Abiola leti lori iṣesi rẹ gẹgẹ bi ọmọ ileeṣe ọmọ ogun ori omi Naijiria. Nigba to ṣe ayẹyẹ ọjọ ibi rẹ to si fi aṣọ ọmọ ogun ya aworan, wọn kilọ fun pe ko ma ṣe iru rẹ mọ toun naa si tọrọ aforijin. Amọ eleyi ti wọn mu u kẹyin yi to si pẹ ni ahamọ lo buru julọ ninu sẹria ti wọn da fun un. Boya yoo wa tun ja ogun mii pẹlu ileeṣẹ ologun ori omi ko to le bori ko ye wa ṣugbọn ko sọ oun ti yoo ṣe bayi. Awọn kan tilẹ n sọ pe boya ko fi iṣẹ Navy silẹ ko gbajumọ awada to n se ṣugbọn ko tii daju boya yoo tẹle amọran yi. Bo tilẹ jẹ pe awọn ololufẹ rẹ kan n sọ pe ko ṣe jẹjẹ nidi awada to yan laayo, Cute Abiola fun ara rẹ ko tii sọ pato nkan to kan bayi. Eyi to daju bayi ni pe yoo darapọ mọ awọn mọlẹbi rẹ ti yoo si kọkọ kan si ile gẹri gẹri lati fa irungbọn ati irun rẹ to kun latari bo ṣe pẹ ni ahamọ."	https://www.bbc.com/yoruba/afrika-59647675
politics	Governors 100 days: Gbadamosi ní àwọn ojú ọ̀nà Eko ń bàjẹ́ si lásìkò Sanwo-Olu	Ayẹyẹ loniranran n waye kaakiri awọn ipinlẹ ti wọn ti burawọle fun awọn gomina wọn ni ọgọrun ọjọ sẹyin, lẹyin idibo gbogboogbo to waye ni ọdun 2019. Bakan naa ni awọn araalu n se agbeyẹwo isẹ ti awọn ijọba yii ti se laarin osu mẹta ti wọn ti de isejọba ipinlẹ wọn. Ọpọ eto nijọba ipinlẹ Eko ti la kalẹ lati fi se ayẹyẹ ọgọrun ọjọ ti gomina Babajide Sanwo-Olu di gomina. Lara iru awọn eto bẹẹ si ni sisi akanse isẹ kikọ ilegbe olowo pọọku kan tijọba Eko se agbatẹru rẹ to wa ladugbo Igando., ti gomina naa si tun ya biliọnu mẹrin naira sọtọ bii owoya okoowo alabọde fawọn ọmọbibi ipinlẹ naa. Ko tan sibẹ, ijọba Sanwo-olu tun ti gboogun ti iwa dida idọ̀ti ni aibikita ni Eko to si ti se agbende awọn ajọ kolẹkọdọti ti wọn ti wọgile tẹlẹ pada, to si tun ti ro ajọ̀ LASTMA to n se amojuto eto irinna nipinlẹ́ Eko lagbara si. Sugbọn lero ti oludije gomina labẹ asia ẹgbẹ oselu Action Democratic Party (ADP) ni ipinlẹ Eko, Babatunde Gbadamosi, ko si nkan pato ti isejọba ẹgbẹ APC naa ti se laarin ọgọrun ọjọ ti wọn ti bẹrẹ isejọba saa yii. Babatunde Gbadamosi ni ko si atunse kankan to de ba awọn oju ọna to wa ni ipinlẹ Eko, ati wi pe awọn ti ijọba san owo fun lati se ọna naa dabi ẹni pe wọn ko owo naa jẹ lai se isẹ kankan. Bakan naa lo ni awọn ọna yii ti ko dara lo n fa sunkẹrẹ-fakẹrẹ ọkọ ni awọn opopona to wa nipinlẹ Eko. O fikun wi pe, awọn eniyan ko ri ile gbe, bẹẹ ni wọn n sun si abẹ titi, ati wi pe ipinlẹ Eko tun dọti ju ti tẹlẹ lọ ni saa yii. Amọ, gbogbo igbiyanju wa lati ba Kọmisọnna fun Eto Iroyin, Gbenga Omotoso sọrọ, ki o le fesi si awọn ọrọ yii lo jasi pabo nitori ko gbe ẹrọ ilewọ rẹ, nigba ti a pe e. Bakan naa ni gomina Seyi Makinde naa ti n pokiki bẹbẹ to ti se laarin ọgọrun ọjọ to ti n tukọ ipinlẹ Ọyọ. Kọmisana feto iroyin ati asa nipinlẹ Ọyọ, Ọmọwe Wasiu Olatunbosun, lasiko to n ba BBC Yoruba sọrọ ni ijọba Seyi Makinde ti se gudugudu meje, yaaya mẹfa laarin ọgọrun ọjọ to gba ijọba. Ọlatunbọsun ni Seyi Makinde mu igbelarugẹ ba eto ẹkọ, ilera, owo osu awọn osisẹ, eto ọgbin ati eto aabo. Ninu ọrọ rẹ, o ni awọn akẹẹkọ ile-iwe alakọbẹrẹ ati girama ko san owo ile iwe mọ ni ipinlẹ Ọyo, ti ẹkọ si ti di ọfẹ gẹgẹ bi Makinde ti seleri lasiko ipolongo ibo rẹ. Bẹẹ lo ni awọn osisẹ n gba owo osu wọn lasiko, ti awọn ko si fi iya jẹ awọn osisẹ fẹyinti nitori awọn n san owo ajẹmọnu wọn lasiko. Bakan naa lo ni orisirisi alakalẹ lo wa ti awọn ti gbe kalẹ lati mu igbe aye rọrun fun awọn eniyan ipinlẹ Ọyọ ni aarin ọdun mẹrin isejọba Seyi Makinde. Igbiyanju BBC Yoruba lati gbọ ti ẹnu ẹgbẹ oselu alatako APC nipinlẹ Ọyọ lori isejọba Seyi Makinde laarin ọgọrun ọjọ lo ja si pabo, nitori akọwe ẹgbẹ oselu naa ni ọwọ rẹ di lati ba wa sọrọ.	https://www.bbc.com/yoruba/afrika-49590169
sports	Olembe stadium stampede update: Èèyàn mẹ́jọ kú, ọ̀pọ̀ farapa lásìkò ìfẹsẹ̀wọnsẹ̀ láàrin Cameroon àti Comoros ní Afcon 2021	Ko din ni eeyan mẹjọ to kú, lasiko wọ́lù-kọlù to waye ni papa isere Olembe ti idije Afcon ti n waye ni Cameroon lọjọ Aje. Ọpọ eeyan lo tun farapa. Fidio kan safihan bi àwọn ololufẹ bọọlu ṣe n tiraka lati wọ papa isere ọhun to wa ni olu ilu Cameroon, Yaoundé. Gomina ẹkùn aarin gbungbun Cameroon, Naseri Paul Biya sọ fun ileeṣẹ iroyin AP News pe, o ṣe e ṣe ki oku pọ si i. Iroyin miran tun sọ pe awọn ọmọde kan dákú nitori wọ́lù-kọlù naa. Iwadii BBC salaye pe ẹgbẹrun lọna ọgọta eeyan ni papa isere naa le gba, sugbọn wọn din ku si ìdá ọgọrin nitori COVID-19. Ṣugbọn àwọn alamojuto ifẹsẹwọnsẹ to ba oniroyin sọ̀rọ̀, sọ pe eeyan bi ẹgbẹrun lọna  aadọta lo n gbiyanju lati wọle sibi ifẹsẹwọnsẹ laarin Ileeṣẹ iroyin orile-ede Cameroon, sọ pe eeyan mejila lo ku, ti ogunlọgọ si ku. Àjọ bọọlu ni Afrika, CAF, sọ ninu atẹjade pe awọn ti n ṣe iwadii iṣẹlẹ naa. Bakan naa ni CAF sọ pe Ààrẹ àjọ naa, Ọmọwe Patrice Motsepe ti ran Akọwe Agba, Veron Mosengo-Omba, lọ si ileewosan lati lọ ṣe ibẹwo si awọn to farapa. Nick Cavell, olootu eto fun BBC Africa, to wa nibi ifẹsẹwọnsẹ ọhun sọ pe iroyin wọ́lù-kọlù naa ko de eti awọn to ti wa ninu papa naa, titi di asiko ti iroyin naa jade si ori ayelujara. Cavell sọ pe ni ṣe ni bata ati awọn nkan miran kún ẹnu ọna papa isere. Olutọju alaisan kan, Olinga Prudence sọ fun ileeṣẹ iroyin AP pe, awọn kan wa ni bebe ikú lara awọn to farapa. Iṣẹlẹ yii waye lẹyin ọjọ́ kan pere ti eeyan mẹrindinlogun kú nile igbafẹ LIVS Night club ni agbegbe Bastos nilu Yaoundé. Botilẹ jẹ pe wọ́lù-kọlù waye, ko da ifẹsẹwọnsẹ to n lọ laarin Cameroon ati Comoros duro. Ami ayo meji si odo ni Cameroon fun Comoros.	https://www.bbc.com/yoruba/afrika-60123006
health	Face Transplant: DiMeo ṣùn lásìkò tó n wa ọkọ̀ lálẹ́, ló bá jóná nígbà tí ọkọ̀ gbiná	Awọn agba bọ, wọn ni ireti si n bẹ fun igi ta bẹ lori, nitori bo pẹ, bo ya, igi yoo pada ruwe. Bẹẹ ni ọrọ ri pẹlu ọmọ orilẹede Amẹrika kan, Joseph DiMeo to jona nigba ti ọkọ rẹ sadede gbina lasiko to sun lọ nigba to n wa ọkọ naa lalẹ. Ete, ọwọ ati Oju Joseph lo jona, to si nira fun lati maa wo digi lati mọ bi aworan rẹ se ri. Amọ awọn ẹbi rẹ seto fun lati sisẹ abẹ lẹyin osu mẹjọ ti isẹlẹ naa waye, tawsn dokita ogoje si se isẹ abẹ naa fun wakatai mẹtalelogun ni igba mẹta ọtọọtọ. Igba kẹta ni aseyọri to wa lati paarọ ọwọ, oju ati ete Joseph to jona, to si pada di eeyan to see wo. Nigba to n ba BBC sọrọ, Joseph DiMeo ni ohun to wu ohun bayii ni lati wa ni ominira toun naa, ki oun si le da duro bii awọn eeyan yoku lati gbara le ẹnikẹni. Àwọn ìtàn mánigbàgbé tì ẹ leè ní ìfẹ̀ síí: O si fi ẹmi imoore rẹ han si awọn ẹbi rẹ naa ti wọn duro tii nigba isoro.	https://www.bbc.com/yoruba/afrika-57132826
health	Coronavirus pandemic: Toyin Abrahams ṣàlàyé pé ọ̀pọ̀ àhesọ ọ̀rọ̀ tí kò ní àǹfàní ló ń jáde nípa ààrùn Coronavirus	Ọrọ arun coronavirus ti di eyi ti gbogbo agbaye n karamasiki rẹ bayii. Oniruru awọn eekan ilu lo si ti sọrọ nipa rẹ. Eyi ni ọrọ ti gbajumọ oṣere sinima lorilẹede Naijiria, Toyin Abraham sọ nipa rẹ.	https://www.bbc.com/yoruba/afrika-52251905
politics	Naming of Railway stations in Nigeria: Afenifere, YCE, Akitoye, Fani-Kayode ní ẹ̀tanú Obasanjo ni Buhari ṣe	"Yatọ si awuyewuye to n waye lori ayelujara, awọn ọmọ bibi ilẹ Yoruba kan ti fi èrò wọn han lori bi orúkọ aarẹ Naijiria nigba kan, Olusegun Obasanjo, ko ṣe sí lara orukọ ti ijọba apapọ kede lọjọ Aje fun awọn ibudokọ oju'rin ni Naijiria. Akọwe ẹgbẹ ọmọ bibi ilẹ Yoruba, Afenifere, Yinka Odumakin, sọ pe ẹ̀tanú lo mu ki ijọba Buhari yọ orukọ Obasanjo sọ ibudokọ oju'rin kankan. O ni nkan to mu ki orukọ Obafemi Awolowo wà nibẹ, naa lo yẹ ko mu ki ti Obasanjo naa pẹlu wọn. ""Nkan ti wọn ṣe yii ko bojumu, ko si le gbe wọn niyi. Ni èrò tiẹ̀, ọmọ igbimọ Agbaagba ilẹ Yoruba, Yoruba Council of Elders, Kunle Olajide sọ pe, o da oun loju pe Aarẹ Muhammadu Buhari n wa nkan nla ti yoo fi sọ ori Oloye Obasanjo ni, kii se pe o mọọmọ ma ṣe e. O fikun ọrọ rẹ pe ""ko si bi a ṣe fẹ ẹ kọ ìtàn orilẹ-ede Naijiria, lai si orukọ Baba Obasanjo"". ""Ẹni ti gbogbo aye n bọ̀wọ̀ fun ni Obasanjo nitori awọn nkan to ṣe nigba to fi jẹ aarẹ ológun, ati alagbada"". Nitori naa, ẹ ma jẹ ki a foya rara"". O fi kun ọrọ rẹ pe nkan ti gbogbo ọmọ Naijiria, ati gbogbo ẹ̀yà yoo kan sara si ni wọn yoo fun Obasanjo, eyi to wúwo lọwọ ju fífi orukọ rẹ sọ ibudokọ oju'rin. Lara awọn ọmọ ilẹ Yoruba to tun sọrọ ni Ọjọgbọn Banji Akintoye. Oun naa sọ fun BBC pe, nkan buruku gba a ni bi ìjọba apapọ ko se fi orukọ Obasanjo si ara awọn eeyan naa. O ni o yẹ ki ijọba fi ọrọ naa lọ awọn ọmọ ilẹ Yoruba ati ẹ̀yà to ku, lati gba akọsilẹ orukọ awọn eeyan to ṣe pataki si ẹ̀yà wọn, lati fun ni iru ọlá bẹ ẹ. Ọrọ ti Minisita tẹlẹ fun irinna ofurufu, Femi Fani-Kayode sọ, ko yatọ si ti Ọjọgbọn Akintoye. Kayode sọ pe orukọ Obasanjo lo yẹ ko siwaju gbogbo orukọ yoku. ""Nkan ti wọn ṣe yẹn ko dara, paapa fun ẹni to ti jẹ aarẹ Naijiria lẹẹmeji. Sugbọn sa, ọrọ naa ko le dun baba, nitori pe ọpọlọpọ ibi, oju ọna, ati agbegbe ni wọn ti fi sọ orúkọ rẹ. Awa ti a jẹ ọmọ Naijiria ni ọrọ naa n dùn."" Fani-Kayode fi kun ọrọ rẹ pe, ko tọ ọ láti maa fi ọrọ oṣelu bo ìtàn mọ́lẹ̀, nitori pe o yẹ ki wọn o bu ọlá fun ẹni to tọ si. Lori pe boya nitori pe Obasanjo ma n bu ẹnu ẹtẹ lu isejọba Aarẹ Buhari, o sọ pe eyi ko yẹ ko ribẹ. ""Nise lo yẹ ki wọn o ma a kan sára si baba yẹn, nitori pe Naijiria i ba dara ka ni bi gbogbo awọn olori orilẹ-ede to ti jẹ tẹlẹ ṣe n ṣe niyẹn"". Oriṣiriṣi awuyewuye lo ti n waye lati igba ti ikede jade pe Aarẹ Muhammadu Buhari ti fi orukọ àwọn ọmọ Naijiria kan sọ ibudokọ oju'rin. Bi awọn kan ṣe n kan saara si, ni awọn kan n bu ẹnu ẹtẹ lu u, paapa lẹyin ti ìwé iroyin Daily Trust, pé akiyesi si awọn orukọ naa ti ko ni orúkọ aarẹ Naijiria nigba kan, Olusegun Obasanjo ninu. Botilẹjẹ pe awọn kan sọ oko eebu si iwe iroyin naa, fun pe o gbe 'iroyin ti ko ni itumọ' jáde, awọn kan sọ pe ko tọ ọ bi orúkọ Obasanjo ko ṣe sí nibẹ. Amọ nigba to n fesi si awuyewuye araalu lori igbesẹ ijọba naa, agbẹnusọ fun aarẹ Muhammadu Buhari , Bashir Ahmad ni ko si ohun to jẹ pataki lori eyi. Gẹgẹ bo ti wi ""Nitori pe orukọ aarẹ tẹlẹ, Olusegun Obasanjo ko si lara orukọ awọn ọmọ Naijiria tijọba fi sọri ibudo reluwe, kii se nnkan pataki. O ni oloye Obasanjo ni wọ̀n ti fi orukọ rẹ sọri ọpọ nnkan tẹlẹ, to fi mọ ọpọ opopona ni Kano."" Ileesẹ ijọba apapọ to n risi igbokegbodo ọkọ ati eto irinna ni Naijiria ti fi atẹjade kan sita. Nínú àtẹ̀jádé yii ni  wọn ti kede loni ọjọ Aje, ọjọ kẹtadinlọgbọn, osu keje pe awọn ibudokọ ọkọ oju irin ni Naijiria a gba orukọ tuntun. Awọn ibudokọ ọkọ oju irin to wa ni opopona Eko si Ibadan to fi ya lọ ba ti Lagos Port Complex to wa ni ibudokọ ọkọ oju irin Apapa ni Aare Buhari ni ki wọn fi sọri igbakeji rẹ, Ọjọgbọ Yẹmi Osinbajo. Fun alaye kikun, wo awọn orukọ ti awọn ibudokọ ọkọ oju irin naa n jẹ tẹlẹ ati orukọ tuntun ti ijọba Aarẹ Muhammadu Buhari fun wọn bayii: Ibi ti ibudokọ ọkọ oju irin naa wa Orukọ ti ibudokọ ọkọ oju irin naa n jẹ tẹlẹEni ti Buhari fi orukọ ibudokọ ọkọ oju irin tuntun naa sọri bayiiOrukó tuntun ti a o maa pe ibudokọ ọkọ oju irin naa lati isinyii Opopona Eko si Ibadan                        Ibudokọ ọkọ oju irin Kajọla          Ọjọgbọn Yemi Osinbajo (Igbakeji Aarẹ Buhari)           Ibudokọ Yemi Osinbajo Agbegbe Apapa ni ilu Eko                         Ibudokọ ọkọ oju irin Apapa        Oloye Bola Ahmed Tinubu (Agba ẹgbẹ o'selu APC)                          Ibudokọ Bola Tinubu Agbegbe Ebute Metta                          Ibudokọ ọkọ oju irin Ebute Metta  Ogagun Mobolaji Johnson ( gomina ologun ipinlẹ Eko ri)        Ibudokọ Mobolaji Johnson Agbegbe Agbado                            Ibudokọ ọkọ oju irin Agbado    Alhaji Lateef Jakande ( gomina ipinlẹ Eko ri)                        Ibudokọ Lateef Jakande Agbegbe Agege                                          Ibudokọ ọkọ oju irin Agege                Babatunde Raji Fashola (minista isẹ àti iléègbé bayii)                           Ibudokọ Babatunde Fashola Agbegbe Abeokuta                          Ibudokọ ọkọ oju irin Abeokuta   Ọjọgbọn Wole Soyinka (agba ọjẹ onkọwe)                                           Ibudokọ Wole Soyinka Agbegbe Papa-Lantoro                          Ibudokọ ọkọ oju irin Papalanto  Funmilayo Ransome-Kuti (Oloogbe akinkanju obinrin Égba)    Ibudokọ Funmilayo Ransome-Kuti Agbegbe Kila- Olodo                          Ibudokọ ọkọ oju irin OlodoOloye          Olusegun Osoba (to ti jẹ gomina ipinlẹ Ogun ri)                        Ibudokọ Segun Osoba Agbegbe Omi Adio nitosi IbadaN Ibudokọ ọkọ oju irin Omi-Adio      Oloogbe Ladoke Akintola (to ti jẹ Olootu guusu Iwo Oorun Naijiria ri)                    Ibudokọ Ladoke Akintola Agbegbe Ibadanibudokọ ọkọ oju irin Ibadan                                    Oloogbe Obafemi Awolowo (Baba iran Yoruba ninu oselu)                 Ibudokọ  Obafemi Awolowo Agbegbe aarin gbungbun akoso                                     Ibudokọ akoso Operation Control CentreOloogbe Alex Ekwueme (to jẹ igbakeji aarẹ akọkọ ti a dibo yan ni Naijiria)Alex Ekwueme Operation Control Centre Agbegbe Agbor                                                   Ibudokọ ọkọ oju irin Agbor Omowe Goodluck Jonathan (Aarẹ Naijiria tẹlẹ)                                 Ibudokọ Goodluck Ebele Jonathan Agbegbe Itakpe                                              Ibudokọ ọkọ oju irin Itakpe                                                               Adamu Attah (Gomina Kwara akọkọ ti wọn dibo yan) Agbegbe Ajaokuta ni ipinlẹ Kogi                   Ibudokọ ọkọ oju irin Ajaokuta        Oloogbe Olusola Saraki (agba oje oloselu ni Kwara)              Ibudoko Olusola Saraki Agbegbe Itogbo                            Ibudokọ ọkọ oju irin Itogbo  Augustus Aikhomu (Igbakeji aarẹ labẹ ologun tẹlẹ)                                                        Ibudoko Augustus Ahikomu Agbegbe Agenebode  Ibudokọ ọkọ oju irin AgenebodeGeorge Innih (to jẹ gomina ologun ipinle Bendel/ Kwara latijọ)                                   Ibudokọ George Innih Agbegbe Uromi                       Ibudokọ ọkọ oju irin Uromi Oloogbe Anthony Enahoro (Ajijangbara oselu awa ara wa)                                          Ibudokọ Anthony Enahoro Agbegbe Akehen                         Ibudokọ ọkọ oju irin Ekehen    Tom Ikimi (to jẹ minista ọrọ ilẹ okeere tẹlẹ)                                                                   Ibudokọ Tom Ikimi Agbegbe Igbanke                         Ibudokọ ọkọ oju irin Igbanke     Samuel Ogbemudia  (To jẹ gomina ologun ipinlẹ Bendel latijọ)                        Ibudokọ Samuel Ogbemudia Agbegbe Abraka                             Ibudokọ ọkọ oju irin Abraka ni ipinlẹ Delta David Ejoor (to jẹ ọga agba adari ologun tẹlẹ)                         Ibudokọ David Ejoor Agbegbe Opara                           Ibudokọ ọkọ oju irin OparaMichael Ibru (to je gbajugbaja onisowo)                                                                     Ibudokọ Michael Ibru Agbegbe Ujevwuibudokọ ọkọ oju irin Ujevwu         Oloogbe Alfred Rewane (to je igbakeji aaré lasiko ologun ri)                                      Ibudokọ Alfred Rewane Agbegbe Agboribudokọ ọkọ oju irin ni abule Reluwe ni AgborMike Akhigbe (to ti je agba ologun ri)                                                       Ibudokọ Mike Akhigbe Ileeese ijọba apapọ to kede yii salaye pe awọn eeyan wọnyii jk akọni ni Naijiria ti wọn ti gbe ogo ilẹ yii ga daadaa lati ọdun pipẹ sẹyin titi di asiko yii. Lọna ati fi ẹmi imoore han si iṣẹ ribiribi to ṣe lasiko iṣejọba rẹ, aarẹ Muhammadu Buhari ti ni ki wọn fi orukọ ofiisi reluwe to wa ni Agbo, sọrii aarẹ ana, Goodluck Jonathan. Amugbalẹgbẹ aarẹ lori ọrọ ayelujara, Tolu Ogunlesi lo fi ọrọ naa lede loju opo Twitter rẹ. Ogunlesi ni ""Aarẹ Muhammadu Buhari ti fọwọsi pe ki wọn fi ọfiisi reluwe to wa ni Agbo, ni ipinlẹ Delta sọri aarẹ  Goodluck Jonathan."" ""Orukọ ti yoo maa jẹ bayii ni Goodluck Jonathan Railway Station & Complex."" Ọfiisi reluwe ọhun ni ojuko ileeṣẹ ọkọ oju irin to so Itakpe ati ilu Warri papọ, oun naa lo tun so oju ọna Benin mọ Onitsha, atawọn ilu miran ni Naijiria. Ọna oju irin naa wa lara ọna reluwe ti ijọba apapọ dawọle, eyii ti yoo so ipinlẹ Eko mọ Calabar atawọn ipinlẹ miran ni iha guusu-ila oorun Naijiria. Iṣẹ ọhun ni wọn gbe fun ileeṣẹ agbaṣẹṣe ilẹ China, CCECC lasiko iṣejọba ọmọwe Goodluck Jonathan. Ọdun 2015 ni aarẹ Buhari fidi Jonathan janlẹ ninu idibo sipo aarẹ to waye, eyii to ṣilẹkun akọsilẹ tuntun oludije sipo aarẹ akọkọ ti yoo gbo ewuro soju aarẹ to wa lori alefa ni Naijiria. Aarẹ Muhammadu Buhari ti ṣapejuwe aarẹ ana, Goodluck Jonathan gẹgẹ bi olori to jẹ olufọkansin bi Ọgbẹni Jonathan ṣe pe ẹni ọdun mejilelọgọta l'Ọjọru. Aarẹ Buhari ni Jonathan jẹ olori ti ifọkansin rẹ yoo maa jẹ iwuri fun ọpọ irandiran to n bọ lorilẹede Naijiria. Ninu atẹjade ti Buhari fi sita lati ọwọ oludamọran rẹ lori ọrọ iroyin, Femi Adeṣina, aarẹ Buhari ni imọran rere ni Jonathan n fun awọn olori Naijiria atawọn olori orilẹ-ede kaakiri ilẹ Afirika, lati igba to ti kuro ni ijọba. Buhari wa gbadura ẹmi gigun ati ilera ninu ọrọ fun Jonathan ki o lee tubọ sin orilẹede Naijiria siwaju si. Aarẹ Buhari sọ pe iwa irẹlẹ ti Jonathan ni jẹ ohun manigbagbe eleyi ti yoo mu ilọsiwaju ati idagbasoke ba awọn iran to n bọ. Buhari tun ki gbogbo idile Jonathan pe ọpọ ọdun ni yoo ṣe loke eepẹ. Aarẹ ana Jonathan gba pe oun fidi rẹmi ninu ibo aarẹ ọdun 2015, ki ajọ eleto idibo INEC to kede Buhari gẹgẹ bi ẹni to jawe olubori ninu ibo ọhun."	https://www.bbc.com/yoruba/afrika-50491029
sports	Man United vs Tottenham: Tottenham ya aṣọ iyì mọ́ Manchester United lára nírọ̀lẹ́ ọ̀jọ́ ìsinmi	Ọjọ buruku Eṣu gbomi mu lọjọ isinmi ọjọ kẹrin oṣu kẹwaa ọdun 2020 jẹ fun ẹgbẹ agbabọọlu Manchester United. Ijamba ṣe Man United nile wọn lẹyin ti Tottenham wọ wọn ni aṣọ ẹtẹ pẹlu ami ayo mẹfa si ẹyọkan. Egungun to kọkọ jo iran ni yoo wo gbẹyin ni Tottenham fi ṣe fún Man United lẹyin ti Bruno Fernandez gba goolu akọkọ ninu ifẹsẹwọnsẹ ọhun ṣawọn. Góòlu mẹfa ọtọtọ ni United fi gba pada lọwọ Tottenham. Eyi ni igba keji ti Man United yoo fidi rẹmi ni papa isere Old Trafford ni saa bọọlu tuntun yii. Crystal Palace lo kọkọ lu wọn lalubolẹ mọle tẹlẹ.	https://www.bbc.com/yoruba/54412177
health	Ó kéré tán, ó yẹ kí èèyàn máa pààrọ̀ ìfọyín rẹ̀ lẹ́ẹ̀kan láàrín oṣù mẹ́ta - Dókítà eyín	Dokita kan to n ṣe itọju eyin, Modupe Oyetade ti sọ pe ti eeyan ko ba tọju eyin rẹ daadaa, o le yọri si aisan ọkan. Ninu ifọrọwerọ pẹlu BBC Yoruba, Oyetade ṣalaye pe aisan kan ti wọn n pe ni akokoro le pa eeyan lara. Gẹgẹ bii ohun to sọ, awọn kokoro to n gbe ninu ẹnu eeyan ti ko si kuro nibẹ le ṣakoba fun ọkan eeyan. Dokiya naa ṣalaye siwaju si pe awọn kooro eyin ọhun tun le ṣakoba fun alaboyun. O ni “Ti awọn kokoro ba wa ninu eyin, ti wọn ko si kuro nibẹ, ti wọn korajọ sinu erigi, o le fa aisan ọkan fun eeyan.” “To ba jẹ obinrin to loyun ni, awọn kokoro naa a lọ si ibi ti ile ọmọ rẹ wa, wọn a jẹ ki o bi ọmọ ti ko tii to bi.” Oyetade sọ siwaju si pe “Ẹlẹkẹta, awọn kokoro naa le lọ si ibi nnkan ọmọkunrin ti wọn ti n pese aatọ, wọn a dẹ lọ fa adinku ba ipa irufẹ ọkunrin bẹẹ lati le fun obinrin loyun lasiko ibalopọ.” Lẹyi naa lo gba awọn eeyan nimọran lati dẹkun lilo awọn nnkan to le pa ẹyin wọn lara lati fọ ẹnu bii omi batiri ati bẹẹ lọ. Niti awọn to maa n lọ ṣe èjí atọwọda nitori ẹwa, awọn to fẹran lati maa lo igi itayin fun wakati pipẹ atawọn to fẹran lati maa bo eyin wọn ko le funfun daadaa lai kọkọ kan si dokita wọn, Oyetade sọ pe ewu nla ni wọn n fun ilera ara wọn. Ẹkunrẹrẹ ohun ti dokita eyin naa sọ wa ninu fidio yii.	https://www.bbc.com/yoruba/afrika-58922337
politics	Obasanjo: Má a fi ìyókù ayé mi san oore Ọlọ́run ni	Oloye Ọbasanjọ, gẹgẹ bi ara eto fun ayẹyẹ ọjọ ibi ọdun kẹtalelọgọrin rẹ lewaju awọn eekan lọ sibi apejẹ pataki kan fun awọn alejo gbogbo. Oloye Ọbasanjọ pe ẹni ọdun mẹtalelọgọrin ni ọjọ karun oṣu kẹta lẹyin ti wọn bii ni ọjọ karun oṣu kẹta ọdun 2020. Odu ni oloye Ọbasanjọ lẹka oṣelu nilẹ Naijiria ati lagbaye eyi lo si sọ ile rẹ di ibudo ati gba imọran fun olukuluku awọn eekan ati aṣiwaju ilu gbogbo kaakiri orilẹede agbaye. Oloye Ọbasanjọ jẹ atapatadide ti Eduwa fun laaye lati darapọ mọ ileeṣẹ ọmọogun Naijiria. Kẹrẹkẹrẹ o di Ọgagun agba, o di olori iṣejọba ologun lọdun 1976. Oun si ni olori ologun akọkọ nilẹ afirika ti yoo finufindọ gbe ijsba silẹ fun alagbada lọdun 1979. Baba, gẹgẹ bi ọpọlọpọ ṣe maa n pee, bọ si agbo oṣelu lọdun 1998 lẹyin to ti ọgba ẹwọn ti ijọba ologun labẹ Ọgagun Sani Abacha ran an lọ, de. Lọdun 1999 ni Ọbasanjọ di aarẹ alagbada keji lorilẹ€de Naijiria, ki awọn ọmọ Naijiria to tun yan an si ipo naa fun saa keji lọdun 2003. Producer: Damilola Oduolowu àti Olumide Owaduge	https://www.bbc.com/yoruba/afrika-51780574
politics	‘Lóòtọ́ làwọn kọmíṣọ́nà kó ọkọ̀ ìjọba lọ ṣùgbọn gómìnà àná, Oyetọla fọwọ́ síi’	Lati ọjọ diẹ sẹyin ti ayipada ti de ba iṣejọba ni ipinlẹ ṣun ni ọrọ dukia ijba ti n da awuyewuye silẹ laarin ijọba to kogba wọle labẹ idari Adegboyega Oyetọla ati ijọba to wọle bayii labẹ akoso Ademọla Adeleke. Gomina Ademọla Adeleke bọ sode lẹyin wakati diẹ to gba akoso ijba lati pari wo sita pe ida meji ninu mẹta awọn oṣiṣẹ to ba ijọba ana ṣiṣẹ ni wọn ko ọkọ ijọba atawọn dukia miran to wa ni ikawọ wọn lọ. Nibayii, adari akanṣe eto gbogbo lẹgbẹ oṣelu APC ni ipinlẹ Ọṣun, Ọgbẹni Sunday Akere ti fi to BBC News Yoruba leti pe lootọ ọkọ ijọba wa lọwọ kan bii kọmiṣọna ati bẹẹlọ ti wọn ba ijọba ana ṣiṣẹ ṣugbọn wọn ko jii gbe tabi gbe e lọna ẹburu ti ko ba ofin mu. Akere sọ fun BBC News Yoruba pe nigba ti awọn kọmiṣọna, akọwe agba ati bẹẹbẹẹ nlọ, gomina ana, Adegboyega Oyetọla kọ iwe aṣẹ fun ọkọọkan wọn lati maa gbe ọkọ ijba ti wọn fi ṣiṣẹ lọ ni. Akere ni eyi kii ṣe tuntun nitori bẹẹ lo ṣe n ri lawọn iṣejọba to ti lọ ni ipinlẹ naa bẹrẹ lati ori Bisi Akande to jẹ lọdun 1999 ti iṣejọba alagbada pada bẹrẹ. “Ẹni ti ọkọ ba wa lọwọ rẹ, wọn fun laṣẹ pe ko maa gbe e lọ ni. Mi o dẹ ro wi pe eleyii jẹ ohun ti a ko riri. Awọn to jẹ bi kọmiṣọna ni ijọba gomina ana, Gboyega Oyetọla, ọkọ ti wọn lo, wọn ni ki wọn maa gbe e lọ.” Ọgbẹni Akere ni apẹrẹ ti oun le ṣe ni igba ti oun jẹ kọmiṣọna ni ipinlẹ Ọṣun nigba ti awọn nlọ nigba naa, gbogbo wọn ni gomina igba naa, Rauf Arẹgbẹṣọla ni ko maa gbe ọkọ ti wọn lo lọ. Adari akanṣe eto gbogbo lẹgbẹ oṣelu APC ni ipinlẹ Ọsun naa wa sọ pe oṣelu lasan lariwo ti Adeleke n pa. Gomina Ademọla Adeleke yọju rẹ sita lẹyin to gba iṣakoso ijọba ipinlẹ Ọṣun pe ida meji ninu mẹta awọn to ṣiṣẹ pẹlu gomina ana ni ipinlẹ naa ni awọn ṣe akiyesi pe awọn dukia ijba to wa ni ikawọ wọn ti poora. Adeleke sọ ọ ninu atẹjade kan ti agbẹnusọ rẹ, Rasheed Ọlawale fi sita nigba naa pe jọ meji loun fun wọn nigba naa lati fi da wọn pada bi wọn ko ba fẹ kan idin ninu iyọ. Bakan naa lo sọ ọ ninu atẹjade ọhun pe awọn ohun elo  ijọba bii kọmputa ati ina ara ile ni wọn yọ lọ. Lara awọn ọrọ to ṣi n fa awuyewuye ni ti ipo ti igbakeji gomina Adeleke, Ọgbẹni Kọla Adewusi sọ pe oun ba ile ijba to wa fun igbakeji gomina ni ilu osogbo. Adewusi ni igba ti oun de inu ile igbakeji gomina, korofo gbayawu loun baa pẹlu bi wọn ti ṣe yọ awọn ohun ọṣọ ile titi kan awọn ohun elo idana ni ile idana lọ. Ko si dukia ile igbakeji kkan to wa ni ikawọ mi, gbogbo rẹ lo wa nibẹ - Benedict Alabi, igbakeji gomina ana ni ipinlẹ Ọṣun Igbakeji gomina ni iṣejọba ana ni ipinlẹ Ọṣun, Benedict Alabi ti fsei fun igbakeji Gomina Adewusi. O niohun to jina si otitọ ni ati wi pe o ṣeeṣe ko jẹ wi pe igbakeji gomina tuntun ni ipinlẹ Ọṣun ko tii de ile ti ijba ya sọtọ fun igba keji ki o to maa fi ẹ̀ẹsun kan oun. Igbakeji gomina Oyetọla, ṣalaye ninu atẹjade kan ti agbẹnusọ rẹ, Gafar Suleiman fọwọsi pe ọkọ ijọba to wa fun igbakeji gomina ati ọkọ hilux meji ti awọn ẹṣọ agbofinro oun n lo nikan lọkọ to ba oun  jade ni ile ijọba. O wa rọ igbakeji gomina tuntun naa lati dari gbogbo ohun to ba ṣokunkun si i nipa awọn dukia to wa ni ile igbakeji gomina si adari agba to n mojuto ọfiisi igbakeji gomina. “A n sọ ọ laifọtape wi pe, ọwọ akojọpọ aga ile lọna mẹta, aga ati tabi yara ijẹun, ọpọlọpọ ẹrọ amule tutu, tẹlifiṣan, ẹrọ amohuntutu, ẹrọ idana atawọn ohun elo miran ni igbakeji gomina ana fi silẹ.”	https://www.bbc.com/yoruba/articles/cj7z1d7dy0ko
sports	Villarreal win Europa League: Ìdè ọjọ́ pípẹ́ já, Villarreal fi Man United ṣe àtẹ̀gùn dé ilẹ̀ ìlérí ní àṣekágbá Europa League	Pẹnariti ni Villarreal fi gba ife idije Europa League mọ Manchester United lọwọ l'Ọjọru. Ami ayo 11-10 ni wọn fi sọ ireti  Man United di ofo lẹyin ti goli wọn, De Gea ko ri pẹlu pẹnariti to kẹhin mu. Igba akọkọ re e ti Villarreal gba ife naa. Bi Villareal ṣe jawe olubori yii mu ko jẹ igba akọkọ ti wọn gba ife to nitumọ, bakan naa lo si jẹ igba kẹrin ti olukọni Artsenal nigba kan, Unai Emery, gba ife naa. Asiko ti ifẹsẹwọnsẹ naa wọ iṣẹju mẹẹdọgbọn ni Gerard Moreno gba bọọlu sinu awọn, ko to o di pe Manchester United ri i da pada ni iṣẹju karundinlọgọta lati ọwọ Edinson Cavani ati Marcus Rashford. Aston Villa fọ́ Chelsea lẹ́nu, àmọ́ Tottenham daṣọ àṣírí bò wọ́n Ko si si ẹni to gba bọọlu sinu awọn lẹyin naa titi ti ifẹsẹwọnsẹ fi pari, eyi to mu ki wọn o gba 'extra time'. Ọdun 2014 ni aṣekagba Europa League ti wọ extra time kẹhin , nigba ti Emery Sevilla fi pẹnariti naa Benfica. Villarreal ko gba ife pataki kankan ri lati ọdun mejidinlaadọrun to ti wa, ko to o di pe wọn fi iya jẹ Arsenal ni saa yii lati bọ si ipele to kẹhin. Manchester United si ti bẹ awọ̀n ololufẹ wọn, paapaa awọn to lọ si papa iṣere  ni Gdansk pe awọn mọ riri wahala wọn	https://www.bbc.com/yoruba/ere-idaraya-57264870
health	Coronavirus updates: 'Kòkòrò covid-19 kékeré ti mọ́ṣálááṣí pa, há àwọn èèyàn mọ́lé'	Aarun coronavirus ti ṣakoba fun wa lọpọlọpọ, bayii lawọn ọmọ orilẹde Kenya to ba BBC Yoruba sọrọ ṣe sọ. Awọn to jẹ ẹlẹsin musulumi ninu wọn sọ pe coronavirus ko jẹ kawọn lanfaani mọ lati lọ kirun ni mọṣalaaṣi. Bakan naa lawọn mii n ṣaroye pe iṣede covid-19 ti ṣe ipalara fun okowo awọn.	https://www.bbc.com/yoruba/afrika-52951076
entertainment	Wọ́n lẹ̀ mí lókò nígboro torí àwòrán ìhòhò mi tó lu sórí ayélujára - Òṣeré tíátà	"Oṣere tiata kan ni ẹkun ariwa, lagbo Kannywood, Safiya Yusuf, ti awọn eeyan ariwa Naijiria mọ sì 'Safara'u,' ti sọrọ lori riri rẹ lẹyin ti aworan ihoho rẹ bọ sì orí ayelujara. Safiya ni odidi oṣu mẹta ni oun lo ninu ile lẹyin ti foran naa  bọsi ori ayelujara. Safiya lo di ilumọọka lẹyin to kopa ninu ere sinima Kwana Casa 'in'. Ninu ifọrọwerọ rẹ pẹlu BBC News, Safiya salaye pe oun ti gba ìsinmi lẹnu isẹ tiata, lati ni asiko fun isẹ orin tí oun yan layo. O tẹsiwaju pe lẹyin iṣẹlẹ naa ni ọpọlọpọ eeyan bẹrẹ si bu oun, ti wọn ba ti pade oun níbi kibi. ""Igba ti fọnran ihoho mi bọ sorí ayelujara jẹ igba manigbagbe ninu igbesi aye mi nítorí mo lo oṣu mẹta ninu ile lai fi oju gaani ilẹkun abawọle wa. Mo kan wa ninu ile."" ""Nigba ti mo wa ṣe ọkan akin lati bọ sita, ọpọlọpọ eeyan lo bẹrẹ si n ma bu mi, koda mo ranti ẹni kan to lẹ mi ni oko. ""Safiya tẹ siwaju pe ti ko ba ṣe ọpẹlopẹ awọn mọlẹbi oun ti wọn duro ti oun, omi o ba pọju ọka lọ. ""Mo dupẹ gan-an lọwọ awọn mọlẹbi mi nítorí pe awọn ni wọn ran mi lọwọ nigba isoro lati bọ ninu rogbodiyan naa. Awọn ẹgbọn mi, awọn obi mi ati gbogbo mọlẹbi pata ni wọn duro timi.” Safiya ni ko si nkan ti o jọ mọ pe wọn le oun kuro lawujọ awọn oṣere tiata, ó ni fura oun ni oun gba ìsinmi fun igba diẹ. Safiya sọrọ imura pe lọpọ igba, ko wu oun lati ma wọ asọ ibile nítorí pe wọn ko fi kọ oun lati kekere. O ni imura asa oyinbo lo mọ oun lara julọ. Safiya tun salaye idi to fi jẹ pe awọn ọkunrin nìkan ni oun ba kọrin papọ. O ni kii ṣe wipe oun ko fẹ ba obinrin kọrin sugbọn oun ko ti rí obìnrin ti yoo ba oun kọrin papọ bayii. ""Emi ko ti rí obìnrin tí ma ba kọrin, nítorí rẹ ni lo fi jẹ pe ọkùnrin nikan ni mo n ba kọrin. ""Alaye miran ni wipe pupọ lara awọn tí a jọ dagba lo jẹ ọkùnrin, emi nkan ni obìnrin. Nítorí rẹ ni ko fi jẹ ohun iyalenu fun mi."""	https://www.bbc.com/yoruba/articles/cyjvnwrn9vzo
entertainment	Wizkid: 'Ọfẹ ní hug'; Ṣé Wizkid yóò fẹ padà wá kọrin ní Ilorin mọ pẹlú òun tí ojú rẹ rí	Ilorin Ilu Alimi lo gbori Twitter laarọ yi faa! Ṣugbọn kii ṣe nitori awọn alufaa onilawani lawọn eeyan ṣe n sọrọ rẹ. Nitori gbajugbaja olorin takasufẹ Naijiria nii, Wizkid to wa ṣere lọjọ ọdun Keresi, ni wọn ṣe n mu orukọ Ilorin bọ ẹnu Bi o ko ba si ni agbo ariya naa to waye nile itura Kwara Hotel, jẹ ki a ṣe ofofo ara ọtọ to waye nibẹ fun ọ. Akọkọ ohun manigbagbe to waye nibẹ ni bi awọn ololufẹ Wizkid kan ti ṣe ja wọ oju agbo ti wọn si  n dimọ gidigidi. Kakiri ori ayelujara ni fọnran fidio ibi tawọn ololufẹ rẹ ti ja wọ oju agbo yi wa. Ninu fidio naa, a gbọ ti Wizkid sọ fun awọn to n sọọ pe ''ọfẹ ni hug'' ti awọn ololufẹ rẹ si n dimọ bi ẹni pe o fẹ sa mọ wọn lọwọ. Ko jọ bi ija ni wọn fi fa arabinrin kan kuro lọdọ Wizkid tawọn mi si n gbiyanju lati dimọ ọ. Yatọ si ọrọ bi wọn ti ṣe gun ori itage lọ ba yi, awọn miran ti n ta si Ilorin pe wọn tabuku ba Wizkid nitori wọn gbe aga onike fun un pe ko jọko si. Lẹnu awọn wọnyii, bi igba pe wọn o yẹ Wizkid si to ni iru iwa yi jẹ Esi tawọn to wa si agbo Wizkid naa ṣebi ẹni mu ibinu wa ti wọn si ni inu awọn dun lo jẹ awọn fi ifẹ han si Wizkid. Wọn ni awọn o ṣẹṣẹ ma gba alejo awọn eeyan jankan jankan bi Jose Mourinho, Jayz, Falz ati pe ṣebi Wizkid gba owo ki o to wa kọrin nilu Ilorin. Wọn ni ki ẹlẹmọṣọ awọn to n bẹnu atẹ lu Ilorin lọ ṣọ ohun ti wọn gbe sọdọ rẹ ki wọn si ma ba ariya jẹ fawọn. Wizkid ko sọrọ laburu nipa iṣẹlẹ to waye ni Ilorin amọ o fi ọrọ sita loju opo rẹ lati fi ifẹ han sawọn eeyan to jade wa wo o. Igba akọkọ re e ti Wizkid yoo wa kọrin nilu Ilorin. Ṣe yoo fẹ wa nigba miran? ni ibeere ti ọpọ n beere.	https://www.bbc.com/yoruba/afrika-50914744
politics	APC National Convention: Àwọn olóyè APC tuntun fojú hàn lẹ́yìn ìpàdé àpapọ̀ ní Abuja	Lọjọ Satide ni awọn ọmọ ẹgbẹ oselu PDP panupọ kede pe gomina tẹlẹ nipinlẹ Nasarawa, Abdullahi Adamu ni alaga apapọ fẹgbẹ oselu naa. Adamu si ni awọn oludije yoku panupọ fi ohun sọkan le lori lẹyin ti wọn yọwọ yẹsẹ kuro ninu idije naa. Awọn alatako Adamu to juwọ silẹ ni George Akume lati Benue, Tanko Al-Makura lati ipinlẹ Nasarawa ati Abdul'Aziz Yari lati Zamfara. Awọn yoku ni Sani Musa lati Niger, Saliu Mustapha lati Kwara ati Etsu Muhammed lati Niger. Bakan naa ni igbakeji gomina tẹlẹ nipinlẹ Osun, Iyiola Omisore ti di akọwe apapọ fẹgbẹ APC. Ọpọ awọn oloye ẹgbẹ tuntun miran si lo foju han nibi ipade apapọ ẹgbẹ oselu APC naa to waye lọjọ Satide nilu Abuja. Awọn eekan lẹgbẹ oṣelu APC ti n de sibi eto idibo lati yan awọn adari apapọ ẹgbẹ oṣelu naa lorilẹede Naijiria. Eto idibo naa to n waye ni gbagede Eagle Square nilu Abuja ni wọn yoo ti yan awọn adari bii alaga apapọ, igbakeji alaga apapọ akọwe apapọ atawọn ipo miran nigbimọ isakoso ẹgbẹ oṣelu naa. Lara asiwaju ẹgbẹ oṣelu naa to ti de Ni alaga apapọ tẹlẹ, Adams Oshiomole, gomina ipinlẹ Ọṣun, Isiaka Oyetọla; gomina ipinlẹ EkitiKayode Fayẹmi, minisita feto iroyin, Lai Mohammed; pẹlu Gomina ipinlẹ Ẹbonyi David Umahi. Awọn miran to tun ti wa ni gbagede naa bayii ni gomina ipinlẹ Kano, Abdullahi Ganduje ati igbakeji rẹ;  omina Bello ti ipinlẹ Kogi; Gomina ipinlẹ Imo tẹlẹ, Rochas Okorocha, minisita tẹlẹ, Fani Kayode; gomina ipinlẹ Plateau, gomina ipinlẹ Rivers tẹlẹ, to ti wa di minisita feto irinna bayi, Rotimi Amaechi atawọn eekan miran. Fọfọ ni gbagede naa kun bayii fun awon aṣoju kaakiri ipinlẹ mẹrẹẹrindinlogoji to wa ni Naijira ati olu ilu rẹ Abuja. Gbogbo eto naa ti n gbinaya ati bẹrẹ bayii. Eto ṣi n lọ nibi idibo lati yan awọn adari ẹgbẹ oṣelu APC ni gbagede Eagles Square nilu Abuja. Lasiko ti a fi n ko iroyin yii jọ, awọn aṣoju lati ipinlẹ kọọkan ṣi n wole si gbagede naa ni eneeni ejeeji. Lara awọn ti yoo wa nikalẹ ti wọn si n reti nibi eto naa ni aarẹ, Ọgagun fẹyinti Muhammadu Buhari, igbakeji rẹ, Ọjọgbọn Yẹmi Osinbajo, aarẹ ile aṣofin, Sẹnatọ Ahmad Lawan, olori ile aṣofinṣoju Họnọrebu Femi Gbajabiamila, awọn gomina ipinlẹ atawọn eekan ẹgbẹ oṣelu APC lorilẹede Naijiria. Ìdìbò àwọn adarí ẹgbẹ́ APC, wo àwọn ọmọ Yorùbá tó ń díje Aáwọ̀ APC fẹ́jú, igun kan ń gbé pósí kiri Eko lórúkọ Aregbesola Ẹgbẹ́ òṣèlú APC ti pín l'Osun, báyìí ni ọ̀rọ̀ ṣe di gbas gbos láàrin Aregbesola àti Oyetola Igun ìkejì ẹgbẹ́ òṣèlú APC ìpínlẹ̀ Oyo ṣé ibura sípò fún alága tí wọ́n Bi gbogbo eto ati igbaradi ṣe n lọ labẹ lawọn olugbe ilu Abuja pẹlu n fi oko kan pẹyẹ meji ti wọn sọ agbegbe gbagede naa di ibi ipatẹ oniruuru ọja. Bẹẹ si lawọn miran to ba awọn aṣoju kọọkan pẹlu wa n ṣe oniruru ayẹyẹ lati fi aṣa ibi ti wọn ti wa han. Gbagbagba lawọn agbofinro wa kaakiri lati rii pe eto abo ko mẹhẹ, paapaa julọ bi o ṣe jẹ wipe aarẹ orilẹede Naijiria Pẹlu yoo wa nibi eto naa. Tọkọtaya kó sí gbaga ọlọ́pàá f'ẹ́sùn jíjí ọmọ ọjọ́ mẹ́fà gbé Ọwọ́ tẹ Pásítọ̀, afurasí tó ń ní ìbálòpọ̀ pẹ̀lú àwọn búrọ́dà ṣọ́ọ̀sì mẹta láti ìdí ẹ̀yìn Ọ̀rọ̀ tí Kemi Afolabi sọ síta lẹ́yìn táwọn kan ráńṣẹ́ síi torí ìtọ́jú àìsàn Lupus tó ní Olúwa mi, kò tọ́ ká bẹ ẹ̀ṣẹ̀ ọmọ wò lára baba; Ẹ ṣọ́ra fún ọ̀rọ̀ àwọn èèyàn lórí ayelujára o!- Agbẹjọ́rò Ramon Adedoyin Ọkùnrin kan fípa bá obìnrin tó sùn sẹ́gbẹ̀ẹ́ ọkọ rẹ̀ lòpọ̀! Wo bí gbẹgẹdẹ ṣe gbiná Lónìí ọjọ́ Àbámẹ́ta ọjọ́ kẹrìndínlọ́gbọ̀n, oṣù Kẹta, ọdún 2022 ní àpérò àpapọ̀ ẹgbẹ́ òṣèlú All Progressives Congress (APC) yóò wáyé ní gbọ̀ngán ńlá Eagles Square tó wà ní Abuja. Gbogbo ètò ló sì ti to láti mú kí àpérò náà níbi tí wọn yóò ti máa àwọn adarí ẹgbẹ́ tuntun tí yóò máa darí ẹgbẹ́ APC fún ọdún mẹ́ẹ̀rin mìíràn. Ọ̀pọ̀lọpọ̀ àwọn èrò ló ti ń rọ́ tìkẹ́ tìkẹ́ níbi àpérò náà èyí tí wọ́n ti sún fún ìgbà méjì ọ̀tọ̀ọ̀tọ̀ fún ìdí kan tàbí èkejì. Kò dín ẹgbẹ̀rún méjìlá aṣojú ọmọ ẹgbẹ́ APC káàkìri àwọn ìpínlẹ̀ orílẹ̀ èdè Nàìjíríà ni ìrètí wà wí pé wọn yóò kópa níbi àpérò náà. Àwọn àgbààgbà ẹgbẹ́ ń forí korí láti fa ọmọ ẹgbẹ́ kan kalẹ̀ gẹ́gẹ́ bí alága Bí ó tilẹ̀ jẹ́ pé BBC News Yorùbá kò ì tíì le fìdí rẹ̀ múlẹ̀ pé lóòótọ̀ ni ẹgbẹ́ ti pinnu láti fa ọmọ ẹgbẹ́ kan kalẹ̀ gẹ́gẹ́ bí alága gẹ́gẹ́ èrò Ààrẹ́ Muhammadu Buhari, ohun tí à ń gbọ́ ni pé àwọn àgbààgbà ẹgbẹ́ APC ti ń forí korí láti fẹnukò lórí èrò Ààrẹ. Ipò mẹ́rìndínláàdọ́rin ní gbogbo ipò tó ṣí sílẹ̀ fún àwọn ọmọ ẹgbẹ́ láti dìmú. Ètò àpérò yìí yóò kó ipa ńlá lórí ìjáwé olúborí níbi ètò ìdìbò àpapọ̀ ọdún 2023 àti [pé ìgbà àkọ́kọ́ rèé tí ẹgbẹ́ yóò ṣe àpérò àpapọ̀ lẹ́yìn tí Adam Oshiomole fi àpèrè kalẹ̀ gẹ́gẹ́ bí alága ẹgbẹ́. Kìní àwọn nǹkan láti fojú sọ́nà fún níbi àpérò náà? Kò sí àníàní wí pé àárín àwọn ọmọ ẹgbẹ́ APC kan kò gún pàápàá ní àwọn ìpínlẹ̀ tí ẹgbẹ́ APC ti ń ṣe ìjọba. Ní irúfẹ́ àwọn ìpínlẹ̀ yìí, àwọn ètò ìdìbò tó wáyé sí àwọn ní wọ́ọ́dù, ìjọba ìbílẹ̀ àti ìpínlẹ̀ ló ní kọ́nú n kọ́họ nínú tó sì ń fa ọ̀pọ̀lọpọ̀ awuyewuye láàárín àwọn ẹgbẹ́. Kódà ní àwọn ìpínlẹ̀ yìí, igun oríṣi méjì ọ̀tọ̀ọ̀tọ̀ ló ń fi ara wọn hàn gẹ́gẹ́ bí alákóso ẹgbẹ́. Ìbéèrè tó ń wá sọ́kàn àwọn ènìyàn ni wí pé báwo ni àwọn ènìyàn tí ìfa nfà ń wáyé láàárín yìí yóò ṣe ṣe ọ̀kan níbi àpérò yìí. Lára wọn nìyìí: Gómìnà Abulrahmon Abdulrasaq ti ìpínlẹ̀ Kwara àti Mínísìta fétò ìròyìn orílẹ̀ èdè yìí, Lai Mohammed. Kò sí àríyànjiyàn wí pé àwọn igun ọ̀tọ̀ọ̀tọ̀ ni àwọn èèkàn méjéèjì nínú ẹgbẹ́ òsèlú APC ìpínlẹ̀ Kwara ń ṣe, tí oníkálùkù wọn sì ní àwọn alága tí wọ́n ń tẹ̀lé. Ní ọ̀pọ̀ ìgbà ni àwọn méjéèjì ti ju òkò ọ̀rọ̀ lu ara wọn. Báwo ní àwọn méjéèjì yóò ṣe ara wọn sí níbi àpérò àpaps yìí ní ìbéèrè yó gba ọkàn àwọn ènìyàn. Gómìnà Gboyega Oyetola àti Mínísítà Rauf Aregbesola Àwọn méjéèjì lẹ́nu ọjọ́ mẹ́ta yìí kò kòólà rárá lórí ta ni yóò máa darí ẹgbẹ́ ní ìpínlẹ̀ Osun. Láìpẹ́ yìí ni àwọn méjéèjì tahùn síra lórí ètò ìdìbò tó ń bọ̀ lọ́nà bní ìpínlẹ̀ náà kí Oyetola tó jáwé olúborí gẹ́gẹ́ bí ẹni tí yóò díje fún ipò gómìnà fún sáà kejì níbi tó ti fi ìdí Moshood Adeoti ti Aregbesola fa kalẹ̀ janlẹ̀. Àwọn mìíràn tí àwọn ènìyàn yóò tún fojú sọ́nà fún ni:	https://www.bbc.com/yoruba/60884604
entertainment	Ebenezer Obey fi ìkéde síta pé òun n gbèèrò láti gbé ìyàwó tuntun,	"Eekan olorin ti gbogbo agbaye mọ ni Oloye Ebenezer Obey jẹ. Iroyin iku rẹ to kaakiri laipẹ yii fihan bi agba olorin Juju naa ṣe lokiki si, nitoripe kaakiri agbaye ni awọn eeyan ti n beere pe ṣe lootọ ni tabi irọ. Amọṣa, ṣe awọn agba bọ, wọn ni baoku iṣe o tan. Nibayii lẹyin ti o ti han gbangba pe agba orin yii ko jade laye gẹgẹ bi awọn kan ṣe sọ, baba funrarẹ ti jade sita pe o ṣeeṣe ki iyawo tuntun o wọle laipẹ o. Ẹyin naa ni haa, baba Ebenezer Obey ṣalaye ọrọ yii ninu ifọrọwerọ rẹ pẹlu iwe iroyin abẹle kan lorilẹede Naijiria. ""Ohun to dara ni ki iyawo wa pẹlu eniyan, ko si tako ofin Ọlọrun...obinrin to ti to ọgọta ọdun ni iru emi bayii n wa, nigba ti mo ba si ṣe e laipẹ, gbogbo aye ni yoo ri."" Nigba ti Ebenezer Obey n sọrọ lori irufẹ obinrin to fẹ, o ṣalaye pe oun ko wa obinrin ti yoo tun maa bimọ mọ bayii bikoṣe nitori ati lee jọ maa wa pọ. ""Mo ti lọmọ, ọmọ-ọmọ ati ọmọ-ọmọ-ọmọ, Ọlọrun ti bukun mi"" O ṣalaye pe ""oponu agbalagba ni yoo ma a gbeero lati fẹ ọdọmọbinrin, nibi ti ọjọ ori mi de bayii"". Obey sọ pe iru ọdọmọbinrin bẹ ẹ ṣẹṣẹ bẹrẹ aye ni, to si l'agbara ibalopọ ati okun. Lara awọn amuyẹ ti iyawo ti baba fẹ ẹ fẹ gbọdọ ni, ni pe yoo ti to ẹni ọgọta ọdun tabi ju bẹẹ lọ, kii sii ṣe nitori ọmọ bibi mọ. Agba akọrin Juju miliki naa ṣalaye siwaju pe ohun kii ye ṣe afẹri iyawo oun to jade laye ti oun si maa n rii loju ala. Ọjọ kẹtalelogun, oṣu Kẹjọ, ọdun 2011, ni iyawo Ebenezer Obey, Ajinhinrere Juliana Obey-Fabiyi kú lẹni ọdun mẹtadinlaadọrin."	https://www.bbc.com/yoruba/afrika-53620895
health	World Hepatitis Day: A kò leè kó o nípa dídìmọ́ ara ẹni	Awọn ti wọn ni arun 'Hepatitis C' ni Naijiria to miliọnu mẹrin lọdun 2019. Dokita fi ye eto BBC ''La a han mi'' pé abẹrẹ ajẹsara maa n dena Hepatitis A ati B ṣugbọn ko si eyi to le dena C Bakan naa ni Dokita ṣalaye awọn ọna ti eeyan fi le ko arun jẹdọjẹdọ yii lawujọ. Ni afikun, Dokita Afeez ṣalaye ni kikun lori awọn ọna ti eeyan ko fi le ko arun jẹdọjẹdọ yii ati nipa ki a maa ma dẹyẹsi awọn to ti nii. Imọ toto lo le bori arun gbogbo ninu ile, lẹnu ounjẹ, fun itọju ara ati gbigba abẹrẹ ajẹsara lasiko le dena awọn arun kọọkan.	https://www.bbc.com/yoruba/afrika-51172461
health	World Cancer Day: Onímọ̀ sáyẹ́ńsì ní ká tètè ṣe àwárí àrùn jẹjẹrẹ ọyàn ni ọ̀nà àbájọ	"Arun jẹjẹrẹ ọyan jẹ ọkan lara arun jẹjẹrẹ to wọpọ julọ jakejado agbaye, to si saba maa n fa iku awọn obinrin lorilẹede Amẹrika, ati jakejado agbaye. Idi ree ti ọdọbinrin kan, tii se ọmọ orilẹede Singapore, to tun jẹ onimọ ijinlẹ sayẹnsi, Dokita Jingmei Li se pinnu lati wadi awọn ohun to n fa arun jẹjẹrẹ ọyan ati awọn ọna abayọ si arun naa. Dokita Li ati awọn akẹẹgbẹ rẹ ti sawari awọn ohun ajogunba ninu ara toto okoolelọọdunrun o din meje, 313, ti wọn wa ninu ara to lee sokunfa arun jẹjẹrẹ ọyan. ""Afojusun mi ni lati sawari awọn eroja kan ninu ara, ti yoo se atọna si ọna abayọ fun iwosan arun jẹjẹrẹ ọyan."" Iwadi si ti fihan pe a lee lo awọn eroja ara yii lati fi dena nini arun jẹjẹrẹ ọyan, nitori ida ọgbọn ninu ọgọrun awọn eeyan to ni arun jẹjẹrẹ ọyan lo maa n ku tori eroja ara wọn ti ko dara. Bakan naa ni eroja ara yii yoo pese awọn iroyin to yẹ nipa ayẹwo ọyan ati idi taa fi lee tete se ayẹwo naa nitori lawọn ọpọ orilẹede, ayẹwo maa n bẹrẹ fawọn obinrin to ti le ni aadọta ọdun, to si maa n waye lọdun meji si mẹta. ""Awọn obinrin to seese ko wa ninu ewu nipa eroja ajogunba ara wọn yẹ ko tete se ayẹwo ara wọn nitori inu ewu kannaa ni wọn wa pẹlu awọn eeyan miran lọjọ iwaju."" Awọn ile iwosan maa n fẹ lo itan ilera mọlẹbi kan lati tọkasi awọn eeyan to lee tete lugbadi arun jẹjẹrẹ ọyan, sugbọn itan ilera mọlẹbi, nigba miran lee ma se gbara le. O lee nira lati mọ boya tootọ ni awọ̀n iroyin ti wọn sọ̀ si wa lọwọ, to fi mọ ohun to fa arun naa. Fun apẹẹrẹ, o seese ki mọlẹbi kan jalaisi nitori arun jẹjẹrẹ inu egungun, ko si jẹ pe inu ọyan ni arun ọhun ti kọkọ bẹrẹ. Bakan naa lawọn orilẹede to wa ni ila oorun Asia, asa ati ise lee jẹ igbona kan gboogi lati lee tete se awari arun jẹjẹrẹ ọyan ninu ara. ""Ni apa ibi ti mo ti wa, a kii fẹ sọrọ nipa awọn arun to n ba wa ja, bẹẹ si ni ti ko ba bọwọ sori tan, a kii fẹ lọ sọdọ dokita fun itọju. Koda, awọn asa kan tiẹ gba pe awọn arun kan ati jẹjẹrẹ jẹ ifẹ Ọlọrun, ti wọn kii si fẹ wa iwosan fun ayafi to ba ti buru tan patapata."" Iwadi fihan pe ni ọpọ ta ba ri pe koro wa ninu syan wa, o seese ko jẹ pe iru koro bẹẹ ti di nkan nla, idi si ree ti Dokita Li fi ni o se pataki fun wa lati pa awọn asa awujọ wa kan ti sẹgbẹ kan, ka si maa se ayẹwo ọyan wa loore-koore. Bi arun jẹjẹrẹ ọyan se n fi ojoojumọ gbilẹ si la lee so mọ ilana igbe aye wa ati awọn ohun to rọ mọ ilana ibimọ wa. Lara rẹ la ti ri iwa jijẹ awọn ounjẹ afaralokun taa mọ si Cabonhydrate eyi to maa n jẹ ka sanra asanju, ati minu ọti lile ni amuju Koda, iwadi tun fidi rẹ mulẹ pe, ọmọ bibi maa n mu adinku ba nini arun jẹjẹrẹ ọyan lọjọ iwaju, bẹẹ si awọn obinrin to ba loyun akọni, ti osu rẹ si pe titi to fi bimọ, ko to pe ẹni ọdun marundinlogoji, lee ma ni arun jẹjẹrẹ ọyan lọjọ iwaju. Dokita Li ni bi o tilẹ jẹ pe owo tuulu lawujọ agbaye ti na lati se awọn oogun fun itọju awọn obinrin to ni arun jẹjẹrẹ ọyan, amọ o ni ohun to daa ni pe ka dena awọn obinrin lati ri arun naa. ""Ọpọ ohun la ti se nidi ipese oogun ati tawọn ileesẹ apoogun si n pawo wọle lojoojumọ amọ mo fẹ se nkankan lati tiẹ fi dena arun jẹjẹrẹ ọyan, nibayii ta n gba owo lọwọ orilẹede Singapore."" O ni ayẹwo ọyan lee sawari arun jẹjẹrẹ ọyan taa ba ri ami miran pe arun yi ti wọnu agọ ara, ti koro ọyan naa ko si to ibu eso bluberry. Lii ni "" K jẹ ka kọlu awsn ọmọ ogun arun naa nigba ti ọta si wa ni kekere."" O ni idaniloju wa pe ti itọju to yanranti ba wa ni akoko yii, ida ọgọrin ninu ọgọrun awsn obinrin to ni arun jẹjẹrẹ ọyan ni yoo lo kọja ọdun mẹẹdogun si lẹyin ti wọn kede pe wọn ni arun yii. Amọ o ni ti koro ọyan ọhun ba ti to ibu eso ọsan lasiko ti wọn kofiri ninu agọ ara, o seese ki ẹmi ẹni bẹẹ ma gun to ọdun mẹẹdogun mọ lẹyin ikede eyi. ""arun jẹjẹrẹ kọọkan lo yatọ si ara wọn, ta ba ni ẹgbẹrun mẹwa arun jẹjẹrẹ, a nilo itọju lọna ẹgbẹrun mẹwa, idi si ree ti mo se n pariwo pe ka tete sawari arun jẹjẹrẹ lọna abayọ, dipo ka maa wa itọju fun-un."""	https://www.bbc.com/yoruba/agbaye-51367783
health	Girl Child Day 2022: Inú mi dùn pé ọmọ obinrin nìkan ni mo bi -Tawakalitu Olawale	"Oní ni ayájọ ọjọ ọmọbinrin lágbàyé. Lọdun 2019 ayajọ naa gẹgẹ bi a ṣe royin rẹ tí àkọle rẹ jẹ ""Ijígìrì ọmọbinrin: kò ni àkọsílẹ̀ kò sì ṣeé dádúró"". Bí gbogbo aye ṣe ń se ayájọ ọjọ yìí, BBC Yoruba fi ọ̀rọ̀ wá Abileko Tawakalitu Olawale to bi kikida ọmọ obinrin nikan lẹ́nu wò láti le mọ ìrírí rẹ. Eyí wáye nítori àsa to wọ́pọ̀ ààrin àwọn Yoruba pé ọmọ ọkunrin ṣe koko nínú ébi. Abilekọ Olawale, nínú ọ̀rọ̀ rẹ ni pé bíbí ọmọbinrin nikan jẹ́ ìdùnú òhun lójoojúmọ nítori  ìwuri ni wọ́n jẹ́ àti pé kò si nkan ti ọkunrin ń ṣe ti obinrin wọ́n o lé ṣe. Ó wá rọ àwọn obinrin lọ́mọde àti lágbà níyànju láti maa gbárùkù ti obinrin ẹgbẹ́ wọ́n ní gbogbo igba. Nínú ọ̀rọ̀ tìrẹ, asoju ilé iṣẹ́ to n pese iranlọwọ ṣugbọn ti kìí ṣe ti ìjọba, Women Consortium of Nigeria, Morenike Omaiboje naa gboriyin fun awọn ọmọ obinrin. Morenike sàlàyé pé Orílẹ-ede Naijiria ti kọja pe a fẹ ki obinrin di aya ààrẹ tàbi aya gomina nikan, sùgbọn kì àwọn gan an jẹ aarẹ tabi gomina funra wọn. Bo tilẹ jẹ́ pé àwọn ọkunrin o fẹ́ gba èyi síbẹ̀ o ni o pọ́ndandan nítori àwọn orilẹ-èdè àgbáye toku ti kúrò ni ipele yìi'. Morenike ni asiko ti to ki awọn ọmọ obinrin wa mọ pe ko si ipo ti wọn ko lee de laye wọn ati pe ko si iṣẹ ti wọn ko le ṣe."	https://www.bbc.com/yoruba/media-50011522
entertainment	Isbae u, boyfriend mummy wa: Ẹ foríjìnmí, ẹlẹ́ran ara ni mí- Gbajúgbajà adẹ́rìnpòṣónú, Bae_U Adebayo Ridwan Abidemi	Gbajúgbajà adẹ́rìnpòṣónú, Adebayo Ridwan Abidemi tí gbogbo ènìyàn mọ̀ sí IsBae_U ti fèsì sí ẹ̀sùn tí àwọn obìnrin kan fi kàn án pé ó máa ń bèrè fún ìbálòpọ̀ kí ó tó fi wọ́n sínú eré. Lórí fọ́nrán kan tó fi sórí ẹ̀rọ Instagram rẹ̀ lónìí, Bae_U sọ pé láti ìgbà tí awuyewuye ọ̀hún ti bẹ̀rẹ̀ ni ọkàn òun kò ti balẹ̀ mọ́ àti pé òun gbà pé òun ṣe àṣìṣe ńlá. Ó ní òun kò dá ẹni kankan lẹ́bi fún ìwà náà bíkòṣe ara òun, tí òun sì gbà wí pé òun ti ṣẹ̀, tó sì tọrọ àforíjì lọ́wọ́ àwọn olólùfẹ́ òun. Adebayo fi kun un pé arábìnrin tó fi fọ́nrán náà síta ni ó ti ń fi fọ́nrán náà gbowó lọ́wọ́ òun ni. Báwo lọ̀rọ̀ ṣe bẹ̀rẹ̀? Ní ọjọ́ Àìkú ní 'Gistlover' fi sórí ẹ̀rọ Instagram pé Isbae U máa ń ní kí àwọn obìnrin fi ẹ̀yìn lélẹ̀ kí ó tó le fi wọ́n sí ipò nínú eré rẹ̀. Onírúurú àwòrán tó ní ibi tí Bae U ti ń bá àwọn obìnrin náà sọ̀rọ̀ ló fi sí orí ẹ̀rọ rẹ̀. Èyí ti ń mú kí àwọn ènìyàn máa sọ oríṣìíríṣìí nǹkan nípa rẹ̀ lórí ẹ̀rọ ayélujára. Ta ni Bae U? Adebayo Ridwan tí ọ̀pọ̀lọpọ̀ mọ̀ sí Bae U Barbie jẹ́ adẹ́rìnpòṣónú lórí Instagram. Adebayo Ridwan ní òun bẹ̀rẹ̀ eré ìpanilẹ́rìn-ín lẹ́yìn tí ìrònú fẹ́ pa òun sílé. Ó ní fúnra òun lò ń tọ́jú ara òun kí Ọlọ́hun tó fi ọ̀nà iṣẹ́ tí òun ń ṣe mọ òun. Bákan náà ló máa ń ṣeré ìtàgé.	https://www.bbc.com/yoruba/afrika-60205607
entertainment	Tope Alabi: Ìlúmọ̀ọ́ká akọrin ẹ̀mi náà ní ìdílé kòlà-kòṣagbe l'òun ti wá	Gbajugbaja akọrin ẹmi nni, Tọpẹ Alabi to pe ẹni ọdun mọkandinlaadọta lọjọ Aiku, ọjọ kẹtadinlọgbọn oṣu kẹwaa ọdun 2019 sọ fun BBC Yoruba pe, idile kola-kosagbe ni oun ti wa. Nigba to sọ nipa igbesi aye rẹ, Tọpẹ Alabi ṣalaye pe ọmọ ọdun meje si ni oun wa, ti wọn ti sọ asọtẹlẹ fun awọn obi oun pe, oun yoo sisẹ sin Ọlọrun. O ni ọmọ ọdun mẹjọ ni oun wa bakan naa ti oun fi darapọ mọ ẹgbẹ osere Adẹrupọkọ nilu Ibadan lati maa se ere tiata, ki oun to tun lọ sọdọ oloogbe Isọla Ogunsọla Tọpẹ Alabi to ni oun n kọ ile iwe kan lọwọ fun iṣẹ orin, wa gba awọn eeyan nimọran lati mase lo ẹbun ẹlẹbun, tori o dara ki onikaluku mọ ẹbun ti Ọlọrun ba fun. Nigba to n sọrọ lori awọn ipenija to n koju rẹ, Tọpẹ Alabi ni ọrọ alufansa ti awọn eeyan kan maa n sọ nipa awọn olorin ni kii fun awọn ni iwuri, to si laa pe, oun si n kọ orin nipa ijọba ọrun, tori ko si ohunkohun to lee gba orin ijọba ọrun ni ọwọ oun. O fikun pe, ọwọ oun di pupọ ni ko jẹ ki oun maa kọ orin fun awọn elere tiata mọ bi o tilẹ jẹ pe, owo ti oun maa n gba fun orin kikọ pọ lọwọ wọn, sibẹ, wọn si maa n fi orin inu ere lọ oun. Tọpẹ ni ojoojumọ ni oun maa n gba imisi orin lati ọdọ Ọlọrun, to ba si jẹ pe bẹẹ ni oun se n se awo orin jade ni, ilẹ yoo ti kun. O tun salaye pe, oun ko mọ ohunkohun nipa boya awọn alawo lo sin oku adari ijọ to n lọ tẹlẹ nilu Eko, Oloogbe, Oluṣọagutan Iretiọla Ajanaku. Lasiko to n kopa lori eto kan ni ikanni BBC Yoruba, Tọpẹ Alabi sọ pe, Ọlọrun ti sọ fun oun tẹlẹ ki Ajanaku to ku pe, oun ko gbọdọ lọ si ile ijọsin rẹ mọ, bẹẹ si ni orilẹede Amẹrika ni oun wa nigba ti Ajanaku dagbere faye ati igba ti wọn sin in. Tọpẹ salaye pe ko si ọ̀rọ̀ ifẹ ikọkọ laarin oun ati ojisẹ Oluwa naa, gẹgẹ bi awọn eeyan kan ti n sọ kiri, pẹlu afikun pe ti iru eyi ba wa, Ọlọrun ni yoo se idajọ laarin awọn. O fikun pe o to ọdun meji ti oun ko ti lọ sile ijọsin Ajanaku mọ, ki ojisẹ Ọlọrun naa to jade laye pẹlu afikun pe, gbogbo aye gan lo mọ pe aarin oun ati Ajanaku ko gun mọ ki onitọun to jade laye.	https://www.bbc.com/yoruba/afrika-49246710
sports	Diego Maradona lọ̀! Ẹ jẹ́ ká gbafẹ́ pẹ̀lú àwọn àwòdamiẹnu àwòrán nípa ìgbé ayé rẹ	Ka fi ẹgan si koda ka tun yọ kuro, agbabọọlu Maradona sọwọn lagbo ere bọọlu lagbaye. Nigba to wa laye, orisi aworan lo safihan igbe aye gbajugbaja agbabọọlu to tun pada ṣe akọnimọọgba  fun Lionel Messi. Bo ṣe ka sọ nipa itu to pa lorileede rẹ ni Argentina ni , tabi bo ti ṣe ko ipa ribiribi biwọn ti ṣe gba ife ẹyẹ agbaye, igbe aye Maradona kun fun manigbagbe itan. Diẹ ree ninu aworan igbe aye rẹ:	https://www.bbc.com/yoruba/ere-idaraya-55074564
religion	Boko Haram: CAN àti àwọn ará Chibok ní kò sí orílẹ̀èdè tó yege nínú yíyí ọkàn aṣẹ̀rùbálú padà	Ile igbimọ aṣofin nilu Abuja ti gunle abadofin ti yoo ṣedasilẹ ileeṣẹ ijọba, ti yoo ma ṣetọju awọn ọmọ ẹgbẹ Boko Haram to ba ronupiwada. Abadofin ọhun ni Sẹnatọ to n ṣoju Ila-oorun ipinlẹ Yobe, to tun jẹ gomina ana nipinlẹ ọhun, Ibrahim Gaidam n ṣagbatẹru rẹ. Gẹgẹ bi agbekalẹ abadofin naa ṣe sọ, ileeṣẹ ọhun yoo pese anfani fun awọn agbesunmọmi to ba jọwọ ohun ija wọn, lati lọ si ile iwe. Lẹyin eyi, yoo ṣe atunkọ ohun ti wọn gbagbọ, iyipada ọkan wọn, ti yoo si tun da awọn eeyan naa pada si awujọ gẹgẹ bi ẹni to ti ni iyipada ọkan ati ẹdun tuntun. Ko tan sibẹ, ileeṣẹ naa yoo tun kọ awọn eeyan naa ni iṣẹ ọwọ bii gbẹnagbẹna, iṣe amọkoko, ati bẹẹ bẹẹ lọ. Igbimọ to ga julọ fun ọrọ ẹsin Musulumi, eyi ni Supreme Council for Islamic Affairs ti ṣe atilẹyin fun abadofin naa. Ṣugbọn lẹyin wakati diẹ ti abadofin naa kọja kika akọkọ, ni awọn olugbe ilu Chibok, ti Boko Haram ṣakọlu si lọdun 2014 ati CAN tako abadofin naa. Bẹẹ naa ni adari ajọ ọmọlẹyin Kristi, CAN lori ọrọ ofin, Kwamkar Samuel sọ fun awọn akọroyin pe, oun ko tii ri orilẹ-ede kankan lagbaye to ṣaṣeyọri ninu yiyi ọkan ẹgbẹ aṣẹrubalu pada. Yatọ si ẹgbẹ CAN ati awọn ara ilu Chibok, ogunlọgọ awọn Naijiria lo n bu ẹnu ẹtẹ lu awọn asofin naa pe, abadofin ọhun kii ṣe ọna abayọ si ọrọ ikọ Boko Haram. Agbẹnusọ fun ilu Chibok ni tirẹ sọ pe, abadofin ọhun jẹ ohun ti ko ni ọgbọn ninu. Ti ẹ ko ba gbagbe, ọjọ kẹrinla Oṣu Kẹrin ọdun 2014 ni ikọ Boko Haram ṣakọlu si ilu Chibok, to si ji awọn ọdọbinrin to le ni igba gbe lọ.	https://www.bbc.com/yoruba/afrika-51583036
entertainment	Mo wà láyé nítorí ẹ̀bùn tí ìyàwó mi fún mi - Eedris Abdulkareem	Gbajugbaja olorin takasufe, Eedris Abdulkareem ti kan sanra si iyawo rẹ, Yetunde fun ipa ribiribi to ko ni igbesi aye rẹ nigba to n ṣe ayẹyẹ ọdun kejidinlogun ti wọn ṣe igbeyawo. Lori opo ayelujara rẹ, Eedris dupẹ lọwọ iyawo rẹ fun anfani to fun oun lati wa laye rẹ ati lati ni anfani lati maa gbe igbesi aye to ni itumọ. O tẹsiwaju lati dupẹ lọwọ Ọlọrun to mu opo igbeyawo wọn duro lẹyin gbogbo rogbodiyan to waye laarin wọn. Ninu oṣu keje ọdun 2022, Eedris  kede pe oun koju aisan kidinrin, eleyii ti awọn oloyinbo n pe ni ‘kidney failure.’ Iyawo rẹ lo gba lati fun un ni kidinrin tiẹ nigba ti wọn de ile wosan. O ni: “Yetunde Sekinat AbdulKareem, mo wa laye nitori pe o fun mi ẹbun to ju ẹbun lọ. Jọọ, mo fẹ koo mọ pe mo mọ riri ẹbun naa. “N ko ro pe mo le sọ bi mo ṣe roo lọkan sugbọn mo fẹ koo mọ pe mo mọ riri ore too ṣe fun mi lati wa laye. “Mo dupẹ lọwọ Ọlọrun pe o duro ti mọlẹbi wa lati ọdun mejidinlogun ti a ṣe igbeyawo, to si mu wa bori gbogbo laasigbo to doju kọ wa. Mo ki ẹ ku ayẹyẹ ọdun kejidinlogun ti a ṣe igbeyawo.”	https://www.bbc.com/yoruba/articles/clmgek1ejkko
politics	PDP Oyo àti Seyi Makinde fìjà pẹ́ẹ́ta torí àtakò tó ń ṣe fún Atiku	"Ẹgbẹ oṣelu PDP ni Ipinlẹ Oyo ti kede atilẹyin rẹ fun oludije sipo aarẹ labẹ asia ẹgbẹ oselu naa, Atiku Abubakar, ti wọn si tako ọrọ ẹnu gomina ipinlẹ Oyo, Seyi Makinde pe awọn ko lọwọ ninu rẹ. Nigba ti ṣe ipade lana níluu ibadan, awọn agba ẹgbẹ oṣelu PDP ni Makinde sọrọ fun ara rẹ nìkan ni, ko ki n ṣe agbẹnusọ gbogbo ẹgbẹ. Makinde kede lọsẹ to kọja lori redio pe oun ati awọn ọmọ ẹgbẹ oselu PDP kan yoo sisẹ tako àṣeyọrí  oludije sipo aarẹ labẹ asia ẹgbẹ oselu naa fun idi kan tabi kejì. Makinde ni oludije láti ariwa ko lẹtọ lati di aarẹ Orilẹede Naijiria lẹyin isejọba Aarẹ Muhammadu Buhari. O tẹsiwaju pe ko lẹtọ ki oludije sipo aarẹ ati alaga ẹgbẹ oselu wa igun kana lorilẹede Naijiria, eyiu apa Ariwa orilẹeede Naijiria. Nibi ipade pajawiri naa, alaga fun ẹgbẹ oṣelu PDP ni Ipinlẹ Oyo, Elder Wole Oyelese ati agba ọjẹ ninu ẹgbẹ ọhun, Engr Femi Babalola sọrọ̀ ilẹ kun. Wọn ni Makinde nikan lo mọ ohun to n sọ ati pe ko sọrọ fun ẹgbẹ oṣelu PDP ni Ipinlẹ Oyo. Oyelese ni awọn adari ẹgbẹ oṣelu PDP ni Ipinlẹ Oyo yoo sisẹ pupọ lati ri pe Atiku Abubakar bori eto ìdibo aarẹ lọdun 2023.\n\nGẹgẹ bii Oyelese ṣe sọ, ""oloselu gidi ko ni sọrọ ba yẹn. Fun Makinde lati sọrọ pe oun ko ni sisẹ pẹlu Atiku, ko ni nkankan ṣe pẹlu wa. Orí ọwọ rẹ lo wa, agba ofifo lasan ni. To ba ni ki a ma dibo fun Atiku Abubakar, ta ni kí a wa dibo fun. ""Makinde sẹsẹ de sinu oṣelu ni Ipinlẹ Oyo ni sugbọn awa ko ni sisẹ tako àṣeyọrí ẹgbẹ oselu PDP. A wa ti bẹrẹ ìgbésẹ tí yoo mu Atiku Abubakar bori eto ìdibo aarẹ lọdun 2023 ni Ipinlẹ Oyo. “Ibo gan ni ilẹ Yoruba wa lori ọrọ ti Makinde sọ? Yoruba ko si ni ibi kọọkan rara. Baba Adebanjo n sọ eleyi, Baba Fasoranti n wi miiran., nibo la wa n lọ? Bakan naa, Femi Babalola ti ọpọ mọ si Jogor, ní Makinde gan jẹbi awọn ẹsun to fi kan oludije sipo aarẹ labẹ asia ẹgbẹ naa, Atiku Abubakar. ""Mo ti yannana ọrọ yii finifini, n jẹ ṣe ó da ki oludije lati apa ariwa gba isejọba lọwọ Buhari? Ibeere kejì ni, n jẹ ṣe o da ki ọmọ ibadan gba isejọba lọwọ ọmọ ibadan miiran? Lara nkan ti Makinde n jẹ anfani rẹ loni nìyẹn, ti ko ri pe ohun to burú ní, kí wa ni idi to fi tako Atiku Abubakar? ""Bakan naa, ṣe pin awọn ipo nla fun awọn to yẹ, pupọ lara awọn to awọn to janfaani ipo oselu lo wa lati ìjọba ibilẹ rẹ, Ibadan North East. ""Ọrọ ko tọ si Makinde lẹnu rara. Àwa ko ni pada lẹyin oludije sipo aarẹ labẹ asia ẹgbẹ oselu wa, a setan lati sisẹ pẹlu rẹ lati bori ninu eto ìdibo aarẹ lọdun 2023."" Oludije sipo sẹnẹto labẹ asia ẹgbẹ oselu PDP, Hon Akinwale Solomon Akinwole ti sọpe Gomina Seyi Makinde ko fi igba kan fi ontẹ lu oludije sipo aarẹ labẹ asia ẹgbẹ oselu APC, eyiun Bola Ahmed Tinubu. Wolekanle ni lara igbiyanju awọn ẹgbẹ oselu alatako lati yí ọkan awọn eeyan to tí pinnu pe awọn yoo dibo fun ẹgbẹ oselu PDP pada. ""Mo ba gomina sọrọ, ko si figba kọọkan sọ fun wa pe oun fi ontẹ lu ẹnikẹni fun ipo aarẹ. ""Gomina Makinde ti sọ tipẹ fun awọn alátilẹyin ati awọn araalu pe ẹgbẹ oselu PDP jẹ oun logun pupọ, tí oun yoo sisẹ lati ri pe ẹgbẹ oselu PDP borí gbogbo eto ìdibo lorilẹede Naijiria."" O fikun pe Gomina yoo ṣe Ipade pẹlu awọn agba ẹgbẹ oṣelu PDP lati mọ bí ọrọ naa yoo ṣe ni iyanju."	https://www.bbc.com/yoruba/articles/crgnpv7lw65o
politics	Gbogbo ìrírí tí mo ní ní ìlú Òyìnbó àti iléeṣẹ́ tí mo dá sílẹ̀ lọ́hùún, mo fẹ́ wá fi darí ìpínlẹ̀ Osun - Olùdíje ADP	"Oludije sipo gomina labẹ asia ẹgbẹ oṣelu ADP, Kehinde Munirudeen Atanda ti sọ pe gbogbo iriri toun ti ri ko jọ loke okun ni oun yoo lo lati fi tun ipinlẹ Osun ṣe bi oun ba di gomina. O sọ ninu ifọrọwanilẹnuwo pẹlu BBC Yoruba pe ifẹ ti oun ni si awọn araalu lo mu oun gbe apoti idibo lati di gomina. ""Tẹẹ ba wo bi gbogbo nkan ṣe n lọ ni ilu wa, nkan o lọ bo ṣe lọ bii igba ti awa wa ni kekere ti nkan dara ju bayii lọ"". Oun naa tun mẹnu ba gbogbo iṣoro ti ipinlẹ Osun n koju to fi mọ owo oṣu ti wọn n jẹ awọn oṣiṣẹ to si ni o n ba oun ninu jẹ. Idi niyi to ni o ka oun lara toun fi fẹ du ipo gomina to si ni awọn o fi iwa nini baba ngbẹjọ ati baba isalẹ sinu aato ẹgbẹ oṣelu tawọn."	https://www.bbc.com/yoruba/articles/c725px290ejo
health	Abisayo Fakiyesi breast cancer survivor: 'Gbogbo irun orí, ti abẹ́, abíyá pátá ló fá lọ, ahọ́n àti èékáná mi dúdú!	"""Mo sunkun nigba ti mo ji ti mo ri i pe wọn ti ge ọyan mi pẹlu iṣẹ abẹ"". Bi Abisayo Fakiyesi ṣe bori aisan jẹjẹrẹ ọyan jẹ iyalẹnu toripe ọpọlọpọ ni kii gbagbọ pe awọn le bori rẹ lai pada gba ibẹ ku pẹlu gbogbo owo ti wọn yoo ṣi na fun itọju ati irora ti wọn yoo la kọja. Ko tún kí n ṣe ẹẹkan ṣoṣo ni Abisayo ni aisan jẹjẹrẹ ọmu o, ẹẹmeji ọtọọtọ̀ tun ni tirẹ. Bí Otunba Adebayo Alao Akala ṣe kú rèé, àti ibi tó dákẹ́ sí gangan - Amúgbálẹ́gbẹ́ Alao Akala Pásítọ̀ David Ibiyeomie, adarí ìjọ Salvation Ministry tò dàwó sọ̀rọ̀ lórí ìṣẹ̀lẹ̀ náà Wo àwọn ǹkan tó yẹ kí o mọ̀ nípa Alao Akala tó dágbére fáyé lẹ́ni ọdún 71 Mo mọ èsì ọ̀rọ̀ kẹ̀, Queen Salawa Abeni ló kọ́kọ́ ta sí mi pé èmi  'Alaragbo ọmọ bàbá olójú kan' ní 1980s - Kuburat Alaragbo Háà, nǹkan ṣe mí! Ikú pa ọ̀kan lára àwọn aláànú mi - Yinka Ayefele ""Lẹ́ẹ̀kan síi, mo tún rí kókó ọyàn bíi 5 nínú ọyàn tuntun tí wọ́n ṣe fún mi! Ǹkan 14 ni dókítà kó jáde lára mi níléèwòsàn India"". Ohun tójú rẹ̀ rí kí ọyàn tuntun tí wọ́n ṣe àti ti ẹgbẹ́ kejì tó jọra wọn kii ṣe kekere. Koda o ṣalaye bi ẹni tó ń fẹ́ nígbà náà ṣe kọ̀ ọ́ sílẹ̀, ""ọjọ tí mo sọ fún un ni mo gbúròó rẹ̀ mọ"". ""Gbogbo irun orí, abẹ́, abíyá mi pátá ló fá lọ, ahọ́n mi dúdú, èékáná mi dúdú"". Wo àwọn èèkàn mẹ́rin tí Ìpínlẹ̀ Ọ̀yọ́ pàdánù láàárín oṣù kan O ṣalaye fun BBC Yoruba ninu ifọrọwerọ bi o ṣe jẹ iyalẹnu pe o ri i bori lẹni to ti gbagbọ pe iku ni yoo gbẹyin oun gẹgẹ bo ṣe gbẹyin iya rẹ to ni aisan kan naa. Gómìnà ìpínlẹ̀ Oyo tẹ́lẹ̀, Adebayo Alao-Akala ti jáde láyé Ènìyàn 26,000 ni àìsàn jẹjẹrẹ ń pa lóòjọ́ Wo àwọn ọtí ẹlẹ́rìndòdò tó ń fa àrùn jẹjẹrẹ... Mímu ọtí líle àti oúnjẹ oní sítáṣì le è fa àrùn jẹjẹrẹ ọyàn - Onímọ̀ Bakan naa, nigba ti ọna ati rii daju pe o bori aisan yii lootọ di lyin ti wọn ti ge ọyan apa osi rẹ, o ni lati ya ẹnu sọrọ ni ibi iṣẹ rẹ ti wọn si dide iranwọ fun un ati iranwọ to ri gba lọdọ awọn ẹbi ati ọrẹ rẹ to fi mọ awọn ẹlẹyinju aanu. Aisan yii kan naa lo pa iya rẹ nigba to wa lẹni ọdun mẹtalelaadọta ti Abisayo si jẹ ọmọ ọdun mẹẹdogun nigba naa. Ko tilẹ mọ pe bi oun ṣe kere to nigba naa, aisan ọhun le wa oun naa kan ti yoo ko o. Iranwọ awọn ẹlẹyinju aanu lo fi ribi lọ si orilẹede India to si ba idunu pada bọ tori wọn ba a ṣe to ri ọyan mii gbe si apa osi rẹ nile iwosan to lọ ni India. Oluwo gbóríyìn fún Awujale, Akarigbo fún àyípadà òfin lórí àṣà àtijọ́ fún yíyàn Ọba, ṣíṣe ìsìnkú Ọba Ọkọ mi pa ọmọ wa mẹ́ta, o kó òkú wọn sínú fírísà - Milliscent Amadikwa Ilé alájà tí Ṣọ́ọ̀ṣì Salvation Ministry ń lò dàwó, Ọlọ́pàá ní èèyàn mẹ́ta ní wọ́n rí tó ti kú Ọlọ́pàá kàgbákò ikú òjijì lọ́wọ́ àwọn agbébọn l'Ondo Tinubu hùwà ọdàlẹ̀, Ọlọ́run kó sì ní gbà fún un lórí èròngbà rẹ̀ - Ohanaeze Ndigbo Wọ́n fún mi ní ""sack letter"" lẹ́yìn tí ìyá mi kúnlẹ̀ bẹ̀ wọ́n láti sọ ìdí tí mi ò fi lè lọ ọ́fíìsì - Raymond Adegoke"	https://www.bbc.com/yoruba/59962342
entertainment	Tunbosun Odunsin: Ẹlẹ́dàá ló fún mi ní tálẹǹtì ẹ̀kún sísun ní ìrọ̀rùn nínú eré tíátà	Gbajugbaja osere tiata kan Olatunbosun Odunsi, ti salaye pe talẹnti ti Ẹlẹda fun oun ni lati maa sọkun ni irọrun ninu ere tiata. Odunsin, lasiko to n ba BBC Yoruba sọrọ, salaye pe akọsẹmọsẹ osere tiata ni oun, tawọn olootu ati oludari ere si maa n wa oun kiri tori talẹnti ẹkun sisun ti oun ni. Bakan naa lo salaye akọsẹmọsẹ osere tiata gbọdọ le se ipokipo ti wọn ba fun ninu ere sise, is ti wọn ba si fun oun ni oun maa n se daada. O ni wọn kii pe oun lati wa se ipo olowo nitori oun ko yọ ikun bii olowo rara amọ sa, wọn maa n pe oun lati ko ipa bii ọlọpaa ati adajọ ninu ere. Osere tiata naa, ti ọpọ eeyan tun mọ si Paadi Mikailu tun salaye pe oun maa n sọ awọn eeyan ti nnkan ba sẹlẹ si loju aye lati mọ ihuwasi wọn. O fikun pe iru iwa yii ni oun maa n gbe wọ nigba kiigba ti wsn ba gbe iru ipa bẹẹ fun oun.	https://www.bbc.com/yoruba/afrika-57648266
sports	AFCON 2021: Àwọn òhun tó yẹ kí o mọ nípa Afcon 2021 tí à ń gbá lówọ́ ní 2022 nítrorí Covid 19	Ninu ọrọ to gbagboro kan bayi tawọn eeyan n ran lẹnu ni ti AFCON2021. Lati ọjọ kẹsan an,  oṣu kini, ọdun 2022 ni o ti gbera sọ. Igba kẹtalelgbọn ree ti idije naa yoo waye ti Cameroon yoo si maa gba alejo awọn agbabọọlu Oṣu Kẹfa, ọdun 2021 lo yẹ ko waye ṣugbọn wọn wgile nitori ajakalẹ Coronavirus. Bi ẹ ba ti n kẹfin nipa idije yi,  ma ṣe iyọnu rara nitori  oju opo wa ti wa ni ṣẹpẹ lati mu bi nkan ṣe n lọ wa fun yin. Amọ ki a kọkọ la ara wa loye lori awọn nkankan naa. Ki gan an ni AFCON? AFCON tumọ si idije ere bọọlu fawọn orileede Afrika. Ajọ ere bọọlu Afrika CAF lo n ṣagbateru idije yi. Lara eredi rẹ ni pe yoo mu isọkan ba awọn eeyan ilẹ Afrika nipase ere idaraya bọọlu gbigba. Laarin oṣu Kẹfa si oṣu Keje ọdun meji si ara wọn ni idije yi a maa waye. Oṣu kan gbako ni wọn ma fi n kopa ninu idije yi Nigba wo ni AFCON bẹrẹ? Ọdun 1956 ni wọn gbero lati se ifilọlẹ idije yi lẹyin tawọn orileede mẹrin-Egypt, Sudan, Ethiopia ati  South Africa da CAF sile ni Lisbon lorileede Portugal. Amọ ni ọdun 1957 ni AFCON to bẹrẹ ni olu ilu ilẹ Sudan tii ṣe Khartoum. Egypt, Ethiopia ati Sudan lo kopa ninu idije akọkọ Wọn yọwọ South Africa lawo nitori pe wọn ni awọn agbabọọlu alawọfunfun lawọn fe fi kopa ninu idije naa. Orileede meloo lo n kopa ninu idije AFCON? Nigba ti AFCON kọkọ bẹrẹ orileede mẹrin nikan lo kopa ṣugbọn nigba ti yoo fi di ọdun1961, awọn orileede mẹsan an mii darapọ mọ wọ. Awọn orileede bi Naijiria ati Tunisia bẹrẹ si ni kopa lọdun 1963. Ni 1998 awọn to n kopa ninu AFCON di mẹẹdogun. Iye yi lekun si ni 2017 nigba ti wọn faaye gba orileede mrinlelogun lati kopa. Orileede to ba gba ife ẹyẹ, awọn agbabọọlu wọn ọgbọn yoo gba ami ẹyẹ ti wọn fi wura rọ lati orileede Italy. Awọn to ba se ipo keji naa yoo gba ami ẹyẹ fadaka ọgbọn . Bẹẹ naa ni wọn yoo fun awọn to ba se ipo kẹta ni ami ẹyẹ ti wọn naa. Iwe ẹri mo kopa ni wọn maa n fun awọn to ba ṣe ipo kẹrin Ikọ Super Eagles Naijiria bẹrẹ si ni kopa ninu idije AFCON lọdun 1963 nibi ti wọn ti gba goolu mẹwaa sara ti wọn si ja wọn ni ipele akọkọ. Igba ikọkandinlogun ree ti idije AFCON yoo waye. Ìrìn àwọn orílẹ̀-èdè wo ni yóò tẹ̀ fún arawọn báyìí tí ìdíje AFCON2021 bẹ̀rẹ̀ Lati igba ti wọn bẹrẹ si ni kopa, Naijiria gba ife idije naa lẹẹmẹẹta 1980, 1994 ati 2013 Awọn nkan mii to yẹ  ki o mọ nipa AFCON Orileede Egypt lo ti gba ife ẹyẹ AFCON nigba to pọ julọ. Igba meje ọtọọtọ ni wọn ti gba a kọja.	https://www.bbc.com/yoruba/ere-idaraya-59929601
entertainment	Annie, ìyàwó 2face tọrọ àforíjì, ṣùgbọ́n Pero, ìyá ọmọ 2face ní àfi kó san N500 fún ọ̀rọ̀ tó sọ nípa òun	"Gbajumọ oṣere sinima ni to tun jẹ iyawo gbajumọ olorin takasufe, 2Face, Annie idibia ti rawọ ẹbẹ sawọn si ọkọ rẹ atawọn miran to ta ẹrẹ si lori ayelujara loṣu kẹsan ọdun yii. Annie gbe atẹjade aforijin yii jade loju opo instagram rẹ lọjọ Satide, ọjọ kẹtala oṣu kọkanla ọdun 2021 lasiko to n ṣe ayẹyẹ ọjọ ibi rẹ. O ni alaafia nikan loun n fẹ gẹgẹ bi ẹbun ọjọ ibi oun. Loṣu kẹsan ọdun yii ni Annie pariwo le ọkọ rẹ, 2face atawọn ẹbi rẹ lori loori ayelujara ti ọrọ ọhun si si eyi ti wọn n gba bi ẹni n gba igba ọti nigba naa. Annie fi ẹsun kan 2face pe o lọ n sun si abẹ orule kan naa pẹlu Pero, to bi ọmọ fun gbajumọ akọrin takasufe naa. Bakan naa lo tun pariwo faye pe awọn ẹbi 2face ko fẹran oun lainaani gbogbo ilakaka oun lati ṣe ohun ti wọn fẹ. Nibayii Annie ti pa ẹnu ọrọ da o, o si ti tuba lọwọ ọkọ rẹ atawọn ẹbi ọkọ rẹ pe ki wọn foriji oun nitori iṣẹlẹ naa. ""Ilana tuntun niyi fun mi, yoo si wu mi lati bẹrẹ lakọtun. Oniruuru nnkan lo ti ṣẹlẹ lọdun yii, ọpọ ire ati ọpọ ẹdun ọkan."" Amọṣa ni bayii, Pero Adeniyi to jẹ iya awọn ọmọ 2face kan ti wa fi iwe ipẹjọ ranṣẹ si Annie bayi pe afi ko san ẹgbẹrun lọna ẹẹdẹgbẹta naira fun ibanilorukọ jẹ. Ninu ẹjọ to pe naa lawọn agbẹjọro rẹ ti tọka si awọn ọrọ to sọ loju opo Instagram nibi to ti n darukọ pe ọkọ rẹ 2face pe o n ""digba di agbọn rẹ lọ sorilẹede Amẹrika lati lọ ri obinrin naa atawọn ọmọ rẹ"" Wọn ni ọrọ rẹ naa n ro onibara awọn, iyẹnPero Adeniyi ni aṣọ ""obinrin oniwakiwa"""	https://www.bbc.com/yoruba/afrika-59275519
religion	Catholics in Nigeria: Father Mbaka ní kò sí wàhálà láàrín òun àti ìjọ Kátólìkì	"Ìjọ Kátólìkì, ẹ jèbùrẹ́, ọmọdé ló ṣe èmi àtàwọn ọmọ ìjọ mi- Father Mbaka Ẹniọwọ Ejike Mbaka, adari ijọ Adoration Ministries Enugu Nigeria, (AMEN)  ti ọpọ mọ si Fada Mbaka titọrọ aforiji lọwọ ijọ Katoliki lapapọ lori awọn aṣiṣe rẹ gbogbo. Ninu iwaasu rẹ lọjọ Aiku, Fada Mbaka rọ Ẹniọwọ Callistus Onaga to jẹ Biṣọbu ijọ Enugu lati forijioun at'awọnọmọ ijọ oun fun iwa ti wọn hu eleyi to taẹrẹ ba aṣọ ala ijọ naa. Bakan naa lo tun kilọ fun awọn ọmọ ijọ rẹ pe ki wọn lọ ja ewe agbejẹ mọwọ lẹyin ti awọn kan ninu wọn fi ipa wọ olu ileejọsin ijọ Katoliki lẹkun naa lọjọru nigba ti o dawati. ""Mi o le ṣe lodi si ijo- ta ni mi? Bawo ni eeyan to ti n ṣiṣẹ ninuijọ fun ọdun marundinlọgbọn bẹrẹ si tun ni maa ba ijọ naa ja. Gbogbo nnkan to wa ninu aye mi, ti ijọ ni."" Fada Mbaka ni ko si ija laarin oun ati Biṣọbu ẹkun naa tabi awọn alaṣẹ ijọ Katoliki rara bi otilẹ jẹ pe awọn kan fẹ ko ṣẹlẹ.  Fada Mbaka ni oun ko kansara sawọ ọmọ ijọ oun fun iwa jagidijagan ti wọn hu bikoṣe akitiyan wọn lati wa oluṣọagutan wọn nigba tiwọn ro pe o sọnu."	https://www.bbc.com/yoruba/57055639
politics	Gómìnà Zamfara ní kò sí ìdáríjí fún àwọn jàndùkú mọ́ ní ìpínlẹ̀ òun	"Gomina ipinlẹ Zamfara, Bello Matawalle ti sọ pe ijọba oun ko ni maa ṣe aforiji fun awọn janduku mọ nitori wọn ti gun igi kọja ewe. O ni awọn gbe igbesẹ yii lẹyin ti gbogbo igbiyanju ijọba lati ni ijiroro alaafia pẹlu awọn janduklu naa ja si pabo. Matawalle lo sọ ọrọ naa nibi eto adura kan to waye ni Mọṣalaṣi Gusau, ni ipinlẹ ọhun. O ni ""Awọn janduku naa ran awọn eeyan kan lati bẹ wa pe ki a ṣi ọna fun wọn lati maa ko ounjẹ lọ sibi ti wọn wa, ṣugbọn mo kọ jalẹ."" ""Ohun ti a oo maa ṣe bayii ni pe a oo maa ran wọn lọ si ọrun lati lọ jẹjọ lọdọ Eledumare."" Gẹgẹ bii ohun ti gomina naa sọ, awọn janduku naa ti n foju wina ija awọn agbofinro, opin yoo si de ba wọn laipẹ. O ni lootọ ni awọn ọdaran naa ti kọkọ ṣetan lati joko fun ijiroro lori eto abo to mẹhẹ ni Zamfara, ṣugbọn bayii o ti bọ sori. Lẹyin naa lo gba awọn olugbe ipinlẹ ọhun nimọran lati ṣe suuru nitori ọrọ awọn janduku yoo di ohun igbagbe laipẹ jọjọ. O tun rọ awọn oloṣẹlu lati dẹkun ati maa ra alupupu fun awọn eeyan gẹgẹ bii ohun amuṣagbara. Gomina naa pari ọrọ rẹ pe pupọ ninu awọn ti awọn oloṣelu n ra alupupu fun lo maa n ta awọn alupupu naa fun awọn janduku, eyii ti awọn janduku ọhun fi ṣiṣẹ ibi."	https://www.bbc.com/yoruba/58531598
sports	Gómìnà Sanwo Olu ní òun kò sanwó ẹbùn N41.4m fagbábọ́ọ̀lù Super Eagles	''Orukọ Sanwo Olu maa n ta iroyin daadaa; amọ, lori eleyi ti wọn gbe wi pe mo san owo ẹbun fawọn Super Eagles, irọ pọnbele ni'' Idahun re e ti Gomina ipinlẹ Eko fọ lori ọrọ to n ja ranyin-ranyin pe o ta agbabọọlu kọọkan lara ikọ Super Eagles Naijiria lọrẹ ẹgbẹrun marun un dọla. Ninu ifọrọwanilẹnuwo pẹlu igbakeji agbẹnusọ rẹ, ọgbẹni Gboyega Akosile,  o ni Gomina Sanwo Olu lọ si Egypt lootọ amọ ko ṣadehun tabi fun awọn Super Eagles lowo kankan. ''Irọ patapata ni iwe iroyin gbe. Ko si nnkan to jọ pe Gomina ipinlẹ Eko fun awọn Super Eagles ni owo moriwu.'' ''O jẹ iyalẹnu pe iru iwe iroyin nla bi Punch yoo gbe ahesọ iroyin bayi.'' Lẹyin ifẹsẹwọnsẹ ikọ agbabọọlu Super Eagles Naijiria ti wọn ti gbewuro soju Cameroon lati tẹsiwaju ninu idije Afcon 2019 ni iroyin naa bẹrẹ si nija pe Sanwoolu fun wọn lowo. Ọrọ yi mu iriwisi ọtọọtọ wa loju opo Twitter ti awọn kan si n bẹnu atẹ lu gomina pe ko na owo si ibi to yẹ Ero otọọtọ ni ọrọ owo naa n bí Koda awọn ẹgbẹ oṣelu PDP ni ipinlẹ Eko, gẹgẹ bi ohun ti Akosile sọ, kun awọn to gbe iroyin ẹlẹjẹ yi. ''Owo ti awọn ti ẹ wa sọ gọbọi. Wọn ni $470m ni Gomina na lati gbe ara rẹ ati awọn ọmọ ẹgbẹ APC lọ wo idije AFCON ni Egypt. ''Bawo ni Gomina ṣe fẹ na aduru owo yẹn nigba to ṣe wi pe ọmọ igbimọ lasan ti aarẹ gbe dide lọ si Egypt ni?'' O tẹsiwaju pe Sanwo Olu kan kọwọrin pẹlu igbimọ naa lọ si Egypt ni gẹgẹ bi ''ẹgbẹ alatẹwọ''	https://www.bbc.com/yoruba/ere-idaraya-48014768
sports	B﻿alógun ikọ̀ Tunisia, Khazri gbàgbọ́ pé ìdíje World Cup yóò ṣẹnure	Balogun ikọ agbabọọlu orilẹede Tunisia, Wahbi Khazri gbagbọ pe Tunisia ni  awọn amuyẹ gbogbo to yẹ lati ta biọbiọ ni Qatar 2022. Eyi ni igba kẹfa ti wọn yoo maa kopa ni idije ife ẹyẹ agbaye, eleyi ti yoo maa waye lorilẹede Qatar lọtẹ yii. Ni igba marun un iṣaaju ti orilẹede naa to wa ni iha ariwa Afirika kopa ni idije naa, ipele akọkọ ni wọn ti jabọ. Eyi to si jẹ wi pe ninu ifẹsẹwọnsẹ marundinlogun ti wọn ti gba ni ife ẹyẹ agbaye lapapọ, meji pere ni wọn tii bori. –Alakọkọ wọn ni ifẹsẹwọnsẹ wọn pẹlu Mexico lọdun 1978 ati eyi ti wọn gba pẹlu Panama lọdun 2018. Lọtẹ yii, Tunisia yoo tun gbiyanju lati lepa wiwọ ipele komẹsẹ o yọ fun igba akọkọ. O n wu Khazri pe ki ikọ Tunisia o bẹrẹ daadaa pẹlu ifẹsẹwọnsẹ wọn meji akọkọ pẹlu Denmark ati Australia nitori ikọ France ni wọn yoo koju ni ifẹsẹwọnsẹ wọn to gbẹyin ni ipin D ti wọn wa ni ipele akọkọ idije ife ẹyẹ agbaye tọdun yii. “Mo gbagbọ pe a lee kogoja ninu ipin yii. Muṣemuṣe ikọ wa gba muṣe, nitori ikọ to ti wa papọ fun igba pipẹ ni.” Khazri sọ fun BBC Sport Africa pe, “Ikọ France le juwa lọ, o si daju pe ife ẹyẹ naa ni wọn n le ni tiwọn, Denmark ati Australia pẹlu ta lẹnu daadaa. o ṣi ni igbagbọ pe a lee kogoja lọ sinu ipele keji bi a ba lee gbiyanju ṣe daradara ni ifẹsẹwọnsẹ meji akọkọ ti a ba gba. “Ṣaaju idije ife ẹyẹ agbaye to waye kẹyin lorilẹede Russia, a gba bọọlu daadaa ni ifẹsẹwọnsẹ wa pẹlu Spain ati Portugal, A si tun na Croatia lọdun naa to jẹ ọdun kan lẹyin ti wọn ṣe ipo keji ni idije naa. Orilẹede Tunisia ya ọpọlọpọ lẹnu nigba ti wọn gba idije olorilẹede mẹrin ife ẹyẹ Kirin cup loṣu kẹfa. Nibi ti wọn ti na Chile ati Japan to gbalejo idije naa ki wọn to po ẹkọ iya fun Comoros pẹlu goolu kan si odo ki Brazil to wa ja ewe iya fun wọn pẹlu goolu marun un si ẹyọ kan ni awọn ifẹsẹwọnsẹ ti wọn gba loṣu kẹsan an lati gbaradi fun ife ẹyẹ agbaye. Khazri sọ pe anfani nlanla ni ifẹsẹwọnsẹ pẹlu Brazil, to ti gba ife ẹyẹ naa ni igba marun un, jẹ fun awọn bi o tilẹ jẹ wi pe alubami ni wọn lu awọn. “O fun wa lanfani lati mọ awọn ibi ti a ku si, ati lati mu awọn ẹkọ pataki lori awọn ibi ti a ti nilo lati ṣe atunṣe fun itẹsiwaju.” Tunisia ko koju eyikeyi awọn ogunagbongbo orilẹede agbabọọlu kankan l’Afirika lasiko ifẹsẹwọnsẹ ati kopa fun idije ife ẹyẹ agbaye naa loṣu kẹta. Orilẹede Mali ni wọn pade lati wọ idije naa Ikọ Tunisia labẹ akọnimọọgba Jalel Kadri fi goolu kan si odo gbẹyẹ mọ Mali lọwọ. Bo tilẹ jẹ pe ọmọ ile Mali, Moussa Sissako lo gba goolu naa si awọn ile ara rẹ ki alamojuto ifẹsẹwọnsẹ naa to tun fun un ni kaadi pupa lẹyin iṣẹju diẹ si eyi. Pẹlu bi ipin ti wọn wa ṣe le si ni iwoye awọn onworan bọọlu, Tunisia yoo ni lati ṣiṣẹ gidigidi. Awọn atamatase orilẹede France bii Kylian Mbappe, tabi Karim Banzema to ṣẹṣẹ gba ami ẹyẹ Ballon d’Or ko mọ ila ti goolu kọ. Denmark pẹlu  na an tan bi owo pẹlu England ni ipele to kangun si aṣekagba ni idije ife ẹyẹ ilẹ Yuroopu to waye lọdun to kọja. Lori beba, orilẹede Australia nikan lo daju pe Tunisia lee fi ẹyin rẹ balẹ. Nitori lori atẹ agbelewọn FIFA fun awọn orilẹede to n gba bọọlu lagbaye, ipo kejidinlogoji ni Australia wa  eyi si jẹ ipo mẹjọ lẹyin ipo ti Tunisia wa. Tunisia ati Khazri n pada lati kopa ni idije ife ẹyẹ agbaye lẹyin ti wọn kopa leyi to waye kọja lorilẹede Russia. Nibẹ orilẹede England na wọn pẹlu goolu meji si ẹyọkan, belgium gbo ewuro si oju wọn pẹlu marun un si meji, ki wọn to wa na Panama ni meji si ẹyọ kan. “Awọn ikọ to ga ju wa lọ la koju; Bi o tilẹ jẹ pe a ni awọn abamọ kan lori ti ifẹsẹwọnsẹ wa pẹlu England nigba ti Harry Kane gba gbọọlu sinu awọn wa nigba ti ifẹ̀sẹwọnsẹ naa n lọ si opin, nitori iṣubu ni ere aṣiṣe diẹ niwaju awọn ikọ nlanla bẹẹ.” Ifẹsẹwọnsẹ mọkanlelaadọrin ni Khazri ti gba fun Tunisia, idije ife ẹyẹ adulawọ marun un lo si ti gba pẹlu goolu mẹrinlelogun. Lẹyin to gba goolu wọle Belgium ati Panama ni idije ife ẹyẹ tọdun 2018, Khazri ni agbabọọlu Tunisia to ni goolu to pọ julọ ni idije ife ẹyẹ agbaye. O si ni oun n ni ero ati lo gbogbo anfani to ba fi ara han fun oun ni idije naa lorilẹede Qatar. “O ko lee sọ boya eyi gan ni idije ife ẹyẹ agbaye ti o lanfani ati gba kẹyin. Mo lero pe ikọ mi yoo duro daadaa nitori pe mo mọ pe a lee ṣe nnkan to ga gidigidi bi gbogbo wa ba duro deede.”	https://www.bbc.com/yoruba/articles/cnl50n245j7o
entertainment	Baba Ijesha: Mr Latin ní àwọn kò bá ti lé afurasí náà dànù tó bá jẹ́ pé ọmọ ẹgbẹ́ TAMPAN ni	"Ẹgbẹ awọn oṣere tiatia Yoruba ni Naijiria, TAMPAN, ti wẹ ọwọ wọn kuro ninu ọrọ Baba ijesha, lẹyin ti wọn fẹsun kan pe o ba ọmọ ọdun mẹrinla se asemase. Aarẹ ẹgbẹ naa, Bolaji Amusan, ti ọpọ eeyan mọ si Mr latin lo kede bẹẹ, ninu fidion kan to gbe jade loju opo Intagram rẹ, nibi to ti sọ pe oṣere naa kii ṣe ọmọ ẹgbẹ awọn. Gẹgẹ bi Mr Latin ṣe sọ, awọn eeyan kan ti n ke si ẹgbẹ naa lati le Baba Ijesha kuro ninu ẹgbẹ ọhun, ṣugbọn o ni yoo sọro fun oun gẹgẹ bii Aarẹ ẹgbẹ lati yọ ọwọ ẹni ti kii se ọmọ ẹgbẹ kuro lawo. O ni ""Lẹnu ọjọ mẹta yii ni awuyewuye ti n lọ lori ọrọ Ọgbẹni Lanre Omiyinka, Baba Ijesha, mo si ti paṣẹ fun ẹka ti ọrọ kan ninu ẹgbẹ wa lati fi ọrọ lede pe awa gẹgẹ bii ẹgbẹ ko fọwọ si ohun ti Baba Ijesha ṣe. Gẹgẹ bii Aarẹ TAMPAN, ohun to yẹ ki n ṣe niyẹn, mo si ti ṣe bẹẹ. Ṣugbọn awọn eeyan n pariwo pe ki a jawe lọ rọkun nile fun Baba Ijesha ninu ẹgbẹ, mi o lagbara lati le Ijesha kuro ninu ẹgbẹ nitori ki ṣe ọmọ ẹgbẹ TAMPAN."" Latin ni oun ko ni agbara lati le ẹni ti kii ṣe ọmọ ẹgbẹ oun kuro ninu ẹgbẹ. Bo tilẹ jẹ pe Latin ni oṣere ni Baba Ijesha ni tootọ, o si tun jẹ apanilẹrin pẹlu, to  tumọ si pe iṣẹ kan naa wọn jọ n ṣe, ṣugbọn oriṣiriṣi ẹgbẹ lo wa ti TAMPAN si jẹ ọkan lara wọn, ṣugbọn Ijesha ko si ninu ẹgbẹ TAMPAN. Agba oṣere naa tẹsiwjau pe, ko si ẹni ti ori rẹ pe lawujọ ti yoo fọwọ si iwa ifipabanilopọ, ka to wa sọ iwa ifipa ba ọmọde lo pọ, ti yoo si ni ki ẹni to ba wu iru iwa bẹẹ ma jẹ iya to tọ labẹ ofin. O ni ""Gbogbo wa ti a jẹ baba, iya, ẹbi ati obi lo n sọ wi pe iwa yẹn ko dara, mo si jẹ ọkan lara awọn eeyan to bu ẹnu ẹte lu iwa naa."" Ki niofin TAMPAN sọ? Latin tẹsiwaju pe ko si oun ti oun le ṣe lori iṣẹlẹ naa niwọn igba ti Baba Ijesha kii ṣe ọmọ ẹgbẹ TAMPAN ti oun jẹ Aarẹ fun. O ṣalaye siwaju si pe to ba jẹ ọmọ ẹgbẹ oun ni wọn fi irufẹ ẹsun naa kan, awọn yoo ti kọkọ ni ko lọ rọkun nile fun igba diẹ na, titi ti awọn agbofinro yoo fi ṣe iwadii wọn lori ẹsun ọhun. Gẹgẹ bo ṣe sọ ""Ti wọn ba dajọ fun pe o jẹbi ẹsun naa, a maa yọ kuro ninu ẹgbẹ wa patapata."" ""To ba dẹ jẹ pe wọn fi silẹ pe ko jẹbi, yoo lọ gba fọọmu tuntun lati darapọ ẹgbẹ wa, ti a si joko le ọrọ rẹ lori gẹgẹ bii ofin ẹgbẹ wa ṣe sọ, lati jiroro lori pe boya ka gba pada sinu ẹgbẹ tabi ka ma ṣe bẹẹ."" Lẹyin naa lo ni oun gẹgẹ bii ẹnikan ko fọwọ si iwa ti wọn fẹsun rẹ kan Baba Ijesha pe o wu."	https://www.bbc.com/yoruba/56954253
religion	El-Zakzaky: Aago méjìlá ọ̀sán ku ogún ìṣẹ́jú lọ́jọ́ Ẹtì ni bàálù rẹ̀ gúnlẹ̀	Asaaju ikọ ẹlẹsin Shiite, Ibrahim El Zakzaky ati aya rẹ ti gunlẹ si orilẹede Naijiria bayii. Gẹgẹ bi akọroyin BBC to wa ni papakọ ofurufu Nnamdi Azikwe nilu Abuja ti wi, deede aago mejila ku ogun isẹju lọsan ọjọ Ẹti ni baalu Ethiopia E9-11 to gbe tọkọ-taya naa balẹ. Iroyin naa ni awọn agbofinro ko jẹ ki ẹnikẹni tabi akọroyin kankan fi oju kan Zakzaky ati aya rẹ, titi ti wọn fi gbe wọn gba ọna miran lọ fi si ahamọ. Papakọ ofurufu Nnamdi Azikwe nilu Abuja ti kun fọfọ bayii fun awọn agbofinro ti oju wọn ko rẹrin, ti wọn gbarodan sibẹ fun igbaradi ipadabọ asaaju ẹsin Shiite, Sheik Ibrahim El-Zakzaky lati orilẹede India. Bẹẹ ba gbagbe, iroyin ti gbalẹ kan pe Zakzaky ti pinnu lati pada si orilẹede Naijiria, lẹyin ti igbesẹ lati mu ko gba itọju nile iwosan Mandata lorilẹede India fori sanpọn. Akọroyin BBC to wa ni papakọ ofurufu naa salaye pe, aago mejila ọsan yii lo seese ki baalu Ethiopia to gbe Zakzaky balẹ si papakọ ofurufu naa, ti igbaradi si ti doju ọgbagade lati ọdọ awọn agbofinro fun abọ asaaju ẹsin Shiite naa ati aya rẹ. Iroyin naa ni lara awọn ikọ agbofinro to wa nikalẹ la ti ri awọn ọlọpaa, osisẹ ọtẹlẹmuyẹ DSS, awọn ologun, ati osisẹ aabo ara ẹni laabo ilu ( Civil Defence). Akọroyin BBC ni, gbogbo igbiyanju oun lati ya awọn agbofinro to pọ bii esú naa lo ja si pabo, nitori wọn ko gba akọroyin kankan laaye lati duro sẹba ibi ti wọn wa. Kii ṣe iroyin mọ pe ede aiyede bẹ silẹ laarin ikọ aṣaaju ẹsin Shiite lorilẹede Naijiria, Ibrahim Elzakzaky ati ijọba India, eyi to n pagidina  itọju rẹ lẹyin ti ileejọ fun laaye lọsẹ to kọja. Ba a ṣe n sọrọ yii, iroyin kan ti ni Ibrahim El-Zakzaky ti n ṣẹri bọ wa sile. Gẹgẹ bi a ṣe gbọ, agogo marun irọlẹ ọjọbọ ni iroyin naa gbe pe yoo gbera kuro ni orilẹede India. Gẹgẹ bi awọn iroyin abẹle ṣe sọ, pẹlu fidio kan ti El-Zakzaky funra rẹ gan ti sọrọ, anfani meji ni wọn fun olori ẹsin naa. Wọn ni yala ko fara mọ awọn ilana ti ijọba fun un tabi ki wọn daa pada sorilẹede Naijiria, amọ o dabi ẹni pe anfani keji ni El-Zakzaky nawọ mu. Bi o tilẹ jẹ wi pe awọn ọmọlẹyin rẹ n lọọgun pe ohun to n sẹ́lẹ yii ni ọwọ ijọba Naijiria ninu amọ ijọba paapaa n pariwo. Ijọba ni aifi ọwọ sibi ti ọwọ ngbe aṣaaju ijọ Shitte ọhun lo n faa, ti gbogbo nnkan nipa itọju rẹ nilẹ okeere ṣe lọju pọ. Nibayii, ibeere to gba ẹnu ọpọ eeyan ni pe, bi ọrọ ṣe wa ri yii, bi El-Zakzaky ba pada de nibo ni yoo wa? Ṣe ile rẹ ni yoo gba lọ ni, ṣe ileewosan kan ni Naijiria ni yoo lọ ni tabi yoo pada sinu ahamọ awọn agbofinro DSS, eyi to ti wa fun bii ọdun mẹrin gbako?	https://www.bbc.com/yoruba/afrika-49367172
politics	2023 General Elections: BBC ṣe ẹ̀kúnrẹ́rẹ́ ìwádìí láti mọ̀ bóyá Osinbajo jẹ́ ọmọ ẹgbẹ́ APC Eko tàbí bẹ́ẹ̀ kọ́	Onírúurú ìròyìn ló ti gba orí ayélujára wí pé igbákejì Ààrẹ orílẹ̀ èdè Nàìjíríà, Ọ̀jọ̀gbọ́n Yemi Osinbajo ti fi ẹgbẹ́ òṣèlú All Progressives Congress (APC), ìpínlẹ̀ Eko sílẹ̀. Lórí Instagram ni àwọn ènìyàn ti kọ́kọ́ bẹ̀rẹ̀ sí ní tan ìròyìn náà ká, kí wọ́n tó máa gbe kiri lórí WhatsApp. Gẹ́gẹ́ bí ohun tí wọ́n ń gbé kiri, wọ́n ní àtẹ̀jáde kan látọwọ́ agbẹnusọ Osinbajo, Laolu Akande ló fi ìkéde náà hàn wí pé Osinbajo ti pàrọ̀ wọ́ọ̀dù tó ti lè dìbò. Bí ó tilẹ̀ jẹ́ pé ìròyìn náà fìdí rẹ̀ múlẹ̀ wí pé ní ọdún 2021 ni Osinbajo tì pàrọ̀ jíjẹ́ ọmọ ẹgbẹ́ rẹ̀ kúrò ní ìpínlẹ̀ Eko lọ sí ìpínlẹ̀ Ogun tó jẹ́ ìlú abínibí rẹ̀. Àwọn ènìyàn ṣì ń gbé ìròyìn náà kiri bí ẹni pé aáwọ̀ tó ń wáyé láàárín Tinubu àti Osinbajo, nítorí pé ó kéde èròńgbà rẹ̀ láti dupò Ààrẹ lọ́dún 2023, ló mú kó pàrọ̀ ibi tó ti lè dìbò. Láti ọdún 2021 ni Osinbajo ti pàrọ̀ wọ́ọ̀dù rẹ̀: Nínú àtẹ̀jáde kan lórí ẹ̀rọ ayélujára ni Osinbajo fi hàn wí pé nígbà tó ń tún orúkọ fi sílẹ̀ fún ẹgbẹ́ òṣèlú APC ní wọ́ọ̀dù ìlú abínibí rẹ̀, ìyẹn ní Ikenne, ìpínlẹ̀ Ogun, lo ti gbe igbesẹ naa. Amọ agbegbe Victoria Garden City, ìpínlẹ̀ Eko ti Osinbajo ń gbé, sì ti dìbò lọ́dún 2019. Ẹ̀wẹ̀, èèkàn kan nínú ẹgbẹ́ òṣèlú APC, Ejiofor Agada ní ohun tí Osinbajo ṣe tọ̀nà lábẹ́ òfin ẹgbẹ́ wọn. Agada ní òun náà ti pàrọ̀ ìjẹ́ ọmọ ẹgbẹ́ òun láti Ojodu, ìpínlẹ̀ Eko sí Unadu ní ìpínlẹ̀ Enugu. Àti pé ọ̀pọ̀lọpọ̀ máà ń ṣe bẹ́ẹ̀ nítorí pé kò tọ̀nà láti wá láti ìlú kan, kò sí máa dìbò ní ìlú mìíràn. Osinbajo ní kọmíṣọ́nà fétò ìdájọ́ ní ìpínlẹ̀ Eko, nígbà tí Bola Tinubu jẹ́ gómìnà, tí àwọn méjéèjì sì ti kéde ìpinu wọn láti di Ààrẹ Nàìjíríà. Ọ̀pọ̀lọpọ̀ àwọn tó jẹ́ olóòtọ́ sí Tinubu ni inú wọn kò dún sí ìkéde Osinbajo yìí.	https://www.bbc.com/yoruba/afrika-61101333
health	Diabetes treatment and management: Wo àwọn ọ̀nà tí o lè gbà dènà gígé ẹsẹ̀ rẹ bí o bá ní ìtọ̀ ṣúgà	Osarekhoe Ethel Chima Onwugwugwu to ti ni aisan ito suga lati ogun ọdun o le, lo gbalejo BBC to si sọ iriri rẹ́. Osarekhoe gba awon eeyan niyanju lori ohun ti aisan naa n fa si ara ati igbesẹ to yẹ ni gbigbe ni kete too ba ti ni aisan naa. O salaye pe ninu oyun ọmọ rẹ keji lo ti kọ́kọ́ ni aisan naa ki o to di pe o pada bi ọmọ marun un ti wọ́n jẹ obinrin lantilanti lapapọ̀. Osarekhoe jẹ́ ẹni ọdun mejilelaadota Kini awon eleto ilera sọ nipa itọ ṣuga? Dokita Afoke Isiawen to jẹ́ akọṣẹmọṣẹ nipa itọju aisan itọ ṣuga ṣalaye ni kikun lori itọju to yẹ Bakan naa lo sọ nipa irufẹ bata to yẹ ki ẹni to ni itó ṣuga maa wọ. Ati iru ohun to yẹ ki alaisan itọ ṣuga maa ṣe fun ara rẹ nile ati nile iwosan pẹlu awọn ohun ti ko yẹ ni ṣiṣe bii fifi bileedi ge eekanna rẹ. Akosemose yii salaye fun Oyeyemi Gbenga-Mustapha to jẹ́ akoroyin BBC siwaju sii nipa igbese to ye ki eni to ni itọ suga maa gbe ni kete to ba ti mọ̀.	https://www.bbc.com/yoruba/afrika-60519735
sports	Lekan Salami Stadium: Ìjọba Oyo fèsì padà lórí aríwísí pé omi wọ pápá tí Makinde fi N5.3bn tún ṣe	"Omi lórí pápá ìṣeré Adamasingba kìí ṣe tuntun, ó lè ṣẹlẹ níbi kíbi- Ìjọba OyoSeyi Makinde ṣí pàpá ìṣeré tó fi N5.3bn tún ṣe àmọ́ òjo bàá jẹ́ lọ́jọ́ ayẹyẹ ìṣíde Ijọba ipinlẹ ti fesi lori iroyin to gba ori ayelujara nipa bi omi ṣe dagun si ori papa iṣere Adamasingba ti Gomina Seyi Makinde ipinlẹ Oyo ṣi ni Ọjọ́rú. Nigba ti o n ba BBC Yoruba sọrọ, akọwe iroyin fún Gomina Makinde, Taiwo Adisa sọ pe omi to dagun lori papa iṣere naa kii ṣe ohun ti oju ko riri. Ọgbẹni Adisa ni ""iru nkan bayii naa n ṣẹlẹ ní òkè òkun to fi mọ ninu idije Premier League gan an. Ọpọ ìgbà ni a máa n ri bi yinyin ṣe maa n jabọ, ti o si máa n ṣakoba fun papa iṣere ti wọn ti n gbabọọlu. Igba miiran gan an, wọn máa wọgile ere bọọlu ti yinyin ba ti pọju lori papa. Bakan naa lo fikun pe iṣẹ atunse papa ere idaraya naa ṣi n lọ lọwọ, ti isẹ ko si tii pari patapata nibẹ. ""Agbaṣẹse to n se atunse papa isere idaraya naa ṣẹṣẹ gbin koriko sori papa ere bọọlu ọhún, ni nkan bi oṣu meji sẹyin. Gomina Makinde si lo pinnu lati ṣi papa iṣere naa ki ẹgbẹ agbabọọlu Shooting Stars le lanfaani lati máa lo o fún igbaradi idije Super 8 wọn ni. Ijebu Ode ni Shooting Stars ti n lọ gbabọọlu lati ọjọ yii wa, eleyii ti ko si bojumu to."" O wa fikun pe o buru jai ki odidi ilu Ibadan, to jẹ olu ìlú ijọba iwọ oorun guusu Naijiria tẹlẹ má ni papa iṣere ti ẹgbẹ agbabọọlu ipinlẹ Oyo le maa lo. Idi niyii, ti ijọba fi tètè ṣi papa iṣere naa nigba ti agbaṣẹṣe ko ti pari iṣẹ lori papa iṣere naa. Fún àwọn tí wọn n sọ pé ijọba na biliọnu marun o le diẹ naira (N5bn) lori papa iṣere lasan, Taiwo Adisa ni kii ṣe ori papa Adamasingba nikan ni owo wà fún o. ""Ipele mẹta ni iṣẹ lori papa iṣere Adamasingba yìí pin sí, agbaṣẹṣe ṣẹṣẹ n pari iṣẹ lọ lori ipele kinni ni iṣẹ papa iṣere naa ni. Agbaṣẹṣe sọ fún ijọba pe o kere tan, o máa to oṣu mẹta ki ori papa iṣere Adamasingba tó ṣee lo daadaa. Lara N5bn yìí naa ni agbaṣẹṣe yoo ti kọ oríṣìíríṣìí gbọngan ere idaraya pẹlu awọn ohun elo igbalode. Bakan naa, agbaṣẹṣe yóò tún kọ ile itura sí papa iṣere yìí láti lè maa ri owo ṣe àtúnṣe papa iṣere yìí,"" Adisa lo sọ bẹẹ. Amọ agbaṣẹṣe to n ṣiṣẹ atunse papa isere idaraya naa kọ láti bá BBC Yoruba sọrọ nigba ti a kàn sí lati gbọ tẹnu rẹ lori isẹlẹ to waye lana ọhun . Nnkan ayọ ati itura ni wẹliwẹli ojo maa n jẹ lọpọlọpọ igba ti o ba rọ si ori ilẹ fun gbogbo ẹda alaye. Ṣugbọn awuyewuye ni ojo to rọ l'Ọjọru nibi ayẹyẹ atunṣe papa iṣẹre Lekan Salami, to n bẹ ni Adamasingba mu lọwọ. Saaju ni gomina Seyi Makinde ti kede pe biliọnu marun ati miliọnu lọna ọọdunrun naira (N5.3bn) ni oun naa lati se atunse papa isere idaraya naa. Ọwọ eeyan si lo n foju soju sode lati pe wo papa isere awodamiẹnu naa, ti wọn lo ba tawọn ilẹ okeere mu, nigba to ba di sisi. Lara awọn eto ti wọn si la kalẹ fun ayẹyẹ sisi papa isere idaraya naa ni ifẹsẹwọnsẹ ere bọọlu laarin ẹgbẹ agbabọọlu 3SC ati NK Tabor Sezana lati orilẹede Slovenia. Ayẹyẹ iside naa bẹrẹ ni pẹrẹu ni nnkan bi i aago marun un irọlẹ, ohun gbogbo lo si n lọ leto-leto, ko to di wi pe ojo bẹrẹ ni papa iṣere naa. Lati ibẹ si ni ọpọplọpọ awọn eeyan ti o lọ wo iran ifẹsẹwọnsẹ ere bọọlu naa, ti bọ si ori itakun ayelujara lati fi aidun inu wọn han lori awọn kudiẹ-kudiẹ ti wẹliwẹli ojo naa tu sita lasiko ti ifẹsẹwọnsẹ n lọ lọwọ. Lori opo ikansiraẹni Facebook, ẹnikan ti orukọ rẹ n jẹ Morufu Smith kọọ sibẹ pe, ""Mo kọ iwe lati gbe oriyin fun Ṣeyi Makinde lori atunṣe papa iṣere Lekan Salami saaju ọjọ ayẹyẹ naa. Mo si fi kun ọrọ mi pe laipẹ laijina a o mọ boya ojulowo ni awọn nnkan ti wọn tun se nibẹ. O si ṣẹlẹ bẹẹ lasiko ti ifẹwọnsẹ n lọ lọwọ nitori ọpọlọpọ omi lo rogun si ori papa ti wọn ti n gba bọọlu, nitori ko si ibomii ti agbara ojo le ṣan si. Sé sàgbèlójúyòyò ni ‘renovations’ tí Sèyí se ni?"". Ẹlomii to tun fi ọrọ lede, Adebisi Adeniyi ni ""ọta ẹni ki i pa odu ọya"", ti ariwo si sọ lórí omi tó kún pápá ìṣeré Lekan Salami, O fi kun ọrọ rẹ pe awọn ọta ilọsiwaju lo n binu Ṣeyi Makinde nitori ojo to rọ nibi ayẹyẹ naa. Ninu ọrọ ti ẹ, Godwin Onoghokere ni ""Gomina Makinde(Ọyọ) na N5.3BN lati ṣe atunṣe papa iṣere ṣugbọn ojo tuna aṣiri iṣẹ to ni ọwọ oṣelu ninu"". Awọn ọkanọjọkan fọnran lo ti lu ori ayelujara pa, ninu eyii ti awọn eeyan ti n ṣe afihan ibi ti omi ti n jo labẹ orule papa iṣere naa. Ọpọ araalu ti wa n beere pe ta lo jẹbi aṣiṣẹ naa laarin ijọba ipinlẹ Ọyọ ati kọngila ti wọn gbe isẹ naa fun?"	https://www.bbc.com/yoruba/afrika-58418380
entertainment	Iya Rainbow: Ó yẹ́ ká máa yẹ́ àwọn onítíátà sí ní ààyè, kìí ṣe òkú wọn	Yoruba ni baa ku laa dere, eeyan ko sunwọn ni aaye. Eyi lo mu ki ilumọọka osere tiata nni, Idowu Phillips, ti gbogbo eeyan mọ si Iya Rainbow fi n ke tantan si gbogbo agbaye. Ariwo Iya Osumare ni pe, yoo dara ki wọn maa se ẹyẹ fun awọn osere tiata lasiko ti wọn ba wa laaye, kii se lẹyin ti wọn ba ku tan. Iya Rainbow gbe imọran naa kalẹ, lasiko ti ileesẹ Gulf Platform n side ayẹyẹ ti wọn fi n sami ọjọ ibi ọdun kẹtadinlọgọrin rẹ ni olu ileesẹ naa to wa nilu Ibadan nigba naa. Nibẹ naa ni a ti ri eyi ti awọn gbajumọ osere ori itage lọkan o jọkan, awọn akọroyin pẹlu sọrọ-sọrọ peju si. Iya Rainbow, ẹni to dupẹ lọwọ Ọlọrun pe ileesẹ naa n se ẹyẹ fun oun lasiko ti oun si wa loke eepẹ. O tun fikun pe, ọpọ isẹ ribiribi ni oun n se gẹgẹ bii agba osere laarin awọn ọjẹ wẹwẹ onitiata nidi hihu iwa to tọ lawujọ ati didẹẹkun wiwọ asọ iwọkuwọ. Nigba to n sọ iru eeyan ti Iya Rainbow jẹ si, Oloye Toyin aya Adegbọla, ti gbogbo eeyan mọ si Aṣẹwo to re Mecca salaye pe, Iya Rainbow jẹ ẹni to ko ni mọra, oludamọran fun awọn ọdọ, ati awokọse rere ni agbo isẹ tiata nitori pe kii fi oju pa ọmọde rẹ. Saheed Balogun, ta mọ si Walata, ti oun naa ko gbẹyin nibi ayẹyẹ naa, se apejuwe ọlọjọ ibi naa gẹgẹ bii iya rere to wulo pupọ lagbo isẹ tiata, kii wa isubu awọn ọdọ, to si maa n fun awọn ni imọran loore koore nipa bi a se n gbe ile aye se rere. Ninu ọrọ tiẹ, Razak Ọlayiwọla, ti gbogbo eeyan mọ si Ojopagogo kede pe, Ajẹ pọnbele ati Aṣẹwo haun-haun ni Iya Rainbow. O salaye pe Iya Rainbow maa n gba awọn ni imọran bii ẹni pe o mọ ohun to fẹ sẹlẹ lọjọ iwaju ni, ẹnikẹni to ba si tapa si imọran iya naa yoo ge ika abamọ jẹ nigbẹyin ni, idi si niyi ti oun se n pe Iya Rainbow ni Ajẹ pọnbele. Bakan naa, o ni Iya Rainbow maa n pe oun ni ọkọ oun, ti inu oun si maa n dun, amọ nigba to ya lo ye oun pe, gbogbo ọkunrin ni iya naa maa n pe ni ọkọ rẹ, eyi si tumọ si pe iya naa ko tilẹ mọ iye ọkọ to ni, eyi si lo mu ki oun maa pe ni Aṣẹwo haun-haun. Awọn gbajugbaja osere miran to tun sọrọ nibi eto iside ọjọ ibi Iya Rainbow naa ni Peju Ogunmọla, Sẹgun Ogungbe, Bọsẹ Akinọla ati Biọla Fowosere, ti gbogbo wọn si gba pe, Iya Rainbow korira kii osere tiata maa si ara silẹ lasiko ti wọn ba n sisẹ, to si maa n rọ wọn lati gbe asa Yoruba larugẹ lọjọkọjọ. Nigba to n salaye awọn eto ti yoo waye nilu Dubai lasiko ayẹyẹ ọjọ ibi ọdun kẹtadinlọgọrin Iya Rainbow, ati idi ti wọn fi gbe eto naa, eyi ti yoo waye laarin ọjọ Kẹtadinlọgbọn osu Kẹwa si ọjọ Kẹta osu Kọkanla ọdun 2019 lọ silu Dubai. Ọkan lara awọn oludari ileesẹ to n se agbatẹru eto naa, Arabinrin  Juliana Afọ́nrewó kede pe, ọpọ ayẹyẹ ọjọ ibi ni wọn ti se fun Iya Rainbow lorilẹede Naijiria, ọna lati mu iyatọ baa, si lo mu kawọn gbe ti ọdun yii lọ si Dubai. O fikun pe, ileesẹ naa fẹ fi ẹmi imoore rẹ han si Iya Rainbow fun ọpọ ipa takuntakun to ti ko nidi isẹ tiata, lo mu kawọn seto ayẹyẹ ọjọ ibi ọlọjọ meje naa, nibiti awọn gbajumọ olorin bii Pasuma, ati Dare Melody yoo ti kopa, ti awọn yoo si tun se abẹwo si awọn ibi to se koko nilu ọhun.	https://www.bbc.com/yoruba/afrika-49343250
politics	Osun Crisis Update: Bola Tinubu ní wọn kò pé òun sí ìpàdé náà ni òun kò ṣe báwọn péjú síbẹ̀.	"Tinubu ti sọ̀rọ̀soke lori idi ti ko fi wa sibi ipade ipltusááwọ́ náà Yorùbá ní ònpe ni ló ń ṣọlá, Adarí ẹgbẹ́ òṣèlú All Progressives Congress (APC), Asiwaju Bola Ahmed Tinubu ti ṣàlàyé ìdí tí kò fi sí níbi ìpàdé ìpẹ̀tùsááwọ̀ láàárín òun àti Mínísítà fọ́rọ̀ abẹ́lé, Rauf Aregbesola. Ìpàdé ọ̀hún ló láyé láàárín Aláàfin ìlú Ọ̀yọ́, Ọba Lamidi Adeyemi, Ọọ̀ni ti Ilé Ifẹ̀, Ọba Ẹnitan Adeyeye Ogunwusi àti Mínísítà fọ́rọ̀ abẹ́lé, Rauf Aregbesola ní ilé Aláàfin lọ́jọ́ Ìṣẹ́gun, ọjọ́ kìíní oṣù kẹta. : Ìdí tí mi ò fi kópa níbi ìpàdé ìpẹ̀tùsááwọ̀ láàárín èmi àti Aregbesola nìyìí - Tinubu Olùbádámọ̀ràn Tinubu lórí ọ̀rọ̀ ìròyìn, Tunde Rahman nígbà tó ń sọ̀rọ̀ lórí ìpàdé náà ní wọn kò pe ọ̀gá òun síbẹ̀ ni kò ṣe báwọn péjú níbẹ̀. Rahman ní bí àwọn ènìyàn ṣe ń rí àwòrán ibi ìpàdé náà lórí ẹ̀rọ ayélujára ni àwọn náà ri ṣùgbọ́n òun ní ìgbàgbọ́ pé àwọn Ọba náà yóò kan sí Asiwaju láìpẹ́. Tinubu bọ̀wọ̀ fórí adé Rahman tẹ̀síwájú pé Tinubu ní ọwọ́ tó pọ̀ fún àwọn orí adé àti ọrùn ìlẹ̀kẹ̀, kò sì ní kóyán wọn kéré rárá pàápàá Aláàfin àti Ọọ̀ni. Ó fi kun pé láìpẹ́ yìí ni Tinubu ṣe àbẹ̀wò sí àwọn Ọba méjéèjì yìí láti fi èròńgbà rẹ̀ láti díje dupò Ààrẹ̀ Nàìjíríà lọ́dún 2023 tó wọn létí ní ààfin kóówa wọn. Ó ní èyí ṣàfihàn ipò tí Tinubu fi àwọn Ọba wọ̀nyìí sí. Inú Tinubu yóò dùn láti kopá nínú ìpàdé yìí tí wọ́n bá pè é si. Bákan náà ló sọ síwájú pé inú Tinubu yóò dún láti kópa nínú ìpàdé ìpẹ̀tùsááwọ̀ náà tí wọ́n bá pè é si. Rahman ní ""Ọmọ ẹgbẹ́ òṣèlú kan náà ni Tinubu àti Aregbesola, ọdún mẹ́jọ ni Aregbesola fi ṣe Kọmíṣọ́nà fún iṣẹ́ òde nígbà tí Tinubu ń ṣe gómìnà ìpínlẹ̀ Eko."" ""Bẹ́ẹ̀ náà ni Asiwaju ṣe àtìlẹyìn fún un láti di gómìnà ìpínlẹ̀ Osun fún ọdún mẹ́jọ. Mo rò wí pé tí wọ́n bá pe Asiwaju síbi ìpàdè náà, gbogbo nǹkan wọ̀nyìí ni yóò rò pọ̀ láti kópa."" Yoruba ni agba kii wa lọja, ki ori ọmọ tuntun wọ, bi aye ba si tori awọn agbaagba bajẹ, a jẹ pe aimọ iwa wu wọn ni. Idi ree ti awọn agbaagba Yoruba kan, to fi mọ awọn ọba alaye atawọn agba oselu se n gbe igbesẹ lati yanju aawọ to n waye laarin awọn agba oselu meji. Awọn agba oselu naa ni Asiwaju Bola Ahmed Tinubu, tii se oludije fun ipo aarẹ labẹ asia ẹgbẹ oselu APC ati Minisita fun ọrọ abẹle, Rauf Aregbesola. Awọn oriade to se kokari ipade naa ni Alaafin tilu Oyo, Ọba Lamidi Olayiwola Adeyemi ati Ooni tilu Ile Ife, Ọba Enitan Adeyeye Ogunwusi. Ile Alaafin to wa nilu Ibadan si ni Ipade naa ti waye naa ti waye. Ipade yii si ni igbesẹ akọkọ lati mu oju aja ko ẹkun, ki wọn si bẹrẹ idoola aawọ laarin wọn. Iroyin kan ni Rauf Aregbesola lo se okunfa ipade naa, ki wahala to n waye laarin oun ati Tinubu le di ohun igbagbe. Nibi ipade akọkọ naa si ni Aregbesola ba wọn peju si. Lẹyin ipade naa si ni awọn agbaagba naa ti fi ẹnu ko pe ki wọn tun pe ipade mii laipẹ laijinna. Lasiko ipalẹmọ fun idibo abẹnu ẹgbẹ oselu APC nipinlẹ Osun, ni ariwo ta laarin gomina ipinlẹ naa, Adegboyega Oyetola ati auf Aregbesola. Asiko naa si ni Aregbesola ti n kede pe Adeoti ni oun fa kalẹ bii oludije ti yoo gba asia ẹgbẹ APC lati soju ipinlẹ Osun ninu ibo gomina ni osu kẹfa ọdun yii. Eyi fihan pe aregbesola ko fara mọ saa keji gomina Oyetola, ẹni to ni atilẹyin asaaju ẹgbẹ APC, Bola ahmed Tinubu. Ọrọ naa di ogun, o di ọdẹ, koda, se ni wọn n fi ibọn le ara wọn kiri saaju ibo abẹnu naa. Asiko yii naa si ni Aregbesola n fi oko ọrọ ati kobakungbe ransẹ si Oyetola ati Tinubu, eyi to n se ọpọ eeyan ni haa hin. Amọ lẹyin o rẹyin, Gomina Oyetola lo bori ninu ibo abẹnu naa, to si bori ẹni ti Aregbesola fa kalẹ, lati gba asia ẹgbẹ APC ni Osun lati dije fun ipo gomina ni saa keji."	https://www.bbc.com/yoruba/60560742
sports	AFCON 2019: Cameroun yọ Seedorf nípò gẹ́gẹ́ bíi olùkọ́ni Indomitable Lions	Ajọ ere bọọlu lorilẹede Cameroun ti rọ olukọni ẹgbẹ agbabọọlu orilẹ-ede naa, Clarence Seedorf loye  lẹyin to kuna lati gba ife ẹyẹ AFCON lọdun yii. Ọdun kan pere ni Seedorf ṣi lo nipo gẹgẹ bii oluksni ẹgbẹ agbabọọlu Indomitable lions. Oun pẹlu igbakeji rẹ, Patrick Kluivert ni wọn jijọ n fi ipo silẹ bayii. Ikọ Super Eagles ti Naijiria lo yọ ọwọ kilanko Cameroun kuro lawo idije AFCON 2019 to n lọ lọwọ ni orilẹede Egypt eleyi lo si mu ki minisita fere idaraya ni orilẹede Cameroun o ni ko wa maa lọ. Bi o tilẹ jẹ pe Seedorf ni inu oun yoo dun lati tẹsiwaju pẹlu iṣẹ naa lẹyin ti wọn ja bọ kuro ninu idije naa, ajọ ere bọọlu ilẹ Cameroun ni ko si ọna mọ fun wọn. Won ni afi ki wọn fi ipo silẹ nitori awọn eto ti wọn fi kalẹ sinu iwe adehun ti wọn fi gba iṣẹ. Ninu iwe adehun igbanisiṣẹ ti Seedorf ati Kluivert tọwọ bọ, ara ohun ti yoo mu iṣẹ wọn duro ni ki wọn gba ife ẹyẹ naa eleyii ti wọn gba ni ọdun 2017.	https://www.bbc.com/yoruba/49007329
politics	Adewole Adebayo, Olùdíje sípò Aàrẹ lẹ́gbẹ́ SDP: Mo faramọ́ ọlọ́pàá ìpínlẹ̀ láti mójútó aàbò Nàìjíríà lásìkò yìí	Ṣé ìdìbò máà wáyé ní 2023? Eyi ati ọpọlọpọ ibeere miran ni BBC Yoruba beere lọwọ oludije sipo aarẹ Naijiria labẹ ẹgbẹ oṣelu Social Democratic Party, ẹgbẹ́ Elesin ni Naijiria. Omooba Adewole Adebayo sọrọ ilẹ kun. O ni pe nitootọ ni pe Yoruba lo kan lati tukọ orilẹede yii ṣugbọn kii ṣe arugbo ti ara rẹ ko le bikoṣe ọdọ ti ara rẹ pe pẹlu. O ni pe a ko fẹ ẹni ti a oo tun maa gbadura pe ki ara rẹ o le mọ. Bakan naa lo menuba idi to ṣe maa yi orin ogo Naijiria pada ni kete to ba wọle gẹgẹ bii Aarẹ. Kini idahun Adewole pe Tinubu lo n ṣiṣẹ fun? Nigba ti BBC beere boya Oloye Bola Ahmed Tinubu ni Amofin Adewole Adebayo n ṣiṣẹ fun labẹlẹ, o dahun pe ọrọ ko ri bẹẹ rara. O ṣalaye pe tootọ lo yẹ ki ẹnu Yoruba kò lori ẹni ti yoo tukọ Naijiria ṣùgbọn oun ko faramọ agbalagba ti ara rẹ ko le pupo mọ nitori ọjọ ori ni oun ṣe jade. O tun sọrọ lori awọn oloselu to ti n tukọ Naijiria pe wọn ti di ẹja gbigbẹ ni eyi to yẹ ki awọn oludibo dibo fun oju tuntun ninu oṣẹlu Lori Oro Yoruba Nation: Amofin agba Adewole Adebayo to n dije labẹ ẹgbẹ oṣelu SDP sọrọ lori ominira iran Yoruba ati idi to fi yẹ ki iran Yoruba ma mu òfo lasiko to kan wọn lati tukọ Naijiria. O ni pe iran Yoruba kò fẹ́ ẹni tó máa di gẹrẹwu ti ìgbákejì rẹ̀ a maa dari wa. O tun mẹnuba ohun to ni fun awọn ọdọ, awọn oniṣowo ati oṣiṣẹ ati igbesẹ to maa gbe lati fopin si iṣoro eto aabo Naijiria.	https://www.bbc.com/yoruba/63621212
religion	Ifá ti mọ ẹni tí yóò jẹ ààrẹ Naìjíríà pẹ̀lú iyì àti ìdùnnú - Àdìmúlà Ila Orangun	"Awọn agba lo ni ohun to ba ruju, ka bi ilẹ leere, lara awọn ta si tun le bi leere ni Ifa Ẹlẹri ipin, atun ori ẹni ti ko sunwọn se. Laipẹ yii si ni awọn Onisẹse nilu Ila Orangun se ọdun Ifa, idi si ree ti BBC Yoruba fi tọ wọn lọ lati beere nipa bi eto idibo ọdun 2023 yoo se lọ. Nigba to n ba BBC Yoruba sọrọ, , Agẹsin Adimula ti Ila Orangun to tun jẹ igbakeji aarẹ fawọn ẹlẹsin ibilẹ nipinlẹ Osun, Oloye Fagbenle Adedayo sọrọ ilẹ kun. Ninu ọrọ rẹ, oloye Fagbele Adedayo ni awọn ko beere lọwọ Ifa nipa oludije aarẹ ti yoo wọle tabi ta ni ko ni wọle amọ ohun ti Ifa sọ ni pe gẹgẹ bii Babalawo, ko sẹni ti kii se ọmọ awọn. O ni awọn ni awọn bi gbogbo awọn oloselu, wọn kan n jade sita ni, bi kii ba si se pe aye yipada, awọn araalu bẹ wọn nisẹ ni. O ni wọn si gbọdọ jiyin isẹ iriju wọn pada nitori bo se yẹ ki ọrọ oselu ri niyẹn. Fagbenle ni idi ree to se jẹ pe Babalawo to ba gbọn se gbọdọ fi ara rẹ sipo baba nitori o bi ọmọ to pọ lai yan ọkan nipọsin. Fagbenle tẹsiwaju pe ohun ti babalawo gbọdọ se ni pe ko gbadura pe ẹni ti yoo bọ sibẹ, ti gbogbo nnka yoo fi dara, ni pe ko bọ sibẹ. “Ifa wa ni awọn oloselu ko gbọdọ se ọkanjuwa lori ibo to n bọ nitori ẹni to ba se bẹẹ, yoo pada di ero ẹyin. Iyẹn ni mo fẹ ki gbogbo awọn oloselu wa gbe dani, ki wọn ma se nnkan eewọ nitori nnkan eewọ ni ka maa yan ara wa jẹ. Nnkan eewọ ni pe ki wọn ma fun Taye ni ohun to ba tọ si tabi ko ma se ododo ninu isẹ ilu ti wọn ba gbe le lọwọ. Nnkan eewọ naa si ni ki wọn maa se egbe sẹyin awọn eeyan kan tabi ki wọn maa se ika nibi to yẹ ki wọn ti se rere nitori pe awọn eeyan to wa nibẹ kii se ọmọ ẹgbẹ wọn. Wọn ko gbọdọ maa mu wọn lọ sẹwọn, tabi jo ile wọn tabi fi titi jẹ ile wọn,ara nnkan eewọ ni. Ko si si ẹni ti yoo jẹ eewọ, ti ko ni ba eewọ rẹ nibẹ, eewọ naa pada jẹ oun atawọn ọmọ rẹ niyẹn.” Nigba to n salaye fun BBC Yoruba nipa awọn nnkan miran ti Ifa sọ, Oloye Fagbenle Adedayo ni ohun Ikeji ti Ifa sọ ni pe ẹni ti yoo ba jẹ oye ilu ko gbọdọ pa eeyan tabi lo agidi. “Ifa si ni ẹni ti yoo de ibẹ pẹlu Iyi, idunnu ati ẹyẹ ni yoo fi de ibẹ. Ifa ti mọ onitọun amọ awa ko tii le sọ gẹgẹ bii baba gbogbo wọn."" Oloye Fagbenle wa gba awọn to n du ipo aarẹ nimọran pe ki wọn fi suuru si nitori ẹbi kan soso ni gbogbo wa, ko sibi ta fẹ lọ mọ, a ti di ọmọ Naijiria. O ni o yẹ ki wọn jẹ ka fi ọpọlọ si, ka si fi ọpọlọ to o nitori ifa nikan ni ko mọ tara rẹ nikan. Fagbenle ni Ifa kii sọ pe ẹlẹsin kan ni oun ko le ba se nitori naa, ki wọn j ka fi ika to ba tọ simu, ka fi re imu, ta ba si fi ọrọ ẹsin ati ti ẹya bọ oselu, Najiria yoo dara."	https://www.bbc.com/yoruba/articles/c2j43m3y8pxo
sports	African Games: Àwọn akọni Nàìjíríà padà sílé pẹ̀lú àmì ẹ̀yẹ 121 láti Morocco	Awọn akọni to lọ ṣoju Naijiria ninu idije African Games ti orilẹ-ede Morocco gbalejo ẹ ti de pada sile pẹlu ariwa ayọ. Ilu Abuja to jẹ olu ilu Naijiria ni wọn kọkọ fabọ sí lalẹ ọjọ Aiku. Ipo keji lapapọ ni wọn gbe ninu ẹlẹekejila idije ilẹ Adulawọ ọhun ni Rabat ni Morocco. Ọgbẹni Sunday Dare, minista fun ọrọ awọn ọdọ ati ere idaraya atawọn eekan mii nijọba lo wa ni papakọ ofurufu Nnamdi Azikwe lati ki wọn kaabọ sile. Minista ere idaraya gboriyin fun awọn akọni yii fun gbigbe ogo Naijiria ga ni Morocco. O ṣeleri fun wọn pe oun maa mojuto ipese igbeaye irọrun sii fun wọn lasiko yii paapaa lasiko igbaradi de idije. Orilẹ-ede Egypt to gba idije naa kẹyin naa lo tun bori ni tọdun yii ni eyi ti Naijiria ti gbe ipo keji lapapọ. Egypt ni goolu mọkandinlọgọrun, fadaka mẹrindinlọgọrun ati baba mọkandinlaadọrin nigba ti Naijiria ni apapọ mọkanlelọgọfa. South Africa, Algeria ati Morocco to gbalejo idije naa ni wọn jọ fi jẹ marun un loke tente atẹ idije tọdun yii. Ọjọ kọkandinlogun si ọjọ kọkanlelọgbọn, oṣu kẹjọ ni idije naa waye. Orilẹ-ede Ghana lo maa gbalejo ti ọdun 2023.	https://www.bbc.com/yoruba/ere-idaraya-49548591
health	Omicron Nigeria COVID-19: Yàtọ̀ sí èèyàn mẹ́ta tó kọ́kọ́ kó Omicron, wo iye àwọn tó tún lùgbàdì àrùn náà báyìí	Ileesẹ to n gbodun ti itankalẹ àrùn ni Naijiria  NCDC ti fìdí rẹ múlẹ péé eeyan mẹta tun tí lugbadi ẹdá arun COVID-19 tuntun Omicron. Ninu atẹjade  ti wọn fi sita lọjọ Ìṣẹgun ni won ti so pe eyi ti mu kí apapọ èèyàn tó kọ eda  arun yi ni Naijiria di mẹfa. Gbogbo wọn ní ẹrí fi hàn pé wọn rinrinajo laipẹ yi lọ sí South Africa ninu oṣù Kọkànlá. Ẹda COVID-19 tuntun yi jẹ eleyi to n kan ọpọ lominu lagbaye nitori awọn onimọ sayensi sí n gbìyànjú lati mọ nipa rẹ. Ni ọjọ Aje ni ilẹ Gẹẹsi fi orúkọ Naijira kun awọn orilẹ-ede ti wọn gbegi dina lati ma ṣe wọ ilẹ wọn. Awọn ti ki ba ṣe ọmọ ilẹ Gẹẹsi to bá n bọlagi Naijiria ko ni le wọ ilẹ wọn. Wọn ni awọn gbé ìgbésẹ yi lati le daabo bo àwọn ọmọ orileede wọn nítorí wọn ti pe eeyan tó ko arun yi ni South Africa ko kere. Amọ igbesẹ yi ko dun mọ Naijiria ninu tawon alase si ṣàpèjúwe rẹ gegey bi idẹyẹsi ti ko ṣe deede. Awọn orilẹ-ede Áfríkà mẹwàá miran ni wọn ti gbegi dina pe kí wọn má ṣe rìnrìnajo sí ilẹ wọn yàtọ sí Naijiria nitori ẹda COVID-19 Omicron ti wọn s'awari ni South Africa. Naijiria ni orile-ede Afrika ti eeyan pọju nibe ti awọn eeyan ilẹ naa di fẹ wọ igba mílíọ̀nù. Ṣugbọn iye eeyan to wa ni akọsilẹ pe won ti ko arun COVID-19 ko ti kọja 215, 000 lati igba tí àjàkálẹ̀  yi bẹrẹ lọdun to kọja. Iye eeyan to ti gba abẹrẹ ajẹsara COVID-19 kere ni Naijiria. Awọn alaṣẹ so pe eyi ko sẹyìn bi araalu ṣe n tadi sẹyìn lati jade wa gba abẹrẹ náà.	https://www.bbc.com/yoruba/afrika-59566602
religion	IPOB: Abia ń gbóná jain lọ́wọ́, Kumiyi kò gbọdọ̀ wá ṣe ìpàdé gbàgede tó fẹ́ ṣe!	"Ẹgbẹ to n pe fun ominira ilẹ Biafra, IPOB ti ke si adari Ijọ Deeper Life Bible Church, WF Kumuyi pe ko ma wa ṣe ipade gbagede niluu Abia. Wọn gba Kumuyi ni imọran pe nitori agbegbe ila oorun Guusu ariwa Naijiria to gbona jainjain ni awọn ṣe gba ni imọran naa. Ninu atẹjade ti agbẹnusọ ikọ IPOB fi lede, Emma Powerful ni wọn ti sọ pe o ṣeeṣe ki awọn agbebọn ti ko si ẹni to mọ wọn lọ iwọde naa lati fi ṣọṣẹ, ti wọn yoo si dẹbi ru ikọ IPOB. IPOB rọ awọn adari ẹsin ati pasitọ lati gbadura fun opin si eto aabo to mẹhẹ ni Naijiria. Bakan naa ki wọn si beere fun idajọ ododo lori iṣekupani Deborah Yakubu, ti awọn kan dana sun lẹyin ti wọn sọ pe o sọ ọrọ odi si Muhammed, to fi mọ Leah Sharibu naa to wa ni ahamọ ikọ agbesunmọmi. ''A gba Pasitọ Kumuyi ti ijọ Deeper Life Bible Church ni imọran lati woye bi eto aabo ṣe ri ni iha Ila Oorun Naijiria bo ṣe fẹ wa ṣe iwaasu ita gbangba.'' ""Awọn to n pete pero apẹjọpọ yii gbọdọ ri pe iru nkan bẹẹ ko ṣẹlẹ nitori aabo."" ""Nitori naa ni a ṣe gba a nimọran pe ko ma si ipade kankan."" ""Iko IPOB ko ni gba ẹnikẹni laaye lati jẹ ki ẹmi awọn eniyan bọ lasiko ipade gbagede naa."" Bakan naa ni wọn kesi Kumuyi lati fi akoko yii gba adura fun opin si ija ati asọ to fi mọ iwa ọdaran ni agbegbe ọhun. Kí ló ṣẹ̀lẹ̀ tí Lizzy Anjorin ń wọ́ ìdí ìjọ Celestial tuurutu? Látilẹ̀ ni mo ti fẹ́ràn orin ìjọ Kérúbù àmọ́ ẹlẹ́sìn mùsùlùmí àti krìstẹ́nì ni mí - Qdot"	https://www.bbc.com/yoruba/media-61530712
politics	Àwọn onímọ̀ ọrọ̀ ajé bu ẹnu àtẹ́ lu àbá ìsúná 2023 tí Buhari gbé ka ìwájú àwọn aṣòfin	Ní àná ọjọ́ Ẹtì ọjọ́ Keje, oṣù Kẹwàá ọdún 2022 ní Ààrẹ Muhammadu Buhari tẹ pẹpẹ àbá ìsúná ọdún 2023 síwájú ilé ìgbìmọ̀ aṣòfin àpapọ̀. Àpapọ̀ owó ìsúná náà jẹ́ ogún tírílíọ̀nù àti bílíọ̀nù mọ́kànléláàdọ́ta náírà (₦20.51trn) èyí tó fi owó tó lé ní tírílíọ̀nù méjì náírà lé sí ìsúná ọdún 2022. Orí àádọ́rin dọ́là fún àgbá epo rọ̀bì kan àti pé tí a bá le pèsè mílíọ̀nù kan àti ẹgbẹ̀rún mọ́kàndínláàdọ́rin epo rọ̀bì fún títà ní wọ́n gbé àbá ìsúná náà lé lórí. Tírílíọ̀nù 11.9 náírà ni èròńgbà wí pé yóò jẹ́ owó tíi yóò wọlé fún ìjọba nínú owó tí wọ́n fẹ́ ná ọ̀hún pẹ̀lú ìrètí pé wọn yóò yá owó yòókù láti lè mú kí àbá ìsúná náà jẹ́ mímúṣẹ. Ìjọba ní tírílíọ̀nù mẹ́fa náírà ni àwọn yà sọ́tọ̀ láti fi san èlé orí owó tí wọ́n ya èyí tó ṣàfihàn pé ìpèníjà ńlá ń bọ̀ fún Nàìjíríà nídìí owó níná lọdún 2023. Àbá ìsúná ti wá ṣokùnfà awuyewuye láti ọ̀dọ̀ àwọn ọmọ Nàìjíríà pàápàá pẹ̀lú èròńgbà ìjọba láti tún yá owó láti fi kún àbá ìsúná náà. Adarí àpapọ̀ fún ẹgbẹ́ àwọn olókoòwò, ilé iṣẹ́, ìwakùsà àti ètò ọ̀gbìn Nàìjíríà, NACCIMA, Olusola Obadimu júwe àbá ìsúná 2023 ti Ààrẹ Buhari gbé síwájú ilé ìgbìmọ̀ aṣòfin bí i èyí tí kò ní àǹfàní tí yóò ṣe fún àwọn ọmọ orílẹ̀ èdè yìí. Obadimu ní ìjọba ń gbèrò láti yá ₦8.4trn tí wọn yóò sì tún fi ₦6.3trn san gbèsè padà nínú rẹ̀. Ó ní ìgbèsẹ́ yìí kò dára tó rárá nítorí ní ṣe ló dàbí pé ojú kan náà ni orílẹ̀ èdè yìí ti ń fò tí wọ́n sì ń bà síbẹ̀ bákan náà nítorí ìjọba kàn ń gba gbèsè láti fi san gbèsè ni. Ó fi kun pé gbogbo àbá ìsúná àtẹ̀yìnwá náà kò so èso rere fún àwọn ọmọ Nàìjíríà. Ó tẹ̀síwájú pé kókó ohun tí òun rí níbi àbá ìsúná náà kò kọjá ọ̀rọ̀ ètò ìdìbò tó fẹ́ wáyé ní ọdún tó ń bọ̀. Obadimu ní àsìkò ti tó fún ìjọba láti yé gbáralé owó epo rọ̀bì nìkan mọ́ kí wọ́n wá ọ̀nà láti máa fi pa owó láti ẹ̀ka mìíràn kí yíya owó láti fi ṣe àwọn àkànṣe iṣẹ́ lé dínkù jọjọ. Nínú ọ̀rọ̀ tirẹ̀, onímọ̀ nípa ọrọ̀ ajé kan tó tún ti fìgbà kan rí jẹ́ gíwá àgbà ilé ẹ̀kọ́ gíga fásitì ìlú Uyo, Ọ̀jọ̀gbọ́n Akpan Ekpo ní ohun tó léwú ni fún Nàìjíríà láti máa yá owó láti fi kún àbá ìsúná. Ekpo ní ọdọọdún ni gbèsè ọrùn Nàìjíríà ń pọ̀ sí bẹ́ẹ̀ náà sì ni iye tí wọ́n ma ma sàn láti fi dá gbèsè náà padà yóò máa pọ̀ si. Ó ní yíyá owó láti máa fi ṣe àwọn nǹkan pẹ́ pẹ̀ pẹ́ máa ṣe àkóbá ńlá fún orílẹ̀ èdè yìí àti pé ìfàsẹ́yìn ló ma mú bá orílẹ̀ èdè. Ọ̀jọ̀gbọ́n Hassan Oaikhenan ti ilé ẹ̀kọ́ gíga fásitì Benin ní tirẹ̀ ní ó ti fojú hàn pé àbá ìsúná 2023 kò ní ìwúlò kankan nítorí orí gbèsè ni ìjọba gbe lé látilẹ̀. Oaikhenan ní ìjọba kàn fẹ́ ṣe àmúṣẹ gbígbé àbá ìsúná kalẹ̀ láìsí ipa rere kankan tó ma mú bá àwọn ará ìlú. Aarẹ orilẹede Naijiria, Muhammadu Buhari ti ni ijọba oun gbaradi lati koju eto aabo to dẹnukọlẹ. Buhari sọ eyi nibi ayẹyẹ ikẹkọjade awọn ikọ omoogun 69th Regular Course Cadets tile ẹkọsẹ ologun Nigerian Defence Academy (NDA) ni ilu Kaduna. O kere tan, awọn ọmọogun to le ni igba lo kẹkọ jade, ti wọn si darapọ mọ ikọ ọmọogun orilẹede Naijiria. Ninu ọrọ rẹ, Aarẹ Buhari ni igbiyanju awọn agbesunmọmi ati awọn agbatẹru wọn ni lati ba gbogbo eto ti ijọba ti ṣe lati ri pe ọrọ̀ aje Naijiria ko dẹnukọlẹ jẹ. ‘’Bakan naa ni awọn agbesunmọmi naa tiraka lati ba eto ati ilana lati mu iwuri ba ikọ ọmọogun Naijiria jẹ.’’ Aarẹ ni wẹrẹ ti awọn de ijọba ni awọn ti gbe ilana kalẹ lati mu ibugbooro ba awọn ileeṣẹ ati ohun ini ijọba Naijiria. ‘’Eto irina to fi mọ oju irin, oju popo, ori omi to fi mo ofurufu ati atunto ẹka eto ina ọba’’ ‘’Bakan naa ni a tun mu atunto ba eto ile gbigbe, ipese omi ati eto ilera ni Naijiria. ‘’Amo iyalẹnu lo jẹ wi pe ibi ti awọn agbesunmọmi kọkọ ṣekọlu si ni awọn ileeṣẹ ijọba to yẹ ko mu  igbayegbadun ba awọn ọmọ Naijiria.’’ ‘’Akọkọ ni oju irin, oju pipo ati awọn ina ọba tuntun ti ijọba ṣe kaakiri Naijiria.’’ Buhari ni ki awọn eniyan ma gbagbe pe nigba ti wọn de iṣejọba, nise ni awọn agbesunmọmi n ju ado oloro si awọn ilu lakọlakọ amọ ọrọ ti yipada bayii. Bakan naa ni aarẹ Buhari ni oun yoo ri pe eto idibo ọdun 2023 lọ ni irọwọrọṣẹ lai si rogbodiyan ni agbegbe kankan. O tun fikun un pe oun yoo sa ipa oun lati ri pe ko si magomago ni idibo ọdun 2023 naa Aarẹ wa fi n da awọn eniyan loju wi pe opin yoo de ba igbesunmọmi ni gbogbo agbegbe lorilẹede Naijiria. Aarẹ Buhari wa kesi ileeṣẹ ọmọogun Naijiria lati mu iṣẹ wọn lọkunkundun ki wọn si da abo bo awọn ileeṣẹ ijọba lorilẹede Niajiria. Bakan naa ni aarẹ ṣalaye awọn agbekalẹ ijọba lati mu idagbasoke ba eto aabo kaakiri Naijiria, ati ibugbooro ba ẹka ileeṣẹ ọmọogun Naijiria.	https://www.bbc.com/yoruba/articles/c97jyy7x2gqo
politics	Rumuekpe Port Harcout explosion: Èèyàn 25 jóná níbi ọ̀pá epo tó fọ́	Ko din ni eeyan mẹẹdogun to jona kú nibi ibugbamu to waye ni ibudo ifọpo kan ti ijsba ko fọwọ si nipinlẹ Rivers. Awọn ileeṣẹ iroyin abẹle sọ pe awọn ọmọde wa lara awọn to ku. Bakan naa n i awọn ti iṣẹlẹ naa ṣoju wọn sọ pe ina bẹrẹ si ni jo lẹyin ri ọpa epo kan bu gbamu ni ibudo ifọpo ayederu naa to wa ni ilu Rumuekpe, nijọba ibilẹ Emohua, nipinlẹ Rivers. Ibugbamu akọkọ yii lo tun ran awọn ọpa epo miran to wa ni agbegbe ọhun, ti gbogbo si gbina. Ọpọlọpọ ile lo jona, ti awọn eeyan si farapa. Nkan to wọpọ ni agbegbe Niger Delta ni ki awọn ọdọ ma a wa epo bẹtiro ni awọn ibudo ti ko ba ofin mu, nipa fifọ ọpa eporọbi. Awọn alaṣẹ sọ pe o to ẹgbẹrun lọna ẹigba àgbá epo ni Naijiria n padanu lojoojumọ, nitori bi awọn kan ṣe n fọ ọpa epo.	https://www.bbc.com/yoruba/afrika-59035367
entertainment	Singer Barry Jhay: Wo ohun tó yẹ kí o mọ̀ nípa olórin tàkasúfé, Barry Jhay	"Wọn bi Oluwakayode Junior Balogun, ti ọpọ awọn ololufẹ rẹ mọ si Barry Jhay lọjọ kẹtala, oṣu Keji, ọdun 1993. Ilu Ibadan ni Barry Jhay ti wa, lati idile Alhaji Sikiru Ayinde Barrister, to jẹ ọkan pataki lara awọn gbajumọ ninu orin Fuji ati were nilẹ Yoruba ati kaakiri agbaye. Ọkan ninu orin baba rẹ lo kọ yii, afi bii pe Alayinde Barrister gangan lo n kọrin. Iya rẹ jẹ akọbi ọmọbinrin gbajugbaja olorin Naijiria, Ik Dairo torinaa ẹjẹ orin kikọ n ṣan ninu idile wọn ni bi aṣa Yoruba. Barry Jhay funrarẹ sọ ninu fidio kan to fi sita pe idile olorin meji tan yanyan loun ti jade. ""Ile orin meji mo ti jade wa, ile orin Fuji ati ile orin Juju. Iya mi ni akọbi ọmọbinrin gbajugbaja olorin I.K Dairo, eekan olorin naa si ni baba to bi mi"". Oluwakayode ni lati ọmọ ọdun meje loun ti bẹrẹ bo tilẹ jẹ pe oun ko kọkọ fẹ fi orin kikọ ṣe iṣẹ pẹlu bi oun ṣe ni ẹbun rẹ amọ lẹyin iku baba rẹ, ni oun mọ pe afi ki oun ṣaa bẹrẹ orin kikọ. Barry Jhay gbagbọ pe awọn orin kan ti oun n kọ kii ṣe oun gangan lo n kọ, latọdọ baba oun lo ti n wa. Ọpọlọpọ igba lo maa n ṣaaro baba rẹ to jẹ gbajugbaja agba ọjẹ olorin ọmọ Yoruba, oloogbe Alhaji Sikiru Ayinde Barrister. Ni 2018, Barry Jhay jawe olubori gẹgẹ bii akorin to ṣẹṣẹ jade lọdun naa ninu ami ẹyẹ City People. Bẹẹ naa ni wọn tun fa Barry Jhay kalẹ fun ami ẹyẹ ẹni ti irawọ rẹ tan ju lọdun naa lọhun. Lọdun to tẹle, Barry Jhay gba ami ẹyẹ gẹgẹ bii akọrin ti irawọ rẹ tan julọ nibi ami ẹyẹ Headies Award, iyẹn lọdun 2019. Lẹyin ti Barry Jhay bẹrẹ si n gba awọn ami ẹyẹ wọnyii lo bẹrẹ si n gbajumọ si, bẹẹ lawọn ololufẹ rẹ bẹrẹ si n pọ si. Bi awọn eeyan ṣe n fẹ tirẹ loju aye naa wọn n gba tirẹ lori ayelujara, koda, iye eeyan to n tẹle loju opo Instagram rẹ ku diẹ ko pe ẹgbẹrun lọna ẹgbẹta lasiko ti a n kọ iroyin yii lọwọ. Bakan naa ni ileeṣẹ Instagram tun fi ountẹ lu oju opo Barry Jhay gẹgẹ bii eyi to dantọ. Loju opo Instagram rẹ ọhun ni Barry Jhay ti kede pe oun jẹ ọka lara awọn to n gbe orin jade labẹ asia ileeṣẹ CashNation Entertainment. Gẹgẹ bii ohun to fi soju opo Instagtram rẹ ọhun, oun tun ni alaṣẹ ati oludari ileeṣẹ to n ṣe aṣọ, iyẹn, XVI-XII-X. Lọjọ Kẹjọ, oṣu Kẹta, ọdun 2021 ni iroyin kan gbode pe ọkan lara awọn oludari ileeṣẹ CashNation Entertainment naa, Kashy Godson dagbere faye lorilẹ-ede Ghana. Barry Jhay jẹ ọkan Pataki lara awọn olorin ti ileeṣẹ CashNation Entertainment n gbe jade ti irawọ rẹ si ti tan."	https://www.bbc.com/yoruba/56369882
politics	Afe Babalola 2023 Elections: Wo ìdí tí àgbà amòfin fI ní ọ̀nà àbáyọ n kí Nàìjíríà ṣètò ìjọba fìdíhẹẹ́ àti ìwé òfin tuntun	Agbaọjẹ amofin Oloye Afe Babalola ti sọ pe ki wọn yan ijọba fidihẹ ni kete ti aarẹ Buhari ba pari saa rẹ lori oye ni dun 2023. Babalola to fidi ọrọ yi mulẹ lasiko to n ba awọn akroyin sọrọ ni Ado Ekiti lọjọ Aje ni oṣu mẹfa ni ki wọn jẹ ki ijọba fidihẹ yi lo lori oye. Ki wa lo de ti o fi mu iru aba yi wa? Babalola ni eredi aba yi ni pe iwe ofin Naijiria to wa nilẹ bayi ko wa ni ibamu pẹlu igba taa wa yi. Awọn ijọba ologun Naijiria lo ṣeto iwe ofin yi fun araalu lọdun 1999 ti awọn ijoba to tẹle si ti n wa ọna lati igba naa lati mu iyipada ba iwe ofin yi. Ninu ero Babalola ''o yẹ ki wọn so iwe ofin 1999 rọ titi ti Naijiria yoo fi ni ''iwe ofin ti araalu'' eleyi ti yoo fi igbalaye fawọn atunṣe kọọkan. Akọkọ ohun ti Babalola ni iwe ofin yi ni lati ṣayipada rẹ ni igbalaaye ki awọn aṣofin maa ṣe iṣẹ mi kun iṣẹ aṣofin wọn. Eyi tunmọ si pe ki iṣẹ yi nikan ma jẹ nkan ti wọn gbaju mọ.Ni ṣoki, o fẹ ki o jẹ iṣẹ 'part-time' fun wọn bi aṣa awọn oloyinbo. Bakan naa Afe Babalola sọ pe aar ti kii ṣe apaṣẹ waa lo y kiiwe ofin yi faaye silẹ fun. Lori aba yi, Babalola sọ pe ki wọn yan awọn aarẹ to ti jẹ kọja sẹyin to ba wa laye sinu ijọba fidihẹ yi. Bẹẹ lo nikawọn igbakeji aarẹ,awọn minisita kọọkan ati awọn aṣoju ẹgbẹ to lorukọ ni Naijiria. Ninu awọn ẹgbẹ to da laba pe ki wọn wa ninu ijọba yi ni ẹgbẹ awọn onimọ iṣegun(NMA),ẹgbẹ awọn amofin,NBA, ti tawọn osiṣe NLC, akọroyin,NUJ,ti fasiti, ASUU ati awọn ẹgbẹ ajafẹtọmọniyan. O ni wọn ko gbọdo yan aṣoju kankan labẹ asia ẹgbẹ oṣelu kankan. Babalola sọ pe o ṣeni laanu pe iwe ofin ọdun 1999 ti awọn ologun gbe le Naijiria lọwọ ko bojumu. Bakan naa lo sọ pe iwe ofin yi ti sọ iṣ oṣelu di eleyi to mu wowo wa fawn eeyan ni Naijiria. Ninu ọrọ rẹ Babalola to jẹ oludasilẹ fasiti Afẹ Babalola ni idibo kankna to ba waye labẹ ofin eleyi to wa nilẹ yi ko le so eso olori rere kankan. O da laba pe  wọn gbọdọ seto iwe ofin tuntun eleyi ti ijọba fidihẹ yoo ṣamojuto rẹ ti yoo si ṣalaye ofin to de iru amuyẹ awọn to ba f du ipo ninu eto idibo. Lakotan, Afẹ Babalola ni nikni to ba fẹ jẹ ipo aarẹ ko gbọdọ kọja ọgọta ọdun ti iru ẹni naa si gbọdọ ni iwe ẹri fasiti.	https://www.bbc.com/yoruba/afrika-61146744
health	Kàyéfì! Orílẹ̀èdè Nàìjíríà ló lùgbàdì  àìsàn Ìbà jù lágbàyé - Àjò WHO	Ajọ eto ilera lagbaye WHO ti kede orilẹede Naijria gẹgẹ bii orilẹede ti ọpọ awọn eeyan ti lugbadi aisan iba ju lagbaye pẹlu orilẹede Democratic of Congo. WHO, ninu atẹjade rẹ to fi lede nipa aisan iba fun ọdun 2021, ni Naijiria ati Congo ni aisan iba naa ti ba awọn eeyan finra ju lagbaye. Atẹjade naa ni Naijiria ni ida Mọkanlelọgbọn eeyan lagbaye ti wọn ku nipa sẹ aisan iba, DRC ni ida mẹtala (13) lagbaye, ti awọn orilẹ-ede meji miiran ti o tẹle e lẹyin Niger Republic ni ida mẹrin (4) ati Tanzania, ida Mẹrin ninu ida Ọgọrun. Nigba to boju wo ipa  ti aisan COVID-19 ko lagbaye lọdun 2021, ajo naa sọ pe iye awọn ti aisan iba ti wọn ni pọ ju bo ṣe yẹ lọ. Ninu akọsilẹ miiran, awọn to lugbadi aisan iba jẹ miliọnu  mẹtadinlaadọtalenigba ti awọn to baa lọ si le ni ẹgbẹrun Mẹsan lọdun 2021. Eyi ṣafihan ilọsoke ninu awọn to lugbadi aisan iba ti o jẹ miliọnu meji ti idinku  si ba awọn ti wọn ba aisan naa lọ nigbati aisan COVID-19 bẹrẹ  ni ọdun 2021 sì Millionu Mẹfa. Ninu abọ iwadii ti ajọ ọhun, ida Mẹrindinlọgọrun lo pade iku nipasẹ aisan iba ninu orilẹede mọkandinlọgbọn kari aye. Awọn orilẹede mẹrin ni o ko  idaji gbogbo awọn tiku pa nipasẹ aisan iba ni agbaye  lọdun 2021: Nigeria (31%), Democratic Republic of Congo (13%), Niger (4%), ati United Republic of Tanzania (4%).  ” \n\nAjo WHO lọdun 2021, pin awọn apo to ni ogun Ẹfon lara  laarin ọdun yii eleyi ti o to miliọnu Mejidinlaadoje niye.	https://www.bbc.com/yoruba/articles/c0x765vj643o
politics	Fayose, Reno Omokri vs Aisha Buhari: Olùdíje ààrẹ tó bá jẹ́ ìpè Iftar Aisha Buhari kò tó ọkùnrin, ẹ má ṣé dìbò fún un	Ojumọ kan ọrọ kan, eleyi taa ri gbọ nilẹ oni to mọ ni Naijiria ni bawọn araalu ṣe n fesi pada fun iyawo aarẹ Aisha Buhari. Eleyi ko si ṣẹyin bo ṣe f'iwe pe awọn oludije ipo aarẹ labẹ asia ẹgbẹ oṣelu jakejado Naijiria lati wa jẹ Iftar lọdọ rẹ. Agbaọjẹ oloṣelu to fi igba kan jẹ Gomina ipinlẹ Ekiti, Ayo Fayose wa lara awọn to n dije du ipo aarẹ. O si ti fesi si iyawo aarẹ lori ipe rẹ. Ninu ifọrọwanilẹnuwo ileeṣẹ BBC Yoruba pẹlu agbẹnusọ Fayose, Lere Olayinka, o ni ''Fayose kii ba eeyan jẹ ijẹkujẹ'' Ẹ wo ọ̀pọ̀ ìgbà tí àwọn òṣèré fíìmù Yorùbá ti gbé àwọn olólùfẹ́ wọn ní ‘handicap' Olayinka sọ pe to ba ṣe pe iyawo aarẹ nifẹ awọn mẹkunnu ni, ko ni fiwe pe awọn to jẹun kanu lati tun wa jẹ ounjẹ iṣinu lọdọ rẹ. ''Ṣe ti iyawo aarẹ ba fẹ ni ki eeyan wa j iṣinu ṣe awọn to ni owo lati ra fọọmu ogoji miliọnu Naira lati dije dupo aarẹ lo yẹ ko kesi?'' ''Ṣe o fẹ sọ wipe oun ko ri awọn ọmọ alaini to pọ ni Naijiria lati fun ni ounjẹ lasiko awẹ ni? Ni ti Fayose, kii ba wọn j ijẹkujẹ rara ati rara'' Ounjẹ Iftar yi jẹ ounjẹ iṣinu tawọn musulumi ma fi n tunu awẹ ti ọpọ a si maa pe ọrẹ tabi alabaṣepọ lati wa tunu awẹ lọdọ wọn. Ninu awọn to bẹrẹ si ni wọ iyawo aarẹ lori ipe rẹ yi  yatọ si Fayose to jẹ oludije ipo aarẹ ni Reno Omokri to ni ẹnikẹni to ba lọ sibẹ kii ṣe ọkunrin. Tori naa o ni ''ki awọn ọmọ Naijiria ma ṣe dibo fun iru ni bẹ.'' Bakan naa ni Reno Omokri sọ pe oun jẹri oludije kan, iyẹn Atiku Abubakar pe ko ni bawọn kopa ninu apejẹ yi. Loju opo rẹ ni Reno Omokri ti sọ ọrọ yi ṣugbọn oun nikan kọ ni ero rẹ ri bayi lori ipe iyawo aarẹ Aisha Buhari. Baa ba bọ si oju opo Twitter fapẹrẹ, niṣe lawọn eeyan bọ sibẹ ti wọn si n ferongba wọn han lori ọrọ Aisha Buhari yi. Ibi ti wọn ti kọkọ bẹrẹ fakinfa ni iru ọrọ to wa ninu iwe iwe ipe ti iyawo aarẹ fi ranṣẹ paapa wi pe kawọn to n bọ ma ṣe mu foonu wọn lọwọ. Lori boya iyawo aarẹ paṣẹ pe ki awọn eeyan wa ni tabi o fi tọwọtọwọ pe awọn oludije yi, aroye bẹ silẹ ni pẹrẹwu. Ileesẹ BBC Yoruba gbiyanju lati ba awọn agbodegba iyawo aarẹ ni paapa Aliyu Abdullahi to jẹ oluranlọwọ si yawo aar lori ọrọ iroyin sọrọ ṣugbọn pabo lo ja si. Ohun ta fẹẹ beere lọwọ wọn ni pe ki gaan lo mu ki iyawo aarẹ sọ pe ki awọn oludije ipo aarẹ wa jẹ Iftar to si ni ki wọn ma ṣe mu foonu wọn lọwọ. Bi iyawo aarẹ ba gbalejo awọn taa n wi yi, ohun ti yoo tunmọ si ni pe iru oludije bi igbakeji aarẹ Yemi Osinbajo, Asiwaju Bola Tinubu, Bukola Saraki, Rotimi Amaechi,Peter Obi, ati awọn mi yoo wa sibẹ. Ṣaaju ipe si awọn oludije yi, iyawo aarẹ ti pe awọn iyawo olori ileeṣẹ ọmọ ogun Naijiria ati awọn obinrin to jẹ ọmọ ile aṣofin Naijiria. Koda o tun pe awọn Minisita obinrin kọọkan naa si apejẹ ounjẹ Iftar ni ile ijọba Naijiria Aso Rock.	https://www.bbc.com/yoruba/afrika-61186376
health	Covid-19 cure: ìjọba àpapọ̀ ké pe àwọn oníṣègùn ìbílẹ̀ láti wá oògùn Coronavirus	Ijọba apapọ ti kepe awọn oniṣegun ibilẹ lati ṣe awari oogun ajakalẹ arun coronavirus to n ṣọṣẹ lorilẹede Naijiria. Minisita abẹle fun eto ilera ni Naijiria, Dokita Olorunnimbe Mamora lo sọrọ yii nibi ayẹyẹ ayajọ oogun ibilẹ to waye niluu Abuja. Minisita ni ọrọ ajakalẹ arun coronavirus ti de ibi ti awọn oniṣegun ibilẹ ni lati da si ọrọ ati wa oogun si arun naa lọna ti ibilẹ. Dokita Mamora ṣalaye pe ijọba ti sọ fun ajọ NIPRD to n ri si pipoogun ati NAFDAC lati wa oogun covid-19 lati Naijiria. Ọrọ yii jade lẹyin ti adari ajọ alaanu Bill & Melinda Gates Foundation (BMGF), Dokita Mark Suzman, ṣe bu ẹnu atẹ lu aidọgba to wa ninu pinpin abẹrẹ ajẹsara laarin awọn orilẹede to lowo atawọn ti ko rọwọ họri. Dokita Suzman ni iru nkan bayii ko boju mu, ati pe o le ṣakoba fun ọrọ aje fun igba pipẹ. O ṣalaye pe bi ida ọgọrin ninu abẹrẹ ninu abẹrẹ ajẹsara covid-19 ti wọn n pin lagbaaye bayii lo n lọ si awọn orilẹede to lowo nigba ti ida kan ṣoṣo n lọ sawọn orilẹede ti ko rọwọ họri. Dokita Suzman pe fun imugbooro pinpin abẹrẹ ajẹsara papaa julọ nilẹ Afirika nibi ti wọn ti n ri abẹrẹ perete gba. Suzman ni ajọ alaanu BMGF atawọn ijọba orilẹ-ede agbaye kan lo da COVAX bi ọdun kan sẹyin lati fi le pin abẹrẹ covid-19 kaakiri gbogbo orilẹede agbaye. Amọ, o ni ọrọ ko ri bẹ mọ lẹyin tawọn orilẹ-ede to lowo n ko abẹrẹ naa pamọ ti wọn ko si jẹ ko kari. Dokita Suzman sọ pe o yẹ ki ajọ iṣọkan agbaye jiroro ninu ipade wọn lori bi wọn ṣe maa gbe owo kalẹ lati fi ṣe iranwọ fun pinpin abẹrẹ covid-19 kari aye.	https://www.bbc.com/yoruba/afrika-58567856
politics	2023 Presidential Election: Ajulo ní ó ti ń rúgbó bọ̀ láàrin Tinubu àti Osinbajo, àwọn àgbà Yorùbá kò gbọdọ̀ wòran	"Yoruba ni agba kii wa lọja, ki ori ọmọ tuntun wọ nitori bi aye ba toju agba bajẹ, a jẹ pe aimọ iwa hu wọn ni. Eyi lo mu ki agbà ọ̀jẹ̀ agbẹjọ́rò kan, Dókítà Kayode Ajulo, ti ké sí awọn agbaagba nilẹ Yoruba lati dide yanju aawọ si ọrọ oselu lẹkun iwọ oorun guusu Naijiria. Ajulo wa ke si Ààrẹ àná lórílẹ̀ èdè Nàìjíríà, Olusegun Obasanjo, Ọọ̀ni ilé Ifẹ̀, Ọba Adeyeye Ogunwusi ati Awujalẹ ti Ìjẹ̀bú, Ọba Sikiru Adetona. Bakan naa lo tun n ke si Alake ti Ẹgba Ọba Adedotun Aremu Gbadebo, Aare Ona Kakanfo fun ilẹ Yoruba, Iba Gani Adams ati alagba Ayo Adebanjo ti Afenifere. Kayode Ajulo tun nahun ke si àwọn àgbààgbà ilẹ̀ Yorùbá mìíràn sugba ara wọn fi wa ojutu si aawọ oselu naa. Ki lo de ti Ajulo fi n ke sawọn agbaagba Yoruba? Pataki ohun ti Ajulo n pe awọn agbaagba yii fun ni láti tètè paná rògbòdìyàn tó fẹ́ máa ṣúyọ lágbo òṣèlú láàárín Adarí àpapọ̀ fẹgbẹ́ òṣèlú APC, Bola Ahmed Tinubu àti igbákejì Ààrẹ orílẹ̀ èdè yìí, Yemi Osinbajo. Ajulo ní àwọn àgbààgbà ilẹ̀ Yorùbá gbọ́dọ̀ pe àpérò ńlá níbi tí gbogbo àwọn adarí ilẹ̀ Yorùbá, tó fi mọ́ àwọn gómìnà tó wà lórí ipò àti àwọn tó ti fi ipò sílẹ̀. O ni ti wọn ko ba pe ipade ajọ nla to nironu nilẹ Yoruba lori eto oselu, afaimọ kí ẹkùn Yorùbá mase rí ọwọ́ mú níbi ètò ìdìbò gbogbogboò ọdún 2023. Nínú àtẹ̀jáde kan tí Ajulo fi síta ló ti wòye awuyewuye tó ń wáyé láàárín alátìlẹyìn Tinubu àti Osinbajo léyìí tó ní ó le ṣe ìdíwọ́ fún kí ilẹ̀ Yorùbá pèsè Ààrẹ lọ́dún 2023. ""Yóò jẹ́ àdánù ńlá kí ẹkùn Gúúsù Ìwọ̀ Oòrùn pàdánù ipò láti mú àtúntò bá orílẹ̀ èdè Nàìjíríà."" ""Ohun tí ó fóju hàn ni pé kò sí ááwọ̀ láàárín Tinubu àti Osinbajo ṣùgbọ́n àwọn alátìlẹyìn wọn ti ń ju òkò ọ̀rọ̀ lu ara wọn."" Adarí àgbà fún àjọ àgùnbánirọ̀ ní orílẹ̀ èdè Nàìjíríà (NYSC), ọ̀gágun Shuaibu Ibrahim ti sọ lọ́jọ́ Ẹtì pé ipa àwọn àgùnbánirọ̀ sí ìṣọ̀kan àti ètò ọrọ̀ ajé orílẹ̀ èdè yìí kò ṣé fọwọ́ rọ́ sẹ́yìn rárá. Shuaibu ní Ìpínlẹ̀ Kaduna sọ pé láìsí àwọn àgùnbánirọ̀ ìkúrẹtẹ̀ kò bá ti bá ètò ẹ̀kọ́ àti ìlera. Nígbà tó ń bá àwọn akọ̀ròyìn sọ̀rọ̀ níbi ìfilọ́lẹ̀ ètò ìtẹ̀wé àjọ náà, tó sì ké pe awon ọmọ orílẹ̀ èdè Nàìjíríà láti ṣàtìlẹyìn fún àjọ náà kí ìdí tí wọ́n fi ṣe ìdásílẹ rẹ̀ ba a lè jẹ́ àmúṣe. Bákan náà lọ pé fún àtìlẹyìn NYSC Trust Fund lójúnà à ti lè máa fún àwọn àgùnbánirọ̀ ní owó tí wọ́n yóò máa fi bẹ̀rẹ̀ okoòwò ní kété tí wọ́n bá ti parí sísin ilẹ̀ baba wọn tán. Awọn iṣẹ wo ni Agunbanirọ n ṣe ni Naijiria bayii? Shuahibu tẹ̀síwájú pé onírúurú okoòwò ni àjọ NYSC ti dágbálé bíi ilé iṣẹ́ aṣọ, ilé iṣẹ́ omi àti ilé ìtẹ̀wé, tó sì ní gbogbo owó tí àwọn bá ń rí níbẹ̀ ni wọn yóò máa kó sí àpò ijoba. Shuahibu fi kun un pé èròńgbà àwọn ni láti ní ẹ̀ka kọ̀ọ̀kan ni gbogbo ẹkùn mẹ́fà orílẹ̀ èdè Nàìjíríà lójúnà à ti rí pé àwọn àgùnbánirọ̀ ń kọ́ iṣẹ́ ọwọ́ lásìkò tí wọ́n bá ń sin ilẹ̀ baba wọn."	https://www.bbc.com/yoruba/afrika-60101433
politics	2020 Budget Defence: Buhari láwọn mínísítà kò gbọdọ̀ rìnrìn àjò lọ sí ilẹ̀ òkèrè	Aarẹ Muhammadu Buhari f'ofin de awọn minisita atawọn oṣiṣẹ ijọba miiran ti wọn n ṣiṣẹ pẹlu ileeṣẹ aarẹ lati rinrin ajo lọ si oke okun. Ọfiisi akọwe ijọba apapọ lo fi ọrọ yii lede lọjọ Ẹti, bakan naa lọrọ naa wa loju opo Twitter ileeṣẹ Aarẹ. Igbesẹ yii nijọba gbe lati fun awọn minisita lanfaani lati ṣiṣẹ pọ pẹlu ile aṣofin agba lori eto isuna ọdun 2020 fun orilẹede Naijiria. Eyi tumọ si pe awọn minisita yoo lanfaani lati maa rinrinajo pada silẹ okere lẹyin ti Aarẹ Buhari ba ti gbe eto iṣuna lọ siwaju ile aṣofin tan, ti wọn si gba a wọle. Ọjọ Iṣẹgun ni Aaarẹ gbe aba iṣuna to le ni tiriliọnu mẹwaa lọ siwaju ile aṣofin agba l'Abuja. Aarẹ Buhari ti sọ tẹlẹ pe oun fẹ ki orilẹede Naijiria bẹrẹ si lo eto isuna ti yoo bẹrẹ ni oṣu kinni, ti yoo si pari ni oṣu kejila. Ẹwẹ, adari ile aṣofin agba l'Abuja, Ahmed Lawan sọ pe awọn aṣofin yoo gbiyanju agbara wọn lati ri i pe awọn ṣiṣẹ pọ pẹlu Aarẹ Buhari lori aba eto isuna to gbe wa siwaju ile. Lawan ṣalaye pe ile ti ya oṣu kẹwaa yii sọtọ fun ẹlẹkajẹka ileeṣẹ ijọba lati wa sọ nipa eto isuna wọn ki o le ya kiakia.	https://www.bbc.com/yoruba/afrika-50017941
sports	Afcon 2022: Àwọn agbábọ́ọ̀lù mẹ́ẹ̀dọ́gbọ̀n tí balẹ̀ sí ibùdó ìgbáradì ẹgbẹ́ agbábọ́ọ̀lù Super Eagles	Ahmed Musa, Odion Ighalo, Kelechi Iheanacho wà lára àwọn agbábọ́ọ̀lù mẹ́ẹ̀dọ́gbọ̀n lo tí balẹ̀ sí ibùdó ìgbáradì ẹgbẹ́ agbábọ́ọ̀lù Super Eagles ni ìgbáradì fún ìdíje ife ẹ̀yẹ Africa Cup of Nations (AFCON). Àwọn agbábọ́ọ̀lù mẹ́ẹ̀dọ́gbọ̀n lo tí balẹ̀ sí ibùdó ìgbáradì ẹgbẹ́ agbábọ́ọ̀lù Super Eagles ni ìgbáradì fún ìdíje ife ẹ̀yẹ Africa Cup of Nations (AFCON). Ìdíje AFCON yóò wáyé fun oṣù bẹ̀rẹ̀ ní ọjọ́ Àìkú, ọjọ́ kẹsàn-án, oṣù Ṣẹẹrẹ títí di ọjọ́ kẹfà, oṣù Èrélé, ọdún 2022 ní orílẹ̀ èdè Cameroon. Ìròyìn fi yé wa pé àwọn agbábọ́ọ̀lù mẹ́ẹ̀dọ́gbọ̀n lo tí balẹ̀ sí ibùdó ìgbáradì nínú àwọn méjìdínlọ́gbọ̀n tí akọ́nimọ̀ọ́gbá fìdíẹ́ fún ikọ̀ Super Eagles, Augustine Eguavoen ráńṣẹ́ sí láti kópa nínú ìdíje náà. Ní ọjọ́ Ọjọ́rú tó ń bọ̀ yìí ni ikọ̀ Super Eagles yóò fi orílẹ̀ èdè Nàíjíríà sílẹ̀ lọ sí orílẹ̀ èdè Cameroon. Ẹwẹ̀, ọ̀pọ̀ àwọn agbábọ́ọ̀lù ikọ̀ Super Eagles láti ilẹ̀ òkèerè ló ṣì ń wọ ibùdó ìgbáradì lásìkò tí à ń kó ìròyìn yìí jọ. Èyí ló ń wáyé lẹ́yìn oṣù kan tí àjọ NFF ti fi orúkọ àwọn agbábọ́ọ̀lù tí wọ́n ráńṣẹ́ sí léde. Bákan náà, àwọn agbábọ́ọ̀lù mìíràn ń fi ibùdó ìgbáradì sílẹ̀ látaàrí ìfarapa àti àìsàn. Gẹ́gẹ́ bí àlàyé àjọ Confederation of African Football (CAF), rẹfirí mẹ́rìnlélógún àti igbákejì rẹfirí mọ́kànlélọ́gbọ̀n láti orílẹ̀ èdè mẹ́rìndínlógójì ni yóò kópa nínú ìdíje náà. Orílẹ̀ èdè Nàíjíríà, Egypt , Sudan àti Guinea Bissau tó ń ṣẹ̀ṣẹ̀ fún ìgbà àkọ́kọ́ ló wà nínú gúrùupù kan náà. Awon ti wọn pee ree ati orukọ ẹgbẹ agbabọọlu ti wọn n gba bọọlu fun ki Naijiria to ranṣẹ si wọn: Adilemu: Francis Uzoho (AC Omonia, Cyprus) John Noble (Enyimba FC) Daniel Akpeyi (Kaizer Chiefs, South Africa) Maduka Okoye (Sparta Rotterdam, The Netherlands) Atamatase: Ahmed Musa (Fatih Karagumruk, Turkey) Henry Onyekuru (Olympiacos FC, Greece) Moses Simon (FC Nantes, France) Sadiq Umar (UD Almeria, Spain) Taiwo Awoniyi (Union Berlin, Germany) Alex Iwobi (Everton FC, England) Peter Olayinka (SK Slavia Praha, Czech Republic) Kelechi Iheanacho (Leicester City, England) Awọn Agbbọọlu laarin lori Papa Frank Onyeka (Brentford FC, England) Wilfred Ndidi (Leicester City, England) Chidera Ejuke (CSKA Moscow, Russia) Kelechi Nwakali (SD Huesca, Spain) Awọn Agbabọọlu to n di ẹyin ile mu: Chidozie Awaziem (Alanyaspor FC, Turkey) Kenneth Omeruo (CD Leganes, Spain) Oluwasemilogo Ajayi (West Bromwich Albion, England) William Ekong (Watford FC, England) Olaoluwa Aina (Torino FC, Italy) Zaidu Sanusi (FC Porto, Portugal) Olisa Ndah (Orlando Pirates, South Africa) Awon miran ti wọn tun pe ni: Jamilu Collins (SC Padeborn 07, Germany) Tyrone Ebuehi (Venezia FC, Italy) Joseph Ayodele-Aribo (Glasgow Rangers, Scotland) Samuel Chukwueze (Villarreal FC, Spain) Odion Jude Ighalo (Al-Shabab Riyadh, Saudi Arabia)	https://www.bbc.com/yoruba/afrika-59872343
politics	Fòpin sí ìjíròrò tí ò ń bá Kwankwaso ṣe – Àwọn alátìlẹyìn Peter Obi kìí nílọ̀	Ẹgbẹ́ àwọn alátìlẹyìn ẹgbẹ́ òṣèlú Labour Party àti olùdíje sípò Ààrẹ ẹgbẹ́ náà, Peter Obi ti rọ̀ ọ́ láti ṣe ìdádúró gbogbo ìjíròrò tó ń lọ láti darapọ̀ mọ́ ẹgbẹ́ òṣèlú New Nigerian Peoples Party, NNPP. Àrọwà yìí kò ṣẹ̀yìn ọ̀rọ̀ tí Kwankwaso sọ wí pé òun kò lè ṣe igbákejì Peter Obi láéláé tí àwọn bá gbà láti darapọ̀. Bákan náà ni abẹ́ṣinkáwọ́ Kwankwaso, Buba Galadima nígbà tí òun náà ń sọ̀rọ̀ lórí ètò ilé iṣẹ́ amóhùnmáwòrán Arise ní ẹgbẹ́ iṣu kọ́ ni iyán tí a bá ń sọ̀rọ̀ Kwankwaso àti Obi nínú ọ̀rọ̀ òṣèlú. Galadima ní kò ṣeéṣe kí Kwankwaso ṣe igbákejì fún Peter Obi nítorí Peter Obi ṣẹ̀ṣẹ̀ ní àwọn alátìlẹyìn ni àmọ́ Kwankwaso ti ń kó àwọn ènìyàn jọ láti ọgbọ̀n ọdún sẹ́yìn. Àmọ́ nínú àtẹ̀jáde kan tí agbẹnusọ, ẹgbẹ́ àwọn alátìlẹyìn Peter Obi tí wọ́n pe ara wọn ní “Peter Obi Support Network” Onwuasoanya Jones ní kí Peter Obi àti Labour Party fi òpin sí gbogbo ohun tí wọ́n ń bá Kwankwaso jíròrò lé lórí. Jones ní ó ti hàn wí pé ìbáṣepọ̀ àwọn olùdíje Obi àti Kwankwaso kò le rọgbọ. Ó ní àwọn ọ̀rọ̀ tí Kwankwaso sọ lórí amóhùnmáwòrán fi hàn wí pé ọ̀rọ̀ ẹ̀yà ka lára ju mímú ìgbà ọ̀tun bá orílẹ̀ èdè Nàìjíríà lọ. Ó fi kun wí pé yàtọ̀ sí Kwankwaso fúnra rẹ̀, ó ní gbogbo àwọn abẹ́ṣinkáwọ́ Kwankwaso nínú ẹgbẹ́ òṣèlú NNPP tí ń jẹ́ kó yé àwọn ọmọ Nàìjíríà wí pé gbogbo àwọn àyípadà ọ̀tun tí wọ́n ń pa oùngbẹ rẹ̀ kò kan àwọn. Jones tẹ̀síwájú wí pé àwọn Kwankwaso àti àwọn alátìlẹyìn rẹ̀ kò ṣetán láti ṣe agbátẹrù tàbí kópa nínú ètò òṣèlú tí yóò sọ Nàìjíríà di ibùgbé tó ṣe é gbé fún tẹrú tọmọ ní ọdún 2023. Ó ṣàlàyé pé ó ti hàn gbangba gbàǹgbà pé ohun tó ń mú Peter Obi gbégbé ìbò láti di Ààrẹ Nàìjíríà kọ́ ló ń mú Kwankwaso díje àti pé ìmọ wọn lórí Nàìjíríà kò jọ ara wọn rárá. Olùdíje sípò Ààrẹ lábẹ́ ẹgbẹ́ òṣèlú New Nigeria People’s Party , Rabiu Kwankwaso ti ní òun kò le gbà láti ṣe igbákejì sípò Ààrẹ fún olùdíje kankan. Kwankwaso ní ẹgbẹ́ òṣèlú NNPP ń lọ sí oko ìparun nìyẹn tí òun bá fi lè ṣe bẹ́ẹ̀. Gómìnà tẹ́lẹ̀ rí ní ìpínlẹ̀ Kano ọ̀hún tó bá àwọn akọ̀ròyìn sọ̀rọ̀ ní ìpínlẹ̀ Gombe níbi tó ti lọ ṣèpàdé pẹ̀lú àwọn aláṣẹ ẹgbẹ́ tí wọ́n ṣẹ̀ṣẹ̀ yàn sípò ní ìpínlẹ̀ náà. Ó ní gbogbo ìwọ̀nba òkìkí tí ẹgbẹ́ òṣèlú NNPP ní ni yóò wọ òòkùn tí òun bá gbà láti ṣe igbákejì ààrẹ fún ẹnikẹ́ni. Ó ní lóòótọ́ ní ẹgbẹ́ òun àti ẹgbẹ́ òṣèlú Labour Party ti jọ ń jíròrò lórí bí àwọn yóò ṣe darapọ̀ àmọ́ ohun tó ń fa ìfàsẹ́yìn ni ọ̀rọ̀ ta ni yóò ṣe ààrẹ?, ta ni yóò ṣe igbákejì? Kwankwaso fi kun pé gbogbo ohun tí àwọn ti dìjọ ń sọ pẹ̀lú ẹgbẹ́ òṣèlú Labour Party ló ń bọ́ sì déédé àyàfi ọ̀rọ̀ ẹni tí yóò gbé àsíá ẹgbẹ́ dání bí olùdíje sípò ààrẹ. Ó fi kun pé èyí ló fàá tí àwọn aláṣẹ ẹgbẹ́ fi ń rò ó wí pé kí àwọn tẹ̀lé àwọn ìlànà kan bí i wíwo ọjọ́ orí, ipò tí àwọn ti dìmú tẹ́lẹ̀, bí àwọn ṣe ṣiṣẹ́ sí ní ọ́fíìsì àti bẹ́ẹ̀ bẹ́ẹ̀ lọ. “Àwọn ènìyàn inú ẹgbẹ́ òṣèlú Labour Party kò ní fẹ́ gbà bẹ́ẹ̀ nítorí wọ́n gbàgbọ́ wí pé ẹkùn gúúsù ló yẹ kí Ààrẹ Nàìjíríà ti wá’. “Tí mo bá sì gbà láti ṣe igbákejì ààrẹ, ẹgbẹ́ òṣèlú NNPP ma fọ́ pátápátá nítorí ohun tí a ti gbìn kalẹ̀ láti ọgbọ̀n ọdún sẹ́yìn ni ẹgbẹ́ náà ṣì dúró lé lórí báyìí.”	https://www.bbc.com/yoruba/articles/c89858l02zno
health	Menstrual cycle and Covid vaccine: Ṣé ǹkan oṣù yín ń dà hìì hìì lẹ́yìn tẹ́ẹ gba aabẹ́rẹ́ àjẹsára Covid-19?	"Too ba lọ fun ayẹwo tabi lati gba abẹrẹ ajẹsara Covid-19, o ṣeeṣe ki wọn kilọ fun ọ nipa atubọtan rẹ bii iba, ori fifọ, apa kikan ni fun bii ọjọ kan si meji lẹyin gbigba abẹrẹ naa. Ki iyatọ de ba nkan oṣu obinrin ko lee si lori iwe ti wọn kọ awọn nkan wọnyi si. Amọ awọn obinrin kaakiri ti bẹrẹ si ni beere pe ṣe ki nkan oṣu maa wa ṣaaju ọjọ rẹ tabi ko maa da wii wii tabi ko maa dun eeyan lee jẹ ara nkan to le ṣe eeyan to ba gba abẹrẹ naa amọ ti wọn ko fi faraye gbọ. Dokita Kate Clancy to jẹ onimọ iṣegun oyinbo nipa ayika ọmọniyan fi soju opo twitter rẹ pe oun ni iriri nkan oṣu to n da pupọ pupọ lẹyin ti oun gba abẹrẹ ajẹsara Moderna vaccine. Lo ba pawọpọ pẹlu akẹgbẹ rẹ, Dokita Katharine Lee  lati ṣe agbekalẹ ayẹwo kaakiri lati ni akọsilẹ iriri awọn eeyan to gba abẹrẹ ajẹsara Covid-19. Amọ, Dokita Victoria Male to jẹ onimọ nipa ibimọ ni Imperial College ni London sọ nipa iwoye rẹ lara awọn obinrin kan. O ni pe awọn obinrin kan to ti kọja asiko ọmọ bibi atawọn mii ti wa sọ fun awọn pe awọn mii to n lo ogun lati ma ri nkan oṣu wọn mọ lo ni awọn n da ẹjẹ bayii. Ọpọ awọn onibalopọ akọsakọ atawọn obinrin to ti kọja asiko nkan oṣu lo ti wa n sọ pe awọn n ri ẹj lẹyin gbigba abẹrẹ ajẹsara. Bo tilẹ jẹ pr ko tii si aridaju rẹ, awọn idi to pọ wa pe o ṣee ṣe ki abẹrẹ naa maa mu iyatọ ba nkan oṣu obinrin ṣugbọn eyi kii ṣe ohun to yẹ ko da iporuru ọka  silẹ. Awọn onimọ ipa ibimọ lo sọ bẹẹ. Itẹlẹ inu ile ọmọ obinrin jẹ́ pataki, lẹyin ti eeyan ba si ti gba abẹrẹ ajẹsara tan, ọpọlọpọ kẹmika ni yoo ranṣẹ sinu ara to si ni agbara lati ṣakoba fun sẹẹli to n yi kiri ara. Eyi lee mu ki itẹlẹ inu ile ọmọ yọ ti yoo si di ẹjẹ to n da. Amọ awọn onimọ ti ni ko ni nkankan ṣe pẹlu ki oyun walẹ. Lasiko iloyun, oniruuru ilana lo n ṣetọju inu ile ọmọ koda to fimọ wiwa nib olubi ọmọ eyii tii ṣe nkan to so ọmọ pọ mọ ẹjẹ to n wa latara iya. Ko si tun si aridaju gidi kan to fihan pe gbigba abẹrẹ ajẹsara ko lee mu oyun walẹ. Awọn onimọ ni awọn oloyun lee gba abẹrẹ ajẹsara Covid-19. Dokita Male ni ""ọpọlọpọ ẹri ati aridaju"" lo wa to fihan pe kii ṣakoba fun ati ri ọmọ bi. Ninu iwe ti Dokita Male atawọn to ku rẹ sọ pe o ṣe pataki lati ka nipa atubọtan ti abẹrẹ ajẹsara naa lee mu wa ki wọn lee mọ ohun ti wọn yoo ma reti bi wọn ba gba a. ""Ọrọ kan wa nilẹ bayii nipa ilera obinrin, to ba jẹ pe iba wa lara ohun ti abẹrẹ Covid-19 le mu wa nkọ too si mọ? Dokita Jen Gunter to n risi itọju oloyun sọ bẹẹ. ""O le maa ro nkankan lo n ṣẹlẹ si agọ ara rẹ to si jẹ pe gbogbo nkan ti o n ri patapata lo abẹrẹ coronavirus wa. Bẹẹ gẹlẹ naa ni ṣegeṣege nkan oṣu ri"". Bakan naa fun awọn onibalopọ akọsakọ atawọn obinrin to ti kọja asiko nkan oṣu, dida ẹjẹ lee jẹ apẹrẹ aisan jẹjẹrẹ, torinaa wọn gbudọ mọ boya  tun lee jẹ aidaa to n wa latara gbigba abẹrẹ ajẹsara Covid-19. Dokita Sue Ward to jẹ igbakeji aarẹ awọn olukọni nipa oyun ni Royal College sọ pe ẹnikẹni to ba rii pe dida ẹjẹ lara gba odi lara rẹ ko lọ ri dokita o si tun gba awọn eeyan nimọran ki wọn tete maa sọ ohun ti wọn ba ri to yatọ lara wọn."	https://www.bbc.com/yoruba/57108749
health	Coronavirus: Iléèṣẹ́ ààrẹ̀ Nàìjíríà sọ pé ọ̀rọ̀ òṣèlú ni sísọ́ pé dandan ní kí Buhari bá ọmọ Nàìjíríà lórí coronavirus	"Ileeṣẹ aarẹ Naijiria ti sọ pe pe ko si nkan to yẹ ki aarẹ Muhammadu Buhari ṣe lori arun coronavirus ti ko ti i ṣe. Oluranlọwọ agba fun aarẹ lori iroyin ati ipolongo, Garba Shehu sọ ninu atẹjade kan pe ọrọ oṣelu ni bi awọn kan ṣe n bu aarẹ nitori pe ko ti i ba awọn ọmọ Naijiria sọrọ lori amohunmaworan. ""Iwa ti ko ṣe e gbọ seti, ati ọrọkọrọ to n jade lẹnu awọn kan, paapa awọn aṣofin to n fi ẹsun kan aarẹ pe ko ja ọrọ naa kunra nitori pe ko ti i ba awọn ọmọ Naijiria sọrọ lori amohunmaworan."" Ileeṣẹ aarẹ tẹsiwaju pe kii ṣe asiko yii lo yẹ ki awọn eniyan o maa bu aarẹ, ṣugbọn o yẹ ko jẹ akoko iṣọkan tako arun naa. Garba shehu sọ pe lootọ ni Naijiria n dojukọ itankalẹ ajakalẹ arun coronavirus bi gbogbo orilẹ-ede to ku lagbaye, ijọba Muhammadu Buhari si ti gbe awọn igbesẹ kan lati din ipa rẹ ku lara awọn ọmọ Naijiria. Awọn nkan to ka silẹ re e pe aarl ti ṣe lati din ajakalẹ arun naa ku ni Naijiria: Lati igba ti arun naa ti wọ Naijiria ni ipe ti n jade lati ọdọ awọn ọmọ Naijiria pe o yẹ ki Aarẹ Muhammadu Buhari ba awọn ọmọ Naijiria sọrọ lori arun naa lati fi wọn lọkan balẹ, bi awọn aarl to ku ṣe n ṣe kaakiri agbaye."	https://www.bbc.com/yoruba/awon-iroyin-miran-51971761
health	COVID19Nigeria: Èèyàn mẹ́rin kú, 747 míràn tún lùgbàdì aàrùn náà ní Nàìjíria	Aarun Coronavirus tun ti mu ẹmi eeyan mẹrin miran lọ ni Naijiria. Gẹgẹ bi ọrọ ti ajọ NCDC fi lede loju opo wn ni Facebook lalẹ Ọjọru, eeyan 747 tuntun miran lo tun fara kasa arun ọhun bayii. Esi yii ti sọ apapọ awon to ti ko arun naa ni Naijiria lapapọ di 176,011, awọn 165,208 ti ri iwosan nigba ti awọn 2,167 si ti dero ọrun. Ẹda tuntun aarun naa kan ti wọn pe orukọ r ni DeltaVariant ni ijọba ti kilọ pe ki araalu ṣọra fun. Bi iye awọn eeyan to ṣẹṣẹ ko arun naa kaakiri Naijiria ṣe lọ ree: Lagos-488 Akwa Ibom-121 Oyo-29 Rivers-25 Ogun-15 FCT -13 Kaduna-13 Kwara-11 Ekiti-10 Osun-10 Edo-6 Abia-3 Anambra-2 Plateau-1 Ipinlẹ mẹrin ni wọn ko ti ri eeyan kankan to ko aarun naa-Sokoto,Nasarawa,Kano ati Ondo.	https://www.bbc.com/yoruba/afrika-58096773
entertainment	Baba Ijesha: Princess ní ojoojúmọ́ ni Ijesha ń tọ̀rọ̀ ìdáríjìn lọ́wọ́ òun ní àgọ́ ọlọ́pàá	"Arabinrin Damilola Adekoya, tii se adẹrinposonu, ti ọpọ eeyan mọ si Princess, ti ke si gbogbo araalu pe ẹnikẹni ti Baba Ijesha ba ni ajọsepọ aitọ pẹlu ọmọ rẹ, wa fi to oun leti. Princess, lasiko to n salaye bi gbajumọ osere naa se yaju si ọmọ rẹ nidi ajọsepọ laitọ, wa kesi awọn obi tabi alagbatọ to ba mọ pe Baba Ijesha ti ni ibalopọ aitọ pẹlu ọmọ oun ri tabi ti aburo rẹ, ko wa sọ fun oun. Princess, ẹni to salaye pe oun fi inu wenu, oun wa jẹ iwọ, tun gba awọn obi nimọran lati mase jẹri ẹnikẹni lati da ọmọ wọn da. Bakan naa lo tun gba awọn obi to ba ni ẹsun lori Baba Ijesha niyanju lati lọ̀ si agọ ọlọpaa to wa ni Panti, ki wọn lọ fi ẹjọ sun nitori ibẹ ni baba Ijesha wa. Princess tun sisọ loju rẹ fun araye pe ojoojumọ ni oun n yọju si agọ ọlọpaa Panti nilu Eko, nibi ti wọn ti Baba Ijesha mọ, ti ọkunrin naa si maa n rawọ ẹbẹ si oun pe ki oun jọọ, dari jin oun. O ni awọn ọlọ̀paa si n se iwadi rẹ lọwọ, to si ti jẹwọ pe ko si irọ ninu ẹsun ti wọn fi kan. ""Baba Ijesha ni oun ko hu iru iwa yii ri fun ọmọde kanakan ayafi ọmọ mi, amọ bawo ni mo se fẹ mọ pe otitọ lo n sọ. Se iru ohun to yẹ ki Baba Ijesha fi san oore ti mo se fun ree, haa, eeyan ma le o."" Alaye ti n jẹyọ lori ẹsun ifipa ba ọmọde lopọ ti wọn fi kan gbajumọ osere tiata Yoruba kan, Olanrewaju James Omiyinka, ti ọpọ mọ si Baba Ijesha. Obinrin kan to jẹ gbajugbaja adẹrinposonu to jẹ alagbatọ ọmọdebinrin ti wọn fi ẹsun kan Baba Ijesha ba lopọ, ti wa soju opo ayelujara Instagram rẹ, lati sọ fun araye nipa bi isẹlẹ naa se waye. Adẹrinposonu naa to n jẹ Princess Comedian lo n fi omije nla sọ bi isẹlẹ naa se ba a lọkan jẹ to ati bo se waye. Obinrin naa, ẹni to koro oju si bi awọn eeyan kan se n da lẹbi, tun salaye pe kii se gbogbo igba ni Baba Ijesha n wa ba ọmọ naa lopọ fun odidi ọdun meje. O ni ẹẹkan pere lo wa sile oun ni ọdun meje sẹyin, to si se ọmọ naa bi ọsẹ ti n soju. Princess ni lati igba ti isẹlẹ naa ti waye ni ọdun meje sẹyin, ni ara ti n fu oun pe nnkan ti yatọ lara ọmọ naa, to si ti n kuna gidi nipa ẹkọ rẹ. O ni ọpọ ẹbi lo n da oun lẹbi pe oun ni atẹnumọ ju amọ oun mọ pe nnkan ti yipada lara ọmọ naa. Obinrin adẹrinposonu naa ni awọn obi to wa ladugbo oun lo gba ki awọn ọmọ wọn wa maa gbe ni ọdọ oun, ti wọn si fi awọn ọmọ naa se oun laanu. O fikun pe mẹfa ni awọn ọmọ ti oun gba tọ, ọkunrin mẹta ati obinrin mẹta. Princess ni Baba Ijesha lo wa ba oun pe oun ni isoro nipa ẹkọ rẹ, o ni oun n fẹ iranlọwọ lati wọ ileẹkọ fasiti, ti oun si fi si lẹsinni. Obinrin naa tun salaye pe nigba keji ti baba Ijesha wa lẹyin ọdun meje wa se pẹki akoko ti anti oun wa wo oun, ti oun si fẹ sin jade nigba ti onitọun n lọ sile. O ni oun sọkalẹ lati lọ si geeti fun, ti oun ko si lo ju isẹju mẹta si mẹrin lọ nisalẹ, amọ oun ko mọ pe nnkan ti sẹlẹ. ""Baba Ijesha tun pada wa ni ọjọ keji lati mọ boya ọmọ naa ti sọ ohun to sẹlẹ fun gbogbo ile. Ọmọ naa ni Ijesha sọ pe ki oun kalọ sidi mọto oun lati wa gbe eso ti oun ra wọle. Amọ nigba ti wọn de isalẹ lo tun ba ọmọ naa se isekuse lẹẹkeji, lati igba naa ni ko ti wa sile mi mọ amọ nigba to ba nilo iranlọwọ, o maa n pe mi. Lọjọ kan ni mo sọ fun pe ki lo de to se n sa fun mi, o nilo iranlọwọ, o si joko sile, se emi ni ki n wa ko owo fun ọ ninu ile ni. ""Ni ọsẹ keji ti isẹlẹ naa waye, ni awọn alasẹ ileẹkọ ọmọ naa pe mi pe ki n yọju sawọn pe ọmọ naa n joko sori ọkunrin to jẹ ẹgbọn rẹ, to si n rin idi mọ ni itan. Onigbagbọ gidi ni awọn obi ọmọ naa, ti wọn si ro pe ogun ẹmi lo n ja ọmọ ọdun meje naa, koda n ki gba ki wọn wo iwokuwo lori tẹlifisan."" Princess ni ijakulẹ ti ọmọ naa tun n ni ninu ẹkọ rẹ, ko jẹ ki ara oun balẹ nitori wọn fi ọmọ naa rẹ oun lẹkun ni. O ni ọrẹ oun lo ba ọmọ naa sọrọ lati mọ idi ti isesi rẹ se yipada lẹyin ọdun meje ti isẹlẹ naa waye, ti ọmọ naa si jẹwọ oun to wa laarin rẹ ati baba Ijesha, ti otutu si mu oun. Idi ree ti mo se ni ki baba Ijesha yọju si mi, ti emi ati mama mi si ti mura silẹ pe a maa bi  nipa ọrọ naa, ko sọ otitọ. ""A wa seto ẹrọ ayaworan CCTV, ta si ni ki gbogbo eeyan to wa ninu ile jade lọ. Nigba to de, o ri awọn to wa se CCTV naa, mo sọ fun pe awọn osisẹ DSTV ni wọn, mo fẹ sin wọn jade. Ni kete ta jade lo bẹrẹ si ni wa inu ile kiri lati ri pe ko si eeyan kankan ninu ile tabi pe a fi kamẹra sinu ile. Ẹ ri bi eeyan se buru to. N ko tiẹ le maa salaye awọn nnkan to se nitori a n wo bo se n se lori foonu wa. O wa mu ọmọ naa lọ sile idana nitori pe o mọ pe ko le si ẹrọ ayaworan nibẹ."" Obinrin naa wa koro oju si awọn eeyan to n sọ oun ti wọn ko mọ lori ọrọ yii lati sọra nipa isẹlẹ naa. Princess ni to ba wu awọn eeyan, ki wọn halẹ mọ oun, ohun to daju ni pe idajọ ododo yoo waye lori ẹsun toun fi kan baba Ijesha. ""To ba wu yin, ẹ lọ dena de mi, idajọ yoo waye. Se nitori pe Baba Ijẹsha jẹ osere tiata Yoruba lẹ se n gbe lẹyin rẹ? Ko si ọmọde to yẹ ki ẹnikẹni fi tipa ba lopọ, ko dara rara."	https://www.bbc.com/yoruba/afrika-56911789
sports	Premier League: Tottenham yọ ṣọ́ọ̀kì lẹ́sẹ̀ , ọ̀mì ni wọ́n ta lọ ní pápá ìṣiré Etihad	Ṣe wọn ni ẹṣin ta-ta-ta, o ku, eeyan rin-rin-rin o sọnu, gbogbo agbara emi ni mo to yii ti Manchester city fi gba ife ẹyẹ Premier league ni saa bọọlu to kọja lo sa pẹlu eyi to fi na Westham mọ ile lọsẹ to kọja ṣugbọn pabo lọrọ jasi fun iks naa nigba to gbalejo Tottenham ni gbagede papa iṣire Etihad lọjọ Abamẹta. Raheem Sterling ti n ti n da bi ẹdun rọ bi owe lati igba ti saa bọọlu tuntun ti bẹrẹ bayii lo kọkọ gba bọọlu sinu awọn, eleyi to sọ iye goolu to ti gba sinu awọn di mẹrin. Amọṣa, iks Totenham ko fojuure wo Manchester city lẹyin goolu yii, ni kiakia ni awọn naa daa pada. Eric Lamela lo gba wọle nigba ti ifẹsẹwọnsẹ naa wọ iṣẹju kẹtalelogun. Eyi lo mu ki ikọ Manchester city pariwo ki lo ṣubu lu mi yii? Ni wọn ba ran Sergio Aguero niṣẹ, loun naa ba tun fi ọkan lee fun totenham lo ba di meji fun Manchester city, ẹyọkan fun Tottenham. Awọn agbabọọlu Tottenham naa ba tun da ẹsẹ ru fun Mancity ni Lucas Moura ba tun da ekeji naa pada.	https://www.bbc.com/yoruba/afrika-49382558
religion	Mummy G.O: Ẹni tí ìwàásù mi kò bá tẹ́ lọ́rùn, kó ju bíbélì sọnù - Evangelist Funmilayo Adebayo	"Ajihinrere obinrin Funmilayo Adebayo, ti ọpọ mọ si Mummy GO ti sọ pe lootọ ni oun ti kọkọ lo ẹgbẹrun ọdun din mẹwaa nigba ti oun kọkọ wa sile aye ki oun to pada wa lati ṣe atunṣe iwa ibi to ti wu sẹyin. Mummy GO lo fi ọrọ naa lede ninu ifọrọwerọ kan pẹlu BBC Yoruba ni esi si awọn iwaasu rẹ to n mi ori ayelujara titi. Gẹgẹ bii oun to sọ, o ni to ba le ṣeeṣe ki Elijah pada wa ninu bibeli ni awọ Johanu onitẹbọmi, ko yẹ ko jẹ kayeefi fun awọn eeyan pe oun le pada wa sile aye lati wa ṣe atunṣe. O ni nitori gbogbo iṣẹ ibi ti oun ti ṣe ṣaaju ni Ọlọrun ṣe ran oun pada wa sile aye lati ṣe atunṣẹ rẹ. Ajihinrere naa ṣalaye pe kii ṣe ilẹ Afrika ni oun wa nigba ti oun kọkọ wa sile aye ṣaaju, bẹẹ si ni ọpọ awọn ti wọn jọ wa nile aye lọpọ ọdun naa ṣeyin ni wọn ṣi wa nile aye bayii. ""Mo ti kọ́kọ́ lo ọdún 990 nílé eyé kí ń tó padà wá láti ṣe àtúnṣe"". Ni ti ọrọ kaadi MasterCard, Mummy GO ni oun ko sọ pe awọn to n lo MasterCard yoo lọ si ọrun apaadi, ṣugbọn ohun ti oun sọ ni pe imọ ẹrọ yoo tẹsiwaju ti awọn eeyan yoo si le maa gba owo nibikibi ti wọn ba wa kaakiri agbaye. O ṣalaye siwaju si pe imọ ẹrọ naa ni yoo wa titi ti awọn olugbe aye yoo fi wọ inu ijọba aṣodi si Kristi. Arabinrin Funmilayo Adebayo tun ṣalaye sii pe yoo ṣoro fun awọn to n ṣiṣẹ apanilẹrin ori itage lati ri ọrun wọ nitori pe wọn maa n pa irọ pupọ nidi iṣẹ wọn. Mummy GO ni gbogbo ọrọ ti oun n sọ kii ṣe lati ṣe idẹyesi ẹnikẹni, ṣugbọn awọn ọrọ naa lo ni gbongbo ninu bibeli. Ìgbà márùn ùn ọtọ́ọ̀tọ tí Nàìjíríà àti Egypt kojú lórí pápá ní Afcon 'Ìdí nìyí tí mo fi yọ kórópọ̀n mi kí n má lè bá obìnrin kankan sùn' ""A ò lè sọ pàtó ibi tí Raheem Adedoyin wà báyìí""; ""Àmọ́ ẹ mọ̀ nígbà tí ọlọ́pàá kò tíì wá a""- Agbẹjọ́rò Adedoyin àti ti ìdílé Timothy takurọ̀sọ O ni ""Wọn ni iwaasu mi le, ṣugbọn ọrọ inu bibeli naa le o... ẹni ti iwaasu mi ko ba tẹ lọrun ko ju bibeli sọnu."" Lara awọn nnkan mii ti obinrin naa tun sọ fun BBC Yoruba ni pe oun ni ẹni akọkọ to ṣe ayederu irun ninu isalẹ omi. O ni ""Ki n to fi aye mi fun Jesu ninu isalẹ omi, emi ni mo kọkọ ṣe ayederu irun."" Ni ti awọn ọmọ ijọ rẹ, o ni tọkan-tọkan ni wọn fi n gba iwaasu oun. Bo tilẹ jẹ o sọ pe ọpọ awọn ọmọ ijọ naa lo kọkọ maa n salọ lẹyin ti wọn ba sọ pe ọrọ naa ti le ju, amọ lẹyin o rẹyin, ọpọ eeyan lo ti n yipada nipasẹ iwaasu oun. O pari ọrọ rẹ pe ki awọn eeyan fi aye wọn fun Jesu ki wọn le ri ijọba ọrun wọ. Lẹyin naa lo bẹ awọn eeyan ki wọn dẹkun ati maa sọ ohun ti oun ko sọ."	https://www.bbc.com/yoruba/59938560
health	O parí! Joe Biden ní Covid-19 dohun ìgbàgbé l‘Amẹ́ríkà ṣùgbọ́n...	Aarẹ Amẹrika Joe Biden ti kede pe ajakalẹ Covid-19 ti dopin nilẹ́ naa tohun ti bi iye awọn ti aarun naa mu ẹmi wọn lọ ṣe n pọ si. ''A ṣi n ṣiṣẹ takun lori rẹ ṣugbọn ajakalẹ yi ti dopin'' Esi ti aarẹ Biden fọ re lasiko to n kopa lori ifọrọwanilẹnuwo kan lori ẹrọ amohunmaworan ni Amẹrika. Akọsilẹ fihan pe o kere tan irinwo ọmọ Amẹrika ni o n ba aarun yi lọ lojojumọ. Ọga agba ajọ ilera lagbaye WHO sọ lopin ọsẹ to kọja pe opin ti n de ba aarun yi. Ninu ifọrọwanilẹnuwo ti aarẹ Biden ṣe pẹlu ileeṣẹ iroyin CBS lori eto 60 Minutes eyi ti wọn gbe sori afẹfẹ lọjọ Aiku,Biden ni nkan n gberu si pẹlu kikoju aarun yi ati pe ọpọ iṣẹ lati dẹkun rẹ lawọn n ṣe. Nibi ti wọn ti n ṣe ifọrọwanilẹnuwo yi jẹ ibudo eto ipatẹ ọkọ Detroit Auto Show. Niṣe ni aarẹ Biden naka si awọn to n wo eto naa to si sọ pe''bi ẹ ba ṣakiyesi, e o ri pe ko si ẹni to lo ibomu ninu awọn to duro yi'' ''Ara gbogbo wọn da ṣaka...Mo lero pe nkan ti n yi pada'' Awọn oṣiṣẹ ijọba sọ fawọn akọroyin ilẹ Amẹrika lọjọ Aje pe ọrọ aarẹ ko tunmọ si pe ilana ijọba ti wa yatọ bayii lori aarun naa ati pe awọn ko lero lati gbẹsẹ kuro lori ofin pajawiri to de aarun Covid-19 to wa lode. Ni oṣu Kẹjọ awọn alaṣẹ fi ọjọ kun itẹsiwaju ofin pajawiri aarun Covid-19 to ti wa lode lati oṣu Kini ọdun 2020 titi di ọjọ Kẹtala oṣu Kẹwaa. Titi di ba ṣe n sọrọ yi, o le ni miliọnu kan ọmọ Amẹrika ti Covid-19 ti mu ẹmi wọn lọ. Iroyin to tẹwa lọwọ lati fasiti John Hopkins fi han pe laarin ọjọ meje o kere tan eeyan to n padanu ẹmi wọn lọwọ Covid-19 ti le ni irinwo ti  awọn ti Covid-19 mu lọ lọsẹ to kọja nikan si ju ẹgbẹrun mẹta lọ. Ni oṣu Kini ọdun 2021 ni afiwe,iye awọn ti aarun yi pa lọsẹ kan ṣoṣo nigba naa lọhun le ni ẹgbẹrun mẹtalelogun. Nkan bi ida marundinlaadọrin ninu ida ọgọrun eeyan Amẹrika lo ti gba abẹrẹ perepere. Awọn abẹrẹ ajẹsara ijọba apapọ kan jẹ dandan ni gbigba titi di asiko yi to fi mọ eleyi tawọn oṣiṣẹ ilera n gba ati tawọn ajoji mii to ba n ba baalu wọ orileede wọn. Awọn eekan ninu ẹgbẹ alatako Republicans kan ti bẹnu atẹ lu ọrọ aarẹ Biden. Ninu wọn la ti ri akọwe ijọba apapọ tẹlẹ Mike Pompeo to kọ soju opo Tweeter pe ''Biden ni ajakalẹ ti tan to si n le awọn ọmọ ogun ti ara wọn da ṣaka kuro lori aigba abẹrẹ ajẹsara to mu ni dandan'' Awọn oṣiṣẹ ilera ti fi ero ọkan ti wọn naa han pe awọn ko le ti bawọn dunnu lori ọrọ yi ti wọn si n gba awọn eeyan niyanju lati tẹsiwaju maa gba abẹrẹ ajẹsara. Lọjọ Aje, onimọ ilera Anthony Fauci to jẹ olori ibudo iwadii nipa aisan ati kokoro aifojuri ni lootọ ni nkan ti yatọ si ti tẹlẹ amọ ninu ọrọ rẹ o tun sọ pe iye awọn to n ku lojumọ ga kọja nkan ti eeyan le farada. ''A ko ti de ibi to wuwa lati de ti a ba fẹ́ maa gbe igbe aye pẹlu ajakalẹ yi.'' Bakan naa lo kilọ pe o ṣeeṣe ki awọn ẹda aarun yi miran tun pada yọju ni paapa bi oṣu otutu Winter ṣe n bọ niwaju.	https://www.bbc.com/yoruba/articles/c2xd41x4vzjo
politics	Ṣé lóòótọ́ ni ẹgbẹ́ òṣèlú PDP Eko yan Funke Akindele gẹ́gẹ́ bí igbákejì olùdíje gómìnà?	Ní àná ni ìròyìn àti àwọn gba orí ayélujára pé ẹgbẹ́ òṣèlú PDP ní ìpínlẹ̀ Eko. Ìbéèrè tó gba ẹnu àwọn ènìyàn ni pé ṣe lóòótọ́ ni ìròyìn yìí. Ẹ̀wẹ̀, ẹgbẹ́ òṣèlú Peoples Democratic Party, PDP tẹ̀ka ìpínlẹ̀ Eko tí kéde wí pé olùdíje sípò gómìnà ìpínlẹ̀ Eko lábẹ́ àsíá ẹgbẹ́ òṣèlú náà, Olajide Adediran kò ì tíì yan gbajúgbajà òṣèré tíátà, Funke Akindele gẹ́gẹ́ bí igbákejì. Agbẹnusọ ẹgbẹ́ òṣèlú PDP ìpínlẹ̀ Eko, Hakeem Amode ní ẹgbẹ́ àwọn kò ì tíì ní igbákejì gómìnà báyìí. Amode sọ èyí láti ṣe àfọ̀mọ́ ọ̀rọ̀ lórí ìròyì tó gbòde wí pé olùdíje sípò gómìnà lábẹ́ àsíá ẹgbẹ́ náà, Olajide Adediran ti yan Funke Akindele gẹ́gẹ́ bí igbákejì. Ó ní láìpẹ́ yìí ni Olajide yóò fi ẹni tí yóò jẹ́ igbákejì rẹ̀ léde àti wí pé kí àwọn ènìyàn fi ara balẹ̀ nítorí kìí ṣe ẹgbẹ́ ni yóò kéde ẹni tó bá fẹ́ yàn bí igbákejì bíkòṣe olùdíje fúnra rẹ̀. Ó fi kun pé gbogbo ìròyìn tó gba ayélujára kan kò wá látọwọ́ olùdíje àti ẹgbẹ́, fún ìdí èyí kí àwọn ènìyàn kọtí ọ̀gbọ̀in sí ìròyìn náà. Nígbà tí àwọn akọ̀ròyìn bèèrè lọ́wọ́ Amode bóyá ẹgbẹ́ náà ti ní ẹnìkan nílẹ̀ tí wọ́n fẹ́ yàn gẹ́gẹ́ bí olùdíje, Agbẹnusọ ẹgbẹ́ náà kọ̀ láti sọ ohunkóhun lórí ọ̀rọ̀ náà. Agbẹnusọ ẹgbẹ́ náà ní òun kò le fi ìdí rẹ̀ múlẹ̀ bóyá olùdíje sípò gómínà ń gbèrò láti yan Funke Akindele gẹ́gẹ́ bí igbákejì rẹ̀. Bákan náà ló tún tẹmpẹlẹmọ wí pé olùdíje ló ní àànfàní láti yan ẹni tí ó máa ba ṣiṣẹ́ gẹ́gẹ́ bí igbákejì kìí ṣe ẹgbẹ́. Nígbà tí òun náà ń sọ̀rọ̀, agbẹnusọ Adediran, Gbenga Ogunleye sọ fún àwọn akọ̀ròyìn pé irọ́ tó jìnà sí òótọ́ ni ìròyìn tó gba orí ayélujára pé ọ̀gá òun ti yan Funke Akindele gẹ́gẹ́ bí igbákejì. Ogunleye ní lóòótọ́ ni Adediran ń ro Akindele àti àwọn mẹ́rin mìíràn ṣùgbọ́n wọn ò tíì kéde ẹnìkan ní pàtó gẹ́gẹ́ bí igbákejì. Ó ní bóyá nítorí àwọn nǹkankan tó ń lọ nínú ẹgbẹ́ náà ló ń mú kí àwọn kan máa gbé ìròyìn ẹlẹ́jẹ̀ náà kiri. Bákan náà ló dárúkọ Gbadebo Rhodes-Vivour, Kolawole Vaughan, Adenike Shobajo àti Rasheed Teslim-Balogun gẹ́gẹ́ bí àwọn ènìyàn tí olùdíje náà ń gbèrò láti lò gẹ́gẹ́ bí igbákejì yàtọ̀ sí Funke Akindele. Ogunleye náà sọ àrídájú rẹ̀ pé láìpẹ́ yìí ni Adediran máa fi igbákejì rẹ̀ léde.	https://www.bbc.com/yoruba/articles/c0kn27n0xr4o
entertainment	Abija: Yekeen Ajileye, ọ̀gá mi nínú iṣẹ́ tíátà ṣẹ̀ mí, ó ṣẹ ẹlẹ́dàá mi	"Yoruba ni ogun ọmọde ko le sere pe ogun ọdun, ọgbọn agba ko si le se asaro pe ọgbọn osu, arẹmaja kankan ko si rara, ajamarẹ ni ko sunwọn. Bẹẹ ni ọrọ ri pẹlu agba osere kan to gbajumọ ninu ere tiata lede Yoruba, Alhaji Tajudeen Oyewole, ti ọpọ eeyan mọ si Abija ati ọga rẹ, Alhaji Yekeen Ajileye. Abija lo jẹ ọmọ isẹ fun Olaleye, to si maa n ko ipa to tọju ninu awọn ere ti ọga rẹ naa ba se bii Koto Aye, Koto Ọrun, Ọpa Aje ati bẹẹ bẹẹ lọ. Nigba to n salaye ohun to mu oun kuro ninu ẹgbẹ osere Ajileye ki onitọun to di oloogbe, Abija sọrọ yanya ninu fido kan to gba ori ayelujara kan ti ileesẹ Mohunmaworan Ojopagogo gbe jade. Abija ni awọn osere tiata kan lo wa ba ọga oun pe ki oun wa ba awọn kopa ninu ere kan, ti wọn si san gbogbo owo ti ọga oun beere lori oun fun. O ni sugbọn ọga oun wa fi gbedeke kan le pe, oun ati Fadeyi Oloro ko gbọdọ kopa papọ ninu ere naa sugbọn ọrọ yiwọ nigba ti awọn de Eko, nibi ti ere naa ti n waye. ""Nigba ti mo de Eko, awọn to ni ere naa gbe emi ati Fadeyi Oloro papọ, ta si dijọ kopa tori n ko le pada sẹyin mọ pe n ko se mọ. Ọga mi gan ko kọkọ ka ọrọ yii kun nibẹrẹ nigba to gbọ pe emi ati Oloro ti koju ara wa ninu ere naa, afi igba ti ọkan lara awọn iyawo rẹ mu lọ wo ere naa l'Eko, nigba ti sinima naa jade. Ẹsin obinrin ni ọga mi gun, bo si se jade kuro ni gbọngan sinima naa ni oju rẹ ti pọn nigba to ri omilẹgbẹ ero to wa wo sinima yii. O dabi pe oun naa ti n gbero tẹlẹ lati gbe emi ati Fadeyi Oloro papọ ninu ere, tawọn yẹn si ti siwaju rẹ se bẹẹ."" Abija ni oun bẹ ọga oun titi, tawọn agbaagba elere naa si pe awọn joko lati pari aawọ naa amọ ọga oun ko gba, to si kọ lati fi ori jin oun. O fikun pe nigba to ya, awọn kan ni awọn fẹ ran awọn osere Ajileye lọ si Mecca, ti orukọ oun si wa lara wọn. O ni akoko ti awọn fẹ se adura Mecca yii ni oun gbọ pe oun ko ni ba awọn yoku lọ si Mecca naa tori Ajileye ti fi orukọ ẹnikan to pe ni Musibau rọpo oun. ""Ẹsẹ kan soso ti ọga mi sẹ mi ree, o dun mi pupọ, koda, o dun ẹlẹda mi, nitori ko sọ fun mi nibẹrẹ pe n ko ni lọ. Iya ati ẹgbọn mi ti wa ba mi nilu Eko lati Osogbo ni ọjọ ti mo da pe maa se adura Mecca, bi mo si se fẹ maa salaye fun wọn nipa ohun to sẹlẹ, ẹkun ni mo bu si. Iya mi fẹ lọ ba Ajileye amọ mo ni ko ma lọ, ti oun ati ẹgbọn mi si pada si Osogbo pẹlu ibanujẹ. Ọjọ kẹta ni mo mu okun pe mo fẹ pokunso, amọ mo pade tọọgi kan to fi ohun ọmọ ita ba mi sọrọ pe se opin aye de ni, ti eeyan ko ba lọ si Mecca."" Abija tẹ́siwaju pe bakan naa ni ọrọ ri nigba to yẹ ki oun lọ si ilu London, ti iwe irinna Passport oun si lo ọdun marun lọwọ eeyan kan, koda, o ni o bajẹ sọwọ ẹni naa. Abija ni bi ọdun mẹta sẹyin ni oun se aisan kan to lagbara, koda gbogbo aye lo gbọ nipa rẹ amọ ni kete ti ara oun n bọ pada sipo, ni ọna la fun oun. ""Redio Ayefele ni Ilumọọka Presenter ti pe mi fun ifọrọwanilẹnuwo, to si fi owo ọkọ ransẹ si mi amọ mo na owo naa jẹun ni, ti n ko si ka ipe rẹ si. O tun pe mi lẹẹkeji, to si tun fi ẹgbẹrun marun naira ransẹ bii owo ọkọ, ti mo si lọ. Lẹyin eto naa ni obinrin kan ti wọn pe no Alhaja Keromylee pe mi. O fun mi ni ẹgbẹrun lọna aadọta naira, to si tun leri lati ran mi lọ si Mecca nigba to gbọ pe n kii se Alhaji."" Abija salaye pe oun ko ka ileri naa si, ti oun ko si fi ọkan si tabi sọ fun ẹnikẹni pe oun fẹ lọ si Mecca\. O ni koda, oun ko sọ fun iyawo oun nile titi di igba ti wọn ni kawọn wa fun idanilẹkọ ati gbigba ẹru tawọn n ko lọ. ""Asiko yii mni mo ke si aya mi, ta si jọ lọ sibi idanilẹkọ naa, ibẹ si lo ti mọ pe mo fẹ lọ Mecca eyi to fa ija nla, diẹ si lo ku ki aarin wa daru."" Abija tun tẹsiwaju ninu ọrọ rẹ pe nigba ti oun de Mecca, ni Alfa kan to mọ oun ati Ajileye sọ fun oun pe ibẹ ni ọga oun ti tọrọ lọwọ Ọlọrun pe ko gba gbogbo oore to se fun oun. ""A se ẹsẹ ti mo sẹ Ajileye, o gbe de Mecca. Alfa kan sọ fun mi pe nibiyi ni ọga mi ti gbadura si Ọlọrun pe gbogbo oun ti Ọlọrun se fun mi lati ara oun, eyi to n dun mi ninu, ni ki Ọlọrun gba lọwọ mi. Alfa naa ni isẹ kan soso ti ọga mi se ni Mecca ree lọdun naa, ti ko si ba wọn kopa ninu isẹ yoku mọ titi to fi pada wale."" Alhaji Tajudeen Oyewole tun mẹnuba ohun ti oju rẹ ri lọdun 2007 lasiko to ni ijamba mọto, eyi to da gunlẹ fun ọdun meji ati aabọ. ""Location ni mo ti n bọ, nibi ta ti lọ ya fiimu mi ti akọle rẹ n jẹ Ibinu Abija, mo ko ijamba ọkọ nigba ta n pada sile, ti ẹsẹ mi si da. Ọdun meji aabọ ni mo lo nilẹ lẹ, lai le rin tori ẹsẹ mi ti da. Sinima Ibinu Abija naa ko si tii jade titi di oni, mo sẹsẹ tun fẹ gbe sita ni."" Alhaji Tajudeen Oyewole wa kede pe oun ati ọga oun pari aawọ aarin awọn, ko to di pe o jẹ Ọlọrun nipe. O ni oun ti dari gbogbo ẹsẹ ti ọga oun sẹ oun jin in, ti awọn si pada rẹ pada. ""Ajileye pada pe mi lati wa kopa ninu fiimu rẹ ko to jade laye, ti n ko si ka ẹsẹ kankan si lrun, nitori pe ẹgbọn lo jẹ si mi, ta si sun mọ ara wa pẹki pẹki."	https://www.bbc.com/yoruba/afrika-56839919
religion	Dunsin Oyekan sọ̀rọ̀ lẹ́yìn tó móríbọ́ nínú ìjàmbá ọkọ̀	Ori ti ko gbajugbaja olorin ẹmi, Dunsin Oyekan yọ ninu ijamba ọkọ kan lasiko to n lọ si ipinlẹ Oyo. Iroyin ni ijamba ọkọ ọhun waye lasiko to n lọ ṣiṣẹ iranṣẹ niluu Ibadan. Gẹgẹ bii ohun ti a gbọ, ọkan lara awọn alabaṣiṣẹ rẹ farapa amọ ko si eyikeyi ninu awọn to n ba rinrinajo naa to ba iṣẹlẹ ọhun lọ. Lasiko to n sọrọ lori ijamba ọkọ naa nibi to ti ṣiṣẹ iranṣẹ ninu ile ijọsin kan, Dunsin ni orun ni o n sun ninu ọkọ ayọlẹlẹ naa ki oun to ṣakiyesi pe awọn ti ko wọ abẹ ọkọ nla tirela. O ni “Satani ko fẹ ki n wa sibi yii lonii o, ti ẹ ba ri inu ijamba ọkọ ti mo wa sibi yii lonii ẹ koni gbagbọ pe ẹsẹ ara mi ni mo fi jade ninu rẹ.” “Mo ni ki n sun diẹ lasiko ti a n bọ nibi ki ara mi le mokun daadaaa, ohun ti mo ṣaa mọ ni pe a wa nibikan, ọkọ Jeep ti a wa ninu rẹ si ti wọ abẹ ọkọ nla tirela.” “Bi mo ba tilẹ n rin laarin afonifoji ojiji iku... ti ẹ ba n wa iyanu, iyanu gan lo duro niwaju yin yii.” Oyekan jẹ ọkan lara awọn akọrin ẹmi, ti wọn tun jẹ ọdọ ti irawọ wọn n tan lasiko yii ni Naijiria ati kaakiri agbaye. Wọn bi Dusin lọjọ karun un, oṣu kọkanla, ọdun 1984. Lara awọn orin ti Dunsin ti kọ to milẹ titi lawujọ awọn ọmọlẹyin Krisiti ni “Do to me what you want” lọdun 2016, “Imọlẹ de” to gbe jade lọdun 2019, “More than a song” lọdun 2021, ati bẹẹ bẹẹ lọ.	https://www.bbc.com/yoruba/articles/c4n9xkw8e5qo
health	Oyo state paternity leave: Ìjọba ìpínlẹ̀ Oyo bẹ̀rẹ̀ ìgbésẹ̀ lórí bí àwọn ọkùnrin ṣe leè máa gba ìsinmi ìtọ́mọ (Paternity leave)	Ijọba ipinlẹ Ọyọ ni igbesẹ ti bẹrẹ igbesẹ lati rii pe awọn ọkunrin ti iyawo wọn bimọ naa n gba isinmi itọju ọmọ ti oyinbo n pe ni Paternity leave. Kọmiṣọnna fun ọrọ awọn obinrin ati idagbasoke ilu, Alaaja Faosat Sanni to ṣalaye ọrọ naa ni Ibadan. O  tun fi kun un pe isinmi itọmọ ti ijọba n fun awọn obinrin to loyun tabi to n tọju ọmọ yoo kuro ni oṣu mẹrin si mẹfa fun awọn to n jẹ oṣiṣẹ ijọba ipinlẹ. Komisonna  ni afikun iye akoko isinmi itọju ọmọ naa ṣe pataki nitori ati fun awọn ọmọ ni itọju to peye ki awọn iya wọn naa le e tọju ara wọn. O ni ijọba ipinlẹ naa ti n fọnrere idaabobo to peye fun awọn smọde ati awọn obinrin nitori naa gbogbo igbesẹ to ba yẹ naa ni wọn yoo gbe lati fi idi eyi mulẹ.	https://www.bbc.com/yoruba/awon-iroyin-miran-53853345
entertainment	Ohun tó pa Yemi Adegunju, òṣèré tíátà tó jáde láyé rèé	"Igi ti da, Erin wo, Ajanaku ti sun bii oke, ọfọ nla si tun ti sẹ ni agbo awọn osere tiata Yoruba, eyi to mu ọmọ ẹgbẹ gbajumọ osere tiata miran lọ. Orukọ oloogbe gbajumọ osere tiata naa ni Aarẹ Yemi Adegunju, ẹni to kọkọ se sinima agbelewo to jẹ kikida awọn obinrin nikan, to pe akọle rẹ ni ""Lágídígba"". Gẹgẹ bi iroyin to tẹ BBC Yoruba lọwọ, Adegunju jade laye lasiko aisan kan to ba afinra, eyi ti ko ju osu meji pere lọ. Ologbe Yemi Adegunju ni wọn ti sin sile rẹ to wa nilu Ibadan l'Ọjọru. Ọjọ Isẹgun, ọjọ kẹtala osu Kejila ọdun 2022 ni Yemi Adegunju jade laye, ti ọpọ awọn osere tiata lede Yoruba si ti n se idaro rẹ, paapaa lawọn oju opo ayelujara wọn. Loju opo Instagram rẹ, gbajugbaja osere tiata kan, Odunlade Adekola lo kọkọ kede oku oloogbe naa, to si ni ko sun re. Bakan na ni osere tiata miran, Bose Aregbesola naa kọrin re ki Oloogbe Yemi Adegunju pe ẹni ire lọ loju opo Instagram rẹ. Owolabi Ajasa, tii se gbajumọ osere tiata mii ba akọroyin BBC Yoruba sọrọ nipa iku Yemi Adegunju. Ninu ọrọ rẹ, Owolabi Ajasa ni Yemi Adegunju ti wa lori idubulẹ aisan fun bii oṣu meji si mẹta, ko to di pe ọlọjọ de. O ni ere sinema tuntun kan ni Ologbe naa n dari lọwọ, ko to di pe ọlọjọ de. Bakan naa lo kẹdun iku Yemi Adegunju, to si ṣalaye pe ọpọ ere sinema agbelewo to ti kọ silẹ ni ko tii fi ṣe ere tiata. Ajasa ni  bo tilẹ jẹ wipe Yemi Adeyanju gbe ọpọ sinima agbelewo sita, amọ awọn ti wọn maa n ṣe ẹda sinima lati ta sita, lo n ko ọpọlọpọ ere to yẹ ki awọn oṣere rí. Gbajumọ osere tiata naa wa rawọ ẹbẹ si ijọba lati ṣe iranlọwọ fun awọn oṣere tiata lati ri ẹyin awọn ti kii jẹ ki osere jere nidi isẹ afooju ogun wọn ṣe naa. Bakan naa, Bose Akinola, tii se gomina ẹgbẹ awọn oṣere tiata lede Yoruba nipinlẹ Oyo, TAMPAN sọrọ lori iku Yemi Adegunju. Bi o tilẹ jẹ pe ilu Abeokuta ni Adegunju tẹdo si lati maa sisẹ tiata amọ ọmọ bibi ipinlẹ Oyo nii se. Akinola ni iku Yemi Adegunju ya oun lẹnu nitori sinima akọkọ ti oun yoo kopa ninu rẹ, iyẹn Lagidigba, ologbe Yemi Adegunju lo gbe e jade. ""Ere agbelewo tuntun ti Yemi Adegunju n ṣe lọwọ nibiti mo ti kopa gẹgẹ bi Olori Ọba, ko ti jade fun wiwo. N ko mọ pe ere ikẹyin ti maa ba wọn kopa kẹyin niyẹn. "" Gomina ẹgbẹ TAMPAN nipinlẹ Oyo naa wa rawọ ẹbẹ si ijọba lati ṣeto owo fun awọn oṣere, kí wọn le ri owo ṣe sinima sita, eyi ti yoo mu owo wọle fun wọn lati tọju ara wọn ti aisan ba de. Odu ni Yemi Adegunju ni agbo awọn osere tiata Yoruba, ti kii si ṣe aimọ fun oloko, paapaa lọdọ awọn ọmọ kaarọ oojire. Ọmọ bibi ipinlẹ Oyo ni Yemi Adegunju, ko to lọ tẹdo silu Abeokuta lati maa bawọn kopa ninu ere tiata. Yatọ si pe Yemi Adegunju jẹ osere tiata, o tun jẹ olootu sinima, adari ere, Akewi ati oludari sinima. Diẹ ninu awọn sinima ti Yemi Adegunju ti gbe sita ni Lagidigba (ILU-BIRIN), Arole Olodumare, Posi Alaaye, Lalaalu, Aye ku sibikan, Olowo kan otoṣi mẹfa ati awọn sinima miiran. Lara awọn akẹgbẹ oloogbe naa la ti ri Jide Kosoko, Adebayo Salami, Madam Saje, Mr Latin ati bẹẹ bẹẹ lọ."	https://www.bbc.com/yoruba/articles/cjm3dp1e1dwo
health	Illegal Orphanage: Ìjọba ti ayédèrú ilé ọmọ aláìlóbìí pa, ọmọdé mẹ́tàdínlọ́gbọ̀n gbòmìnira	Awọn alaṣẹ tọrọ kan lorilẹede Naijiria ti ko agadagodo silẹkun ile ọmọ alailobi kan ti ko niwe ofin ni ipinlẹ Kaduna, ti wọn si tu ọmọde mẹtadinlọgbọn silẹ. Ọjọ ori awọn ọmọ naa wa laarin ọdun mẹta si mejila. Agbẹnusọ ile iṣẹ Ọlọpaa ipinlẹ Kano, DSP Abdullahi Haruna sọ fun BBC pe, o to ọmọde mọkandinlogun tawọn tu silẹ nile awọn ọmọ alailobi Du Merci niluu Kano. Bakan naa ni Abdullahi sọ pe, ile iṣẹ ọlọpaa tun tu awọn mẹjọ miiran silẹ nile awọn ọmọ alailobi Du Merci to wa niluu Kaduna. Ile iṣẹ ọlọpaa sọ pe, eleyi ṣeeṣe pẹlu iranlọwọ ajọ NAPTIP to n gbogun ti fifi eeyan ṣe owo ẹru lorilẹede Naijiria. Agbẹnusọ fun ile iṣẹ ọlọpaa ni, ayederu ile ọmọ alailobi nibi tawọn ti tu awọn ọmọde naa silẹ. Oludamọran fun Gomina ipinlẹ Kano, Fatima Abdullahi Dala, to ba BBC sọrọ ṣalaye pe Du Merci ti wa fun bi ọdun mẹẹdọgbọn lai niwe ofin. O wa rọ awọn eeyan Kano lati fi to ijọba leti, ti wọn ba ṣakiyesi iru ile ọmọ alailobi bẹẹ lagbegbe wọn.	https://www.bbc.com/yoruba/afrika-51044318
health	Ṣé lóòtọ́? Bóo bá ń mu Garri jù tí wọ́n tàn ẹ́ pé ojú dídùn ni yóò gbẹ̀yìn rẹ; gbọ́ òótọ́ lẹ́nu onímọ̀	"Awọn ọrọ Yoruba kan wa to kan jẹ jade  lati ọdun pipẹ sẹyin ti ọpọlọpọ si gbagbọ pe bẹẹ lo ri. Ọ﻿pọlọpọ awọn ọrọ yii ni kii ṣe ootọ bẹẹ si ni diẹ lara wọn ṣeeṣe ko jẹ otitọ. E﻿yi jẹ jade ninu akanṣe eto BBC Yoruba ""Ṣe lootọ ni?"" ti a maa n ṣe pẹlu onimọ nipa ilera lori oniruuru awọn akori ọrọ ti nnkankan ṣokunkun si awọn eeyan nipa wọn. O﻿riṣiriṣi ohun ti Yoruba n pe ni fabu to rọ mọ oju ni a n gbe yẹwo lonii pẹlu Ọjọgbọn Ositelu lati ileewosan Fasiti ilu Eko. O﻿nimọ Ositelu jẹ ko di mimọ pe irọ gbaa ni. O tọka si oriṣiriṣi nnkan ti wọn n fi paki ṣe bayii yatọ fun Garri ti a si n jẹ gbogbo ẹ nitorinaa, Garri nikan ko lee fa oju didun. ""﻿Ẹ lee wa suga ati ẹpa to pọ daadaa gan sii kẹẹ tun fi gbadun Garri yin, ko si oju didun kankan."" Ọ﻿pọlọpọ ọ̀rọ ti awọn eeyan ti gbagbọ pe ootọ ni koda to ti ṣakoba fun ọpọlọpọ ni Ọjọgbọn ba wa sọrọ lorii rẹ ninu fidio to wa loke yii to fi mọ awọn nnkan to jọ mọ aṣa ibilẹ."	https://www.bbc.com/yoruba/articles/c4n2rxgyvrjo
politics	Ayo Fayose PDP Ticket: Kìí ṣe Atiku, Saraki nìkan ló lè díje dupò ààrẹ ní ẹgbẹ́ òṣèlú PDP	"Gomina tẹlẹri nipinlẹ Ekiti, Ayodele Fayose ti bura pe oun ko ni kọ iwe fi ipo silẹ lori erongba rẹ lati dije dupo aarẹ ni ọdun 2023. Fayose lasiko to n ba Ileeṣẹ iroyin Channels TV sọrọ ni iṣesi awọn ẹgbẹ oṣelu lori ki ẹgbẹ pa ẹnu pọ mu eniyan kan ti wọn n pe ni ''consensus'' ko ba oun lara mu. O ni iṣesi yii yoo mu ki awon oludije bii ti oun ma ri aaye ti oun nilo lati dije dupo to wu wọn. ''Wọn ni wọn fẹ ki a wa gbimọ pọ yan eniyan kan, amọ mo ti gba fọọmu, mi o si ni tẹ fun ẹnikẹni''. ''Ko si ẹni to mọ ọkan awọn ọmọ Naijiria, ohun ti wọn fẹ? nitori naa ni mo ṣe ma a kopa ninu idibo naa, ti mi o si ni tẹ fun eniyan kankan.'' Saaju ni Fayose ti wọ ọgba ileeṣẹ ẹgbẹ oṣelu PDP ni ilu Abuja to si gba fọọmu idije fun ipo aarẹ pẹlu ogoji miliọnu naira. Eleyii mu ki o jẹ ẹni akọkọ ti yoo gba fọọmu idije lati guusu Naijiria saaju idibo sipo ẹgbẹ ni abẹle. Ṣe orukọ yii Oshoko naa ni ẹ o fi gori oye aarẹ? Oshoko jẹ orukọ ti ko sẹni ti ko mọ ẹni to n jẹ ninu gbogbo eeyan to ba n gbọ nipa awọn oloṣelu Naijiria. Fayose n sọrọ lori ifọrọwanilẹnuwo kan to ni pẹlu ileeṣẹ amohunmaworan Channels to si da atọkun eto lohun pe ki wọn kaakiri igboro awọn ipinlẹ Naijiria, wọn yoo gbọ orukọ wọn. ""Ẹ o ri pe mi o fi iwa mi bo, bi mo ṣe gba fọọmu ipo aarẹ tan lana ni mo ya sile iya Alamala ti mo lọ lo Amala fẹlẹfẹlẹ. Emi o ki n ṣe bi awọn oloṣelu to n dibọn lati gbe igbe aye nla lẹyin ti wọn ba kuro lori oye"". Fayose ni o yẹ ki awọn oloṣelu maa ṣe eto silẹ de igba ti wọn yoo ba kuro lori oye adari ti wọn ba wa.  Gomina ipinlẹ Ekiti nigba kan ri Ayodele Fayose ti gba fọọmu ikede erongba lati dije dupo aarẹ labẹ asia ẹgbẹ oṣelu Peoples Democratic Party,PDP. Ni ilu Abuja lolu ileeṣẹ ẹgbẹ naa lo ti gba fọọmu yii ni Ọjọru. Lẹyin to gba fọọmu naa tan, o ba awọn akọroyin sọrọ to si mẹnu ba awọn nkan ti yoo gbeṣe bo ba file ribi de ori alefa. Ninu awọn nkan to sọ pato, Fayose ni oun yo ṣeto idasilẹ ileeṣẹ ti yoo maa mojuto awọn araalu torinaa oun yoo da ipo ''Minisita for stomach infrastructure'' silẹ. ''Ẹ ti mọ mi ṣaaju asiko yi ti ẹ si mọ pe kii ṣe akanṣe iṣẹ nikan lo ṣe pataki leto ijọba mi.A gbọdo ṣeto bi nkan yoo ṣe burẹkẹ fara ilu tori naa mo maa yan minisita feto ookun inu lafi gbe ti ita'' Nigba tawọn akọroyin beer lọwọ pe kini yoo ṣe ti yoo yatọ si nkan ti ijọba to wa lori alefa nṣe, Fayose ni wọn ko tiẹ ṣe nkankan. Se ẹ ti ri orileede kankan lagbaye nibi ti awọn agbebọn ti n ṣe ikọlu si papakọ ofurufu tabi reluwee? ''Yatọ si emi, eyikeyi oludije PDP, wọn ko ni jafara lati ṣe atunto orileede yi.'' Ni akotan Fayose ni oun yoo tẹle aṣẹ ẹgbẹ lori eto idibo abẹnu ati pe ohun to se pataki si oun ni ki ẹgbẹ PDP pada si ipo ni Naijiria. Lọwọlọwọ bayii, Fayose ni oludije ikẹrinla to fi aniyan silẹ lati wa tikẹẹti ẹgbẹ labẹ aṣia ẹgbẹ oṣelu PDP. Ọkunrin mẹtala ati obinrin kan lo n wa tikẹẹti ẹgbẹ fun oludije ipo aarẹ Naijiria. Agbẹnusọ fun Ayo Fayose to jẹ gomina ipinlẹ Ekiti tẹlẹ, Lere Olayinka ti ni Ayo Fayose kun oju osuwọn lati jẹ aarẹ orilẹede Naijiria. Lere Olayinka sọ eleyii lẹyin ti Ayo Fayose fi lede wipe oun ti setan lati dije dupo aarẹ labe ẹgbẹ oṣelu PDP lorilẹede Naijiria ti ọpọlọpọ ibeere si n jade lọtun losi. O ni Fayose ni iriri to fi mọ ọgbọn, imọ ati oye bii Asiwaju Bola Ahmed Tinubu, Yaradua ati awon agbaagba to ti se adari lorilẹede Naijiria. ''Niwọn igba ti ẹgbẹ oṣelu PDP ti sọ wipe ko si ẹni ti ko lee dije dupo aarẹ ninu ẹgbẹ oṣelu PDP, nitori naa ko si iyọnu fun Fayose lati dije.'' ''Bi o tilẹ jẹ pe Guusu lo yẹ ki aarẹ ti wa, amọ ẹgbẹ ti ni ẹnikẹni lati ibikibi lo leE dije dupo  to fi mọ oke ọya ati isalẹ naa'' Agbẹnusọ fun Fayose naa ni o to gbangba sun loye lori eto oṣelu ati didari orilẹede Naijiria gẹgẹ bi aarẹ ni ọdun 2023. Ayo Fayose to ti je gomina fun igba meji nipinlẹ Ekiti n jẹjọ ẹsun lilo owo ilu basubasu nigba to wa ni ipo. Bakan naa ni iroyin fi lede pe ẹgbẹ oṣelu PDP ti yọ ọrọ igun kuro lori ẹni to le e dije dupo fun aarẹ lọdun 2023 ninu ẹgbẹ oṣelu PDP. Gomina ipinlẹ Ekiti tẹlẹ ri, Ayodele Fayose ti kede pe oun naa yoo dije dupo fun aarẹ orilẹede Niajiria ninu idibo gbogboogbo ti yoo waye ni ọdun 2023. Fayose fi ero re han ninu lẹta to fi ṣọwọ si ẹgbẹ oṣelu PDP lati fi ero rẹ han ni ilu Abuja. Ninu lẹta naa ni Fayose ti kede pe oun ko ni kọpa ninu igbimo ti yoo yan ẹkun ti awọn oludije ti yoo ṣoju ẹgbẹ oṣelu naa ni idibo ọdun 2023. O ni idi ti oun fi yọ ara oun kuro ninu igbimọ ọhun ni tori erongba oun lati dije dupo aarẹ lọdun to n bọ. Gomina ipinlẹ Ekiti naa dupẹ lọwọ ẹgbẹ fun aduroti wọn to fi mọ iṣọkan ti wọn fi n tukọ ẹgbẹ naa. Bakan naa lo ki wọn fun igbiyanju wọn lati yan awọn eniyan ni ẹkun ti wọn yoo ṣoju ẹgbẹ PDP. ''Gẹgẹ bi mo ṣe yan ni eti yin pe o ṣeeṣe ki n dije dupo aarẹ ni idibo abẹle to n bo ni ẹgbẹ PDP pẹlu igbagbọ pe ma a dije dupo aarẹ ni didbo gbogboogbo to n bo'' ''Mo ti ṣetan bayii nitori naa mo fi ipo mi silẹ gẹgẹ bi ọkan lara igbimọ ti yoo yan ẹkun ti awn oludije ti yoo ṣoju ẹgbẹ naa yoo ti wa'' ''Nitori ko bojumu ki n dije dupo ki n tun wa ninu igbimọ ti yoo yan ẹkun ti oludije yoo ti wa'' ''Nitori naa mo na ọwọ arakunrin Gbenga Faseluka soke gẹgẹ bi ẹni ti yoo rọpo mi ninu igbimọ naa.'' Laipẹ yii ni alaga ẹgbẹ oṣelu PDP, Iyorchia Ayu ṣe igbekalẹ igbimọ ẹlẹni mẹtadinlogoji ti yoo sayẹwo ẹkun ti awọn oludije ninu ẹgbẹ naa yoo ti wa. Ayo Fayoṣe ti jẹ gomina ipinlẹ Ekiti fun igba meji amọ to si n jẹjọ ẹsun ibajẹ lọwọ lori ẹsun pe o ṣe owo ilu basubasu nigba ti o wa nipo."	https://www.bbc.com/yoruba/media-61006397
politics	Ṣé lóòtọ́ ni ìjọba Amẹrika kọ̀ láti fún Tinubu ni Físà?	Ikọ ipolongo ẹgbẹ oṣelu APC ti sọ pe irọ nla gba ni iroyin to sọ pe ijọba Amẹrika kọ lati fun oludije sipo Aarẹ ninu ẹgbẹ naa, Bola Ahmed Tinubu ni iwe irinna Fisa. Ṣaaju lo yẹ ki Tinubu rinrinajo lọ silẹ Amẹrika nibi to yẹ ko ti ṣe ipade kan lonii ọjọ kẹrin, oṣu Kejila, ọdun 2022 yii, to si yẹ ko pada si Naijiria lọjọ kejila, oṣu kan naa. Amọ kaka ki Tinubu lọ si Amẹrika, ni ṣe ni wọn sun irinajo naa siwaju. Ko pẹ lẹyin naa ti iroyin jade pe Tinubu ti sun irinajo rẹ siwaju ti iroyin gbode pe ṣe ni ijọba Amẹrika kọ lati fun Tinibu ni iwe irinna, ni ko jẹ ko le lọ si irinajo ọhun. Lẹyin naa tun ni aworan kan Tinubu pẹlu Aarẹ ilẹ Amẹrika, Joe Biden bẹrẹ si n fa ori ayelujara ya, ti awọn ololufẹ APC kan si sọ pe Tinubu ti lọ si Amẹrika, nibi to ti ba Aarẹ Biden ya fọto. Amọ ẹgbẹ oṣelu naa sọ ninu atẹjade kan pe ayederu ni aworan ọhun, ati pe awọn ọmọ ẹgbẹ alatako lo po aworan naa pọ lati tan awọn araalu jẹ ati lati tabuku Bola Tinubbu. Agbẹnusọ ikọ ipolongo Tinubu, Festus Keyamo ti sọ loju opo Twitter rẹ pe Tinubu ni iwe irinna ilẹ Amẹrika dani, o si le fi Fisa naa rinrinajo titi di ọdun to n bọ. Keyamọ tun fi aworan iwe irininna ‘passport’ Tinubu lede, ninu eyii ti Fisa Amẹrika naa wa lara rẹ. O ni “Aworan yii wa fun awọn gbọyisọyi to n gbe iroyin ẹlẹjẹ kiri nipa Bola Tinubu pe ko ri Fisa Amẹrika gba.” Gẹgẹ bii ohun ti ninu Fisa ti Keyami fi lede, Tinubu le fi iwe naa lo si Amẹrika titi di oṣu Kọkanla, ọdun 2023. Ẹwẹ, ọpọ eeyan lo n sọ loju Twitter naa pe ayederu ni Fisa ti Keyamo fi lede. Amọ ṣa, Tinubu yoo sọrọ nibi ipade kan ni Chatham House niluu London, nibi ti yoo ti ṣalaye nipa awọn eto rẹ fun Naijiria to ba le de ipo Aarẹ.	https://www.bbc.com/yoruba/articles/c97q91x2666o
health	Toilet: Nínú kóo fi omi fọ ìdi tàbí lo tííṣù fi fá a, Èwo ló rọrùn?	"""Nilẹ Arab bi a ba n di ẹru lati rinrinajo, ohun mẹta ni a gbudọ rii daju pe a ni: iwe irina, owo ati ibi ti a le fọ idi si ni'rinajo"". Eyi ni adẹrinpoṣonu ara ill Egypti Bassem Youssef sọ nibi ere itage akọkọ rẹ ni Uk gẹgẹ bi alawada. (Ẹ̀rín kèékèé)! Ṣe lo bẹrẹ si nii ju ọpa kan ti wọn n pe lede wọn ni shattaf (tabi bum gun) iyẹn ẹrọ kan to lee fọn omi jade to maa n wa lẹba ile igbọnsẹ igbalode fun idi fifọ. O ni ""ẹ wa, ko ye mi o, ẹ jẹ ọkan lara ilu to laju ju lagbaye, ṣugbọn to ba di ọrọ ti ẹyin wa yii, ẹyin lẹwa o."" (Ha ha ha)! Bẹẹ si ni ọpọ eeyan gba pẹlu Youssef pe ootọ lo sọ. Shokoleeti to ri bii pẹ̀tẹ̀ -""Chocolate pudding"" Ni ilu oyinbo, ọpọ wọn ti fẹran ki wọn maa fi nkankan nu idi ju bi wọn ba lo ile igbọnsẹ tan ju ki wọn maa bu omi ṣan idi lọ - eyi si jẹ oun to ya awọn eeyan lẹnu lagbaye. Kẹẹ si maa wo o, omi a maa fọ idi mọ ju béébà lọ. Awọn to ti mọ lara ki wọn maa fi omi fọ idi wa beere tọkan tọkan wi pe "" ẹ wa, ṣe lootọ o tẹẹ yin lọrun lati fi tiiṣu nikan nu shokoleeti pẹ̀tẹ̀ kuro lara yin? (Ínyànmà)! Ati pe nigba ti tiiṣu ti wọ́n n lo lode oni ko le lara bii àwo sẹ̀rámííkì tawọn Greek igbaani maa n lo tabi shùkù àgbàdo tawọn Amẹrika igbaani maa n lo (Hè hè hè hè - ẹ̀rín), gbogbo wa yoo gba pe omi ko tilẹ ki n ha ni lara to iwe to fẹlẹ ju. Ọpọ ara ilu awọn orilẹede agbaye lo ti wa n pari abẹwo wọn sile igbọnsẹ bayii pẹlu omi. Sibẹ, ni ọpọ awọ n orilede ti ẹlẹsin musulumi pọ si, omi lilo lo wọpọ nib gẹ́gẹ́ bi ẹkọ Islam ṣe kọ nipa lilo omi fun imọtoto. Onimọ kan to ṣewadii nipa iha ti awọn eeyan n kọ si awọn nkan eelo ile igbọnsẹ, Othman fi han pe awọn musulumi ara orilẹede Australia kan ti dara pọ mọ iwa igbe aye lilo ile igbọnsẹ igbalode ati lilo tiiṣu pọ mọ age omi to kun tabi ki wọn ṣe ẹrọ to n fọn omi sẹgbẹẹ ẹrọ igbọnsẹ wọn. Amọṣa o, ọ̀rọ̀ imọtoto yii ko duro lọdọ awọn musulumi nikan o. ""O ti mọ awọn ara orilẹede India kan lara lati maa lo tiiṣu, ṣugbọn ọpọ wa la ṣi fara mọ lilo omi nigba to ba yẹ"". Othman ni ""nigba ti o ba fẹ ṣebẹwo si ọrẹ rẹ to jẹ ara Indian nilẹ Amẹrika, mo lee fwọ sọya pe wọn gbe ike omi tabi ife si ẹba ile igbọnsẹ wọn"". Ẹwẹ, Othman sọ iha ti awọn eeyan kọ si lilo oriṣiriṣi beeba, o ni fun apẹrẹ akẹgbẹ oun kan ni Sheffield, UK ti lo tiiṣu rẹ tan, lo ba pada fi £20 nu idi. (Hà hà hàhà hà!) Idile kan, Kuo gan ti n jiroro lori ọrọ mejeji yii - ninu keeyan jokoo ya igbẹ tabi loṣoo. Iru ile igbọnsẹ fun mejeji lo wa laye Han Dynasty (206BC-220AD) bi o tilẹ jẹ pe bibẹrẹ yẹn lo wọpọ lawọn ile igbọnsẹ itagbangba. Koda lonii, iwadii fihan pe ida mẹta eeyan lagbaye lo maa n loṣoo ṣe 'ga. Ka si ma parọ, fun ẹya agọ ara liloṣoo naa lo dara ju gẹgẹ bi iru ibẹrẹ yẹn ṣe maa n jẹ ko jade wọọrọwọ. (Hmmmmmn!)"	https://www.bbc.com/yoruba/afrika-50470372
sports	Sadio Mane: Wọ́n ti fi orúkọ̀ agbábọ́ọ̀lù Liverpool sọ pápá ìṣeré kan ní Senegal	"Olootu ijọba ni ẹkun Sedhiou, lorilẹ-ede Senegal, ti ṣetan lati fi orukọ ongbatarigi agbabọọlu ẹgbẹ Liverpool, Sadio Mane, sọ papa isẹre to wa ni ẹkun naa. Agbabọọlu naa lo gba goolu pẹnraiti sinu awọn lasiko ti Senegal koju Egypt ni aṣekagba idije AFCON 2022 to sẹṣẹ pari, eyi to mu ki wọn o jawe olubori. Ami ayo mẹrin si meji ni Terenga Lions ti Senegal  fun Egypt. Igba akọkọ si re e ti orilẹ-ede naa gba ife idije AFCON. Olooru ijọba ni Sedhiou, Adboulaye Diop, sọ pe oun pinnu lati fi orukọ Mane sọ papa iṣere Sate de Sédhiou, lati fi ẹmi imoore awọn ọmọ bibi agbegbe naa han si ""ọkunrin to n fi igbe aye rẹ sin ọmọniyan"". ""Sadio Mane tọ si pe ka bu ọla fun un"". Asiko diẹ sẹyin ni Mane di aayo lọkan ọpọ miliọnu eeyan ni ilu abinbibi, nigba to jẹjẹ owo lati fi kọ ileewosan ati ile ẹkọ fun wọn. O tun da owo si kikọ awọn mọṣalaaṣi, to si tun fun ijọba lowo lati gbogun ti ajakalẹ aarun Covid-19. Yatọ si eyi, Mane tun pin aṣọ ẹgbẹ agbabọọlu Liverpool fun awọn ara ilu abinibi rẹ, Bambali, ki wọn o ri nkan wọ lasiko aṣekagba idije Champions League ni oṣu Karun-un, ọdun 2018. Lẹyin ti ikọ ẹgbẹ agbabọọlu Senegal bori ni Afcon lorilẹ-ede Cameroon, Mane sọ pe bi oun ṣe gba akọkọ ife ẹyẹ idije naa fun Senegal, jẹ aṣeyọri to tobi ju ninu irinajo oun gẹgẹ bi agbabọọlu."	https://www.bbc.com/yoruba/ere-idaraya-60366729
entertainment	Yoruba artists: Wo àwọn òṣèré tó ti bímọ lọ́dún 2021 tí a wà yìí	Ẹ ku owo lomi ni Yoruba maa n ki awọn ti Eleduwa ba ṣẹṣẹ fi ọmọ ta lọrẹ. Bayii gan an ni wọn ṣe n ki awọn oṣere tiata kan lẹyin ti Ọba oke ti fi ọmọ jinki wọn. Wọnyii ni awọn oṣere ti Ọlọrun Oba fi ọmọ tuntun jojolo ta lọrẹ ninu ọdun 2021 ti a wa yii. Bukunmi Oluwasina Lọjọ kẹrin oṣu kẹta ọdun 2021 ni oṣere tiata, Bukunmi Oluwasina kede loju opo Instagram rẹ pe Ọlọrun ti fi ọmọ ta oun lọrẹ. Oṣu kẹsan an ọdun 2020 ni Bukunmi di aya lọọdẹ ẹni bi ọkan rẹ ti wọn ti jọ n fẹra tipẹ. Bukunmi fi oriṣiiriṣii fọto igba to fi wa ninu oyun si oju opo Instagram rẹ. Koda, o tun fi fidio kan eyi ti o fi kọ orin fun ọmọ jojolo ti Eleduwa fi ta a lọrẹ naa. O tun sọ loju opo Instagram rẹ pe, ninu ohun gbogbo ti oun ti fọwọ kan laye, ko si eyi to da bi ọmọ naa. Biola Adekunle Oṣere tiata, Biola Adekunle ati ọkọ rẹ tun ri ẹbun ọmọ tuntun jojolo mii gba lọwọ Eledua ninu oṣu keji ọdun 2021. Biola kede lori ayelujara pe Ọlọrun tun ti fi ọmọbinrin jinki idile oun. Ọdun 2014 ni Biola ṣe igbeyawo, ṣugbọn o ni idaduro fun ọdun marun ki o to bimọ. Ọmọ keji ti Ọlọrun yoo fi ta oun ati ọkọ rẹ lọrẹ ree. Adesuwa Wellington-Etomi Oṣere tiata, Adesuwa Wellington-Etomi ati ọkọ rẹ, Banky Wellington ti ọpọ mọ si Banky W naa di ọlọmọ loṣu keji ọdun 2021. Adesuwa ati Banky W lo kede ọmọ naa lẹyin ti wọn fi fọto sori oju opo Instagram wọn. Adesua sọ pe ''Ọlọrun agbaye, o lagbara, lọsẹ mẹrin to kọja, mo gba ẹbun iyebiye julọ- ọmọkunrin wa.'' Banky W ni tirẹ ki iyawo rẹ ku ọjọ ibi ati ewu ọmọ ti Ọlọrun fi ta wọn lọrẹ. Olorin takasufe, Banky W ni ọrọ ẹnu lasan ko le sọ bi inu oun ti dun to nitori Eledua ti sọ ẹgan awọn di ogo. Kemi Lala Akindoju Oṣere tiata, Kemi Lala Akindoju naa dawọọ idunnu ọmọ tuntun jojolo loṣu keji ọdun 2021 pẹlu ọkọ rẹ, Gbubemi Fregene. Kemi ko beṣu bẹgba, oju opo Twitter rẹ lo fi fọto ọmọ si nibi to ti sọ pe ọmọkunrin ni ọmọ ọhun. Oṣere naa tun kọ orukọ ọmọ naa sori oju opo Twitter rẹ pe Adéoreòfé Toritseju Chukwuebuka Fregene ni ọmọ naa yoo maa jẹ. Loju opo Instagram rẹ, Kemi fi orin bọ ẹnu pe ti oun ba tiẹ lẹgbẹrun ahọn, ko le to lati yin Oluwa.	https://www.bbc.com/yoruba/afrika-56520653
politics	Buhari: Bí kìí bá ṣe ìpàdé ìgbìmọ̀ aláṣẹ tí à ń ṣe, ìpayà kò bá bá mi kí ìgbẹ́jọ́ tó wáyé	"Yoruba ni adiẹ a mọọ laagun, amọ iyẹ ara rẹ ni kii jẹ ka mọ, bẹẹ lọrọ ri fun aarẹ Muhammadu Buhari lori abajade igbẹjọ ibo aarẹ. Aarẹ Buhari, lasiko to n gbalejo awọn gomina to jẹ ọmọ ẹgbẹ oselu APC to wa ki nile ijọba nilu Abuja, jẹwọ pe lootọ ni ojora mu oun ko to di pe igbimọ to n gbọ awuyewuye ibo aarẹ gbe idajọ wọn kalẹ lori ẹjọ naa. Buhari ni ọpẹlọpẹ pe oun n dari ipade igbimọ alasẹ ijọba to n waye lọwọ lasiko ti awọn ọmọ igbimọ olugbẹjọ n gbe idajọ wọn kalẹ ni, iporuru ọkan ko ba ba oun. Igba akọkọ ti aarẹ Buhari yoo si se ipade pẹlu awọn ọmọ igbimọ alasẹ rẹ to sẹsẹ yan fun saa keji ni ọjọ naa, ti igbẹjọ n waye bakan naa lori boya o fidi rẹmi abi o yege ibo aarẹ to kọja. ""Akoko taa lo nibi ipade igbimọ alasẹ naa tun jẹ iye akoko ti igbimọ olugbẹjọ lo lati gbe idajọ wọn kalẹ, mo dupẹ pe eyi waye, bibẹẹkọ idaamu ọkan ko ba ba mi, mo kan n tiraka lati gbajumọ awọn iwe to wa niwaju mi ni."" Ijẹwọ Buhari yii si lo yatọ gedegede si ohun ti alaga ẹgbẹ oselu APC, Adams Oshiomole n sọ pe ẹgbẹ oselu APC ati aarẹ Buhari ko tiẹ mikan rara lori ibi ti igi igbẹjọ naa yoo wo si."	https://www.bbc.com/yoruba/afrika-49699240
sports	Champions League: Chelsea jogodo nínú ìdíje FA Cup, báwo ni ọ̀rọ̀ yóò ṣe rí pẹ̀lú Man City?	Gbangba yoo dẹkun, kedere yoo si bẹẹ wo lalẹ ọjọ Abamẹta nigba ti ẹgbẹ agbabọọlu Chelsea ati Manchester City ba waako ninu ifẹsẹwọnsẹ aṣekagba idije UEFA Champions League ti saa bọọlu 2020-2021. Papa iṣere Estadio do Dragao ni Porto lorilẹede Portugal ni ifẹsẹwọnsẹ to lamilaaka ọhun yoo ti waye ni deedee ago mẹjọ alẹ. Gbogbo eto lo ti to fun ifẹsẹwọnsẹ naa lati gberasọ lalẹ ọjọ Satide. Awọn ohun to yẹ ki ẹ mọ niyii nipa ifẹsẹwọnsẹ Champions League alẹ ọjọ Abamẹta ni Porto. Akọkọ ni pe, ẹgbẹ agbabọọlu ilẹ Gẹeṣi ni Chelsea ati Man City ti wọn yoo jọ ta kangbọn ninu aṣekagba idije UEFA Champions League. Man City ko tii gba ife ẹyẹ Champions League ri, koda igba akọkọ ree ti wọn n kopa ninu aṣekagba idije naa. Chelsea ni ti wọn ti gba idije naa lẹẹkan nigba ti wọn lu Bayern Munich lọdun 2012. Chelsea ti fagba han Man City lẹẹmeji laipẹ yii ninu idije FA Cup ati idije Premier League. Ẹgbẹrun mẹrindinlogun abọ oloworan ni yoo lanfaani lati wo ere bọọlu naa ni Porto. Awọn ikọ mejeeji lawọn agbabọọlu dantọ lati kopa ninu idije alẹ ọjọ Satide ayafi Ilkay Gundogan Man City to kọlu Fernandinho nigba ti wọn n gbaradi. Akọnimọọgba Man City, Pep Guardiola ti gba ife ẹyẹ Champions League nigba meji lasiko to fi jẹ olukọni Barcelona. OLukọni Chelsea ni tiẹ, Thomas Tuchel ko ti gba ife naa ri gẹgẹ bi akọnimọọgba. Amọ, oun lo gbe ẹgbẹ agbabọọlu PSG wọ aṣekagba idije ọhun ni saa bọọlu to lọ, ṣugbọn Bayern Munich fagba han wọn lati gba ife naa.	https://www.bbc.com/yoruba/ere-idaraya-57291443
sports	Mauricio Pochettino: Ṣé Pochettino lè gba ife ẹ̀yẹ UEFA Champions League tí PSG ń wá fún wọn?	Lẹyin ọ rẹyin, Mauricio Pochettino di akọnimọọgba tuntun fẹgbẹ agbabọọlu Paris St-Germain(PSG). Pochettino ti buwọ luwe adehun lati ṣiṣẹ gẹgẹ akọnimọọgba fun ikọ agbabọọlu PSG fun ọdun meji pẹlu adehun miran lati fi ọdun kan kun un. Oun lo rọpo Thomas Tuchel to padanu iṣẹ rẹ lọjọ kọkandinlọgbọn oṣu kejila ọdun 2020 lẹyin to ti tukọ ẹgbẹ agbabọọlu naa fun ọdun meji ati aabọ. Pochettino ko ti ṣiṣẹ akọnimọọgba lati igba to ti fi ẹgbẹ agbabọọlu Tottenham silẹ ti Jose Mourinho si rọpo rẹ. Akọnimọọgba Pochettino naa ti figba kan ri ṣoju PSG gẹgẹ bi agbabọọlu laarin ọdun 2001 si 2003. Ipo kẹta ni PSG lori tabili idije Lique 1, ati pe Barcelona ni wọn yoo koju ni ipele ẹlẹni mẹrindinlogun(round of 16) ninu idije Champions League loṣu keji ati ikẹta ọdun 2021 yii. Ọjọ Aiku ọjọ kẹta oṣu kinni ọdun 2021 yii ni Pochettino yoo bẹrẹ iṣakuso rẹ ni PSG. ''Idunnu lo jẹ fun mi lati de ipo akọnimọọgba ẹgbẹ agbabọọlu yii. Gbogbo igba ni mo maa n ṣafẹri ẹgbẹ agbabọọlu yii,'' Pochettino lo sọ bẹẹ. Pochettino ni oun ''ṣetan lati ṣiṣẹ pọ pẹlu awọn agbaọjẹ agbabọọlu to wa ni PSG.'' Ninu ọrọ tirẹ, alaga igbimọ alaṣẹ ẹgbẹ agbabọọlu naa, Nasser Al-Khelaifi sọ pe Pochettino gan an lo to gbangba sun lọyẹ lati tukọ ẹgbẹ agbabọọlu PSG. Ẹgbẹ agbabọọlu Espanyol ni Pochettino ti kọkọ ṣiṣẹ gẹgẹ bi akọnimọọgba. Lẹyin naa lọ si ikọ agbabọọlu Southampton nibi to ti lo ọdun kan ati abọ ki o to darapọ mọ Tottenham lọdun 2014. Amọm ibeere kan tawọn eeyan n beere ni pe bo ya Pochettino le gba ife ẹyẹ UEFA Champions League ti PSG ti n gbiyanju lati gba fun wọn. Lootọọ ni Pochettino gbe Tottenham de ipele aṣekagba Champions League lọdun 2019 ṣugbọn wọn fidi rẹmi, Liverpool lo lu wọn gba ife naa.	https://www.bbc.com/yoruba/ere-idaraya-55516721
politics	Obasanjo àti Adebanjo lọ sí Enugu, wọ́n ní kò sí gìrì lórí olùdíje táwọn ń tẹ̀lé	Aarẹ Naijiria nigba kan ri, Oloye Olusegun Obasanjọ tun ti fọwọ gbaya nipa oludije sipo aarẹ to n se atilẹyin fun lati bori ibo lọdun 2023. Obasanjo sisọ loju ọrọ yii ninu fidio to jade sita lasiko to wa ni ibujoko ẹgbẹ Ohaneze Ndigbo to wa ni Enugu. Oloye Obasanjo ati eekan kan ninu ẹgbẹ Afenifere, Alagba Ayo Adebanjo pẹlu Peter Obi si ni wọn se abẹwo solu ile ẹgbẹ Ohaneze Ndigbo naa. Obasanjo ati Adebanjo si ni wọn se abẹwo si Enugu lati se abẹwo ibanikẹdun lori iku Minisita feto irina ofurufu ni saa oselu alagbada akọkọ, Mbazulike Amaechi. Aarẹ tẹlẹ naa, to wọ asọ ibilẹ ẹya igbo, ni ẹnu awọn ọmọ Naijiria ti n kun saaju pe Peter Obi, tii se oludije aarẹ fẹgbẹ iselu Labour, lo n se atilẹyin fun lati bori ibo aarẹ lọdun 2023. Bẹẹ ni Olusegun Obasanjo wa fọwọ gbaya ninu akọtun fidio to jade sita naa pe ko si ẹnikẹni to le halẹ mọ oun lori oludije aarẹ ti oun n satilẹyin fun. Obasanjo ni “Mo ti ta ẹjẹ mi silẹ fun isọkan orilẹede Naijiria, ti mo si tun ti se ẹwọn ri, nitori naa, ko si ẹnikẹni to to bẹẹ lati dun mahuru-mahuru mọ oun lori oludije ti oun ba pọn lẹyin rẹ. “Ki wa ni wọn fẹ maa fi dẹru ba mi? Ohun kan soso ti ẹgbọn mi, Ayo Adebanjo ko tii se ni tiwọn ni pe ki wọn ta ẹjẹ wọn silẹ amọ awọn naa ti lọ se ẹwọn ri, a si fi itan naa silẹ di igba mii.” Oloye Obasanjo wa woye pe isoro orilẹede yii kọja ti ẹlẹyamẹya, gbogbo Naijiria ni ọrọ yii kan. Aarẹ Naijiria tẹlẹ naa wa n fi ika hanu pe aisi asaaju to ni iwa rere ti yoo tu ọkọ orilẹede yii gan ni isoro kan gboogi, to n wa ọkọ orilẹede yii sẹyin. O fikun pe ti oun ba gbe ọwọ le eeyan kan lori, o tumọ si pe oun n se afiwe onitọun pẹlu awọn ẹlomiran ni. O ni oun ti ri pe ọpọ anfaani wa lara onitọun ni, eyi ti yoo se orilẹede Naijiria loore.	https://www.bbc.com/yoruba/articles/cd1djr5w1eko
health	Ilé  ẹjọ́ ti gbà pé arákùnrin tí aṣòfin àgbà Nàìjíríà kan gbé lọ  UK láti lo ẹ̀yà ara rẹ̀ kìí ṣe ọmọdé	Aṣofin kan lorilẹede Naijiria ati iyawo rẹ fara han niwaju ile ẹjọ loni lori ẹsun gbigbimọ pọ lati gbe eeyan kan wa si orilẹede UK lati yọ ẹya ara rẹ fun lilo. Adajọ to gbọ ẹjọ naa nile ẹjọ Majisireeti Westminster Magistrates Court nilu London ti tẹwọ gba awijare pe olupẹjọ ninu ẹjọ naa kii ṣe ọmọde rara. Gbagbagba ni ile ẹjọ naa kun pẹlu awọn ololufẹ aṣofin naa, aṣoju ileeṣẹ aṣoju ijọba orilẹede Naijiria ni UK pẹlu awọn mọlẹbi aṣofin agba naa ati iyawo rẹ. Ni ọjọ karun un oṣu karun un ọdun 2022 ni ọrọ naa de ọdọ ọlọpaa nigba ti olupẹjọ de agọ ọlọpaa. Laarin ogun iṣẹju ti igbẹjọ naa fi waye, Onidajọ Tan Ikram to gbọ ẹjọ naa  ti taare rẹ si ẹkun Old Bailey fun itẹsiwaju igbẹjọ naa lọjọ kẹrin oṣu kẹjọ. Amọṣa, aṣofin agba naa ati iyawo rẹ yoo ṣi wa ni ahamọ awọn agbofinro titi di igba ti igbẹjọ naa yoo fi tẹsiwaju. Adajọ Ikram tun gbẹsẹ kuro lori ofin [ẹ maa kọ iroyin nipa rẹ’ ti ile ẹjọ fi de olupẹjọ naa nitori bi wọn ṣe n fi oju majeṣin wo o tẹlẹ bi o tilẹ jẹ pe nitori irufẹ ẹjọ ti ipẹjọ naa da le lori, wọn ko gbọdọ darukọ rẹ.	https://www.bbc.com/yoruba/articles/c5170xdzky0o
religion	Bishop Kukah: Àkójọpọ̀ àwọn ìlérí tí Buhari mú ṣẹ àti èyí tí kò tíì mú ṣẹ	Bíṣọ́ọ̀bù àgbà ní ìjọ kátólíkí mímọ́,  Hassan Kukah ti fi ẹsun kan aarẹ Muhammadu Buhari pe ko mu ileri to ṣe fun awọn ọmọ Naijiria ṣẹ. Kukah to jẹ olori ijọ katoliki mimọ ni ilu Sokoto sọ ọrọ yii, nitori awọn agbebọn ti wọn pa ọmọlẹyin Kristi, Micheal Nnadi to n kọṣẹ imọ ẹkọ sẹminari, ki wọn to da ẹmi rẹ legbodo. Eyi lo mu ki BBC Yoruba se akojọpọ awọn ọpọ ileri ti aarẹ Muhammadu Buhari ti se amọ̀ ti ko tii mu sẹ titi di akoko yii. Lara awọn ileri naa ni lati jẹ ki eto aabo ko gberu si kaakiri orilẹede Naijiria. Gẹgẹbi ọrọ Biṣọọbu naa, eto aabo lorilẹede Naijiria ti dẹnukọlẹ si ju ti atẹyinwa lọ lasiko iṣejọba aarẹ Muhammadu Buhari. Amọ kii ṣe ọrọ eto aabo nikan ni aarẹ Buhari ko ti mu ileri rẹ ṣẹ. E wo awọn ileri ti aarẹ Buhari ṣe, to si muṣẹ: Loju opo Twitter lorileede Naijiria, orukọ Rev Father Mathew Kukah, to jẹ alagba ijọ Katọliki ẹkun Sokoto Naijira lawọn eeyan n mu bẹnu. Idi to fi jẹ bẹẹ ko sẹyin ọrọ to sọ nibi isin idagbere fun ọmọkunrin to n kẹkọ lati di oniwaasu ijọ Katoliki ti awọn ajinigbe pa ni Kaduna. Mathew Kukah sọrọ to pọ ninu ọrọ rẹ, eleyi to fi pe akiyesi aarẹ Buhari si ipo ẹlẹgẹ ti eto aabo orileede Naijiria wa. O ni, o ṣeni laanu pe aarẹ Muhammadu Buhari ko kọbi ara si didaabo bo ẹmi ara ilu, bo tilẹ jẹ wi pe o ṣe ipolongo pe oun yoo koju awọn agbesunmọmi. Father Kukah ni ijọba aarẹ Buhari jẹ eleyi to kun fun ẹlẹyamẹya ati imọtaraẹnikan, eyi to n mu ipinya wa laarin awọn eeyan Naijiria. Ninu ọrọ rẹ bakanna o sọ pe aarẹ Buhari ti jẹ ki awọn eeyan ma ni igbagbọ pe, o ṣe pataki lati jẹ Musulumi to wa lati ariwa Naijiria ju ki eeyan jẹ ọmọ ilẹ Naijiria lọ. O sọ pe  nibi ti ọrọ̀ de duro bayi, Naijiria ko mumu laya awọn ọmọ ilẹ rẹ debi pe wọn yoo fẹ fi ẹmi wọn lelẹ fun un. Kukah ni kaka ki awọn to di ipo mu ni ifarajin fun Naijiria, ipo ti wọn wa, lo wa loke aya wọn. Kukah wa rọ awọn ọmọlẹyin Kristi lati duro sinsin, ki wọn si mase faye gba inunibini laaye ninu ọkan wọn. Iku ọmọkunrin akẹkọ imọ ẹsin Kristẹni, Micheal Nnadi jẹ ọkan alara awọn iṣekupani ọmọlẹyin Kristi to n peleke lẹnu ọjọ mẹta yii ni Naijiria.	https://www.bbc.com/yoruba/agbaye-51470999
sports	Giroud 100th cap: fi àràmọ̀ndà góòlù méjì ṣayẹyẹ ìfẹsẹ́wọnsẹ̀ ọgọ́rùn ún tó gbá fún France	Ọpọ olololufẹ ere boolu lo bu ẹnu ẹtẹ lu ẹlẹsẹ ayo, Olivier Giroud lẹyin to kuna lati gba goolu kankan sawọn fun ẹgbẹ agbabọọlu orilẹede Faranse ninu idije ife ẹyẹ agbaye lọdun 2018. Ṣugbọn Giroud ya agbado ha si awọn to maa n tako o lẹnu lalẹ Ọjọru nigba to gba goolu aramọnda meji ọtọtọ sawọn ninu ifẹsẹwọnsẹ ọlọrẹsọọrẹ to waye laarin ilẹ Faranse ati Ukraine. Ọjọ manigbagbe ni alẹ Ọjọru ọjọ keje oṣu kẹwaa, ọdun 2020 jẹ fun Giroud nitori ifẹsẹwọnsẹ to fakọyọ ninu rẹ yii lọ jẹ ifẹsẹwọnsẹ ọgọrun un ti yoo kopa ninu rẹ fun ilu baba rẹ, Faranse. Alabami ni ilẹ Faranse lu Ukraine ninu ere bọọlu naa lẹyin ti wọn gba goolu meje ọtọtọ wọle ti Ukraine si rapala da ẹyọkan ṣoṣo pada. Amọ ara ọtọ ni goolu meji ti Giroud ẹni ọdun mẹtalelọgbọn gba wọle ninu rẹ jẹ. Giroud ko si lara awọn ẹlẹsẹ ayo meji akọkọ lẹgbẹ agbabọọlu Chelsea to ti gbabọọlu jẹun, bakan naa ọpọ ni ko nigbagbọ ninu rẹ nigba to fi wa pẹlu ẹgbẹ agbabọọlu Arsenal. Ṣugbọn ọrọ Giroud ti di okuta tawọn ọmọle kọ silẹ to ti wa di pataki igun ile bayii pẹlu ara to fi bọọlu da nigba ti orilẹede Faranse waako pẹlu Ukraine. Lapapọ, Giroud ti gba goolu mejilelogoji sawọn bayii fun orilẹede Faranse ninu ọgọrun un bọọlu to ti ṣoju ilẹ naa. Oun ni ẹleṣẹ ayo keji to gbabọọlu sawọn julọ fun orilẹede Faranse, agbaọjẹ agbabọọlu Arsenal tẹlẹ ri, Thierry Henry lo wa ni ipo kinni. Goolu mẹsan an ni Henry fi ju Giroud lọ eyi ti o si lanfaani lati ba a ati lati ju u lọ.	https://www.bbc.com/yoruba/ere-idaraya-54461298
religion	Sotitobire church news: Ilé ẹjọ́ sún ìgbẹ́jọ́ pásítọ̀ ìjọ Sotitobire sí ọjọ kẹrinla, oṣu Kẹsàn án	Ile ẹjọ giga to kalẹ si ilu Akure ti sun igbẹjọ pasitọ ijọ Sotitobire Miracle Centre, Alfa Babatunde Sotitobire si ọjọ kẹrinla, oṣu Kẹsan an ọdun 2020. Igbesẹ yii lo waye lẹyin ti pastitọ naa atawọn mẹfa miran ti wọn fẹsun kan pari awijare wọn niwaju ile ẹjọ ọhun. Eyii n tumọ si pe o ṣeeṣe ki ile ẹjọ naa fi ọjọ ti yoo ṣe idajọ rẹ lede lọjọ naa. Lẹyin ti ẹlẹri ikarundinlogun ti olujẹjọ pe sọ tẹnu rẹ tan, adajọ to n gbọ ẹjọ ọhun, Olusola Odusola mu Sotitobire si ọjọ kẹrinla, oṣu Kẹsan an ọdun 2020 gẹgẹ binọjọ to kan ki ọjọ idajọ to de. O ni oun ko ni gba ki agbẹjọro ijọba tabi agbẹjkọro Sotitobire da oju ẹjọ ọhun ru nitori pe idajọ odo ni ou n fẹ lori ọrọ na. Wolii Sotitobire atawọn ọmọ ijọ rẹ mẹfa miran dẹni to n kawọ pọn tojọ niwaju adajọ lẹyin ti ọmọ ọdun kan, Kolawole Gold, dede poora ninu ijọ rẹ lopin ọdun 2019. Sotitobire Latest news: Adájọ́ yarí lórí bí àwọn ẹlẹ́rìí ṣe ń fi ẹjọ́ falẹ̀ Ile ejọ giga tipinlẹ Ondo, to kalẹ si ilu Akure, ti fari ga lori bi igbejọ Alfa Babatunde se n fa nilẹ bii igbin. Adajọ Olusegun Odusola to n gbọ ẹjọ ẹsun ijọmọgbe ti wọn fi kan wolii ijọ Sotitobire naa, lo woye bẹẹ lasiko igbẹjọ to waye lọjọ Isẹgun. Adajọ Odusola wa fajuro lori bi agbẹjọro fun olujẹjọ, Alfa Babatunde, se tun beere pe ki wọn sun ẹjọ naa siwaju nitori ailera rẹ. Adajọ naa ni igbẹjọ ẹsun ijọmọgbe naa gbọdọ wa si òpin kí oṣù keje tó ń bọ̀ ó to parí. Ikede yii si ni adajọ naa tun fi n sọ ero ọkan rẹ, lori bi awọn ẹlẹrii ti olujẹjọ naa pe, se n mu isunsiwaju ati ifasẹyin ba ẹjọ naa. Adajọ Odusola wa sun igbẹjọ náà siwaju di ọjọ́ Kẹrìnlá, ikẹẹdogun àti ìkẹrin dínlógún oṣù keje ọdún 2020. Wọn ti sún igbejo sì ọlá ọgbọ́n ọjọ́ oṣù kẹfà fún ìparí gbígbé jọ àwọn ẹlẹri wòlíì Alfa Babatunde. Adajọ tí wá ṣàlàyé pé, kí wọn gbìyànjú láti jẹ ki awon Ẹlẹ́rìí náà pọ ni iye bíi bẹẹ kọ, ilé ẹjọ́ yóò pé àwọn ẹni a fẹ̀sùn kan, ní pàtàkì Alfa Babatunde láti jẹ ẹlẹ́rìí ara rẹ nítorí wọn fẹ ki igbejo náà tètè parí. Ṣáájú ni àwọn eleri méjì tí sọ̀rọ̀ gbé sẹ́yìn Alfa Babatunde dípò àwọn mẹta tí ó yẹ kí o sọ̀rọ̀. Èyí ló mú kí Adajọ Olusegun Odusola pé àkíyèsí ilé ẹjọ́ pé, tí àwọn Ẹlẹ́rìí kò bá pè dáadáa lọ́nà, olórí ẹni afesunkan ni yóò ṣe ẹlẹ́rìí ara rẹ. Wolii Babatunde Sotitobire tun de ile ẹjọ giga ipinlẹ Ondo lonii lati jẹjọ nipa Gold Kolawole ọmọ ọdun kan to di awati nile ijọsin rẹ l'Akure. Gẹgẹ bo ti maa n ṣe ni kete to ba ti de ile ẹjọ nipa fifọ ọwọ ati lilo sanitaisa ko to wọ ile ẹjọ lọ. Ọjọ pẹ ti ọrọ bi ọmọ ọdun kan to sọnu ni ie ijọsin kan nipinlẹ Ondo eyi ti Wolii Alfa Babatunde Sotitobire n dari ẹ ti n waye. Lonii, ile ẹjọ giga ipinlẹ Ondo tun ti pe Wolii Sotitobire atawọn to pe ni ẹlẹri rẹ ki wọn wa wi tẹnu wẹnu wọn. Lọsẹ to kọja, iyawo rẹ ti kun awọn ẹlẹri to si sọ ohun to mọ, bakan naa ni awọn eeyan ogun mii naa ti n jẹri ohun ti wọn mọ. Nile ẹjọ, wọn wo awọn fọran kọọkan lori ifọrọwanilẹnuwo to waye pẹlu Wolii naa. Bakan naa lọsẹ to kọja, ijọba ipinlẹ Ondo ti ni A kò ní fara mọ́ fífi àkókò ṣòfò lórí ẹjọ́ Sotitobire - Ìjọba Ondo Bí ìgbẹ́jọ́ wòlíì Sotitobire ṣe ń lọ lọ́wọ́ nílé ẹjọ́ lónìí rèé Ẹ tẹti leko lonii lori ikani yii, BBC Yoruba fun ẹkunrẹrẹ bo ba ṣe n lọ nile ẹjọ.	https://www.bbc.com/yoruba/afrika-53217363
religion	2023 elections: David Oyedepo ní ààrẹ Nàìjíríà lè jáde láti inú ìjọ Winners	"Oludasilẹ ijọ Living Faith ti ọpọ mọ si Winners Chapel, Biṣọọbu David Oyedepo ti o ṣeeṣe ki Ọlọrun yan aarẹ Naijiria to kan lati inu ijọ naa. Oyedepo ni o le jẹ ki pe ijọ Winners ni aarẹ obinrin akọkọ ni Naijiria yoo ti jade. Biṣọọbu sọrọ yii lasiko to n waasu lọwọ ninu ijọsin ọjọ Aiku ni gbọngan ṣọọṣi naa to wa ni Ota, ipinlẹ Ogun. Oyedepo wa rọ gbogbo awọn ọmọ mi ìjọ rẹ ti wọn ba fẹ dupo oṣelu lati beere fun itọni lori erongba wọn. ""O ṣe pataki fun mi lati sọ fawọn ọmọ ijọ wa to jẹ oloṣelu bayii tori asiko ibo mii tun ti sun mọ etile. Ko ba san yin bi ẹ itọni lọdọ wolii ki ẹ baa ko ara yin si wahala. Ko si ọfiisi oloselu kan ti ẹnikẹni le wa ti mo maa nilo ni iranlọwọ lati ọdọ rẹ."" Nigba to n sọrọ nipa iranlọwọ ti oloselu le se fun, Oyedepo ni ""Láéláé! Oluranlọwọ mi si wa loke titi ayeraye ati pe awọn gan an mọ pe n ko beere nkan kan ri lọwọ ẹnikẹni. Ẹ jẹ ki Ọlọrun ṣe atọna yin ninu irinajo oselu yin, ẹ ma jẹ ko jẹ pe ojukokoro lo n ti yin. Ẹ ma ṣi mi gbọ o, Ọlọrun le yan aarẹ orilẹede Naijiria lati inu ijọ yii. Koda, ẹni naa le jẹ aarẹ obinrin akọkọ orilẹ-ede Naijiria,"" Oyedepo lo sọ bẹẹ. Bisọọbu David Oyedepo ni gbajumọ ojisẹ Ọlọrun ti olu ijọ rẹ tẹdo si orilẹede Naijiria, o tun jẹ oniwaasu, onkọwe Kristiẹni yika agbaye. Bakan naa ni ibujoko ijọ rẹ to tobi julọ wa nilu Sango Ota nipinlẹ Ogun, ti ẹka ijọ rẹ si tan yika ilu to le ni ọọdunrun ni Naijiria ati ni orilẹede agbaye bii marundinlaadọta to fi mọ ilẹ UK, Amẹrika Yuroopu, Asia, Canada ati Dubai. Bakan naa lo se idasilẹ ile ẹkọ fasiti aladani nla meji, Covenant University ati Landmark University, ti iwe iroyin atigbadegba Forbes si ni o wa lara awọn oniwaasu to gbajumọ julọ ni Naijiria. Oyedepo wa lara awọn ojisẹ Ọlọrun to ra baalu fun isẹ ihinrere ni Naijiria, to si maa n bu ẹnu atẹ lu isejọba ti ko dara ati iwa ajẹbanu to gogo nilẹ Afirika."	https://www.bbc.com/yoruba/afrika-60107854
entertainment	Judy Austin Moghalu: Mo ti 'ùnfollow' ẹ lórí 'social media'; Ọlọ́run a ṣe idajọ fún ẹyin méjèèjì- Iyawo Yul-Edochie	"Oriṣa jẹ n pe meji obinrin kii fi igba gbogbo denu ni awọn agba n wi. Ni kete ti gbadugbaja osere Nollywood ni, Yul-Edochie ṣe ìkéde nla lori oju opo instagram rẹ̀ eyi to ti n jẹ ki ẹjọ pọ lori ayelujara bayii. Nibẹ lo ti ni pé òun ti bí ọmọ ọmọkùnrin pelu akegbe ẹ nínú ìṣe osere, iyẹn Judy Austin ti o pe ni ìyàwó rẹ kejì. Kini esi iyale Yul Edochie? Ni kete ti Iyawo akọfẹ Yul Edochie ka ikede ọkọ rẹ lori ayelujara yii ni oun naa ti daa pada fun un. May Edochie fe sì pe Ọlọrun ó ṣe idajọ fún àwọn méjèèjì. May Edochie ni ó jé ìyàwó àkókò fún gbadugbaja osere naa ti o si bí ọmọ merin fún un. Yul-Edochie ninu kéde to gbé sì ayélujára instagram ni ojoru sọ pé  òun ti bí ỌMỌKÙNRIN. O ni pe: ""ọrùko ọmọ mi jẹ STAR DIKE MUNACHIMASO YUL-EDOCHIE tí ìyàwó mi kejì Judy Austin bí fún mi, mo ní ìfẹ́ ọmọ náa gege bí mo ṣe ni ifẹ àwọn ọmọ yòókù."" Bawo ni irinajo igbeyawo awọn mejeeji? Lọdun 2004 ni May Yul Edochie fẹ Yul Edochie to jẹ ọmọ agba ọjẹ oṣere ni, Pete Edochie. Lọdun to kọja ni wọn ṣe ayeye ọdun mẹtalelogun ti wọn ti jọ wa papọ. Yul ati May bi ọmọ mẹrin fun ara wọn, Adẹ\daa fun wọn ni obinrin kan ati ọkunrin mẹta Leyin ikede ni awọn eeyan tii fọhun sita pe... Leyin ikede yii ni ero awọn ọmọ Naijiria ti ṣọtọọtọ si igbeyawo aya meji. Bayii ti iyawo keji naa ti bi ikoko, ọmọ Yul Edochie ti di marun un bayii. Koda, ninu awọn ọmọ yul ti wa nile ẹkọ giga bayii."	https://www.bbc.com/yoruba/afrika-61260146
health	Coronavirus: Àwíjàre ọlọ́pàá ni pé dókítà múra bíi onínàbì láago mẹ́wàá alẹ́	"Oniruuru ẹmi ni arun Coronavirus ti gba, boya lati ipasẹ kiko arun naa ni abi ni ọna miran. Sugbọn eyi to se ni laanu ni  awọn ẹmi to bọ sọwọ awọn agbofinro lasiko ti wọn n se isẹ wọn lati ri daju pe awọn eeyan tẹle ofin fidimọle. Sugbọn eyi to se laanu ninu gbogbo rẹ ni ti obinrin alaboyun kan ati ọmọ inu re to dero ọrun lasiko to n rọbi lọwọ lọjọ to kẹyin osu kẹjọ ọdun 2020. Idi ni pe dokita obinrin kan to yẹ ko sare lọ sile iwosan lati sisẹ abẹ fun alaboyun naa lasiko isede nitori Coronavirus, lo bọ sọwọ awọn ọlọpaa to da duro ladugbo Ikeja nilu Eko. Gbogbo ẹbẹ dokita naa sawọn ọlọpaa ọhun pe oun fẹ sare lọ dahun ipe pajawiri to le la ẹmi lọ nile iwosan lo ja si pabo. Bi o tilẹ jẹ pe wọn papa fi dokita naa silẹ lẹyin wakati kan amọ ẹpa ko boro mọ nitori oku alaboyun ati ọmọ inu rẹ lo ba nile iwosan naa. Gẹgẹ bi iwe akọroyin fun iwe iroyin Punch ti salaye isẹlẹ isẹlẹ naa, se ni dokita obinrin naa bu sẹkun nigba to de ile iwosan, to si gbọ nipa ohun to sẹlẹ si tiya tọmọ. Ẹnikan ti isẹlẹ naa soju rẹ sọ fun akọroyin naa pe isẹlẹ naa waye ni deede aago mẹwa kọja isẹju mẹẹdogun lalẹ. O ni awijare awọn agbofinro naa ni pe dokita obinrin yii ko mura bii alakọwe, o si seese ko jẹ pe oninabi ni. Baba Adeboye, gẹgẹ bi ọpọlọpọ ṣe maa n pe iranṣẹ Ọlọrun naa ṣalaye ninu fidio to gbe jade pe ko si buburu kan ti yoo kan awọn to ba gbagbọ ninu Ọlọrun. O ni 'Mo fẹ fi asiko yii fi daa yin loju pe, ko si arun Coronavirus kankan ti yoo de ọdọ yin; nitori pe ẹ n gbe ninu ibi ikọkọ Ọga ogo."" Eyi gan an lo n fa awuyewuye lori ayelujara lori bi awọn eeyan ṣe n sọrọ pe ohun ti iranṣẹ Ọlọrun yii sọ ninu fidio naa ko tọna. Amọṣa ohun to wa ninu fidio yii nikan lawọn to n tako iranṣẹ Ọlọrun naa n wo, wọn ko wo ẹsẹ ọrọ rẹ to ti sọ wi pe, yatọ si pe Ọlọrun n ṣọ awọn tirẹ, gbogbo awọn eeyan lo gbọdọ tẹle ilana imọtoto to yanranti nitori imọtoto lo kangun si iwa mimọ. Ohun ti Pasito Adeboye n gbiyanju lati sọ ni wi pe yatọ si iwa mimọ, gbigbe igbe aye imọtoto ṣe pataki lati bori arun Coronavirus. Amọṣa ọpọ eeyan lo foju fo amọran rẹ lori ṣiṣe imọtoto ara ẹni ati ayika ẹni, fido ọhun nikan wọn gbajumọ. Ninu amọran to tẹlẹ fidio naa ni baba Adeboye ti sọ pe ""Ẹ maṣe gbagbe pe ara gbigbe labẹ ojiji Ọlọrun ni pe ki ẹ maa gbe igbe aye imọtoto."" Baba tẹsiwaju pe yatọ si jijẹ ọmọ Ọlọrun, o yẹ ki awọn eeyan maa ṣe awọn nnkan bi fifọ ọwọ ẹni pẹlu ọṣẹ ati omi, ati jijẹ ki ayika ẹni wa ni mimọ. Pasitọ EA Adeboye jẹ ọkan pataki lara awọn iranṣẹ Ọlọrun to lokimi nilẹ Naijiria ti okiki rẹ si kan de oke okun."	https://www.bbc.com/yoruba/afrika-51950643
entertainment	Nkechi Blessing: Jide Kosoko, pè mí ní ọmọ àlè tí Ọlọ́run kò bá ṣiṣẹ́ takò ọ́	"Awuyewuye laarin awọn oṣere tiata Yoruba tun ti ba ọna mii yọ lẹyin ti Nkechi Blessing sọ oko ọrọ si Jide Kosoko. Kosoko lo kọkọ sọrọ ninu fidio kan eleyii tawọn agba ẹgbẹ TAMPAN bii Adebayo Salami ati Mr Latin wa lẹgbẹ rẹ pe, oun yoo lo gbogbo agbara oun lati ṣiṣẹ tako Blessing. Eyi lo mu ki Blessing naa ja gudugbẹ ọrọ lulẹ pe, ti oun ba fi le tu aṣiri Kosoko sita, awọn ọmọbinrin rẹ yoo dọwọ boju ni. Nkechi fi aake kọri, o ni, ''iwọ fẹ ṣiṣẹ tako mi abi, iwọ ti o jẹ baba fawọn ọmọ tiẹ naa. Ọlọrun mi yoo ṣiṣẹ tako iran diran rẹ ti wọn ko tii bi saye, ayafi ti o ba jade lati sọ ohun ti mo ṣe fun ẹ, ti o jẹ ẹṣẹ mi loku."" Blessing tẹsiwaju pe bawo ni wọn ṣe fẹ da ẹni tii kii ṣe ọmọ ẹgbẹ wọn duro lẹnu iṣẹ? O ni ṣe kii ṣe oogun niyẹn? Fidio ti o ti sọrọ naa ti lu ori ayelujara pa. ""Ẹ jẹ ki a maa woo bọ bi Ọlọrun ko ba ni doju ti yin, ki ẹ pe mi ni ọmọ ale,'' Nkechi tutọ soke, o foju gba a. Ẹwẹ, Nkechi ti fi ọrọ ẹgbẹ TAMPAN ṣe afisẹyin ti eegun n fi aṣọ, o si tẹra mọ idije CCBNaija ninu eleyi ti o ti le jẹ ẹbun owo ọgọfa miliọnu naira(N120m). N ṣe ni Nkechi mu orin bọ ẹnu, ti o si fi ijo bẹ lati fihan pe oun ṣetan lati jẹ ẹbun owo tabua naa lai naani idunkoko ẹgbẹ TAMPAN. Gbajugbaja oṣere mii, Bolanle Ninolowo naa sọrọ lori idije CCBNaija, o ni iku nikan lo le ni ki oun maa sa gbogbo agbara oun lati jẹbun owo N120m to wa nilẹ. Ninalowo ni asiko iku oun ko si tii to bayii nitori Ọlọrun ko tii fi aṣẹ sii. Koda awọn oṣere nikan kọ ni yoo jẹbun ninu idije ọhun, ẹni ti o ba ni ibo to pọ julọ, naa yoo lanfaani lati jẹ ẹbun ile fulaati oniyara mẹta niluu Eko. Gbàs gbós míì tún ti ń rúgbó bọ̀  láàrín Jide Kosoko ati Nkechi Blessing Saaju la ti mu iroyin wa fun yin pe agbo osere tiata lorileede Naijiria ti n yọ eruku lala pẹlu bi awọn oṣere meji to gbajumọ kan ṣe láwọn ṣetán láti naa tan  bi owo pẹlu arawọn. Itahunsiraẹni yi ko si sẹyin wahala ọrọ Baba Ijesha ati awọn to ni dandan ko foju wina ofin lori ẹsun ti wọn fi kan pe o ṣẹ aṣemaṣe pẹlu ọmọde. Awọn oṣere ti o wa lagbami surutu yi ni Nkechi Blessing ati agba osere nii, Jide Kosoko. Bi ọrọ naa ṣe n lọ bayi, Nkechi ti tutọ soke foju gba to si n béèrè lọwọ Jide Kosoko pe ṣe o to bẹ lati fori ru wahala oun ti o ba delẹ tan. Ọrọ Nkechi yi ko sẹyin bi Kosoko ti ṣe sọko ọrọ si Nkechi ati Iyabo Ojo nibi to ti n ba awọn akọroyin sọrọ. Nibi taa n wí yí, Kosoko bẹnu atẹ lu awọn mejeeji pẹlu bi ọ ṣe ni wọn n dojú ìjà kọ àwọn akẹgbẹ wọn to tako bi wọn ṣe n tabuku Baba Ijesha lori ayelujara. ""A ti ni ki Nkechi Blessing lọ rọọkun nile.Kii ṣe ọmọ ẹgbẹ wa.Gbogbo ẹnu ni mo fi sọ, a ṣetan lati se alatako rẹ nidi iṣẹ wa yii"" Jide Kosoko to jẹ aarẹ Egbe oṣere tiata  TAMPAN ni awọn ko ni jẹ ki awọn mejeeji yi ri imu mi lagbo osere. Oro  ti Kosoko yi bi Nkechi ninu to sì ni ""ṣe Jide Kosoko ṣetan lati fara gba wahala to n fa lẹsẹ bayi?"" Loju opo Insta stories rẹ ni Instagram Nkechi fi ikilọ sita fún Kosoko pe oun ri ọrọ rẹ gẹgẹ bi idunkoko mọ ẹni. O ni ko fi ẹlẹ ṣe kí o ma ba fori ru igi oyin. A ko ti gbọ ki Kosoko Fesi tabi ki Iyabo Ojo ti o mẹnu ba pẹlu Nkechi Blessing sọ nkankan lori ọrọ yi."	https://www.bbc.com/yoruba/media-57630341
health	Coronavirus in Nigeria: Àwọn ọmọ Nàìjíríà bu ẹnu àtẹ́ lu ètò ìsìnkú Abba Kyari, wọ́n ní ó tako ìlànà ìjìnàsíraẹni	Iku n pa ni, ilẹ n jẹ eeyan. Iku olori awọn oṣiṣẹ aarẹ Muhammadu Buhari, Abba Kyari lo ti jẹ ki ọpọ ọmọ Naijiria maa sọrọ lori ayelujara bayii. Bo tilẹ jẹ wi pe ọpọ n daro Kyari, ọgọrọ ọmọ Naijiria lo bu ẹnu atẹ lu ọpọ eeyan to pejọ sibi eto isinku rẹ niluu Abuja lọjọ Abamẹta. Ohun ti wọn n sọ nipe bi ero ti peju sibi isinku Abba Kyari lodi si ilana itakeke sirẹni ti ijọba la kalẹ lati le gbogun ti aarun coronavirus ni Naijiria. Ibeere meji ni Olúyẹmí Fásípè fi tirẹ ṣe loju opo Twitter rẹ nigba to beere lọwọ ijọba pe ṣe wọn fun awọn ẹbi awọn eeyan mii ti covid-19 ti pa lanfaani lati sin oku eeyan wọn bi ti Abba Kyari? O tun beere wi pe kilode ti ijọba ṣe n fi eto ilera awọn araalu wewu lori bi wọn ti n gbe oku Abba Kyari ni gbangba. Ọpọ lo koro oju si ijọba pe awọn lo ni ki ole wa ja, awọn naa lo tun ni ki oloko waa mu un. Wọn ijọba lo fi ofin konile-o-gbele sita, ijọba naa tun lo faye gba ọpọ eeyan lati lọ sibi isinku Abba Kyari. Awọn miiran ni titapa si ofin to wa nilẹ gbaa ni bi awọn eeyan ti pejọ sibi eto isinku Abba Kyari l'Abuja nigba ti konile-o-gbele wa lode. @burina_NG ni tiẹ sọ wi pe o yẹ ki ijọba tọrọ aforiji lọwọ gbajugbaja oṣere, Funke Akindele ti ijọba ipinlẹ Eko fi ọwọ ofin mu lẹyin to ṣe apejẹ ọjọ ibi ọkọ rẹ.	https://www.bbc.com/yoruba/afrika-52339306
entertainment	Funke Etti: Mo gbádùn ẹ̀sìn Islam nígbà kan rí, ṣùgbọ́n mo ti di ọmọlẹ́yìn Kristi báyìí	"Gbajugbaja oṣere tiata Yoruba lobinrin, Funke Etti ti ṣalaye bo ṣe pa ẹsin da, lati Musulumi si Kristẹni. Funke Etti sọ pe oun gba ẹsin Kristẹni ninu ijọ Irapada, RCCG, ni nnkan bii ọdun mejila sẹyin. Oṣere naa ni, bo tilẹ jẹ pe oun gbadun akoko oun gẹgẹ bii Musulumi ṣugbọn oun yipada di Kristẹni nigba ti akoko to. O ni ""Mo wa ni olu ijọ RCCG lọjọ naa lọhun nigba ti olori ijọ naa, pasitọ E.A. Adeboye pari iwaasu rẹ, to si kede pe ki gbogbo awọn to ba fẹ fi aye wọn fun Jesu maa bọ niwaju, mo si ṣe bẹẹ."" ""Lẹyin ti mo jade siwaju tan ni mo tọrọ idariji ẹṣẹ mi, ti mo si di atunbi lọwọ kan naa."" Funke ṣalaye pe ẹlẹsin Musulumi ni baba oun, ti iya oun si jẹ ọmọlẹyin Kristi, ṣugbọn ko si eyikeyi ninu awọn mejeji to fi ipa mu oun lati ṣe ẹsin tirẹ. O ni oun funra oun loun yan ẹsin ti oun n ṣe lati ilẹ wa. O ni ""Nigba ti mo jẹ Musulumi, mo maa n gbadura nigba marun un lojumọ, mo si tun maa n gba aawẹ ni akoko to yẹ, eyii to jẹ ohun ti mo gbadun."" O wa pari ọrọ rẹ pe, ni bayii ti oun ti di ọmọlẹyin Kristi, gbogbo ohun ti awọn Kristẹni n ṣe ni oun naa n ba wọn ṣe."	https://www.bbc.com/yoruba/afrika-56901650
politics	Ọba Abdulrasheed Adewale Akanbi: Ààrẹ Muhammadu Buhari yẹ lẹ́ni tó yẹ ká gbé òṣùbà fún lórí àwọn ohun améyérọrùn - Oluwo	"Oba Akanbi Teller gboriyin fun Aare Muhammadu Buhari Oluwo ti Iwo, Ọba Abdulrasheed Adewale Akanbi ti gbóríyìn fún Ààrẹ Muhammadu Buhari fún iṣẹ́ takuntakun tó ń ṣe nídìí ìgbóguntako ìwà àjẹbánu àti ṣíṣe àwọn ohun améyérọrùn ní orílẹ̀ èdè yìí. Ọba Akanbi ní Ààrẹ Buhari nìkan ni adarí tó jẹ́ olóòótọ́ tó gbógunti ìwà àjẹbánu ní orílẹ̀ èdè Nàìjíríà láti ìgbà tí Nàìjíríà ti wà. ""Mi ò mọ̀ wí pé mo le rí ọkọ̀ ojú irin ìgbàlódé àti ṣíṣe àtúnṣe òpópónà Eko sí Ibadan. Mi ò le gbàgbé Ààrẹ Buhari"". Oluwo ti Iwo bu ẹnu àtẹ́ lu àwọn ìjọba tó ti kọjá fún bí àwọn ohun améyérọrùn ṣe di ní orílẹ̀ èdè yìí, bí ó ṣe ní kò sí ìjọba tó tíì ṣe tó Ààrẹ Buhari lórí mímú ìlọsíwájú àti ìdàgbàsókè bá Nàìjíríà. Oluwo fi kun pé gbogbo àwọn ọ̀nà tó so àwọn ìpínlẹ̀ ma ara wọn tó ti jẹ́ pípatì láti ọjọ́ pípẹ́ ni Ààrẹ ti parí. Kini Oluwo tun sọ? Bákan náà ló ṣàlàyé pe láti ìgbà tí ọ̀nà márosẹ̀ Eko sí Ibadan ti gba ẹ̀mí bàbá òun àti àwọn ohun tí òun máa ń rí ní ilẹ̀ òkèrè ló máa ń wu òun láti ní olórí tí yóò mú ìdàgbàsókè bá  àwọn ohun améyérọrùn. Nínú àtẹ̀jáde kan látọwọ́ alukoro rẹ̀, Alli Ibraheem, Oluwo ní ""fún ìgbà àkọ́kọ́ láti bí ogún ọdún sẹ́yìn, èèyàn le wakọ̀ láàárìn Eko sí Ibadan láìpé wákàtí kan, láìsí súnkẹrẹ fàkẹrẹ ọkọ̀"". Oluwo ni: ""Olóòótọ̀ ènìyàn nikan ló le ṣe èyí láì ní rí ìdíwọ́ àwọn alágbára tó ń jẹun ibẹ̀. ""Mo fẹ́ kí àwọn ọmọ orílẹ̀ èdè Nàìjíríà máa sọ nípa dáadáa àwọn olórí wa, kó má jẹ̀ẹ́ aburú wọn nìkan wọ́n má sọ."" Bẹ́ẹ̀ náà ló rọ àwọn olórí mìíràn láti máa wo àwòkọ́ṣe Ààrẹ Buhari, bó ṣe pé fún àtìlẹyìn ọmọ orílẹ̀ èdè Nàìjíríà fún ìjọba."	https://www.bbc.com/yoruba/afrika-60222148
entertainment	Ojude Oba festiva 2021: Nítorí ẹ̀dà tuntun COVID-19, Awujale Ijebu Ode, Ọba Adetona wọ́gilé àjọ̀dún Ojude Oba tọdún yìí	Awujalẹ ti ilu Ijẹbu, Ọba Sikiru Kayọde Adetọna ti wọgile ajọdun Ojude Ọba ti ọdun yii. Ninu atẹjade kan ti alamojuto ajọdun naa, Oloye Fassy Yusuf fi sita, bi ajakalẹ ẹda 'Delta variant' arun COVID-19 tun ṣe n gbilẹ sii lo ṣokunfa wiwọgile ajọdun naa. Atẹjade naa ni kaka ki wọn dẹja tabi gbe awọn eeyan ti yoo peju wa ṣọdun naa nilu Ijẹbu Ode sọwọ ajakalẹ arun naa, yoo dara ki wọn wọgile naa. Igba keji niyi ti wọn yoo maa wọgile ajọdun Ojude Ọba lati igba to ti bẹrẹ lọpọlọpọ ọdun sẹyin. Ọjọ meji lẹyin ọdun ileya ni wọn maa n ṣe ajọdun Ojude Ọba. Atẹjade naa ni bi o tilẹ jẹ pe igbesl naa jẹ eyi ti ko dun mọ Kabiyesi Awujalẹ ninu nitori pataki ọdun naa ninu itan ati igbe aye awọn ọmọ Ijẹbu nile loko ati loke okun, sibẹ Ọbalaye naa n gbadura fun alaafia ati aṣejere awọn ibi gbogbo ti wahala ti n suyọ ati gbogbo Naijiria lapapọ.	https://www.bbc.com/yoruba/afrika-57849514
health	Donald Trump: Àkọbí ọmọ ààrẹ, Donald Trump Jr ti lùgbàdì Covid-19	"Akọbi ọmọ ọkunrin aarẹ orilẹede Amẹrika, Donald Trump naa ti lugbadi aarun Coronavirus gẹgẹ bi agbẹnusọ rẹ ṣe fi sita. Donald Trump Jr to jẹ ẹni ọdun mejilelogoji lọ ṣe ayẹwo lọsẹ yii, nigba to gba esi, o ti wa ni iyasọtọ ninu ile rẹ lati igba naa. Ninu atẹjade ti agbẹnusọ rẹ fi sita, o ni ko si ifarahan awọn ami teeyan le fi mọ pe o ni aarun ọhun bẹẹ si ni o n tẹle gbogbo ofin Covid-19. Don Jr ni ọmọ Trump ẹlẹẹkeji ti esi Covid-19 rẹ yoo jẹ bẹẹni. Baron Trump to jẹ ọmọ ọdun mẹrinla ti kọkọ lugbadi rẹ loṣu to kọja ṣugbọn ara tirẹ tete ya. Donald Trump Jr jẹ akọṣẹmọṣẹ ninu sisọrọ nita niwaju araalu to jẹ pe o ko ipa pataki ninu ipolongo idibo baba rẹ. Ọgbẹni Trump funra rẹ naa gba esi ayẹwo pe o ni Coronavirus nibẹrẹ oṣu kẹwa to si lo ọjọ mẹta nileewosan. Bakan naa ni iyawo rẹ, Melania Trump gaan ko aarun   ọhun. Oṣu to kọja ni wọn fi ẹsun kan Don Jr toripe o sọ ootọ nipa awọn eeyan to ti ku latari Covid-19 l'Amẹrika. Arun naa ti ran awọn to din diẹ ni miliọnu mejila (11.8 million) ti awọn to din diẹ lẹgbẹrun lọna ọtalenigba (253,000) si ti gba ibẹ ku. Aarun Covid-19 tubọ n pọ sii ni ile ijọba orilẹede Amẹrika, paapa laarin awọn to sunmọ Aarẹ Donald Trump. Lẹyin ti Trump ati aya rẹ, Melania, ni aarun naa l'ọsẹ to kọja, oludamọran fun ile ijọba, Stephen Miller, ati ọga ologun kan, ti ni i. Ọjọ Iṣẹgun ni Miller kede sita pe oun ti ni coronavirus. Bakan naa ni ọpọlọpọ awọn ọga ologun ti wa ni iyasọtọ nitori aarun naa, lẹyin ti ọkan lara wọn, Charles Ray ni i. Bo tilẹ jẹ pe Aarẹ Trump ti pada sile ijọba, alatako rẹ to tun jẹ oludije fun ipo aarẹ ninu eto idibo to n bọ lati inu ẹgbẹ oṣelu Democrat, Joe Biden, ti sọ pe Trump ko gbọdọ ba oun ṣe itakusọrọ ti aarun naa ko ba tii fi silẹ. Ọjọ kẹẹdogun, oṣu Kẹwaa ni awọn mejeeji yoo tun fojurinju ni Miami, Florida. Oun ti a mọ nipa bi Miller ṣe ko coronavirus Oludamọran Aarẹ Trump ọhun sọ pe oun ti wa ni iyasọtọ lati ọjọ Iṣẹgun to ti mọ pe aarun naa ti wọ lara. Iyawo rẹ, Katie Miller, to tun jẹ agbẹnusọ fun Igbakeji aarẹ Mike Pence, ko Covid-19 l'oṣu Karun-un, amọ o pada ri iwosan. Ninu oṣu Keje, Iya agba Miller, to jẹ ẹni ọdun mẹtadinlọgọrun, Ruth Glosser, kú nitori ilera rẹ ti Covid-19 bajẹ. Ile ijọba 'White House' sọ pe o fọwọ rọri ku ni gẹgẹ bi arugbo, pe kii ṣe coronavirus lo pa. Ṣugbọn, ibatan Miller kan, fi iwe ẹri iku iya agba naa sita, ninu eyi ti wọn kọ ọ si pe aile mi daada, ati pe Covid-19 ""jẹ pataki"" ninu nkan to fa iku Arabinrin Glosser. Ọgbẹni Miller lo ma n kọ awọn ọrọ apilẹkọ ti Trump ma n sọ ni gbangba - o si jẹ gbajugbaja fun ọwọ lile to fi mu ọrọ bi awọn atipo ṣe n wọ ilẹ amẹrika. Yatọ si awọn wọnyi, amugbalẹgbẹ iyawo Trump, Hope Hicks, ati awọn sẹnetọ ẹgbẹ oṣelu Republican, naa ti ni aarun ọhun. Sotitobire àti àwọn wòlíì ọmọ Nàìjíríà míràn tó ti lọ sẹ́wọ̀n nítorí ẹ̀sùn ìwà ọ̀daràn Ìdájọ́ ẹ̀wòn gbére kò ní kí Wòlíì Sotitobire má lọ sí ilèẹjọ́ kòtẹ́milọ́rùn - Agbẹjọ́rò Pásítọ̀ Alfa Babatunde Bí ìgbà tí ènìyàn ń ṣe eré orí ìtàgé ni ààrẹ Donald Trump ń fi ọ̀rọ̀ coronavirus ṣe gẹgẹ bi yóò ṣe padà si ilé ijọba lónìí, lẹ́yìn ọjọ́ mẹ́ta nílé ìwòsàn. Bótilẹ̀ jẹ́ pé ààrẹ Trump sì lè kó ààrùn náà ran àwọn tó wà ni àyíkà rẹ̀, síbẹ̀ ó yọ ìbòmú rẹ̀ lórí fàrándà tí o dúró sí nilé ìjọba. Oníṣegùn rẹ ni àwọn yóò ṣì maa fún un ni ìtọ́jú láti ilé ìjọba, nítorí ararẹ̀ kò tíì dá tán. Ọ̀pọ̀ àwọn alábàáṣiṣẹ́pọ̀ Trump ló ti ni ààrun náà láti bi ọjọ́ díẹ̀ sẹ́yìn. Ṣùgbọ́n, ìbéèrè tó wà lẹ́nu ọ̀pọ̀ ènìyàn ni pé ṣe lóòtọ́ ni ààrẹ Donald Trump ṣe àìsàn. Ṣáájú lẹ́yìn tí ààrẹ ń lọ sí ilé ìwòsàn lọ́ja Ajé ló kéde pé kí àwọn ènìyàn má bẹ̀ru ààrùn náà rárá, ''ẹ má ṣe jẹ́ ki ìbẹ̀rù rẹ̀ gba àkóso ayé yín. Trump nínú àtẹ̀jíṣẹ́ twitter rẹ̀ ""Ara mí yá gágá jú tí ogún ọdún sẹ́yìn lọ"" Bákan náà ló sọ pé "" òun kò ni pẹ́ pada fún ìpolongo ìdìbò"" Donald Trump: Ó lé ní ọjọ́ méjì tí Ààrẹ ilẹ́ Amerika ń lò ní ilé ìwòsàn Aarẹ orilẹede Amerika, Donlad Trump to ti lo ọjọ keji ni ile iwosan lẹyin to lugbadi arun Coronavirus, ti dupe lọwọ awọn ololufẹ rẹ, to si sọ wi pe oun wa ni alaafia. Oju ọpọ ikansiraẹni Twitter rẹ ni aarẹ naa fi idupẹ ohun si, lẹyin ti awọn ololufẹ rẹ ṣewọde pẹlu asia ''Make Americas Great Again'' ni iwaju ileewosan Walter Reed Medical Center nibi ti aarẹ naa ti n gba iwosan. Awọn dokita rẹ sọ wipe ara Trump n dahun si itọju ti wọn n fun un, amọ Adari Ile Ijọba, White House sọ wi pe o ṣeeṣẹ ki ilera rẹ buru jai si. Dokita Aarẹ Trump ni aṣiṣọ ọrọ ni wi pe aarẹ Trump ti ni aarun Coronavirus ki o to di wi pe o yọju si ileewosan. Iyawo aarẹ orilẹede Amerika, Melania Trump wa lara awọn eniyan ti wọn sunmọ aarẹ Trump to ti lugbadi arun naa, amọ oun gba itọju ni ile ijọba. Nibayii, eniyan meje to wa nibi ayẹyẹ to waye ni White House ni ọsẹ to kọja lo ti lugbadi arun naa. Trump to jẹ ẹni ọdun mẹrinlelaadọrin ni awọn eniyan ti bu ẹnu atẹ lu wi pe o fi oju tẹmbẹlu arun naa, lai wọ ibomu tabi ofin iyagofunraẹni lo ṣe lugbadi arun naa. Bí Donald Trump ṣe dèrò ilé ìwòsàn torí àrùn Coronavirus tó mú u Aarẹ ilẹ Amẹrika, Donald Trump ni wsn ti gbe lọ sile iwosan ologun fun itọju lẹyin to lugbadi arun Coronavirus. Ọjọ Ẹti ni ariwo ta yika agbaye pe aarẹ ilẹ Amẹrika ati aya rẹ naa ni kokoro arun shun n ba finra. Nigba to n sọrọ lori ipo ti ilera Trump wa, Dokita rẹ, Sean Conley ni o rẹ aarẹ naa diẹ amọ ọkan rẹ wa nipo to dara, ti oun gan si n se daradara. Wọn ti gun Trump ni abẹrẹ ati oogun Remdesivir, lati wo kokoro arun naa san lara rẹ. Trump ti fi igi gun eto ipolongo ibo rẹ nibayii ti eto idibo aarẹ Amẹrika, ninu eyi to ti n kopa ku osu kan soso pere. Ile ijọba ti wa kede pe, Trump yoo wa nile iwosan fun ọjọ diẹ nitori lara apẹẹrẹ tawọn n ri lara rẹ ni pe o ni iba. Lati nnkan bi oṣù mẹwaa sẹyin ni ọpọ awọn ọmọ ilẹ Amẹrika kigbe pe ọwọ ti aarẹ Donald Trump fi mu aarun Coronavirus ko bojumu tó ati pe ni ọpọ igba lo ma a n ṣe bii pe arun ọhun kii ṣe ootọ. Awọn eniyan ilẹ Amẹrika, ni Trump maa n mu ootọ diẹ ati irọ diẹ papọ, to ba n sọrọ lori Covid19. Idi ree ti BBC fi se akojọpọ awọn ọrọ to safihan bi Donald Trump ṣefi ọwọ yẹpẹrẹ mu Coronavirus: Diẹ ree ninu ọrọ aarẹ Donald Trump ti awọn eniyan fi sọ pe, o fi ọwọ yẹpẹrẹ mu ọrọ Coronavirus, ti oun gan-an fi wa lugbadi aarun naa bayii. Lowurọ ọjọ Ẹti ni iroyin tan ka gbogbo agbaye pe aarẹ ilẹ Amẹrika, Donald Trump ti lugbadi aarun Coronavirus. Ọrọ naa lu sita lẹyin ti Trump fi atẹjiṣẹ sori twitter rẹ pe, oun ati iyawo oun ti lugbadi aarun Coronavirus. Bakan naa lo fi kun pe, awọn ti gbe igbesẹ lati ya ara awọn sọtọ, ti awọn yóò si ri iwosan gba. Kini awọn ọmọ ilẹ Amẹrika n sọ? Ọpọ awọn ọmọ ilẹ Amẹrika lo dabi ẹni pe ikede aisan Trump yii jẹ iroyin ayọ fun wọn,  bo tilẹ jẹ pe, ko dun mọ awọn kọọkan ninu. Ọpọ si lo n yọ Trump pe ọwọ ara rẹ lo fi fa arun naa funra rẹ, nitori ọwọ yẹpẹrẹ to fi mu lati ilẹ wa. Ọkan lara awọn to fesi si ọrọ Trump sọ pe,  ""o dara bẹẹ, iwọ lo faa Iwọ nikan ṣoṣo lo yẹ ko daa duro, o yẹ ki o doola ọpọ ẹmi. O wa n fẹ ki awọn eniyan maa kaanu rẹ nisin yii."" Ẹlomiran tilẹ ni, aarun naa ti kuro ni 'China virus ' o ti di 'Trump Virus' Rhoma McGuire ni tirẹ ni, oun ko ni igbagbọ pe lootọ ni Trump ni aarun naa nitori opurọ ni. ""mi o le gba ohunkohun to ba ti ẹnu rẹ jade gbọ. Swilson ni oun ko kaanu kankan fún Trump,  bo ba tilẹ ni aarun naa nitori pe iya oun wa nile iwosan níbi ti o ti n ja fun ẹmi ẹ. Eyi ṣẹlẹ nitori Trump kọ lati ṣe iṣẹ rẹ botitọ ati boti yẹ, mo si gba pe ẹsan 'karma' n ṣiṣẹ lootọ. "" Awọn miran ni sebi Trump yii kan naa lo maa n fi Joe Bidden ṣe yẹyẹ nitori pe o n lo ibomu, ọrọ naa ti kan oun naa bayii. Koda awọn kan rọ Trump pe ko maa lọ mu 'bleech' o, gẹgẹ bo se gba awọn eeyan to ni arun Coronavirus niyanju. Ta ba wo awọn esi ti ara ilu fun Trump lori ikede arun Coronavirus to ni, eyi fi han pe igbesẹ tí aarẹ gbe lasiko ti ajakalẹ arun naa bẹ silẹ nilẹ Amẹrika ,ko koju  osuwọn to. Saaju la ti mu iroyin wa fun yin pe aarẹ orileede Amẹrika Donald Trump ati iyawo rẹ Melania Trump ti lugbadi Covid-19. Awọn mejeeji wa ni iyasọtọ . Loju opo Twitter rẹ aarẹ funrarẹ kede ọrọ naa . Iṣẹlẹ yi n waye lẹyin ti ọkan lara awọn to jẹ wọlewọde aarẹ Trump Hope Hicks lugbadi arun naa. Hicks ẹni ọdun mọkanlelọgbọn jijọ ba aarẹ Trump rin ninu ọkọ baalu rẹ Air Force One lọ si Ohio nibi ti itakurọsọ laarin Trump ati Biden ti waye. Dokita aarẹ Trump Sean Conley fi ọrọ sita pe alaafia ni aarẹ ati iyawo rẹ wa ti wọn si gbero lati duro si ile ijọba lasiko iyasọtọ wọn Loju opo Twitter awọn eeyan ti n fesi si iṣẹlẹ yi. Bawọn kan ti ṣe n ba aarẹ Trump daro lawọn miran n sọrọ kobakungbe si. Ko ti daju iye ọjọ ti aarẹ yoo  fi wa ni iyasọtọ ṣugbọn idibo aarẹ Amẹrika ku oṣu kan bayi. Aarẹ Trump jẹ ẹni ti ko ka ọrọ Covid-19 si ti o si tun fi alatako rẹ Biden ṣe yẹyẹ pe o wọ ibomu lasiko itakurọsọ to waye laipẹ yi. Ṣaaju asiko lo ti sọ orisirisi ọrọ eyi to tako ohun tawọn akọṣẹmọṣẹ oniṣegun sọ nipa aarun naa."	https://www.bbc.com/yoruba/agbaye-54382729
health	Wo ọ̀nà tí ó lè fi dáàbò bo ọmọdé létí adágún omi ‘swimming pool’	Lẹyin ti ọmọ olorin takasufe, Davido jade laye latari bo ṣe ko sinu omi odo ‘swiming pool’ nile rẹ to wa niluu Eko, oniruru ọrọ lo ti n jade nipa bi eeyan ṣe le daabo bo awọn ọmọ wẹwẹ leti agbami odo inu ile wọn. Ṣaaju iṣẹlẹ yii ni ọmọ olorin takasufe mii ni Naijiria, Oladapo Oyebanjo, ti ọpọ mọ si Dbanj naa jade laye lẹyin to ko sinu odo ninu ile rẹ. Amọ onimọ kan nipa ile kikọ, to tun jẹ akọṣẹmọṣẹ ayaworan ile, Daniel Ette ti sọ pe irufẹ ijamba to ṣẹlẹ si ọmọ Davido yii le waye ti eeeyan ko ba bikitia, ati bi wọn ko ba tẹlẹ awọn ilana to yẹ ki wọn tẹle. Ọgbẹni Ette sọ pe gbogbo awọn to ba ni adagun omi sile wọn gbọdọ ṣe awọn eto to yẹ lati ri pe awọn ọmọ wọn ko ri sinu irufẹ adagun omi bẹẹ. Gẹgẹ bii ohun to sọ, riri sinu omi ni ijamba to ṣaba maa n waye leti irufẹ odo bẹẹ. O ni “Oniruru ọna ni wọn fi n kọ adagun omi ninu ile, amọ ọna kan naa ni eeyan yoo gba lati daabo bo ara rẹ lọwọ ijamba rẹ.” Ara awọn ọna lati dabo bo ara ẹni ree: Yatọ so awọn ofin to rọ mọ liluwẹ ninu adagun omi yii, ọgbẹni Ette ṣalaye siwaju si pe ọna kan pataki lati dabo bo awọn ọmọde ni lati fi nnkan bo ori dagun odo naa. Gẹgẹ bii ohun to sọ, ṣiṣẹ bẹẹ yoo mu ko ṣoro ki ọmọde ja sinu rẹ. O ni “Pẹlu imọ ẹrọ, eeyan le ṣe orule sori adagun odo inu ile rẹ.” “Bakan naa ni eeyan le lo ohun ti yoo maa ta onile lolobo ti eeyan ba fẹ wọ inu adagun odo ile rẹ. O pari ọrọ rẹ pe o ṣe pataki ki eeyan ni awọn alakalẹ nipa bi wọn yoo ṣe maa lo adagun omi ninu ile fun abo gbogbo awọn ti yoo lo.	https://www.bbc.com/yoruba/articles/c97j4d066gpo
politics	Yíyan Musulumi gẹ́gẹ́ bí igbákejì ààrẹ, àṣìṣe burúkú tí kò ní ìtẹ́wọ́gbà ni - Babachir Lawal	Akowe ijọba apapọ nigba kan ri, Babachir Lawal ti bu ẹnu atẹ lu bi oludije ṣipo Aarẹ labe asia ẹgbẹ oṣelu All Progressive Congress, Bola Ahmed Tinubu ṣe kede ẹlẹsin Musulumi, Kashim Shettima, gẹgẹ bi igbakẹji rẹ siwaju eto idibo Aarẹ ti o waye lọdun 2023. Lawal ninu atẹsita to fi si ori ayelujara wipe yiyan Musulumi gẹgẹ bi igbakẹji jẹ asise buruku ti ko ni itẹwogba rara. Oludije lẹgbẹ oṣelu APC fun ipo aarẹ, Asiwaju Bola Ahmed Tinubu ni ọsẹ to kọja sọ pe oun ni ibọwọ to peye fun ẹsin mejeeji to tobi julọ ti wọn n ṣe lorilẹede Naijiria sugbọn oun ti yan gomina ipinlẹ Borno tẹlẹ, Kashim Shettima to jẹ Musulumi, gẹgẹ bi igbakeji oludije lẹgbẹ oṣelu APC. O ni yiyan ti oun yan Shettima ko nii ṣe pẹlu pe oun ko bọwọ fun ẹsin Kristẹni, nitori oun bọwọ fun ẹsin naa ti oun ko si fi ọwọ rọọ si ẹyin. Lawal, ẹni ti o ṣe atilẹyin fun Tinubu nigba idibo ẹgbẹ oṣelu APC ni yiyan Shettima jẹ apẹẹrẹ pe oludije naa ko nifẹ ẹgbẹ oṣelu ọhun, ti o si fẹran oun nikan. “O ni lati jẹ pe awọn gomina ati awọn musulumi kan ni ariwa orilẹ ede Naijiria ni wọn gba Tinubu ni amoran lati yan igbakẹji lati ninu ẹsin Musulumi nitori wọn ko ni dibo fun ẹnikẹni to ba wa lati ninu ẹsin kristẹni ni apa ariwa orilẹ ede Naijiria. “Ti Tinubu ba ro pe yiyan Musulumi gẹgẹ bi igbakẹji rẹ yio mu u bori ninu eto idibo to n bọ, o ni lati lọ tun un ro. Ise awọn apa ariwa orilẹ ede ni lati dibo fun ọkan lara awọn ọmọ nikan. Buhari, ọmọ wọn akọkọ ko ni si ni iwe idibo lọdun 2023, sugbọn Atiku, ọmọ wọn kẹji wa ni bẹ.”	https://www.bbc.com/yoruba/articles/c3g08kpr8neo
entertainment	BBNaija: Ẹ wo àwọn tó kọjú ìjà sí ara wọn nínú ilé Big Brother Naija	Ija laarin awọn olugbe ile Big Brother Naija ko jẹ tuntun mọ fun awọn eniyan ni saa ti ''Shine ya Eye'', amọ Queen ati pẹrẹ lo gbena woju ara wọn ni ọpin oṣẹ. Eleyii ko ṣẹyin bi Angel ati Boma ṣe woju ara wọn ti ọrọ si di yanpọn-yanrin. Arabinrin Queen ko gbe ni tutu rara fun Pere lẹyin to lọ ba awn to wa ni ile idana wi pe oun wa towẹli ati aṣo irọri oun. Eyi dabi ẹni pe Pere n naka abuku si Whitemoney, eleyii to bi Queen ninu to si bẹrẹ si ni gbe ija r, ki wọn to bẹrẹ si ni taun si ara wọn. Ọrọ yii da wahala to jẹ pe, Queen kesi Pere wi pe ko dakẹ ẹnu rẹ ko si ma sọ ọrọ kugbakugbe si oun. Ati wi pe ile Big Brother Naija kii ṣe ile Pere, ko ye ṣe bi ẹni pe oun dara ju gbogbo eniyan lọ. Queen ni to ba buru ju fun Pere, ko jade kuro ninu ile, to ba ti mọ wi pe oun ko le e bọwọ fun ẹlomiran ninu ile. Amọ niṣe ni Pere n ṣin Queen jẹ, to si ṣe họbi rẹ ninu ile pẹlu bi o ṣe n binu. ''Whitemoney pe Pere pe oun ko fẹran iwa aibikita to n hu si oun ninu ile'' Ko tan sibẹ, lẹyin naa ni Queen ati Angel bẹrẹ si ni sọrọ Pere pẹlu bi o ṣe ma n ṣe si Whitemoney ninu ile Big Brother Naija. Wọn gbogbo igbiyanju Whitemoney lati tẹ Pere lọrun, lo jasi pabo nitori iwa aibikita ti pere ma n hu si. Lẹyin ti iṣẹlẹ naa waye ni Whitemoney pe Boma, Saga ati Pere fun ara rẹ si inu yara ti wọn n pe ni Games Room to si sọ pe oun ko fẹran iru iwa ti Pere ma n hu si oun. Whitemoney ni Pere ma n wo oun bi ẹni pe Olorun kọ lo ṣeda oun, amọ oun ma n fi oju fo. O kilọ fun pe ko ye yẹyẹ oun ni oju gbogbo eniyan mọ, nitori ọmọ Naijiria ni oun, ti oun si fẹran irẹlẹ ati ibọwọ fun ara ẹni. Awọn ọkunrin naa gbiyanju lati pari aawọ naa bi o tilẹ jẹpe ko si ẹni to bẹ ẹnikeji rẹ.	https://www.bbc.com/yoruba/58456529
sports	West Ham vs Chelsea: West Ham fi omi àbùkù wẹ Chelsea láwọlé sùn, Arsenal yìnbọn pa Norwich	Abuku oloronbo ni ẹgbẹ agbabọọlu West Ham United fi kan Chelsea lalẹ Ọjọru ninu idije Premier League. Tomas Soucek lo kọkọ gba bọọlu sawọn fun West Ham nigba ti ifẹsẹwọnsẹ naa di iṣẹju mẹrinlelọgbọn, ṣugbọn ẹrọ VAR wọgile goolu ọhun. O kudiẹ ki ipele akọkọ ere bọọlu naa pari ni Willian gba pẹnariti wọle fun Chelsea eyi to mu wọn ṣiwaju ninu ifẹsẹwọnsẹ naa. Amọ West Ham ko bẹṣu bẹgba nipele keji ere bọọlu ọhun, lẹyin iṣẹju mẹfa ti ipele keji gberasọ ni Michail Antonio dayo ti Chelsea gba wọle pada. Gẹgẹ bi ẹ ti mọ pe Chelsea kii ṣe ẹran rirọ, Willian gba goolu mii wọle fun Chelsea, ni ere bọọlu ọhun ba di ọmi alayo mejimeji. Ṣugbọn gudugbẹ ja nigba ti Andriy Yarmolenko gba goolu ẹlẹkẹta sawọn fun West Ham, nigba ti o ki iṣẹju kan pere ki ifẹsẹwọnsẹ naa pari, lọrọ ba di wo mi n wo ọ. Esi ifeṣẹwọnsẹ yii ti jẹ ki Manchester United sun mọ Chelsea ni kaṣan ọrun ninu ereje fun ati kopa ninu idije UEFA Champions League ni saa bọọlu to n bọ. Ẹwẹ, ẹgbẹ agbabọọlu Arsenal gbarada lẹyin ti wọn run Norwich mọlẹ jegejege ni papa isẹre Emirates pẹlu ayo mẹrin ọtọtọ sodo. Ẹlẹsẹ ayo, Pierre-Emerick Aubameyang lo kọkọ ṣide goolu fun Arsenal ni bii iṣẹju mẹtalelọgbọn ti ere bọọlu naa gberasọ. Lẹyin iṣẹju mẹrin ni agbabọọlu aringbungbun Granit Xhaka gba goolu keji sawọn fun awọn Gunners. Aubameyang tun gba yo mii sawọn, ki Cedric Soares to fi ẹlẹẹkẹrin le. Arsenal ti wa ni ipo kẹfa bayii lori tabili idije Premier League. Koda gbajugbaja olorin, Florence Ifeoluwa Otedola ti ọpọ mọ si DJ Cuppy ti banujẹ pe nigba ti oun fi Arsenal silẹ darapọ mọ Man United ni Arsenal bẹrẹ si ni ṣe daadaa. Niṣe lo n beere bo ya oun gan an lounṣe okunfa bi Arsenal ṣe n daku daji tẹlẹ.	https://www.bbc.com/yoruba/ere-idaraya-53261732
health	Grey Hair, Health: Wo àwọn ohun tó lè mú kí èèyàn tètè ní irun funfun lórí láì tíì di arúgbó	Pupọ èèyàn ló gbagbọ pe irun funfun jẹ ami pe agba ti n de, ṣugbọn awọn eeyan kan máa n ni irun funfun ki wọn tó dàgbà. Awọn miran ẹwẹ máa n ni irun funfun lẹyìn tí wọn bá kọja ogun ọdun soke, ti wọn a sì máa woye idi tó ṣe rí bẹ fún wọn nigba ti ko ri bẹ fún àwọn ẹlòmíràn tó sún mọ wọn. Laye isinyi, awọn miran a ma pa irun wọn laro funfun funra wọn laiṣe pe o jẹ amutọrunwa. Ṣugbọn awọn onimọ ijinlẹ ti salaye awọn idi ti èèyàn fi lè máa ni irun funfun láì ṣe pé bóyá  wọn ti dàgbà, lara èyítí wọn ni o le jẹ mọ ilera irufẹ ẹni bẹẹ tabi ajogunba. Wo diẹ lara awọn ìdí tí èèyàn fi lè nirun funfun láì tíì dàgbà. Arun ọkàn àwọn ọkùnrin Ìwádìí kan ti iwe iroyin to n rí sì ìlera ọkan ṣe ni Egypt fi hàn pé ti tètè nirun funfun le ni nnkan ṣe pẹlu arun ọkan fún àwọn ọkùnrin. Ìwádìí náà lo awọn ọkunrin 545, esi ìwádìí náà si fihan pe pupọ nínú àwọn tó ní àrùn ọkàn nínú àwọn ọkùnrin náà ni irun wọn funfun ju awọn ti ko ni àrùn ọkàn lo. Faitamin ti ko to lara: Ìwádìí ìmọ ijinlẹ ti fi hàn pé èèyàn lè tètè ni irun funfun ti ohun elo amaraji pẹpẹ Vitamin B12 ko ba to nnkan lara rẹ. Gẹgẹ bí ìwádìí tí International Journal of Trichology ṣe ṣe ṣafihan rẹ, bi vitamin D3, serum calcium ati serum ferritin ko ba to lára, èèyàn yóò tètè máa ni irun funfun. Wàhálà àṣejù: Ìwádìí ijinlẹ lati fasiti Harvad ti fihan pe ti èèyàn bá n ṣe wàhálà púpọ ju, o le jẹ kí irufẹ ẹni bẹẹ tete ni irun funfun. Èròjà tó n dabo bo ara: Lara awọn ohun tó lè mú kí ọdọ l'angba tètè ni irun funfun ni ti aarẹ ba ti ba awọn sọja to n gbogun ti arun ninu agọ ara rẹ. Àbínibí: Awọn kan wà to jẹ pe àìsàn kankan ko se wọn ṣugbọn ti tètè nirun funfun jẹ abinibi fún wọn. To n túmọ sí pé ti òbí eeyan ba tete ni irun funfun, o ṣeéṣe kí irufẹ ẹni bẹẹ náà tètè ni irun funfun nítorí inú ẹjẹ lo wà. Siga mímu: Ìwádìí kan ti Indian Dermatology Online Journal se fihan pe awọn tó máa n mu siga tàbí ẹni tó ti mu siga dáadáa tẹlẹ ri lè tètè ni ewu lórí ṣáájú ẹni tí kii mu siga rara. Bakan naa ni iwadi ọhun tun fidi rẹ mulẹ pe siga mímu le mú kí èèyàn tètè di apari ọsan gangan.	https://www.bbc.com/yoruba/56059610
politics	PDP Kogi Primaries: Tá ní àwọn ọmọ ẹgbẹ́ yóò gbé áṣíà gómìnà ìpínlẹ̀ Kogi lè lọ́wọ́?	Eewọ, mo kọ lati jawọ ninu idije yii - Dino Bi awọn eniyan ṣe n foju sọna fun eto idibo lati mọ ẹni ti yoo jade dupo gomina ipinlẹ Kogi labẹ asia PDP ṣe n sunmọ ni iroyin kan jade pe Dino ti kuro ninu awọn oludije. Dino Melaye ọkan pataki lara awọn to n dije dupo gomina naa ti ni ahesọ lasan ni pe oun ti yọwọ ninu idije naa. Dino ti ni irọ nla ni eyi nitori pe aja kii jẹ obi, oun ko le yọ kuro bii ọmọ ọwọ̀ ninu idije naa. Diẹ lo ku ti idibo abẹle ẹgbẹ oṣelu People's Democratic Party nipinlẹ Kogi yoo waye. Idibo naa ni yoo ṣe atọna oludije ẹgbẹ ti yoo kopa ninu idibo gomina ti yoo waye lọjọ kọkanlelogun, oṣu Kọkanla, ọdun 2019. Idije naa yoo pakasọ ti awọn onwoye si ti ni ko ti le si ẹnikan to le fọwọ sọya pe oun ni igba naa yoo ja mọ lọwọ. Oludije mẹtala ni yoo kopa ninu idibo abẹle naa ti a si ri ninu wọn gomina nigba kan ri nipinlẹ Kogi, Ibrahim Wada ati gbajugbaja oloṣelu Sẹnẹtọ Dino Melaye. Awọn oludije mọkanla miran ni wọn yoo jijọ figagbaga. Grace Adejoh nikan ni oludije obinrin to wa lara wọn. Ipa ẹlẹyamẹya ninu idibo Kogi Oṣelu ipinlẹ Kogi lati igba iwasẹ jẹ eleyi ti ẹya ma n ko ipa ribiribi ninu rẹ. Bakan naa si ni ipinlẹ naa ko ti i yan obinrin sipo Gomina ri lati igba ti wọn ti ṣe idasilẹ rẹ. Lara awọn ẹya to wa nipinlẹ naa la ti ri ẹya Igala to saaba maa n dipo gomina mu ti awọn ẹya to ku a si maa di ipo igbakeji gomina tabi omiran to ba bọ si wọn lọwọ mu. Gomina Yahaya Bello ti ẹgbẹ APC ni gomina ẹya Ebira akọkọ ti yoo de ipo naa ti ko si jọ wi pe o fẹ fi ipo naa silẹ bayi. Ibrahim Wada to ti jẹ Gomina tẹlẹri jẹ ẹya Igala lati Dekina ti o si fidirẹmi lọwọ Abubakar Audu ẹgbẹ PDP ninu idibo gomina to kọja. Iku lo yọ ọwọ Audu lawo ti Yahaya Bello fi jẹ gomina gẹgẹ bi ẹni toṣe ipo keji ninu idibo abẹle ẹgbẹ. Dino Melaye naa wa lara awọn ti o n lewaju lati ri asia ẹgbẹ PDP gba fun ipo gomina ti awọn kan si ni o ṣeeṣe ki o ri i gba. Dino Melaye ni Sẹnẹtọ to n ṣoju Kabba/Bunu/Ijumu ni  iwọ orun ipinlẹ Kogi ni ile aṣofin agba lọwọlọwọ. BBC Yoruba yoo maa mu gbogbo nkan to n ṣẹlẹ nibẹ wa si etigbọ yin:	https://www.bbc.com/yoruba/afrika-49547959
religion	Ghana Cathederal project: Ìmáàmù àgbà orílẹ̀èdè Ghana gbé owó kalẹ̀ fún kíkọ́ Ṣọ́ọ̀ṣì	Imaamu agba lorilẹede Ghana, Sheikh Osmanu Nuhu Sharubutu ti gbe owo to le ni ẹgbẹrun mẹjọ dọla kalẹ lati ṣe atilẹyin fun kikọ ijọ nla kristẹni kan lorilẹede naa. Sheikh Sharubutu kede ẹdawo naa lasiko ti awọn igbimọ majẹobajẹ ti wọn gbe kalẹ fun kikọ ṣọọṣi nla naa bẹẹ wo ni ọfiisi rẹ. O ni igbesẹ naa ko yẹ lẹyin lilọ igi ifẹ laarin awọn ẹlẹsin gbogbo nibẹ ni alẹye Bi o tilẹ jẹ pe Orilẹede Ghana wa lara awọn orilẹede ti alaafia ti n jọba laarin awọn ẹlẹsin gbogbo lagbaye sibẹ ẹgbẹrun mẹjọ dọla ti Imaamu agba naa da fun kikọ ṣọọṣi naa jẹ eyi to ya ọpọlọpọ lẹnu. Ṣọọṣi apapọ naa ti n fa ọpọlọpọ awuyewuye lorilẹede naa lẹyin ti ijọba orilẹede ọhun gbe aba gbigbe igbimọ ikowojọ naa dide lati ṣe koriya fawọn ọmọ orilẹede Ghana  lati lee dawo fun kikọ ṣọọṣi naa si ilu Accra tii ṣe olu ilu orilẹede naa. Ile ijọsin ọhun yoo na wọn ni owo to le ni ọgọrun miliọnu dọla. Bakan naa ni wọn fi idi rẹ mulẹ pe kiko owo rẹ jọ ko ni lọwọ ijọba ninu. Ọpọ lo ti kọminu lori kikọ ṣọọṣi naa eleyi ti wọn ni ko tọ lasiko ti ọrọ aje dagun lorilẹede naa.	https://www.bbc.com/yoruba/afrika-58366969
sports	Nigeria vs Netherlands: Àtilẹ ló yẹ kí ìjọba ti máa mu ìdàgbàsókè bá eré bọ́ọ̀lù-Onigbinde	Gbajugbaja akọnimọọgba ere bọọlu ni Naijiria,Adegboye Onigbinde ti gba ajọ ti o n ri si ere bọọlu ni Naijiria, NFF ati ijọba apapọ niyanju lati maṣe da ikọ ọjẹwẹwẹ agababọọlu ilẹ naa nu. Onigbinde sọrọ yii nigba ti o n fesi si ibeere ti ikọ ile iṣẹ BBC n beere pe kini  igbesẹ  to yẹ ki ijọba gbe lori ikọ Golden Eaglets lataari ijakulẹ wọn lọwọ Netherlands lọjọ Iṣẹgun. Bi a ko ba gbagbe,awọn ọjẹ wẹwẹ naa ti ọjọ ori wọn ko ju ọdun mẹtadinlogun lọ ni wọn fidirẹmi ninu idije ife ẹyẹ  agbaye U-17 to n lọ lọwọ ni Brazil. Ami ayo mẹta si meji ni Netherlands fi juwe ọna ile fun ikọ naa . Onigbinde ṣalaye pe, ki ẹka to n ri si eto ere boolu gbiyanju lati tẹpẹlẹ mọ igbaradi awọn ọdọ wọnyii ki wọn le tunbọ ni oye ati imọ sii. O tẹnumọ pe o ṣe pataki lati mu idagbasoke ba awọn ọdọ naa ki wọn si maa mu wọn gbaradi fun ayeye miran fọjọ  iwaju. O ni atilẹ lo yẹ ki ijọba ati ẹka yii ti maa ran awọn ọjẹ wẹwẹ lọwọ lati mura silẹ kii ṣe igba ti wọn ba ni idije kan pato. O tọka si pe, ọpọ awọn orilẹede to n ṣe daada ni wọn gunle iru igbesẹ bayii ti wọn si n ṣe daada ni gbogbo asiko ti wọn ba ti idije. Ẹgbẹ agbabọọlu ọjẹ wẹwẹ orilẹ-ede Naijiria, Golden Eaglet ko r'ohun mu bọ láti Brazil nibi ti wọn ti lọ fun idije FIFA U-17. Eyi ni onipele ikẹrindinlogun idiije awọn agbabọọlu tọjọ ori wọn ko ju ọdun mẹtadinlogun lọ lagbaye. Ami ayo mẹta si ookan ni ẹgbẹ agbabọọlu ọjẹ wẹwẹ orilẹ-ede Netherlands fi ṣe wọn bọṣẹ ṣe n ṣoju, ni wọn ba di ẹru wọn pada wale. Atamatase ọwọ iwaju ikọ Netherlands, Sontje Hansen lo gba goolu mẹtẹẹta ọhun s'awọn Naijiria, ni wọn ba sọ Naijiria di a lọ ma lee pada wa mọ bi wọn ti ṣe ninu ifẹsẹwọnsẹ meji kan sẹyin. Nile ti Naijiria, Olakunle Olusegun lo jẹ goolu kan ṣoṣo ti wọn ri jẹ. Olakunle ti jẹ olugbade fun igba marun un bayii ninu idije naa.	https://www.bbc.com/yoruba/afrika-50312970
health	Assited suicide in Austria: Mọ̀ nípa òfin tuntun tó lé mú kí èèyàn rí ìrànlọ́wọ́ ìjọ̀ba láti gbẹ̀mí ara rẹ̀ ní Austria	Orilẹ-ede Austria ti fọwọ si ofin ti yoo mu ki awọn ọmọ orilẹ naa ni anfaani lati kọwe beere fun iku. Bẹrẹ lati ọjọ Satide, ọjọ kinni, oṣu Kinni, ọdun 2022, awọn to ba ni aisan gbẹmi-gbẹmi tabi to ni aisan ti ko gboogun le sọ fun dokita wọn lati ṣe atọna iku fun wọn. Awọn ọmọde ati awọn to ni aarun ọpọlọ nikan ni ofin yii yọ silẹ. Oṣu Kejila ni ile aṣofin buwọlu ofin tuntun naa. Ninu ofin yii, dokita meji ni yoo ṣe agbeyẹwo iwe ẹbẹ alaisan naa - ẹnikan lara wọn si gbọdọ jẹ akọṣẹmọṣẹ nipa bi eeyan ṣe n gbe igbeaye pẹlu aisan ọlọjọ pipẹ. Bakan naa ni ijọba ti ya owo sọtọ lati gbọ bukaata itọju awọn to ni aisan to le yọri si iku daadaa, lai jẹ pe wọn yan iku layo fun'ra wọn. Gẹgẹ bi nkan ti ajọ eto ilera ilẹ Gẹẹsi sọ, iranlọwọ iku (Ehanasia) jẹ finu-findọ gbẹmi eeyan nitori ki wọn o ma ba mọ irora. Labẹ rẹ ni ṣiṣe atọna iku wa - eyi to sumọ si pe ki dokita gbà lati ran ẹlomiran lọwọ lati gbẹmi ara wọn. Iru ofin yii naa wa ni orilẹ-ede Switzerland to jẹ alamuleti Austria. Alaisan to ba fẹ iru iranlọwọ yii gbọdọ pese ẹri pe lootọ lo ni aisan , ati pe o le ṣe ipinnu fun'ra rẹ. Lẹyin ti dokita meji ba buwọlu u tan, iru alaisan naa gbọdọ duro fun ọsẹ mejila lati ronu jinlẹ lori igbesẹ rẹ - ọsẹ meji ni fun awọn to ba ni aisan gbẹmi-gbẹmi. Ti wọn ba ṣi fẹ iranlọwọ iku lẹyin akoko ti wọn fi duro, dokita yoo kọ orukọ oogun oloro to le tete pa wọn. Wọn si ni anfaani lati ra a ni ile itaja oogun lẹyin ijiroro pẹlu amofin wọn. Ko ma ba a si aṣilo ofin tuntun yii, awọn amofin tabi agbẹjọro nikan ni ijọba yoo fun ni orukọ awọn ile itaja oogun ti wọn ti n ta awọn oogun naa. Ṣaaju asiko yii, idajọ ẹwọn ọdun marun-un lo wa fun ẹnikẹni to ba ṣe iranlọwọ iku fun ẹlomiran ni orilẹ-ede Austria. Ṣugbọn ile ẹjọ kan to jẹ ti ijọba apapọ fagile ofin to de igbesẹ naa. O ni o tako ẹtọ ọmọniyan lati ṣe ipinnu nkan to wu wọn. Amọ, ijiya naa ṣi wa fun ẹnikẹni to ba pa ẹlomiran, koda ko ṣe pe alaisan ọhun lo beere fun-un.	https://www.bbc.com/yoruba/agbaye-59856773
sports	AFCON 2021: Asamoah Gyan ní Super Eagles Nàìjíríà ló dáńtọ́ láti gba ife ẹ̀yẹ AFCON 2021 ní Cameroon	Ẹlẹsẹ ayo ẹgbẹ agbabọọlu orilẹede Ghana tẹlẹ ri, Asamoah Gyan ti sọ pe ikọ Super Eagles Naijiria lo dantọ julọ lati gba ife ẹyẹ idije AFCON to n lọ lọwọ ni Cameroon. Gyan fọrọ yii lede lori ẹrọ amohunmaworan Supersports nigba to jẹ ọna lara awọn alejo lori eto. Ẹlẹsẹ ayo orilẹede Ghana tẹlẹ ni awọn agbabọọlu Naijiria fi ara wọn han nigba ti wọn gbo ewuro soju Egypt pẹlu ami ayo kan sodo pe awọn lawọn to lati gbade idije AFCON ni Cameroon. ''Lai ṣe ani ani, ikọ agbabọọlu Naijiria lo gbounjẹ fẹgbẹ to si gbawo bọ ninu gbogbo ẹgbẹ agbabọọlu to n kopa ninu idije AFCON lọwọ yii. Ko si ikọ agbabọọlu ti Super Eagles ko le ṣẹgun pẹlu ohun ti wọn gba ninu ifẹṣẹwọnsẹ wọn pẹlu Egypt. Gbogbo awọn ikọ agbabọọlu mii to tun le gba ife ẹyẹ AFCON ko fi tara tara si idije to n lọ lọwọ. Amọ ti a ba wo ikọ Super Eagle Naijiria, wọn n gba bọọlu bi ikọ to le bori gba ife ẹyẹ naa. O yẹ ki Naijiria gba ju goolu kan lọ sawọn Egypt ṣugbọn nkan naa n ṣe taṣe taṣe mọ wọn lọwọ ni. Ti ikọ Super Eagles ba le tẹsiwaju lati maa gbabọọlu bi wọn ṣe n gba a lọwọ yii, awọn ni yoo gba ife ẹyẹ AFCON to n lọwọ yii,'' Gyan lo sọ bẹẹ. Lọjọ Abamẹta ni Naijiria tun jawe olubori ninu ifẹsẹwọnsẹ keji ti wọn gba pẹlu Sudan. Ami ayo mẹta si ẹyọkan ni wọn jawe olubori eleyii to mu wọn pegede fun ipele ẹlẹni mẹrindinlogun ninu idije AFCON to n lọ lọwọ.	https://www.bbc.com/yoruba/ere-idaraya-60017330
politics	Ẹgbẹ́ òsèlú APC yọwọ́ olùdíje mẹ́wàá kúrò láwo àwọn tó máa díje dupò aàrẹ Nàìjíríà	Bi eto ididbo ọdun 2023 se n sunmo tosi ni Naijiria ni orisiirisii nkan ti n sẹlẹ̀. Egbẹ́ oselu All Progressives Congress to n tukọ̀ Naijiria lọ́wọ́lọ́wọ́ lo ti seto ayẹ̀wo lati yan ọmọ oye ti yoo dupo aare labẹ asia ẹgbẹ́ APC. Iroyin to jade bayii ni pe ọmọ oye mẹ́tàlá ni igbimọ to n se ayẹ̀wo naa ti fun ni iwe o – pegede lati dije dupo fun APC. Nigba ti won yọwọ́ awọn ọmọ oye mẹ́waaa kuro lawo pe wọn ko koju osuwọ̀n tó. Lara idi ti wọ́n fi yọ awon mẹ́waa naa ni pe wọ́n ko fẹ́ enikeni to ba n jẹ́jọ́ lọ́wọ́ nile ẹjọ́ kankan lati soju egbẹ́ naa. Bakan naa ni igbimo naa ti Oyegun jẹ́ Oludari wọ́n salaye pe awọn ọmọ oye miran funra wọn ni wọ́n sọ pe awọn ko dije mọ́ lasiko ayẹ̀wo naa. Idi ti awọn wọ̀nyii só nipe awọn ti dagba nipa wiwo ọjọ́ ori ati agbara lati koju ipenija to le jade lasiko eto idibo  ọdun 2023.  Alaga John Oyegun salaye pe oludije mẹ́tala pere lo ni anfani lati dije labe egbẹ́ APC. O ni awon oludije metalelogun lo wa fun ayewo saaju eto idibo abenu APC to maa waye lose to m bo. Awon igbimo ayewo APC yii kọ lati fi orukọ awọn oludije ti wọ́n yọ kuro sita.	https://www.bbc.com/yoruba/articles/c88qxnnvqj3o
politics	'Atiku tí a yàn ti mú kí ẹ̀rù PDP má a ba APC'	Agba ọjẹ kan ninu ẹgbẹ osẹlu Peoples Democratic Party (PDP), Alhaji Adamu Maina Waziri, ti sọ pe ipaya ti wa fun ẹgbẹ All Progresives Congress (APC) nitori oludije ti PDP fa kalẹ fun ipo aarẹ lọdun 2023. O ni idi re e ti APC ko ṣe yara ṣe eto idibo abẹle wọn. Ninu ifọrọwanilẹnuwo pẹlu BBC, Alhaji Waziri sọ pe APC ti kọkọ fi ọgbọn ẹwẹ, mu ki ajọ eleto idibo sun gbedeke idibo abẹle siwaju pẹlu ọsẹ kan, ki wọn o le sun idibo abẹnu wọn siwaju. Ọsẹ to kọja ni PDP dibo yan oludije wọn, Atiku Abubakar. Awọn onwoye eto oṣelu ni Naijiria sọ pe jijawe olubori Atiku, lo mu ki APC o ma tete yan oludije ti wọn. Eyi si ti mu ki ọpọlọpọ oju wa lara ẹgbẹ naa lati wo oludije ti wọn yoo fa kalẹ. Opin ọsẹ to kọja lo yẹ ki ẹgbẹ APC ṣe eto idibo abẹle rẹ si ipo aarẹ, amọ wọn sun titi di ọjọ kẹfa oṣu Kẹfa, si ọjọ Kẹjọ, oṣu Kẹfa. Alhaji Maina Waziri sọ pe “ipinnu awọn eeyan Ariwa Naijiria ni lati wa ni ipo, eyi to mu ki gomina ipinlẹ sokoto, Aminu Tambuwal, yọnda erongba rẹ lati dije, to si sẹ atilẹyin fun Atiku” fun anfaani ẹkun wọn. O ni awọn ti ṣakiyesi pe ẹnikan lati Gusu Naijiria n gbiyanju lati fi owo jawe olubori ninu eto idibo, ti yoo si ni ipa ti ko dara fun Ariwa Naijiria. “Gbogbo eeyan lo mọ pe APC ko fẹ yan oludije ti ko ni gba ipo aarẹ fun wọn, amọ ẹru wọn ko ba wa rara.” Ọjọ Ẹti ni ẹgbẹ APC pari ayẹwo fun awọn to fẹ dupo aarẹ, to si yọ ọwọ awọn mẹwaa kuro “nitori pe wọn o koju osunwọn”. Ni bayii, oludije mẹtala ni yoo kopa ninu idibo abẹle ẹgbẹ naa fun ipo aarẹ lọdun 2023.	https://www.bbc.com/yoruba/articles/c0jdk8djdlko
politics	Algeria yóò bẹ̀rẹ̀ sí ní san N41,000 fáwọn ọ̀dọ́ tí kò rí iṣẹ́ ṣe lóṣù tó ń bọ̀	Ijọba orilẹede Algeria yoo bẹrẹ si ni san owo iranwọ fawọn ọdọ ti ko ri iṣẹ ṣe lorilẹede naa. Ijọba kede pe oun ti ṣe eto lati maa ran awọn ọdọ lọwọ latari bi airiṣẹ ṣe ti pọ ni orilẹede naa. Aarẹ Abdelmadjid Tebboune sọ fawọn akọroyin pe pe awọn ọdọ to n wa iṣẹ ti ọjọ ori wọn bẹrẹ lati ọdun mọkandinlogun si ogoji ọdun ni yoo lẹtọọ si owo naa. Ẹgbẹrun mọkanlelogoji ati abọ(N41,615) tii ṣe $100 ni ijọba kede pe awọn yoo maa fawọn to koju oṣuwọn lati maa gba owo naa. Ijọba tun sọ pe awọn ọdọ ọhun yoo tun maa jẹ anfaani eto ilera ọfẹ titi ti wọn fi maa ri iṣẹ. Aarẹ Tebboune ṣalaye pe Algeria ni orilẹede akọkọ yatọ ilẹ Yuroopu ti yoo kọkọ ṣeto yii. Aarẹ Algeria ni ẹgbẹrun lọna ẹgbẹta ni awọn ọdọ ti ko ri iṣẹ ṣe ni orilẹede naa.	https://www.bbc.com/yoruba/agbaye-60405331
sports	Champions league: Athletico bomi paná ayọ̀ Juventus ní ìpadàbọ̀ Ronaldo sí ìlú Madrid	Idunnu kọkọ ṣubu layọ fun Christiano Ronaldo atawọn akẹgbẹ rẹ ni Juventus nigba ti wọn kọkọ gba goolu meji wọle sinu awọn Athletico Madrid nibi ifẹsẹwọnsẹ to waye laarin wọn lalẹ ọjọ iṣẹgun nibi idije Champions league. Amọṣa ayọ naa ko pẹ pupọ pẹlu bi Athletico ṣe jẹwọ ọmọ ọkọ fun wọn pẹlu goolu meji ni ṣiṣẹ n tẹle. Agbabọọlu ikọ Chelsea tẹlẹ, Juan Cuadrado lo kọkọ gba gooolu wọle fun Juventus ki Blaise Matuidi to fi ori gbe ikeji wọle fun goolu Juventus keji. Amọṣa, Stefan Savic ati Hector Herrera lo ra igba pada fun Athletico Madrid. Ọmi ti wọn ta naa mu ki Athletico Madrid ṣi ni igberaga lati sọrọ pe ko si ẹgbẹ agbabọọlu to tii fi ẹyin wọn balẹ ninu ifẹsẹwọnsẹ mẹwaa ti wọn ti gba sẹyin nile wọn ni papa iṣire Blaise Matuidi.	https://www.bbc.com/yoruba/afrika-49751171
politics	Mo kìlọ̀ fún àwọn ọmọ Naijiria ṣáájú ìbò 2015 pé rúgúdù ń bọ̀ àmọ́ wọn kò gbọ́nran – Oyedepo	Alufaa agba ijọ Living Faith Church Worldwide, Biṣọọbu David Oyedepo ti sọ pe olugbala ni Naijiria nilo lọwọ yii, kii ṣe adari. Oyedepo lo sọ ọrọ naa lasiko to n waasu nibi isin ọlọdọdun Shiloh to n lọ lọwọ niluu Ota, nipinlẹ ogun. Oluṣoagutan naa sọ pe ṣaaju idibo ọdun 2015, oun kilọ fun awọn ọmọ Naijiria ki wọn yan adari rere sipo amọ wọn ko gbọran si oun lẹnu, ṣugbọn gbogbo araalu lo n jiya aigbọran naa bayii. O ni “Mo kilọ fun orilẹ-ede yii lọdun 2015 pe rugudu n bọ amọ ko si ẹni to tẹti si mi. “Nibayii, ohun ti wọn mọ Naijiria si yatọ si eto abo ti ko ṣe dede ati ọrọ aje to ti dẹnukọlẹ ni ijọ.” Alufaa naa tẹsiweaju pe “Mi o ki n ṣe oloṣelu mi o si ni tọwọ mi bọ oṣelu lailai... amọ ilẹ yii gbọdọ gba isinmi.” Oyedepo tun fi akoko iwaasu naa ke si awọn ọmọ ijọ rẹ ki wọn gbadura ki Ọlọrun fun Naijiria ni olugbala. O ni “Ti o ba fẹran Naijiria, o jẹ tete gbadura ki Ọlọrun fun Naijiria ni olugbala ki a le ni isinmi lẹẹkan si. “Akoko ti to fun wa lati ni isinmi, Ọlọrun ran olugbala si Israel, ilẹ naa si ni isinimi fun ọgọrin ọdun.” Oyedepo tun sọ pe ijọ ọmọlẹyin Kristi nikan lo n fun Naijriia ni orukọ rere. O ni “Ipade nla kan waye ni gbọgan Redemption Camp, ijọ nikan lo n fun Naijiria ni iyi bayii.” “Awa ijọ, a wa ni alaafia amọ wọn n ba ara wọn ja.” “Ko ni si ogun ni Naijiria, bẹẹ si ni ko ni si itajẹsilẹ ni Naijiria. “Naijiria yoo ṣe aṣeyọri, ẹgan wa gẹgẹ bii orilẹ-ede yoo si ka kuro.” Ẹwẹ, oludije sipo Aarẹ ninu ẹgbẹ oṣelu Labour, Peter Obi wa lara awọn to peju sibi iwaasu naa.	https://www.bbc.com/yoruba/articles/cn04d7nx8x5o
sports	Odion Ighalo di ọmọ Naijria àkọ́kọ́ tí yóò gbá bọ́ọ̀lù fún ikọ̀ Manchester United	"Ẹgbẹ agbabọọlu Manchester United ti fi ọrọ lede pe Odion Ighalo ti darapọ mọ ikọ ọhun. Eyii to tumọ si pe Ighalo ni ọmọ Naijiria akọkọ ti yoo gba bọọlu fun ikọ Manchester United. Ẹlẹsẹ ayo naa ni ikọ Man United n yalo lati ikọ rẹ tẹlẹ, Shanghai Greenland Shenhua to wa lorilẹ-ede China. Akẹgbẹ rẹ tẹlẹ ninu ikọ Supper Eagles, Mikel Obi ni ọmọ Naijiria akọkọ ti yoo tọwọ bọwe adehun pẹlu ikọ Man United, ṣugbọn ko gba bọọlu fun ikọ ọhun. Igahlo to ti jẹ olofẹ ikọ Manchester United tẹlẹ ni awọn adari ikọ naa lero pe yoo kopa ribiribi ninu awọn idije saa yii to n lọ lọwọ. Ṣaaju ni Igahlo ti n kopa ninu igbaradi pẹlu ikọ Shenshua fun saa tuntun, ṣugbọn saa naa ni idaduro nitori arun Corona to bẹ silẹ lorilẹ-ede China. Gẹgẹ bi iroyin ti Sky Sports fi lede, ikọ Tottenham naa ti gbiynaju lati fa ọmọ ọgbọn ọdun ọhun mọra, ṣugbọn o kuna. Ighalo bẹrẹ si ni di gbajumọ nidi iṣẹ bọọlu nigba to wa ni ẹgbẹ agbabọọlu Julius Berger ni Naijiria, ko to lọ si ikọ Udinese lorilẹ-ede Italy. Ki Ighalo to kuro ni ikọ Supper Eagles, oun ni ẹni to gba bọọlu to pọju sinu awọn ninu idije AFCON to waye lọdun 2019 pẹlu bọọlu meje. Ọpọlọpọ awọn ololufẹ Ighalo lo ya lẹnu pe ""Red Devils"" buwọlu igbesẹ Ighalo yii pẹlu bi Man U ṣe jẹ ọkan lara awọn ẹgbẹ agbabọọlu to gbajumọ gan lorilẹede Naijiria. Kete ti wn gbọ ni wn fọn sori ayelujara lati da si ọr naa."	https://www.bbc.com/yoruba/agbaye-51339015
entertainment	Yinka Ayefele kò leè fi ìdúnú rẹ̀ pamọ́ lọ́jọ́ ìkómọ ìbẹta rẹ̀	Awọn ọba, oloṣelu, àwọn ọ̀tọ̀kúlú ìlú yẹ́ àwọn ìbẹta t'Ọ́lọ́run fi ta gbájúgbajà olórin Yinka Ayefele lọ̀rẹ níbi ìkómọ wọn. Ninu oṣu keje ọdun 2019 ni Yinka Ayefele ko le pa ore naa mọra to si tu iroyin ayọ naa sita pe Ọlọrun ṣe idile ohun loore nla. Nibi ikomọ awọn ibẹta yii, kii ṣe ọrọ ero pẹpẹpẹ tabi wẹ́wẹ́, ẹsẹ̀ ko gbero sibẹ awọn molumọọka lawujọ gan wa dara pọ mọ ayẹyẹ naa. Ṣaaju eyi ni awọn eeyan ti n gbọ finifini bii pe iroyin ẹlẹjẹ ni to sọ pe iyawo onkọrin yii bimọ ṣugbọn ti oun pẹlu tete bọ si igboro lati salaye pe iyawo oun ko tii bimọẸ dákẹ́ àhesọ ọ̀rọ̀, n kò bí ìbẹta - Yinka Ayefẹlẹ. Ẹwẹ, nigba ti ọrọ naa di ohun, olorin yii ko bo ore Ọlọrun mọra lati igba to ti kọkọ fi oju awọn ọmọ mẹta naa hande. Lara ọna idupẹ rẹ ni isin ikomọjade to waye lọjọ aiku ọjọ kẹta oṣu kẹrinla ọdun 2019. Lọjọ ikomọ naa, awọn mọlumọọka eeyan peju sibẹ. Pẹlu ayọ ati idunu ni wọn fi n yẹ iya, baba ati awọn gaan naa si. Yinka Ayefele fi ọpọ ore rẹ han si awọn to wa sibi ikomọ awọn ẹta tó wọle tọ idile rẹ wa.	https://www.bbc.com/yoruba/afrika-50285473
politics	Sunday Igboho: YCE rọ àwọn ọ̀dọ́ láti ṣọ́ra, ki wọ́n má baà di ẹran àmúso lọ́dọ̀ ìjọba bíí Igboho	Ẹgbẹ awọn agbaagba nilẹ Yoruba, Yoruba Council of Elders(YCE) ni awọn n ṣiṣẹ labẹlẹ lati ri pe Oloye Sunday Adeyemo (Igboho) gba ominira lọgba ẹwọn to wa ni Cotonou lorilẹede Benin. Akọwe agba ẹgbẹ YCE, Ọmọwe Kunle Olajide ṣalaye pe ọdọ Naijiria ko ni ireti mọ ninu orilẹede wọn nitori ko si ohun iwuri kankan fun wọn. ''Awọn ọdọ ko le fi ara da ọpọ nkan ti awọn agbalagba le gba mọ ra tori wọn maa n ro pe ijọba n fi akoko wọn ṣofo. Ẹgbẹ YCE ko lodi si ohun tawọn ọdọ Yoruba n ṣe ṣugbọn a kan n kilọ fun wọn pe ki wọn rọra ṣe ni. A ko fẹ ki ijọba sọ wọn di ẹran amoso tori ijọba lagbara to pọ, ohun to n ṣẹlẹ gan an niyii pẹlu ọrọ Igboho. Gbogbo agbara ti a ni, la n lo lati ri pe Igboho kuro ni atimọle to wa lorilẹede Benin Republic,'' Ọmọwe Olaide ṣalaye. Ninu atẹjade mii ti akọwe ẹgbẹ YCE, ẹka ipinlẹ Ekiti, alagba Niyi Ajibulu fi sita, ẹgbẹ naa bu ẹnu atẹ lu eto abo to mẹhẹ kaakiri orilẹede Naijiria bayii. Pa Ajibulu sọ ninu atẹjade naa pe ọrọ eto to mẹhẹ buru debi pe ẹru n ba awọn araalu lati rinrin ajo lati ibi kan lọ si ibomiran mọ. ''Eleyii buru pupọ, ko si gbọdọ tẹsiwaju, awọn Fulani darandaran, atawọn janduku ajinigbe lo yẹ ki ijọba wa nkan ṣe si ọrọ wọn ni kiakia. Ẹgbẹ YCE gbagbọ pe orilẹede Naijiria wa fun gbogbo eeyan lai fi ti ẹya tabi ẹsin ṣe. Ko si ẹni ti ko mọ awa Yoruba gẹgẹ bi ẹya to ni akinkanju, amọ iwa ẹlẹyamẹya ati siṣe egbe lẹyin ẹnikan ko dara. Ko si idi kan ti o le mu ki ẹnikẹni fiya jẹ tabi ṣe inunibini si ọmọ Yoruba kankan. Iyẹn lo jẹ ki ẹgbẹ YCE ke pe gbogbo ọmọ Yoruba lati fọwọ sowọ pọ, ki wọn si fẹnu ko pẹlu gbogbo nkan to n ṣẹlẹ lasiko yii lorilẹede Naijiria. Ẹgbẹ YCE tun fi asiko yii kepe ijọba apapọ pe ko faye gba ijọba awarawa ni tootọọ ati agbekalẹ iwe ofin tuntun yatọ si ti ọdun 1999,'' Pa Ajibulu lo sọ bẹẹ.	https://www.bbc.com/yoruba/afrika-58197036
religion	Hijab Day: Orin tàkasúfèé ló wù mí kí n máa kọ ṣùgbọ́n Hijab kò jẹ́	Mina Voilée ni ohun ti oun nṣe ko ye gbogbo awọn to n bu oun lori ayeluja.	https://www.bbc.com/yoruba/51338484
sports	Léyìn òpọ̀lọ̀pò ọdún àgbàọ̀jẹ̀ agbábọ́ọ̀lù ọmọ Cameroun ní òun ti dé wáàsimi	Gbajugbaja agbabọọlu ọmọ ẹgbẹ Barcelona ati Inter Milan, Samuel Eto o ti ṣalaye pe oun ko gba bọọlu mọ. Etoo to jẹ ọmọ ọdun mejidinlogoji ṣalaye lori ẹrọ ayelujara rẹ pe asiko ti to fun oun lati feyinti sinmi ninu are boolu. Eto o ọmọ bibi ile Cameroon ti o si ti wa lẹnu boolu gbigba lati bii ọdun mejilelogun. Ogunna gbongbo ninu are bọọlu yii ti mu igbega ati idagbasoke ba bọọlu gbigba ni ilẹ Afrika lati ọdun 1997 ti o ti bẹrẹ. O gba ife ẹye ti ilẹ Afrika ni ọdun 2000,2002 ati Champions liigi fun ọdun 2006,2009 ati 2010.	https://www.bbc.com/yoruba/afrika-49619060
entertainment	Jerusalema Remix: Wo orin l'édè Yoruba àti Zulu tí Burna Boy fi fa ayélujára ya	"Gbajugbaja olorin ọmọ Naijiria, Burna Boy wa lara awọn orukọ to n falẹ ya loju opo Twitter latari awo orin tuntun, Jerusalema eyi to pawọpọ ṣe pẹlu ọmọ orilẹede South Africa kan, Master KG. Ojo ti n pa igun kikọrin pọ awọn olorin ọmọ Naijiria ati South Africa bọ, ọjọ ti pẹ. Bi o tilẹ jẹ pe ọtọọtọ ni ipilẹ orin kikọ lawọn ilu mejeji yii to si jẹ pe iṣọwọ kọrin wọn yatọ ṣugbọn awọn olorin gangan ti wa ọna ti ajọṣepọ wọn fi n ṣiṣẹ to ti n pọ owo gidi. Ninu ọpọlọpọ awọn ọmọ Naijiria to ti jọ kọrin pẹlu ọmọ South Africa ti a gbe yẹwo nisalẹ yii ati akọle orin wọn, a fi awo tuntun Burna Boy ati Master KG ṣe akọkọ ti wọn fi ede Yoruba ati Zulu kọrin ninu rẹ. 1. Jerusalema Remix - Burna Boy ati Master KG. Atunkọ gangan ni orin ọmọ South Africa, Master KG yii jẹ leyi to ti kọkọ kọ, Jerusalema. Nigba ti yoo wa tun un gbe jade lo pe ọmọ tia Burna Boy si i, lorin ba di gbua lori ayelujara to n ta wara wara. Burna Boy to ti gba oriṣiriṣi mi ẹyẹ fi ọna ilu Afro beat wọle to si dapọ m olohun gooro Nomcebo Zikode ninu orin naa. Pabanbari rẹ ni pe ninu orin yii, Burna Boy fi ede Zulu lati South Africa ati ede Yoruba Naijiria kọrin ninu awo orin naa pẹlu Nomcebo Zikode. 2. Tchelete - (Davido ati Mafikizolo) (2014) Orin Tchelete jẹ orin ayẹyẹ to si kun fun agbara. Ni kete tawọn olorin South Africa pe olorin pataki ọmọ Naijiria to jẹ ọlọwọ aje si i, ṣe lo gbe ẹwa orin naa jade to si wa di orin gbogbo igba lẹnu awọn eeyan - awọn ede to jẹyọ ninu orin ọhun ni ede Yoruba, Gẹẹsi, Pidgin ti Naijiria, Isizulu ati Isixhosa. 3. Soweto Baby - DJ Maphoriza pẹlu Wizkid ati DJ Bucks (2015) Yoruba maa n ni ""ati ranmu gangan ko sẹyin eekana. Aṣeyọri orin yii jẹ apapọ iṣẹ iyi ti olorin Naijiria, Wizkid ni lọja orin. Bakan naa ni DJ Buckz sa awọn ohun elo ibilẹ si i ninu to fi fakọyọ. 4. All For Love - Wizkid ati Bucie (2017) Ninu awo orin yii, Wizki ọba orin Afro tun gbe tuntun yọ pe oun to gbangbaa sun lọyẹ pẹlu ọmọbabinrin nile orin eyi ti wọn fi jọ gbe orin ""All For Love"" jade pẹlu ede Yoruba, Xhosa ati Gẹẹsi ti Maphorisa tun wa sa awọn ohun elo orin bii duru, gita ati woroworo xylophone si i. 6. Mountain- Waje ati Lira Waje ni ọmọ Naijiria, Lira wa lati South Africa. Gbogbo agbara ọrun to wa ninu ohun Waje lo lo sinu orin yii. Pẹlu awọn ilu, fere ati ohun to rinlẹ ni Lira ati Waje fi ṣe awo orin ti kii ṣe dandan ko sọ oke iṣoro di ipẹtẹlẹ ṣugbọn fi igbagbọ si ni lọkan pe pẹlu ọkan alafia, oke iṣoro le di ipẹtẹlẹ. 6. Spirit - Kwesta ati Wale Orin yii da lori ibọwọ fun ohun ti ẹmi. Olorin Naijiria, Wale lo gbogbo agbara ọkunrin to ni lati kọ ọrọ inu naa pe ""mo le jẹ akewi fun ọ nile rẹ, mo le ba ọ ṣiṣẹ ọpa omi ẹrọ rẹ to ba bẹ..."". O ṣe orin yii bi ẹni n pe ọgọọrọ awọn irumọlẹ Yoruba jade ni."	https://www.bbc.com/yoruba/53119081
religion	Hijrah: Gómínà ìpínlẹ̀ Kano àti Oyo fi ọjọ́ ajé àti Iṣẹgun sílẹ̀ fún ìṣìnmi ọdún Hijrah	Ipinlẹ Kano ati Oyo naa ti mú ọjọ ọtọọtọ fun awọn ara lati simi sile fun ayẹyẹ ọdun Hijrah. Gomina ipinlẹ Kano Abdullahi Umar Ganduje ya ọjọ aje, ọjọ kẹsan osu kẹjọ gẹgẹ bi ọjọ isinmi lẹnu iṣẹ ni ipinlẹ naa. Ganduje rọ awọn ara ilu lati gba adura fun orilede Naijiria lati gbaa lọwọ iṣoro eto abo to mẹhẹ. Gẹgẹ bi  atẹjade ti kọmisọna ọrọ to n lọ ni ipinlẹ naa fọwọsi Malam Muhammed Garba ṣalaye pe isinmi naa ni lati ṣe ayajọ ọdun tuntu  ninu Islam  1443 AH. Ganduje ki awọn  musulumi ku orire ọdun tuntun ti o si pe fun idupẹ ati idakẹrọrọ. Bakan naa lo rọ awọn eniyan ipinlẹ naa lati ran ijọba lọwọ ki wọn si gbiyanju lati ran ara wọn lọwọ fun igbeaye rere. Ẹwẹ, Gomina ipinlẹ Oyo ti ni ki awọn ara ilu simi si ile wọn lọjọ Isegun ni ọjọ kẹwaa, osu kẹjọ lati ṣe ayẹyẹ ọdun Islam tuntun Akọwe ijọba Olubamiwo Adeosun lo fi atéjade naa sita lọjọ Eti Gẹgẹ bi o ṣe sọ Makinde rọ awọn Musulumi lati lo asiko naa fun adura, isọkan, alafia ati idagbasoke  orilede Naijiria.	https://www.bbc.com/yoruba/afrika-58130515
entertainment	Miss Pepeiye: Òṣèré tíátà Yorùbá ṣe ìyàwó pẹ̀lú agbábọ́ọ̀lù Super Eagles Peter Olayinka	Ojo ifẹ ti rọ nile agbabọọlu Super Eagles, Peter Olayinka ati oṣere tiata Yoruba kan, Yetunde Barnabas ti ọpọ mọ si Miss Pepeiye, nitori ipa to ko ninu ere Papa Ajasco. Ọjọ Abamẹta ọjọ kẹtadinlọgbọn oṣu kẹta ọdun 2021 yii ni Olayinka gbe Yetunde ni iyawo. Iroyin ti a gbọ ni pe, Olayinka pade Yetunde lọdun 2019 ni ọdun kan naa ti o ṣoju ẹgbẹ agbabọọlu Super Eagles Naijiria fun igba akọkọ. Lati igba naa si ni wọn ti bẹrẹ irinajo ifẹ wọn, ki wọn to di lọkọ laya lọjọ kẹtadinlọgbọn oṣu kẹta. Lẹyin oṣu mẹta ti Peter dẹnu ifẹ kọ Yetunde ni wọn gbe igbesẹ akọkọ, nipa ṣiṣe mọ mi n mọ ọ pẹlu awọn ẹbi wọn. Lẹyin naa ni wọn ṣe igbeyawo, ti awọn mejeeji si di lọkọ laya. Olayinka ati Yetunde ni wọn sọ oriṣiiriṣii ọrọ ifẹ loju opo Instagram wọn, lẹyin ti wọn so wọn pọ tan. Yetunde sọ loju opo Instagram rẹ pe ''o ṣe ti o fihan mi pe ifẹ otitọ ṣi wa. Eyi gan an lo jẹ ki n gbe igbesẹ lati jẹ tirẹ titi aye mi.'' Olayinka ni tiẹ sọ lori Instagram pe ''mo le maa mọ ọrọ to yẹ ki n lo lati fi idunnu mi han ati iru ibukun to rọgba yi mi ka lẹyin ti o wọn inu aye mi. Ṣugbọn mo ṣa fẹ ki o mọ pe mo nifẹ rẹ pẹlu gbogbo ohun to wa ninu mi, ati pe irinajo ti a bẹrẹ yii, titi laelae ni.'' Lẹyin ti wọn so awọn mejeeji pọ tan ni tọkọ taya fi ijo bẹẹ ti wọn si jọ sọdi rukẹ.	https://www.bbc.com/yoruba/afrika-56554293
sports	Lionel Messi: Thiago Silva ìwà agọ̀ ló mú Messi sọ fun akọ́nimọ̀ọ́gbá Brazil pé kó gbẹ́nu dákẹ́	Bo tilẹ jẹ pe Messi naa lo gba goolu kan ti ẹgbẹ agbabọọlu Argentina fi bori sawọn. Ki lo le mu ki agbabọọlu sọ fun akọnimọọgba pe ẹnu rẹ n run? Gbajugbaja agbabọọlu Barcelona to jẹ ọmọ Argentina lo sọ fun akọnimọọgba Brazil, Tite pe ko yee sọrọ mọ ninu ifẹsẹwọnsẹ ọlọrẹẹsọrẹẹ to waye laarin orilẹ-ede mejeeji lorilẹ-ede Saudi Arabia lọjọ Ẹti. Messi ati Tite tahun si ara wọn nigba ti ere bọọlu naa si n gbona girigiri, bo tilẹ jẹ pe Messi naa lo gba goolu kan ti ẹgbẹ agbabọọlu Argentina fi bori sawọn. Messi kan ṣadeede lọ sẹgbẹ kan lori papa nibi ti Tite wa, nibẹ lo ti fi ika sẹnu to si ni ''fẹẹmu'' fun akọnimọọgba ẹgbẹ agbabọọlu Brazil. Tite fun ra rẹ ṣalaye pe lootọọ loun ti n ṣaroye fun rẹfiiri pe nipa bi ifẹsẹwọnsẹ ṣe n lọ, ati pe oun ati Messi jọ ni gbolohun asọ nigba ti ipele akọkọ ere bọọlu pari. Akọnimọọgba Brazil ni o yẹ ki Messi gba kaadi ikilọ yẹlo, lẹyin naa lọ sọ pe ki oun gbẹnu dakẹ, bayii loun sọ fun un pe ko dakẹ ẹnu rẹ. Ninu ọrọ tiẹ, balogun ẹgbẹ agbabọọlu Brazil, Thiago Silva bu ẹnu ẹtẹ lu ihuwasi Messi si Tite. O ni iwa ti ko boju mu ni lati sọ pe ki agbalagba gbẹnu dakẹ. Silva fikun ọrọ rẹ pe alaṣeju ni Messi, oun nikan lo fẹ fọn feere, o fẹ dari ere bọọlu naa, bakan naa lo n ṣe ariyanjiyan pẹlu rẹfiri.	https://www.bbc.com/yoruba/ere-idaraya-50446489
entertainment	Japesa: N kò fẹ́ da àwọn olólùfẹ́ mi láàmú ni mo ṣe ra pósí fún ìpalẹ̀mọ́ ìsìnkú mi	"Ẹnu ko gba iroyin lori ayelujara ni ọjọ Satide nigba ti ọdọmọde akọrin kan sadede ra posi ara rẹ. Akọrin ọhun, to gbajumọ bii isana ẹlẹẹta lorilẹede Kenya, lo sadede kede loju opo ibadọrẹ Instagram rẹ pe oun ti ra posi ti wọn yoo fi sin oun, ti oun ba jade laye. Akọrin yii, ti orukọ rẹ n jẹ Phillip Ptaroba Okoyo, ti ọpọ eeyan ni Kenya mọ si Japesa ni oun gbe igbesẹ ọhun ni ipalẹmọ fun eto isinku oun. Papesa kọ soju opo Instagram rẹ pe ""Mo sẹsẹ ra posi kan fun isinku ara mi ni, nitori n ko fẹ yọ ẹyin ololufẹ mi lẹnu, ti mo ba ku tan."" Bakan naa ni aworan ti Japesa gbe sita naa se afihan rẹ to ba posi ọhun ya fọto, ki aye le ri pe otitọ ni ọrọ rẹ. Ikede yii lo ba awọn ololufẹ rẹ lojiji, ti wọn si n fesi pada fun pe ko sọra se nipa ọrọ ẹnu rẹ nitori ahọn lewu. Awọn ọpọ lo n kọminu pe ki lo le sẹlẹ, ti ọdọmọde akọrin yoo fi maa ra posi ara rẹ. Sugbọn lero tawọn eeyan miran, posi ti Japesa ra gan jẹ olowo pọọku, ti ko wọn rara, eyi to fara han pe wọn kan n ba sere lori ikede rẹ yii ni. Ẹgbẹ awọn dokita nileewosan agba gbogbo lorilẹede Naijiria, NARD ti kede pe, awọn yoo bẹrẹ iyanṣẹlodi ni Ọjọbọ ọsẹ yii. Nard wa yan pe ayafi ti ijọba apapọ ba gbe igbesẹ kanmọnkia lori ibeere wọn nikan ni ẹrọ iyansẹlodi naa. Igbimọ akoso agba fẹgbẹ awọn dokita, NEC ti buwọlu itẹsiwaju iyanṣẹlodi naa, nibi ipade wọn to waye nileewosan nla apapọ orilẹede Naijiria nilu Abuja. Gẹgẹ bi atẹjade kan ti wọn fi sita lẹyin ipade naa ṣe sọ, ọrọ aisan owo oṣu fun wọn jẹ koko ninu ohun to n fa iyanṣẹlodi naa. Wọn ni yatọ si pe ijọba n jẹ awọn dokita naa ni owo oṣu mẹta, ọpọ awọn dokita naa ni wọn tun nkoju ipenija owo oṣu ṣaaju eyi kaakiri awọn ileewosan, paapaajulọ awọn ileewosan nlanla to jẹ tijọba ipinlẹ. Fun apẹrẹ, ọpọlọpọ awọn dokita naa, labẹ eto GIFMIS ni wọn ko tii ri owo oṣu wọn gba fun oṣu mẹrin bayii. Ni ileekọṣẹ iṣegun bii ABSUTJH, ogun oṣu lawọn dokita nibẹ ko tii fi gba owo oṣu bayii, ni ileewosan IMSUT, wọn ko tii gba owo oṣu tiwọn naa pẹlu."	https://www.bbc.com/yoruba/afrika-56561374
health	Adeoye Damilare disabled shoe maker: Bí ẹ̀sẹ̀ mi méjèjì ṣe dédé di jọwọlọ láàrin òru ọ̀gànjọ́ ní kékeré nìyí	"""Wọn o bi mi bayii, awọn obi mi sọ fun mi pe mo n rin titi di ọmọ ọdun kan amọ ni oru ọjọ kan..."" Adeoye Oluwadamilare di ẹni to n ṣe bata nitori ko ki n si ẹni ti yoo maa gbe e lọ si ile ẹkọ alọ ati abọ. Nigba to n ba BBC Yoruba sọrọ̀ nipa ohun toju rẹ ri. Irọ́ ni pé ẹ̀rọ ayàwòrán CCTV kò ṣiṣẹ́ lọ́jọ́ tí Timothy Adegoke kú - òṣìṣẹ́ ilé ìtura Hilton Shina Peller àti Teslim Folarin tahùn síra wọn lórí ẹ̀sùn ìpànìyàn, wàhálà ṣẹlẹ̀ n'ídìbò abẹ́nú Oyo Kunle Adeyanju tí ó gun alùpùpù láti London ti balẹ̀ bìbà sí Nàìjíríà Orí  ko olórí ìjọ Methodist, àlùfáà méjì yọ lọ́wọ́ ajínigbé  ní Abia. ""A ó pàdé níbi ìdájọ́ lọ́run"" ni ọ̀rọ̀ tí obìnrin tó pa ara l'Eko fi sílẹ̀ fún ẹbí rẹ̀ - Ọlọ́pàá sọ ohun tí wọ́n mọ̀ Èèyàn 31 kú lẹ́yìn tí wọ́n tẹ wọ́n pa níbi tí ilé ìjọsìn ti ń pín oúnjẹ ọ̀fẹ́ ní Port Harcourt"	https://www.bbc.com/yoruba/media-61644265
religion	Dare Adeboye: Ẹbí Adeboye ní àwọn kò ní pe Ọlọ́run ní ẹjọ́ lórí ìkú Dare Adeboye	Ẹbi oloogbe Pasitọ Dare Adeboye ti ni awọn ko ni pe Ọlọrun ni ẹjọ lori iku ọmọ wọn nitori o gbe igbe aye to wuyi. Ọjọ Iṣẹgun, Ọjọ Kẹrin, Osu Karun un, ọdun 2021 ni Dare Adeboye jade laye ni ẹni ọdun mejilelọgoji nigba ti o sun ti ko ji. Lati igba to the di oloogbe naa ni awọn eniyan ti n fi ọrọ ibanukẹdun ranṣẹ si baba oloogbe naa to jẹ adari ijọ Redeem lagbaye, Pasitọ Enoch Adeboye. Ninu iwaasu rẹ lasiko isin oloṣooṣu Holy Ghost Service, Baba Adeboye ni Ọlọrun jọba lori ohun gbogbo ti ko si si ẹni to le e pe ni ẹjọ lori iṣẹlẹ kankan. ''Ohun gbogbo ti Olorun ba fun wa ni ile aye, iba ṣe ọrọ, iyawo, ọkọ, ọmọ, to si tun gba a pada ni ọwọ wa, o yẹ ki a fi ogo fun Ọlọrun ni nitori Oun naa lo fun wa ni oreọfẹ lati gbadun gbogbo ohun to fun wa fun igba diẹ, to fi mọ awọn ọmọ wa. ''Nitori naa, ko tọ si wa lati ba Ọlọrun ro ẹjọ tabi ki a daa lẹbi , nitori oun lo fun wa ni gbogbo ohun ti a ni.'' ''Ninu Ohun gbogbo, ẹjẹ ki a kọ lati ma a sọ wi pe mo dupẹ Baba ati wi pe yoo dara. Ki Oluwa wa pẹlu gbogbo wa.'' Aburo oloogbe naa, Leke Adeboye sọ fun ileeṣẹ iroyin Punch wi pe awọn ko ni ẹjọ kankan lati ba Ọlọrun ro nitori pe ko si nkankan to le e ya wa kuro ninu ifẹ Ọlọrun wa gẹgẹ bi iwe mimọ ti wi. Bakan naa ni O fikun wi pe iṣẹ ti ẹgbọn ṣe nigba to wa ni aye yoo ma fọhun si titi ayeraye, nitori pe o sin Ọlọrun tọkantọkan, to si sa ipa rẹ fun awọn ọdọ to wa ni ijọ Redeem. ''Nigba ti a n dagba, a ṣe ohun gbogbo papọ ni to fi mọ lilọ si ileewe kan naa ati fifẹ iyawo ni ọjọ kan naa pẹlu ọdun diẹ si ara wọn.'' ''Oun lo kọ mi lati sa gbogbo ipa mi ninu gbọgbọ ohun ti mọ ba n ṣe, lai fi imẹlẹ ṣe iṣẹ Oluwa.'' Nibayii, awọn ẹbi ti fi lede wi pe Ọjọ́ Ìṣẹ́gun ní olóògbé yóò wọ káà ilẹ̀ ṣùn ní Redemption Camp.	https://www.bbc.com/yoruba/media-57045571
politics	Buhari: Ọwọ́ fẹ́rẹ̀ tẹ àwọn agbébọn lókè Ọya	"Irọ ati arumọjẹ ni gbogbo awọn agbebọn ti wọn n paayan tan, ti wọn wa n pariwo Allahu Akbar n pa. Aarẹ Muhammadu Buhari ni ko tọ si ọmọ ole ko maa pariwo ọlọpaa n bọ. Aarẹ Buhari sọ ọrọ yii lasiko to ṣe abẹwo si ibudo awọn atipo eeyan ti eeyan bii ẹgbẹrun kan le aadọta, ti ogun agbebọn Boko haram le kuro nile wa, eyi to wa ni ipinlẹ Katsina. Aarẹ si ti fi da wọn loju pe, oun yoo dẹkun awọn agbebọn to n dun mọhurumọhuru mọ awọn ọmọ orilẹede Naijiria. Buhari ni awọn to n fi orukọ ọlọrun boju pa eniyan, kii ṣe ẹlẹsin tootọ. O ni o ṣeeṣe o ko jẹ pe wọn ko mọ Ọlọrun ni, abi ko jẹ pe ọrọ wọn ati Ọlọrun ko wọ. ""Gbogbo awọn eeyan to jẹ pe iṣẹ ti wọn mọ ni ṣiṣe ko ju ki wọn pa eeyan lọ, ki wọn si maa pariwo ""Allahu Akbar"", n pa irọ ni nitori Ọlọrun o ṣe ibi. O ko lee gbe ibọn tabi ado oloro, ida tabi ọbẹ lati pa alaiṣẹ, ki o si maa pariwo ""Allahu Akbar"". Ohun ti eyi tumọ si ni pe o ṣeeṣe ki o maa mọ Ọlọrun tabi ki o maa ni igbagbọ ninu rẹ."" ""Bakan naa lo tun rọ awọn eeyan agbegbe naa lati joye oju lalakana fii n ṣọ ori nitori pe gbogbo igbesẹ ti awọn agbebọn naa n gbe ko ṣẹyin alami ti awọn kan lara araalu n ṣe fun wọn."""	https://www.bbc.com/yoruba/afrika-49354869
sports	LASK vs Manchester United: Ighalo fi góòlù àrámọ̀ndà góòlù àrámọ̀ndà ló fi gbẹyẹ lọ́wọ́ LASK fún Manchester United	"Bi ọmọ ẹni dara, ẹ jẹki a wi. Ẹlẹgan an nikan ni yoo sọ pe ẹlẹsẹ ayo Odion Ighalo n fakọyọ lọwọlọwọ fun ẹgbẹ agbabọọlu rẹ, Manchester United. Lẹyin awọn goolu to kọkọ gba sawọn ni kete to darapọ ẹgbẹ agbabọọlu Man U, Ighalo lo gba goolu akọkọ wọle fun Man U ninu abala kinni ''round of 16'' idije Europa ti wọn gba pẹlu ẹgbẹ agbabọọlu LASK. Aramọnda goolu ni goolu ọhun ti Ighalo fi ṣẹ awọn alatako leegun ẹyin lalẹ Ọjọbọ Ayo marun un sodo ni Man fi ṣagba LASK, Daniel James lo gba goolu keji sawọn nigba ti Juan Mata lo gbayo ẹlẹẹkẹta wọle ki Mason Greenwood ati Pereira to fi ọba lee Ẹwẹ, ajọ UEFA ko gba ki awọn ololufẹ awọn ẹgbẹ agbabọọlu meejeji wọlẹ lati wo wọn nitori aarun coronavirus to n tan kalẹ kaakiri agbaye. UEFA wọ́gilé ìfẹsẹ̀wọnsẹ̀ Real Madrid àti Manchester City nítorí coronavirus Bi awada bi ere aarun coronavirus ti di ajakalẹ aarun kaakiri agbaye bayii, eyi to si ti mu ki awọn eeyan maa so ọpọ apejọpọ ati idije ere idaraya rọ. Ẹru atu itankalẹ aarun yii kan naa lo ti mu ki ajọ UEFA so abala keji ifẹsẹwọnsẹ idije Champions League laarin Real Madrid ati Manchester City rọ bayii. Ọjọ Iṣẹgun ọsẹ to n bọ lo yẹ ki Man City gbalejo ifẹsẹwọnsẹ ọhun tẹlẹ ki ajọ UEFA to wọgilee. UEFA wọgile le ere bọọlu lẹyin iyatọ gbogbo awọn agbabọọlu Real Madrid fun ayẹwo ki wọn le mọ bo ya wọn ti lugbadi aarun coronavirus. Ẹgbẹ agbabọọlu Man City lo jawe olubori ninu abala akọkọ ere bọọlu ọhun ni papa iṣere Santiago Bernabeu. Ami ayo meji si ẹyọkan ni Manchester City fi ṣagba Real Madrid ninu ifẹsẹwọnsẹ naa. Abala keji ifẹsẹwọnsẹ laarin Juventus ati Lyon naa to yẹ ko waye lọjọ kan naa ko ni waye mọ. Ìbòòsí o! Ìṣọwọ́ gbá bọ́ọ́lù Atletico kò tọ̀nà àmọ́ a gba ìjákulẹ̀ wa - Liverpool Alakoso fun ikọ agbabọọlu Liverpool, Jurgen Klopp ti n kawọ leri lori ilu bara ti alatako wọn, Atletico Madrid na wọn, to si ni nkan ko jọ ara wọn nipa ilana isọwọ gba bọọlu naa. Ninu ifẹsẹwọnsẹ naa to waye lọjọru, ni Atletico ti fakọyọ pẹlu ami ayo mẹta si meji, ti ireti ikọ Liverpool lati raga bo ipo asaaju rẹ ninu idije awọn akọni agbaabọọlu nilẹ Yuroopu, si fori sanpọn. Ikọ Liverpool lo ti wọ asekagba idije naa lawọn saa meji ere bọọlu to kọja, ti Klopp si n figbe ta bayii pe isọwọ gba bọọlu Diego Simeon ti ikọ Atletico ko tọna. ""Inu mi ko dun rara si isesi wa, o nira lati kopa ninu iru ifẹsẹwọnfẹ yii, mo tiẹ n wa iru ọrọ ti maa fi se apejuwe rẹ. Wọn ko gba bọọlu bo se yẹ amọ wọn koju wa bo se yẹ."" ""A ti gba kadara wa ati abajade ifẹsẹwọnsẹ ọhun amọ ko dun mọ wa ninu. Mo mọ pe n ko mọ baa se n gba ijakulẹ mọra, paapa nigba ti awọn ọmọ ikọ agbabọọlu mi saayan to pegede lati koju agba ọjẹ agbabọọlu meji lagbaye"". Ijakulẹ yii ni igba kẹrin ti ikọ agbabọọlu Livepool yoo fidi rẹmi ninu ifẹsẹwọnsẹ mẹfa ọtọọtọ amọ wọn si ni pọnti mẹẹdọgbọn lati wa loke idije liigi premier."	https://www.bbc.com/yoruba/ere-idaraya-51848135
politics	Goodluck: Ṣèbí ajagunfẹ̀yìntì ni Buhari, o yẹ kó mọ ohun tó yẹ láti kápá ìpèníjà ààbò	"Aarẹ ana lorilẹ-ede Naijiria, Goodluck Jonathan ti gba aarẹ Buhari ni imọran pe ko yi eto ati ilana ti o n lo lati gbogun ti ipenija aabo to mẹhẹ ni Naijiria. Ọmọwe Jonathan fun aarẹ Buhari ni imọran yii lasiko to fi ṣe abẹwo si ile alagba Rueben Faṣọranti lori iku ọmọ rẹ ti wọn ni awọn agbebọn pa ni ọjọ Ẹti to kọja. Aarẹ ana orilẹ-ede Naijiria naa ni ọjọ ti pẹ to ti yẹ ki aarẹ yi ọwọ pada lori eto igbogun ti iwa ọdaran niwọn igba ti o jẹ wi pe ajagun fẹyinti ni ko to darapọ mo oṣelu. ""Ibanijẹ lo jẹ fun wa nigba ti a gbọ iṣẹlẹ buruku yii, o si yẹ ki ijsba apapọ tete wa wọrọkọ fi ṣada ki irufẹ eyi ma baa tun waye mọ."" ""Asiko to lati lo imọ ẹrọ tuntun ki alaafia lee jọba ki iwa ọdaran si lee wọlẹ."" Akọwe ijọba ipinlẹ Ondo, atawọn kọmiṣọna ni ipinlẹ Ondo ni wọn ba Aarẹ ana, Goodluck Jonathan kọwọrin. Alagba Faṣọranti dupẹ lọwọ rẹ fun abẹwo ati ibanikẹdun rẹ."	https://www.bbc.com/yoruba/afrika-49007326
religion	Easter Eggs: Kí ló kan Ẹyin àti Ehoro nínú ìtàn àti ayẹyẹ ọdún Àjíǹde Jésú Krístì?	"Ọdun Ajinde Easter jẹ ọpọmulero igbagbọ awọn ọmọlẹyin Kristi to ti wa fun ẹgbẹgbẹrun ọdun. Asiko ọdun Ajinde ni awọn onigbagbọ ma n ṣe ajọdun ajinde Jesu Kristi kuro ni ipo oku, ti Iwe Mimọ Bibeli sọ wipe Jẹsu Kristi ku lori igi agbelebu ni Ọjọ Ẹti rere, Good Friday. Gẹgẹ bi bibẹli ṣe sọ, Jesu Kristi jinde ni ọjọ kẹta kuro ni ipo oku, ti o si jasi Ọjọ Ajinde. Ni ọdọọdun, ọdun Ajinde ma n yatọ to si ṣeeṣe ko waye lọjọ kan laarin ọjọ kọkanlelogun, Oṣu Kẹta si Ọjọ karundinlọgbọn, Oṣu Kẹrin, eleyii ti awọn kan gbọgbọ wipe o niṣe pẹlu bi irawọ ba ṣe tan imolẹ si(Full Moon). Lasiko ọdun Ajinde, awọn Kristẹni ma n darapọ lati gbadura ki wọn si jọ jẹun papọ. Toripe ṣaaju asiko naa, wn ti wa ninu awẹ Lẹnti Ọgbọn ọjọ gẹgẹ bi Jesu Kristi naa ṣe gba a ninu iwe mimọ. Amọ, ajakalẹ arun Coronavirus le mu ki ọpọlọpọ eniyan ma lọ si ile ijọsin tabi ki wọn darapọ mọ isin ni ori ẹrọ ayelujara. Ki lo wa n jẹ ""Ẹyin"" ọdun Ajinde? Ni Ilẹ Yuroopu, ọpọlọpọ eniyan lo ma n jẹ ṣọkoleeti ẹlẹyin lasiko ọdun Ajinde lati fi ṣe ayẹyẹ ajinde Jesu Kristi. Ni igba ti asa ẹyin bẹrẹ, awọn adari ẹsin ni igba naa lọhun kii gba ki awọn eniyan jẹ ẹyin lasiko ọṣẹ ijiya Jesu, ti awọn oloyinbo n pe ni Holy Week. Nitori naa ohun ti awọn eniyan ma n ṣe ni lati lati ko awọn ẹyin ti adiye ba ye ni asiko yii pamọ, ti wọn a si ṣe e ni ẹsọ, ti wọn a si fun awọn ọmọde gẹgẹ bi ẹbun ni ọjọ Ajinde. Titi di oni ni awọn eniyan ṣi n ṣe e, ti wọn ṣi n fun awọn eniyan ni ẹbun ẹyin ni ọdun Ajinde. ""Ehoro"" nkọ, kini wọn fi ṣe ni Ọjọ Ajinde? Itan ehoro ajinde ni o wọpọ ni awujọ awọn eniyan ni ọdun 1900 lọhun. Awọn ehoro  ma n bi ọmọ to ma n tobi ti awọn oloyinbo n pe ni (kitten), ti awọn eniyan si ri wọn gẹgẹ bi ibẹrẹ igbeaye tuntun. Itan sọ fun wa pe awọn ẹyin ti ehoro ba ye ni asiko yii, ehoro ma n ṣe e ni ẹsọ ti asi lọ gbe e pamọ. Nitori naa awọn ọmọ kekeeke ma n wa ẹyin ehoro kaakiri lasiko ọdun ajinde."	https://www.bbc.com/yoruba/media-56630559
health	Coronavirus: Àìsàn yíì ti ràn dé Amẹrika, Thialand àti South Korea	Ijọba orilẹ-ede China ti kilọ fawọn eeyan dawọ lilọ-bibọ si ilu Wuhan nibi ti aarun Coronavirusti ti ṣekupa eeyan mẹsan an. Bakan naa ni ijọba ti sọ fawọn olugbe ilu naa ti wọn miliọnu mọkanla lati yago fun apejọ ti ọpọ eeyan wa. Aarun naa ti n ran bi ina inu ọyẹ lati ilu Wuhan lọ si awọn ẹkun miiran ni China, ko da o ti ran de ilẹ Amẹrika, orilẹede Thailand ati South Korea. Oji le lugba eeyan lo ti lugbadi aarun naa eyi to n ran lati ọunjẹ inu okun. Igbakeji minisita eto ilera, Li Bin ṣalaye pe ijọba n ṣiṣẹ takuntakun lori idena aarun naa lati ma le ran sii mọ. China ti kọkọ kilọ pe o ṣeeṣe ki aarun naa ran lati ẹnikan si ẹlomiran. Àkíyèsí nípa àìsàn 'Coronavirus' tó ń ṣàkóbá fún bí a ṣe ń mí Arun Coronavirusti, to tun n jẹ 2019-nCoV, to n ja rain ni ilẹ China  lo ti di irawọ ọsan to n ba awọn agba lẹru bayii lorilẹede Najiria nitori ọsẹ to n se. O ti le ni ọọdunrun eeyan to ti jẹ Ọlọrun nipe latipasẹ arun naa, eyi ti ibẹrubojo wa pe ọwọja rẹ lee tan de orilẹede yii. Yoruba si ni o n bọ, o n bọ awọn laa dẹ de amọ lode oni, oju ni wọn n mu to. Ta ba si fẹ kiyesara nipa arun naa, o yẹ ka mọ ohun kan tabi meji nipa rẹ ati awọ̀n ọna ta lee gba dena rẹ. Olarewaju Bamidele fi 'Screw driver' gún ìyáwo rẹ̀ pa Ọ̀pọ̀ ẹ̀mí ènìyàn lo ti sọnù nítorí àìsàn Iba Lassa ní Kano àti Ondo Ọọ̀ni obìnrin, Lúwòó Gbàgídà rèé, akọni tó ń gun ọkùnrin ní ẹṣin rìn Ìríwísí àwọn aráàlú bí EFCC ṣe kó afurasí ọmọ yahoo 49 ní Ibadan Amọ Ajọ Eto Ilera ni Agbaye, WHO ti ni, Ọjọ Kejilelogun, Osu Kini, ọdun 2020 ni awọn yoo ṣe ipade lori boya awọn yoo ka aisan naa si arun bii Ebola ati aisan ẹlẹdẹ ' Swine flu '. Kini Aisan Coronavirus? Ẹ̀yin ẹ máà wò ó, ó ṣeéṣe kí APC túká lẹ́yìn ìṣèjọ́ba Buhari! Ìríwísí àwọn aráàlú bí EFCC ṣe kó afurasí ọmọ yahoo 49 ní Ibadan Àwa ò ri lẹ́ta kankan gbà láti ọ̀dọ̀ Malami lóri ọ̀rọ̀ àwọn alága Kansu - Makinde Mí ò le nífẹ̀ẹ́ obìnrin Nàìjíríà kankan mọ lẹ́yìn ti mo ti tọ́ obìnrin òyìnbó wò- Issa Kini akiyesi ti awọn eniyan gbọdọ mojuto? Awọn oṣiṣẹ ilera ti kilọ fun awọn eniyan lati ṣe awọn akiyesi wọnyii, titi ti ọna abayọ yoo fi yọju nipa aarun naa. Ni bayii, ko tii si ọna abayọ si arun naa, amọ iwadii n lọ lọwọ lati ara awọn ti wọn ko arun naa lati wa ọna abayọ si arun Coronavirus naa.	https://www.bbc.com/yoruba/afrika-51193739
entertainment	Adisa Olashile and Adeniji Ayangbenle: BBC bá bàbá onílù tí àgùnbánirọ̀ dá lọ́lá sọ̀rọ̀	"Ṣe ẹ ranti Baba Onilu Ibadan ti ọdọkunrin agunbanirọ ya fọto rẹ to si ta a lori ayelujara fi pa miliọnu kan naira? BBC Yoruba ti wa àti baba onilu ati agunbanirọ naa kan lati fọrọ wa wọn lẹnu wo. Baba naa, Adeniji Ayangbenle jẹ agbalagba to maa n lọ kaakiri ibi inawo tabi apejọpọ lati lu ilu fi gba owo. Agunbanirọ naa, Adisa Olashile ni awọn n ṣe iṣẹ ilu lọwọ gẹgẹ bi agunbanirọ tawọn si ṣẹ pari ni baba wa lu ilu fun awọn. Ọlọ́run mi ló ní kí n bèèrè fún N310,000 lọ́wọ́ àwọn ọmọ ìjọ mi láti kó wọn lọ sí ọ̀run - Pásítọ̀ Noah Abraham Àgùnbánirọ̀ ya fọ́tò Bàbá Onílù láti tà á, òjò owó rọ̀ fún bàbá Kàyèéfì! Ẹ wo ẹni tó ní ìpèníjà ojú tò ń tún ẹ̀rọ̀ ńlá tó ń sọ omi di yìnyín ṣe Bí wọ́n ṣe pa Sójà méjì tó ń lọ fún ìgbéyàwó ara wọn ní ìlú Ìgbà mélòó ló yẹ ko máa pàrọ̀ ‘bedsheet’ rẹ? Wo ǹkan 21 tó yẹ kí obìnrin mọ̀ nípa ojú abẹ́ rẹ̀, Vagina ""Ọrẹ mi fun baba ni N100 amọ emi o ni owo ti mo le fun wọn, mo wa fi anfani pe ọrẹ mi ti fun baba ni ọgọrun naira, mo fi ya fọto baba"". Bi ọrọ fọto lasan ti baba ro pe Adisa ni ki oun rẹrin niwaju igi elewe ṣe di eyi to sọ baba di oloriire niyẹn. Adisa sọ fun baba pe oun yoo pada wa o si ṣe bẹẹ. O ri anfani lati ta fọto naa lorii aapu ori ayelujara kan ti wọn n pe ni Open Sea gẹgẹ bi ẹda aworan NFT eyi to tumọ si iṣẹ ọna to dara. Baba Ayangbenle sọ pe ojoojumọ ni oun maa n ṣe adura fun ọmọ Agunbanirọ to mu inu oun dun. Amotekun Ondo fi ṣìkùn òfin mú afurasí 37 lórí ẹ̀esùn ìjínigbé, ìdigunjalè àtàwọn ẹ̀sùn míì Èmi nìkan ni ikú Alaafin dùn jù ní gbogbo ayé yìí torí èmi nìkàn ṣoṣo ni mo mọ̀ ǹkan ... -  Baba Kekere"	https://www.bbc.com/yoruba/afrika-61316856
health	Njẹ ọ mọ̀ pé mímí afẹ́fẹ́ tí kò dára lè fa àìsàn?	Iwadii ti fihan wi pe awọn to n fẹsẹrin lo n koju ewu to rọmu mi mi afẹfẹ ti ko dara sinu. Ajọ eleto ilera lagbaye, WHO fi eewu to wa ninu iru eemi bẹẹ we ewu to wa ninu ki eniyan fa siga mejila lojoojumọ.	https://www.bbc.com/yoruba/afrika-46177349
sports	Mọ nípa àwọn ìfẹsẹ̀wọnsẹ̀  líìgì Ilẹ̀ Gẹ̀ẹ́sì tó wáyé ní Ọjọ́rùú	Ni Ọjọru, ninu ifẹsẹwọnsẹ ligi ilẹ gẹẹsi, awọn ẹgbẹ agbaboolu fakọyọ, ti wọn si mi awọn orisirisi, ti ifẹsẹwọnsẹ yoo si tun waye lalẹ oni. N se ikọ agbabọọlu Manchester United labẹ olukọni Erik Ten Hag gbo ewuro si oju ikọ Tothenham pẹlu ami ayo meji si odo. Fred ati Fernandes lọ ṣe atọna bi wọn ṣe bori ikọ Tothenham sugbọn oro si ma ibo miiran yoo fun lẹyin ti atamatase Cristiano Ronaldo fi ara pa ti wọn si lilo lati gbe jade kuro ninu ifẹsẹwọnsẹ naa. Ikọ Tothenham gbinyanju agbara wọn sugbọn ikọ Manchester United ni awọn ni fun anfani lati ri imu mi ori papaa Old Trafford Ninu ifẹsẹwọnsẹ miiran, ikọ Liverpool bori West Ham United pẹlu ami ayo kan si odo. Darwin Nunez lo mi awọn naa. Kete ti wọn wọ ninu saa keji ni ikọ West Ham ri pẹnariti lẹyin ti Joe Gomez kọlu Jarred Bowen sugbọn ọrọ bẹyin yọọ fun  Bowen nigba ti amule Liverpool ṣe idaduro fun lati mi awọn. Igba akọkọ re ti Darwin Nunez yọọ mi awọn ni papaa Anfield, eyi to jẹ ti Livrepool. Ikọ Newcastle United naa fakọyọ lana nigba ti wọn bori ikọ Everton pẹlu ami ayo kan si odo Akọnimọgba ikọ naa Eddie Howe gbosuba fun awọn agbabọọlu naa paapa julọ Miguel Almiron to mi awọn fun ikọ Newscastle . Nibayi ikọ Newcastle ko ti padanu ifẹsẹwọnsẹ ninu ifẹsẹwọnsẹ mẹfa ti wọn ti kopa ninu ligi ile gẹẹsi. Nise ni ikọ Brentford taku si ọrun ikọ Chelsea, ti ko si ẹnikẹni to ni anfani lati mi awọn ninu ifẹsẹwọnsẹ ana. Ikọ Chelsea ti gba ifẹsẹ wọnsẹ meju bayi ti wọn ko si ti padanu rara ninu ligi ile gẹẹsi lati igba ti wọn ti kede olukọni tuntun Graham Potter Ọpọ igba ninu ifẹsẹwọnsẹ naa ni amule ikọ Chelsea Kepa Arrizabalaga ṣe idaduro fun ikọ Brentford nigba ti Ivan Toney ati Bryan Mbeumo gbinyanju lati mi awọn. Bakan an ni David Raya di apata nla to n ṣe idaduro lana nigba ti Cesar Azpilicueta ati Kai Havertz gba bọọlu si ojule	https://www.bbc.com/yoruba/articles/c6pz5x12x6qo
entertainment	Ọmọ Baba Suwe fi ọ̀rọ̀ ránṣẹ́ sí i ní àjùlé ọ̀run	Baa ku laa dere, eeyan ko sunwọn laaye ni Yoruba maa n wi. Ọpọ eeyan ni kii mọ riri awọn ẹni wọn nigba ti wọn wa loke eepẹ amọ ti wọn ba gbesẹ tan, ni wọn yoo to mọ riri wọn. Amọ fun ọpọ awọn eeyan kan, bi onirese wọn ko ba fin igba mọ, awọn eyi ti wọn ti fin silẹ, ko le parun laelae. Idi si ree ti Adesola Omidina, tii se ọmọ adẹrinposonu nni, Babatunde Omidina, ti ọpọ eeyan mọ si Baba Suwe, tun fi n ranti baba rẹ loni. Ohun to faa ni pe oni ọjọ kejilelogun osu kẹjọ ni ayajọ ọjọ ibi Baba Suwe, tii se gbajumọ alawada ti aye n fẹ amọ to ti ki aye pe o digbose. Nigba to n seranti ọjọ ibi baba rẹ to ko loni, Adesola Omidina sọrọ ilẹkun loju opo ayelujara Instagram rẹ. Ọmọ baba Suwe ni oun ko le salai ma mọ riri baba oun ni oni tii se ayajọ ọjọ ibi rẹ. O lo akoko naa lati dupẹ lọwọ rẹ fun ọpọ atilẹyin nla to ti se fun. Adesola ni “Baba mi tootọ, n ko le salai mọ mọ riri yin lojoojumọ, paapaa loni ọjọ ibi yin. Ẹ seun, mo dupẹ fun bẹ se kọ mi lati niwa irẹlẹ, ti mo si jẹ alabukun fun, ti mo jẹ lonii. Amọ, baba mi, ibanujẹ ni aisi laye yin loni jẹ nitori ẹyin ni aburada nla daradara to bo wa lori. Ẹ seun fun gbogbo awọn akoko tẹ mu ki awa ọmọ, ololufẹ ati gbogbo agbaye rẹrin. Bi o tilẹ jẹ pe ẹ ko le fun wa ni awọn ohun meremere aye yii amọ ẹ fun wa ni ifẹ pipe.” Adesola wa n dupẹ lọwọ baba rẹ, to si ni oun le fi yangan pe Baba Suwe ni baba oun. Aile ri ọ mọ jẹ irora ti ko se fi ara da – Ọmọ Omidina Bakan naa ni ọmọ Baba Suwe tun tẹsiwaju pe oun n saaro baba oun ati gbogbo awọn akoko ti awọn dijọ lo papọ. Adesola ni irora nla ni aile ri baba oun mọ jẹ fun oun, ti ko si se fi ara da. O wa n ki baba rẹ ku ọjọ ibi rẹ to ko loni, eyi to ba ni ajule ọrun. Adesola I. Morenikeji Omidina\nOMO_OMIDINA Adẹrinposonu tabi alawada nla ni Babatunde Omidina, ti ọpọ eeyan mọ si Baba Suwe. Ọjọ kejilelogun osu kẹjọ ọdun 1958 lo dele aye, ti ko ba si pe ẹni ọdun mẹrinlelọgọta loke eepẹ loni, tii se ayajọ ọjọ ibi rẹ. Ọdun 1971 lo bẹrẹ si ni kopa ninu ere tiata amọ ọdun 1997 ni okiki rẹ wa to kan lati ipasẹ awọn sinima kan to kopa ninu wọn. Lara awọn sinima to gbe Baba Suwa han faraye ni Baba Jayejaye, Oluweri Magboojo, Ba o ku, Oju Oloju, Baba Londoner, Ko tan si be, Aso Ibora, Obelomo, Elebolo, Larinloodu ati Omo Lasan. Baba Suwe maa n kopa ninu ere tiata pẹlu ọkan lara awọn aya rẹ, to n jẹ Moladun lagbo tiata. Amọ iji aye de ba lọdun 2001, nigba ti ajọ to n dena gbigbe oogun oloro ni Naijiria, NDLEA mu pe o gbe eroja Cocaine. Ọrọ naa dele ẹjọ amọ ti adajọ da Baba Suwe lare pe ko jẹbi ẹsun naa nitori NDLEA ko ri ẹri kankan fi silẹ. Sugbọn lati akoko naa ni Alawada naa ti bẹrẹ aisan nitori o ni wọn ki awọn irin kan bọ oun nidi ati ninu pẹlu ipa, pe ki oun le ya awọn idi oogun oloro jade. Bi o tilẹ jẹ pe o du ẹmi rẹ amọ aisan lo se wo, a ko ri ti ọlọjọ se. Babatunde Omidina dagbere faye nile iwosan kan nilu Ikorodu, nipinlẹ Eko to n gbe ni ọjọ kejilelogun osu Kọkanla ọdun 2021.	https://www.bbc.com/yoruba/articles/cp0qggnq5z9o
health	Coronavirus: Afurasí aláàrùn coronavirus ní ìpínlẹ̀ Enugu ti wà ní ìyàsọ́tọ̀	Ajọ to n risi idena ajakalẹ aarun ni Naijiria, NCDC, ti sọ pe alaisan kan wa ni ipinlẹ Enugu, ni apa ila oorun orilẹ-ede Naijiria ti wọn fura si pe o ni aarun coronavirus. Gẹgẹ bi ikede kan ti ajọ NCDC fi si ori ayelujara Twitter rẹ lọjọ Aiku, wọn ti fi alaisan naa si iyasọtọ, wọn si ti ṣe ayẹwo ara rẹ, esi yoo si jade lọla, ọjọ Aje. Ṣugbọn, ikede wọn naa ko sọ boya ọkunrin tabi obinrin ni alaisan naa. Ọjọ Ẹti to kọja ni Minisita fun eto ilera ni Naijiria, Ọjọgbọn Osagie Ehanire kede pe ọsẹ yii ni wọn yoo yọnda ọmọ orilẹ-ede Italy to ko aarun naa wọn Naijiria kuro nileewosan. Bakan naa lo sọ pe alaisan keji to ni aarun naa ni ipinlẹ Ogun ko ni aarun naa mọ lẹyin ayẹwo ti wọn pada ṣe fun. Oun naa yoo ma lọ si ile rẹ. Oṣu Keji ni Naijiria kọkọ ni akọsilẹ aarun coronavirus. Gẹgẹ bi akọsilẹ onka agbaye kan, Worldometer, eniyan ti ko din ni ẹgbẹrun maarun o le ẹgbẹrin ati marundinlaadọta eniyan ni aarun naa ti ṣekupa. Awọn papakọ ofurufu ilẹ Amẹrika ti wa ni idarudapọ bayii nitori eto ayẹwo ilera lori arun Coronavirus to bẹrẹ, fun awọn eniyan to n de lati ilẹ Yuroopu. N ṣe ni awọn eniyan to bẹẹrẹ bẹ fun ọpọlọpọ wakati lati sẹ ayẹwo ara wọn, ki wọn o to kọja lọdọ awọn ẹsọ aṣọbode. Ṣaaju asiko yii, Igbakeji Aarẹ, Mike Pence sọ pe, ofin ti wọn fi de awọn arinrinajo lati awọn orilẹ-ede to wa ni ilẹ Yuroopu yoo kan ilẹ United Kingdom ati Ireland lọjọ Iṣẹgun. Awọn alaṣẹ Amerika ti fofin de awọn arinrinajo lati awọn orilẹ-ede mẹrindinlọgbọn to wa ni ilẹ Yuroopu, ṣugbọn ti ki ṣọmọ ilẹ Amerika. Aaye wa fun awọn ọmọ ilẹ Amerika lati wọle, ṣugbọn wọn yoo ṣayẹwo oju wọn. Eniyan to le ni ẹgbẹrun meji ati ẹẹdẹgbẹrin lo ti ni aarun Coronavirus nilẹ America, ti awọn mẹrinlelaadọta si ti ku. Awọn akọroyin n sọ pe idarudapọ lo gbalẹ bayii ni America, pẹlu ibẹru pe o ṣeesẹ ki ibusun alaisan o ma to mọ nileewosan, ati itọju awọn ọmọde ti wọn ti le ọpọlọpọ miliọnu wọn wa sile.	https://www.bbc.com/yoruba/afrika-51898558
health	Erectile Dyfunction: Ǹ jẹ́ o mọ̀ pé ìgbà 21 ní oṣù kan ló yẹ kí ọkùnrin máa damira lásìkò ìbálòpọ̀?	"Ọpọ ọkunrin lo saba maa n dakẹ ti nnkan ọmọkunrin wọn ba ti dẹnukọlẹ, ti ko si gberi mọ. Wọn yoo wa fi ọrọ naa se iso inu ẹku, arunmọra, mọ sinu, awo mọ sikun. Iwadii si ti fihan pe awọn ọkunrin ti ọjọ ori wọn wa laarin ọdun mejidinlogun si marundinlogoji lo ko ida mẹẹdogun ninu ida ọgọrun awọn eeyan ti nnkan ọkunrin wọn ko le daadaa. Bẹẹ ni awọn ọkunrin ti ọjọ ori wọn ti le ni ogoji ọdun ko ida ogoji ninu ọgọrun awọn ọkunrin ti nnkan ọkunrin wọn ko sisẹ, ti oloyinbo n pe ni Erectile dysfunction (ED). Eyi ko si sẹyin ẹlẹya to seese ki wọn fi se ni awujọ tabi asa idẹyẹsi to maa n saba wọpọ si iru ẹni bẹẹ. Bakan naa ni wọn tun le maa yaju si iru ọkunrin bẹẹ, tabi ki iyawo rẹ maa ri fin, ti wọn ba fi tu asiri yii sita ninu ile tabi pẹlu ẹnikẹni Nitori idi eyi, awọn ọkunrin ti nnkan wọn ko sisẹ mọ maa n da gbe agbelebu wọn lori ọrọ yii ni to si le fa ironu ati irẹwẹsi ọkan si wọn lara. Bi eyi ba si waye, ọpọ aisan miran tun le gba ibẹ wọle si wọn lara, ti wọn si maa n bẹru lati sun mọ aya wọn ninu ile. Bi ọkunrin ko si le se ojuse rẹ si iyawo rẹ bo se yẹ ninu ile, o maa n mu ki opo to gbe ile naa ro maa yẹ diẹdiẹ, ti ija yoo si maa waye lemọlemọ laisi idi kan pato. Dokita Rasheed Adedapo Abassi, jẹ akẹkọjade nibudo ẹkọsẹ isegun fasiti Yale nilẹ Amẹrika, to si ni iriri ọdun mọkandinlogun lẹnu isẹ nipa ilera awọn ọkunrin. O wa salaye nipa ohun to n sokunfa ki nnkan ọkunrin ma sisẹ mọ, iwosan rẹ ati awọn ọna ta fi le dena isẹlẹ yii. Erectile dysfunction (ED) eyiun ti nnkan ọkunrin ko ba sisẹ mọ ni asiko ti oko rẹ ko ba le fun odidi isẹju mẹẹdogun gbako. Iwadii ti fihan pe ọkunrin to ba dape lara, ni nnkan ọkunrin rẹ gbọdọ le gbanko ni owurọ to ba ji. Amọ dokita Abass ni to ba jẹ pe fun akoko ranpẹ ni oko ọkunrin kan fi n le, tabi ko le gbe nnkan ọkunrin to le naa wọ inu oju ara obinrin ti yoo fi rọ pẹsẹ, a jẹ pe onitọun ti ni aisan ti wọn n pe ni Erectile dysfunction (ED) ni. Ọpọlọpọ nnkan lo n faa ti iru isẹlẹ yii fi maa n waye amọ marun pere ninu awọn ohun to n sokunfa ki nnkan ọkunrin ma sisẹ mọ ree: Eroja omoonu Testosterone yii lo maa n mu ki ọkunrin dape lara nigba ti eroja omoonu ti wọn n pe ni Estrogene to wa lara obinrin lo maa n mu ki obinrin le loyun lati bimọ. Yatọ si bo se n waye lara awọn ọkunrin, eroja omoonu Estrogene to n da loju ara obinrin lo maa n dinku ti obinrin ba ti pe ẹni aadọta ọdun. Amọ ni ti awọn ọkunrin, eroja omoonu Testosterone ko le dinku laelae amọ awọn ipenija kan maa n ba finra. Irẹwẹsi ọkan jẹ ohun kan gboogi to maa n se okunfa ki nnkan ọkunrin ma le bo se yẹ. Irẹwẹsi ọkan le waye ti isẹ ba bọ lọwọ ọkunrin, ti owo ba safẹrẹ lọwọ rẹ tabi ti ipenija ba wa ninu igbeyawo rẹ tabi lati ibikibi. Awọn ohun to n mu irẹwẹsi ọkan wa yii yatọ si eyi ti sise ere idaraya n mu wa nitori ere idaraya maa n mu ki ọkan pọn ẹjẹ lọ si awọn isan to yẹ ni. Amọ irẹwẹsi ọkan maa n pọn ẹjẹ yika gbogbo ara ni laibikita. Aimaa se ere idaraya deedee (Ibalopọ): O yẹ ka maa tẹnu mọ eleyi daadaa lati dena ki nnkan ọkunrin ma gberi. Ọkunrin gbọdọ kọ asa sise ere idaraya fun ọgbọ isẹju lojoojumọ. ""N jẹ o mọ ere idaraya ti mo maa n daba rẹ fun awọn alaisan ti mo n tọju? Ibalopọ oorekoore ni. Mo si ni awọn abọ iwadii kan to fidi eyi mulẹ, ti mo le tọka si bii ẹri to daju."" Dokita Abass lo sọ bẹẹ. Dokita Abass wa daba fun awọn ọkunrin pe ki wọn maa da oje ara wọn ta n ms si Sperm ni igba mọkanlelogun losoosu. O ni ibalopọ gbogbo igba maa n se iranwọ lati mu dena arun jẹjẹrẹ ile itọ ọkunrin, eyi to le se akoba lọjọ iwaju. Eleyi le jẹ iyalẹnu fun ọpọ eeyan amọ gẹgẹ bi Dokita Abass se wi, ni ọdun diẹ sẹyin ka to wọnu ọdun 2000, ọpọ eeyan lo ni anfaani si omi ẹrọ to mọ, eyi ti wọn ti fi oogun apakokoro si. Amọ o salaye pe aisi omi ẹrọ to mọ fun araalu lati mu, eyi to ni eroja asaloore ke ke ke ti wsn n pe ni macronutrients, n mu ki ọpọ nnkan ọkunrin ma gberi mọ. O wa sisọ loju rẹ pe, wọn ti pọn ni dandan fun ijọba lati setọju omi ẹrọ to n pese fawọn araalu lati pọn mu pẹlu awọn eroja to n pa kokoro bii fluoride, calcium, selenite. O ni gbogbo awọn eroja inu omi yii lo ni ojuse tiwọn lati se, ki awọn ọkunrin le ni oje to dara lara."	https://www.bbc.com/yoruba/afrika-58446194
entertainment	Davido: Davido ní Wema Bank ń pe òun fún ìpàdé nítorí ẹ̀dáwó N1milion tó pè sí àṣùwọ̀n wọn	"Gbajumọ akọrin takasufe, David Adeleke ti ọpọ mọ si Davido ti n da ori ayelujara ru lati Ọjọru to ti ke sawọn ọrẹ rẹ pe ki wọn da milọnu kọọkan naira fun oun ni ti ọjọ ibi oun to n bọ lọna. Ere ati awada lọpọ eeyan pe ara ti 'ọmọ baba olowo' gbe sita yii, ṣugbọn ka to wi ka to fọ ni ojo owo ti bẹrẹ si ni rọ si aṣuwọn ifowopamọsi ti Davido fi sita fun awọn ọrẹ rẹ naa o. Amọṣa ko pẹ pupọ ti ojo owo rọ ti okiki tun pe pe gbajums olorin naa ti sọrọ sita pe Banki Wema Bank to lo aṣuwọn ifowopamọsi wọn fun idawojọ naa n pe oun fun ipade. Koda bi ikowojọ yii ṣe n gbona janjan naa ni ileefowopamọsi Wema Bank naa kanlu agbo rẹ tawọn pẹlu gbee sita pe, ""Na bank wey Davido dey use we go dey use now."" Eyi to tumọ si, banki ti Davido n lo lemi naa fẹ maa lo bayii. Gbajumọ olorin Takasufe Davido ti gbe ọna kan kalẹ lati da awọn ọrẹ rẹ tootọ mọ. O ni asiko to ti oun yoo mọ awọn gan to jẹ ọrẹ oun atawọn ti ọwọ epo laraye n bani la laarin wọn. Ninu fidio kan to fi sita, ilumọọka akọrin takasufe naa ṣalaye pe ki ọkọọkan awọn ọrẹ oun o fun oun ni miliọnu kan naira gẹgẹ bi ara ọna lati mọ awọn to jẹ ọrẹ ootọ ninu wọn. Davido ni oun fẹ ko awọn ọrẹ oun jọ sinu lati lee lọwọ ninu riran awọn eeyan lọwọ gẹgẹ bi oun pẹlu ti ṣe maa n ṣe lati ọjọ pipẹ wa. ""Gbogbo ẹyin ọrẹ mi, miliọnu kan-kan naira!"" Iroyin kaakiri awọn ileeṣẹ iroyin abẹle n sọ pe, bi a ṣe n sọrọ yii, iye owo to ti n wọ aṣuwọn akọrin naa ti kọja aadọrun miliọnu naira. Lara awọn eekan to ti fifẹ han si OBO bayii ni Mr Eazi, Emoney, Raimi Lateef Abiola,Nengi ti Big Brother, dorathybachor,diamondplatnumz, focalistic lati south Africa, stanleyenow lati cameroun ati bẹẹlọ. Awọn ikorodu bois naa fi ẹgbẹrun marun ranSẹ. Gbajumọ olorin naa ni miliọnu mẹwaa loun ti ri laarin isẹju meje. O ni awọn to ba lee fun oun ni miliọnu kan naira lara awọn ọrẹ oun loun mọ ni ọrẹ tootọ Davido ni ọgọrun miliọnu naira loun nilo ni ikowojọ naa."	https://www.bbc.com/yoruba/afrika-59324219
politics	Direct Primaries: Ilé ìgbìmọ̀ asòfin méjèèjì l'Abuja fẹnukò lórí ìdíbò olójúkojú nínú ẹgbẹ́ òṣèlú	Ile ìgbìmọ̀ asòfin àgbà tí buwọ́lu ìwé abadofin tí àwọn ọmọ ilé méjèèjì fenukò sì lórí ìdìbò abẹ́lé fáwọn ẹgbẹ́ òṣèlú ni Nàìjíríà. Ìbuwolù yìí wáyé lẹ́yìn èsì àbájáde ìgbìmọ̀ tí ilé méjèèjì gbé dìde lórí abadofin náà . Ìfẹnukò ilé méjèèjì ní pe ki awon ẹgbẹ́ òṣèlú máa ṣe ìdìbò abẹ́lẹ́ láti yan ẹniti yóò ba du ipò ìdìbò kankan láwùjọ ni ojúkojú yàtọ̀ sí èyí tí wọn máa ń ṣe tẹ́lẹ̀ níbi tí àwọn ọmọ ẹgbẹ́ yóò kọ́kọ́ yàn àwọn tí yóò lọ dibò. Ṣáájú ni ààrẹ ilé ìgbìmọ̀ asòfin Nàìjíríà Ahmed Lawan tí kọ́kọ́ gbé ìgbìmọ̀ eléni méje kan dìde nínú oṣù Kẹ̀wá ọdún yìí láti ṣe agbeyẹwo ilé igbimọ̀ asòfin méjèèjì kí wọn tó gbé e síta. 'Ẹni kọ̀ọ̀kan tó fẹ́ rà nínú ilé alájà 21 tó wó l'Eko ti ṣàdéhùn láti san N206m sí N1.24bn kó tó wó' 'Gómìnà Osun ẹ kìlọ̀ fún Oluwo lórí ọ̀rọ̀ ẹnu rẹ̀ pé Ọba kìí ṣe ìkejì Orìṣà!' Àwọn ẹlẹ́sìn ìbílẹ̀ tutọ́ s'ókè Mo gbàgbọ́ nínú Ọlọ́run Mẹ́talọ́kan ló jẹ́ kí n bá Oluwo ti Iwo pé níbi Ọdún Olodumare - Òṣèré Jumoke Odetola Ṣáájú ni Abẹnugan ilé ìgbìmọ̀ aṣojú ṣòfin, Femi Gbajabiamila tí ṣàlàyé pé àwọn náà faramọ́ ìlànà eto ìdìbò abẹ́lẹ́ yìí fún itesiwaju ìjọba awa arawa tó yẹ kooro. Senetọ̀ Yahaya Abdullahi tó jẹ́ alága ìgbìmọ̀ náà sọ pé lẹ́yìn tí ilé bá ti jan an lontẹ tí ààrẹ Muhammadu Buhari bá sì ti buwọ́lu, wọn ò lọ fún Ètò ìdìbò ijoba àpapọ̀, tí ìpínlẹ̀ àti ti ìdìbò ìjọba ìbílẹ̀ tí yoo wáyé n'ilu Abuja láìpẹ́ yìí. Lásìkò to ń dáhùn ìbéèrè láti ọ̀dọ̀ àwọn oníroyìn, olùbádàmọ̀ran pàtàkì fún ààrẹ Buhari lórí ọ̀rọ̀ òṣèlú, Baba Femi Ojodu sọ pé òun gbé orí yín fún àwọn adarí ẹgbẹ́ òṣèlú gbogbo fún Ìfẹnukò àti ìfọwọ́sọwọ́pọ̀ tó mú kí òfin náà ṣe é ṣe. Ó ní àbájáde ìpàdé náà sọ èso rere fún ètò oselu ìjọba àwa arawa l'ábẹ́lẹ́ pàápàá julọ ninu egbe oselu APC. Ó ní ìgbàkejì ààrẹ, ọ̀jọ̀gbọ́n Yemi Osinbajo pé ìpàdé láti jẹ́ kí gbogbo àwọn ẹgbẹ́ òṣèlú sọ èrò wọn kì wọn sì jó fi ẹnu kò fún ìlọsíwájú orile-ede. Ajàfẹ́tọ́ obìnrin tó wá sí Nàìjíríà torí àwọn akẹ́kọ̀ọ́bìnrin Chibok tí wọ́n jígbé Malala Yousafzai ṣe ìgbéyàwó Ọwọ́ ọlọ́pàá tẹ olórí pátápátá fún àwọn ajínigbé kan l'Ekiti Mi ò lè sùn, mó ń ronú, mi ò lè ṣe ǹkan torí Lanre - Princess	https://www.bbc.com/yoruba/59233242
religion	Prophecy 2020: Primate Ayodele, Baba Adeboye àti Father Mbaka sọ àsọtẹ́lẹ̀ nípa 2020!	"Primate Ayodel kilọ lori ohun to le ṣẹlẹ ninu idibo ipinlẹ Edo ati Ondo. Bakan naa lo sọrọ lori awọn Boko Haram ati pe 2021 ni ọwọ maa tẹ Shekau olori wọn. Primate Ayodele ti ijọ INRI evangelical sọrọ yii lasiko eto ti ijọ naa fi n pese iranlọwọ ohun ini fawọn opo ati alaini ni awujọ nile ijọsin wọn ni Eko. Iyipada ijọba, ilẹ riri yoo waye ni ọpọlọpọ orilẹ-ede lagbaye- Pasitọ Adeboye Bakan naa ni Baba Adeboye ti ijọ Redeemed Christian Church of God naa pe fun adura ki ọrọ iṣipo pada to maa waye ni 2020 ati ilẹ riri ma ga ju ara lọ. Oludari Agba fun ijọ irapada, Redeemed Christian Church of God (RCCG), Pasito Enoch Adeboye ti ni ọpọlọpọ iṣẹlẹ ni yoo waye kaakiri agbaye ni ọdun 2020. Pasitọ Adeboye ni iyipada yoo deba isejoba lagbaye, eleyii ti yoo mu irọun dani ni awọn agbegbe kan, nigba ti ti awọn miran yoo mu rogbodiyan lọwọ. Ògo tuntun yóò sọ ní ọdún 2020!- Olukoya ti ìjọ MFM Oludasilẹ ijọ Mountain of Fire and Miracles Ministries, MFM, Daniel Odukoya ti fi ọpọlọpọ aṣọtẹlẹ silẹ fun ọdun 2020. Olukoya to pe ọdun 2020 ni ""ọdun isọji ati ogo tuntun"", rọ awọn ọmọ Naijiria lati gbadura ki ohun gbogbo ma dojuru ni 2020. Ninu ọrọ rẹ, awọn adari ni iye wọn yoo di ẹni ana. O fikun un wi pe ẹni to ba tapa si ofin Olorun yoo ru igi oyin ti adura itusilẹ ko ni le e gba a silẹ. Ohun tí ó wọ́pọ̀ ni orilẹ̀-èdè Naijiria ni kí àwọn olórí Ilé Ijọsìn kọ̀ọ̀kan sọ àsọtẹ́lẹ̀ nípa ọdún tuntun ní ìbẹ̀rẹ̀ ọdún. Oludasilẹ Ijọ INRI Evangelical Spiritual Church, Oke-Afa, ni Ejigbo ni ipinlẹ Eko, Primate Babatunde Elijah Ayodele ti sọ asọtẹlẹ nipa ọdun 2020. Ayodele sọ eyi lasiko ọdun tuntun nigba to n sọrọ nipa Aarẹ Muhammadu Buhari; Igbakeji aarẹ, Yemi Osinbajo ati adari ẹgbẹ oṣelu APC, Bola Tinubu pẹlu ẹka ijọba miran. O ni ija, asọ ati ipaniyan yoo pọsi lorilẹede Naijiria, bẹẹ ni rogbodiyan yoo peleke si kaakiri agbaye. Oludasilẹ ijo INRI tun fikun un wi pe ọrọ aje yoo tubọ dẹnukọlẹ si nii. O ni ki Tinubu ṣọra ki o rii pe oun n ṣe ohun to tọ fun awọn eniyan Naijiria, ko fi t'Olorun ṣe ninu ilepa rẹ. APC yoo dide lodi si ijọba laipẹ nitori pe Osinbajọ àti Buhari yoo ri wahala Primate Ayodele wa kesi awọn ọmọ Niajiria lati gbohun adura soke fun orilẹ-ede naa, ki ijamba, ikọlu ati ibugbamu oloro ma ba a peleke si lorilẹ-ede Naijiria. Bakan naa ni Baba Adeboye ni adura nikan lo le e ṣẹgun ilẹ riri ati awọn ijamba miran ti yoo waye ni ọdun 2020. Baba Adeboye ni ilẹ yoo lanu, bi iru eleyii ti ko i tii ṣẹlẹ ri lọdun 2020. Bakan naa ni Fada Ejike Mbaka to ti ijọ Adoration Ministry ti ni iyipada yoo deba ijọba Naijiria ni ipinlẹ ati ni ijọba apapọ. O ni ayipada nla maa deba iṣelu ipinlẹ Imo ni guusu Naijiria ni 2020. O tun pin agbara ti ẹmi fun awọn kan ninu ẹgbẹ oṣelu kan to ni pe ki wọn gba agbara lati bẹrẹ iṣẹ Aare Buhari tilẹ sọ wi pe igba ọtun lo de ni Naijiria, ati wi pe gbogbo ileri ti awọn ti ṣe ni awọn yoo mu ṣẹ. O tun menuba awọn iṣẹ akanṣe ti ijọba rẹ fẹ ṣe ni 2020 pe Ó ti tán fún mí lọ́dún 2023- Ààrẹ Muhammadu Buhari"	https://www.bbc.com/yoruba/afrika-50966248
religion	CAN: Ẹgbẹ́ ọmọlẹ́yìn Krístì ni ó dáa bí Amẹ́ríkà ṣé ń ṣọ́ Nàìjíríà lọ́wọ́ lẹ́sẹ̀	Ẹgbẹ ọmọlẹyin Kristi lorileede Naijiria CAN ti kan sara si orileede Amẹrika pẹlu bo ti ṣe gb'orukọ Naijiria jade lara awọn orileede to n tẹ ẹtọ ẹsin eeyan mọlẹ. Ninu atẹjade kan ti Pasitọ Adebayo Oladeji fi sita lorukọ aarẹ ẹgbẹ naa lọjọ Aiku, CAN ni wọn ti sọrọ yii. CAN ni toun ti bi ko ṣe dun mọ awọn ninu pe Naijiria n gba orukọ ti ko daa, igbesẹ yii ṣafihan pe awọn ara ita naa mọ ohun toju awọn Kristẹni n ri ni Naijiria. Ṣaaju ni Minisita feto Iroyin Naijiria Lai Mohammed ti fi atẹjade tirẹ sita to fi tako oun ti Amẹrika sọ. Lai Mohammed ni awọn oloṣelu alatako lo n gbiyanju lati sọ Naijiria lẹnu pẹlu bi wọn ti ṣe n wọ aṣọ ẹsin fun gbogbo aawọ to n ṣẹlẹ ni Naijiria. Ninu ọrọ CAN wọn tọka si bi aarẹ Buhari ti ṣe n fa ori apa kan da apa ka si paapa julọ pẹlu iyansipo awọn to n dari eto aabo Naijiria. Bakanna ni CAN sọ pe awọn Kristẹni n koju inira lọwọ awọn Boko Haram ati darandaran Fulani ni awọn ipinlẹ bii Kaduna, Benue, Plateau Adama ati Taraba. Wọn wa rọ aarẹ Buhari lati ṣe atunṣe to yẹ lati ṣe deede ati dọgba n dọgba laarin awọn eeyan Naijiria lai fi ti ẹya tabi ẹsin ṣe.	https://www.bbc.com/yoruba/afrika-50889326
sports	Real Madrid: Kí ni ká ti pe ìfarapa gbogbo ìgbàa Eden Hazard lórí pápá?	"Eden Hazard agbabọọlu ọmọ Belgium to n ṣoju ẹgbẹ Real Madrid ti tun farapa lori papa iṣere. Iṣẹlẹ yi waye lasiko ti Real Madrid n koju Alaves eyi ti wọn ti  fidi rẹmi pẹlu goolu meji sookan. Hazard to ṣe wi pe o ṣẹṣẹ kopa ninu ifẹwọnsẹ mẹta pere lati igba ti saa bọọlu ọdun yi ti bẹrẹ ko lo ju iṣẹju mejidinlọgbọn lọ lori papa ki wọn to gbe e jade. A ko ti le sọ ni pato ẹya ara to da wahala tuntun  yi silẹ fun botilẹ jẹ pe awọn kan ni kokosẹ rẹ ni. ""Mi o le ṣalaye nkan to ṣẹlẹ lalẹ oni. Tibi tire ni nkan to ṣẹlẹ si wa'' ''Nipa Eden mo lero pe, mo si ni igbagbọ pe kii ṣe nkankan to lagbara pupọ. O sọ fun mi pe ki ṣe nkan to le. Mo lero pe ko ni ju bẹẹ lọ'' Ọrọ ti akọnimọọgba Madrid Zinedine Zidane sọ re lẹyin ifẹsẹwọnsẹ wọn. Goolu ti Lucas Perez jẹ nipa gbe e silẹ gba a sile ni iṣẹju karun abala kini ni ikọ Alaves fi lewaju ninu ifẹsẹwọnsẹ naa. Joselu naa da kun iya fun Real Madrid lẹyin aṣiṣe asọle Madrid Thibaut Courtois. Casemiro lo pada wa jẹ goolu dondo fun Madrid ni nkan bii iṣẹju diẹ ti ifẹsẹwọnsẹ naa yoo fi pari. Kini ka ti pe ifarapa gbogbo igba yii? Ọdun 2019 ni Real Madrid na owo to le ni aadọjọ miliọnu poun lati ra Eden Hazard lọdọ Chelsea. Lati igba to ti de si ẹgbẹ agbabọọlu naa igba mẹtadinlọgbọn pere lo ṣeṣe gba bọọlu fun ikọ Zinedine Zidane. Nibẹrẹ saa bọọlu yi, ko ribi kopa nitori pe o farapa lori ẹsẹ ọtun rẹ ti o si fagidi gba nigba mẹta pere ki o to ko arun Covid-19 nibẹrẹ oṣu Kọkanla"	https://www.bbc.com/yoruba/ere-idaraya-55122419
entertainment	Portable Zazzu: Àlàyé rèé lórí ìdí tí wọn ṣe já mi sí ìhòòhò, wọn ní mo gbe kẹ̀kẹ́ Maruwa	"Gbajugbaja olorin Fuji to tun ni Takansufe ninu (Hip Hop Fuji) Okikiola Badmus Abeeb, ti ọpọ eeyan mọ si Portable Wèrè olorin, ti salaye bi irin ajo aye rẹ se ri. Portable, ẹni to di ilumọọka nitori orin Zazzu Zeh to kọ, eyi to jẹ itẹwọgba laarin awọn ọdọ lo salaye nipa igbe aye rẹ, ati bo se di gbajumọ olorin. Portable lo sisọ loju ọrọ yii ninu ifọrọwerọ kan ti fidio rẹ gba ori ayelujara eyi ti oju opo Jahbless se fun. Kí ni Saheed Balogun àti Shina Peters wá lọ sí ilé Ààrẹ Buhari l'Àbuja Ìdìbò 2023: Àwọn ìpèníjà tí Bola Tinubu yóò kojú nínú ìrìnàjò rẹ̀ nìyí Olorin Zazzu naa, to ni Sango-Ota ni wọn bi oun si amọ to gbe Mushin-Olooṣa dagba salaye pe ilu Abuja ni oun ti bẹrẹ isẹ orin kikọ, ti oun si gbe ibẹ fun ọdun mẹwa. Portable ni iya jẹ oun pupọ pupọ, koda nnkan le pupọ fun oun lasiko igbele Coronavirus, ti oun si dagba soju popo, ki Ọlọrun to mu ki ogo oun bu jade nidi isẹ orin kikọ. Nigba to n salaye idi to se maa n binu, ja tabi sọrọ fata fata, eyi to mu ki ọpọ eeyan ro pe o n mu oogun oloro ni, akọrin Fuji-Hip PoP naa ni oun kii mu oogun oloro tabi ọti rara. ""Musulumi gidi ni mi, mo maa n gbadura lojoojumọ si Ọlọrun, bi o tilẹ jẹ pe igboro ni mo gbe dagba, amọ n ko mu oogun oloro ri tabi mu ọti. Emi ni mo ni orin Zazzu Zeh bi o tilẹ jẹ pe wọn fẹ yi mọ mi lọwọ, amọ were ara mi ni mo fi gba ara mi silẹ."" Bakan naa ni Portable ni oun ko ni iwe ẹri kankan lọwọ nitori pe oun ko jade nile ẹkọ rara nitori isẹ orin kikọ. O fikun pe ile ẹkọ ni oun ti n kọrin gba owo, idi si ree ti oun se fi ẹkọ kikọ silẹ, ti Ọba Oke si jẹ ki ogo oun buyọ nidi isẹ naa. ""Owo wa nidi orin kikọ, a si le ri isẹ orin kikọ bii okoowo nla. Gbogbo were si ni mo be lọ sidi isẹ orin kikọ nitori iyanjẹ wa nibẹ.'' ''Koda, orin to wa nilẹ ti n ko ti kọ to irinwo, mo si setan lati maa ko wọn sita bayii nitori nibayi ti mo ti di ilumọọka, ti orin kan si ti gbe ogo mi jade."" Olorin Zazzu Zeh yii tun fikun pe bi o tilẹ jẹ pe oun ko tii ni iyawo nile bayii amọ oun ti bi ọmọkunrin meji lati ọdọ iya ọtọọtọ. O fikun pe oun ni ọmọbinrin kan ti awọn ti dijọ n bọ ko to di pe ogo oun bu sita sugbọn obinrin naa ti n siwahu nibayii ti oun di ilumọọka, ti ogo oun si tan. ""Ọpọ awọn obinrin lo n le mi kiri pe awọn nifẹ mi, i love you, i love you ni nibi gbogbo, ko to di pe mo di ilumọọka ati lasiko ti mo di gbajumọ, to tiẹ wa  su mi. Idi si ree ti ọpọ wọn se n ba ọkan jẹ, ti wọn n ja ara wọn ni tanmọ, kii se emi ni mo n ja wọn kulẹ o, awọn ara wọn lo n ja ara wọn kulẹ. Ohun to sokunfa bi wọn se ja mi si ihooho goloto ninu fidio kan ree: Ninu ifọrọwerọ ninu fidio ori ayelujara naa ni Portable tun ti salaye nipa fidio kan to gba ori ayelujara kan, ninu eyi to ti wa ni ihooho ọmọluabi. Fidio yii si lo ti lu ori ayelujara pa nibi ti ẹnikan ti n salaye pe ki wọn wo Portable olorin to ji kẹkẹ Maruwa. Portable, ninu fidio naa lo wa ni ihooho bi Ọlọrun se sẹda rẹ, ti wọn si gbe kẹkẹ Maruwa ti wọn lo ji tii ni ẹgbẹ. Nigba to salaye ohun to sokunfa isẹlẹ naa, akọrin Zazzu ọhun ni alagbata orin kan ti oun wa lọdọ rẹ nigba naa lo sisẹ laabi yii. Bi o tilẹ jẹ pe ko darukọ ẹni naa amọ Portable ni alagbata orin naa lo sokunfa bi wọn se we irọ nla yii mọ oun lẹsẹ nitori pe oun tako asẹ rẹ. ""Mo maa n tẹle ọkunrin yii kaakiri, fun ọpọ ọdun, ti ko si se ohunkohun lati gbe orin mi larugẹ.Mo ni ko fi mi han awọn olorin nla nla to fi mọ Pasuma amọ ko se bẹẹ, ti gbogbo rẹ si su mi bi mo se n tẹle lẹyin.'' ''Gẹgẹ bẹẹ se mọ pe were gan wa lara emi naa tẹlẹ, mo ba fa ibinu yọ lọjọ kan, ti mo si sọrọ buruku si, ibẹ lo si ti pe awọn ọdọ bii ọọdunrun jọ lati na mi. O tẹsiwaju pe ''Wọn ja mi si ihooho goloto ti lọrun se ẹda mi, ti wọn si gbe kẹkẹ Maruwa kan si ẹgbẹ mi pe emi ni mo ji kẹkẹ naa. Wọn lu mi pupọ, Ọlọrun nikan lo yọ mi, ti n ko ba isẹlẹ naa lọ."" Gbajumọ olorin naa wa parọwa si awọn eeyan to maa n se agbelarugẹ awọn olorin, ki aye le tete mọ wọn pe ki wọn se adinku bi wọn se maa n seto afihan ara wọn, yatọ si ohun ti akọrin n fẹ."	https://www.bbc.com/yoruba/afrika-60001077
religion	Àwọn agbébọn tún gbẹ̀mí àlùfáà ìjọ Àgùdà míì ní Edo	Àlùfáà ìjọ Àgùdà kan, ẹni ọ̀wọ̀ Christopher Odia ni àwọn agbébọn tún jígbé ní òwúrọ̀ ọjọ́ Àìkú tí wọ́n sì ṣekúpa á. Ní nǹkan bí ago mẹ́fà àbọ̀ òwúrọ̀ ọjọ́ Àìkú ni àwọn agbébọn náà gbé Àlùfáà náà gbé nígbà tó ń kúrò ní ilé rẹ̀ lọ sí ilé ìjọsìn St Micheal, Ikabigbo, Uzaire, ìpínlẹ̀ Edo. Lẹ́yìn tí àwọn agbébọn náà jí àlùfáà ọ̀hún gbé, àwọn ọ̀dọ́ agbègbè náà, àwọn fijilanté àti àwọn ẹ̀ṣọ́ àláàbò ya wọ gbogbo àwọn igbó tó wà ní agbègbè náà láti wá àlùfáà náà rí. Níbi tí wọ́n ti ń wá àlùfáà náà ni àwọn agbébọn yìbọn mọ́ ọmọkùnrin kan tí orúkọ rẹ̀ ń jẹ́ Nurudeen Umosor tó sì pàdánù ẹ̀mí rẹ̀ tí àwọn méjì mìíràn sì farapa. Nínú àtẹ̀jáde kan tí agbẹnusọ ìjọ náà, Peter Egielewa fi léde ní ìṣẹ̀lẹ̀ tó bani lọ́kàn jẹ́ ni ìṣẹ̀lẹ̀ láabi náààti olóàgbé náà ló ń ṣàkóso ilé ìjọsìn St Micheal kí àwọn agbébọn tó dá ẹ̀mí rẹ̀ légbodò. Bákan náà ló fìdí rẹ̀ múlẹ̀ wí pé àwọn àwọn méjì nínú àwọn agbébọn náà ni ọwọ́ àwọn fijilanté náà bà. Ile ẹjọ ti paṣẹ ki wọn fi awọn ọdọkunrin mẹrin to din dundu iya fun ọdọbinrin kan ninu fidio kan eyi to lọ kaakiri lori ayelujara laipẹ yii si ahamọ titi di igba ti igbẹjọ wọn yoo fi bẹrẹ. Awọn ọdọkunrin naa han ninu fidio naa nibi ti ọkan ninu wọn, Jimoh Abdulfatai, to jẹ ọrẹkunrin ọdọbinrin naa ti n naa ti awọn mẹrin yooku, Olamide Babatunde, Afeez Ayomide, Agboola Abdulsamad ati Yakubu Mustapha, to jẹ ọrẹ rẹ si dii lọwọ mu. Atẹjade kan lati ileeṣẹ ọlọpaa ni ipinlẹ Kwara, eyi ti alukoro rẹ, SP Ọkasanmi Ajayi fi sita ṣalaye wi pe kete tawọn ọlọpaa nilu Shao kẹfin iroyin naa ati fidio yii ni wọn ti kan lu agbami iṣẹnibi ti wọn ti gbe arabinrin naa lọ sileewosan fun itọju ti wọn si fi panpẹ ofin gbe gbogbo awọn ọdọkunrin ọhun. Atẹjade naa tun fi kun un pe kọmiṣọna ọlọpaa nipinlẹ Kwara, Tuesday Assayomo lo paṣẹ pe ki awọn ọtẹlẹmuyẹ tete pari iṣẹ lori rẹ ki wọn si gbe wọn lọ si ile ẹjọ. O ṣalaye siwaju sii peawọn afurasi naa jẹwọ pe lootọ lawọn lu arabinrin naa. Wọn ni awọn furasii pe o n ṣoju meji pẹlu ọkan lara wọn to jẹ ọrẹkunrin rẹ, bi o tilẹ jẹ wi pe arabinrin naa sẹ kanlẹ pe oun ko loju meji pẹlu Jimọh Abdulfatai. Ọrẹkunrin rẹ naa fi tipatipa gba ẹrọ ibanisọrọ alagbeka rẹ ti o si fun ọkan lara awọn ọrẹ rẹ lati maa ka bi wọn ṣe n fi iya jẹ ẹ silẹ lati ju u si ori ayelujara.  Ileeṣẹ ọlọpaa ipinlẹ Kwara ti fi ṣikun ofin mu ọkunrin kan ti wọn pe orukọ rẹ ni Fatai, atawọn ọrẹ rẹ mẹta mii lẹyin ti wọn na ọrẹbinrin rẹ, Aduke, lori ẹsun pe o n ba ọkunrin mii dọrẹ. Iroyin ni awọn afurasi naa pe Aduke, to jẹ akẹkọọ ile ẹkọ Bartholomew College of Health ni ipinlẹ Kwara wa sile Fatai lati fi lilu da lọla lori ẹsun ti wọn fi kan an. Nigba to de ile Fatai, o ba oun atawọn ọrẹ rẹ mẹta mii nibẹ, ti wọn si bẹrẹ si n fi ọrọ wa lẹnu wo. Gẹgẹ bii fidio lilu naa to n milẹ titi lori ayelujara ṣe fi han, awọn ọrẹ Fatai di Aduke lọwọ ati ẹsẹ mu, ti wọn si bẹrẹ n na ni paṣan, iyẹn lẹyin ti wọn ti kọkọ fẹsun kan pe oju rẹ ko gbebikan. A gbọ pe lẹyin ti wọn na tan ni oun funra rẹ ṣalaye ohun ti oju rẹ lọwọ awọn ọrẹ ololufẹ rẹ loju opo WhatsApp rẹ, to sit un fi fidio lilu naa sibẹ. Ninu fidio naa Fatai atawọn ọrẹ rẹ ti ka aṣọ Aduke soke, wọn bọ pata rẹ, wọn si n ko paṣan bo idi rẹ ti oun naa si n bẹbẹ fun aanu. Fidio mii to tun ti wa lori ayelujara ni Aduke funra rẹ, awọn sọja atawọn ọlọpaa kan wa lẹyin ti wọn mu Fatai atawọn ọrẹ rẹ tan. Ẹwẹ, agbẹnusọ ileeṣẹ ọlọpaa ipinlẹ Kwara, Ajayi Okesanmi ti fidi iṣẹlẹ naa mulẹ fun BBC Yoruba, to si sọ pe iwadii ti bẹrẹ. Okesanmi ni “Wọn fi ọrọ naa to wa leti a si ti fi ṣikun ofin mu awọn afurasi ọhun.” “Mẹrin ni wọn, a ti ko wọn lọ si Shao, a si ti bẹrẹ iwadii lori iṣẹlẹ naa.”	https://www.bbc.com/yoruba/articles/cv2p5zg4q38o
politics	Bayelsa Guber update: Atiku ní àwọn adájọ́ fihàn pé ọwọ́ aráàlú lagbára sì wà	"Gbọingbọin lawọn ọmọ orilẹede Naijiria wa lẹyin ile ẹjọ giga julọ, oludije fun ipo aarẹ labẹ aisa ẹgbẹ oṣelu PDP ninu ibo gbogbogbo to lọ, Atiku Abubakar lo sọri lẹyin ti ileẹjọ yẹ aga mọ oludije ẹgbẹ oṣelu APC ninu ibo gomina nipinlẹ Bayelsa nidii, David Lyon. Ọla ọjọ Ẹti ló yẹ kí wọ́n búra fún David Lyon gẹgẹ bi gomina tuntun ipinlẹ Bayelsa ki ileẹjọ to ga julo to paṣẹ pe olùdíje PDP Sẹnẹtọ Douye Dirini ni yoo gori aga gomina ipinlẹ naa. Ileẹjọ ni igbakeji oludije ẹgbẹ osélu APC Biobarakuma Degi-Eremienyo to lo ayederu iwe ẹri lo ṣakoba fun Ọgbẹni Lyon ti ajọ INEC kọkọ kede pe oun lo jawe olubori. Ninu ọrọ rẹ, Atiku ni pẹlu idunnu loun fi gba iroyin idajọ ile ẹjọ to ga julọ pe oludije ẹgbẹ oṣelu PDP ni yoo ṣe gomina ipinlẹ Bayelsa bayii. ''Awọn adajọ tun ti fihan pe ọwọ awọn araalu ni agbara wa, amọ ileẹjọ to ga julọ ni lati maa da ẹjọ lai ṣegbe lẹyin ẹnikan,'' Atiku lo sọ bẹẹ. Atiku rọ awọn eeyan ipinlẹ Bayelsa lati gba alafia laaye, lẹyin idajọ ileẹjọ to ga julọ l'Ọjọbọ. Àwọn ọmọ Naijiria sọ̀rọ̀ lẹ́yìn tí ilé ẹjọ́ tó ga jùlọ yẹgi mọ́ Olùdíje gómìnà APC ní Bayelsa nídìí Ni kete ti ile ẹjọ to ga julọ ni Naijiria da ibo to gbe David Lyon nu ni ipinlẹ Bayelse, awọn ọmọ Naijiria ti bẹrẹ si ni fi eroungba wọn lede lori idajọ ọhun. Kola Ologbondiyan to jẹ alukoro apapọ fun ẹgbẹ oṣelu Peoples Democratic Party, PDP, ki awọn ọmọ ẹgbẹ naa ku ori ire lori idajọ ọhun. Comrade Mayor ni tirẹ sọpe ""Ogo fun Ọlọrun... Awọn eeyan ipinlẹ Bayelsa ti gba ohun to jẹ tiwọn."" Ni ti Efadi Gold9ja, o sọ pe oun fẹran idajọ naa, ati pe inu oun dun lati wa laye lasiko ti iru idajọ bẹẹ waye. Bi inu awọn kan ṣe n dun ti wọn si faramọ idajọ naa, awọn mii n sọ pe idajọ ọhun kii ṣe idajọ ododo. Benin Finest ni ẹgbẹ PDP ni ẹgbẹ ti ko wulo julọ ninu gbogbo oṣelu to wa ni Naijiria. Taitos Special ni ojoro ni idajọ to da ibo  David Lyon nu, bi bẹ kọ, o yẹ ki ile ẹjọ kan naa da ẹtọ Ihedioha to ji gbe lọ ni ipinlẹ Imo. Ẹ wo awọn awọn ohunn mii ti awọn eeyan n sọ. Iroyin to n tẹ wa lọwọ ni yajoyajo ti kede pe ile ẹjọ to ga julọ nilẹ wa ti wọgile ibo to gbe oludije fun ipo gomina labẹ ẹgbẹ oselu APC wọle nipinlẹ Bayelsa. Oludije naa, David Lyon ni ajọ eleto idibo INEC kede pe oun lo jawe olubori  ninu ibo gomina to kọja, ti oun ati igbakeji rk si ti n mura feto imura. Amọ igbimọ oludajọ ẹlẹni marun, ti adajọ Mary Odili ko sodi, ti pasẹ fun ajọ Inec lati gba iwe ẹri moyege kuro lọwọ oludije APC naa. O fikun pe ko se iwe ẹri tuntun fun oludije fẹgbẹ PDP, pe oun lo jawe olubori ninu ibo ọhun. Ileẹjọ giga naa ni ki ajọ eleto idibo Inec fun oludije ẹgbẹ oselu to ni ibo to pọ sikeji, to si tun ni ibo to tan iyẹ kaakiri ipinlẹ naa lasiko ibo gomina to kọja. O ni ki wọn fun wọn ni iwe ẹri moyege ibo tuntun, to si foju han ẹgbẹ oselu PDP lo ba awọn akawe yii mu Adajọ Ejembi Ekwo, to ka idajọ naa sita lorukọ awọn adajọ yoku pasẹ bẹẹ, lẹyin to kede pe oludije fẹgbẹ oselu APC ninu ibo gomina naa, Degi-Eremienyo, ko lẹtọ lati soju ẹgbẹ oselu naa. A ranti pe ileeẹjọ giga ijọba apapọ nilu Abuja ti fofin de Degi-Eremienyo lati dije fun ipo gomina ọhun tori pe ayederu iwe ẹru lo gbe kalẹ fun ajọ eleto idibo naa. Ileẹjẹ naa ni idajọ yii ti ko oludije ati igbakeji rẹ papọ nitori tikẹẹti alapapọ lati dije ni awọn mejeeji ni, ti wọn si jọ gbegba ibo papọ lọjọ kẹrindinlogun osu Kọkanla ọdun 2019 to kọja."	https://www.bbc.com/yoruba/afrika-51485229
religion	Osu mẹ́ta si mẹ́rin ni à fi n so wọ́n mọ́lẹ̀ fun ìwòsàn -Pasitọ Ojo	"Olùsọ́àgùtàn Joseph Ojo, tí ọwọ ṣìkún ọlọpàá ti mú fún lílo ilé ìjọsìn rẹ̀ àgbègbè Ijegun ni ìpínlẹ Eko gẹ́gẹ́ bi ẹwọn fún àwọn alárun ọpọlọ àti àwọn ti wọn ni ààrun kan tàbi òmíràn. Ìròyin sọ pé ọlọpàá mú Ojo lẹ́yìn ti ẹka ọlọpàá Isheri-Osun tú àwọn ènìyàn mẹ́ẹ̀dógún sílẹ̀ nínú ilé ìjọsìn rẹ̀ ní ọjọrú lẹ́yìn ti àwọn àjọ kan ti kìí ṣe ti ìjọba tá ilé iṣẹ́ ọlọpàá lólobó. Abẹwò sí ìjọ náà ní ọjọbọ ni àwọn ọlọpàá ba àwọn ènìyàn ti wọ́n so mọ́lẹ̀ bi ẹran àmúso tí àwọn míràn sì ń sọrọ̀ tri kò jọrawọn. Ojo sàlàyé fún àwọn akọròyìn pé òun so àwọn ènìyàn náà mọ́lẹ nitórí ipò ti wọn wà, àti pé ọ̀pọ̀ wọ́n ni òbí wọ́n mú wá fún ìtúsílẹ̀ àti ìwòsàn. O ní "" a so àwọn ènìyàn yìí mọlẹ̀ nítori ipò ti wọ́n wà, ti a ò bá so wọ́n mọ́lẹ̀ wọn a sálọ, wọ́n ti ko mi sí wàhálà sẹ́yìn, nítori náà ni mo ṣe so wọ́n ti ara wọ́n bá ti ya ni a máa n tú wọ́n sílẹ̀."" Pasitọ Ojo ni: ""Ibí kìí ṣe ilé ìwòsàn ti wọ́n ti n wo àrùn ọpọlọ sùgbọ́n ọ̀pọ̀ wọ́n ni wọ́n ti kọ́kọ́ gbe lọ si ilé iwosan ti wọ́n ti n wo wèrè ki wọ́n tó gbe wọ́n wá síbi."" ""Bí osù mẹ́ta si mẹ́rin ni a maa fi n so wọ́n mọ́lẹ̀, àwọn ẹbi wọ́n si ni yoo máa fún wọn lóunjẹ, àwọn ẹbi àwọn mírànn máa ń wá lójoojúmọ, àwọn míràn ọsẹ̀-ọ̀sẹ̀, nígbà ti àwọn míràn ń gbe pẹ̀lú ẹbí wọ́n nínú ìjọ"" Ọkan nínú àwọnn  ti wọ́n ti so mọ́lẹ̀ fún oṣù mẹ́jọ nibẹ, Adewale Adetona sàlàyé pé wọ́n ji òun gbé ni, àwọ́n ẹbi oun si gbe oun wá si ilé ìjọsin náà, o ni kò dùn mọ oun láti maa gbe sọ́ọ̀sì. Ẹ̀wẹ̀ ìyá Adewale, Monsurat sàlàyé pe fúnra oun ni oun gbé ọmọ náà wa si ilé ìjọsin ọhun fún àdura, nitori o maa n doju ti ẹbi láàrin igboro. Ijọ Blessings of Goodness Healing Church ni ijegun Isheri yii ni awọn  ọlọpaa ti tu awọn eniyan naa silẹ gẹgẹ bi Bala Elkana to jẹ agbẹnusọ awọn ọlọpaa ṣe ṣalaye."	https://www.bbc.com/yoruba/50259077
entertainment	Tope Alabi vs Alaseyori: Mike Bamiloye fèsì sí ìtọrọ àforíjì tí Tope Alabi ṣe nítorí orin Oniduro Mi	"Lẹyin ti iroyin bẹrẹ si ni jade lori ọrọ Tope Alabi lọrọ mii tun jade. Orọ naa ni pe gbajugbaja agba olorin ẹmi, Tope Alabi to sọrọ si ọdọ olorin ẹmi, Yinka Alaseyori pe ko tọ fun un lati pe Ọlrun ni Oniduro ninu orin ""Oniduro Mi to kọ, eekan oṣere Kristẹni. Mike Bamiloye ti kọ ọrọ bíi afiwe Episteli. Bamiloye dupẹ lọwọ Tope Alabi pe o ṣe ohun to tọ pẹlu awọn aforiji to fi sita o si gbadura fun un pe Eṣu yoo maa ri itiju lori aye rẹ titi lae ni. O fi ọrọ to rọra ṣẹlẹ ranpẹ amọ to di ranto laarin ọsẹ kan atu ọjọ diẹ gẹgẹ bi ara awọn ogun to maa n suyọ ninu aye ati iṣẹ iranṣẹ eeyan eyi to si gbadura fun un pe yoo maa bori. Si Ajihinrere YINKA ALASEYORI, ""O ṣeun pe o fara balẹ laarin iji ti eṣu gbe dide lati tu aarin iṣẹ iranṣẹ ti ko tilẹ tii gbooro tan fun isọji igba ikẹyin, ki Ọlọrun ko bunkun fun ọ ko si bu si ami ororo rẹ lati kọrin sii fun ogo rẹ"". Si Ajihinrere TOPE ALABI, ""Ọlọ́run ti bukun rẹ pẹlu irufẹ ati ara ọtọ ẹbun orin too diidi jogun latọdọ Ọlọrun a si dupẹ pe o ṣe ọ ni olohun gbooro ninu ọgba ajara orin ẹmi"". Bamiloye ni oun mọ pe Ọlọrun ti yi ohunkohun to wu ti Eṣu fẹ da lara pẹlu iji ọhun pada lati pe akiyesi rẹ si ọdọ rẹ sii. ""Nibayii, afikun ọpọ ọrọ orin akọtun yoo tun wa latọrun wa lati bukun ijọ latara rẹ. Ni ti Yinka Alaseyori, o ni oun gbagbọ pe Ọlọrun lo nkan ti Eṣu gbero lati ru iyalẹnu pada sori Eṣu. ""Eṣu fẹ fi wọ ẹ wa silẹ ni amọ Ọlrun fi ru ẹ soke ni"". O ni laarin ọsẹ kan pere Ọlọrun jẹ ki orukọ rẹ gba agbaye kan ti awọn si bẹrẹ si ni wa orin rẹ ti wọn bẹrẹ si ni tẹle ọ lori Instagram ati Facebook. ""Koda emi gan, mo lọ wa ẹ mo gbọ orin rẹ mo si ri i pe o rilẹ ti pẹ ti o ti n kọrin"". ""Sugbọn ṣe mo tilẹ le mọ bi kii ṣe ti iji ti Ọlrun gba laye? Oju opo Instagram rẹ to di tit pa, o gba aaye rẹ pada laarin ọsẹ kan ti o gba ọpọ ni ọpọlọpọ ọdun lati ri gba"". ""Ọ̀SẸ̀ KAN PÉRÉ! Aanu la n pe iyẹ."" Ṣugbọn o gba Alaseyori nimọran lati bu iyi fun Ọlrun pẹlu igbega ara ọtọ yii. Ko sin Ọlọrun sii ninu iwa irẹlẹ tinutinu rẹ. O si gbadura pe ko ma ṣi oreofe yii lo ati pe ko ba awọn akọrin ọrun kọrin nikẹyin."	https://www.bbc.com/yoruba/57536922
sports	Anthony Joshua vs Andy Ruiz Jr: AJ lóun ṣetán láti kojú Ruiz nínú ìjà ọjọ́ Sátidé	Ọjọ nii pẹ, ipade kii jina. Ọla ọjọ keje oṣu kejila ọdun 2019 ni atunja ija laarin Anthony Joshua ati Andy Ruiz Jr yoo waye lorilẹede Saudi Arabia. Ṣaaju ija ọhun, gbajugbaja, abẹṣẹ ku bi ojo, Joshua ti sọ pe oun ti gbaradi fun ija ọjọ Abamẹta. Joshua tun ni ilumọọka abẹṣẹ ku bi ojo to ti fẹyin ti, Wladimir Klitschko tiẹ gba oun ni imọran pe k'oun ma ṣe lo ẹrọ ibanisọrọ rara ti ija naa yoo fi waye. Ẹ o ranti pe Ruiz Jr ya agbado ha si ọpọlọpọ lẹnu nigba to lu Joshua bi ẹni n lu bara nigba ti wọn kọkọ koju ara wọn niluu New York, lorilẹede Amẹrika. Nigba naa ni Joshua padanu bẹniti rẹ mẹtẹẹta to ko kalẹ nibi ija naa. Amọ Joshua to gba ami ẹyẹ wura fun ilẹ Gẹẹsi ninu idije Olympics lọdun 2012 ti n ṣe igbaradi pẹlu awọn abẹṣẹ ku bi ojo miiran ṣaaju ija rẹ pẹlu Ruiz Jr. Koda Joshua sọ pe oun ko ni dunnu ti oun ba jawe olubori ninu ija ọjọ Abamẹta. Mike Tyson ti oun naa ti fẹyin ti kilọ pe afaimọ ki ẹru ijakulẹ ninu ija akọkọ maa mu Joshua padanu lẹẹkan si ni Saudi. Bi Joshua ti n leri leka naa ni Ruiz Jr ko dakẹ, O ni digbi loun n duro de Joshua ninu ija ọjọ Satide.	https://www.bbc.com/yoruba/ere-idaraya-50683169
sports	Transfer Window: Èrò olólùfẹ́ eré bọ́ọ̀lù ṣọ̀ọ̀tọ̀tọ̀ lórí Iwobi, Lukaku àti Luiz	Agbabọọlu Arsenal to jẹ ọmọ Naijiria, Alex Iwobi wa lara awọn agbabọọlu to darapọ mọ ẹgbẹ agbabọọlu miiran l'Ọjọbọ to jẹ gbedeke ọjọ ti ẹnikẹni le ra agbabọọlu tuntun ṣaaju saa bọọlu mii to bẹrẹ lonii ọjọ Ẹti nilẹ Gẹeṣi. Iwobi fọwọsi adehun ọdun marun un pẹlu ẹgbẹ agbabọọlu Everton lẹyin ti wọn san miliọnu mejidinlọgbọn owo pọun fun Arsenal. O tun wa ninu adehun pe Everton yoo pada fi miliọnu meje kun owo naa to ba ya. Akọnimọọgba Arsenal Unai Emery ni Iwobi ṣiṣẹ takuntakun nigba to fi wa pẹlu ikọ Arsenal. Emery ṣapejuwe Iwobi gẹgẹ bi awokọsẹ rere fawọn ọjẹwẹwẹ agbabọọlu, bẹẹ lo gbadura fun un wi pe yoo ṣoriire nibi to n lọ Bi Iwobi ṣe fi Arsenal silẹ lọ Everton jẹ ibanujẹ fun ọpọlọpọ ololufẹ rẹ, ko da aworan ẹni tomi n bọ loju rẹ lọpọ wọn ṣapejuwe bi ọrọ naa ṣe dun wọn to. Ohun to kọju sẹnikan, ẹyin lo kọ sẹlomiiran, nibi tawọn ti n sunkun pe Iwobi lọ, lawọn kan ti n yọ pe Iwobi kuro ni Arsenal. Awọn kan tiẹ nifẹ Iwobi ṣugbọn awọn ko fẹ wa lara awọn agbabọọlu Arsenal mọ. Igba kan n lọ, igba kan n bọ, bi Iwobi ṣe fi Arsenal silẹ bẹẹ naa ni David Luiz gbera pa lati Chelsea wa si Arsenal. Luiz kọwọ bọwe adehunọlọdun meji pẹlu Arsenal lẹyin ti Arsenal san miliọnu mẹjọ owo pọun. Lẹyin ọ rẹyin, ẹlẹsẹ ayo, Romelu Lukaku fi ẹgbẹ agbabọọlu silẹ lọ ikọ agbabọọlu Inter Milan. Lukaku wa lara awọn agbabọọlu ti Man U ko lo daadaa mọ ni saa bọọlu to lọ, Marcos Rashford lo maa n saa ba gba aye rẹ. Ẹwẹ, lọkunrin lobinrin lawọn ololufẹ Inter Milan tu jade lati ki Lukaku kaabọ si ikọ agbabọọlu wọn l'Ọjọbọ.	https://www.bbc.com/yoruba/ere-idaraya-49288861
politics	Fayoṣe: Bẹ́ẹ ṣe yọ fìlà lórí Bola ige tó pa òwe ikú rẹ̀, kò lè ṣiṣẹ́ fún mi	"Ariwo ijẹ ti ẹ jẹ tẹtẹ Bola Ige, aye ẹ maa jẹ dagunro mí bẹẹ ni Ayodele Fayose mu bẹnu. Igbe gbajare yi n gbẹnu Oshokomolẹ latari iṣẹlẹ to waye ni asekagba ipolongo idibo ẹgbẹ PDP ni Ondo t'awọn kan ti si fila lori rẹ. Gomina tẹlẹ rí ni ipinlẹ Ekiti to si tun jẹ agbaọjẹ ninu ẹgbẹ alatako ni Naijiria fi ọrọ yi sita loju opo Facebook. Agbẹnusọ rẹ Lere Olayinka lo buwọlu atejade yi to si ni Fayose ko ni yẹ ko ni gbo lati maa sọ ododo nigbakugba. Ko fi mọ ọ bẹẹ, Fayose tun naka abuku si agba oloselu PDP nii, Bode George, ati gomina ipinlẹ Oyo, Seyi Makinde pe awọn ni wọn de janduku to si fila lori oun nibi eto ipolongo idibo PDP l'Akure. Ninu alaye ti Fayose sọ nínú atejade rẹ,o ni igba toun n rin lọ si ori aaye t'awọn alejo wa ni janduku kan sadede sun mọ oun to si ṣi fila ori oun. ""Bí wọn ṣe yọ fila lori Bola Ige bi yẹn ni Ile Ife. Gbogbo wa la mọ ohun to t'ẹyin rẹ bo"" ""Nitori naa mi o ni fi ọwọ yẹpẹrẹ mu ọrọ yi"" Fayose salaye pe oun ti fi ọrọ naa to awọn agbofinro leti ati pe wọn gbọdọ wadii awọn to wa lẹyin oro ti o fi n ke. Lẹnu ọjọ mẹta yi, Gomina ipinlẹ Oyo Seyi Makinde ati Ayodele Fayose jijọ n tahun sí ara wọn lori didari ẹgbẹ oṣelu PDP. Aawọ oṣelu to n ṣẹlẹ laarin awọn ọmọ ẹgbẹ oṣelu Peoples Democratic Party ni iha Guusu-Iwọ Oorun Naijiria eyi to jẹ awọn ilu Yoruba da bii pe o tun ti n gbona bii ogun bayii gẹgẹ bi itahunsira ni gbangba ṣe bẹ silẹ laarin gomina Oyo, Seyi Makinde ati gomina ipinlẹ Ekiti tẹlẹ, Ayodele Fayose. Eyi to tun ṣẹṣẹ jẹ tuntun laarin wọn ni igba ti gomina Makinde n fesi si abajade ẹsun ti ajọ to n ri si iwa jẹgudujẹra, EFCC fi kan Ayo Fayose ti Makinde ni ko si ohunkohun ti Fayose i baa ṣe lori ẹjọ yii, ẹwọn ni yoo lọ gbẹyin. Ẹsun mọkanla ni ajọ EFCC fi kan Fayose lati ọjọ kejilelogun oṣu kẹwa ọdun 2018 toun tu ile iṣẹ kan to n jẹ Spotless Investment Ltd. Fayose ni oun o jẹbi ẹsun naa ti wọn si ni beeli rẹ ni aadọta miliọnu naira pẹlu oniduro kan. Latẹnu ọkan lara awọn oluranlọwọ Seyi Makinde, Dare Adeleke ni o ti fesi lori ayelujara si ohun ti Lere Olayinka, agbẹnusọ Fayose sọ pe ""ati iwọ ati ọga rẹ to n sanwo fun ẹ, ẹwọn ni ipin yin, ko si bi ẹ ṣe fẹ yi idajọ naa to, ẹ o lọ sẹwọn"". Bi ẹ ba ranti, ọrọ laarin gomina Makinde ati awọn eekan PDP bii Fayose, Hon. Ladi Adebutu, Sẹnetọ Ademola Adeleke ati alaga ẹgbẹ PDP ni Eko, amojuẹrọ Deji Doherty ti n di fa ki n fa a tipẹ lorii tani yoo ṣakoso idari ẹgbẹ PDP nilẹ Yoruba. Awọn kan korajọ sẹyin Ayodele Fayose paapaa julọ awọn to wa ni Ekiti, Osun, Ogun ati Eko ti awọn ti Oyo ati Ondo gba sẹyin Seyi Makinde Oloye Olabode George, tii se asaaju kan ninu ẹgbẹ oselu PDP nipinlẹ Eko, ti fesi si oko ọrọ ti gomina ana nipinlẹ Ekiti, Ayodele Fayose sọ si. Saaju la ti kọkọ mu iroyin wa fun yin pe Ayodele Fayose ti sọ fun ẹgbẹ oselu PDP nipinlẹ Eko pe ayafi ti oloye Bode George ba yẹba ninu ẹgbẹ oselu naa, ni egbẹ PDP to le moke nipinlẹ Eko. Nigba to n ba BBC Yoruba sọrọ lati fesi si ohun ti Fayose sọ naa, Bode George ni aigbọn ati aimọ lo n se Fayose nitori ko yẹ ko jẹ oun lo yẹ ki Fayose ri fin. Asaaju ẹgbẹ oselu PDP naa ni oun seranwọ fun Fayose lati moke ni igba meji gẹgẹ bii gomina ipinlẹ Ekiti, o si ya oun lẹnu pe o le pada ri oun fin. ""Se bi ti ẹgbẹ ni o, abi o muti yo, abi o mugbo yo, o ti pẹ ti Fayose ti maa n fi ẹnu rẹ yẹn sọ isọkusọ bii ọmọ ti wọn ko bii re, ti kii si se ọmọluabi. Ki lo kan Fayose gan pẹlu ipinlẹ Eko, Ekiti to ti wa gan, wahala to da silẹ nibẹ, a sẹsẹ n yanju rẹ ni."" Bode George ni Fayose ko bọwọ fun agba, ewu to si wa lori oun, kii se pe oun fi owo ra a, bẹẹ ni ko lọgbọn ori, Ọlọrun yoo si gba ẹsan lara Fayose, ayafi ti ko ba wa dọbalẹ ni ọọfisi mi lai mọye igba lati beere fun iranlọwọ. Bakan naa lo fikun pe, Fayose ko le wọ aarin ero ni Eko bi, sebi se lo gbe oku baba rẹ pamọ fun ọdun kan, eyi to fihan pe kii se ọmọ gidi. ""Wọn ko nile iwosan ti wọn ti n wo were, amọ awa ni nilu Eko nibi, a si mu Fayose lọ sibẹ pe ki wọn lọ yẹ ọpọlọ rẹ wo, ologun si ni emi, emi kii gba igba kugba, mo si kọja ẹni ti ọmọ kan maa yọ ẹnu si tabi fi tayin."" ""Ti Fayose ba to bẹẹ, ko bọ si aarin wa nilu Eko, ko maa bọ, yoo ri ẹẹkẹ rẹ lai gbe digi, ọmọ ọdun melo lo wa nigba temi se gomina lọdọ wọn, awa maa tun kọ ni Eko, tori Fayose gọ, o si fi ẹnu họra, wọn ko si bi re."" Ẹgbẹ́ òṣelú People's Democratic Party (PDP) ni ìpińlẹ Eko ti fún gómìnà àná ní ìpínlẹ̀ Ekiti Ayodele Fayose ni gbédéke ọjọ méje láti rawọ́ ẹ̀bẹ̀ sí àwọn àgbà ẹgbẹ́ PDP. Èyí wáye lẹ́yìn tí wọn ni Fayose sọ̀rọ̀ tó lé dá ẹgbẹ́ rú tó sì lè dá wàhalà sílẹ̀ láàrin àwọn ọmọ kéèkèé àti àgbà ẹgbẹ́. Agbẹnusọ ẹgbẹ́ PDP ni ìpínlẹ̀ Eko Taofik Gani sọ nínú àtẹjáde kan to fisíta pé Fayose sọ ọ̀rọ̀ àbùkù lásìkò ti Fayose ni òun n gba àwọn ọdọ ẹgbẹ́ níyànjú tó le mú kí àwọn ọdọ ẹgbẹ́ kọjú ìjà sí àwọn àgbà ẹgbẹ́ ní ìpínlẹ̀ Eko. Lásìkò ìfilọ́lẹ̀ ìgbìmọ̀ ìpolongo fún àtúndi ìbò sẹnatọ ni ẹkun ìlàoorùn ìpínlẹ̀ Eko to wáye ni ọjọ ìṣẹ́gun tó kọjá, níbi tó tí gba àwọn ọdọ́ nímọ̀ràn pé kí wọ̀n fún igbákejì alága ẹgbẹ́ nígbàkan rí olóyè Bode George ní ìsìnmi kúrò nínú ètò òṣèlú. Gẹ́gẹ́ bi àtẹ̀jáde tí akọ̀wé Fayose Lere Olayinka fi síta, to pe àkọlé rẹ ni "" PDP gbọdọ̀ sọ pé kí ìgbákejì alága ẹgbẹ́ PDP nígbàkan ri olóyè Bode George lọ fẹ̀yìntì kí ẹgbẹ́ báa le ní ìlọsíwájú kí wọ́n sì jáwé olúborí nínú ìdìbò tó n bọ ní ìpińlẹ̀ Eko"". Agbẹnusọ ẹgbẹ́ òṣèlú PDP rọ Fayose láti ma jẹ́ àwòkọ́ṣe òdì fún àwọn ọdọ́ nínú ẹgbẹ́. Láti ọja ajé, ọjọ́ kejila, oṣù kẹwàá, ọdún 2020, Fayose kò ni láànfàni láti kópa nínú ètò kankan nínú ẹgbẹ́ PDP, àyàfi tó bá wá túbá lórí gbogbo àwọn ọ̀rọ̀ tó sọ. Bákan náà ni Gani rọ Fayose láti dẹkun àwọn  ọrọ to le dá wàhálà sílẹ̀ láàrin àwọn àgbà ẹgbẹ́, tàbí èyíkéyìí tó lo dènà ìlọsíwájú ẹgbẹ́ òṣèlú PDP ni ìhà Iwọ̀oorù-Gúúsù Naìjíríà."	https://www.bbc.com/yoruba/54415000
health	Ẹ﻿yin ọmọ tí wọ́n kó pamọ́ láti 1992 di ìbejì lántì-lanti ní 2022	Ẹyin obinrin kan ti wọn ko pamọ lati ọgbọn ọdun sẹyin ti di ọmọ to jẹ ibeji. Iṣẹlẹ naa waye ni ipinlẹ Tennessee ni orilẹ-ede America. Igbagbọ wa pe ẹyin ọmọ naa ni eyi ti wọn ko pamọ fun igba pipẹ julọ, to si tun pada di ọmọ. Lati ọjọ kejilelogun, oṣu Kẹrin, Ọdun 1992, ni wọn ti ko wọn pamọ sinu eroja nitrogen. Iya awọn ọmọ tuntun naa, Rachael Ridgeway, to jẹ iya ọlọmọ mẹrin, bi awọn ibeji tuntun naa ni ọjọ kọkanlelọgbọn, oṣu Kẹwaa, dun 2022. Tọkọtaya kan ti wọn ko darukọ wọn, lo ni awọn ẹyin ọmọ naa ti wọn kojọ fun eto IVF, ki wọn le ri ọmọ bi. Ọjọ ori tọkọtaya ti wọn ko darukọ naa jẹ aadọta ati mẹrinlelọgbọn lasiko ọhun. Lati ọdun 1992 si ni wọn ti ko wọn pamọ si ibudo ilera kan ni Guusu America titi di ọdun 2007, nigba ti tọkọtaya naa yọnda wọn fun NEDC niluu Knoxville, Tennessee, ki tọkọtaya mii to nilo rẹ le lo o. Ni ajọ NEDC si ni awọn onimọ nipa ọ̀lẹ inu obinrin ti gbe wọn jade kuro ninu amu nkan tutu, ti wọn si gbe wọn sinu obinrin mii ni ibẹrẹ ọdun yii. Ninu atẹjade kan ti wọn fi sita, NEDC sọ pe ireti awọn ni pe iroyin yii yoo fun awọn eeyan mii ni igboya lati gba ẹyin ẹlomiran lo. Awọn ibeji yii ni ọmọ akọkọ ti tọkọtaya Ridgeway bi pẹlu ilana IVF, lẹyin ti wọn ti kọkọ bi ọmọ mẹrin. Ọkọ iyawo, Philip Ridgeway sọ pe ọmọ ọdun marun-un ni oun wa “nigba ti Ọlọrun da awọn naa, Lydia ati Timothy. “O si ti n pa wọn mọ lati igba naa titi di asiko yii.” Ọgbẹni Ridgeway sọ pe awọn ibeji naa ni ọmọ wọn to dagba ju, botilẹ jẹ pe awọn lo kere ju. Ọjọ ori awọn ọmọ mẹrin ti wọn bi tẹlẹ wa laarin ọdun kan si ọdun mẹjọ. Bi ida mẹrindinlogoji ninu ọgọrun, ni ẹyin ọmọ ti wọn ba gbà lo fi maa n di alaaye ọmọ ni America. Ẹyin ọmọ le wa fun ọpọlọlọ ọdun, ti wọn ba ti gbe e sinu eroja nitrogen. Koda wọn n fi ẹyin to ti lo ju ogun ọdun bi ọmọ. Iye owo IVF kan ni America wa laarin ẹgbẹrun mejila Dọla, ẹyin rira si wa laarin ẹgbẹrun lọna ogun si marundinlogoji Dọla. Ni Naijiria, owo IVF kan lati fi bimọ wa laarin miliọnu kan si miliọnu meji Naira. O si le ju bẹẹ lọ, nitori ileewosan kọọkan lo ni iye to n gba, eto ọtọọtọ si lo wa. Awọn mii le lo ẹyin ti wọn, awọn miran le lo ẹyin ẹlomii. Owo kekere kọ ni awọn to ma n fi ẹyin wọn silẹ ma n gba gẹgẹ bi owo iṣẹ.	https://www.bbc.com/yoruba/articles/c4ne08gq387o
politics	2023 Elections: Gọngọ sọ! Adarí ìpolongo ètò ìdìbò Tinubu fi ẹgbẹ́ òṣèlú APC sílẹ̀	Kii ṣe nitori pe Senato Bola Tinubu n dije dupo aarẹ Naijiria ni Jibrin ṣe kuro ninu égbẹ APC- Agbenuso Ni kete ti Alhaji Abdulmumin Jibrin to jẹ oludari agba ipolongo ati ifitonileti ajọ Bola Tinubu Campaign Organisation ṣe kọwe fipo reẹ silẹ ni oriṣii risii iroyin ti n jade lori ayelujar. Bi awon kan ṣe n sọ pe ko wa tan bayii ni awọn mii n beere pe kini igbese Jibrin yii tumọ si fun Oloye Ahmed Bola Tinubu to ti kede pe oun n dije dupo aarẹ Naijiria labẹ asia ẹgbẹ APC. Ileeṣẹ iroyin News Agency of Nigeria  ni pe ọkan pataki lara awọn ọmọ ẹgbẹ to n kopa gidi ninu ajọ Bola Tinubu Campaign Organisation ti ba NAN sórọ. Wọn ni eekan ni ti ko fẹ darukọ rẹ ti sọ pe igbesẹ Jibrin yii ko ni nkankna se pelu idije dupo Bola Tinubu. Ati pe ikọwe fipo silẹ Jibrin yii ko da ohunkohun duro ninu iṣẹ Tiunubu Support Group Management Council eyi to jẹ igbiomọ agba awọn alatilẹyin fun Oloye Bola Tinubu. O ni pe igbesẹ Jibrin yii ni i ṣe pẹlu iṣẹlẹ abẹnu to n ṣẹlẹ lẹgbẹ oselu APC ni ipinle Kano ni Oke Oya. Wọn ni pe igun ti o kuna nile ẹjọ lọjọ Eti ni Kano ni eyi ti ile ẹ\jọ giga Naijiria ti wọgile ẹjọ kotẹmilọrun ti ẹka G7 APC ti Shekarau pe ni Jibrin jẹ ara kan ninu wọn. Eyi si ṣeeṣe ko ṣokunfa idi ti Jibrin fi kọwe fipo silẹ. Adarí àpapọ̀ fún ètò ìpolongo àwọn alátìlẹyìn Tinubu láti díje sípò Ààrẹ Nàìjíríà, Abdulmumin Jibrin ti fi ẹgbẹ́ òṣèlú All Progressivess Congress, APC sílẹ̀. Jibrin tó kéde ìpinu rẹ̀ ní ọjọ́ Àbámẹ́ta lórí ẹ̀rọ ayélujára Twitter rẹ̀ ní òun yóò kéde ẹgbẹ́ òṣèlú mìíràn tí òun yóò darapọ̀ mọ́ láìpẹ́ ọjọ́. Ó ní òun ti sa gbogbo ipá òun fún ẹgbẹ́ òṣèlú APC, àsìkò sì ti tó fún òun láti tẹ̀síwájú nínú ìrìnàjò òṣèlú. Gọngọ sọ! Adarí ìpolongo ètò ìdìbò Tinubu fi ẹgbẹ́ òṣèlú APC sílẹ̀ Ó fi kun wí pé láàárín wákàtí mẹ́rìnlélógún ni òun yóò fi ẹgbẹ́ tuntun tí òun ń lọ léde. Bákan náà ló ni òun yóò fi ọ̀rọ̀ léde láìpẹ́ ọjọ́. Jibrin kò sọ ìdí pàtó tí ó fi fi ẹgbẹ́ òṣèlú APC sílẹ̀ lásìkò yìí pàápàá bí ètò ìdìbò abẹ́nú ẹgbẹ́ náà ṣe ń kan ilẹ̀kùn dẹ́dẹ́. Ìbéèrè tó gbẹnu àwọn ènìyàn báyìí ni pé kí ló le mú Jibrin ju ẹgbẹ́ òṣèlú APC sílẹ̀ bí àmukù ọsàn báyìí pàápàá bó ṣe jẹ́ pé òun ló ti ń gba iwájú lórí ìpolongo ipò Ààrẹ fún Tinubu tó jẹ́ adarí àpaps fún ẹgbẹ́ òṣèlú Apc.	https://www.bbc.com/yoruba/afrika-61366988
sports	Anthony Joshua vs Andy Ruiz: DJ Cuppy ní ìgbà gbogbo ni ọlọ́kàn bí Joshua maa ń borí	Oni lonii jẹ, ẹni a bẹ lọwẹ. Lalẹ oni ni abẹṣẹ ku bi ojo ọmọ bibi orilẹede Naijiria to n ṣoju ilẹ Gẹeṣi yoo maa ta kaungbọn pẹlu alatako rẹ, Andy Ruiz Jr niluu Riyadh lorilẹede Saudi Arabia. Awọn mejeeji ti n leri leka lati ọjọ yii wa, koda awọn alatilẹyin wọn naa ko gbẹyin nipa lileri ṣaaju ọjọ oni. Ọkan lara awọn ololufẹ AJ ni olorin takasufe, ọmọ Naijiria, DJ Cuppy. Cuppy sọrọ loju opo Instagram rẹ, ẹrẹ pe ni gbogbo igba ni lawọn ọkan mimọ maa n bori, iyẹn ni pe Joshua lọka mimọ. Niluu Riyadh ti ija naa yoo ti waye nilẹ Larubawa ni Cuppy ti fọrọ yii lede loju opo Instagram rẹ. Mo ṣetán láti kojú Andy Ruiz ni Saudi lọ́jọ́ Sátidé- Anthony Joshua Ọjọ nii pẹ, ipade kii jina. Ọla ọjọ keje oṣu kejila ọdun 2019 ni atunja ija laarin Anthony Joshua ati Andy Ruiz Jr yoo waye lorilẹede Saudi Arabia. Ṣaaju ija ọhun, gbajugbaja, abẹṣẹ ku bi ojo, Joshua ti sọ pe oun ti gbaradi fun ija ọjọ Abamẹta. Joshua tun ni ilumọọka abẹṣẹ ku bi ojo to ti fẹyin ti, Wladimir Klitschko tiẹ gba oun ni imọran pe k'oun ma ṣe lo ẹrọ ibanisọrọ rara ti ija naa yoo fi waye. Ẹ o ranti pe Ruiz Jr ya agbado ha si ọpọlọpọ lẹnu nigba to lu Joshua bi ẹni n lu bara nigba ti wọn kọkọ koju ara wọn niluu New York, lorilẹede Amẹrika. Nigba naa ni Joshua padanu bẹniti rẹ mẹtẹẹta to ko kalẹ nibi ija naa. Amọ Joshua to gba ami ẹyẹ wura fun ilẹ Gẹẹsi ninu idije Olympics lọdun 2012 ti n ṣe igbaradi pẹlu awọn abẹṣẹ ku bi ojo miiran ṣaaju ija rẹ pẹlu Ruiz Jr. Koda Joshua sọ pe oun ko ni dunnu ti oun ba jawe olubori ninu ija ọjọ Abamẹta. Mike Tyson ti oun naa ti fẹyin ti kilọ pe afaimọ ki ẹru ijakulẹ ninu ija akọkọ maa mu Joshua padanu lẹẹkan si ni Saudi. Bi Joshua ti n leri leka naa ni Ruiz Jr ko dakẹ, O ni digbi loun n duro de Joshua ninu ija ọjọ Satide.	https://www.bbc.com/yoruba/ere-idaraya-50699844
health	Coronavirus in Nigeria: Èèyàn mẹjọ míràn tún ti ní àrùn Coronavirus ní Naijira	Eniyan mẹjọ miran tun ti ni aarun coronavirus ni orilẹ-ede Naijiria. Ajọ to n risi idena ati amojuto ajakalẹ aarun ni, NCDC lo fi ikede naa sita lalẹ ọjọ Abamẹta loju opo Twitter rẹ. Meji ninu awọn eeyan ọhun wa ni Abuja, mẹrin ni ipinlẹ Oyo, ẹnikan lati Kaduna ati ẹnikan mii lati ipinlẹ Osun. Nibayii, o ti di eeyan mẹtadinlọgọrun un (97) to ti ni aarun naa lorilẹede Naijiria. Gbajugbaja olorin takasufe, David Adeleke ti ọpọ awọn ololufẹ rẹ mọ si Davido ti sọ pe afẹsọna oun, Chioma ti ni aarun Coronavirus. Davido lo fi ọrọ naa sita loju opo Instagram rẹ, nibi to ti ṣalaye pe bi oun ṣe de lati America laip yii, naa ni afẹsọba oun, Chioma de lati ilẹ Gẹẹsi pada si Naijiria. O ni awọn mejeji ko ṣafihan apẹẹrẹ aarun naa, ṣugbọn wọn lọ fun ayẹwo gẹgẹ bi agbekalẹ ajọ to n dena ajakalẹ arun, NCDC, ti esi ayẹwo naa si fi han pe Chioma ti ni arun naa. Davido ni ayẹwo ọmọ oun ati Chioma fi han pe ọmọ naa ko ni arun naa lara, ati pe Chioma ko ti ma ṣafihan apẹrẹ aarun ọhun. Gẹgẹ bo ṣe sọ, o ni oun ti ya ara oun sọtọ  fun ọjọ merinla bayii. Lẹyin naa lo dupe lọwọawọn ololufẹ rẹ, to si parọwa fun wọn ki wọn duro sile wọn lasiko yii. Eniyan maarun miran tun ti ni aarun coronavirus ni orilẹ-ede Naijiria. Eniyan meji lo wa ni ipinlẹ Ọyọ lara wọn, mẹta si wa lati ilu Abuja. Ajọ to n risi idena ati amojuto ajakalẹ aarun ni Naijiria, NCDC lo fi ikede naa sita lalẹ ọjọ Ẹti loju opo Twitter rẹ. Nibayii, o ti pe aadọrin eniyan (70) to ti ni aarun naa ni Naijiria. Ìjọba ìpínlẹ̀ Osun ṣetán láti tilẹ́kùn ibodè rẹ̀ nítorí Coronavirus Ijọba ipinlẹ Osun ti kede igbeṣẹ lati tilẹkun ibode rẹ lọna ati dena itankalẹ arun Coronavirus nipinlẹ ọhun. Akọwe ijọba, Wole Oyebamiji lo fi ọrọ naa lede nilu Osogbo pe igbeṣẹ naa yoo bẹrẹ lati ọjọ Abamẹta, ọjọ kejidinlọgbọn, oṣu kẹta ọdun 2020. O ni gbogbo awọn ọja nla ati ọja igbalode ni yoo di titi pa, yatọ si awọn ibi ti wọn ti n ta ogun ati ounjẹ. Oyebamiji tẹsiwaju pe ijọba ipinlẹ ọhun yoo ṣe adinku si iye awọn eeyan ti ọkọ akero le gbe nigbakan ṣoṣo lọna ati dẹkun itankalẹ arun ọhun. O ni awọn ọlọkada ko ni lanfani ati ma gbe eeyan meji papọ mọ, bẹẹ ni awọn ọkọ korope ko ni ma gbe ju eeyan mẹrin lọ; ẹnikan niwaju, ẹnikan laarin ati meji pere lẹyin. Oyebamiji wa rọ awọn to ṣẹṣẹ de lati Amẹrika, ilẹ Gẹẹsi atawọn orilẹede mii ti arun ọhunn ti ṣọṣẹ julọ si ipinlẹ Osun lati pe nọmba 293 fun alaye kikun lori bi wọn ṣe le dabo bo ara wọn ati awọn to sun mọ wọn. Ajọ to n gbogun ti itankalẹ aarun ni Naijiria, NCDC ti kede pe eniyan mẹrinla miran tun ti ni coronavirus ni Naijiria. Eniyan mejila lara awọn ẹni tuntun yii lo wa ni ipinlẹ Eko, ti meji si wa ni ilu Abuja. Ninu mẹrinla naa, wọn ri awọn mẹfa to ko ẹru wọle lati ori omi, mẹta miran jẹ arinrinajo. Ẹnikan to ku jẹ ẹni to ko o lati ara ẹnikan to ti kọkọ ni i. Nibayii, eniyan marundinlaadọrin lo ti ni aarun naa ni Naijiria. Ajọ to n gbogun ti ajakalẹ aarun ni Naijiria, NCDC ti kede pe iye eeyan to ti ni aarun Coronavirus nilẹ yi ti di mọkanlelaadọta bayii. To n tumọ si pe aarun naa ti rapala wọ ipinlẹ mẹsan an lorilẹ-ede Naijiria. Awọn eeyan to ni aarun naa nipinlẹ Eko ti di mejilelọgbọn, FCT jẹ mẹwaa, Ogun ni mẹta, eeyan kọọkan lo ni aarun ọhun ni ipinlẹ Ekiti, Oyo, Edo, Bauchi, Osun ati Rivers. Ni bayii, eeyan mọkanlelaadọta lo ti lugbadi arun covid-19 ni Naijiria ninu eyi ti ẹnikan ti di oloogbe, ti awọn meji si ti kuro nile iwosan lẹyin ti wọn ri iwosan. Coronavirus in Nigeria: Covid-19 wọ ìpínlẹ̀ Osun, èèyàn míì tún tí ni l'Eko, ó di èèyàn 46 tó níi ní Nàìjíríà Eeyan meji mii tun ti ni aarun coronavirus lorilẹ-ede Naijiria, ajọ to n gbogun ti ajakalẹ arun ni Naijiria, NCDC to kede ọrọ naa loju opo Twitter rẹ. Ẹnikan ninu awọn to ṣẹṣẹ larun naa wa lati ipinlẹ Osun, nigba ti ẹnikeji wa lati ipinlẹ Eko. Ajọ NCDC ṣalaye pe awọn mejeeji ṣẹṣẹ rinrin ajo de lati ilẹ okeere si Naijiria ni bi ọjọ meje sẹyin ni. Nibayii, eeyan mẹrindinlaadọta lo ti lugbadi arun covid-19 ni Naijiria ninu eyi ti ẹnikan ti di oloogbe ti awọn meji si ti kuro nile iwosan lẹyin ti wọn gbadun tan. Ọgbọn eeyan ninu awọn mẹrindinlaadọta to ni arun covid-19 ni Naijiria lo wa lati ipinlẹ Eko, nigba ti meji wa lati Abuja. Ipinlẹ Ogun lo ṣe ipo kẹta pẹlu eeyan mẹta to ni arun naa, eeyan kọọkan lo ni arun ọhun lati ipinlẹ Ekiti ati Oyo. Ipinlẹ Edo, Bauchi ati Osun naa ni eeyan kọọkan to ni arun coronavirus bayii.	https://www.bbc.com/yoruba/afrika-52030728
health	Coronavirus: Àlàyé rèé lórí ìdí tí wọn fi dá ìdánwò àbẹ́rẹ́ àjẹsára Oxford University dúró	Àdánwò abẹ́rẹ́ àjẹsára Coronavirus ti AstraZeneca àti Fásitì Oxford ń ṣe lọ́wọ́, ni wọ́n ti dáwọ́ rẹ̀ dúró náà. Ìdí ni pé ọ̀kan lára olùkópa nínú ètò ìdánwò náà ni UK ṣe ṣàìsàn, tí o jọ bi ẹni pé ó jẹyọ lati ara abẹ́rẹ́ ti wọ́n fún -un. AstraZeneca ṣe àfíwé bí wọn 'se dá ìlò abẹ́rẹ́ náà dúró yìí gẹ́gẹ́ bi ǹkan tó tọ́ , tò sì máa ń wáye ni gbogbo ìgbà, pàápàá jùlọ tí àìsàn ti kò ṣee ṣe àpèjúwé rẹ̀ bá ṣelẹ̀. Gbogbo àbájáde abẹ́rẹ́ àjẹsára náà ní àmójútó wà fún ní gbogbo àgbáyé. AstraZeneca-Oxford ní abẹ́rẹ́ àjẹsára to dára jùlọ, nínú gbogbo àwọn n gbiyanju láti ṣe abẹ́rẹ́ àjẹ́sára jákèjádò àgbáyé. Ipele àyẹ̀wò kẹta láti nnkan bi ọ̀sẹ̀ mẹ́ta sẹ́yìn, ti kan ènìyàn tó lé ni ẹgbẹ̀rún lọ́nà ọgbọ̀n ènìyàn láti Amẹrika, UK, Brazil àti South Africa. Ipele abẹ́rẹ́ àjẹsára kẹta yìí sába maa n kan àwọn ẹgbẹ̀lẹ́gbẹ̀ ènìyàn, ó sì le to ọ̀pọ̀lọpọ̀ ọdún ko tó pari. Ìwé ìròyìn New York Times kede sita pé, àwọn tó fi ara wọ́n sílẹ̀ fún abẹ́ ìdánwo náà ni wọ́n ti ni àrùn transverse myelitis. Èyí ni ààrùn tó maa n dàmú ọ̀pá ẹ̀yin, ó sì tún le yí sí ààrun míràn tó lágbára. Ẹ̀wẹ́, wọ́n kò ti mọ nǹkan to n fa àisàn náà, àwọn olùwádìí aladani naa ti lọ wá ẹ̀dà ọ̀rọ̀ tó ba jẹ́ pé ó jọ mọ́ abẹ́rẹ́ àjẹsára ọ̀hun Bákan ní ààrẹ ilẹ̀ Amerika Donald Trump ti ni, òun fẹ́ kí àbẹ́rẹ́ àjẹsára náà de sí ilẹ̀ Amẹrika kò tó dí ọjọ́ kẹta osù kọkanlá ọdún 2020. Eyi sí ti kó ìpayà bá ọ̀pọ̀ àwọn ọmọ ilẹ̀ Amẹrika pé, ọ̀rọ̀ òṣèlú fẹ́ bórí ilera àwọn ènìyàn, pàápàá jùlọ lórí ọ̀rọ̀ abẹ́rẹ́ àjẹsára náà. Ní ojọ́ Iṣẹgun, ìgbìmọ̀ ẹlẹ́ni mẹ́sàn tó n ṣeto àbẹ́rẹ̀ àjẹsára náà ń fi ọkàn ara ìlú balẹ̀ pé, ìlànà iṣẹ̀ ìṣègùn àti sáyẹnsì kò ni mẹ́hẹ, bí àwọn ṣe ń wá abẹ́rẹ́ ajẹsára fún Covid-19.	https://www.bbc.com/yoruba/agbaye-54084305
politics	Is Tinubu leaving APC?: Irọ́ ni pé Bola Tinubu fẹ́ kúrò ní ẹgbẹ́ òṣèlú APC- Agbẹnusọ Aṣíwájú	Leyin ipade ti awọn eekan ẹgbẹ All Progressives Party pe nilẹ Yoruba ni iroyin kan jade pe o ṣeeṣe ki Oloye Bola Tinubu paarọ ẹgbẹ oṣelu rẹ. Alagba Bisi Akande to dari ipade yii ni ilu Eko si ti ni ẹnu awọn ko lori pe ki ẹkun Iwọ oorun Guusu ilẹ Naijiria fa oludije ipo aarẹ silẹ. Ko sọ pato ẹni ti oludije yi yoo jẹ ṣugbọn wọn ni awọn yoo ṣi maa ṣe ipade loore koore.Fayemi ní òun ṣetán láti gbéná wojú àwọn alágbára tí kò jẹ́ kí Nàìjíríà tẹ̀síwájú Bakan naa lo ni ki awọn oludije yooku pada wa to lẹyin ẹnikẹni to ba jawe olubori nidi idibo abẹle APC.Bí Jibrin ṣe kúrò ní ẹgbẹ̀ òṣèlú APC kò níi ṣe pẹ̀lú Bola Tinubu- Agbẹnusọ ìpolongo Lori ọrọ ki awọn oludije maa ta abuku ara wọn, ipade naa sọ pe eyi ko bojumu ni paapa pe ọmọluabi lo yẹ ki awọn oludije ati alatilẹyin wọn jẹ.Ògo Naijiria yóò padà wá tí mo bá di Ààrẹ - Pasitọ Tunde Bakare Se lootọ ni Bola Tinubu n fi ẹgbẹ APC sile? Opo lo n sọrọ lori ayelujara pe lẹyin ti apero ti wọin ṣe ni ilu Eko ti faaye gba ẹnikẹni lati dije ni Tinubu ti n tun ero rẹ pa. Sugbon ọkan lara awọn alatileyin Senatọ naa to n dije dupo labẹ asia ẹgbẹ APC ti sọrọsoke pe irọ to jina si ootọ ni. Asiwaju sọ pe ẹru kò ba odo Bola Tinubu rara ninu ẹgbẹ APC Bakan naa ni Honorebu Ayo Oyalowo, ọkan pataki ninu eekan ẹgbẹ APC to tun jẹ oludije ni Ogbomoso ti ni ọrọ ko ri bẹẹ. Oyalowo sọ eyi ninu ifọrọwanilẹnuwo pẹlu ile iṣẹ iroyin amohunmaworan Arise. O ni pe Asiwaju lo ni iye nọmba akopa dẹligéèti to pọ julọ titi di oni yii. Ati pe awọn akopa naa si ti fi Baba Bordellion lọkan balẹ pe didun ni ọsan yoo so fun un ti asiko idibo lati ayn oludije ba ti ya ni Abuja.	https://www.bbc.com/yoruba/afrika-61370612
health	Lassa Fever: Wo iye ibùdó ìtójú ibà Lassa tó wà ní Nàìjíríà	Ajọ to n gbogun ti ajakalẹ arun lorilẹede Naijiria, NCDC ti sọ wi pe ile iwosan mẹtadinlogun lo wa fun itọju aisan naa. Ajọ NCDC sọ eyi latari bi iye awọn eniyan to ti ku nipa aisan iba orẹrẹ Lassa Fever ṣe n pọ si i kaakiri awọn ipinlẹ ni Naijiria. NCDC lasiko ti wọn n ṣe ipade pẹlu awọn onimọ nipa aisan Lassa n woye boya ki wọn kede eto pajawiri nitori aisan Lassa naa. Lọwọlọwọ ile iwosan mọkanlelogun lo wa kaakiri ipinlẹ mẹtadinlogun lorilẹede Naijiria lo ni awọn iwosan ti wọn nilo lati ṣe itọju ati ayẹwo fun ẹni ti o ba ni aisan naa. Yatọ si awọn ile iṣẹ iwosan yii, awọn ibudo ti wọn ti n ṣe ayẹwo ẹjẹ lati mọ boya eniyan ni aisan naa wa ni ipinlẹ marunlorilẹede Naijiria, awọn si ni: Ajọ eleto ilera NCDC sọ wi pe awọn gbọngan ayẹwo naa ṣe pataki lati le tete mọ boya eniyan ni aisan iba Lassa. Wọn ni ireti pe eto ilera yoo le tete wa fun awọn ti wọn ba ni aisan naa ki o ma baa jọ si iku ọpọlọpọ eniyan. Ile iṣẹ to n gbogun ti ajakalẹ arun ni awọn n ṣe igbelẹyin fun awọn ipinlẹ to ni ile iwosan ati awọn ile iwe giga ti wọn ti n kọṣẹ imọ eto iwosan ni orilẹede Naijiria lọna ati pese iwosan to peye lati koju aisan iba Lassa naa. Bakan naa ni wọn fikun un pe awọn n ṣe eto idamọran fun awọn eniyan ati eto pajawiri lati le koju ajakalẹ arun naa. Aisan Lassa n damu ọpọlọpọ orilẹede ni iha iwọ oorun Afrika, ti o si n peleke sii ni Osu Kọkanla si Osu Karun un to jẹ igba ẹrun ni Naijiria.	https://www.bbc.com/yoruba/media-51239555
politics	Tinubu kò bẹ̀rù àti forígbárí pẹ̀lú ẹnikẹ́ni – Femi Fani-Kayode	Oludije fun ipo aarẹ lẹgbẹ oṣelu APC lorilẹede Naijiria, Bọla Ahmed Tinubu kii bẹru ati forigbari pẹlu ẹnikẹni ninu tabi oludije ipo aarẹ lẹgbẹ oṣelu yooku eto ifọrọwerọ itagbangba. Minisita fun irinajo ofurufu lorilẹede Naijiria nigbakan ri, Fẹmi Fani-Kayọde lo sọ ọrọ yii. Amofin Fani-Kayọde sọ ọrọ yii ninu ifọrọwerọ kan to ṣe pẹlu BBC nibi to ti dahun awọn ibeere nipa eto idibo ọdun 2023 ati bi o ṣe kan awọn oludije lẹgbẹ oṣelu APC. Lori ọrọ ifọrọwerọ ita gbangba ti awọn eeyan n kun kaakiri bayi pe o dabi ẹni pe oludije ẹgbẹ oṣelu naa n fi ọgbọn sa fun, Fani Kayọde ni ọrọ ko ri bẹẹ rara. “Ọwọ oludije lọrọ yii wa o, o si tun da lori bi ilana irin ati eto rẹ ba ṣe jẹ. ọpọlọpọ eto lo wa niwaju rẹ. Tinubu ti ṣe ọpọlọpọ eto ipolongo, ipade ijiroro ilu si ilu, o si ti ba awọn eeyan sọrọ lojukoju nibi to ti dahun ibeere lawọn eto naa ju apapọ gbogbo awọn oludije lapapọ.” O fi kun pe Tinubu lẹtọ lati yan ibi ti o ba fẹ lọ tabi ti ko ni lọ. “ Ko ni lọ si ibi ti o ba mọ pe awọn eeyan yoo ti lẹdi apo pọ ṣe oun ni ijamba, ṣugbọn yoo wa awọn ibi ti yoo ti lee ba araalu sọrọ.. ohun ti o n ṣe niyi, ti yoo si tun tẹsiwaju lati maa ṣe. “Boya ti wọn ba pe e si ibi awọn ifọrọwerọ ita gbangba wọnyii ni ọna to ba mu laakaye yoo lee wo o  ṣe nitori ohun gangan lo ni ẹtọ ati yan an tabi ko maa yan. “Ṣugbọn ẹ jẹ ki n sọ nnkankan fun yin, ko si ẹni ti ko le ba figagbaga lori ifọrọwerọ ninu gbogbo wọn, bo jẹ ẹni kan si ẹnikan, iyẹn da mi loju daadaa. Ki wọn bii lere na, ka wa rii.” Fani-Kayọde tun sọrọ lori fidio kan to n ja ranyinranyin lori ayelujara nibi ti Tinubu ti n tọka si oludije fun ẹgbẹ oṣelu Labour Party, Peter Obi pe “arinfin nla ni ki wọn maa darukọ rẹ” “Ohun to wu u lati sọ ni. Pupọ awọn nnkan ti Obi funrarẹ ti sọ nipa oludije wa gan to mu ki eeyan pinnu pe ki ni yoo mu migboriyin fun orukọ ẹni bẹẹ bi wọn ba darukọ rẹ layika mii.” Fani-Kayọde to ti figba kan jẹ ọmọ ẹgbẹ oṣelu PDP tun mẹnu le ọrọ lori ipenija to n koju ẹgbẹ oṣelu alatako APC nibi ti awọn gomina marun un ti ya pa labẹ idari Nyesom Wike, gomina ipinlẹ Rivers. “Lakọkọ naa mo kan sara si wọn fun igboya wọn. Wọn n pe ara wọn ni integrity group bayii, bẹẹni ẹnikẹni to ba lorukọ rere kaabọ si aarin wa “Mo lero pe wọn ni igboya lati wa darapọ ṣe atilẹyin fun Tinubu nitori pe wọn ko ni ọna miran bayii. “Mo maa rọ Wike lati tẹsiwaju ohun to n ṣe ki o si duro lori ipiinu rẹ. Ki i ṣe iwa to tọ ni wọn hu si wọn ni aarin ẹgbẹ oṣelu wọn, ohun to si tọ ni wọn n ṣe.”  Lori ẹsun gbigbe ogun oloro ti wọn fi n kan oludije fun ipo aarẹ lẹgbẹ oṣelu to n ṣejọba bayii, agbẹnusọ fun ikọ ipolongo Tinubu/Shettima naa sọ pe “Ko tilẹ kan wa nitori pe irọ lasan ni.” Fẹmi  Fani-Kayọde ṣalaye pe “bi awọn eeyan ba fẹ joko  lati gba irọ gbọ, ko wa kan awa lati wa joko lọsan ati loru maa pọn iru irọ bẹẹ lewe. “Ẹsun ti wọn ti gbe kalẹ lati bii ọgbọn ọdun sẹyin, ohun ti ijọba Amẹrika funrarẹ nipasẹ awọn oṣiṣẹ wọn lorilẹede Naijiria ti wa sọ pe ko si igba kankan ti wọn da a lẹjọ lori rẹ, ti wọn tun fi da miliọnu kan dọla pada fun ẹni ti wọn n sọ pe o jẹ agboogun oloro. Eyi ko mu ọpọlọ dani rara.”	https://www.bbc.com/yoruba/articles/cj59y3l1n67o
sports	Nigeria vs Sudan: Super Eagles ń lépa àti gbo ewúro sójú Sudan fún ìpele tó kàn ní AFCON 2021	"Ikọ agbabọọlu Super Eagles Naijiria ko ṣere rara ninu ifẹsẹwọnsẹ wọn pẹlu orilẹ-ede Sudan to waye ni papa iṣire Stade Roumdé Adijia to wa nilu Garoua lorilẹede Cameroun. Wọn ko ti i lo to iṣẹju mẹwaa lori papa, ti Samuel Chukwueze  fi kọkọ gba bọọlu kan sinu awọn Sudan. Ka to o tun ṣẹju pẹ́, bọọlu miran lati ọdọ Awoniyi tun ti yí sinu ile Sudan, eyi to mu ki ifẹsẹwọnsẹ naa jẹ ami ayo meji si odo ni abala akọkọ. A fi bi ẹni pe orilẹ-ede Sudan sin wọn wa sori papa ni ọrọ ri nigba ti abala keji idije naa tun bẹrẹ. Laarin iṣẹju kan ti wọn wọ ori papa ni ọmọ orilẹ-ede Naijiria, Moses Simon tun ju goolu kan sinu awọn Sudan. Eyi to mu ki o di ami ayo mẹta si odo. Awọn agbabọọlu Naijiria ti kọkọ lu ikọ Pharaohs ti orilẹede Egypt lọjọ Iṣẹgun to kọja. Orilẹede Sudan jẹ ọkan lara awọn ikọ agbabọọlu to ti pẹ julọ ni ilẹ Afirika. Sudan jẹ ọkan lara awọn orilẹede mẹta to kopa ni idije ife ẹyẹ bọọlu afẹsẹgba ilẹ adulawọ akọkọ, pẹlu Egypt ati Ethipia lọdun 1957. Ọdun 1970 ni Sudan gba ife ẹyẹ naa nigba to gbalejo idije ọhun. Orilẹede Naijiria lo n le tente loke ipin D pẹlu ami mẹta lẹyin ti Sudan ati Guinea Bissau  ta ọmi olodo  ti wọn si ni ami kọọkan. Bi Sudan ba lee bori ifẹsẹwọnsẹ naa, yoo mu wọn duro digbi lati kogoja fun ipele to kan. Amọṣa bi o ba jẹ Super Eagles Naijiria lo ba bori, ipele ẹlẹni mẹrindinlogun to kan di dandan fun wọn niyẹn. Awọn odu ẹlẹsẹ ayo ti aye yoo maa fẹ ri lasiko ifẹsẹwọnsẹnaa Kelechi Iheanacho ati Moses Simon- Nigeria Bi o tilẹ jẹ pe Iheanacho lo gba goolu wọle si awọn orilẹede Egypt ninu ifẹsẹwọnsẹ wọn akọkọ to si gba ami ẹyẹ agbabọlu to pegede julọ ninu ifẹsẹwọnsẹ naa, MVP, amọṣa Moses Simon lo mu ọpọ awọn oluworan bọọlu lọkan ju pẹlu ipa ribiribi to ko ni ifẹsẹwọnsẹ naa. Kí ni Saheed Balogun àti Shina Peters wá lọ sí ilé Ààrẹ Buhari l'Àbuja Ìdá àádọ́rùn ún àwọn tó ṣe ìdánwò ọlọ́pàá ló fìdí rẹmi - Àjọ ọlọ́pàá A ò jẹ́ Ọba mọ́ o! A ṣetán láti padà sí ipò Olóyè tí a wà tẹ́lẹ̀ lórí ọ̀rọ̀ Olubadan - Lekan Balogun Abu Ashren ni goli amule fun orilẹede Sudan, O si mu pẹnariti kan ninu ifẹsẹwọnsẹ wọn pẹlu Guinea-Bissau nibi to ti gba ami ẹyẹ agbabọlu to pegede julọ ninu ifẹsẹwọnsẹ naa, MVP. Oju rẹ lọpọ yoo tun maa wo lasiko ifẹsẹwọnsẹ wọn. Yasin Hamed naa wa lara awọn agbabọọlu Sudan to n gba bọọlu jẹun nilẹ Yuroopu. Atamatase ti wọn yoo si maa wo oju rẹ niyi. Akọnimọọgba orilẹede Naijiria, Augustine Eguavoen ni oun ko ro pe ifẹsẹwọnsẹ naa yoo rọrun bi awọn eeyan kan ṣe n ro. ""Gbogbo wa la mọ pataki bibori ifẹsẹwọnsẹ to kan yii. A mọ pe ko ni rọgbọ rara, mo si lero pe bi a ba tete yi ero yii pada ni yoo dara fun gbogbo wa. Gẹgẹ bi ana, orilẹede Cameroun yege, wọn bori lati wọ ipele oloju mẹrindinlogun. ""Awa naa yoo gbiyanju lati ṣe bẹẹ pẹlu. Ko lee rọrun gẹgẹ bi mo ṣe sọ, ṣugbọn afojusun wa niyi."" Amọṣa ni tirẹ, akọnimọọgba orilẹede Sudan Burhan Tia ṣalaye pe awọn mọ pe Naijiria kii ṣe ẹran rirọ, ṣugbọn awọn ko ni fi eyi ṣe o, awọn yoo ṣe ẹtọ gbogbo to ba yẹ gẹgẹ bi ikọ to fẹ gbẹyẹ mọ Naijiria lọwọ. ""Lootọ ni pe a ṣe awọn aṣiṣe kan ninu ifẹsẹwọnsẹ wa pẹlu Guinea-Bissau, ṣugbọn a lee ṣe ohun gbogbo to ba tọ. ""A mọ pe ikọ to gbayi ni Naijiria, wọn ma maa lepa lati bori ni. Ikọ nla ni ṣugbọn olukuluku lo ni agbara rẹ."""	https://www.bbc.com/yoruba/afrika-60006855
politics	APC Presidential Candidate 2023: Oluwo ní kò sí ìṣọ̀kan láàrín àwọn ọmọ Yorùbá tó ń díje ní APC	Oluwo ti ilu Iwo, Ọba Abdulrosheed Adewale Akanbi ti fi idunnu rẹ han si bi iyapa ṣe wa laarin awọn agba oṣelu ti wọn jẹ ọmọ Yoruba lorilẹede Naijiria. Ọba Akanbi fi ero rẹ han ninu atẹjade to fi lede ṣaaju idibo abẹle sipo aarẹ ni ẹgbẹ oṣelu APC  ṣaaju idibo gbogboogbo ti ọdun 2023. Oluwo ni iyalẹnu gba lo jẹ fun oun bi iyapa ṣe wa laarin awọn ọmọ Yoruba ni ẹgbẹ oṣelu APC to n ṣejọba orilẹede Naijiria ati ẹgbẹ oṣelu  PDP. O ni eleyii ṣafihan aisi iṣọkan laarin awọn agbaagba ilẹ Yoruba naa. Oluwo wa rọ aṣiwaju Bola Tinubu lati pawọpọ pẹlu awọn akẹgbẹ rẹ ni ẹgbẹ oṣelu ki ilọsiwaju le de ba ilẹ Yoruba. ''Ifọwọsowọpọ laarin awọn Yoruba ni ẹgbẹ oṣelu APC ni Yoruba fi le ri ọwọ mu nitori naa ki wọn ma fi ti imọtaraẹni ṣe oṣelu lasiko yii.'' ''Asiko yii jẹ asiko to lamilaaka ni itan oṣelu orilẹede Naijiria paapaa ni ilẹ Yoruba, nitori naa ki gbogbo wọn jọ ṣiṣẹ pọ fun itẹsiwaju ilẹ wa'' ''Gẹgẹ bi baba ni ilẹ Yoruba, awọn iṣẹlẹ yii n kọ mi lominu nitori naa ki awọn agbaagba ni awujọ dide ki wọn dasi ọrọ to wa nilẹ yii.'' ''Mo bẹbẹ lọwọ aṣiwaju lati ko ipa baba lasiko yii bi o ti ma n se ni atẹyinwa, ki ọna abayọ le wa fun ilẹ Yoruba ni apapọ.'' ''A ko gbọdọ tun padanu tabi ṣe aṣemaṣe kankan lasiko yii, asiko iṣerere wa ni eleyii.'' Oluwo ti ilu Iwo, Ọba Abdurọsheed wa pe fun ipade oṣelu ni ilẹ Yoruba gẹgẹ bi ọna abayọ si gbogbo aigbọraẹniye to wa nilẹ. Bakan naa lo rọ awọn agbaagba lati parapọ yan ẹnikan ṣoṣo ti yoo dije dupo lati ilẹ Yoruba ni ẹgbẹ oṣelu APC. Oluwo ni oun lero wi pe asiko ko i tii lọju lati ṣe atunṣe ki ohun gbogbo le lọ ni irọwọrọsẹ. Oba ilu Iwo naa parọwa si gbogbo awọn eekan ni ilẹ Yoruba lati da si ọrọ yii ki wọn ba le tun ile ara wọn to ki ọla ma ba pẹju fun ilẹ Yoruba	https://www.bbc.com/yoruba/afrika-61638869
entertainment	Ibrahim Chatta: Èmi ò gbìmọ̀ràn láti gbẹ̀mí ara mi o, ohun tó ṣẹ̀lẹ̀ ni pé - Ibrahim Chatta	"Gbajumọ oṣere tiata, Ibrahim Chatta ti sọ pe ko si iku loju oun bẹẹ loun o si gbimọran ati gba ẹmi ara oun. O ni awọn idojukọ ti oun ba pade lẹnu lọwọlọwọ yii lo jẹ ki oun fi kigbe sori ayelujara pe inu iporuru ọkan loun wa. Ni ọjọ Abamẹta ni eekan oṣere tiata naa fi atẹjade kan si oju opo Instagram rẹ pe nnkan o ri bi oun ṣe fẹ ko ri lwọ yii afi ki Eduwa o ṣaanu oun. ""Olọrun jọwọ. Mo ti n gbe ninu iporuru kan tipẹ bayii, ti mo si n ṣe bii ẹni pe gbogbo nnkan lo danmọran fun mi. Ni bayii, inu iporuru ọkan ni mo wa. Oluwa, jọwọ gba mi."" Eyi mu ọpọlọpọ awọn ololufẹ rẹ lati kigbe sita beere pe ki gan lo n ṣẹlẹ? Ọgọrọ atẹjiṣẹ lo wọ tẹle atẹjade ori Instagram yii lẹyin ti gbogbo wọn si n kii pe ko rọra ṣe ko si mọkan. Lara awọn to fi atẹjade ranṣẹ sii ni a ti ri awọn oṣere akẹgbẹ rẹ bii Wumi Toriola, Kẹmi Afọlabi Adeṣipẹ, Yewande Adekọya Abiọdun, Itẹlẹdicon, Ayọ Ọlaiya, Bimbọ Akinsanya, Oyin Elebuibon, Woli Arole ati bẹẹ bẹẹ lọ. Amọ, lẹyin bii wakati mejidinlaadọta ni eekan oṣere naa tun b sori oju opo Instagram rẹ lati dupẹ fun ifẹ ti awọn eeyan kaakiri agbaye fi han an lori iṣẹlẹ naa. O ni inu oun dun pupọ bi awọn eeyan ṣe kan si oun gẹgẹ bi mọ iya wọn lasiko iporuru ọkan ti oun ni naa. O fi kun un pe oun ti n bọ kuro lọwọ iporuru ọkan ati ibanujẹ naa O ni ọjọ buruku ni oru ọjọ Satide ọjọ kejidinlogun oṣu kejila dun 2021 si ọjọ Aiku ọjọ kọkandinlogun oṣu kejila. Ati pe saa kan ni ninu aye oun ti oun si mọ pe yoo kọja lọ gẹgẹ bi ọpọ awọn to kan si oun ṣe gba oun ni amọran. Ibrahim Chatta ni ibi ti ohun to ṣẹlẹ naa ka oun laya de, koda ọkan lara awọn ẹṣin funfun ti oun fẹran ni ọgba oun tilẹ tun jalaisi ni ọjọ Aiku ti oun ko si tilẹ mọọ lara. Lasiko ti iṣẹlẹ naa ṣẹlẹ, awọn kan n woye pe boya ṣe ni gbajumọ oṣere naa fẹ fi da bi awọn eeyan ṣe nifẹ rẹ si wo ni tabi boya oun pẹlu fẹ di ẹni taye yoo maa sọ tabi jẹ ọrọ rẹ lẹnu fun awọn asiko kan. Ṣe ọpọ iṣẹlẹ lagbo amuludun lẹnu lọwọlọwọ yii lawọn eeyan n fi ero gbe pe awọn ilumọọka kan mọọmọ n ṣe awọn nnkankan lati jẹ ki awọn naa di ọmọ ti wọn n sọ nigboro. Amọṣa, Ibrahim Chatta ti ni ko si ohun to jọọ ati pe ibanujẹ to gba oun mu naa kii ṣe ṣereṣere rara nitori pe ibi to ka oun laya de, ohun ko tilẹ roju raye awọn oun to ṣe pataki ninu igbesi aye oun. Ọpọ lo n woye pe pẹlu ọrọ ti agba oṣere naa sọ sita yii, o ṣeeṣe o ko fẹ ṣe ara rẹ leṣe tabi gba ẹmi ara rẹ gẹgẹ bi awọn eeyan kan ti wọn pariwo iporuru ati ibanujẹ kan sita maa n ṣe. Amọ, Ibrahim Chatta ti ṣalaye pe oun ko figba kankan gbaa lero lati gbẹmi ara oun rara ati rara ni. ""Gbigbẹmi ara mi ko tilẹ si nibẹ rara. Ti mo ni ẹyin ololufẹ mi lẹgbẹ mi."" O ni nnkan to ṣe oun n dun oun lọpọ ṣugbọn oun ko gbero ati gbẹmi ara oun."	https://www.bbc.com/yoruba/afrika-59725137
politics	Wakili Arrest: Iléeṣẹ́ ọlọ́pàá ti tú àwọn ọmọ ẹgbẹ́ OPC tó mú Wakili sílẹ̀	"Awọn ọmọ ẹgbẹ OPC mẹta ti ileeṣẹ ọlọpaa ti mọle lori ẹsun wi pe wọn mu Wakili ti gba itusilẹ kuro ni agọ ọlọpaa lẹyin ti wọn gba oniduro wọn.Wọn kuro ni atimọlẹ ọlọpaa to n bẹ ni Iyaganku nilu Ibadan ni nnkan bi i aago mẹfa irọlẹ ku ogun iṣẹju l'ọjọ Iṣẹgun. Itusilẹ naa ko se lẹyin igbesẹ ijọba ipinlẹ Ọyọ ati Aarẹ Ọna Kakanfo ilẹ Yoruba, Iba Gani Adams. Adari OPC nipinlẹ Ọyọ, Arakunrin Rotimi Oguntunde ti gbogbo eeyan mọ si ""Olumọ"", alamọran pataki si gomina ipinlẹ Ọyọ lori i aṣa ati irinajo igbafẹ, Hon. Ademola Akeem Ige ati agbẹjọro fun OPC lo tẹwọgba awọn ọmọ ẹgbẹ naa. Iroyin to n tẹ wa lọwọ sọ pe ileeṣẹ ọlọpaa ti gbe awọn ọmọ ẹgbẹ OPC ti wọn mu ogbontagi Fulani daran daradaran, Isikilu Wakili lọ si ilu Abuja. Iroyin ti a gbọ ni pe ọkan lara awọn oludamọran fun Aarẹ Muhammadu Buhari lo paṣẹ pe ki wọn gbe awọn eeyan naa wa si ilu Abuja. Awọn ọmọ ẹgbẹ OPC naa wa lara awọn ẹṣọ to ṣiṣẹ pọ mu Wakili lagbegbe Ibarapa nipinlẹ Oyo. Amọ, agbẹnusọ fun ileeṣẹ ọlọpaa nipinlẹ Oyo, Olugbenga Fadeyi sọ fun BBC Yoruba pe awọn ọmọ ẹgbẹ OPC naa si wa ni ẹka awọn ọtẹlẹmuyẹ ni Iyaganku niluu Ibadan. Ẹsun ifipabanilopọ, ijinigbe ati ipaniyan ni wọn awọn eeyan Ibarapa fi kan Wakili ki ọwọ OPC to tẹ ẹ. Ẹwẹ, Aarẹ Onakakanfo ilẹ Yoruba, Iba Gani Adams bu ẹnu atẹ lu bi ileeṣẹ ọlọpaa ṣe ju awọn ọmọ ẹgbẹ OPC to wa labẹ rẹ si atimọle. O ni iranwọ lasan ni awọn OPC ṣe fun ileeṣẹ ọlọpaa lori ati wa ojutu si eto abo to mẹhẹ kaakiri ipinlẹ Oyo. Gani Adams ṣalaye ọdaran pọnbele ni Wakili, o ni o kan n dibọn lasan ni fawọn ọlọpaa."	https://www.bbc.com/yoruba/afrika-56336076
politics	Supreme court judgement on Ondo election: Ilé ẹjọ́ tó ga jùlọ ní Nàìjíríà dá Akeredolu láre lórí ìdìbò gómìnà ìpínlẹ̀ Ondo	Ile ẹjọ to ga julọ lorilẹede Naijiria ti gbe are fun gomina Rotimi Akeredolu gẹgẹ bi ẹni ti ilu dibo yan si ipo gomina Ondo. Lẹyin ti idajọ igbimọ to gbọ ẹhonu esi idibo ipinlẹ Ondo to waye loṣu kẹwaa ọdun 2020, ati ile ẹjọ kotẹmilọrun ti kọkọ gbe are fun Akeredolu gẹgẹ bi olubori idibo naa ni Eyitayọ Jẹgẹdẹ to jẹ oludije fun ẹgbẹ oṣelu PDP ninu idibo sipo gomina ipinlẹ naa gbe ẹjọ kotẹmilọrun lọ siwaju ile ẹjọ to ga julọ ni Naijiria. Ninu adajọ meje to joko gbọ ẹjọ naa mẹrin ninu wọn lo wọgile ẹjọ kotẹmilọrun ti Jẹgẹdẹ pe nitoripe ko fa gomina ipinlẹ Yobe Mai Mala Buni gẹgẹ bi ara awọn to n pe lẹjọ naa. Adajọ mẹta yooku ninu eyi ti Onidajọ Mary Peter Odili, Ejembi Eko ati Tijjani Abubakar wa gbe idajọ kalẹ pe Buni ko lẹtọ lati duro gẹgẹ bi adele alaga ẹgbẹ oṣelu APC. Bakan naa ni wọn tun sọ pe gomina ipinlẹ Yobe naa tapa si abala kẹtalelọgọsan iwe ofin orilẹede Naijiria tọdun 1999. Bakan naa ni mẹrin ninu awọn adajọ meje to gbọ ẹjọ naa tun fọwọ si idajọ igbimọ to gbọ ẹhonu esi idibo ipinlẹ Ondo to waye loṣu kẹwaa ọdun 2020, ati ile ẹjọ kotẹmilọrun lori ẹjọ naa pe ko lẹsẹ nlẹ.	https://www.bbc.com/yoruba/afrika-58000844
entertainment	Mo gbíyànjú títí kí ọmọ mi jáwọ́ nínú òògùn olóró àti ọtí kó tó kú àmọ́ ... - Ebenezer Obey	"""Nkan to ṣẹlẹ si ọmọ oun yii, lo mu ki n pinnu lati da ajọ kan silẹ, ti yoo ma ṣe iranlọwọ fun awọn obi to ba ni iru ọmọ to n mu oogun oloro ati ọti"". Agba akọrin Juju, Oloye Ebenezer Obey-Fabiyi, ti fesi lori iku ọkan lara awọn ọmọ rẹ, Olayinka Olalekan, to jade laye ni ọjọ Ẹti, ọjọ kọkanlelọgbọn, oṣu Keje, ọdun 2022, ni ẹni ọdun mejidinlaadọta. Wọn si ti sin oku rẹ ni ọjọ keji, ọjọ Satide Ọgbọnjọ, oṣu Keje, ọdun 2021. Ninu atẹjade to fi sita fun awọn akọroyin ni ọjọ Iṣẹgun, Oloye Obey-Fabiyi sọ pe oṣu mẹfa sẹyin ni awọn dokita ti sọ fun oun pe Olayinka ko ni to oṣu mẹfa ti yoo lo laye mọ. “Iroyin ibanujẹ gbaa ni, ti baba ko gbọdọ gbọ nipa ọmọ rẹ.” Obey to dupẹ lọwọ awọn eeyan nile ati nilẹ okeere, to n baa kẹdun iku ọmọ rẹ ọhun, sọ pe ọmọ naa ku latari ipa ilokulo oogun oloro ati ọti. O ṣalaye pe gbogbo igbiyanju oun lati mu ki ọmọ naa dẹkun ‘ṣugbọn’ aye rẹ, lo ja si ofo. O ni nkan to ṣẹlẹ si ọmọ oun yii, lo mu ki oun pinnu lati da ajọ kan silẹ, ti yoo ma ṣe iranlọwọ fun awọn obi to ba ni iru ọmọ bẹẹ. “Nigba ti awọn dokita sọ asiko ti Yinka yoo ku fun mi, mo ba Ẹmi Mimọ sọrọ, lati kọ mi ni nkan ti ma a ṣe lori ọrọ rẹ. Ṣugbọn idahun to fun mi ni pe ki n da ileeṣẹ iranṣẹ silẹ fun ipolongo tako ọti amupara ati ilokulo oogun oloro.” Oloye obey sọ pe ileeṣẹ iranṣẹ naa, ""Freedom from Alcohonism and Drug Addiction Ministry"", yoo jẹ akitiyan oun lati gbogun ti ọti amuju, ati lilo oogun oloro, paapaa laarin awọn ọdọ ni Naijiria ati awọn to wa nilẹ okeere. O ni lootọ ni oun mọ riri ibanikẹdun awọn eeyan, ṣugbọn oun fẹ ki wọn o sọ awọn ibanikẹdun ti wọn ba tun fẹ ṣe, di adura ati atilẹyin fun iṣẹ iranṣẹ tuntun naa, fun idande awọn  to wa ninu ewu amuju ọti ati oogun oloro lilo. Yatọ si eyi, o ni iṣẹ iranṣẹ FADAM, yoo tun ma  a ṣe iranlọwọ fun awọn obi ati ẹbi awọn ọmọ tabi ọdọ ti oogun oloro ati ọti ti sọ di idakuda, ki wọn o le di eeyan gidi ni awujọ."	https://www.bbc.com/yoruba/articles/crgezez5klyo
politics	Peter Obi kò lè rí tó alátìlẹyìn igba ni ìpínlẹ̀ Kaduna- El-Rufai	"Gomina Ipinle Kaduna, Nasir El-Rufai tí fọwọgbaya pe olujide sipo aarẹ labẹ asia ẹgbẹ oselu Labour Party, Peter Obi ko ri to alatilẹyin ìgba tí yo darapọ mọ wọn saaju iwọde to fẹ waye ni Ipinlẹ Kaduna. El-Rufai sọ eleyi lori opo ayelujara Twitter, nigba ti o fesi sì ikede kan tí ọkan lara awọn alatilẹyin Peter Obi gbe sì orí ayalujara ""Kaduna Two Million March for Peter Obi"". Gomina ni iwọde naa ko le fẹsẹ mulẹ ni Ipinlẹ Kaduna A ya fi ti ẹgbẹ oselu Labour Party ba lọ fi owo ko awọn eeyan wọle lati ipinlẹ miiran. ""Ẹrin yín pami, mo fi Ọlọrun bura. ""Boya ẹ fẹ ko awọn eeyan ti wọn ki n sì sọọbu wọn lọjọ Aje wọle sì ipinle Kaduna. ""Ní ipinlẹ Kaduna, pelu awọn eeyan ti ẹ ba ko wọle mujumọ, mi ko ro pe ẹ le ri to eeyan igba fún ìwọde yín."" Siwaju eto ìdibo lọdun 2023, Peter Obi, olujide sipo aarẹ Orilẹede Naijiria labẹ asia ẹgbẹ oselu Labour Party bẹrẹ ìwọde naa, ti o si ti waye ni awọn ipinlẹ kan lorilẹede tí ọpọlọpọ eeyan sì darapọ mọ wọn."	https://www.bbc.com/yoruba/articles/crgkpwrpkgeo
politics	Òní ni àyájó ojó ìsèjoba tiwantiwa ní Naijiria	Ni orilẹede Naijiria, Ọjọ Kejila, Oṣu Kẹfa ni ọdọọdun ni wọn maa n ṣe Ayajọ ọjọ ominira ni Naijiria. Eyi yipada kuro ni Ọjọ Kọkandinlọgbọn, Oṣu Karun un, ọdọọdun lẹyin aṣẹ Aarẹ Muhammadu Buhari ni ọdun to kọja. Ni ọdun yii, Ayajọ ọjọ ominira naa n waye lasiko ti awọn ẹgbẹ oṣelu ni Naijria n mu idibo abẹle wa sopin ṣaaju idibo gbogboogbo ti ọdun to n bọ. Ọjọgbọn Abubakar Mu'azu to jẹ onimọ nipa eto iroyin ni fasiti Maiduguri to ba BBC Hausa sọrọ ni ọjọ naa ṣe pataki ninu itan Naijiria nitori o tọkasi iya ti awọn eniyan jẹ lati gba ominira lọwọ iṣejọba lọwọ awọn ologun. O ni ọjọ naa n jẹ ki awọn ọmọ Naijiria mọ bi wọn ṣe ja fitafita, ti awọn kan si lọ si ẹwọn lati le gba iṣejọba tiwantiwa pada. Ọjọgbọn naa ni awọn miran tilẹ ṣakuro ni Naijiria lasiko ija fun iṣejọba tiwantiwa. ‘’Bio tilẹ jẹ pe wọn n ṣe ayajọ ọjọ naa, inu awọn eniyan ko dun nitori wọn ro pe ijọba tiwantiwa yoo mu igbayegbadun, alaafia ati idagbasoke ba orilẹede Naijiri. Amọ nkan ko fi ara rọ, ti awọn miran tilẹ n sọ pe kini anfaani iṣejọba tiwantiwa lai si alaafia ni ilu.  Ayajọ ọjọ naa jẹ manigbagbe ti awọn ọmọ Naijiria dibo ni ọdun 1993 lati yan aarẹ tuntun, amọ ajọ eleto idibo ko kede ẹni to jawe olubori. Amọ gbogbo eniyan lo n tọka sipe oludije lẹgbẹ oṣelu SDP, Moshood Kashimawo Olawale Abiola lo jawe olubori, ti ẹni ti wọn jọ figagbaga Bashir Othman ti ẹgbẹ oṣelu NRC si fidirẹmi. Esi idibo naa ni wọn dabaru rẹ lẹyin ti ijọba Ologun labẹ Ibrahim Babangida paṣẹ ki wọn fi ọwọ osi daanu. Eyi lo da wahala silẹ ti wọn si bẹrẹ fun ijọba tiwantiwa, amọ niiṣe ni wọn bẹrẹ si ni ti wọn mọ ilẹ kaakiri to fi mọ Abiola. Ayajọ June 12 naa tunbọ fidimulẹ si gẹgẹ bi ayajọ ọjọ ominira nitori ni ọdun 1999 kan naa ni iṣejọba tiwantiwa bẹrẹ, ti wọn si ti n ṣayajọ ọjọ naa ni May 29, ki Buhari to yipada si June 12. Amọ ijọba ipinlẹ Ondo ti kede pe awọn ko ni ṣe ayajọ June 12 lọdun yii nitori ikọlu ti awọn agbesunmọmi ṣe si ṣọọṣi ni Ọjọ Pentecost, ti wọn si pa eniyan ogoji.	https://www.bbc.com/yoruba/articles/cx0pkv2gyx5o
health	Fatimah Aderounmu's muscular dystrophy: Bí Ọlọ́run ṣe gbé àdánwó yìí lé mi lọ́wọ́ rèé	"""Ìgbà tí Dókítà sọ fún mi pé ipò tí mo máa wà títí láé rèé, mò rò pé ayé ti fẹ́ parẹ́"". Arabinrin Fatimah Aderounmu to jẹ ẹni ọdun mejilelogun ni ipenija aramanda yii n ba finra to maa n mu iṣan eeyan dede rẹwẹsi ti yoo rọ jọ. Awọn oloyinbo n pe aisan naa ni ""muscular dystrophy"". ""O maa sabaa ṣakoba fun ọmọde diẹ diẹ lati ẹsẹ tabi nigba mii ko ki wọn ni gbogbo ara kija"". Ọkọ àti ìyàwó ri ọmọ ọdún kan àbọ mọlẹ láàyè lọgànjọ oru, àṣírí tú! 'Èmi ọmọ Ikorodu ọ̀ga, ọmọ aṣalẹ̀ jẹ́jẹ! Wo bí àwọn ọmọdé tó ""tuush"" yìí ṣe ń fi oríkì Yorùbá dábíra Òkùtà wọ agbe ṣíṣe, alágbe kò rí àánú gbà mọ́, ariwo sọ 'Orísúnmibáre ni àìsàn 'Polio' tó kọlù mí ní kékeré' Akeredolu, yéé rí Ààrẹ Buhari fín mọ́- BMO Lẹ́yìn ọdún méjì tí iná ìjà tí n jó láàrin wọn, Lizzy Anjorin sọ àwọn ẹ̀ṣẹ̀ tí Toyin Abraham ṣẹ̀ ẹ́ Fatimah ni o maa n mu ara eeyan kaarẹ fun ọpọlọpọ ọjọ, to ba ya yoo pada yi si arun rọpa rọsẹ titi ayeraye. Titi di oni, awọn onimọ iṣegun oyinbo ko tii ri oogun kankan gbe jade lati koju aisan naa. Fatimah sọ fun BBC Yoruba pe lati igba ti oun ti wa lọmọ ọdun mọkanla ni Dokita ti kede fun oun pe o ni aisan yii latigba naa lo si ti wa lori aga oni kẹkẹ arọ ti ko si lee gbe ara rẹ. Nibayii, fatimah ti na 'gbara o ti na 'gboro ninu irir rẹ to si ti da ẹgbẹ kan silẹ lati maa da awọn eeyan lẹkọọ nipa ohun to n jẹ muscular dystrophy to si fi n kowo jọ fun iranwọ awọn to wa ninu iru ipo tirẹ. Ẹ wo àwọ́n lọ́balọ́ba tó ti ṣàtìlẹ́yìn jíjá fún Oduduwa Nation ní ilẹ̀ Yorùbá Njẹ́ o mọ̀ pé iléèṣẹ́ kan ní UK ti ra orúkọ́ ẹ̀yà Yorùbá tí ẹlòmìí kó fi ní le lò ó? Ó ní ìdí tí àwọn òyìnbó tó “Amalgamate” wa ṣe ní ká wà papọ, ẹ tẹ̀ẹ́ jẹ́jẹ́ lórí ìjà fún Oduduwa Nation - Ọba Alara"	https://www.bbc.com/yoruba/afrika-57251226
entertainment	Yorùbá films: Iya Rainbow di ònílé tuntun, ilé méjì ni wọ́n fi ta á lọ́rẹ	Agba osere Yoruba, Idowu Phillips, ti ọpọ eeyan mọ si Iya Rainbow tun ti di onile tuntun.Ọsẹ to kọja ni osere naa kede loju opo Instagram rẹ pe ileesẹ kan lo fi ile fulaati meji ta oun lọ rẹ ni agbegbe Mowe, nipinlẹ Ogun.Koda, o ni wọn tun fi orukọ oun sọ opopona kan ninu esiteeti aladani naa.	https://www.bbc.com/yoruba/afrika-56378302
politics	Sheik Ahmad Gumi: Ẹ wo èsì tó fún iléeṣẹ́ ọmọogun Nàìjíríà lórí ẹ̀sùn kòbákùngbé	Gbajugbaja ẹlẹsin Musulumi ati apẹtusaawọ, Sheik Ahmad Gumi ti fesi si ọrọ ti ileeṣẹ ọmọogun Naijiria fi lede lati ki i nilọ. Sheik Ahmad Gumi lo fi lede wipe ọrọ ẹsin ati ẹlẹyamẹya ti n da rogbodiyan silẹ laarin awọn ọmọogun Naijiria. Lẹyin to sọ ọrọ naa ni Ileeṣẹ Ọmọogun Naijiria wa fun un lesi wipe ko ṣe diẹdiẹ pẹlu awọn ọrọ to n sọ laisi eri to daju. Amọ, ninu iforowanilẹnuwo ti ileeṣẹ BBC ṣe pẹlu Gumi lo ti ni awọn ileeṣẹ ọmọogun Naijiria ko gbọ ohun ye daradara ni, ati wipe oun ko sọ ọrọ odi si wọn. Wakili jiyàn ọ̀rọ̀, ó ní òun kò mọ ohunkohun nípa ìṣekúpani tó ń wáyé n'Ibarapa méjèèje Ìkúnlẹ̀ Abiyamọ ò! Báwo láwọn ọmọ kékèéké méjìla ṣé kú s'odò lẹ́ẹ̀kàn náà? Gumi ni ọrọ ẹlẹsinjẹsin ti oun n sọ waye laarin ọdun 2010 si 2015 ti kii si ṣe ni isinyii mọ. ''Awọn to n ṣe akoso ileeṣẹ ọmọogun Naijiria ni igbayen ni mo n ba sọrọ kii ṣe ni isinyii'' Bakan naa ni onimọ nipa ẹsin Islam naa ni oun ni ajọsepọ to dan mọran pẹlu ileeṣẹ ọmọogun Naijiria ti ko si ede aiyede laarin wọn. Sheik Gumi tun bu ẹnu atẹ lu awọn ileeṣẹ oniroyin ti wọn n gbe iroyin ẹlẹjẹ, ni ko jẹ ki ọrọ awọn eniyan ye ara wọn. Ọmọogun Naijiria tẹlẹri ni Sheik Gumi ko to di wi pe o jagun fẹyinti gẹgẹ bi dokita ni ikọ ọmọogun. Amọ, Ileeṣẹ ọmọogun Naijiria ni ko si iwa ẹlẹyamẹya tabi ẹlẹsinmẹsin ni ileeṣẹ ̣omọogun Naijiria nitori naa ki Gumi ṣọ ara ṣe pẹlu ọrọ ẹnu rẹ. Sheik Gumi lo di ilumọọka lẹyin ti o dunadura pẹlu awọn agbebọn to ji awọn ọmọ ileewe gbe ni agbegbe Ariwa orilẹede Naijiria. Onimọ nipa ẹsin musulumi Sheikh Ahmad Gumi ti sọ pe awọn agbebọn ajinigbe ki saaba yinbọn pa eeyan. Sheikh Gumi ṣalaye pe owo lo jẹ ki wọn maa ji awọn eeyan gbe kii ṣe nkan mii. Sheikh Gumi tun sọ pe awọn janduku ajinigbe yii le fi awọn eeyan ti wọn ba jigbe pamọ si akata wọn titi ti wọn yoo fi ri owo gba lori wọn. Bakan naa ni onimọ nipa ẹsin musulumi sọ pe awọn janduku ajinigbe yii gan an maa n lepa alaafia. Sheikh ni awọn ajinigbe ṣetan lati gbe ibọn wọn silẹ ti ijọba ba le ni ifọrọwerọ pẹlu wọn. O fikun ọrọ rẹ pe ija ẹlẹya mẹya lawọn ajinigbe Fulani ọhun ja. Sheikh Gumi ni inu awọn Fulani darandaran ko dun si awọn eeyan yoku to wa ni igboro. ''Nitorinaa, bi ilu ṣe ri lo mu ki awọn eeyan di janduku ajinigbe, kii ṣe ohun ti wọn fẹ finu fẹdọ ṣe,'' Sheikh lo sọ bẹẹ. O tun ṣalaye pe janduku ajinigbe yii ko wa lati ilẹ okeere, ọmọ orilẹede Naijiria ni wọn. ''Ohun ti mo mọ ni pe lilo awọn ologun kii ṣe ojutu si ọrọ awọn janduku agbebọn yii, ifikunlukun pẹlu wọn lo le ṣee,'' Sheikh ṣalaye. Sheikh tun fikun ọrọ rẹ pe awọn agbebọn ajinigbe yii kii ṣe Boko Haram. Amọ o kilọ pe ijọba ni lati wa nkan ṣe si ọrọ wọn ki Boko Haram maa le wọ ọrọ naa.	https://www.bbc.com/yoruba/afrika-56164995
politics	Chris Ngige APC N100M form: Màá rí N100m láti fi gba fọ́ọ̀mù láti díje dupò ààrẹ	Minisita fun ọrọ iṣẹ ati igbanisiṣẹ, Chris Ngige ti ni oun ti ṣetan lati gba fọọmu ẹgbẹ oṣelu APC lati dije dupo aarẹ fun ọdun 2023. Ngige ni aadọta miliọnu naira ni oun ni lọkan tẹlẹ pe yoo jẹ owo fọọmu amọ o ti da ọgọrun miliọnu naira. O ni biotilẹ jẹpe igbeṣẹ ọgọrun biliọnu naira ti APC n bere fun ja oun ni aya amọ o da oun loju pe awọn ololufẹ oun yoo ri owo naa kojọ fun oun. Ẹgbẹ oṣelu APC lo gbe afikun owo si ọgbọn miliọnu naira, ti owo fọọmu gangan si jẹ aadọrin miliọnu naira. Ọpọlọpọ awọn eniyan lo bu ẹnu atẹ lu igbesẹ yii amọ ẹgbẹ oṣelu naa ni o da awọn loju pe awọn ọmọ Naijiria ni owo naa lati san. Ngige to kede ni ọjọ meji sẹyin ni oun ko ni bu ẹnu atẹ lu igbesẹ ẹgbẹ nitori o da oun loju pe awọn ọrẹ ati ojulumọ wa nilẹ ti yoo fun oun ni owo yii. Jakejado orilẹede Naijiria lawọn eeyan ti n mẹnu ba ikede iye owo fọọmu fawn to fẹ dije dupo aarẹ labẹ aṣia ẹgbẹ oṣelu All Progressives Congress APC. Ko si ṣẹyin owo ti wọn gbe le gbigba fọọmu naa ti ọpọ wo pe o kọja ikapa awọn to fẹ du ipo. Ninu iye owo naa eleyi taa ri to mu iriwisi ọtọọtọ wa ni ti ipo aarẹ ti apapọ iye owo naa si jẹ ọgọrun miliọnu Naira. Lọdun 2015, miliọnu marundinlaadọta lowo tawọn oludije san, amọ bayi o ti di miliọnu ẹgbẹrun Naira lowo fọọmu lati dije ipo aarẹ Lara awọn to bẹnu atẹ lu iye owo yi ni oludari ajọ ajafẹtọ ọmọniyan kan CISLAC, Auwal Ibrahim Musa. O fi itara rẹ han ninu atẹjade kan to fi sita kete ti APC kede iye owo yi. O sọ ninu rẹ pe ọna ati yọwọ awọn ọdọ obinrin ati awọn ti ko rọwọ họri kuro ninu awo oṣelu ni. Ni pataki CISLAC ni igbesẹ ati ikede iye owo yi ti APC ṣe ti wọgile gbogbo wahala ati igbiyanju ti awọn kan ṣe lori mimu ki awọn ọdọ kopa ninu oṣelu. O sọ pe abadofin Not Too Young to Run ti aarẹ Buhari buwọlu ti gbofo bayi nitori ipa awọn ọdọ ko le ka iye owo naa ''Ki a fi sẹnu ka dakẹ ni wọn ṣe nitori ofutufẹẹtẹ lasan ni abadofin yi jẹ to si fihan pe owo nikan ni kẹkẹ ihiinrere oṣelu ifasẹyin taa n ṣe ni Naijiria'' ''Oṣelu to ṣe pe owo lo n ṣatọkun rẹ, iwa baba isalẹ ati aiṣeede ninu ọrọ pinpin fawọn eeyan orileede Naijiria'' Auwal Ibrahim Musa tẹsiwaju pe idojuti nla lo jẹ pe ẹgbẹ oṣelu ti o jẹ ti aarẹ Buhari gaan  lo buwọlu fọọmu iferongba han ati iyansipo lati dupo aarẹ oni N100m. O ni ọrọ yi buru pupọ paapa lasiko to ṣe pe awọn araalu n pariwo pe asiko to ki awọn ọdọ bẹrẹ si ni kopa ninu oṣelu Naijiria. Ibeere ti CISLAC wa n beere lẹyin ti ikede yi de eti igbọ araalu ni pe ''Ta lo le ri N100m lọna ẹtọ ti yoo si fi gba fọọmu idije ipo aarẹ?'' O ni ko wule nilo ki awọn eeyan duro de esi rẹ nitori pe idi ti APC fi gbe igbesẹ yi ni pe wọn ko fẹ kawọn kan kopa ninu eto oṣelu paapa ọdọ,obinrin ati awọn araalu. CISLAC ni ohun to yẹ ni ki awọn ẹgbẹ oṣelu maa tẹti si ifẹ araalu ki wọn si maa foju oye wo ibi ti igbesẹ wọn yoo kangun si lara araalu. Igbimọ alaṣẹ ẹgbẹ oṣelu APC lo kede pe awọn ti gbe ẹgbẹrun miliọnu Naira kalẹ gẹgẹ bi apapọ owo ti oludije ipo aar Naijiria yoo san lati fi gba fọọmu. Nibi ipade ti ẹgbẹ naa ṣe ni ilu Abuja tawọn eekan ẹgbẹ naa wa lọjọ Iṣẹgun ni wọn ti buwọlu owo yi. Aarẹ orileede Naijiria Muhammadu Buhari lalaga ipade taa n wi ti ikede yi ti waye ti ko si sọrọ tako iye owo yi. Ni afiwe iye owo fọọmu ti ẹgbẹ alatako PDP n gba fun awọn to fẹ dije ipo aarẹ, niṣe ni owo ti APC jina tefe si ogoji miliọnu tawọn n beere lọwọ oludije. Ikede yi tun sọ nipa awọn igbesẹ kọọkan ti ẹgbẹ pinnu lati gbe nipa eto ṣaaju idibo ọdun 2023. Lọjọ Kẹtalelogun oṣu Kẹrin ni wọn yoo bẹrẹ si ni ta fọọmu fawọn ipo orisirisi tawọn eeyan ba fẹ du. Gẹgẹ bi akọwe igbimọ eleto ẹgbẹ Sulaiman Argungu ṣe sọ o ni''ni ibamu pẹlu awọn eto ti APC la kalẹ fun eto idibo gbogboogbo 2023,APC ṣetan bayi lati gbe ilana eto jade ni ibamu plu aṣ INEC'' Ninu alaye rẹ: Lakotan wọn ni fọọmu fawọn oludije obinrin ati awọn to ni ipenija ara ọfẹ nii ṣe. ''Awọn ọdọ ti ọjọ ori wọn wa laarin ọdun marundinlọgbọn si ogoji dun yoo gba ẹdinwo ida aadọta ninu ida ọgọrun,50% ,''gẹgẹ bi Argungu ṣe sọ.	https://www.bbc.com/yoruba/afrika-61172379
politics	Abuja- Kaduna Train Attack: Iye ìgbà tí Olusegun Obasanjo ti fi òkò ọ̀rọ̀ ránṣẹ́ sí Ààrẹ Buhari	Ọpọlọpọ awọn eniyan lo ti n fi ero wọn lede lori gbolohun ti aarẹ orilẹede Naijiria tẹlẹri, Olusegun Obasanjọ sọ lori iṣẹlẹ ọkọ oju irin ti awọn agbebọn ṣekọlu si to si gbẹmi eniyan mẹjọ, nigba ti mejidinlaadọjọ di awati. Ohun ti aarẹ Buhari sọ si iṣẹlẹ naa ni pe aarẹ Buhari ati awọn oṣiṣẹ ijọba ko mọ ohun ti wọn le ṣe mọ lori eto aabo Naijiria. O ni o ti su wọn bakan naa ni o ti rẹ wọn, ati wipe ọwọ awọn ologun ko ka awọn agbebọn ati awọn agbesunmọmi yii mọ. Bakan naa lo fikun pe ti wọn ko ba ṣọra ṣe o ṣeeṣe ki awọn iṣẹlẹ awọn agbebọn yii ma jẹ ki idibo gbogboogbo waye ni ọdun to n bọ. Amọ igba akọkọ kọ ni yii ti aarẹ Buhari yoo ma fi ero rẹ han lori igbesẹ ijọba Buhari si eto aabo to dẹnukọlẹ ati awọn ohun  ti ko tẹ lọrun lori iṣejọba rẹ. Ọdun 2018 ni Aarẹ tẹlẹri, Oluṣẹgun Obasanjọ ti kesi aarẹ Buhari lati maṣe dije dupo saa keji ni ọdun 2019. Obasanjọ ni Buhari ti kuna patapata gẹgẹ bi adari lorilẹede Naijiria nitori naa ko fi ipo silẹ. Bakan naa lo parọwa si Buhari lati fi ipo silẹ ko si darapọ mọ awọn adari ni orilẹede Naijiria tẹlẹri ti wọn ti ni imọ oye lati tukọ bo ṣe dara to. Ọpọlọpọ ọmọ Naijiria lo fesi ni ọdun 2020 lasiko ti Obasanjo ni orilẹede Naijiria ti n lọ si oko igbagbẹ. Obasanjọ ni rudurudu lo n ṣẹlẹ ni ijọba aarẹ Buhari to fi mọ ogun ẹlẹyamẹya. Amọ ijọba Buhari ni Obasanjo ko duro ni ipo agba to yẹ ko duro si ati wi pe ọrọ to n da ija silẹ lo n sọ. Ọdun to kọja ni Buhari kesi awọn Naijiria lati ma ṣe ro pe Buhari ni olugbala wọn nitori ko si oun to le ṣe mọ. Obasanjo ni Buhari ti ṣe iwọn to le ṣe ki awọn ọmọ Naijiria kuro lori igbekele ninu ijọba rẹ. O ni oun to ku fun wọn ni lati ma a ro bi ohun gbogbo yoo se dara lẹyin ti aarẹ Buhari ba kuro lori ipo. Obasanjọ ni eto aabo lorilẹede Naijiria to dẹnukọlẹ yii ti kọja keremi to si fi imọran ranṣẹ si Aarẹ Buhari. Obasanjo ni ki Buhari kan si awọn eekan ni awujo lati da iji ikọlu olojojumọ yii duro. O fikun pe agbara Buhari ko ka ọrọ naa mọ, to si ko pe fun iranwọ. Amọ ijọba Naijiria ti fesi pe ko si ohun to jọ bẹẹ, nitori ikọ ologun ni Naijiria n ṣe iwọn ti wọn le ṣe. Iṣẹlẹ ọkọ oju irin ti awọn agbebọn ṣekọlu si naa gbẹmi eniyan mẹjọ, ti mejidinlaadọjọ si di awati.	https://www.bbc.com/yoruba/afrika-60992692
politics	Wo àwọn ọmọ Yorùbá tó ń díje sípò Ààrẹ, ilé aṣòfin àtàwọn obìnrin olùdíje	Àjọ tó ń rí sí ètò ìdìbò ní orílẹ̀ èdè Nàìjíríà, INEC ti fi orúkọ àwọn olùdíje sípò òṣèlú tó jẹ́ ti ìjọba àpapọ̀ léde. Nínú àtẹ̀jáde kan tí INEC fi sórí ayélujára Twitter rẹ̀, ni wọ́n ṣe àgbéjáde orúkọ àwọn olùdíje sípò Ààrẹ, igbá-kejì Ààrẹ, àti ilé ìgbìmọ̀ aṣòfin àpapọ̀ nínú ẹgbẹ́ òṣèlú kọ̀ọ̀kan. INEC ní èyí wà ní ìbámu pẹ̀lú ìwé òfin eto ìdìbò ọdún 2022. Wọ́n ní àwọn tí àwọn fi orúkọ wọn síta náà ni ẹgbẹ́ òṣèlú wọn tẹ̀lé ìlànà tó tọ́ lásìkò tí wọ́n ṣe ìdìbò abẹ́nú. Àtẹ̀jáde náà tí Agbẹnusọ INEC, Festus Okoye fi léde ní orúkọ àwọn tó lẹ́tọ̀ọ́ láti díje nìyí. O fikun pe kò sí àyípadà kankan tó lè wáyé lórí rẹ̀ mọ́ àyàfi tí ọ̀kan nínú àwọn olùdíje náà bá ṣe aláìsí. Okoye ní gbogbo ẹgbẹ́ òṣèlú méjìdínlógún tí INEC fọwọ́ sí ni wọ́n fi olùdíje sípò Ààrẹ kalẹ̀. Bákan náà ló ní àwọn olùdíje 1,101 lọ ń díje fún ipò sẹ́nétọ̀ tí àwọn tó ń díje sípò ilé ìgbìmọ̀ aṣojúṣòfin sì jẹ́ 3,122. Nínú àwọn méjìdínlógún tí INEC gbé orúkọ wọn jáde pé wọ́n ń wá ipò Ààrẹ márùn-ún nínú wọn lọ jẹ́ ọmọ Yorùbá. Àwọn náà ni: Sowore Omoyele Stephen ló ń díje lábẹ́ àsíá ẹgbẹ́ òṣèlú African Action Congress, AAC. Ọmọ bíbí ìlú Ese-Odo ní ìpínlẹ̀ Ondo ni Sowore. Ọdún 1971 sì ni wọ́n bi. Sowore jẹ́ ajàfẹ́tọ̀ọ́ ọmọnìyàn, òun sì ni olùdásílẹ̀ Iléeṣẹ́ ìròyìn Sahara Reporter. Ìgbà ìkejì rèé tó ń díje sípò Ààrẹ Nàìjíríà. Ní ọdún 2019 ló kọ́kọ́ díje tó sì fìdí rẹmi sọ́wọ́ Ààrẹ Muhammadu Buhari. Asiwaju Bola Ahmed Tinubu náà jẹ́ ọ̀kan lára olùdíje sípò Ààrẹ Nàìjíríà lábẹ́ àsíá ẹgbẹ́ òṣèlú All Progressives Congress, APC. Gbajúgbajà olóṣèlú ni Tinubu ní orílẹ̀ èdè Nàìjíríà bó ṣe jẹ́ ọ̀kan lára àwọn olùdásílẹ̀ àti adarí àpapọ̀ ẹgbẹ́ òṣèlú APC. Ní ọdún 1952 ni wọn bí Tinubu ní ìpínlẹ̀ Eko. Bí ó tilẹ̀ jẹ́ pé Tinubu ṣe gómìnà Ìpínlẹ̀ Eko fún sáà méjì, láàárín ọdún 1999 sí 2007, ìgbà àkọ́kọ́ rèé tó ń wá ipò Ààrẹ Nàìjíríà. Ọmọ bíbí ìpínlẹ̀ Ogun ni Adenuga Sunday Oluwafemi tó ń díje lábẹ́ àsíá ẹgbẹ́ òṣèlú Boot Party, BP. Ọmọ ọdún méjìdínláàdọ́ta ni Adenuga tó sì jẹ́ ògbóǹtarigì oníṣòwò. Ìgbà àkọ́kọ́ nìyí tó ń díje fún ipò Ààrẹ Nàìjíríà. Ọmọ bíbí olóògbé M. K. O. Abiola ni Kola Abiola tó ń díje sípò Ààrẹ Nàìjíríà lábẹ́ àsíá ẹgbẹ́ òṣèlú Peoples Redemption Party, PRP. Ọdún 1962 ni wọ́n bí Kola Abiola tó sì ti pé ọgọ́ta ọdún báyìí. Ìgbà àkọ́kọ́ tó ń díje sípò Ààrẹ Nàìjíríà nìyí. Ọmọ bíbí ìlú Ondo ní ìpínlẹ̀ Ondo ni Adebayo Adewole Ebenezer tó sì jẹ́ ọmọ àádọ́ta ọdún. Agbẹjọ́rò ni Adewole Adebayo tó sì tún jẹ́ olùdásílẹ̀ Iléeṣẹ́ amóhùnmáwòrán KAFTAN TV. Lábẹ́ àsíá ẹgbẹ́ òṣèlú Social Democratic Party, SDP ló ti ń díje. Ìgbà àkọ́kọ́ nìyí tí yóò gbé gbá láti du ipò Ààrẹ Nàìjíríà. Gẹ́gẹ́ bí àtẹ̀jáde tí INEC fi síta ṣe sọ àwọn obìnrin 381 lọ ń wá ipò òṣèlú sí àwọn ipò ijoba àpapọ̀. Nínú àwọn 381 yìí, ẹnìkan péré ló ń wá ipò igbakeji Ààrẹ, ilé ìgbìmọ̀ aṣòfin àpapọ̀ ni àwọn yòókù ń gbèrò láti lọ. Lati ilẹ̀ Yorùbá, awọn ogún ló ń díje sípò sẹ́nétọ̀ tí àwọn àádọ́rin sì ń wá ipò sí ilé ìgbìmọ̀ aṣojúṣòfin.	https://www.bbc.com/yoruba/articles/cv21jgwq844o
entertainment	Aisha Lawal àti Dejo Tunfulu ṣe ọjọ́ ìbí; Ogogo, Dele Odule, Adebayo Salmai àti Jide Kosokọ gba àmì ẹ̀yẹ kú iṣẹ́!	"Oriṣiriṣi nkan lo ṣẹlẹ lagbo oṣere tiata Yoruba laarin ọsẹ yii, bi awọn kan ṣe n ṣe ọjọ ibi lawọn mii n jẹ igbadun eto ""Waa gbayi"" ti ileeṣẹ kan to n po ọti ṣeto rẹ. Lara awọn to ṣe ọjọ ibi lagbo oṣere laarin ọsẹ yii ni agbaọjẹ apanilẹrin Kunle Adetokunbo ti ọpọ mọ si Dejo Tunfulu. Dejo Tunfulu Gẹgẹ bii ohunn ti a mọ, wọn bi Dejo ninu oṣu Karun un ọdun 1972. Ọpọ awọn ololufẹ rẹ lori ayelujara atawọn akẹgbẹ rẹ nidi iṣẹ tiata lo n ki ni mẹsan-mẹwaa layajọ ọjọ ibi rẹ ọhun. Muyiwa Ademola atawọn agba oṣere mii lo fi ọrọ wuri ati adura ranṣẹ si Dejo lọjọ naa. Aisha Lawal Ọpọ awọn ololufẹ Aisha Lawal atawọn oṣere ẹgbẹ rẹ lo ba yọ ni ayajọ ọjọ ibi rẹ naa to ṣe larin ọsẹ yii. Ninu atẹjade kan to kọ loju opo Instagram rẹ lọjọ naa lo ti ṣọpe fun laafia to si tun n gbadura fun ẹmi gigun. Aisha sọ pe ""Mo le ma tii de ibi ti mo lero lọkan ṣugbọn mo moore ibi ti mo ti de.  Ninu gbogbo nnkan, o yẹ ki a maa dupe."" Ogogo, Yinka Quadri, Dele Odule, Adebayo Salami ati Prince Jide Kosoko Laarin ọsẹ yii naa ni ileeṣẹ International Breweries Plc to n po ọti Trophy ṣe ayẹsi fun awọn agbaọjẹ oṣere tiata lori eto wọn kan ti wọn pe ni ""Wa a gbayi."" Lara awọn agba oṣẹre naa ni Ogogo, Yinka Quadri, Dele Odule, Adebayo Salami ati Prince Jide Kosoko"	https://www.bbc.com/yoruba/media-57365799
sports	Chelsea: Chelsea dun DJ Cuppy nínú lẹ̀yìn tí Arsenal gba omijé lójú rẹ̀	Akọda oro koda bi bi ada gbẹyin ni Yoruba maa n wi. Bẹẹ gan an lọrọ ri fun ẹgbẹ agbabọọlu Aston Villa to kọ lẹta si iya lọwọ Chelsea. Aston Villa lo kọkọ gba goolu sawọn Chelsea ninu ifẹsẹwọnsẹ ọhun. Ṣugbọn Chelsea fi ye wọn pe agbo to tadi mẹyin, agbara lo lọ mu wa ni abala keji ere bọọlu naa. Christian Pulisic lo kọkọ dayo naa pada nigba ti ifẹsẹwọnsẹ naa di wakati kan. Lẹyin iṣẹju meji pere si igba naa ni ẹlẹsẹ ayo Olivier Giroud fi ọba le fun Chelsea eyi ti o mu Chelsea siwaju pẹlu ayo meji sodo. Awọn kan tiẹ sọ pe ẹbun ayẹyẹ ọjọ ibi ni awọn agbabọọlu Chelsea fi ijaweolubori ninu ere bọọlu naa ṣe fun akọnimọọgba wọn Frank lampard to pe ọdun mejilelogoji lọjọ Abaméta. Ẹwẹ, lẹyin ti Florence Otedola ti ọpọ mọ si Chelsea DJ kọ Arsenal silẹ pẹlu omije loju, o ti kede loju opo Twitter rẹ pe oun fẹran ohun ti oun ri lara ẹgbẹ agbabọọlu Chelsea. Amọ o ṣalaye pe oun si ni lati wo awọn ẹgbẹ agbabọọlu mi ki oun to pinu eyi ti oun maa darapọ mọ.	https://www.bbc.com/yoruba/ere-idaraya-53129879
religion	Kayode Abiara: Ọmọ Nàíjíríà, ẹ má ba ọkàn jẹ́ lórí ààbò tó mẹ́hẹ, ewu ìgbà ìkẹyìn ló jẹ́	Odu ni Wolii Samuel Kayọde Abiara laarin awọn ojisẹ Ọlọrun lorilẹede Naijiria, kii si se aimọ fun oloko awọn ọmọ orilẹede Naijiria. Lasiko ti ilumọọka ojisẹ Ọlọrun naa si n ba BBC Yoruba sọrọ lori aifararọ eto aabo lorilẹede Naijiria, Abiara salaye pe, kii se orilẹede Naijiria nikan ni eto aabo ti mẹhẹ, kaakiri awọn orilẹede lagbaye ni. O ni eyi ri bẹẹ tori igba ikẹyin la wa yii, tii se igba ewu ti ole, ipaniyan, ogun, ọtẹ ati iwa ika too gbilẹ pupọ gẹgẹ bi asọtẹlẹ ti wa nipa wọn ninu iwe mimọ. Nigba to n sọ ero ọkan rẹ nipa awọn ojisẹ Ọlọrun to ni Oluwa lo sọ fun awọn lati dibo gẹgẹ bii aarẹ Naijiria, Abiara ni o seese ko jẹ ero ọkan wọn tabi ki Ọlọrun pasẹ fun wọn lootọ lati lọ dibo aarẹ. O fikun pe nigba miran, ọrọ Oluwa lee ma wa si imusẹ logun ọdun, to si seese ki eyi sokunfa bi awsn eeyan yoo se si irufẹ ojisẹ Ọlọrun naa gbọ. O wa rọ awọn araalu lati mase tabuku awọn ileewe tawọn ijọ ẹlẹsin da silẹ pe owo wọn ti wọn ju, o ni ọbẹ to dun, owo lo paa, bẹẹ si ni ọpọ awọn ileewe ẹlẹsin naa lo n se iranwọ ẹkọ ọfẹ fun awọn ọmọ alaini. Ẹ wo fidio yii, lati gbọ ẹkunrẹrẹ ohun ti Wolii Kayọde Abiara sọ nipa ipo ti orilẹede Naijiria wa ati imọran to ni fun ijọba pẹlu araalu.	https://www.bbc.com/yoruba/afrika-50052205
politics	Oyo PDP Crisis: Abass Oloko ní igun tó ń fapá jánú kò le dá borí ìbò tẹ́lẹ̀ kí Seyi Makinde tó dé	Igbakeji alaga fun ajo to n risi eto igbafẹ ni ipinlẹ Oyo, Abass Oloko ti ni awọn igun ẹgbẹ oṣelu to n fi apa janu ni ipinlẹ Oyo lo jẹ alaimoore. Oloko sọrọ yii lẹyin ti awọn igun kan dibo a nigbẹkẹle ninu rẹ mọ fun gomina ipinlẹ Oyo, Seyi Makinde, ti wọn si ni ko kuro ninu ẹgbẹ oṣelu PDP. Oloko ni ọla Makinde ni wọn n jẹ nitori oun lo gba wọn ninu ẹsin ninu ẹgbẹ oṣelu PDP, nitori ẹgbẹ naa ko bori ninu idibo kankan, ki Seyi Makinde to de si PDP. Bẹẹ ba gbagbe, iroyin kan lo ni Mulikat Adeola Akande, Nureni Akanbi, Gbolarumi Hazeem, AbdulRasheed Olopoeyan, Femi Babalola pẹlu awọn eekan ẹgbẹ PDP mii lo n fapa janu. Awọn eeyan yii si lo sepade ni ilu Ibadan, ti wọn si ni awọn yoo ri daju pe Makinde ko gbe asia ẹgbẹ oṣelu PDP lati dije fun saa keji ninu ẹgbẹ oselu naa. Amọ, Oloko ni ko si ẹnikan ninu awọn eekan ti wọn tako Makinde naa ti wọn gberi ninu idibo to ti waye ko to di ọdun 2019. ''Ohun ti o dara fun wọn ni lati gba awọn to n ṣiṣẹ, lati tu wọn ninu, ki wọn ma ba pofo'' ''Ibanujẹ ọkan lo jẹ fun mi lati ri awọn eekan ati agbaagba to n tako Seyi Makinde.'' ''Wọn ti gbagbe pe ọba ni gomina Seyi Makinde, ko si si ibi to de, ti ko ni gba ade nibẹ. ''Nigba to darapọ mọ ẹgbẹ oṣelu PDP, moriya lo jẹ fun wọn, to si fi owo ara rẹ ṣeto idibo to gbe e wọle.'' Abass fikun pe, ti akoko ba to, aala yoo fi oko ọlẹ han boya awọn araalu ti Seyi Makinde n gbọ tiwọn ni wọn yoo dibo fun ni, tabi awọn alatako. Amọ o parọwa si awọn to n fi apa janu naa, lati tun ero wọn pa nitori ọpọlọpọ ipo lo ṣi wa ni ipinlẹ naa ti wọn ko tii fi ẹnikẹni sibẹ. Abass ni o da oun loju pe Gomina Seyi Makinde kii se alaimore ẹda, nitori naa ko le e gbagbe ẹnikẹni, awọn ni ki wọn lọ ṣe suuru.	https://www.bbc.com/yoruba/media-58647969
politics	D﻿ino Melaye àti Peter Obi gbéná wojú ara wọn níbí ìtàkurọ̀sọ àwọn olùdíjé sípò ààrẹ	Oriṣiriṣi awuyewuye lo ti n waye lẹyin ti oludije fun ipo aarẹ lati inu ẹgbẹ oṣelu All Progressives Congress, APC, Bola Ahmed Tinubu ko kopa nibi itakurọsọ kan to waye ni ọjọ Aiku. Oludije lati inu ẹgbẹ oṣelu Peoples Democratic Party, PDP, Atiku Abubakar naa ko yọju sibẹ. Ajọ kan to n polongo ijọba awaarawa ati idagbasoke, Centre for Democracy and Development (CDD), pẹlu ajọṣepọ ileeṣẹ iroyin Arise News lo ṣeto itakurọsọ ita gbangba ọhun lati mu ki awọn oludije fun ipo aarẹ ninu eto idibo gbogboogbo Naijiria ti yoo waye lọdun 2023. Awọn oludije to kopa nibẹ ni Peter Obi ti ẹgbẹ osẹlu Labour, Rabiu Kwankwaso ti ẹgbẹ New Nigerian People’s Party (NNPP) ati Kola Abiola, ti ẹgbẹ osẹlu People’s Redemption Party (PRP). Bi awọn kan ṣe n sọ pe ko si ofin to pa a ni dandan fun awọn oludije lati kopa nibi iru ipade bẹẹ, ni awọn kan n sọ pe iwa afojudi ni awọn oludije ti ko kopa hì si awọn ọmọ Naijiria. Botilẹ jẹ pe igbakeji Atiku, Gomina Ifeanyi Okowa ṣoju rẹ nibẹ, awọn olukopa kan nibi eto naa tako Okowa. Niṣe ni wọn mu ariwo bọ ẹnu pe oludije sipo aarẹ nikan ni awọn fẹ ko ba wọn sọrọ. Lara nkan to tun waye nibi ipade ita gbangba naa ni bi oludije ẹgbẹ oṣelu Labour ati ọmọ ẹgbẹ osẹlu PDP kan, Sẹnetọ Dino Melaye ṣe tahun si ara wọn. Eyi waye lasiko ti Melaye sọ ọrọ  pe awọn alatilẹyin Obi nikan lo ti gba akoso asiko ibeere nini itakurọsọ naa. Ọkunrin kan lo dide lati beere ibeere lọwọ awọn oludije, amọ niṣe ni Dino Melaye sọrọ ni ede Pidgin pe “o ga o, awọn eniyan Obi”. Bi Sẹnetọ Melaye ṣe sọ ọrọ yii, ni Peter Obi dahun pẹlu ibinu, to si na ìka si i pe oun ko ni gba igbakugba bẹẹ lọwọ rẹ. “Ma ṣe bẹẹ mọ Dino, oriṣiriṣi iwọsi ni mo ti gba lati ọdọ rẹ. Kini nkan ti o fẹ? Kilode to ma n pe orukọ ni ni gbogbo igba?” Peter Obi ṣalaye pe ọmọ ẹgbẹ oṣelu ANPP ni ẹni to dide lati beere ibeere, amọ ti Dino pe e ni “awọn eeyan Obi”. Iṣẹlẹ yii tun wa lara nkan to n fa ariyanjiyan lori ayelujara bayii.	https://www.bbc.com/yoruba/articles/ce9qrqeg7q6o
entertainment	Wo bí ọ̀rọ̀ ìfẹ́ Davido àti Chioma ṣe bẹ̀rẹ̀, tí wọn fi bí Ifeanyi?	Ile ẹkọ fasiti Babcock University ni gbajugbaja akọrin takasufe nni, David Adeleke, ti ọpọ eeyan mọ si Davido ti kawe gboye imọ ijinlẹ akọkọ. Ileẹkọ fasiti naa si ni Chioma Avril Roland naa lọ lati kẹkọ gboye imọ ijinlẹ akọkọ. Nibẹ si ni Davido ati Chioma ti pade ara wọn, ti wọn fi bẹrẹ si ni jade bii ọrẹkunrin ati ọrẹbinrin. Ọmọ bibi ẹya Igbo ni Chioma amọ ọmọ bibi ilẹ Yoruba lati ipinlẹ Osun ni Davido Lasiko ti Chioma n se ayẹyẹ ọjọ ibi ọdun kẹtalelogun lọdun 2019, ni iroyin oun ati Davido gba ori ayelujara kan. Asiko yii si ni Davido gbe awo orin kan jade to pe ni ‘Assurance’ nibi to ti fi ọkọ bọginni kan ta ọmọbinrin naa lọrẹ bii ẹbun ifẹ. Orukọ to sọ ọkọ naa ni ‘Assurance’ eyi to tumọ si idaniloju. Ọpọ ọdọmọbinrin lo n tara poro nipa ifẹ awọn mejeeji, ti wn si n fi iru ọkunrin bii Davido tọrọ pe ki ọba oke fi jinki awọn. Awọn obinrin naa lo n bẹbẹ pe ki awọn ri iru Davido ti yoo fi ọkọ olowo iyebiye sikẹ awọn naa. Asiko yii si ni ariwo Assurance gbalẹ kan laarin awọn ọdọkunrin ati ọdọbinrin pẹlu. Lẹyin bii osu diẹ lẹyin ayẹyẹ ọjọ ibi naa si ni ariwo tun gbalẹ kan pe Chioma ti loyun fun Davido, ti ọpọ eeyan si n ba dun nu. Ko pẹ, ko jinna ni awọn mejeeji se ayẹyẹ mọ mi-n mọ ọ laarin ẹbi wọn wọn mejeeji, ti wọn si n gbe pọ bii tọkọ taya. Bi o tilẹ jẹ pe ariwo gbalẹ kan pe wọn fẹ se igbeyawo amọ eyi ko waye rara titi di akoko yii. Lẹyin osu mẹsan, Chioma bi ọmọkunrin lanti lanti kan, ti wọn si pe orukọ rẹ ni Ifeanyichukwu David Adedeji Adeleke Jnr. Ogunjọ osu Kẹwa ọdun 2019 ni Ifeanyi dele aye, ilẹ United Kingdom si ni wọn bi si. Ifeanyi si wa lara awọn ọmọ gbajumọ ti aye n yọnu si julọ lorilẹede Naijiria lati ọjọ ti wọn ti bi. Bi ọmọdekunrin naa tilẹ jẹ akọbi fun Chioma amọ oun ni ọmọ kẹta fun Davido. Idi ni pe awọn obinrin meji miran ti bi ọmọ fun gbajumọ akọrin takansufe naa saaju ki Chioma to bi Davido. Orukọ awọn ọmọ Davido meji saaju Ifeanyi ni Imade Aurora Adeleke tii se ọmọ ọdun meje ati Hailey David Adeleke tii se ọmọ ọdun marun. Amọ o se ni laanu pe Ifeanyi ni ọmọ Davido to kọkọ jade laye ni ọjọ Aje, ọjọ Kọkanlelọgbọn osu Kẹwa ọdun 2022. Ọmọ ọdun mẹta ni ọmọ naa nigba to ku sinu odo ti wọn ti n luwẹẹ to wa lẹyin ile wọn ni agbegbe Banana Island nilu Eko. Ọmọbibi ilu Ede nipinlẹ Osun ni David Adeleke, ta tun mọ si Davido. Ọjọ Kọkanlelogun osu Kọkanla ọdun 1992 si lo dele aye lati ipasẹ baba rẹ, Adedeji Adeleke amọ iya rẹ ti jade laye. Isẹ orin kikọ ni lo yan laayo, gbajumọ akọrin takansufe si ni Davido lorilẹede Naijiria ati lawujọ agbaye lapapọ. Ọdun 2010 si lo bẹrẹ isẹ orin kikọ, eyiun ọdun mejila sẹyin. Lara awọn orin rẹ to gbajugbaja julọ ni ‘Ẹ ma da mi duro, emi lọmọ baba olowo ati orin Assurance to fi sọri Chioma. Davido ti gba ọpọ ami ẹyẹ nidi isẹ orin kikọ labẹle ati loke okun. Ọjọ kinni, osu Karun ọdun 1995 ni wọn bi Chioma Avril Roland nilu Owerri nipinlẹ Imo. Asiko to wa nile ẹkọ fasiti Babcock ni o bẹrẹ ifẹ pẹlu Davido, to si di gbajumọ lorilẹede Naijiria. Akọsẹmọsẹ ase ounjẹ ni Chioma, to si bi Ifeanyi to jade laye fun Davido. Iroyin to n tẹ wa lọwọ ni gbajugbaja olorin takasufe, David Adeleke ti ọpọ mọ si Davido ati afẹṣọna rẹ ti padanu ọmọ wọn ọkunrin, Ifeanyi Adeleke. Ọmọkunrin to ṣẹṣẹ pe ọdun mẹta ni Ọgunjọ, Osu Kẹwaa, ọdun 2022 ni iroyin o ku lẹyin to ri sinu omi. Iṣẹlẹ naa ni wọn ni pe o waye ni ile wọn ni Banana Island, ni ipinlẹ Eko. Ileeṣẹ ọlọpaa nipinlẹ Eko ti fi idi iṣẹlẹ naa mulẹ. Agbẹnusọ fun ileeṣẹ ọlọpaa ni ipinlẹ Eko, Benjamin Hundeyin sọ ohun to mọ nipa iṣẹlẹ naa. Hundeyin n ni ọkan lara awọn oṣiṣẹ to n ṣiṣẹ ni inu ile wọn lo fi iroyin naa to ọlọpaa leti ni nkan bi aago mẹwaa alẹ ọjọ Aje, Ọjọ kọkanlelọgbọn, Oṣu Kẹwaa, ọdun 2022. O ni awọn mẹjọ ni wọn wa ni panpẹ ọlọpaa lọwọlọwọ lori iṣẹlẹ naa. Bakan naa lo fikun un pe Davido ati Chioma naa wa si agọ ọlọpaa. Nibayii, ileeṣẹ ọlọpaa ni oku ọmọ naa wa ni ile igbokusi Iroyin ni o pẹ diẹ ki wọn to ri ọmọ naa ninu omi ni Ọjọ Aje, Ọjọ kọkanlelọgbọn, Oṣu Kẹwaa Awọn iroyin miran ni lẹyin ti wọn ri ọmọ naa ni wọn gbe digba-digba lọ si ile iwosan Evercare Hospital, ki dokita to kede pe ọmọ naa ti ku. Davido ati ololufẹ rẹ Chioma ni iroyin gbe pe wọn lọ si ibi aṣeyẹ kan ni ilu Ibadan, ti wọn si fi ọmọ naa si ile pẹlu awọn alagbatọ rẹ. Amọ ohun ti wọn sọ nipe wọn ko mọ bi ọmọ naa ṣe wọ inu omi naa to si ri si ibẹ. Iroyin fikun un pe wọn ti fi panpẹ ọlọpaa mu awọn ti wọn wa nibẹ nigba ti iṣẹlẹ naa waye. Ọpọlọpọ awọn ilumọọka lo ti n fi ọrọ ibanikẹdun wọn ranṣẹ si Davido ati Chioma lati ba wọn kẹdun. Awọn ẹlomiran fi aidunnu wọn han si iṣẹlẹ naa, ti wọn si ni ki wọn fi panpẹ ọba mu awọn to n ṣe itọju ọmọ. O﻿ṣerebinrin ni Nollywood, Iyabo Ojo fi ibanikẹdun rẹ sita pẹlu igbe pe iroyin naa ba oun ni inu jẹ pupọ, to si ni ohun lero pe iroyin naa ko ni jẹ otitọ. Gbajugbaja oṣere miran, M﻿uyiwa Ademọla ninu ọrọ tirẹ ni a ko lee dakẹ lori iṣẹlẹ naa bi ẹni pe ko si nkankan to ṣẹlẹ. A﻿demola gbadura fun awọn obi ki wọn ma mọ saree ọmọ, to si ni ki Ọlọrun tọju awọn obi naa, ko pẹtu si wọn lọkan. Ọ﻿dun 2018 ni iroyin jade pe gbajugbaja olorin takasufẹ, D'banj ti padanu ọmọ rẹ ọkunrin ni inu iṣẹlẹ riri si inu omi 'pool' to wa ninu ile wọn. Ọ﻿mọ naa, Daniel Oyebanji to jẹ ọmọ ọdun kan nigba naa ni iṣẹlẹ iku rẹ bani ninu jẹ julọ. L﻿asiko naa lọhun ni Dbanj fi aworan dudu si oju opo ikansiraẹni Instagram rẹ pẹlu ọrọ pe asiko ewu ni awọn wa amọ igbagbọ ohun ni pe Ọlọrun jẹ otitọ ni igba gbogbo. D﻿banj lasiko ti iṣẹlẹ naa waye ni ko si ni Naijiria, to si wa nibi Ami ẹyẹ BET to n waye ni Los Angeles nigba naa lọhun. I﻿royin gbe e pe lẹyin naa ni Dbanj pada wa si ile lati wa ṣedaro pẹlu iyawo rẹ ni Naijiria. A﻿mọ idunnu subu lu ayọ fun wọn ni ọdun to kọja nigba ti tọkọ-taya naa bi ọmọbinrin tuntun jojolo.	https://www.bbc.com/yoruba/articles/crgn17wq0npo
religion	Pope Election: Èyí ni bí wọ́n ṣe n dìbò yan Póópù tuntun nínú ìjọ Àgùdà	"Igbimọ awọn cardinal wa to maa n pejọpọ lati dibo yan Poopu tuntun. Awọn cardinal ni awọn olóyè ijọ to tobi ju. Poopu lo maa n yan wọn si ipo, wọn si ṣaba maa n jẹ oye biṣọọpu. Wọn yoo pe wọn si ipade ni olu ijọ Aguda, to wa ni Vatican, idibo yoo si tẹle e- 'conclave' ni wọn maa n pe eto idibo naa. Awọn cardinal bi igba le mẹta lati orilẹ-ede mọkandinlaadọrin lo wa. Ẹni to ba si ti dagba ju ọgọrin ọdun lọ laarin wọn ko le dibo. Ìkọ̀kọ̀ ni ìdìbò nàá ti n wáyé: Wọn maa n ṣe eto idibo naa ni ayika to pamọ. Niṣe ni wọn maa n ti awọn Cardinal naa mọ ibi kan, ni olu ijọ Aguda, Vatican to wa ni ilu Rome l'orilẹ-ede Italy, Ko si si ẹnikẹni ninu wọn ti yoo bọ si jade bọ si gbangba titi eto idibo naa yoo fi pari, ti wọn si fẹnuko lori Poopu tuntun. Ko pọn dandan ki awọn cardinal naa o yan ọkan lara wọn - ninu akọsilẹ, ọkunrin ijọ Aguda yoo wu to ba ti ṣe iribọmi ni wọn le yan ni poopu - ṣugbọn àṣà sọ pe cardinal ni wọn yoo fẹ ẹ gbe e fun. Eto idibo yii maa n waye fun ọpọlọpọ ọjọ ko to o dipe Poopu tuntun jẹ. Wọn maa n wa ni ipamọ; ko si nkan to jọ tẹlifisan, radio, iwe iroyin tabi ẹrọ ibaraẹnisọrọ. Dokita meji pere, awọn to n tun ile ṣe ati awọn alufaa to ni ẹtọ lati gbọ ijẹwọ ẹṣẹ awọn eniyan ni oriṣiriṣi èdè nikan ni anfaani wa fun lati wọ inu ibi ti wọn wa. Koda, awọn dokita ati awọn oṣiṣẹ to ku gbọdọ bura pe ọrọ kankan nipa idibo naa ko ni i ti ẹnu awọn jade, tabi lo ẹrọ ayaworan ati gbohun-gbohun. Gbogbo eyi n waye, ki aṣiri kankan nipa idibo naa ma ba a tu sita lasiko to n lọ lọwọ tabi to ba pari. Ti ikilọ si wa pe wọn yoo yọ ẹnikẹni to ba sọrọ jade l'ẹgbẹ. Gbọngan ile isin Sistine Chapel ni eto idibo naa ti maa n waye, ""nibi ti ohun gbogbo ti faaye gba iwa laaye Ọlọrun, niwaju ẹni ti gbogbo eniyan yoo ti gba idajọ ni ọjọ kan"". Lọjọ ti eto idibo naa ba fẹ ẹ bẹrẹ, awọn cardinal naa yoo ṣe Isin ni owurọ, ki wọn o to to o wọle sinu ijọ. Ni kia ti wọn ba si ti wọleni wsn yoo bura lati pa aṣiri gbogbo mọ. Lẹyin naa ni ẹnikan yoo paṣẹ fun gbogbo awọn ti ko ni i kopa ninu idibo lati jade sita ki wọn o to o ti ilẹkun. Awọn cardinal naa ni oore-ọfẹ lati mu iwe idibo kan pere dani ni ọsan ọjọ akọkọ. Lati ọjọ keji, iwe idibo meji ni wọn yoo mu dani owurọ, ati meji ni ọsan. Igun mẹrin ni iwe idibo naa ni. Wọn si ti tẹ ọrọ yii ""Eligio Summum Pontificem"" (""Mo dibo yan Alufaa to tobi ju lọ""), si apa oke. Isalẹ ni aaye wa lati kọ orukọ ẹni ti wọn ba yan si. Wọn si maa n paṣẹ fun awọn cardinal naa lati kọ orukọ ẹni naa ni ọna ti ẹnikẹni ko le mọ wi pe awọn ni wọn kọ ọ, ki wọn o si ka iwe pelebe naa lẹẹmeji. Ti wọn ba ti dibo tan, wọn yoo da gbogbo awọn iwe pelebe naa pọ, wọn yoo ka a, wọn yoo si ṣi wọn. Ẹni kan lara awọn to n woye yoo maa pe orukọ cardinal kọọkan ti wọn dibo fun bi wọn ba ṣe n ka awọn iwe pelebe naa. Yoo si fi abẹrẹ gun iwe kọọkan lati fi okun kan pere de wọn pọ. Lẹyin eyi ni wọn yoo dana sun awọn iwe naa - eefin rẹ yoo si han si awọn to n woran ni ita. Eefin naa maa n yipada lati dudu si funfun ni kete ti wọn ba yan poopu tuntun. Wọn maa n da koriko tutu mọ aro ti wọn fi n dana sun wọn, lati le mu eefin naa dudu. Sugbọn, lati bi ọdun melo kan si asiko yii, awuyewuye n wa lori àwọ eefin naa. Aró ni wọn n lo bayii. Bi eto idibo keji yoo ba waye, wọn yoo ko awọn iwe idibo akọkọ si ẹgbẹ kan, wọn yoo si dana sun wọn papọ mọ ti idibo keji. Bayii ni wọn yoo ṣe titi ti oludije kan yoo fi ni ibo to pọ ju. Nini ilana idibo naa, oludije gbọdọ ni ida meji ninu ida mẹta ibo ki wọn o to kede rẹ pe o wọle (ida meji naa yoo le ẹnikan, ti iye awọn cardinal to dibo ko ba ṣe e pin si mẹta). Bi ẹnikẹni ko ba ni ìdá meji lẹyin ọjọ kẹta, wọn yoo da idibo duro fun ọjọ kan lati faaye silẹ fun adura gbigba, ijiroro ati ""iwaasu ranpẹ"" lati ẹnu cardinal ti oyè rẹ ga ju. Lẹyin eto idibo, wọn yoo kọ awọn esi ibo sinu iwe kan, wọn yoo si gbe e le poopu tuntun lọwọ. Wọn yoo fi pamọ si ibi kan ninu apo iwe ti wọn lẹ pa, eyi ti wọn ko le ṣi ti poopu ko ba paṣẹ rẹ. Eefin to n jade lati inu ile lasiko ti wọn n dana sun iwe idibo nikan ni àmì pe idibo n lọ lọwọ. Ni kete ti oludije kan ba ti ni ìdá meji ibo, wọn yoo beere lọwọ rẹ pe: ""Ṣe o faramọ iyansipo rẹ gẹgẹ bi poopu Alufaa to ga ju?"" To ba si ti sọ pe bẹẹni, wọn yoo sọ fun un pe ko yan orukọ to fẹ ki wọn o maa pe e. Lẹyin to ba ti yan orukọ kan, awọn cardinal to ku yoo sun mọ poopu tuntun lati fi ori balẹ fun un. Poopu tuntun yoo wọ aṣọ oye rẹ. Aranṣọ awọn poopu ti maa n ran awọn aṣọ naa silẹ fun ẹni to sanra tabi ti ko sanra - ṣugbọn wọn le ṣe atunṣe pajawiri si i. Lati iwaju ita ijọ Peteru Mimọ (St Peter's Basilica) ni wọn yoo ti kede pe: ""Annutntio vobis gaudium magnum... habemus papam!"" - ""Mo kede ayọ nla fun un yin...a ti ni poopu tuntun!"" Lẹyin naa ni wọn yoo kede orukọ rẹ, poopu tuntun naa yoo si jade si gbangba fun igba akọkọ. Yoo sọ ọrọ diẹ, yoo si gba adura ibukun Urbi et Orbi - ""si ilu yii ati si aye""."	https://www.bbc.com/yoruba/agbaye-50910232
sports	Sheffield United vs Arsenal: Evra ní Arsenal sì wà lọ́mọ ìkókó lẹ́yìn ọdún mẹ́wàá	Ko si iyatọ kankan ninu ẹgbẹ agbabọọlu Arsenal lati bii ọdun mẹwaa sẹyin, bakan naa ni si wa. Agbabọọlu ikọ Manchester United tẹlẹ ri, Patric Evra lo sọrọ yii lẹyin ti Sheffield United ṣina iya fun Arsenal lalẹ ọjọ Aje pẹlu ami ayo kan sodo ninu ifẹsẹwọnsẹ Premier League. Arsenal padanu anfaani lati bọ si ipo kẹta ninu idije Premier League lẹyin ti wọn rẹmi papa iṣere Bramall Lane. Evra ṣalaye pe ọmọ ikoko loun maa n pe wọn ni bii ọdun mẹwaa sẹyin nigba kugba tawọn ati Man U ba koju ara wọn. Bakan naa lo sọ pe akọnimọọgba Unai Emery ko tii mu iyatọ kankan to ba Arsenal lati igba to ti gori aleefa lẹyin ti Arsene Wenger kuro. Evra ni oun ko fi tabuku wọn, nigba ti oun sọ pe awọn agbabọọlu Arsenal n gbabọọlu bi ọmọ ọwọ, o ni otitọ loun n sọ. Evra to jẹ ọmọ orilẹede Faranse fikun ọrọ rẹ pe otittọ ni wi pe Arsenal dun un wo loju ti wọn ba n gbabọọlu, amọ o ni wọn ko jọ ikọ agbabọọlu to le maa fakọyọ ninu ere bọọlu. O ni niṣe ninu oun maa n dun nigba kugba ti Man U ati Arsenal ba fẹ waako nitori oun mọ pe Man U yoo bori. Adilemu fun Man U tẹlẹ ni Sheffield United gan an lo yẹ ko jawe olubori ninu ifẹsẹwọnsẹ alẹ ọjọ Aje nitori awọn lo fakọyọ julọ.	https://www.bbc.com/yoruba/ere-idaraya-50137790
entertainment	Àlàyé rèé lórí bí 'Popular Jingo' ṣé dí inagijẹ akọrin Juju tó bí Wale Thompson 'Lalalẹ Friday'	Pupọ awọn to ba dagba saaju igba kọmputa ta wa yii ni yoo ti gbọ ki wọn maa pe ẹni to ba jẹ ilumọọka tabi gbajumọ ni  ''Popular Jingo.'' Inagijẹ yi wọpọ laarin awọn Yoruba ṣugbọn diẹ lawọn ẹni ti yoo ṣi ranti pe eeyan kan to jẹ akọrin Juju ni apejẹ rẹ n jẹ ''Popular Jingo.'' BBC Yoruba ṣe iwadii ọrọ yii nipa biba alagba David Anwo Agbolade ti awọn eeyan mọ si Popular Jingo sọrọ. Ilumọọka  Akọrin Juju ni David Agbolade tawọn eeyan si ni o wa lara awọn to mu ki orin Juju fẹsẹrinlẹ nilẹ kaarọ o jiire. Lasiko rẹ, eeyan ko le darukọ olorin Juju lagbegbe Ijebu Igbo, Eko ati Ibadan ki wọn ma pe Popular Jingo mọ wọn. Bi awọn Sunny Ade ati Ebenezer Obey  ti ṣe n fi orin juju da awọn eeyan lara ya nilu Eko ni Popular Jingo naa n migboro titi laaye tiẹ naa. Ọdun 1943 ni wọn bi alagba David Anwo Agbolade ti o si bẹrẹ ileewe ni Saint Luke's Primary School ni Japara Ijebu Igbo, lọdun 1949. Alagba David ni ''nigba ti mo wa ni ileewe alakọbẹrẹ ni mo ti bẹrẹ si ni fifẹ han si orin kikọ'' ''Koda mi o ti kẹkọ pupọ ki n to mọ lọkan mi pe iṣẹ orin lọna mi'' Amọ ṣa baba to bi David iyẹn, alagba Moses Anwoloju Aina ko nifẹ si ki ọmọ rẹ kọrin. Popular Jingo ni ''Ada ni baba mi yọ si mi nigba ti mo ni mo fẹ bẹrẹ orin. Inu wọn ko kọkọ dun si nigba naa'' Yatọ si pe o jẹ akọrin Juju, Popular Jingo a tun maa gba bọọlu nigba ewe rẹ. Idi ere boolu gbigba gẹgẹ bi o ti ṣe sọ ni awọn akẹgbẹ rẹ ti fun ni apejẹ rẹ, Popular Jingo. Ifẹ to ni si orin kikọ yii tun tẹsiwaju si ni igba to wa ni Saint Vincent Catholic Modern School. Ni igba taa n wi yii, Agbolade a maa ta jita pẹlu 'Mouth Organ' ki o to wa pada wa maa lo 'Accordion'. ''Ni ọdun 1979 ni mo mọ daju lọkan mi pe mo ni ẹbun orin kikọ. Ohun to si ṣẹlẹ ni pe mo kọrin nigba ti eeyan kan ku lagboole wa'' Lọjọ naa lọhun Jingo sọ pe niṣe ni gbogbo ile pa lọọlọ ti oun si fi orin da awọn eeyan lara ya. 'Awọn eeyan tẹwọgba orin mi lọjọ naa ti inu mi si dun'' Ninu ifọrọwanilẹnuwo pẹlu BBC,Popular Jingo ni ohun ko ni ọga kan pato. Amọ o salaye pe ẹnikan ti wọn n pe ni Kolawole Ijaduoye alias 'Kolly Jo' lawọn bẹrẹ orin Mamba lọdọ rẹ ki awọn to yi pada si Juju ṣugbọn ko pe ti awọn lo lọdọ rẹ. ''IK Dairo, Ojoge Daniel, Tunde Nightingale, ati Rosa Adetola ni mo maa n wo lawokọṣe ni igba naa.'' Agbolade sọ pe ninu gbogbo wọn, ''Tunde Nightingale ni mo maa n tọ ipasẹ re.'' Nigba naa lọhun, Popular Jingo sọ pe Haruna Ishola olorin Apala to jẹ ọmọ Ijebu Igbo a maa gba oun ni imọran lati maa mu diẹ ninu 'style' Tunde Nightingale. Royal Brothers Band lorukọ ẹgbẹ akọrin ti Agbolade sọ pe oun da silẹ lọdun 1962. O si ni nigba naa lọhun irinṣẹ tawọn fi n kọrin ko pọ. Tohun ti bẹ awọn eeyan a maa gbadun orin Juju Popular Jingo paapa lagbegbe Ijebu Igbo, ilu Eko ati Ibadan. Wale Thompson onijuju ọmọ Popular Jingo nii ṣe Popular Jingo gbe awo orin orisirisi jade to fi mọ 'Oridamilare', 'Ile ẹkọ ni ile ọkọ' ati bẹẹ bẹẹ lọ. Alagba David fẹ iyawo, o bimọ, o kọ ile koda ninu awọn ọmọ rẹ ati ọmọ ọmọ rẹ, awọn to n kọrin juju wa ninu wọn. Wale Thompson, gbajumọ olorin Juju nii to kọ orin 'Lalalẹ Friday', ni akọbi Popular Jingo to si tẹwọ gba jita lọwọ baba rẹ. Ẹni ọdun mejidinlọgọrin ni Popular Jingo ti ko si ti maa ṣere ode onijuju mọ. ''Mo dupẹ fun igbe aye mi,inu mi a si maa dun pẹlu ti awọn eeyan ba pade mi ti wọn a si maa sọ pe emi ni mo kọrin nibi ikomọ awọn'' Nilu Ijebu Igbo ni alagba David n gbe titi di asiko yi pẹlu awọn mọlẹbi rẹ.	https://www.bbc.com/yoruba/afrika-54139292
sports	Àgbò Man City tó tàdí mẹ́yìn fi ìkanra na Watford bolẹ̀	L'áàrin ìṣẹ́jú méjìdílógún àkọ́kọ́ ni Manchester City gba bọ́ọ̀lù márùn un wọ àwọ̀n Watford tí Watford ò sì  le tapútú. Àfì sí ẹ̀yìn ni Man City fi ìyà tí wọ́n jẹ l'ọ́wọ́ọ Norwich lọ́sẹ̀ tó kọjá nígbà tí wọ́n na Shakhtar Donetsk mọ́lé nínú ìdíje Champions League l'Ọ́jọ́rú. Nínú ìdíje ọjọ́ Àbámẹ́ta, Bernardo Silva gbá bọ́ọ̀lù mẹ́ta sí àwọ̀n nígbà tí àwọn ọmọ Pep Guardiola fárígá pẹ̀lú gbígbá bọ́ọ̀lù s'áwọ̀n tí wọ́n sì rí góòlù  tó pọ̀ jù láti ìgbà tí olùkọ́ni náà ti darapọ̀ mọ́ ẹgbẹ́ náà ní ọdún 2016. Ìyà tí 9-0 tí Manchester United ṣe fún Ipswich l'ọ́dún 1995 sì ni ìṣẹ́gun tó ga jù nínú ìtàn ìdíje Premier League, ṣùgbọ́n City jẹ́ ẹgbẹ́ agbábọ́ọ̀lù keèje tó na ẹgbẹ́ míràn ní 8-0 ní àsìkò tí a wà yìí. City gbá bọ́ọ̀ù àkọ́kọ́ sínú àwọn Watford ní àáyá ìṣẹ́jú méjìléláàádọ́ta (52 seconds) sí ìgbà tí wọ́n bẹ̀rẹ̀ eré nígbà tí láti ẹ̀sẹ̀ David Silva kí  Sergio Aguero ó tó fi kú un. Lẹ́yìn náà ni Riyad Mahrez gbábọ́ọ̀lù sí àwọn Watford. Bernarndo Silva fi orí gbá góòlù kẹẹ̀rin sí àwọ̀n nígbà tí Nicolas Otamendi gbá ìkaàrún un sínú àwọ̀n. Lẹ́yìn ìgbà tí wọ́n padà wá láti ìsimi ìdajì àsìkò, ìkanran Man City dínkù díẹ̀, ṣùgbọ́n Bernarndo Silva gbá bọ́ọ̀lù s'áwọ̀n ní ẹ̀mejì kí Kevin de Bruyne ó tó gbá ẹlẹ́ẹ̀kẹẹ̀jọ s'áwọ̀n.	https://www.bbc.com/yoruba/ere-idaraya-49782461
sports	UFC 261: Kamaru Usman gba ife ẹ̀yẹ UFC Welterweight lẹ́yìn tó sán bàǹtẹ́ ìyà fún Jorge Masvidal	Ajẹkun iya ni Jorge Masvidal jẹ lọwọ Kamaru Usman to jẹ ọmọ Naijiria lasiko ifẹṣẹkubiojo to waye ni aarin awọn mejeeji ni Florida. Awọn mejeeji jijakadi lati figagbaga lori ẹni ti yio gba Ami Ẹyẹ UFC welterweight. Ijakadi naa to waye ni Jacksonville ni Florida ni Kamaru ti ṣe bẹbẹ laarin awọn ololufẹ rẹ to le ni ẹgbẹrun lọna marundinlogun, 15,000 to wa wo iran. Ijakadi naa waye lati fi idi rẹ mulẹ ẹni gan an to kujuwọn lati gba UFC welterweight laarin awọn mejeeji. Ni saa akọkọ idije naa, round one, awọn mejeeji lo ṣe daradara ti wọn si sa ipa wọn lati fi agba han ẹnikẹji. Amọ ni saa keji idije naa, round two, Kamaru to ti rẹkẹ Masvidal fi akọ han to si lu u ni alubami. Eleyii ti mu ki Usman lamilaaka ju ti tẹlẹ lọ, ti o si ti di igba mọkandinlogun si ẹyọkan, 19-1 ti o ti fakọyọ ninu idije ifẹṣẹkubiojo. Ninu ọrọ rẹ, Kamaru ni ohun ti sọ fun awọn eniyan pe oun ṣẹṣẹ mu ẹyẹ bọ lapo ni, nitori naa ki ẹ farabalẹ ma a wo iran oun. Bakan naa ni Kamaru  ni o da oun loju wi pe laipẹ gbogbo eniyan ni yoo ri wi pe oun lo darajulọ gẹgẹ bi afẹsẹkubiojo ni agbaye.	https://www.bbc.com/yoruba/ere-idaraya-56877487
health	Ọjọ Ogbo: Àwọn òṣèré tíátà kan ṣàfihàn fọ́tò ọjọ́ ogbó wọn	Oju opo Instagram ti kun pitimu bayii fun fọto awọn oṣere tiata, ti wọn parada di arugbo, eyi to n sọ bi wọn yoo se ri lọjọ ogbo wọn.	https://www.bbc.com/yoruba/afrika-49023224
religion	Dare Adeboye: Ikú ẹ̀gbọ́n mi, ọ̀rẹ́ mi, ẹnìkejì mi, Dare kọ́ja bẹ́ẹ̀, ṣùgbọ́n... -Leke Adeboye	Leke Adeboye to jẹ aburo oloogbe Dare Adeboye ti sọrọ lori ohun ti oun yoo bẹrẹ si ni ṣe fun ẹbi ẹgbọn oun ni asiko yii to ti fi aye silẹ. Ọjọ Kọkanla, Oṣu Karun un ni Dare Adeboye wọ ilẹ sun, lẹyin ti o doloogbe ni ẹni ọdun mejilelogoji ni Ọjọ Kẹrin, Oṣu Karun un, ọdun 2021. Leke Adeboye lasiko to n sọrọ ni oun yoo sa gbogbo ipa oun lati ri i wi pe awọn ọmọ oloogbe naa ri itọju to peye. Leke ni: ''Nibayii, mo mọ pe mo ni ọmọ mẹfa nitori mo bi mẹta, ẹgbọn mi si bi mẹta, ma a si ṣe itọju wọn.'' ''Gbogbo nkan ti wọn ba n ṣe ni ma a ri wi pe mo peju-pesẹ sibẹ to fi mọ igba ti wọn ba n lọ ṣe ayẹwo ara wọn'' 'Mo ti sọ fun iyawo mi pe: Awọn ọmọ rẹ ti da ti temi, ma a si sa gbogbo ipa mi lati wa nibẹ fun wọn.'' Leke tun ni pe: ''Amọ mi o ni ṣe iṣe ajihinrere to gbe kalẹ nitori ọgbọn lati ṣe iṣẹ ihinrere rẹ yatọ si ti temi, ti ọpọlọpọ eniyan si fẹran rẹ ti o ba n waasu.'' '' Ti ẹgbọn mi ba n waasu, awọn eniyan ma n ho fun ayọ ni, amọ ti emi ba n waasu ko si ẹni ti yoo ho fun ayọ nitori mo ma n sọ otitọ ọrọ bii abata ti a na ni pọ̀pá ni, ẹnikẹni ni ọrọ mi le ta ba ni, kii ṣe bi ajihinrere.'' ''Ohun gbogbo ni emi ati ẹgbọn mi ṣe papọ, to fi mọ ọjọ igbeyawo...'' Bakan naa ni Leke Adeboye sọ oriṣiriṣi ohun ti oun ati ẹgbọn oun jọ ṣe papọ lasiko ti wọn n dagba, titi awọn fi di ọdọ langba. Leke ni ileẹkọ kan naa ni wọn jọ lọ lati ileẹkọ alakọbẹrẹ, girama, to fi mọ kikawe ni oke okun. ''Nigba ti mo gbọ wi pe ẹgbọn mi n lọ ka iwe ni oke okun ti ko si fẹ mu mi lọ, mo sọ fun pe ọkọ baalu rẹ yoo gbina ti ko ba mu mi dani. Leke tun ni: ''Ẹgbọn mi lo fi ẹjọ mi sun Baba Adeboye, ki o to di wi pe ẹmi naa tẹle e, ti a si jọ lọ ka iwe ni ileewe kan naa ni oke okun'' ''Dare Adeboye jẹ ẹni to kun fun ọgbọn, ti kii ṣi ṣe imẹlẹ ni gbogbo nkan to ba n ṣe'' Ọpọlọpọ igba ni awọn eniyan maa n sọ fun mi pe ṣe mi o le dabi ẹgbọn mi ni? amọ a yatọ si ara wa'' Leke Adeboye wa gbadura wi pe ọrun lo ja ju fun gbogbo onigbagbọ, ati wi pe oun gbadura wi pe bi Dare Adeboye ṣe pari daradara naa ni awọn yoo pari daradara ni ile aye.	https://www.bbc.com/yoruba/media-57097274
religion	Emere celebration: Wo ohun tó ṣẹlẹ̀ níbi àjọ̀dún ẹgbẹ́ Emèrè Onítẹ̀síwájú l'Osogbo	"Awọn ẹgbẹ Emere Onitẹsiwaju ti wọn ṣe ajọdun ọdun keji idasilẹ ẹgbẹ wọn nílùú Osogbo. Ko Si ibo miran ti ajọdun ọhun ti waye ju ile Araba ilu Osogbo, Oloye Ifayemi Elebuibon lọ. Aṣọ leesi funfun balau ni gbogbo awọn ọmọ ẹgbẹ wọ nibi ayẹyẹ naa. Lati gbogbo ijọba ibilẹ to wa nipinlẹ Osun lawọn ọmọ ẹgbẹ Emere Onitẹsiwaju ti pejọ sibi ajọdun ọhun. Nigba to n sọrọ nibi ajọdun naa, Aarẹ ẹgbẹ Emere Onitẹsiwaju lagbaaye, Iya-osa Oyelola Egbeyemi Elebuibon gboṣuba fun Eledua to jẹ kí ajọdun ṣeeṣe. Bakan naa ni Iya-oosa tun dupẹ lọwọ gbogbo awọn oniṣẹṣe to fi mọ awọn adari wọn. Egbeyemi Elebuibon ni igbelarugẹ aṣa ati ẹsin abalaye lo mu ki awọn pejọ sibi ajọdun naa. O ni awọn alalẹ ilẹ Yoruba ti fi ìpìlẹ iṣẹ rere le'lẹ fún iran Yoruba Iya-oosa ṣalaye pe o wa ku sọwọ awọn ọmọ Yoruba lati ri pe aṣa ati ẹsin abalaye ko di ohun igbagbe. ""Ni bayii, awọn eeyan ilẹ Yuroopu, Amerika ati Latin ti bẹrẹ si ni kọ aṣa ati ẹsin Yoruba. Koda wọn tún n ṣe akitiyan lati fi le awọn ọmọ wọn lọwọ lai tiju nipa rẹ. O wa ku si awa oni nkan gan an lọwọ láti máa jẹ kí àwon ọmọ ilẹ òkèèrè maa mọ awọn ọmọ wa ni aṣa ati ẹsin Yoruba,"" Iya-oosa lo ṣalaye bẹẹ. Araba ilu Osogbo, Oloye Ifayemi Elebuibon at'awọn eekan ninu awọn oniṣẹṣe naa wa nibi ajọdun naa."	https://www.bbc.com/yoruba/afrika-58290494
politics	Aisha Buhari Iftar: Ẹ fi àwọn obìnrin ṣe ìgbákejì olùdíje yín gbogbo, Aisha Buhari pàrọwà fáwọn ẹgbẹ́ òṣèlú	"Iyawo aarẹ orilẹede Naijiria Aisha Buhari ti ke sawọn ẹgbẹ oṣelu lati maa fi ti awọn obinrin ṣe lati du ipo igbakeji aarẹ fun gbogbo awọn oludije wọn. Lasiko to fi n sọrọ nibi apejẹ iṣinu awẹ Ramadan, Iftah to pe nile ijọba to wa nilu Abuja fawọn oludije ipo aarẹ lẹgbẹ oṣelu gbogbo lorilẹede Naijiria. Aya aarẹ pe apejẹ Iftar  naa lọna ati lee fun awọn oludije gbogbo lanfani ati fi ifẹ ati ajọyọ han si ara wọn ni ibamu pẹlu ilana Ramadan ati idagbasoke orilẹede Naijiria. Aisha Buhari ni ohun to lee duro deede fawọn obinrin ninu oṣelu ni lati rii pe wn lanfani si awọn ipo oṣelu gbogbo to ba wa nilẹ. ""Asiko to ki a lo awọn obinrin fun ipo igbakeji awọn oludije ni gbogbo  ẹka ipo oṣelu gbogbo nitori bi wọn ṣe maa n pọ to ni ti ọrọ idibo."" Aya aarẹ orilẹede Naijiria wa rọ gbogbo awọn oludije lati ni afojusun lori awọn ohun ti yoo tubọ mu ki orilẹede Naijiria gberu sii ninu iṣọkan, ibaraẹniṣepọ bi ọmọ iya ati igbọraẹniye. Bakan naa lo rọ wọn lati ni akoyawọ ki wọn si yago fun awọn ohun to lee fa wahala, idarudapọ ati jagidijagan nipa ninawọ ifẹ lasiko to ba yẹ, paapaajulọ lasiko ipolongo ibo. Bakan naa lo tun rọ wọn lati kọ ẹkọ pẹlu abajade eto idibo ọdun 2015 ninu eyi ti ko si ọrọ a n pẹjọ tabi wahala kankan lẹyin rẹ nile ẹjọ. O ni eyi gan an ni ẹbun opin saa ti awọn ọmọ Naijiria lee fi ki ẹbi aarẹ pe o digba kan naa. Lara awọn oludije ipo aarẹ to wa nibi apejẹ iṣinu awẹ Ramadan naa ni aṣiwaju ẹgbẹ oṣelu APC, Bọla Ahmed Tinubu, Minisita fọrọ oṣiṣẹ ati igbanisiṣẹ, Sẹnetọ Chris Ngige, Gomina Dave Umahi tipinlẹ Ebonyi ati akẹgbẹ rẹ lati ipinlẹ Bauchi, Bala Mohammed."	https://www.bbc.com/yoruba/afrika-61210402
sports	Nigeria vs Guinea Bissau: Super Eagles Nàìjíríà gún Guinea Bissau ní kẹ́ṣẹ́ pẹ̀lú 2-0	Ẹgbẹ agbabọọlu Super Eagles Naijiria gbo ewuro soju Guinea Bissau ninu ere bọọlu kẹta ti wọn gba ninu idije AFCON 2021. Ẹlẹsẹ ayo Umar Sadiq to kọkọ sọ goolu to yẹ ko gba s'awọn Guinea Bissau lo pada gba goolu  s'awọn fun Naijiria. Naijiria ti kọkọ lu Egypt ati Sudan ninu Ifesewonse meji ti wọn kọkọ gba nibi idije naa. Adiẹyin mu to tun jẹ balogun Super Eagles lori papa, William Troost-Ekong fọba lee fun Naijiria lẹyin to gba goolu keji sawọn fun Naijiria. Naijiria yóò fórí gbárí pẹ̀lu Guinea Bissau lálẹ́ òní, ohun tí a mọ̀ nípa ìfẹsẹwọ̀nsẹ̀ náà rèé Lonii ni ikọ agbabọọlu Naijiria yoo koju ikọ ẹgbẹ agbabọọlu Wild Dogs ti orilẹ-ede Guinea Bissau ninu idije Afcon  to n lọwọ laago mẹjọ alẹ. Ikọ Super Eagles lo n leke tente ninu ẹgbẹ ti wọn wa lẹyin ti wọn ti kọkọ na ikọ Egypt ni ami ayo 1-0, lẹyin naa ni wọn tun din dundu iya fun ikọ agbabọolu Sudan pẹlu ami ayo 3-1. Ti Super Eagles ba bori lalẹ oni, awọn ni yoo jẹ ikọ akọkọ ti yoo ni ojuami mẹsan an ninu ifeọsẹwọnsẹ ẹlẹgbẹjẹgbẹ ninu idije Afcon naa. Amọ, to ba jẹ pe ikọ Guinea Bissau lo jaweolubori, wọn ni anfaanin lati tẹsiwaju si ipele to kan ninu idije Afcon fun igba akọkọ ninu itan, amọ iyẹn da le esi ifẹsẹwọnsẹ laarin Egypt ati Sudan. Ohun to yẹ ki o mọ nipa ifẹsẹwọnṣẹ laarin Naijiria ati Guinea Bissau Ikọ mejeji ko tii dojukọ ara wọn ri, eyii ni igba akọkọ. Ipo kẹ́rìndínláàdọ́fà ni Guinea Bissau wa lagbaye, ti wọn si wa ni ipo kẹrinlelogun nilẹ Afrika. Nigba ti Super Eagles wa ni ipo kẹrindinlogoji lagbaye, ti wọn wa ni ipo karun un nilẹ Afrika. Ninu idije Afon to n lọ lọwọ yii, Guinea Bissau ko tii sọ bọlu kankan sinu awọn bo tilẹ jẹ pe wọn ni ojuami kan ninu ifẹsẹwọnsẹ wọn pẹlu Sudan. Igba kẹta ree ti Guinea Bissau yoo kopa ninu idije Afcon bo tilẹ jẹ pe wọn ko kọja ipele ẹlẹgbẹjẹgbẹ ri ninu idije ọhun. Super Eagles ẹwẹ ti gba ife ẹyẹ Afcon ni igba mẹta ọtọtọ.	https://www.bbc.com/yoruba/ere-idaraya-60056400
entertainment	Bolanle Ninalowo: Azeez ní súná mi àmọ́ ìrírí ayé kan ló sọ mi di Krístẹ́nì	"Yoruba ni iriri aye kii ti ni titi, ko ti ni pa, ọgbọn naa ni yoo fi kọ ni. Bẹẹ si ni bi iriri aye ba de ba ẹ́da kan, awọn ọ̀na ti yoo gba yọ kuro nibẹ ni yoo maa wa lasiko naa, ki ọkan rẹ le balẹ. Ohun to sẹlẹ ree pẹlu gbajugbaja oṣere tiata Yoruba kan, Bolanle Ninalowo, ẹni to ṣalaye idi to ṣe fi ẹsin Islam silẹ di ọmọlẹyin Kristi. Ninalowo sọrọ yii ninu ifọrọwerọ kan to se lori ẹrọ Instagram. Gẹgẹ bo ti salaye, idile musulumi gidi ni wọn bi Ninalowo si, amọ o ṣalaye pe oun yipada sí Kristẹni nitori iriri kan ti ko dara ti oun ni. Ninalowo ti orukọ musulumi rẹ n jẹ Azeez sọ pe, awọn obi oun, to fi mọ awọn ẹbi ti wọn jẹ musulumi, ko le gba oun nigba ti iṣoro de. Gbajumọ oṣere naa ni iwe mimọ Bibeli nikan lo gba oun ninu iṣoro naa, eyi ti ko salaye rẹ faraye. O ni lati igba naa, ni oun ti n ka Bibeli nigba gbogbo, ti oun si di ọmọlẹyin Kristi bi o tilẹ jẹ pe oun kii lọ sile ijọsin rara lati jọsin. ""Ni kete ti mo gba bibeli mu, o di iwe to n tọ mi sọna ni igbesi aye mi lati igba naa,"" Ninalowo lo sọ bẹẹ. Arẹwa ọkunrin oṣere naa ni, oun ko le gbagbe bi oun ti ri ojutuu sí iṣoro ti o n ba oun finra nigba naa ninu Bibeli. Ninalowo sọ pe ẹẹkan pere ni oun bawọn jọsin ni sọọsi ri sugbọn o salaye pe ojoojumọ ni oun maa n ka Bibeli ni akaye."	https://www.bbc.com/yoruba/afrika-56769707
religion	Sotitobire: Adájọ́ sọ̀rọ̀ nípa ọjọ́ ìdájọ́ fún Wòlíì Sotitobire Alfa Babatunde	"Adajọ to n gbọ ẹjọ ẹsun ijọmọgbe ti wọn fi kan gbajugbaja wolii ijọ Sọtitobirẹ Praising Chapel ni ilu Akurẹ, Alfa Babatunde ti ọpọ mọ si sọtitobirẹ atawọn mẹfa miran ti sọ ọjọ ti yoo gbe idajọ kalẹ. Wọn n fi ẹsun kan wolii Sọtitobirẹ ati awọn oṣiṣẹ ijọ naa mẹfa pe wọn lọwọ si bi ọmọ ọdun kan, Kọlawọle Gold ṣe poora ni ileejọsin naa ni oṣu kọkanla ọdun 2019. Adajọ to n gbọ ẹjọ naa kede bi idajọ ẹjọ naa yoo ṣe lọ lẹyin ti gbogbo awọn agbẹjọro fun igun gbogbo ti ọrọ kan ti fi ẹnu awijare ati atotonu wọn lori ẹjọ naa jona sibi kan. Ni oṣu keji ọdun yii ni igbẹjọ bẹrẹ lori ẹsun ijọmọgbe ati igbimọpọ hu iwa ijọmọgbe ti wọn fi kan awọn meje naa. ẹlẹri mẹsan ni awọn agbẹjọro ijọba pe nigba ti awọn agbẹjọro fun Wolii Sọtitobirẹ atawọn ọmọ ijọ rẹ naa si pe ẹlẹri marundinlogun ati ọpọlọpọ ẹri. Awọn agbẹjọro, Wolii Sọtitobirẹ Oluṣọla Oke n fẹ ki ile ẹjọ wọgile ẹjọ naa. O fi kun un pe iṣẹ arumọjẹ lasan lawọn agbofinro DSS ṣe lori iwadii wọn. O ni yatọ si pe wọn fi ọrọ wa Pasitọ naa lẹnu wo, ko si nnkan kan gboogi ti wọn lee mu jade gẹgẹ bi ẹri lẹyin ti wọn yẹ ile ẹjọ naa wo. Bakan naa lawọn amofin yoku naa gbee nidi lori eyi. Amọṣa, agbẹjọro ijọba, ti amofin agba ipinlẹ Ondo, Adekọla Ọlawoye lewaju fun rọ ile ẹjọ naa lati fi iya to ba tọ jẹ wọn nitori awọn ẹri to ṣarajọ lori ẹjọ yii. Onidajọ Oluṣẹgun Oduṣọla wa ṣalaye fun awọn agbẹjọro naa pe idajọ oun lo kan. O kede pe oun yoo fi ọjọ idajọ ṣọwọ sawọn igun mejeeji laipẹ. Titi di igba naa, o ni ki wọn da awọn afunrasi ọhun pada si ọgba ẹwọn Olokuta. Gẹgẹ bi igbejọ ṣi ṣe n lọ lọwọ lori ẹsun ti wọn fi kan oludasilẹ ijọ Sotitobire Praising Chapel l'Ondo, Wolii Alfa Babatunde atawọn ọmọ ijọ rẹ mẹfa tun ti farahan nile ẹjọ lonii lati lọ jẹwọ pe awọn sọ ọrọ ti wọn kọ silẹ. Ẹwẹ, ko pẹ rara ni adajọ kede pe wan tun ti sun ẹjọ naa siwaju. Ọsẹ kẹfa ree ti wọn ti gbọ ẹjọ wọn gbẹyin nigba ti wọn pa oju ẹjọ eyi ti agbẹjọrọ afurasi gangan n wi de ni ọjọ kejilelogun oṣu keje, ọdun 2020. Pásítọ̀ ìjọ Sotitobire padà yọjú sílé ẹjọ́ lónìí, àbọ̀o rèé... Wo ohun tí Adájọ́ ṣe sí àṣùwọ̀n ìfowópamọ́sí Wòlíì Sotitobire Oludari ẹka idajọ ni ileeṣẹ to n ri si ọrọ idajọ, Grace Olowoporoku lo n lewaju ifarahan fun olupẹjọ nigba ti Agbẹjoro Olusola Oke ati Akinyemi Omoware n duro fun olujẹjọ. Nitori bi ọmọ kekere kan, Gold Kolawole se dede poora ni Sọọṣi Wolii yii ni Akure ninu oṣu kọkanla ọdun 2019 ni ẹjọ ti wọn ṣi wa lori rẹ bayii. Ẹwẹ, o yẹ ki awọn olujẹjọ wa sọ pe ""bẹẹ ni a sọ ọrọ ti a sọ ti wọn gba ohun wa kalẹ"" lonii ṣaaju idajọ ti adajọ Olusegun Odusola yoo da ṣugbọn wọn ti ni ko tun ri bẹẹ mọ. Eyi lo mu ki wọn sun igbẹjọ naa siwaju di ọjọbọ ọjọ kẹtadinlogun oṣu kẹsan yii. Ọmọ kekere naa, Gold Kolawole yẹ ko ṣe ayẹyẹ ọdun meji lọjọ Abamẹta to kọja. Ọsán jáá! òṣèré àti ọ̀jọ̀gbọ́n Tiatia, Ayo Akinwale jáde láyé Kọlọrun jẹ ki abiyamọ o jeere ọmọ. Ọjọree bi ana yii lọdun meji sẹyin nigba ti ọmọ tuntun jojolo, Gold Kolawole dele aye, lai mọ ohun to n duro de oun. Oni yii gan-an, ọjọ kejila, oṣu Kẹsan, si ni Gold, ọmọ kekere to sọnu ninu ijọ Sotitobire Miracle Centre nilu Akure, ko ba pe ọdun meji. Ọjọ kẹwaa, oṣu Kọkanla, ọdun 2019, ni iroyin jade pe, ọmọ naa deede poora ninu ṣọọṣi naa ni ẹka awọn ọmọde ti iya rẹ gbe e lọ, lọjọ isinmi naa. Gbogbo igbiyanju awọn obi rẹ lati ri lo ja si pabo, koda ọrọ ti di tileeṣẹ ọlọpaa. Iya ọmọ naa, Modupe Kolawole ṣalaye fun BBC Yoruba pe, inu oṣù kẹfa lawọn ṣẹṣẹ bẹ̀rẹ̀ sí ní lọ sí ṣọọṣi naa, ki iṣẹlẹ yii to o waye. Iya Gold salaye bi ko ṣe ki n fẹ fi ọmọ rẹ silẹ ati bi awọn ẹṣọ ijọ ṣe ni o yẹ ko maa gbe ọmọ rẹ lọ si yara ti wọn n ko awọn ọmọ wẹwẹ si. Bakan naa, lo tun sọ nipa bo ṣe pada gbe ọmọ naa lọ si yara awọn ọmọ wẹwẹ, ati bo se wa di ohun to n kọ ni lẹnu lati sọ bi ọmọ ọdun kan ti ko tii le rin tabi sọrọ ṣe poora. Iṣẹlẹ yii mu ki awọn agbofinro mu Pasitọ ijọ Sotitobire, Alfa Babatunde, ti wọn si fi ẹsun kan oun ati awọn ọmọ ijọ rẹ bi i mẹrin, pe wọn mọ nipa bi ọmọ naa ṣe sọnu. Lara awọn ẹsun ti awọn obi Gold fi kan Alfa ni pe, ko ja ọrọ ọmọ naa kunra lasiko ti wọn fi to o leti pe o sọnu. Koda, Deji ti ilu Akurẹ, naa pe awọn obi, pasitọ ati awọn miran lati bura nidi oriṣa nipa nkan ti wọn mọ lori bi ọmọ naa ṣe sọnu. Lati asiko naa si ni Pasitọ Alfa Babatunde ati awọn ọmọ ijọ rẹ ti wọn mu ti wa ni ọgba ẹwọn Olokuta nilu Akurẹ, nibi ti wọn n gba lọ sile ẹjọ fun igbẹjọ. Ko tan sibẹ o, lasiko ti ọrọ bi ọmọ naa ṣe sọnu ṣi n gbona janjan, ni awọn eeyan kan dana sun ṣọọṣi Sotitobire, ""nitori wọn fura pe ori pẹpẹ inu ṣọọṣi naa ni wọn ri Gold Kolawole mọlẹ si"". Ṣugbọn awọn ọlọpaa sọ pe ko si nkan to jọ nkan bẹ ẹ. Koda, awọn eeyan naa pa ọkan lara awọn ọlọpaa to lọ ọ doola ṣọọṣi naa. gbogbo bi igbẹjọ pẹlu Alfa Babatunse si se n lọ si lati sawari ọmọ naa ni BBC n mu wa fun yin."	https://www.bbc.com/yoruba/afrika-54129130
entertainment	Aderoju Yekini: Barrister sọ fún mi lójú àlá kó tó kú pé ká tẹ̀síwájú pẹ̀lú báǹdì òun	"Odu, ti kii se aimọ fun oloko lagbo orin kikọ ati ere Fuji lorilẹede Naijiria ti nilẹ Yoruba lapapọ ni Sikiru Ayinde Barrister jẹ. Amọ kokoro ko jẹ kawọn ololufẹ gbajumọ akọrin yii gbadun obi rẹ to gbo kaka lagbole orin kikọ nitori iku ja ẹmi rẹ pati mọ wọn lọwọ lẹni ọdun mejilelọgọta. Ọjọ Kẹrindinlogun osu Kẹjila ọdun 2010 ni Barrister jade laye lẹyin to ti fi ọdun marundinlogoji kọrin Fuji. Ta ni Sikiru Ayinde Agbéjélọlá Barrister? Ṣé lóòtọ́ ni ìjà ti parí láàrin ìdílé Ayinde Barrister àti Kwam 1? Ta ni ó bẹ̀rẹ̀ Fuji? Ta ni àgbà nínú gbogbo olórin Fuji? - Kollington fésí sí ìbéèrè ńlá Barrister ló sọ mí di èèyàn ńlá - Ayinla Kollington Lẹ́yìn ò rẹyìn, Wasiu Ayinde sọ̀rọ̀ nípa Ayinde Barrister Bi o tilẹ jẹ pe onirese rẹ ko fin igba mọ amọ eyi to ti fin silẹ, ko le parun, tawọn ololufẹ rẹ si nifẹ rẹ loju aye ati lẹyin iku rẹ. Ọna lati mu iranti Barrister wa sookan aya awn ololufẹ rẹ lo mu ki BBC Yoruba kan si ọkan lara awọn onilu to gbajugbaja lẹyin Barrister nigba to wa loke eepẹ. Ọpọ igba si ni Barrister maa n kọrrin ki ọkunrin onilu naa bii ...""Aderoju Onilu mi, o ya oo..."" Oluwarẹ rẹ ni Aderoju Ayanwale Yekinni, ti ọpọ eeyan mọ si Aderoju onilu Barrister. Aderoju si ba BBC Yoruba sọrọ nipa ajọsepọ rẹ pẹlu Barrister, bi agba akọrin naa se jade laye ati ohun to waye lẹyin iku oloogbe naa. Nigba to n salaye fun BBC nipa igbesi aye rẹ, Aderoju ni ọmọ bibi ilu Ayetoro ni agbegbe Ariwa Yewa, nipinlẹ Ogun ni oun. O ni ọmọ ọdun mẹrin abọ si marun ni oun ti n lu ilu kaakiri igboro. Koda, o ni oun ti lu ilu kaakiri ọja lati gba owo, oun si tun ti lu ilu fawọn iya ibeji to n jo kiri lati se agbe gba owo. Bakan naa lo ni oun ti lu ilu ri fawọn alaboyun, awọn onitiata, oun si ti ji were fawọn alaawẹ ri, ki oun to de ọdọ Sikiru Ayinde Barrister. Aderoju salaye pe oun la akoko adun ati ikoro kọja lasiko ti oun dara pọ mọ ẹgbẹ akọrin Sikiru Ayinde Barrister. Amọ o ni oun dupẹ pe akoko adun ju ti isoro lọ fun oun lasiko ti oloogbe naa wa laye. Onilu naa wa se apejuwe rẹ pẹlu Barrister ọga rẹ bii eyi to da mọran, ti ko si si ibi ti ko le ran oun lọ. O wa se apejuwe Barrister bii eeyan rere, eeyan daadaa, abiwa pẹlẹ, onisuuru, ẹni ti kii fi oju pa eeyan rẹ, to si n se fun tẹbi tara. Aderoju, ẹni to salaye bi gbajumọ akọrin Fuji naa se ku lọdun 2010 salaye pe awọn mejeeji si dijọ sọrọ lori foonu, ko to di pe o jade laye lẹyin ọjọ kẹta. ""Nigba ti wọn lọ gba itọju loke okun, mo pe wọn ni ọjọ kẹrinla, osu kejila ọdun 2010, wọn si sọ fun mi pe ara awọn ti n ya. Wọn beere aya mi atawọn ọmọ mi, ti wọn si ni awọn yoo pada wa sile lọjọ kẹẹdogun osu osu Kinni ọdun 2011. Iku Barrister ba mi nibi ti ko dara, bi mo se gbọ pe wọn ku lẹyin ọjọ kẹta ta sọrọ, koda, iku wọn si wa lara mi diẹ diẹ. Ko tiẹ ye mi bi mo se de Oshodi lati Iyana Ipaja, bi mo rin ni, bi mo wọ mọto ni, n ko tiẹ mọ, mo sa mọ pe mo de Oshodi."" Aderoju Onilu Barrister tẹsiwaju pe lasiko ti akọrin Fuji naa wa loke okun nibi to ti lọ gba itọju, o sọ fun oun pe ki oun tọju ilu oun lati se awo orin tuntun. ""Barrister ni oun ti pese ọpọ orin silẹ to le se awo orin mẹjọ ti oun ba de, to si ni ki n tọju ilu mi silẹ daadaa. Ọjọ kẹta lẹyin ta sọrọ, ni mo gbọ pe Barrister ku, o ba mi ninu jẹ pupọ."" Saheed Osupa dá sí ọ̀rọ̀ Barrymade àti K1 Ẹ̀yín tẹ́ẹ ní Bàbá mi, Alhaji Sikiru Ayinde Barrister kọ́ ni Ọba Fuji, ó dájú pé ẹ ò tilẹ̀ kàwé - Alhaji Besco Olorin Fuji Lẹ́yìn olóògbé Barrister àti Kollington, èmi làgbà kàn nínú iṣẹ́ orin Fuji- Obesere yarí Ó pé ọdún mẹ́wàá tí Barrister kú; wo ǹkan tó yẹ láti mọ̀ nípa rẹ̀ gẹ́gẹ́ bíi olórin, tẹ̀wé-tẹ̀wé, akọ̀wé àti sọ́jà Onilu Barrister wa sisọ loju rẹ pe Sikiru Ayinde Barrister ti mọ pe oun yoo ku amọ ti ko fẹ ki ẹgbẹ orin rẹ tuka lẹyin to ba ku tan. ""Ki Barrister to ku, ni mo la ala, mo ri to joko si ẹgbẹ kan, mo si lọ ba pe ọga wa, ki lo de. O si sọ fun mi pe 'ma tori pe mo ti ku, ki bandi mi lọ silẹ, mo si fẹ ko tẹsiwaju'. Aderoju fikun pe ki wọn to gbe oku Barrister de lati oke okun, ni oun ti yara pe awọn ọmọ ẹgbẹ orin yoku jọ. O ni awọn si se ipada lori bi ẹgbẹ naa yoo se tẹsiwaju lẹyin iku Barrister, ti gbogbo wọn si fara mọ pe awọn yoo maa ba orin kikọ naa lọ. Nigba to n dahun ibeere lori ibi ti ẹgbẹ olorin Barrister wa de duro bayii lẹyin ọdun mejila ti afinju olorin Fuji naa ti di ara ilẹ. Aderoju ni awọn tiraka lati tẹsiwaju nidi kikọ orin Fuji ti Barrister da silẹ amọ isoro ti wọn gbe ti awọn ti pọ ju. O ni Barrister Memorial Band ni awọn yi orukọ ẹgbẹ elere naa pada si lẹyin iku ọga awọn. ""Adiẹ gagara ko fẹ ki kekere kọ ninu awọn elere giga to yi wa ka. Awọn ti ko fẹ ki Bandi Barrister tẹsiwaju lo pọ ninu awọn elere giga to yi wa ka. A gbe, gbe, gbe pe ka maa tẹsiwaju pẹlu ẹgbẹ akọrin Fuji Barrister Memorial Band amọ ko jọ. Nigba to si ti fẹ la nnkan mii lọ, a yaa gbe ju silẹ."" Báwo ni Barry Jhay ọmọ Alhaji Sikiru Ayinde Barrister se kó sí gbaga ọlọ́pàá? CCTV yọ Barry Jhay lórí ikú Kashy, òtítọ̀ ọ̀rọ̀ fojú hàn nígbẹ̀yìn Ṣé lóòtọ ni pé Alhaji Sikiru Ayinde Barrister ló bí Barry Jhay tí wọn fi ẹsun pípa Kashy kàn ní Ghana? Nígbà tí èmi náà rí fídíò Kashy tí ẹnu rẹ̀ ń ṣẹ̀jẹ̀ ṣáájú ọjọ́ tó kú, mo bèrè àwọn ìbéèrè kan - Ẹ̀gbọ́n Barry Jhay Gbajumọ akọrin lẹyin Barrister naa wa koro oju si ero awn eeyan kan to ni oogun tabi awure ni Barrister n lo lati fi kọrin. Awọn eeyan naa lo ni wọn n sọ kiri pe Barrister ko ni ẹbun orin lati ọrun wa, o kan n dọgbọn si ni. Amọ aderoju ni irọ ni wọn n pa pe Barrister ko ni ẹbun orin tabi pe ko ni imisi orin kikọ. ""N ko tii ri ẹni ti lọrun fun ni ẹbun orin kikọ to to Barrister, a ko si le fẹ se rẹkọọdu orin, ki ọga mi sọ pe ka kọkọ se Practice. A kan maa lọ si studio ni, a si se rẹkọọdu jade , ti yoo si dun pupọ."" Aderoju fikun pe oniruuru ọna ni Barrister fi maa n ni imisi orin kikọ, to fi mọ oju ala, eyi to fidi rẹ mulẹ pe lati ọrun wa lo ti ni imisi orin kikọ. ""Nibi ti emi mọ wọn de, ti ọga mi ba fẹ sun, iwe akọsilẹ, gege ikọwe ati ẹrọ agbohunsilẹ lo maa wa ni igberi wọn. Idi ni pe ti orin ba wa lati oju ala, wọn yoo sare kọ silẹ, wọn maa kọ orin yẹn sinu tape ẹrọ agboohunsilẹ. Eyi ko si ni jẹ ki wọn gbagbe orin to wa ni asiko yẹn. Mo tun wa se iwadii lọdọ awọn eeyan to ti ba wọn sisẹ ki emi to de pe se wọn kii se Practice, ki wọn to gbe orin jade tẹlẹ, ti wọn si ni bẹẹ ni. Eyi lẹ maa fi mọ pe ẹbun ti Ọlọrun fun wọn ni orin kikọ."" Ọmọ ọdún mẹ́rin jáde láyé lẹ́yìn tí wọ́n fipá ba lòpọ̀ -Àlàyé rèé tí mó ṣe yọ ike tí mo fikún ìkébè mi, kó lè tóbi- -Ọkùnrin tó pa ọmọdé 23 ń mu òògùn olóró la fi le lẹ́nu iṣẹ́ ọlọ́pàá- Wo òògùn ikọ́ mẹ́rin tó ti gbẹ̀mí ọmọdé 66 l'Áfíríkà - WHO Àṣìrì fọ́nrán ohùn àkásílẹ̀ nípa ìtàkurọ̀sọ láàrin aṣọ́lé tí Usifo kú sí àti Chidinma tú nílé ẹ̀jọ́"	https://www.bbc.com/yoruba/afrika-63183919
entertainment	Hisham Wadan: Ìlanilọ́yẹ̀ nípa àrùn ojú ló mú mi ṣe fíìmù Lost in London	Asamọ kan lo ni agbara n bẹ ninu aidape ara, bẹẹ si ni agbara lati se ohunkohun wa ninu akande ẹda kọọkan. Bẹẹ ni ọrọ ri pẹlu Hisham Wadan, tii se ọmọ ọdun mejila ti oju rẹ n fọ lọ diẹdiẹ amọ to pinnu lati jẹ eeyan laye lai fi ti ipenija naa se. Ọmọdekunrin naa ni oun ni ipenija bakan naa nipa iriran ni alẹ, eyi to pe ni Night Blindness. Nigba to n ba BBC sọrọ, Wadan salaye pe ọpọ eeyan lo maa n fi iwọsi lọ nitori aisan oju to ni, ti wọn si maa n fi se yẹyẹ ni ọpọ igba. Eyi si lo mu ki ọmọdekunrin naa se fiimu kan nipa awọn iriri to n la kọja to fi mọ idojukọ to n koju lati ọdọ awọn akẹẹgbẹ rẹ. Àwọn ìtàn mánigbàgbé tì ẹ leè ní ìfẹ̀ síí: Wadam wa korajọ pọ pẹlu ibatan rẹ tii se ọmọ ọdun mejila bakan naa lati se fiimu kan to pe akọle rẹ ni ‘Lost in London. Afojusun ọdọmọde naa to n gbero lati di gbajumọ osere lọjọ ọla, to fi se fiimu naa ni lati se itaniji ati ilanilọyẹ nipa awọn ọdọ to n ni ipenija oju.	https://www.bbc.com/yoruba/agbaye-56876995
health	Coronavirus in Nigeria: Àwọn awakọ̀èrò, ọlọ́kadà arìnrìnàjò faragbá nínú ìpa Coronavirus	Gẹgẹ bii ara igbesẹ lati dena arun Coronavirus ni ipinlẹ Ekiti, ijsba ipinlẹ naa ti ti gbogbo ileewe to wa nibẹ pa. Ninu iwe aṣẹ mawobẹ (Executive order) kan to fi sita ni ọjọ Ẹti, gomina Kayọde Fayẹmi ni gbogbo ipesjọpọ to ba ti n ni ọpọ ero to ju ogun eeyan lọ, yala ni ile ijọsin, ile igbafẹ, awujọ oṣelu, ile ijo ati ile ọti ko gbọdọ waye mọ titi di igba ti nnkan ba fi rọgbọ lori arun naa. Ninu ọrọ to ba awọn eeyan ipinlẹ naa sọ lori ẹrọ maohunmaworan lori iṣẹlẹ arun naa eyi to ti mu eeyan kan bayii ni ipinlẹ ọhun, gomina Kayọde Fayẹmi fi ọkan awọn eeyan ipinlẹ Ekiti balẹ pe wọn ti kapa arun naa nipinlẹ ọhun ṣugbọn sibẹ oju lalakan fii ṣọri. Bakan naa lo paṣẹ pe awọn onimọto nibẹ ko gbọdọ gbe ju eeyan kan ni iwaju ati ero mẹta-mẹta ni ila aga kọọkan ninu ọkọ wọn. Awọn aṣẹ miran ti ijọba ipinlẹ Ekiti pa lori kikapa arun yii niwọnyii: Orilẹede Eritrea ti fi lede wi pe awọn ti ni ẹni akọkọ to ni Coronavirus lorilẹede naa. Ẹni ọdun mọ̀kandinlogoji ni ara ilẹ Eritrean to n gbe ni Norway. Ọjọ Satide ni arakunrin naa de papkọ ilẹ wọ ni Asmara International Airport, ti wọn si ya a sọtọ fun ayẹwo to fihan pe arakunrin naa ti ni arun Coronavirus. Bakan naa ni orilẹede Uganda ti paṣẹ ki ọkọ ofurufu kankan maṣe wọle si orilẹede naa lati dẹkun itankalẹ arun naa. Amọ orilẹede Democratic Republic of Congo, Gabon, SUDAN ati Burkina Faso ti darapọ awọn orilẹede ni ilẹ Afirika ti awọn to lugbadi arun Coronavirus ti gbẹ ẹmi mi. Iwe iroyin ilẹ naa fi lede wi pe dokita to n ṣiṣẹ ni ileeṣẹ ijba ni ẹni to ku naa lẹyin to pada si orilẹede DRC lati ilẹ Faranse. Ọjọ Eti lo gbe ẹmi mi lẹyin aisan ọna ọfun rẹ ko ṣiṣẹ daradara mọ.	https://www.bbc.com/yoruba/afrika-51986299
entertainment	N kò ní ìwé ẹ̀rí kankan, ojú mi rí tó níbẹ̀rẹ̀ iṣẹ́ tíátà, ọ̀pọ̀ ìgbà ni ń kò lówó láti gẹrún tàbí lọ sí fún ‘Rehearsal’ - Chatta	"Gbajugbaja oṣere tiata Ibrahim Chatta, ẹniti o ṣẹṣẹ ṣe ajọyọ ọjọ ibi aadọta laipẹ yii ti kede pe o seese ki oun fi adagba ere ṣiṣe rọ laipẹ. Ibrahim Chatta kede bẹẹ ninu ifọrọwerọ kan to se laipẹ yii pẹlu ileesẹ iroyin ayelujara Ibrahim Chatta ni ọdun marundinlogoji ni oun fi ṣe iṣẹ tiata, ninu eyi ti oun ti la ọpọlọpọ iṣoro kọja, papa julọ nigbati oun ṣẹṣẹ bẹrẹ ere tiata. Chatta ni oun ko ni iwe ẹri ile ẹkọ kankan nitori oun kọ lo si ile ẹkọ ri. Chatta ni lẹyin igbati oun di olokiki ninu ere tiata, ni oun ṣẹṣẹ ka iwe kẹfa tan, ti oun si wa ni ile iwe ti wọn ti ń ko nipa iṣe olukọni ni ilu Ikire. Chatta ni Ọlọrun nikan lo gbe ori oun soke nitori pe lẹnu iṣẹ tiata ni oun ti di ilumọọka, ti oun si di olokiki. Chatta fikun pe bo tilẹ jẹ wi pe ọmọ atapatadide ni oun, amọ ọpọlọpọ igba ni oun ma n lọ ṣe igbaradi ere tiata lai si owo lapo oun. O ni koda nigba mii, iṣoro ati gẹ irun kikun ori oun maa n buru nitori aisi owo lapo oun. Ibrahim Chatta ni ""iriri aye kan o le ti ni titi, ko ti ni pa, ṣugbọn ọgbọn lo ma n fi kọ ni"". Osere tiata naa ni awọn iriri oun ninu ere tiata lo jẹ ki oun fẹ fi adagba ere ṣiṣẹ silẹ, ṣugbọn oun ko ni kuro ninu ere tiata patapata. Ibrahim Chatta ni o ti to akoko ti oun gbọdọ sinmi nidi isẹ ere tiata, ti awọn ogo tuntun ti oun kọ niṣẹ tiata yoo si maa ṣe ere lọ. O fikun pe idunnu oun ni lati ri wi pe ere tiata goke agba ni orilẹede yii. Ibrahim Chatta tun tọka si awọn agba oṣere ti wọn ti fi adagba ere tiata rọ. Fun apẹẹrẹ Olu Jacobs, Oga Bello, Jide Kosoko ati awọn miran ti wọn ko fi gbogbo ara ṣe sinima agbelewo mọ. O ni lọwọlọwọ, iṣe agbẹ wa lara okoowo ti oun dawọ le, ti oun si ni ileesẹ ti oun ti n ya sinima. Ibrahim ninu ifọrọwerọ naa ni ""idunnu ọkan mi ni ki sinima agbelewo di nkan ti gbogbo agbaye yoo maa wo. Sugbọn a gbọdọ ri pe awọn oṣere tuntun mọ ohun ti sinima ati ere tiata jẹ, nitori ọpọlọpọ awọn oṣere tuntun ni wọn ko se jina to lati ṣe ere tiata."	https://www.bbc.com/yoruba/articles/cz4lwpjvexro
religion	2022 Prophecies: Àwọn ólọ́pàá Ghana kìlọ̀ fáwọn òjíṣẹ́ Ọlọ́run làti ṣọ́ ẹnu wọn nípa sísọ àsọtẹ́lẹ̀ fún ọdún 2022	"Ileeṣẹ ọlọpaa ni Ghana ti kilọ fun awọn olori ẹlẹsin gbogbo lorilẹede naa lati ṣọ ẹnu wọn pẹlu sisọ asọtẹlẹ fun ọdun 2022. Ninu atẹjade kan ti wọn fi sita ti wọn pe akori rẹ ni ""sisọ asọtẹlẹ ati atubọtan rẹ la ẹ ofin"" ileeṣẹ ọlọpaa lorilẹede naa jawe ikilọ fawọn ojiṣẹ Ọlọrun ninẹ lati ṣọra fun gbingbin ẹru si ọkan araalu. Ileeṣẹ ọlọpaa lorilẹede Ghana ṣalaye pe ọpọ awọn asọtẹlẹ atẹyinwa lo ti fa wahala, hilahilo ati ibẹrubojo laarin araalu nibẹ. O fi kun un pe lootọ lawọn ijọ ati ẹgbẹ ẹlẹsin ni ẹtọ ati jọsin ari lati sọ ti ẹnu wọn laisi idiwọ tabi idena, sibẹ wọn tun gbọdọ bọwọ dun ẹtọ awọn araalu yoku naa. Àwọn ìṣẹ̀lẹ̀ mánigbàgbé tó wáyé lọdún 2021 A tún fẹ́ yá N12 Tiriliọ̀nù láti ilẹ́ òkèrè kí gbèsè Nàìjíríà di N50 tiriliọnu- BMO Ìjọba àná lo jẹ Nàìjíríà run di pòlòfo lórúkọ ìgbógun ti ìgbésùmọ̀mí - Malami Awọn ọlọpaa lorilẹede Ghana ṣalaye bi awọn asọtẹlẹ atẹyinwa ṣe fa ọpọlọpọ ijamba ati ifẹmiṣofo, ti o si tun fa hilahilo ba igbe aye awọn araalu miran. Atẹjade naa tun ran awọn eeyan orilẹede naa leti pe ẹṣẹ nla ni labẹ ofin orilẹede naa lati gbe iroyin, gbọyisọyi tabi ọrọ to lee fa ibẹruboju tabi ipayinkeke sita. Bakan naa lo jẹ ẹṣẹ nla lati gbe iroyin aṣinilọna tabi ofege to lee fa ikunsinu tabi pagidina iṣẹ awọn ajọ adoola ẹmi tabi to lee mu wahala ba igbayegbadun araalu. ""A wa rọ gbogbo ọmọ Ghana, paapajulọ awọn olori ẹsin lati ṣọ ọrọ ẹnu wọn paapaajulọ to ba niiṣe pẹlu sisọ asọtẹlẹ eleyii to lee fa wahala tabi awọn ohun to lee tigi bọ oju ẹtọ awọn araalu miran. "" Gómìnà Fayemi ní alágídí àti oníwàkuwà ni Oshatuyi tó fi ókọ̀ gbá òun tó tún ń pariwo pé gómìnà rán agbófinró láti na òun Wàhálà bẹ́ sílẹ̀ níbi ayẹyẹ ọlọ́dọọdún ní ìpínlẹ̀ Osun Ki ní yóò sẹlẹ̀ sí Àrẹ́mọ Ooni Ile-Ife tí wọ́n bá gbé e kúrò l'Áàfin? Kà nípa ìbẹ̀rẹ̀ ìyàwó Ooni Ife, Olórí Silekunola Moronke Náómì, Wòlíì tó di Ayaba Ile Ife"	https://www.bbc.com/yoruba/59807867
politics	Prince Phillip: Àwọn aṣíwájú lágbáyé ránṣẹ́ ìbánikẹ́dùn	"Awọn lọbalọba, olori orileede ati olotu ijọba gbogbo kariaye ni wọn ti n ranṣẹ ibanidaro lori iku Arẹmọ Phillip, Duke of Edinburgh ti ilẹ Gẹẹsi to jade layelẹni ọdun mọkandinlọgọrun. Ọba orilẹede Spain ati aya rẹ tẹ iwe ranṣẹ si Ọbabinrin ilẹ Gẹẹsi ri wọn pe ni ""Dear Aunt Lilibet"" lori iku ọkọ rẹ ti wọn pe ni "" Dear Uncle Phillip"" Yatọ si  lọbalọba ilẹ Yuroopu to daro, awọn orilẹede ro wa labẹ igbimọ aṣepo Commonwealth naa kan sara si igbe aye ifaraẹnijin ti Arẹmọ Phillip gbe nigba aye rẹ loke erupẹ. Igbe aye imurasi ojuṣeeni, ifọkansin ati ijolootọ si Ọbabinrin ilẹ gẹẹsi kun ara awọn ohun manigbagbe tawọn aṣiwaju orilẹede agbaye naa yombo lara Arẹmọ Phillip. Ni ọjọ Ẹti ni aafin Buckingham kede ipapoda Arẹmọ Phillip ẹni to fi ọpọ igba ba Ọbabinrin ilẹ Gẹẹsi rinrinajo kaakiri agbaye. Ọpọlọpọ awọn lọbalọba ilẹ Yuroopu lo ba Arẹmọ Phillip tan ni ọna kan tabi omiran bẹẹni pupọ wọn lo ti n fi ọrọ ibanikẹdun wọn ranṣẹ. Atẹranṣẹ Ọba Felipe ati aya rẹ Letizia ti Spain da yatọ ninu eyi ti wọn ti kọ ọ wi pe "" ifẹ ati idaro wa wa pẹlu Aunt Lilibet (eyi ni orukọ ifẹ ti Arẹmọ Phillip maa n pe aya rẹ Ọbabinrin ilẹ Gẹẹsi) ati Uncle Phillip wa tootọ. Wọn so fun Ọbabinrin ilẹ Gẹẹsi ninu atẹranṣẹ wọn pe, ""A ko le gbagbe awọn akoko ti a jọ wa pọ pẹlu rẹ pẹlu ogun isojuṣe ẹni ati ifaraẹnijin fun Ọba ati ilẹ Gẹẹsi nigba to wa pẹlu rẹ"" Ọbalaye orilẹede Sweden, Carl Gustaf pẹlu ṣedaro ninu eyi to ti ni Arẹmọ Phillip jẹ ""ọrẹ gidi fun ẹbi wa fun ọpọlọpọ ọdun, eleyi ti a ko ṣai mọ riri rẹ."" Agbẹnusọ fun ile Ọba orilẹede Sweden, Margareta Thorgren ṣalaye fun BBC pe ọba orilẹede Sweden ati Arẹmọ Phillip ti jumọ rinrinajo ojuomi ri ni ilẹ Gẹẹsi leyi to ni o jẹ ibẹrẹ jrinajo ọrẹ gidi laarin wọn"" Ile ọba orilẹede Holland ni awọn n ṣeranti Arẹmọ Phillip pẹlu ọwọ, pẹlu afikun pe : "" O fi igbe aye rẹ jin fun sinsin awọn eeyan ilẹ Gẹẹsi ati ọpọlọpọ ojuse rẹ. O jẹ ọloyaya eeyan toi iṣe rẹ ni ipa lokan awọn to baa pade."" Ninu ọrọ tiwọn, Ọba Phillipe ti orilẹede Belgium ati olori rẹ, Mathilde ni awọn ""yoo maa fi igba gbogbo ṣeranti awọn ajọṣepọ wọn pẹlu rẹ"". Awọn ọrọ ibanikẹdun wa lat'ọdọ awọn orilẹede mẹrinlelaadọta to wa labẹ ajọ Commonwealth pupọ ninu wọn to ti ni ipilẹ pẹlu ijọba ilẹ Gẹẹsi pẹlu awọn eeyan to le ni biliọnu meji. Olotu ijọba orilẹede Australia sọ ninu atẹjade kan pe: "" O duro fun iran kan ti a ko ni ri iru rẹ mọ."" O kan sara si Arẹmọ Phillip gẹgẹ bii baba isalẹ ọpọlọpọ ẹgbẹ ati lajọlajọ ni Australia. Ọrọ lati ẹnu Olotu ijọba New Zealand, Jacinda Adern fara pẹẹ. O ni "" O ni ọpọlọpọ awọn ọdọ lo ti bori oniruru ipenija aye wọn"" nipasẹ eto ami ẹyẹ Hillary Award ti Arẹmọ Phillip gbe kalẹ. Justin Trudeau, olotu ijọba orilẹede Canada ni Arẹmọ Phillip"" ko ipa to pọ ninu idagnoke awujọ lorilẹede wa- ati lagbaye"". O fi kun pe: "" Arẹmọ Phillip jẹ ọkunrin takuntakun to ni ifọkansin ati afojusun to n se koriya fun un lati ṣiṣẹ sin awọn eeyan miran. ""A n ṣeranti rẹ gẹgẹ bi opomulero ninu aye Ọbabinrin wa."" Bakan naa ni Olotu ijọba orilẹede India, Narenda Modi kun awọn to yombo igbe aye ifaraẹnijin Arẹmọ Phillip fun "" ọpọlọpọ iṣe isinlu"" Aarẹ Uhuru Kenyatta ti orilẹede Kenya sọ pe Arẹmọ Phillip jẹ "" ami nla gagara fun idagnasoke idile ati iṣọkan awọn eeyan ilẹ Gẹẹsi ati gbogbo agbaye lapapọ"" - ọkunrin to ṣiṣẹ fun ""ibagbepọ alaafia laarin ọmọniyan"". Awọn ọrọ ibanikẹdun miran to run wa.lati ilẹ Afirika kan ti orilẹede Zimbabwe- to ni ọpọlọpọ edeaiyede pẹlu ilẹ Gẹẹsi, tiko si si lawujọ awọn orilẹede Commonwealth mọ- ati aarẹ orilẹede Tanzania to padanu olori rẹ, John Magufuli, laipẹ yii. Awọn ọrọ ibanikẹdun miran tun wa lati ọdọ awọn orilẹede to ni Ajosepo to rinlẹ pẹlu Arẹmọ Phillip ati idile rẹ. Olotu ijọba orilẹede Malta, Robert Abela ni: ""ibanujẹ nlanla ni iku Arẹmọ Phillip, to fi orilẹede Malta ṣe ile to si maa n wa si ibẹ lọpọ igba. Awọn eeyan wa n ṣe afẹri iranti rẹ."" Odun meji ni Phillip ati Elizabeth lo ni orilẹede Malta gẹgẹ bi omoogun oju omi ki Ọba George karun to jade laye lọdun 1952. Olotu ijọba orilẹede Israel, Benjamin Netanyahu ni Arẹmọ Phillip jẹ ""oṣiṣẹ ilu to mu iṣẹ rẹ lọkunlundu , orilẹede Israel ati agbaye ni yoo si maa ṣe afẹri rẹ"". Ileejọsin Church of Mary Magdalene to wa ni ilu Jerusalemu ni wọn sin  Arẹmọ Phillip, omoobabinrin Alice ti Battenberg to ku lọdun 1969 Ninu ibanidaro tirẹ, aarẹ Amẹrika nigbakanri, George W. Bush kan sara si iwa ọmọluabi rẹ, to si ni Arẹmọ Phillip gbe ""igbe aye to  to si fi ami lelẹ"" to si ni ""ifaraẹnijin fun awọn iṣẹ rere ati fun awọn eeyan miran"". Minisita ọrọ ilẹ okeere lorilẹede France, Jean-Yves Le Drian kasẹ ọrọ ikẹdun ati idaro gbogbo nilẹ- pẹlu pipe Arẹmọ Phillip ni okunrin ""to ṣe ara ọtọ"". ""Orilẹede France darapọ lati daro awọn ọrẹ rẹ ati lati yombo igbe aye ọkunrin kan to jẹ ẹlẹri si oniruru ipenija ati ireti fun ilẹ Yuroopu."""	https://www.bbc.com/yoruba/agbaye-56694787
politics	Ìdí tí mó fí takò Tinubu gẹ́gẹ́ bíi Ààrẹ rèé- Dele Momodu	"Ọkan lara awọn agba ọjẹ ninu ẹgbẹ oselu PDP, Dele Momodu ti salaye idi to fi tako oludije sipo aarẹ labẹ asia ẹgbẹ oselu APC, Asiwaju Bola Ahmed Tinubu. Momodu ninu atẹjade kan ni ko ki n ṣe igba akọkọ rẹ ti oun yoo sọrọ síta lori Tinubu. O ní oun nifẹ Tinubu sugbọn oun ko rira rẹ gẹgẹ bii oloselu. ""Ko ki n ṣe irọ pe mo nifẹ Tinubu sugbọn mo tako ọna isejọba rẹ gẹgẹ bii oloselu. Ko ki n ṣe igba akọkọ rẹ ti ma sọrọ nita pe nko fẹ fẹran Tinubu gẹgẹ oloselu. ""Ni bi ọdun diẹ sẹyìn, mo ma ri ọkunrin takuntakun fun awọn araalu sugbọn ọkunrin yii fi awọn eeyan rẹ lẹ nigba isoro. Gbogbo awọn to yika ni ko ni anfani lati ba sọ otitọ ọrọ."" Momodu ni Tinubu fẹ lo gbogbo ọna lati di aarẹ Orilẹede Naijiria lẹyin to padanu awọn alatilẹyin rẹ. ""O mọ ara rẹ sugbọn o fẹ di aarẹ Orilẹede Naijiria pẹlu agídí sugbọn awọn ọmọ Orilẹede Naijiria ni anfani lati ṣe akoba fun erongba Tinubu. ""Nigba ti Tinubu jẹ Gomina, mo gbarukudi lati oke okun nigba to awọn eniyan to n dibo pe awọn nifẹ rẹ mọ ra.""Nigba ti o pin ile fun awọn akọroyin ni Ipinlẹ Eko, mo kọ lati gba iwe naa nítorí mo fẹ ominira mi."" Bakan an ni Dele Momodu tun ṣe ni ikilọ fun awọn ọmọ orile-ede Naijiria pe ki wọn yago ninu didi ibo wọn fun oludije sipo aarẹ labẹ asia ẹgbẹ APC, Asiwaju Bola Ahmed Tinubu nitori apasẹ wa ni yoo jẹ to ba di aarẹ. Momodu, ẹni to jẹ oludasile iwe royin Ovation Magazine, sísọ loju ọrọ naa nigba to n kopa ninu ifọrọwerọ kan lori Channels TV lana. O ni Gomina ana ni Ipinlẹ Eko ni jẹ apasẹ to fẹ ki gbogbo eeyan ma bọ gẹgẹ bii olorì wọn, ti wiwọ ile rẹ gẹgẹ bi aarẹ Orilẹede Naijiria yoo ṣe ọpọlọpọ ifasẹyin fún orilẹede Naijiria. Gẹgẹ bii o ṣe sọ, o ni Aarẹ ile igbimọ aṣòfin nigba kan rí, Bukola Saraki, awọn gomina ipinlẹ Eko nigba kan rí, Akinwunmi Ambode, Babatunde Fashola àti awọn igbakeji Gomina rẹ wa lara awọn to fi oju wina iwuwasi Tinubu si ìṣejọba. ""Tinubu nnkan ni mo mọ to ni igbakeji Gomina meji tí awọn mejeeji si ko sinu wahala.""Mo na ika si bi o ṣe jẹ apasẹ wa. Emi ko ni fọwọsowọpọ pẹlu apasẹ wa. Ko si ninu iwe temi."""	https://www.bbc.com/yoruba/articles/c72nml8580yo
health	Heat Season: Àwọn ohun méje tóo gbọ́dọ̀ mu lásìkò ẹ̀run rèé o	Igba ẹrun ati ọgbẹlẹ ti de kaakiri orilẹede Naijiria bayii ti ooru si mu pẹlu  oju ọjọ to gbona paapaa ni awọn agbegbe ariwa orilẹede Naijiria ati agbegbe Niger Republic. Eleyiii mu ki a bere lọwọ awọn onimọ nipa eto ilera lori ohun ti eniyan le jẹ ati mu lasiko ẹrun, ti gbogbo ibi si gbona. Oju ọjọ gbigbona yii le e fa aisan bii ki o ma a rẹ eniyan lati inu, ki oungbẹ ma a gbẹ eniyan. Ẹ wọ aṣọ fẹ́lẹ́fẹ́lẹ́ láti kojú ooru gbígbóná lásìkò yìí - Dokita Nitori naa, ara nilo omi nigba gbogbo ati agbegbe to tutu, nitori pe ara eniyan ma n padanu omi to le ni mita meji ni ojoojumọ ti eniyan ba n laagun, ti oun mi eemi, to n ṣegbọnsẹ tabi tọ ni ojoojumọ. Omi mimu ṣe pataki ni gbogbo igba, eniyan si gbọdọ ma a mu o kere tan ike omi mẹjọ ni oojọ ati awọn ohun mimu miran. Omi ọsan Lemon: O dara lati ma a mu omi ọsan lemon nitori o ni eroja ara Vitamin C ati B , ti eniyan si lee fi omi si tabi Sugar, bi o ba ṣe fẹ ẹ si. Eso watermelon: Ida marundinlaadọrun eso watermelon lo jẹ omi, ti o si n pa oungbẹ ni kiakia, nitori naa eso to dara lati mu ni lasiko ọgbẹlẹ. Omi agbọn: Omi agbọn naa ṣe pataki fun agọ ara ti o si pọndandan ki eniyan mu u ni asiko ẹrun nitori awọn eroja aṣeraloore to wa ninu ẹ. Ibẹpẹ: O tun pọn dandan naa ki eniyan ma a jẹ ibẹpẹ lasiko ẹrun nitori o ma n jẹ ki ounjẹ ati omi tete da ni inu. Tomatoes: O dara lati jẹ tomato nitori o ni ọpọlọpọ omi ninu, ti eniyan si le jẹ ẹ ni titu  tabi ki wọn fikun ounjẹ. Ẹfọ: Ida ọgọrin si aadọrun ẹfọ lo ni omi ninu, to si ma n jẹ ki o tete da ninu eniyan lati ṣe iṣẹ to yẹ ni agọ ara ti eniyan ba ti jẹ tan. Lara awọn ẹfọ naa ni mọringa, lettuce ati bẹẹ bẹẹ lọ.	https://www.bbc.com/yoruba/56485798
politics	"""Ohun tí yóò ṣẹlẹ̀ rèé bí Tinubu ṣe padà dé láti pàwọn ọ̀tá lẹ́nu mọ́"""	Ṣe ni ìdùnnú ṣubú layọ̀ fún àwọn alátìlẹyìn ẹgbẹ́ òṣèlú APC bí olùdíje sípò Ààrẹ ẹgbẹ́ òṣèlú náà, Asiwaju Bola Ahmed Tinubu ṣe padà dé sí Nàìjíríà láti ìlú London. Ọ̀pọ̀lọpọ̀ àwọn èèkàn ẹgbẹ́ òṣèlú APC àti àwọn alátìlẹyìn Tinubu ló péjú pésẹ̀ sí pápákọ̀ Òfurufú Nnamdi Azikiwe ìlú Abuja lánàá ọjọ́bọ̀, ọjọ́ kẹfà oṣù kẹwàá ọdún 2022, láti kí Tinubu Káàbọ̀ padà sílé. Nígbà tí Tinubu fi ṣe ìrìnàjò lọ sí ìlú Ọba, onírúurú awuyewuye ló wáyé, tí àwọn ènìyàn tilẹ̀ ń sọ pé òjòjò ń ṣe Ògún Tinubu àti pé ó lọ gba ìtọ́jú ní ìlú London ni. Àwọn awuyewuye yìí mú kí àwọn alátìlẹyìn Tinubu máa fi oríṣiríṣi àwòrán àti fídíò síta láti ṣàfihàn pé kokoko báyìí ni ara ọta Tinubu le. Igbákejì Tinubu, Kashim Shettima ló ṣáájú ikọ̀ tó lọ pàdé Tinubu. Mínísítà tẹ́lẹ̀ rí fétò ìbáraẹnisọ̀rọ̀, to tún jẹ́ adarí ìpolongo Tinubu-Shettima,  Adebayo Shittu ní èrò tó ya pàdé Tinubu ní pápákọ̀ òfurufú ti pa àwọn ọ̀tá lẹ́nu mọ́. Shittu ní àwọn kan ti rò wí pé Tinubu kò ní padà dé sí orílẹ̀ èdè Nàìjíríà mọ́ ni. Ó ní tó bá tilẹ̀ jẹ́ pé Tinubu lọ sí ìlú òyìnbó láti lọ gba ìtọ́jú ní tòótọ́, kò yẹ kí gbogbo awuyewuye náà pọ̀ tó bẹ́ẹ̀. O fikun pe fídíò eré ìdárayá tí Tinubu fi síta àti ìpadàbọ̀ rẹ̀ yìí tí fi òpin sí oríṣiríṣi ohun tí àwọn ènìyàn ń sọ. Bákan náà ni ẹlòmíràn tó jẹ́ ọmọ ìgbìmọ̀ ìpolongo Tinubu, Biodun Ajiboye sọ fún àwọn akọ̀ròyìn pé òun kò mọ ìdí tí ẹjọ́ fi pọ̀ lórí pé Tinubu ti padà sílé. Ó wá ń bèèrè pé ṣe àwọn ènìyàn rò pé Tinubu kò ní padà dé ni? Ajiboye tẹ̀síwájú pé gẹ́gẹ́ bí ọmọ ṣiṣẹ́ ṣiṣẹ́ tí Tinubu jẹ́ ẹsẹ̀kẹsẹ̀ ni iṣẹ́ ìpolongo ètò ìdìbò ti bẹ̀rẹ̀. Ó fi kun pé láti alẹ́ ọjọ́bọ̀ ni iṣẹ́ ti bẹ̀rẹ̀ fún Tinubu. Bákan náà ni agbẹnusọ ikọ̀ ìpolongo fún ipò Ààrẹ Tinubu nínú ẹgbẹ́ òṣèlú APC, Bayo Onanuga ní kò dá òun lójú bóyá ọjọ́ kẹwàá oṣù yìí tí àwọn fẹ́ ṣe ìfilọ́lẹ̀ ìpolongo wọn yoo waye. Onanuga ní ọ̀pọ̀lọpọ̀ iṣẹ́ ló ti wà nílẹ́ fún Tinubu bo ṣe ti padà dé sí Nàìjíríà. Nínú ọ̀rọ̀ tirẹ̀, gómìnà ìpínlẹ̀ Eko, Babajide Sanwo-Olu ní Tinubu yóò mú ìgbé ayé rọrùn fún gbogbo ènìyàn tó bá di Ààrẹ Nàìjíríà. Sanwo-Olu ní gbogbo ìpèníjà tó ń kojú àwọn ọ̀dọ́ àti àwọn obìnrin ni Tinubu yóò wá ojútùú sí. Ó ní àyípadà tí yóò sọ ìgbé ayé àwọn ènìyàn di ọ̀tun ni Tinubu yóò pèsè tó bá di Ààrẹ Nàìjíríà. Festus Keyamo, to n gbẹnusọ fun igbimọ ipolongo oludije sipo Aarẹ ninu ẹgbẹ oṣelu APC, Bola Tinubu ti sọ pe oun ko mọ mi ibi ti Tinubu wa. Keyamo lo sọ ọrọ naa ninu ifọrọwerọ kan pẹlu ileeṣẹ iroyin Channels. O ni oun ko gbagbọ pe aisan lo mu ki eekan oloṣelu naa rinrinajo to lọ. Agbẹjọro ọhun ni awọn oni mọnafiki lo n mọọmọ jẹ ọrọ ibi ti Tinubu wa lẹnu nitori ibo ọdun to n bọ.\n\nGẹgẹ bii ohun to sọ, ariwo Tinubu nikna ni wọn maa n pa amọ wọn ko sọ ohunlohun nipa oludije ninu ẹgbẹ oṣelu PDP, Atiku Abubakar, nigba ti oun naa lọ siluu dubai. O ni “Oludije wa ko si ni Naijiria lọwọ yii, mi o si le sọ ibi to wa, amọ mo mọ pe o maa pada si Naijiria laipẹ bo tilẹ jẹ pe mi o le sọ akoko ti yoo pada wa.” “Kii ṣe aisan lo gbe Tinubu kuro ni Naijria, mi ọ mọ nnkankan nipa iyẹn, bakan naa, irọ nla ni pe ara Tinubu ti ko ya ni ko tii jẹ ka bẹrẹ ipolongo.” Nigba to n dahun ibere lori fidio Tinubu to fa ori ayelujara ya laipẹ yii, nibi to ti n wa kẹkẹ, Keyamo ni iṣe Tinubu ni lati maa wa kẹkẹ, kii ṣe pe o lo fidio naa lati fidi rẹ mulẹ pe oludije naa wa laaye. Keyamo ni “Awọn to sunmọ Tinubu mọ pe o fẹran lati maa gun kẹkẹ... a ko ṣe ohunkohun nitori ẹgbẹ alatako.” “Gbogbon wa la mọ pe oludije ninu ẹgbẹ oṣelu PDP, Atiku Abubakar maa n lọ si Dubai ni gbogbo igba, mi o tii ri ki ileeṣẹ iroyin kankan maa ṣe iwadii ohun to n lọ ṣe nibẹ.” “Igbakugba ti Atiku ba rinrinajo, ko si ẹni to maa n ranti rẹ ayafi to ba pada si Naijiria. Wọn mọ pe Tinubu to gbangba sun lọyẹ, ohun lo jẹ ki wọn maa tẹnumọ ọrọ rẹ ni gbogbo igba.”	https://www.bbc.com/yoruba/articles/cxr59gxpnygo
politics	June 12: M.K.O Abiola: Eyi ni àwọn ńkan tó yẹ kí ẹ mọ̀ nípa rẹ̀	Àwọn iròyin tì ẹ leè ní ìfẹ̀ síí: Moshood Kashimaawo Olawale Abiola lo dije dupo aarẹ Naijiria lọdun 1993 labẹ ẹgbẹ oṣelu SDP. Oun ati Alhaji Babagana Kingibe ni wọn jọ dije labẹ ẹgbẹ oselu SDP nigba naa. Ojọ kejila, oṣu kẹfa, ọdun 1993 ni wọn ṣeto idibo naa nibi ti ọpọ gba pe Abiola gbegba oroke ki ijọba Babangidea to wọgile e nigba naa. Ojọ keje, oṣu keje, ọdun 1993 ni MKO Abiola jade laye nigba naa.	https://www.bbc.com/yoruba/afrika-44498528
health	COVID-19 in Lagos: Wo ìdí tó fi ṣeéṣe kí ìjọba àpapọ̀ ó kéde àkọ̀tun ìséde n'ipínlẹ̀ Eko	"Afaimọ ki ijọba apapọ o ma a tun gbe akọtun isede le ipinlẹ Eko lẹyin ti ijọba ipinlẹ naa kede pe awọn eeyan marundinlogoje ti sa kuro ninu ibudo ifiniwọsi fun ayẹwo COVID-19 ti wọn fi wọn si ni ilu Eko. Awọn eeyan marundinlogoje naa wa lara awọn ero ọtalelẹẹdẹgbẹta ati mẹjọ arinrinajo ti wọn wọ Naijiria latawọn orilẹ-ede ti arun COVID-19 ti n ṣọṣẹ lagbaye to wọ orilẹ-ede Naijiria lẹnu lọwọlọwọ yii. Awọn orilẹ-ede bii India, Brazil ati Turkey wa lara awọn orilẹ-ede ti awọn eeyan marundinlogoje naa ti wa ki wọn to juba ehoro kuro ni ibudo ifiniwọsi naa. Kọmiṣọnna feto ilera ni ipinlẹ Eko, Ọjọgbọn Akin Abayọmi ni o ṣepataki kawọn arinrinajo to salọ naa o tete gbe igbesẹ to tọ nipa ilana ti ijọba gbe kalẹ lati dẹkun itankalẹ arun naa. Ọjọgbọ̀n Abayọmi fi kun pe ninu awọn marundinlogoje naa, mọkandinlọgọfa faake kọri pe awọn ko ni tẹle ilana ifiniwọ fun ayẹwo naa, mẹrindinlogun yooku si ti di awati. Bakan naa lo ri awọn mọlẹbi awọn ti ọrọ naa kan lati pẹtu si awọn eeyan wọn ninu pe ki wọn pada bi wọn ko ba fẹ ki wọn foju wina ijiya gbogbo to rọ mọọ labẹ O ni aitẹle ilana yii lee fa idajọ ẹwọn gẹgẹ bi ileegbimọ aṣofin ipinlẹ Eko ṣe gbe ofin kalẹ fun amofinagba rẹ lati tẹle. Ẹgbẹrun marundinlẹẹdẹgbẹta o le diẹ ni iye ayẹwo arun COVID-19 ti wọn ti ṣe ni ipinlẹ Eko, ẹgbẹrun mọkandinlọgọta  o din diẹ ninu wọn layẹwo fihan pe o laarun naa. Ninu wọn ẹgbẹrun mẹrinlelaadọta o le diẹ ninu wọn lara wọn ti ya, ọdunrun o le mẹrindinlọgọta lo ku ninu wọn. Kọmiṣọnna feto ilera ni ipinlẹ Eko naa ṣalaye pe ijọba ipinlẹ Eko ati ajọ irinna ofurufu ni Naijiria, FAAN ti gbe ilana kalẹ ti yoo mu irinajo rọ awọn arinrinajo lọrun. Eyi yoo jẹ  nipa pipese awọn ile igbafẹ ti wọn fọwọsi tawọn arinrinajo to ṣẹṣẹ wọle lee wọ si fun eto ifiniwọsi fun ayẹwo COVID-19 wọn. Ọwọ́ EFCC tẹ ọmọ Yahoo tó fẹ́ ra ọkọ̀ SUV tí iye rẹ̀ tó 44 mílíọ́nù pẹ̀lú Bitcoin A ti rí ọmọ ilé kéú 11 míì nínú àwón tí agbébọn jí gbé ní ìpínlẹ̀ Niger Iléeṣẹ́ ọlọ́pàá Nàìjíríà ti kéde pé IPOB àti ESN ló pa Gulak tó kú lánàá Wo àsìkò tí ìdíje ""BBNaija lockdown reunion"" yóò bẹ̀rẹ̀ Omoyele Sowore dèrò ilé ìwòsàn lẹ́yìn tó fara gba ọta gáàsì tajútajú l'Abuja Adigunjalè ja Ọ̀gá ọlọ́pàá àti ẹni mẹ́ta míràn lólè"	https://www.bbc.com/yoruba/afrika-57312935
health	Low Sperm count: Àwọn nkan tí o le ṣe rèé láti mú kí àtọ̀ rẹ ní agbára láti di ọmọ	Ipa to ṣe koko ninu irinajo ọmọ bibi ni atọ ọkunrin jẹ, idi si ni pe bi atọ naa ba ṣe kun oju oṣuwọn to, ni yoo sọ boya o le sọ ẹyin obinrin di ọmọ. Oligozoospermia si ni orukọ ti awọn onimọ iṣegun oyinbo ma n pe atọ ọkunrin ti ko pè é to lati di ọmọ. Onka atọ ọkunrin to poju owo gbọdọ pe milimita miliọnu mẹẹdogun. Ọkunrin le ma a da atọ si ara obinrin lasiko ibalopọ, ṣugbọn eyi ko sọ pe atọ naa le di ọmọ. Iyalẹnu to si wa nibẹ ni pe, ọkunrin ti atọ rẹ ko le di ọmọ ko le mọ, ayafi to ba ṣe ayẹwo nileewosan, ti ayẹwo si fihan pe lootọ ni atọ ko kunju iwọn to. Oriṣiriṣi nkan si lo le mu ki atọ ọmọkunrin mase di ọmọ. Gẹgẹ bi ileeṣẹ eto ilera orilẹ-ede United Kingdom, NHS ṣe sọ, lara awọn nkan naa ni: Bo tilẹ jẹ pe lilọ si ileewosan fun ayẹwo ati itọju to peye ni ọna abayọ gboogi si iṣoro yii, awọn igbesẹ kan wa ti o le ṣe lati ran ara rẹ lọwọ, ko le bọ ninu aisan naa. 1. Nini ibalopọ loore-koore 2. Ti o ba fi kun iye igba ti o n ni ibalopọ le ṣe iranlọwọ fun ọ. Nini ibalopọ lojoojumọ, tabi bi ọjọ mẹẹrin laarin ṣaaju ki obinrin rẹ to o ye ẹyin (ovulation) yoo ran ọ lọwọ lati fun loyun. 3. Yago fun lilo awọn ipara ibalopọ 4. Awọn ipara ti eeyan fi n pa nkan ọmọkunrin tabi oju ara obinrin lati mu ki ibalopọ rọrun, le ṣe akoba fun ipese atọ. Nitori naa lo se ṣe pataki lati ba dokita rẹ sọrọ, ki o le mọ eyi to yẹ lati lo. Siga/igbo mimu: Mimu adinku ba siga ati ọti mimu naa ni ipa pataki to n ko ninu ilera atọ ọkunrin. Idi ni pe ọti amuju ati siga ma n ṣe idiwọ fun bi atọ yoo ṣe pọ to o, ati bi yoo ṣe yára lati kọlu ẹyin obinrin Ounjẹ ọlọra: Iwadii kan ti iwe atigba-degba Human Reproduction Journal, ni orilẹ-ede United Kingdom gbe jade ni ọdun 2012 fihan pe, jijẹ awọn ounjẹ to kun fun ọra ma n din agbara atọ ọkunrin ku. Bakan naa ni aito eroja Omega-3 fatty acids ninu ara naa ma n ṣe akoba fun un. Ere idaraya ati oorun sisun: Yatọ si pe ere idaraya ati oorun sisun dara fun ilera ara, ṣiṣe ere idaraya ma n fun eroja testosterone ni agbara, eyi to  ma n mu ki irinajo ọmọbibi rọrun. Ọpọlọpọ iwadii ijinlẹ fihan pe ọkunrin to ba sanra ju boṣe yẹ lọ, wa ninu ewu pe ki atọ rẹ ma le di ọmọ. Wahala aṣeju tabi ipaya: Ṣiṣe wahala lai fun ara ni isinmi le din ifẹ rẹ si ibalopọ ku, eyi to le ni ipa ti ko dara lara irinajo ọmọ bibi. Idi ni pe ti o ba rẹ ara, o ma n tọju iwọnba okun to ni lati fun ara ni alaafia, kii si pese okun miran ni asiko yii. Okun inu si ṣe pataki fun ibalopọ. Nitori naa, ẹni to ba n wa ọmọ nilo lati din wahala ati ipaya ku. Iwẹ pẹlu omi gbigbona: Wiwẹ iwẹ faaji sauna, jacizzi, ati bẹẹ bẹẹ lọ ni gbogbo igba ma n ṣe akoba fun irinajo ọmọ bibi. Awọn nkan yii tabi wiwọ ṣokoto penpe (boxers) to fún ma n fa ooru. Ooru si ma n ba atọ ọkunrin jẹ. Eroja Zinc: Eroja Zinc jẹ pataki ninu ara. Ninu awọn ounjẹ bi ẹran, ẹja, ẹyin si lo wa. Eroja yii ma n ṣe iranlọwọ fun ilera atọ ọkunrin, to fi mọ bo ṣe le di ọmọ. Lilo afikun eroja Zinc (supplement) le mu ki eroja testosterone pọ si ninu ara awọn ti atọ wọn ba kere.	https://www.bbc.com/yoruba/awon-iroyin-miran-58212574
entertainment	Tope Alabi: Mo ti tọrọ aṣọ àti yẹtí etí rí, kí n tó leè ṣe àwo orin	"Ilumọọka olórin ẹ̀mí lóbìnrin nnì, Tope Alabi tí ṣàlàyé pé, láti ìbẹ̀rẹ̀ pẹpẹ tí òun ti ń kọrin ẹ̀mí ni òun ti ń lo yẹtí eti, tí òun sì ń wọ ṣòkòtò pẹ̀lú, èyí tó lòdì sí èrò àwọn èèyàn kan tó ní òun kii lo yẹtí tẹ́lẹ̀. Tope, ẹni tó sísọ lójú ọ̀rọ̀ yìí lásìkò tó ń kopa lórí eto BBC Yoruba tún fikùn pé, òun kii ṣe adekodere, òun máa ń lọ ẹsọ etí, àmọ́ nígbà miran ó leè jẹ pe wọn ya òun ni. Tope ni ""Mo ti tọrọ aṣọ àti yẹtí rí nígbà kan láti fi yà fídíò orin mi, àwọn èèyàn kan sì wà tó jẹ́ pé, isẹ wọn ní lati maa tàbùkù mi nítorí ìbẹ̀rẹ̀ mi, àmọ́ mo fi ìdájọ́ wọn si ọwọ Ọlọ́run."" Nígbà tó ń ṣe afiwe orin ẹ̀mí lásìkò yìí sí ìgbà tó bẹ̀rẹ̀ orin kíkọ, Tope Alabi ni àwọn tó ń kọrin ẹ̀mí kò pọ nígbà tí òun bẹ̀rẹ̀ orin kíkọ yàtọ̀ sí bí àwọn olórin ẹ̀mí ṣe pọ ni asiko yii. ""Ìbáwí wá lásìkò tí àwa bẹ̀rẹ̀ orin kíkọ, tí a sì ń gbà ìbáwí àmọ́ ni asiko yii, ọ̀pọ̀ olórin lo ń kọ ẹyin sì ìbáwí."" Bákan náà lo fikùn pé, òun ni ile kan ti òun fẹ́ fi ṣe ilé ẹ̀kọ́ fún àwọn tó bá nifẹ láti kọ orin àti bí wọn ṣe leè dàgbà nínú ẹ̀mí. Lórí igbele àrùn Coronavirus, Tope ni ori ayélujára ni òun ti ń ṣe ipagọ ìyìn, tí òun sì tún rí ààyè fi ara balẹ gba àdúrà sì Ọlọ́run, ti oun si tún ráyè sinmi, bí ó tilẹ̀ jẹ́ pé asiko yii ko mú owó wá. ""Mo tún ń ṣe ère idaraya lásìkò yìí, a to èèyàn méjìdínlógún nínú ilé mi, a jọ n yín Ọlọ́run, gba àdúrà, tá sì tún jọ ń ṣiṣẹ nínú ilé, àmọ́ kò mọ mi lára láti máa sun oorun ọ̀sán, mo kan ń tiraka láti ṣeé ni"" O wa rọ àwọn olólùfẹ́ rẹ láti jókòó sile nítorí àrùn  . Coronavirus, pẹlu àfikún pé, ki wọn maa lo ọ̀sẹ̀ ifọwọ àti aṣọ ibomu, tí wọn ba jáde nínú ilé. Ọlọ́run ló sọ fún mikí n lọ dupò ààrẹ Naijiria ní 2023, ohun tó sọ fún mi rèé - Ìmàámù Afeez Akinola Àwọn adigunjalè já wọ ilé ounjẹ lọ́jọ́ ọdún Ajínde, wo ọṣẹ́ tí wọ́n ṣe Wo àwọn ibi mẹ́rin tí ènìyàn kò le fi ẹsẹ̀ tẹ̀ láyé O tún wa gba àwọn ọdọ tó nifẹ láti máa kọrin ẹ̀mí nímọ̀ràn pé, isẹ orin kíkọ yóò rọrùn fún wọn tó bá wù Ọlọ́run fún onitohun láti kọrin, àmọ́ ó fikùn pé, orin ẹ̀mí kíkọ kii se isẹ ti èèyàn leè ṣe ayojuran si. Ó ní onítọ̀hún gbọdọ sún mọ́ Ọlọ́run dáadáa, kí àjọṣepọ̀ rẹ pẹlu Ọlọ́run sì dán mọran. Ilumooka akọrin ẹ̀mí náà tún ni ọdọ olóògbé Alade Aromire ni òun ti bẹ̀rẹ̀ si ni kópa nínú eré tíátà, kii sì ṣe Yemi Ayedun lọ jẹ oga òun, gẹgẹ bí èrò àwọn ènìyàn kan. Tope fikùn pé òun kò ṣe ère tíátà tí gbogbo-gbòò mọ lásìkò yìí, àmọ́ òun ń ṣe ère tíátà ti ẹ̀mí, tó sì tun fikún pé, òun ń kọ orin fún àwọn Òṣeré tíátà  to bá bẹ òun. O ṣàlàyé pé ó ti pé ọdún mẹrindinlọgbọn tí òun ti ń kọ orin ẹ̀mí, tí òun sì ti gbé àwo orin bíi mẹ́rìnlá jáde. Nígbà tó ń ṣàlàyé ọ̀pọ̀  ipenija tó ti dojú kọ, Tope Alabi ni onírúurú irọ tí kò ní ẹsẹ nílẹ, ni àwọn èèyàn máa ń ṣàdédé pá mọ òun bíi kí wọn ní òun wà ní ọgbà ẹ̀wọ̀n torí gbígbé oogun oloro tàbí pé, òun àti ọkọ̀ òun ti pínyà, tó fi dé orí pé àwọn ènìyàn kii fẹ́ san owó láti gbọ orin ìyìn nínú gbọ̀ngàn. Tope tún sọ síwájú pé ""bí àwọn èèyàn ṣe sọ̀rọ̀ mi ni aidaa lórí ijo tí mo jo lásìkò ìsìnkú bàbá mi, dùn mi gidigidi àmọ́ ó dà mí lójú pé, ijo náà jẹ ìtẹ́wọ́gbà lọdọ Ọlọ́run ló ṣe mú awuyewuye lọ́wọ́."" ""Kí ni ijo ayé nínú ijo tí mo jo táwọn èèyàn fi ń pariwo, bẹ́ẹ̀ ni n kò ṣẹ̀ṣẹ̀ máa wọ ṣòkòtò, kí wa lo jẹ́ nkan tuntun nínú ohun tí mo ṣe, ṣùgbọ́n mo bẹ gbogbo wọn, kí wọn má bínú si mi"" Nínú ìròyìn míràn bíi rẹ̀: Orúkọ Abiku ni Okunnu tí mo ń jẹ nínú eré, inú orin Barrister ni mo sì ti ri - Wale Akorede Gbajugbaja osere tíátà, Adewale Akorede, tí ọ̀pọ̀ èèyàn mọ si Okunnu, tí sàlàyé pé lásìkò igbele Covid-19 yìí, àwọn amuludun tí ń gba onírúurú ọna lórí ayélujára láti mú inú àwọn olólùfẹ́ wọn dùn.Lásìkò to ń kopa lórí eto kan ni ìkànnì BBC Yoruba, to ń jẹ 'Sọ tiẹ̀', Akorede ni oun ti gbé eto kan kalẹ lórí YouTube láti dá àwọn èèyàn laraya, kọ wọn  ní ẹ̀kọ́ àti gba wọn nímọ̀ràn, èyí tí to pé àkòrí rẹ ni 'Ààbọ̀ ọ̀rọ̀'.Okunnu, nígbà tó ń ṣàlàyé bo se n ló àkókò igbele yìí ni, òun ni àǹfààní láti kọ àwọn ere tuntun, tí òun sì ṣe àtúnṣe sì àwọn ere tí òun ti kọ tẹ́lẹ̀. Akorede ni O yẹ káwọn osere lo àkókò yìí dáadáa, nítorí ọ̀pọ̀ èèyàn ni yóò ṣe oriire lásìkò yìí, kò sì yẹ ká fi ṣòfò. Ó ní o yẹ ká ṣe àtúnṣe sì àwọn ohun tó jẹ́ kúdíẹ̀-kúdíẹ̀ láti ẹyin wá.""Mo rọ àwọn olólùfẹ́ mi láti ṣe sùúrù lasiko yìí, ẹ jẹ ká bá ara wa sọ̀rọ̀ nínú ìdílé, ká sì ṣe àtúnṣe sì àwọn ohun tó jẹ́ kudiẹ-kudiẹ láàrin wá lákòókò igbele yìí"" Nígbà tó ń ṣàlàyé bo ṣe bẹ̀rẹ̀ ère tíátà, Okunnu ni Ọlọ́run ló kọọ pé òun yóò ṣe ere tíátà. Ó ní òun kò sì leè sọ ọpọ ohun tí ojú òun ti rí, kí òun tó já ojú ọ̀nà Okunnu ṣàlàyé pé ọ̀pọ̀ èèyàn ló ti kọkọ sina, kò tó jánà, tí yóò sì ti koko rìn àwọn irin kan, kí Ọlọ́run tó wà fi ọna hán-an. ""Ilé ẹ̀kọ́ alakọbẹrẹ ni mo ti kọkọ bẹ̀rẹ̀ ere ṣíṣe, kò tó wà di pé mo bẹ̀rẹ̀ si ni rí owó ni ìdí rẹ lọ́dún 1984. Nígbà tó yá, kò sì owó fún mi láti jẹun, mo wa lọ gbé ní orílẹ̀ èdè Saudi Arabia fún ọdún mẹ́tàlá. Má wá sí Nàìjíríà láti ṣe ère orí itage lákòókò naa, má tún kó ọjà wá láti tá nile, orí kò si ní òun yoo bá ọrùn dúró nígbà náà. Àmọ́ ìfẹ́ tí mo ní sì iṣẹ́ tíátà lo mú kí n padà sì ìdí ise naa.""Lórí ìdí tó fi ń jẹ Okunnu, ó ṣàlàyé pé orí bíbá àwọn èèyàn kọ ìtàn ni òun ti bẹ̀rẹ̀ isẹ tíátà, kí oun tó máa kopa ninu ere, 'Isẹ Imọlẹ ' sì ni ère tòun kọ́kọ́ ṣe síta.O fikùn pé, Alhaji Kazeem Afolayan, tíì ṣe olùdarí ileesẹ asesinima kan lo gba òun níyànjú, láti máa ṣe awada nínú eré tíátà, èyí to wá di ohun tí ayé mọ òun mọ báyìí. ""Inú sinima 'Iwọkuwọ' ni mo ti ń jẹ Okunnu, àmọ́ inu sinima 'Afúnrúgbìn' si ní Okunnu tí wá jáde dáadáa. Inú àwo orin Fuji Barrister sì ni mo ti mú orúkọ náà síta, ìtumọ̀ rẹ sì ni Okùn sọnù, tíì ṣe orúkọ abiku.Okunnu ṣàlàyé pé, ara ìyá òun ni òun ti mú ẹ̀bùn awada sise. Ó ní Ọlọ́run fi ẹ̀bùn awada sise pamọ sì ara ìyá òun, àmọ́ kò fi ṣe iṣẹ́ ṣe, kí Ọlọ́run tó wà gbé ẹ̀bùn náà jáde lára òun. ""Mo máa ń ronú jinlẹ lati se òun tuntun tí ẹnikan kankan kò ṣe rí, ìdí sì nìyí tí mo fi ṣe sinima tó jẹ́ èmi nìkan ni lo jẹ ọkùnrin ní odidi ìlú kan. O ni Ọlọ́run nìkan ló máa ń fún oun ní iwuri àti ìtọ́ni láti kọ ìtàn fún èrè ṣíṣe, bẹ́ẹ̀ sì ni òun nìkan lo máa ń fún ní ní ọgbọ́n àti làákàyè, ìdí sì rèé tí òun ṣe máa ń ṣe àdúrà pé kí Ọlọ́run dárí oun, àti pé, oun ni lọ́kàn pé oun fẹ́ kọ ìtàn, ó kàn máa ń wà ní. ""O dara ká máa jíròrò, ká sì dá ọpọlọ láàmú, ká tó ṣe eré. Ó gbọ́dọ̀ gba wa ni akoko nítorí ìtàn kíkọ dá bí ipilẹ ilé ni. Tí ó bá yíwọ, ère náà kò leè dára, àwọn tí yóò sì kopa ninu rẹ, ara wọn kò leè dá saka láti ṣeé."" Okunnu ni ọmọ bibi ìlú Ogbomoso ni Ìpínlẹ̀ Ọ̀yọ́ ni oun, tó sì ni gbogbo olórin ni òun féràn àmọ́ orin Fuji olóògbé Sikiru Ayinde Barrister ni òun máa ń gbọ́ julọ. O wa sísọ lójú rẹ fún àwọn olólùfẹ́ rẹ pé, òun ń pò ère kan pọ lọ́wọ́, tí àkọlé rẹ ń jé 'Alẹ́ lagba', èyí tí yóò kọ wọn ní ẹ̀kọ́ láti múra fún ọjọ́ alẹ wọn lati ìgbà òwúrọ̀, ó ní kí wọ́n má sì lo òwúrọ̀ wọn jatijati, èyí tó leè kò bá ọjọ́ alẹ wọn.Okunnu wa tún gba àwọn aráàlú nímọ̀ràn láti máa tẹle asẹ ìjọba, pàápàá gẹ́gẹ́ bo se kan amojuto itankalẹ àrùn Coronavirus àti igbele, nítorí àlàáfíà wà àti ti gbogbo ìlú lọ ja ju."	https://www.bbc.com/yoruba/52475718
entertainment	KSA mourns wife's death: Sunny Ade ti kéde ọjọ́ ìsìnkú ìyàwó rẹ̀, Risikat Adegeye, Ó ní ańgẹ́lì òun ló kú	Agbaọjẹ akọrin Juju nii King Sunny Ade ti sọrọ nipa iku iyaworẹ, ọmọọba Adejọkẹ Adegẹye ti wọn yoo sinku rẹ lọjọ Kọkandinlọgbọn oṣu Kẹsan . KSA ṣapejuwe  iku Risikat Adegeye gẹgẹ bi eleyi to fọwọ kan mọlẹbi lẹmi ṣugbọn o ni oun dupẹ fun iru igbe aye ti Risikat gbe. ''Mo dupẹ fun Ọlọrun lori gbogbo nkan to ṣẹlẹ nitori gbogbo nkan lo yee ju awa ẹda lọ.Iku Risikat jẹ eyi to dun emi ati mọlẹbi mi'' King Sunny Ade ni Risikat kọja iyawo nikan fun oun. O ni ''Angẹli mi ni mo si maa n pe ni baby mi.Iyawo ti gbogbo ọkunrin daada ati ọmọ daada gbọdọ ni Risikat jẹ'' Atẹjade lati ọdọ awọn mọlẹbi ni wọn yoo tẹ Risikat safẹfẹ ree lẹyin igba naa ni wọn yoo sin oku rẹ nilu Eko. Sunny Ade wa fi ọrọ idupẹ ranṣẹ si awọn ọrẹ ati ololufẹ to ti n fi ọrọ ikini ranṣẹ lati igba ti Risikatu ti jade laye. Risikatu fi igba kan jẹ aṣofin nile aṣofin ipinlẹ Eko. Ọmọ ọkunrin mẹfa lo bi fun King Sunny Ade ti a si tun gbọ pe o jade laye ni ọjọ kan si ọjọ ayẹyẹ ọjọ ibi Sunny Ade.	https://www.bbc.com/yoruba/afrika-58699598
politics	Bí ọkọ mi ṣe jẹ́ alága Labour Party kò dá ṣíṣe ìpolongo tèmi fún Tinubu dúró - Foluke Daramola	Gbajugbaja osͅerebinrin ni Naijiria, Foluke Daramola ti ni ipo ti oͅkoͅ reͅ dimu ninu eͅgbeͅ osͅelu Labour Party ko lee pa oun lara, peͅlu bi woͅn sͅe yan oun kun igbimoͅ ipolongo fun oludije sipo aareͅ leͅgbeͅ osͅelu APC, Ahmed Tinubu. Foluke Daramola fi ero reͅ lede ni oju opo Instagram reͅ,leͅyin to ni aheͅsoͅ nipe oͅkoͅ oun sͅisͅeͅ fun Tinubu ni eͅgbeͅ osͅelu Labour. Daramola ni igbagboͅ oun ni pe ki oͅkoͅ ati iyawo wa ninu eͅgbeͅ osͅelu oͅtoͅoͅtoͅ ko ba nkankan jeͅ, ti ko si yeͅ ko fa wahala abi aigboͅraeͅniye. Laipeͅ yii ni woͅn yan Daramola geͅgeͅ bi oͅkan lara awoͅn igbimoͅ ipolongo fun Tinubu ninu eͅgbe osͅelu APC. Amoͅ oͅkoͅ reͅ , Ezekiel Kayode Salako ni Alaga eͅgbeͅ osͅelu ‘Labour party’ ni ipinleͅ Eko, to si jeͅ alatileͅyin fun oludije sipo aareͅ leͅgbeͅ osͅelu ‘Labour Party’, Peter Obi. Ninu oͅroͅ reͅ, Daramola ni ko si iyoͅnu nitori oͅkoͅ oun moͅ pe oun ni ifeͅ eͅgbeͅ osͅelu APC denudenu , ti ko si ni si iyoͅnu. ‘Ahesoͅ lasan ni pe oͅkoͅ mi n sͅisͅeͅ fun APC ni ipo alaga eͅgbeͅ osͅelu Labour Party, denudenu ni oͅkoͅ mi duro ti Peter Obi, ti kosi si mimi kan to le mii.’’ ‘Awoͅn to moͅ oͅkoͅ mi moͅ wi pe kii sͅe oͅgagun ninu ile, o faye gba ki iyawo reͅ naa soͅroͅ, to si boͅwoͅ fun ero reͅ peͅlu.’’ ‘Eyi mu ki o ni igbagboͅ ninu ero mi lati darapoͅͅ moͅ eͅgbeͅ osͅelu APC, ti ko si tako mi’’ ’Ere isͅeͅ takntakun ti mo sͅe ninu eͅgbeͅ osͅelu APC ni ipo tuntun ti woͅn fi mi si nitori ti oͅmoͅ ba sͅisͅeͅ dara dara, a o tun fi isͅeͅ miran da loͅ.' Ẹ o ranti pe a ti mu iroyin wa pe bi ipalẹmọ eto idibo aarẹ ti n kanlẹkun dẹẹdẹ, ẹgbẹ oṣelu All Progressives Congress ti gbe orukọ awọn ti yoo wa lara igbimọ ipolongo ipo aarẹ wọn jade. N﻿i ọjọ Abamẹta ni wọn gbe orukọ awọn eeyan irinwo le mejilelogun naa jade ti eleyi si ti n mu kawọn ọmọ Naijiria maa sọ ero ọkan wọn nipa rẹ. Bawọn kan ṣe n sọrọ nipa awọn ti orukọ wọn ko si nibẹ bi igbakeji aarẹ Yemi Osinbajo ati akọwe ijọba apapọ Boss Mustapha to fi mọ Minisista feto ibaraẹnisọrọ tẹlẹ to si jẹ eekan ninu ẹgbẹ APC ni ipinlẹ Oyo, Bayo Shittu, bẹẹ lawọn mii n ṣe ayẹwo finifini orukọ inu iwe naa ti wọn gbe jade. B﻿o ti lẹ jẹ wi pe ẹgbẹ APC ti jade lati ṣalaye idi ti orukọ bii ti igbakeji aarẹ ko ṣe si nibẹ, eleyi ti awa fẹ ṣe agbeyẹwo rẹ ninu awọn orukọ yii lorukọ awọn oṣere tiata ti wọn pada wa gbe orukọ wọn jade ninu igbimọ ipolongo naa. N﻿i meni meji, a ri awọn orukọ oṣere tiata Yoruba to jẹ gbajumọ ti araalu si mọ wọn daada. ﻿Ṣaaju ki wọn to gbe orukọ yii jade lati rii tawọn oṣere wọnyi ti n ṣe fọnran fidio atilẹyin fun Bola Tinubu ti wọn a si maa foju han pe awọn duro lẹyin rẹ bi ike. ﻿Lara awọn oṣere tiata ti wọn gbe orukọ wọn sita la ti ri: Wọn fi awọn oṣere yii sabẹ akoso ẹka awọn amuludun. A﻿kọwe igbimọ lẹka amuludun ni Jide Kosoko jẹ ni ipinlẹ Eko nigba ti Saheed Balogun si jẹ igbakeji agbẹnusọ ni Eko. Y﻿atọ si awọn ti o jẹ osẹre tiata ati amuludun lati iwọ oorun Guusu, wọn yan awọn miran naa lati apa ariwa ati ila oorun Guusu Naijiria bi Zack Orji, Sani Idris Moda Nuhu Abdullahi ni Kano ati awọn miran. Labẹ oṣelu awarawa awọn ẹgbẹ oṣelu a maa ṣe akitiyan lati wa ọna ti araalu yoo fi dibo yan awọn aṣoju ẹgbẹ wọn dipo ti ẹgbẹ miran. ﻿Ninu ọna ti ofin faaye gbawọn ni ṣiṣe ipolongo idibo bi asiko ibo ba ṣe n sunmọ bọ. ﻿Ni Naijiria, awọn to n dije dupo aarẹ paapa a maa farabalẹ ṣe akojọ orukọ awọn ti yoo di ipo orisirisi mu labẹ eto ipolongo ti o si ṣe pe orukọ yi yoo ṣafihan bi ẹgbẹ naa ba ṣe tagba de kaakiri Naijiria. ﻿Bi wọn ṣe n mu awọn oloṣelu, bẹẹ ni wọn a maa mu awọn mii to ṣe pe wọn ni ipa kan tabi omiran ti wọn yoo ko lara eto ipolongo yii. ﻿Ni gbogbo igba ti idibo paapa ti aarẹ ba ṣe n sunmọ si si ni awọn araalu maa n foju sọna lati wo awọn ti ẹgbẹ kọọkan yoo yan sipo labẹ igbimọ ipolongo yi. A﻿ ko ri akọsilẹ ninu iwe ofin ẹgbẹ oṣelu All Progressives Congress to sọ boya wọn yoo san owo fun awọn ọmọ igbimọ ipolongo aarẹ tabi wọn ko ni san  an fun wọn. ﻿Eyi taa mọ ni pe loore koore ni awọn igbimọ ẹgbẹ  a maa yan igbimọ mii ki wọn baa le tẹsiwaju pẹlu eto ẹgbẹ wọn. ﻿Ninu awọn igbimọ to maa n waye loore koore ni ti ipolongo idibo yi jẹ. ﻿Labẹ ofin, ẹgbẹ funrarẹ, a maa ri owo lati ọna meloo kan bi owo ti awọn ọmọ ẹgbẹ ba da fun iṣakoso ẹgbẹ osẹlu, eyi ti ijọba ba fun wọn, eyi ti wọn ba ri lati idokoowo ti ẹgbẹ ba ṣe tabi nipa yiya owo ti igbimọ alaṣẹ ẹgbẹ ba buwọlu. ﻿Leyi ti awọn ẹgbẹ maa n sọ fun awọn to ba fẹ ṣe iru iṣẹ yii, wọn a maa sọ fun wọn pe ifarajin lo jẹ ati pe bi wọn ba debi ṣe aṣeyọri tan, gbogbo onikaluku to kopa lati gbe ẹgbẹ de ipo naa ni yoo jẹ ninu mudunmudun to ba wa labẹ iṣejọba wọn.	https://www.bbc.com/yoruba/articles/cd1yl4q1q1po
entertainment	Foluke Daramola: Toyosi Adesanya sọ òkò ọ̀rọ̀ sáwọn tó ń pe eléré tíátà ní aṣẹ́wó	"Lórí ọ̀rọ̀ ìbanilórúkọ jẹ́ tí Foluke Daramola fí ké gbàjare lójú òpó instagram rẹ̀ láìpẹ́ yìí, ọ̀kan nínú àwọn gbájúgbajà òṣèré tíátà míràn tún ti bọ́ síta lórí ọ̀rọ̀ náà. Toyosi Adesanya, gbajumọ osere mii to bọ sita naa ni gbogbo ẹni ti ìṣesí Foluke bá n bí nínú, kí wọ́n lọ wá ǹkan ṣe si. Toyosi sọ̀rọ̀ yìí lójú òpó instagram Foluke Daramola, gẹ́gẹ́ bí ọ̀kan nínú àdarí ẹgbẹ́ Tampan. O ni gẹ́gẹ́ bi ìṣẹ́ tí àwọn gbà, kò di dandan nígbà ti àwọn àgbà ẹgbẹ́ bá dí olóògbé, kí àwọn tó ṣe ojúṣe tó yẹ fun wọn. Toyosi ni ìgbésẹ̀ Foluke Daramola ni láti mú inú àwọn ènìyàn náà dùn lásìkò tí wọ́n wà láyé, à ti pé àwọn kìí ṣe oore tí wọ́n yóò lọ máa pòréré rẹ̀ lórí ayélujára. Gbajúgbajà òṣèré náà ni láti bi ọdún mẹ́tàdínlọ́gbọ̀n ṣẹyìn ni àwọn tí máa n ran ara àwọn lọ́wọ́, tó bá kù díẹ̀ káàtó fún ọmọ ẹgbẹ́. ""Ṣe o di ìgbà tí àwọn àgbà yìí bá kú tán, kí a tó tọ́jú wọ́n ni, ǹkan tí a bá lẹ́nu iṣẹ́ nígbà tí a bẹ̀rẹ̀ ni à ń ṣe"" Ó ní òun rọ àwọn olólùfẹ́ àti olùwòràn eré títà, láti máṣe mú ǹkan ṣú àwọn nitori awọn n gbìyànjú láti ṣe oore, o ni bákan náà ni ọ̀pọ̀ àwọn mííràn nínú agboolé tíátà pẹlu n se oore. Toyosi wa kesi awọn eeyan to n sọrọ odi nipa Foluke pe ""tí ìwọ́ bá tilẹ̀ ti ro ara rẹ pín pé o ko lè jẹ́ ènìyàn mọ́, ṣe o mọ iye ọdún tí àwa ti lò, kí a tó ní orúkọ tí a ni lónìí ni? Àìmọye ènìyàn ló ti ni orúkọ jùwá lọ lásìkò tí à ti bẹ̀rẹ̀ àti àwọn ti a ti lọrúkọ jùlọ láti ìgbà tí a ti bẹ̀rẹ̀  yìí."" Toyosi ni òun ni Foluke Daramola yan gẹ́gẹ́ bi akọ̀wé ẹgbẹ́ ajọ náà nígba to ṣe ìdásìlẹ̀ rẹ̀ lọ́dún 2019, àpò ara rẹ̀ sì ló tí mú owó tó fi n ràn àwọn arúgbó náà lọ́wọ́"" "" Tí ìwọ́ bá ni àgbàlagbà tàbi òbí nílé rẹ, tí o kọ̀ láti tọ́jú wọ́n, ṣe ó túmọ̀ sí pé kí ẹlòmíràn máṣe tọ́jú tirẹ̀ ní? Gbogbo ẹ̀yin tí inú ń bi, ẹ lọ gbà fún ẹni ti Ọlọ́run yọ́nú sí."" Bakan naa ni Toyosi ke si awọn obinrin to n pe awọn osere tiata lobinrin ni asẹwo, lati bọ sita wa sọ boya ọkọ to gbe wọn sile lo ja ibale wọn. N kò ṣàánú mọ́ fáwọn àgbà òṣèré torí ìrọ́ tẹ pa mọ́ mi Gbajugbajà òṣèré tíátà Yorùbá, Foluke Daramola tí rọ ará ìlú láti kọ etí ọ̀gbọin sí àhesọ ọ̀rọ̀ kan tó n lọ pe, òun ń fí owó tí àwọn ènìyàn dá fún ètò ẹlẹyinjú àànú tí òun ṣe, se ìtọ́jú ara oùn. Foluke Daramola ni kàkà bẹ́ẹ̀, iṣẹ́ owó tí òun ṣe ni òun ń lò láti ṣe ìtọ́jú àwọn arúgbó osere tiata tí òun máa n fún lówó. Sáájú ni ọkàn nínú àwọn alátẹ̀lé rẹ̀ lórí ayélujára Instagram rẹ, tí kọ ǹkan sí abẹ ọ̀rọ̀ kan tí Foluke fi síta eyi to ni: ""Gẹ́gẹ́ bí nǹkan ti òun rí lórí ayelujara pé "" kí òṣèré náà ṣe ǹkan tọ yẹ lórí ọ̀rọ̀ owó náà tí kò bá fẹ́ kú, bákan náà ló tún kọ pé, Foluke já ọkọ ọlọ́kọ gba ni. Sùgbọ́n nínú ìdáhùn Foluke Daramola lo ti bẹ̀nu àtẹ lu ọ̀rọ̀ tí ẹni náà sọ tó si ṣẹ́ èpè lé pé lé nítorí pé òun bá òun lórùkọ jẹ́ ni. Bákan náà ni òṣèré náà tún fi ìdí rẹ́ múlẹ̀ pé, òun kìí gba owó lọ́wọ́ ẹnikẹ́ni láti ran ajọ ẹlẹyinjú àǹù tí òn dásílẹ̀ lọ́wọ́ gẹ́gẹ́ bi ẹni náà ṣe sọ bíkò ṣe pé, òógùn ojú òun ni òun ń ná fún wọ́n. Bákan náà lo ké sí ẹnikẹni tó bá ni ẹri tó dájú kí o gbe wá sí ìtà gbangba  kí wọn ye wá sí abẹ́ àkọlé òun láti wá kọ ìkọkúkọ. Èló gan ni mó n fún àwọn arúgbó yìí gan, 5000, 10000 tí kò bá jẹ́ bẹ́ẹ̀ kí iná ọlọrun sọ̀kalẹ̀ lé ẹni náà lórí Fún ìgbà ìkẹyín mó fẹ́ kí àlàyé yìí ye olúkúlùkù "" Mi  kìí gba owó lọ́wọ́ ẹnikẹ́ni láti ṣe iṣẹ́ tí mo yàn layò láti má ràn àwọn arúgbó Nollywood lọ́wọ́. Owó ara mí ni mo fí n ṣe e, àwọn ti wọn ni mó ni ibi tí mo ti n gba owó, tí wọn sì ni ẹ̀rí, kí wọ́n bọ si gbangba láti wá sọ ọ. Bí kò bá sì tí sí ẹri, ẹ yé e wá si ojú òpó instagram mi láti kọ ìkọkukọ, kí ìbínú Ọlọ́run tó rọ̀ lé yín lórí."" Osere tiata naa fikun pe "" Ọpọ igba ni wọn ti n sọ ahesọ ọrọ nipa isẹ aanu toun n se, to si ni oun ti oun nifẹ lati se ni isẹ aanu naa fawọn agbaagba osere tiata, ti oun ko si da owo kankan si apo ara oun."" Bakan naa lo sẹ lori iroyin kan to ni awọn olootu ere tiata meji ba oun ni ajọsepọ ni ibudo ere, ki wọn le fun oun ni ipa lati ko ninu ere wọn. Epe pọ ti Foluke Daramola sẹ, ti a ko le kọ sita , amọ to pa fidio naa rẹ loju opo rẹ, eyi to fi n fi ẹhonu han sawọn eeyan to n pa irọ mọ pe o gba owo lọwọ awọn eeyan kan, ti wọn si tun ni o n se sina pẹlu awọn olootu ere tiata."	https://www.bbc.com/yoruba/afrika-56708272
politics	Ajimobi School: Makinde ní Ajimobi, àwọn tó ṣàkóso iṣẹ́ àgbàṣe iléèwé Oba Akinbiyi lẹ́jọ́ láti jẹ́; Olowofela, kọmíṣọ́nà Ajimobi ní kí Makinde ó tẹlẹ̀ jẹ́jẹ́	Laipẹ yii ni gomina ipinlẹ Ọyọ paṣẹ iwadii lori bi wọn ṣe fa iwe iṣẹ agbaṣe oni irinwo miliọnu naira fun kikọ ileewe girama igbalode Oba Akinbiyi to wa lagbegbe Ọrẹmeji ni ilu Ibadan ya. Ni ọjọ Aje ni gomina Makinde pa aṣẹ yin lẹyin abẹwo rẹ si ileewe naa nibi ti iroyin sọ pe o ti ri  awọn ariwisi ti ko ṣe fi oju fo da. Gomina Makinde ṣalaye pe lai ti ju ọdun kan lọ, ogiri, atawọn ohun ẹṣọ iwọlẹ taili ti wọn lo ti n dibajẹ pẹlu afikun pe ko daju pe wọn kọ ile naa bi o ti ṣe  yẹ ni ibamu pẹlu ilana to tọna fun kikọ ile. O ni orukọ ileewe naa gan ti wọn kọ sori patako ti n ṣi danu. O ni awọn eeyan to wa nidi ikọle naa nigba naa yoo dahun ibeere lori idi ti wọn fi kọkọ fa iwe iṣẹ naa ya lọwọ kọngila ti wọn gbe fun, bakan naa lo ni wọn yoo tun dahun ibeere loribi wọn ṣe gbe iṣẹ naa fun eto oju awo lawo fi ngbọbẹ, direct labour pẹlu irinwo miliọnu  naira ti o si tun jẹ pe iṣẹkiṣẹ ni wọn ṣe. Amọṣa ọkan lara awọn kọmiṣọna ni iṣejọba gomina Ajimọbi nigba naa, Ọjọgbọn  Olowofẹla ti ke si Makinde pe ko fi oloogbe Ajimọbi lọrun silẹ ko si lalafia. Olowofẹla to jẹ kọmiṣọna feto ẹkọ nigba naa ṣalaye pe igba ti iṣẹ naa n falẹ lọwọ agbaṣẹṣe ti wọn gbe e fun to si han gbangba pe agbaṣẹṣe naa ko lagbara iṣẹ ti wọn gbe fun un naa ni gomina paṣẹ ki wọn gba iṣẹ agbaṣe naa kuro lọwọ rẹ ki wọn gbee fun ileeṣẹ ijọba to n mojuto iṣẹ ode lati pari. O ni o yẹ ki Makinde o yẹ gbogbo iwe akọsilẹ nipa iṣẹ naa wo  ko to bẹrẹ si ni sọ ọrọ alufansa si oloogbe Ajimọbi to jẹ gomina nigba ti wọn ṣe iṣẹ akanṣe naa.	https://www.bbc.com/yoruba/afrika-54976174
politics	PDP Osun: A fẹ́ fún Ademola Adeleke ní tíkẹ́ẹ́tì ọ̀fẹ́ láti díje dupò gómìnà ní 2022	Alaga ẹgbẹ oselu PDP ni ipinlẹ Ọsun, Soji Adagunodo ti fesi lori ọrọ ti ẹgbọn Ademọla Adeleke, eyiun Deji sọ lori ibo gomina Ọṣun lọdun 2022. Deji Adeleke lo sọ wi pe, Sẹnetọ Adeleke fẹ sinmi fun igba diẹ, nitorina, ki ẹgbẹ oselu PDP dawọ duro lori ero wọn lati fa a silẹ gẹgẹ bi oludije fun ipo gomina ni ọdun mẹrin si isinyi. Nigba to n fesi si ọrọ naa, Adagunodo salaye pe PDP yoo lo ẹbi ati ara Adeleke fun idije si ipo oselu ni ipinlẹ naa nitori wọn ni ero to pọ lẹyin wọn, paapaa awọn ọmọ ẹgbẹ to pọju. Soji Adagunodo fikun wi pe, kii se adari ẹgbẹ lo n yan ẹnikẹni lati dije dupo, amọ awọn eniyan to ba ni ọmọlẹyin to pọju, nitori ẹni ti wọn ba di ibo fun ni awọn ma a gbe si iwaju. Alaga ẹgbẹ oselu PDP ni ipinlẹ Osun naa wa fikun wi pe, o ti ye gbogbo ẹgbẹ patapata ipo ti Ademọla Adeleke wa ninu ẹgbẹ, ati ifojusun rẹ fun idije si ipo gomina ni ọdun 2022. Laipe yii ni sẹnetọ Adeleke kuna ni ile ẹjọ to gaju, lẹyin ti ile ẹjọ ni Oyetola lo jawe olubori ninu idibo si ipo gomina to waye ni ọdun 2018 ni ipinlẹ Osun.	https://www.bbc.com/yoruba/media-48954133
sports	Champions league: Chelsea gbélé fọrùn rọ́ ní Stamford Bridge, àwìn ni Valencia fi ṣẹ Lampard lọ́wọ́	Ẹgbẹ agbabọọlu Chelsea joye gbele forunrọ lalẹ ọjọ iṣẹgun nigba ti wọn gbalejo ẹgbẹ agbabọọlu Valencia ni idije Champions league. Chelsea yoo maa pada si agbami bọọlu Champions league lẹyin ti wọn fi saa ọdun to kọja gba bọọlu ni agbami Europa. Amọṣa ipadabọ naa ko so eso rere ninu ifẹsẹwọnsẹ akọkọ ti wọn gba. Bi o tilẹ jẹ wi pe ọdẹdẹ Chelsea ni Stamford Bridge ni ifẹsẹwọnsẹ naa ti waye, ko gbe Tammy Abraham atawọn ọmọ ikọ Frank Lampard yooku. Rodrigo, ọmọ Valencia lo da okuta si gaari Lampard ninu ifẹsẹwọnsẹ rẹ akọkọ ni idije Champions league gẹgẹ bii olukọni Chelsea. Iṣẹju kẹrinlelaadọrin ni ifẹsẹwọnsẹ naa wa nigba ti Rodrigo fi gba bọọlu sinu awọn Chelsea. Eyi ti ko ba tun duro gẹgẹ bii itunu fun Chelsea ni igba ti alamojuto ere naa fun fere fun pẹnariti, iyẹn gbe e silẹ ko gba a si sawọn ṣugbọn igbo rere ni Barkley agbabọọlu Chelsea to gba a gba a si.	https://www.bbc.com/yoruba/afrika-49737705
health	Ìbẹ̀rẹ̀ akòbá fún ìlera ni kí oorun rẹ̀ má pé wákàtí márùn-ún	Ki eeyan maa sun oorun ti ko ju wakati marun-un lọ ni oru, le fa aisan to le ni aadọta, gẹgẹ bi awọn onimọ ṣe sọ. Lootọ ni aisan le mu idiwọ ba oorun, ṣugbọn ki eeyan o ma sun daadaa paapaa jẹ ewu funra rẹ. iwadii ijinlẹ kan ti PloS Medicine ṣe lori ilera ati oorun sisun awọn oṣiṣẹ ijọba ni UK. Ninu iwadii naa, wọn beere lọwọ ẹgbẹrun mẹjọ eeyan pe wakati melo ni wọn fi n sun ni oru lojoojumọ. Bakan naa ni awọn kan lara wọ aago ọwọ to n tọpinpin iye wakati oorun wọn. Ẹwẹ fun iwadii naa, wọn tun ṣe ayẹwo awọn aisan bii itọ ṣuga, jẹjẹrẹ ati aisan ọkan lara awọn oṣiṣẹ ijọba ọhun, pẹlu ayẹwo oore-koore fun ogun ọdun. Awọn nkan ti iwadii fihan ree: Awọn to n sun oorun wakati marun-un tabi kere ju bẹẹ lọ, ti ọjọ ori wọn si ti to aadọta, wa ninu ida ọgbọn ewu lati ni oriṣiriṣi awọn aisan, ju awọn to n sun fun wakati meje. Awọn to ti pe ẹni aadọta ọdun, ti kii sii sun daadaa tun ni ewu  iku ju awọn yooku wọn lọ, paapaaa awọn aisan gbẹmi-gbẹmi. Ọjọ ti pẹ ti awọn onimọ nipa ilera ti n polongo pe oorun wakati meje si mẹjọ lo ṣe anfaani julọ fun ara. Bẹẹ naa ni awọ̀n oluwadii kan lati Fasiti ilu London ati Fasiti ilu Paris, ṣe sọ. Awọn onimọ sayẹnsi sọ pe oorun sisun ma n ran ọpọlọ lọwọ lati le ṣiṣẹ daadaa, o si tun ma n fun agọ ara paapaa ni isinmi, ija fafa ati okun. Oorun sisun tun jẹ ọna kan ti ọpọlọ fi n fọ ara rẹ mọ́.	https://www.bbc.com/yoruba/articles/cd1277v7redo
politics	"""Ẹ jẹ́ ká pa ẹgbẹ́ ọ̀tún tì ká pa tí òsì tì ká gbájúmọ̀ Accord! Ìdì tí wọ́n fi ń jà láti fẹ̀yìn mi janlẹ̀ rèé"" - Akin Ogunbiyi"	Ọmọwe Akinade Ogunbiyi to jẹ oludije fun ipo gomina labẹ Asia ẹgbẹ oṣelu Accord Party nipinlẹ Osun ṣalaye idi to ṣe ti inu ẹgbẹ oṣelu Peoples Democratic Party bọ si Accord lati dije du ipo gomina. Ninu ifọrọwanilẹnuwo pẹlu BBC Yoruba, Akin Ogunbiyi ṣapejuwe ẹgbẹ oṣelu to wa nisisiyi gẹgẹ bi eyi to dara lodi si ibi to ti n bọ. Bakan naa o sọ idi to fi fẹ di gomina ipinlẹ Osun. Ogunbiyi ni ipinlẹ Osun wa lara awọn to rẹyin ju ninu ọrọ aje. O ni ko si nkankan ti awọn to wa lori alefa lọwọlọwọ naani ju ki wọn maa ya owo lọ. Ṣugbọn o ni ti wọn ba n wa ẹni to ni ọpọlọ to ni iriri ati imọ ijinlẹ lati tukọ ipinlẹ Oṣun, ohun ni.	https://www.bbc.com/yoruba/articles/c8vqnz51560o
health	Malaria Vaccine: Àjọ WHO gbé abẹ́rẹ́ àjẹsára àìsàn ibà jáde fún ilẹ̀ Afrika	Ajọ eleto ilẹra lagbaye, WHO ti sapejuwe abẹrẹ ajẹsara tuntun ti wọn gbe jade fun aisan iba pe ohun ṣiṣẹ tako arun naa ni agọ ara. Ajọ WHO gbe abẹrẹ ajẹsara naa jade lẹyin ti ileeṣẹ apoogun GSK lo fun awọn eniyan ni awọn orilẹede mẹta. Lasiko ti wọn n ṣe aṣẹwo abẹrẹ ajẹsara naa ni Malawi, Ghana ati Kenya ni wọn ri pe lọna ida ogoji ti abẹrẹ ajẹsara naa fi koju arun iba. O kere tan ẹgbẹrun lọna irinwo eniyan ni aisan iba n pa ni ọdọọdun, ti ida awọn to n lugbadi aisan naa si jẹ ọmọde ti ko i tii pe ọdun marun un ni ilẹ Afrika. Adari Ajọ WHO, Tedros Ghebreyesus  sapejuwe abẹrẹ ajẹsara naa gẹgẹ bi aṣeyọri nla fun awọn eniyan ni ilẹ Afrika ati ni agbaye pẹlu. O ti lẹ ni ẹgbẹrun ọdun ti wọn ti n gbiyanju lati ṣe abẹrẹ ajẹsara ti yoo koju aisan iba lai si aṣeyọri kankan lori rẹ. Nibayii ti wọn ti sẹ aṣeyori lori abẹrẹ ajẹsara naa, eleyii jẹ iṣẹ nla fun awọn oniṣegun oyinbo ati apoogun kaakiri agbaye. Abẹrẹ ajẹsara naa ti wọn pe orukọ rẹ ni RTS,S - ti ṣiṣẹ lati gbogun ti aisan iba fun ọdun mẹfa ki wọn to fi ọwọ rẹ soya bii abẹrẹ ajẹsara to lamilaaka. Ajo WHO ni eleyii yoo doola ẹmi ẹgbẹgbẹrun awọn ọmọde kaakiri agbaye ati ilẹ Afrika ti aisan iba ti n ba wọn finra julọ. Aisan iba jẹ ọkan lara awọn aisan to n da sẹli ẹjẹ,blood cells ru lẹyin ti ẹfọn ba ti jẹ eniyan. Awọn oogun to n gbogun ti aisan iba yii ati awọn oogun ẹfọn ti mu ki aisan iba dinku laarin awọn eniyan. Ọpọlọpọ awọn eniyan ni ilẹ Afrika ni wọn n fi ara gba ninu ijamba aisan iba nitori o kere tan ọmọde to to 260,000 ni aisan iba naa mu ẹmi wọn lọ ni ọdun 2019.	https://www.bbc.com/yoruba/media-58828628
politics	Abiola Ajimobi: Tinubu ní àwọn ìpínlẹ̀ ló yẹ kó máa gba owó orí ọjà	Laarin oniruuru wahala to n ranju mọ eto abo ni Naijiria, aṣiwaju ẹgbẹ oṣelu APC, Bọla Ahmed Tinubu ti pe fun agbekalẹ ọlọpaa agbegbe ati ipinlẹ. Aṣiwaju Tinubu ni asiko ti to bayii lati gbe ọlọpaa agbegbe kalẹ gẹgẹ bi ọna ati mu ki eto abo wa fun tẹru-tọmọ laisi pe araalu n kọ iha kokanmi si abo layika ati orilẹede wọn. Bakan naa lo tun pe fun mimu adinku ba agbara to wa ni ijọba apapọ, ki idagbasoke le de ba awọn ipinlẹ atijọba ibilẹ. Oloye Tinubu yannana ọrọ yii ninu ọrọ to fi ranṣẹ sibi apero ọlọdọọdun ti wọn fi sọri oloogbe Abiọla Ajimọbi, eyi to waye nilu Ibadan. Agba oṣelu naa ni o yẹ ki ojuṣe gbigba owo ori lori ọja (Stamp duty) ati ibudo igbafẹ (Tourism tax) jẹ ohun tawọn ijọba ipinlẹ yoo maa gba. Lara awọn to wa nibi apero ọlọdọọdun ti Abiola Ajimobi naa ni Ọọni ile Ifẹ, Ọba Adeyẹye Ogunwusi ati Gomina Dapo Abiodun tipinlẹ Ogun. Awọn yoku ni Gomina Abdulahi Ganduje ti Kano, Gomina Kayode Fayemi ti Ekiti, Gomina Rotim Akeredolu ti Ondo ati Oloye Bisi Akande. Bakan naa ni  Dokita Obafemi Hamzat, tii se igbakeji Gomina ipinlẹ Eko, Oloye Adebayo Adelabu, Ọmọwe Onikepo Akande, ati adele giwa fasiti Ibadan, Ọjọgbọn Babatunde Ekanọla ko gbẹyin nibi eto idanilẹkọ naa.	https://www.bbc.com/yoruba/afrika-55344432
religion	Zambia Pastor: Èèyàn márùn-ún di èrò ẹ̀wọ̀n lẹ́yìn tí wọ́n sin wòlíì láàyè lásìkò ètò àdúrà	"Ara meeriri, mo ri ori ologbo lori atẹ ni ọrọ isẹlẹ kan to waye nigba ti wolii kan ni ki awọn ọmọ ijọ rẹ sin laaye, ki oun si pada jinde, amọ to gba ibẹ ku fin-fin. Idile ẹlẹni marun kan lo pe wolii wa sinu ile wọn lati wa se isẹgun fun wọn to wa ni abule Mazonde, lorilẹ-ede Zambia, lati le awọn ẹ̀mí buburu jade. A gbọ pe ni ṣe ni Wolii Shamiso Kanyama sọ fun awọn ọmọ ẹyin rẹ pe ki wọn o sin oun laaye, ki oun ba le ke pe awọn agbara ìwẹ̀nùmọ́ ti yoo wo ẹbí naa ṣàn kuro lọwọ agbara ati airi to n pa wọn ni ipakupa. Lẹyin naa lo darapọ mọ àwọn ọmọ ẹ̀yìn rẹ lati gbẹ ibojì to fẹ ki wọn o sin oun si. Ṣe ẹni ba rán ni nisẹ laa bẹru, a kii bẹru ẹni ti a o jẹ ẹ fun, n se ni àwọn eniyan naa ṣe bi Ọga wọn ṣe sọ, lẹyin to gbadura, to si bẹ sinu iboji fúnra rẹ, wọn ko iyẹpẹ le e lori bi oku. Sugbọn ọrọ gba ibomiran yọ nigba ti awọn ọkunrin naa pada gbẹ iboji naa lati wo o boya wolii ti jinde bo ṣe sọ, oku rẹ ni wọn ba. Wọn ti wa fi ẹsun ipaniyan kan eeyan marun-un ninu ẹbí naa lẹyin ti wolii naa, ti wọn pe si ile wọn fun eto adura, jade laye. Awọn iwe iroyin abẹle nibẹ sọ pe, awọn afurasi marun-un naa farahan niwaju ile ẹjọ giga kan ni Harare, fun ẹsun pe wọn lọwọ si iku wolii Shamiso Kanyama, lasiko to n sisẹ iṣegun fun wọn. Ẹnikan to rojọ tako àwọn eniyan naa nile ẹjọ, Father Zvidzai sọ pe, lootọ ni wolii naa ṣe bẹẹ, sugbọn oun gbiyanju lati da awọn eniyan naa duro nigba ti wọn bu iyẹpẹ diẹ le e lori, àmọ́ wọn ko gbọ. ""Mo kilọ fun awọn ọkunrin naa pe o lewu láti sin eeyan laaye, sugbọn wọn ko gbọ. Koda, Wolii Kanyama pariwo mọ mi pe mo n di àwọn angẹli oun lọwọ, to si ni ki wọn o tẹsiwaju lati ma a rọ iyẹpẹ sinu iboji naa."""	https://www.bbc.com/yoruba/afrika-58155598
entertainment	Pamilerin Ayanlere: Ọmọ ọdún mẹ́ta ni mo ti bẹ̀rẹ̀ sí ní lu ìlù, kí n tó di onílù Yinka Ayefele	Yoruba sọ pe ọmọ ti yoo ba jẹ aṣamu, ati kekere ni yoo ti ma ṣe ẹnu ṣamu-ṣamu. Bayii gan-an ni ọrọ ri fun Oluwapamilerin Ayanlere, ọdọmọde to n fi ilu Gangan dara nilu Ibadan. Gẹgẹ bi ọmọ naa ṣe sọ fun BBC Yoruba, igba to wa ni ọmọ ọdun mẹta lo ti bẹrẹ ilu lilu. Eyi ko si ṣyin bo sẹ jẹ pe idile onilu ni wọn ti bi i. Ọmọ naa to wa ni ipele ẹkọ SS 2 nile ẹkọ girama ti di ọkan lara awọn to n lu ilu fun gbajugbaja olorin, Yinka Ayefele. Yinka Ayefele sọ pe arimaleelọ ni ọrọ ọmọ naa jẹ fun oun ni ọjọ ti oun kọkọ ri to lu ilu nibi ayẹyẹ. Nitori naa si ni oun ṣe pinnu lati gba a si iṣẹ.	https://www.bbc.com/yoruba/awon-iroyin-miran-59905141
politics	Ìjínigbé yóò di ohùn ìgbàgbé tí ń bá di Ààrẹ - Tinubu	"Oludije sipo aarẹ labẹ asia ẹgbẹ oṣelu APC, Bola Tinubu ti ṣe ileri pe gbogbo ogun ijinigbe ati ikọlu awọn agbebọn ni yoo di ohun igbagbe ti oun ba di aarẹ orilẹede Naijiria ninu eto idibo lọdun 2023 Tinubu sọ eleyi nigba to gbe iponlogo ibo lọ si ipinlẹ Kaduna, to si fi ọkan awọn eeyan agbegbe naa balẹ pe, gbogbo isoro wọn ni yoo di ohun igbagbe. “Gbogbo awọn to n fa wahala yii, awọn ajinigbe ti wọn da alaafia ipinlẹ yii lamu, mo n fi da yin loju pe, gbogbo rẹ ni yoo di ohun igbagbe.” Kaduna jẹ ọkan lara ipìnlẹ kan lorilẹede Naijria to n koju idunkoko awọn ajinigbe, ti awọn alatilẹyin Tinubu si ni igbagbọ pe oun gan ni yoo yọ awọn kuro ninu gbogbo laasigbo ti ipinlẹ naa wa, paapa julọ ọrọ awọn ajinigbe. Tinubu wa kan sara si gomina ipinlẹ Kadana, Malam Nasir El-Rufai fun isẹ takuntakun to ti ṣe lati igba to de si isẹjọba lọdun 2015. O ni ipa ti El-Rufia ko ninu didaabo bo awọn eeyan ipinlẹ naa ni ko ṣee fi ọwọ rọ sẹyin rara. Tinubu ni “isẹ nla ti El-Rufia ṣe, ẹ wo ayika ipinlẹ Kaduna bi o sẹ mọ tonitoni."""	https://www.bbc.com/yoruba/articles/cp65rrj5nwno
health	AjogbaJesu Twins: Ọgbẹ́ inú, Ulcer ló pa Tope, ọ̀kan lárá àwọn ìbejì AjogbaJesu - Amágbálẹ́gbẹ́ rẹ̀	"Tọpẹ,  ọkan lara awọn ibeji Ajogbajesu ti jade laye. Akọrin ẹmi naa jade laye lọjọ Ẹti nilu Ibadan Gẹgẹbi ọkan lara awọn amugbalẹgbẹ rẹ ṣe sọ fun BBC News Yoruba,  ọgbẹ inu, iyẹn Ulcer lo ṣokunfa iku rẹ. Gẹgẹ bi alaye ti amugbalẹgbẹ rẹ naa ṣe fun BBC News Yoruba, o ti to ọjọ melokan bayii ti akọrin naa ti n ba aisan ọgbẹnu inu Ulcer faa. O ni nigba ti awọn amugbalẹgbẹ rẹ kan de ile rẹ ni owurọ ọjọ Ẹti, ọgbọn ọjọ oṣu keje ọdun 2021 ni wọn baa lori ibusun to wa ti gbogbo ara rẹ ti le. Eyi lo mu ki ẹnikeji rẹ, iyẹn Kehinde o paṣẹ ki wọn tete maa gbe lọ si ileewosan. ""Nigba ti wọn fi de ileewosan Ọyọmesi nilu Ibadan ni wọn rii pe ko si ẹjẹ lara wọn mọ. Nitori ọgbẹ inu ti wọn ni, o ti wọ aga ara wọn gan, nibẹ ni wọn dakẹ si ni owurọ yii"" Aisan ọgbẹ inu yii lawọn dokita ni o ti wọ agọ ara akọrin ẹmi naa eleyi ti ko si jẹ ko si ẹjẹ pupọ lara rẹ mọ. Ọmọ mẹta ati iyawo ni akọrin naa fi silẹ saye lọ. Ọkan lara awọn ibeji AjogbaJesu, ti orukọ rẹ n jẹ Tọpẹ ti jade laye. Tọpẹ AjogbaJesu gẹgẹ bi ọpọ ṣe mọọ jẹ ọkan lara awọn akọrin meji ninu ẹgbẹ orin AjogbaJesu Twins. Orin Kristẹni ni wọn yan laayo lasiko ti irawọn wọn jade pẹlu ọwọ 'tungba'ti wọn fi nkọrin ẹmi tiwọn. Ọkan lara awọn to sun mọ olorin naa sọ pe owurọ ọjọ Ẹti lo jade laye."	https://www.bbc.com/yoruba/afrika-58031625
entertainment	Baba Ijesha: Iyabo Ojo fèsì fún Bukky Black, Ó ní ọ̀rọ̀ rírùn ló sọ, ìtìjú ńlá ló jẹ́ fún ìran obìnrin àti ìyá	"Ọrọ ti ẹsun aṣemaṣe ti wọn fi kan gbajumọ oṣere tiata, Baba Ijẹsha yoo da silẹ lawujọ awọn oṣere Yoruba yoo fẹẹ domiru diẹ o. Nibayii, iyabọ ojo ti fesi si eekan oṣere miran, Bukky Black  to sọ pe ko si bi Baba Ijesha ṣe lee ṣe ohun ti wọn pe o ṣe naa nitori ninu ọrọ rẹ ẹṣin  inu iwe ni Baba Ijẹsha ti ko lee ta. Iyabọ Ojo ni iyalẹnu nla lo jẹ fun oun pe Bukky Black to jẹ agbablagba ninu owo ere tiata lee sọ ọrọ naa ati pe itiju nla lo jẹ fun iran obinrin atawọn iya lagbaye. Iyabọ Ojo ninu fidio kan to fi sita lori ayelujara ṣalaye pe kii ṣe ohun to boju mu pe Bukky Black fẹ ki wọn boo mọle nitori pe o jẹ ọrẹ rẹ. O ni bi Bukky Black ba n sọ pe oun ko ri Baba Ijẹsha pẹlu obinrin ri, a jẹ pe Bukky Black ko ranti pe Baba Ijesha ti ni iyawo ri to si tun ti bimọ ri. ""Akẹgbẹ wa kan ti ṣe aṣemaṣe o si yẹ ko foju wina ofin lori rẹ ki awọn to ku lee fi kọgbọn."" Awuyewuye miran tun ti bẹ silẹ lori ẹsun asemase pẹlu ọmọ ọdun mẹrinla ti wsn fi kan Baba Ijesha, tii se agbajumọ oesere tiata. Lọtẹ yii, obinrin mii to jẹ gbajugbaja osere tiata ti ọpọ eeyan mọ si Bukky Black ti wa dojukọ akẹẹgbẹ rẹ ninu isẹ tiata bakan naa, Iyabo Ojo, lori ipa to n ko lori ọrọ Baba Ijesha. Bukky Black ninu fidio kan to se sita lajọ Ẹti lo ti n salaye pe oun mọ Baba Ijesha bii ẹni mọ owo nitori ẹyin ile oun lo n gbe ni Ikorodu nilu Eko. Black, ẹni to ni ohun kii saba da si ohun to n sẹlẹ lawujọ ni ohun to sẹlẹ si Baba Ijesha ba oun lọkan jẹ, ti oun ko si le sun. O ni gẹgẹ bi ohun ti mọ osere tiata naa, o jẹ ẹni ti kii yara mọ obinrin ti ko si kundun lati maa ko obinrin kiri. ""Baba Ijesha ko fi bẹẹ fẹran obinrin ti mo si maa n bi pe se o ni nnkan ọmọkunrin sa, o kan maa n se bii okobo ni. N ko mọ Ijesha pẹlu ọrẹbinrin kankan, bii ẹni ti ko ni nnkan obinrin lo maa n se."" Bukky Black ni oun ti ohun ri ninu isẹlẹ naa ni pe ki eeyan ye ko isoro rẹ lọ si ọrọ ọrẹ amọ ka maa ke pe Ọlọrun , ẹni to n dahun adura. Gẹgẹ bo se wi, isẹlẹ baba Ijesha naa dabi pe wọn n se sinima ni, wọn sẹẹti Baba Ijesha ni, bi ere itage lo si jọ loju oun. ""Fidio ti Iyabo Ojo gbe sita, mo wo ni aimọye igba, to si dabi ẹni pe wsn n sere sinima ni. O dabi ẹni pe awọn ere ti Baba Ijesha ti se tẹlẹ ni wọn n sọrọ le lori. Abi bawo ni isẹlẹ kan yoo se waye ni ọdun meje sẹyin, ti ẹ ko ri ẹni naa mu, tẹ wa pe sibi kan lati sẹẹti rẹ, ti yoo si ko sọwọ. Amọ o se mi laanu bi ọpọ eeyan se maa n sọrọ lorisirisi lasiko ti nnkan wa waye lori ayelujara, onikaluku yoo si maa sọrọ saa. ""Bi nnkan ba sẹlẹ si ẹda, atunse lo yẹ ka maa wa, kii se ka maa baa jẹ. Iwọ to wa lori ilẹ alaaye, to ni laari, to n mi, to n se daada, to ni laari, to ro pe o ti debi to n lọ. To wa ri ẹni ti isoro kan, to mura pe o maa ba tiẹ jẹ ni, Oluwa lo maa ba ti onitọun jẹ nitori ti ẹni to de la ri, a ko mọ ti ẹni to n bọ. Gbogbo ẹnikẹni to ba si ni oun yoo maa da isoro ẹlomiran, ẹnikẹni ta bi ninu obinrin, Ọlọrun maa ba ti onitsun jẹ ni."" Bukky Black wa kesi Iyabo Ojo pe ọga rẹ ni Baba Ijesha jẹ ninu ere tiata, ti awọn ara ita ba si n tako baba Ijesha, ko yẹ ko jẹ Iyabo Ojo ni yoo se bẹẹ. ""Iyabo Ojo, jẹ ki n sọ fun ẹ, ko yẹ ko post fidio yẹn, tabi ko ko awọn ọrẹ rẹ lọ sagọ ọlọpaa pe ti wsn ba fi Baba Ijesha silẹ, o maa pa sibi ni. Ẹ lọ pa, kẹ wa maa gbe orilẹ alaaye, atunse lo yk kẹ maa wa, Ọlọrun ma fi isoro wa bu wa. Amọ to ba jẹ pe o ku ni ,ẹ maa ls sin, ẹ wa maa sunkun kiri. Ẹ ma jẹ ka maa dakun isoro ara wa, atunse lo yẹ ka maa wa, ẹ ma jẹ ka maa da kun nitori ti kaluku si maa de baa. Iwa ti ikọọ́kan yin n hu labẹ ile ju bayii lọ, gbogbo wa ni ẹlẹsẹ, ẹni ti ilẹ ba mọ ba ni barawo."" Bakan naa ni Bukky Black n beere pe ki lo de ti wọn sẹẹti Baba Ijesha up lẹyin ọdun meje to ti se nnkan ti wọn lo se saaju. O ni isoro ti wọn mọ pe Baba Ijesha ni ni wọn sisẹ le lori."	https://www.bbc.com/yoruba/afrika-56954744
politics	Ǹkan mọ́kànlá tí o ni láti mọ̀ nípa Sẹnatọ Biyi Durojaiye tó d'Ólògbé	Ọmọ ilé ìgbìmọ̀ aṣòfin nígbà kan rí Sẹ́nátọ̀ Biyi Durojaiye kú ni òwúrọ̀ ọjọ́ Iṣẹgun ní ìlu'Eko ni ẹni ọdun méjìdínláàdọ́rùn. Ìròyìn sọ pé Durojaiye ku sí ilé ìwòsàn lásìkò tó n gba ìtọ́jú lọ́wọ́. Òun ni alága àjọ NCC nígbà kan rí, tó tún jẹ́ olóyè ni NADECO. Àwọn nǹka ti ó yẹ kí o mọ̀ nípa sẹ́nátọ̀ Biyi Durojaiye A bí sẹ́nátọ̀ Biyi Durojaiye  ni inú oṣù kejì ọdún 1933 Durojaiye pari ẹ̀kọ́  ìmọ̀ ètò ọ̀rọ̀ ajé ni London àti ìmọ̀ LLB ni London Bákan náà. Wọ́n pèé sínú ẹgba àwọn  agbẹjọ́rò ni ọdun 1979 ti  ni ilé ẹja tto ga jùlọ ni Nàìjíríà Ó ṣiṣẹ́ ìjọba fún ọdún márundinlógójì t fi mọ́ ọdún méjìdílọ́gbọ̀n tó lò gẹ́gẹ́ bi adarí àgbà ní ilé ìfówópàmọ́ Nàìjíríà (CBN). Bákan náà ló ṣiṣẹ́ ni àjọ IMF àti ẹka àjọ tó n kówó ìlú pamọ́ ni ilẹ̀ Amẹrika àti ilẹ̀ gẹ̀ẹ́sì ni ọdun 1964 àti 1982. Wọ́n dìbò yan Durojaiye silé ìgbìmọ̀ asofin lọdun 1988 si 1989. Lọ́dún 1992 ó díje dupò àa[rẹ Nàìjíríà lábẹ́ àsía ẹgbẹ́ òṣèlú SDP tí M.K.O Abiola sì fi ẹ̀yìn rl janlẹ̀. Nínú oṣù kejìlá ọdún 1996, ìjọba ológun Sanni Abacha gbe  tí wọ́n sì ti mọ́lé fún ọdún kan àti oṣù mẹ́jọ. Ó di ọmọ ilé ìgbìmọ̀ aṣofin àgbà ni ọdún 1999-2003. Nínú oṣù kejìlá, ọdún 2002, o faramọ́ pé ki wọ́n máa ju ẹnikẹ́ni tó bá ṣe màgòmágó ìdìbò sí ẹ̀wọ̀n. Olóògbé Durojaiye padánù ìyàwó rẹ̀ Florence Olufunso Adejoke  ni ọjọ́ kẹfà, oṣù kẹfà, ọdún 2009 ní ẹni ọdún méjiléláàdọ́rin, èyí wáyé lẹ́yìn oṣù méjì ti wọ́n ṣe àyájọ́ àádọ́ta ọdún ti wọ́n ṣe ìgbéyàwó	https://www.bbc.com/yoruba/58323640
politics	Yoruba Nation: Ẹgbẹ́ Ilana Omo Oodua ní arúmọjẹ ló pilẹ̀ ìwé òfin 1999, INEC kò gbọdọ̀ lò ó fún ìbò Ekiti, Osun	"Ní Ọjọbọ ni iroyin jade pe ẹgbẹ ilana Ọmọ Oodua ti pe ẹjọ niwaju ile ẹjọ giga kan nilu Ado Ekiti ati Osogbo. Afojusun igbesẹ naa ni lati paṣẹ fun ajọ eleto idibo, INEC pe ko gbọdọ ṣeto idibo sipo gomina ni ipinlẹ Ekiti ati Ọsun. Idi ree ti BBC Yoruba fi tọ ọba alaye kan lọ nilẹ Yoruba lati mọ ero rẹ si igbesẹ ti ẹgbẹ Ilana Ọmọ Oodua naa gbe pe ibo ko gbọdọ waye nipinlẹ Ekiti ati Osun. Ninu ọrọ rẹ, Ọba Adetokunbo Tẹjuoso tii se ọba alaye ni orile Kemta nipinlẹ Ogun ṣalaye pe, bi ọrọ ṣe n lọ yii, o yẹ ki atunyẹwo waye lori agbekalẹ iwe ofin Naijiria tọdun 1999. A n sun ọjọ ija siwaju ni - Ọba Adetokunbọ Tẹjuosho Ọba Tẹjuosho ni bi awọn ẹya kan ṣe n jẹ gaba lori awọn ẹya miran lori iṣakoso ọkọọkan awọn ileeṣẹ ijoba apapọ kun ara ohun to fa ikunsinu. Ọbalaye naa fi kun un pe igbesẹ ti ilana ọmọ Oodua n pe fun ni eto idibo bẹẹni tabi bẹẹkọ ti oyinbo mọ si 'Referendum'. Oba ilu Orile Kemta naa tun salaye siwaju pe, ipe fun ayẹwo ni ipe naa ati pe ko di dandan pe ti wọn ba ṣeto idibo naa tan, o seese ki awọn oludibo ni ẹya kọọkan o dibo pe awọn ṣi fẹ wa labẹ isakoso orilẹede Naijiria. Ọba Tẹjuosho ni gbogbo bi awon adari ṣe n fi tipatikuuku mu gbogbo ẹya mọra bayii kan da bi igba ti eeyan ba n sun ọjọ ija siwaju ni. Iwe ofin Naijiria lo n fa iwa ijẹkujẹ awọn oloṣelu: Nigba to n ba BBC Yoruba sọrọ lori ohun to gbe ẹgbẹ Ilana Omo Oodua rele ẹjọ, agbẹnusọ fun ẹgbẹ naa, Maxwell Adeleye salaye ohun to fa a. Adeleye ni iwe ofin orilẹede Naijiria ko ba ofin mu nitoripe araalu ko lọwọ ninu agbekalẹ rẹ. O ni gbarọgbudu lasan ni ofin ọdun 1999 ti wọn fi n ṣe akoso orilẹede Naijiria lọwọ yii. O ni idi niyi ti ẹgbẹ ilana ọmọ oodua fi n pariwo pe ko ni si eto idibo gomina ni ipinlẹ Ekiti ati Ọṣun. "" Ofin irọ lẹ fi n ṣe eto idibo lorilẹede Naijiria. Idi si niyi ti awọn oloṣelu fi n kowojẹ."" Loju ọna lati mu ki ijọba Naijiria pe ipade apero lori atunto ijọba ati ọna lati gba ominira ilẹ Yoruba, ẹgbẹ ajijagbara fun ilẹ Yoruba, Ilana Omo Oodua, ti pe ijọba apapọ lẹjọ lori eto idibo ti yoo waye ni ipinlẹ Osun ati Ekiti. Ninu iwe ipẹjọ ọhun ti agbẹjọro wọn, Tolu Babaleye kọ, wọn ni ajọ to n ri si eto idibo ni Naijiria, INEC, ati adajọ agba Naijiria, Abubabakar Malami ni awọn yoo ba ṣe ẹjọ ọhun. Olori ẹgbẹ Ilana Omo Oodua, Ọjọgbọn Banji Akintoye, igbakeji rẹ, Ọjọgbọn Wale Adeniran atawọn marundinlogun mii ni, awọn n fẹ ki ijọba apapọ wọgile ofin ọdun 1999. Bakan naa ni wọn tun n fẹ ki ijọba pe ipade apero lọna ati le gba ominira fun ilẹ Yoruba, gẹgẹ bii orilẹ-ede to da duro. Ninu atẹjade kan ti akọwe ẹgbẹ naa, Maxwell Adeleye fi ṣọwọ si awọn akọroyin, o ni ofin ti Naijiria n lo lọwọ funra rẹ ko lẹsẹ nilẹ nitori ko si ipade apero kankan to waye ki wọn to kọ ofin ọhun. Maxwell ni ajọ INEC ko ni ofin to dantọ lati ṣe eto idibo kankan nilẹ Yoruba, to jẹ ọkan lara orilẹ-ede Naijiria, nitori naa, ki ile ẹjọ wọgile eto idibo ti INEC n mura rẹ ni ipinlẹ Osun ati Ekiti, tii ṣe ilẹ Yoruba. Ilana Omo Oodua ni eto idibo kankan ko gbọdọ waye nilẹ Yoruba ayafi ti wọn ba kọkọ ṣe ipade apero pẹlu awọn ọmọ Yoruba, nibi ti wọn yoo ti sọ oun ti wọn n fẹ, yala wọn fẹ da duro ni o tabi wọn ṣi fẹ wa lara Naijiira. Wọn ni ""Lai si ipade apero, to jẹ ọkan gboogi lara irinṣẹ ti wọn fi n kọ ofin, ofin ọdun 199 funra rẹ ko ba ofin mu nitori awọn to kọ ofin ọhun kuna lati ṣe ohun to yẹ ki wọn to kọ ofin ọhun."" Awọn ohun ti Ilana Omo Oodua n fẹ ki ile ẹjọ ṣe ree: Lakọkọ, wọn ni awọn n fẹ ki ile ẹjọ wọgile ofin ọdun 1999. Gẹgẹ bii ohun ti wọn sọ, ofin naa bẹrẹ pẹlu akọle ""Awa ọmọ Naijiria"" amọ kii ṣe apapọ awọn aṣoju awọn ọmọ Naijiria lo korajọ pọ lati kọ ofin naa. Ilana Omo Oodua tun n fẹ ki ile ẹjọ wọgile gbogbo eto idibo ti yoo waye labẹ ofin ọdun 1999 naa, gẹgẹ bii eyii ti ko ba ofin mu nitori ofin ti wọn yoo ti ṣe eto idibo naa ko ni gbongbo. Yatọ si eyii, ẹgbẹ naa ni eto idibo to n bọ nipinlẹ Ekiti ko gbọdọ waye labẹ ofin ọdun 1999, nitori naa ki ile ẹjọ gbẹsẹle eto idibo ọhun. Ko tan sibẹ, wọn tun ni adajọ agba Naijiria ati ajọ INEC ko gbọdọ fi ẹsẹ tẹ ipinlẹ Ekiti labẹ asia eto idibo kankan. Maxwwell pari atẹjade naa pe eto ibibo ọhun ko gbọdọ waye nitori pe ofin to gbe eto naa kalẹ labuku. Lẹyin naa lo rọ gbogbọ ọmọ ilẹ Yoruba lati yọju sile ẹjọ ni gbogbo awọn ọjọ ti igbẹjọ naa yoo maa waye."	https://www.bbc.com/yoruba/60775939
health	Coronavirus in Nigeria: Ìpínlẹ̀ Eko bẹ̀rẹ̀ fínfín àyíká nítorí Coronavirus	Lati asiko ti arun Coronavirus ti di gbajugbaja lorilẹede Naijiria ni ijọba ti n wa oniruuru ọna lati koju rẹ ati lati daabo bo awọn araalu kuro lọwọ rẹ. Ni ipinlẹ Eko, ijsba ipinlẹ naa pẹlu n gbe igbesẹ lati rii pe àwọn eeyan ipinlẹ naa wa ninu alaafia laisi ewu. Awọn oṣiṣẹ̀ eto ilera ni ijọba ibilẹ Ojodu bọ sigboro lati fin gbogbo ibi ti kokoro arun Coronavirus lee farasinko si.	https://www.bbc.com/yoruba/media-52131829
politics	Ẹ foríkorí, ẹ fẹnukò lórí ẹnìkan ṣaájú ètò ìdìbò abẹ́nú ẹgbẹ́ – Ààrẹ Buhari sí àwọn olùdíje APC	Ààrẹ Muhammadu Buhari ti gba àwọn olùdíje sípò Ààrẹ lábẹ́ àsíá ẹgbẹ́ òṣèlú All Progressives Congress, APC lámọ̀ràn láti foríkorí, kí wọ́n fikùnlukùn láti mú ẹnìkan láàárín wọn tí yóò gbé àsíá ẹgbẹ́ láti dupò lọ́dùn 2023. Ní álẹ́ ọjọ́ Àbámẹ́ta, ọjọ́ Kẹrin, oṣù Kẹfa ọdún 2022 ni Ààrẹ Buhari ṣe ìpàdé pẹ̀lú àwọn olùdíje sípò Ààrẹ lábẹ́ ẹgbẹ́ òṣèlú APC . Ààrẹ Buhari ní ìfẹnukò wọn nìkan ló le mú ẹgbẹ́ àwọn ṣe àṣeyorí níbi ètò ìdìbò gbogbogboò ọdún 2023. Bákan náà ló ni ìpàdé náà wáyé ní ìtẹ̀síwájú ìfukùlukùn àwọn láti ri dájú pé ẹni tó gbé oúnjẹ fẹ́gbẹ́ gbàwo bọ̀ ní àwọn yan sípò gẹ́gẹ́ bí olórí. Bẹ́ẹ̀ náà ló yin gbogbo àwọn olùdíje lákin ìgboyà àti ẹ̀mí ìfarajìn tí wọ́n ní láti sin orílẹ̀ èdè baba wọn gẹ́gẹ́ bí wọ́n ṣe gbèrò láti ṣe Ààrẹ Nàìjíríà. Ó fi kun pé wíwá ní ìṣọ̀kan àti pé ìmọ̀ àti èrò àwọn ṣọ̀kan ló jẹ́ kí àwọn jáwé olúborí níbi ètò ìdìbò ọdún 2015 àti 2019. Ó ní ní àwọn àsìkò náà ìfẹ́ ìlú àti ti ẹgbẹ́ òṣèlú àwọn ló múmú ní óókan àyà gbogbo olùdíje tí àwọn sì foríkorí láti pinu lórí ẹnìkan, ó ní èyí ni òun fẹ́ kí wọ́n tún ṣe ní àsìkò yìí. Buhari tẹ̀síwájí pé bí ètò ìdìbò ọdún 2019 ṣe ń súnmọ́ etílé, ẹgbẹ́ APC gbọdọ̀ kọbi ara sí gbogbo àwọn àyípadà tó ti wáyé nínú ìlú, tẹ́tí sí gbogbo ohun tí àwọn ènìyàn ń fẹ́, tú ara mú kí wọ́n sì di ara wọn ní òṣùṣù ọwọ̀. Ó ní gbogbo àwọn gómìnà ẹgbẹ́ òṣèlú APC ní òun ti kọ́kọ́ bá ṣe ìpàdé tí òun sì sọ fún wọn wí pé ẹni tí àwọn ènìyàn Nàìjíríà yóò ní ìgbẹkẹ̀lé nínú rẹ̀ gẹ́gẹ́ bí ààrẹ tí yóò sì mú kí ẹgbẹ́ àwọn jáwé olúborí lásìkò ìbò. Ààrẹ ní òun kò ní dẹ́kun ṣíṣe irú àwọn ìpàdé báyìí títí àwọn yóò fi parí gbogbo ètò ìbò náà.	https://www.bbc.com/yoruba/articles/cz57djmkdkxo
health	Eye bank in Lagos: Emma Akana ní iṣẹ́ àmì àti ìyanu ni ojú olójú tí òun fi ń ríran báyìí	"Oju ni ọba ara. ""Bi ọlọjọ ba dé, oju ni nkankan to kọkọ maa yọ, beeyan ba ṣe alaisi, laarin wakati mejidinlogun ti eeyan ba ti ku, o ni iṣẹ taa le ṣe sii lati da oju naa si fun ẹlomiran"". Ohun ti oloyinbo n pe ni Corneal blindness jẹ iru ifọju to maa n de ba oju nipa ki iran bẹrẹ si ni dinku diẹdiẹ nitori aisan to n jẹ cornea. Onimọ nipa iṣegun ati ayẹwo oju ba BBC Yoruba sọrọ pe awọn eroja to ṣe pataki kan wa ninu oju ti orukọ rẹ n jẹ Corneals to si jẹ wipe eeyan o gbudọ ṣe aṣiṣe to lee mu ki o da iṣẹ silẹ. Aisan cornea ọhun ni aisan kẹrin to wọpọ ju lagbaye eyi to si jẹ pe oun lo fa nkan bii ida marun oju fifọ to ti ṣẹlẹ. Ni ilu Eko ni BBC Yoruba ti ṣabẹwo si ile iwosan oju kan ti wọn ti maa n gba oju ti eeyan ba yọnda lati da oju ẹlomiran to ni iṣoro ifọju latari aisan cornea pada. Ẹwẹ, bii ti ọpọlọpọ ifẹ ti awọn eeyan to ba wu maa n ni si fifun ni ni awọn ẹya ara bii kindinrin, ẹjẹ ati bẹẹ bẹẹ lọ, fifunni ni oju yii kii ṣe gbogbo eeyan lo tẹwọ gba lati maa ṣe e. Amọ Eleduwa ṣe ti Emma Akana oṣiṣẹfẹyinti amojuẹrọ to sọ iriri rẹ gẹgẹ bo ṣe jẹ anfani ifuni ni ẹynju lẹyin igba to ti kọkọ fọ loju latari aisan cornea. ""Nigba naa mo fọju patapata, mi o le ri eeyan kankan amọ lẹyin iṣẹ abẹ naa ti dokita ni oun yoo gbe ""cornea"" mii si oju mi, iṣẹ ami ati iṣẹ iyanu lo jẹ fun mi. Bi mo ṣe bọ si aye tuntun niyẹn o!"". Bakan naa, awọn akọṣẹmọṣẹ ni ileeṣẹ naa sọ ọna ti awọn eeyan lee gba jọwọ oju wọn ti wọn ko ba nilo mọ fun iwulo ti ẹlomiran. NB: Oyeyemi Gbenga-Mustapha ni o ṣe agbateru ẹ"	https://www.bbc.com/yoruba/57035647
sports	Messis vs Ronaldo: Jurgen Klopp ní àràmọ̀ndà agbábọ́ọ̀lù tó ń jẹ Messi, ó ju Ronaldo lọ lórí pápá	"Akọnimọọgba ẹgbẹ agbabọọlu Liverpool, Jurgen Klopp naa ti da si arayinjiyan ""ta lo dara ju"" laarin Lionel Messi ati Cristiano Ronaldo.Ko tii si opin si ariyanjuyan yii lẹyin tawọn mejeeji ti tayọ ju awọn akẹgbẹ wọn lagbaaye lọ fun bi ọdun mẹwaa sẹyin bayii.Ronaldo ati Messi jọ dabira ninu idije La Liga nibi ti wọn ti jọ gba ami ẹyẹ loriṣiiriṣii fun ẹgbẹ agbabọọlu wọn, Real Madrid ati Barcelona ki Ronaldo to darapọ ikọ Juventus."	https://www.bbc.com/yoruba/ere-idaraya-52664969
entertainment	Yollywood: Àwọn òṣèré Yorùbá t'Élédùwà gbà fún àmọ́ tí wọn kìí ṣe ọmọ ilẹ̀ Yorùbá	"Yoruba bọ, wọn ibi ti ori ba da ni si laa gbe. Bi ọrọ ti ri ree fawọn gbajugbaja oṣere ori itage Yoruba ṣugbọn ti wọn kii ṣe ọmọbibi ilẹ kaarọ oo jiire. Ede Yoruba wọn dan mọran, koda wọn maa n pa owe ninu ere nibi ti ede Yoruba ye wọn de. Lootọọ ni wọn wa lati awọn ipinlẹ mii lapa Gusu orilẹede Naijiria, amọ ere ori itage Yoruba lori fi ran wọn. Wọnyii lawọn gbajugbaja oṣere ori itage Yoruba ti wọn kii ṣe ọmọ ilẹ Yoruba. Mercy Aigbe (Ipinlẹ Edo) Wọn bi oṣere Mercy Aigbe lọjọ kinni oṣu kinni ọdun 1978 ni ipinlẹ Edo. Yatọ si ere ṣiṣe, Aigbe tun maa n dari ere, bakan naa lo tun jẹ oniṣowo. Ilumọọka ni Mercy jẹ lagbo ere tiata Yoruba, odu ni kii ṣe aimọ fun oloko. Ilu Benin tii ṣe olu ilu ipinlẹ Edo lo ti wa. Kelvin Ikeduba (Ipinlẹ Delta) Odu ni Ọgbẹni Kelvin Ngozi Ikeduba lagbo oṣere tiata Yoruba, ki ṣe aimọ fun oloko. Ọjọ kọkanlelogun oṣu kẹjọ ọdun 1976 ni wọn bi Ikeduba. Oriṣiiriṣii ipa ni Ikeduba maa n ko ninu ere, eyi to si ti mu un gba oniruuru ami ẹyẹ nibi ere ṣiṣe. Bi Ikeduba ṣe maa n ṣere Yoruba naa lo maa n kopa ninu ere oloyinbo. Lootọọ ni Ikeduba jẹ ọmọ ipinlẹ Delta, ṣugbọn agbegbe Ebute-Meta niluu Eko ni wọn bi i si. Fathia Balogun (Ipinlẹ Delta) Ta ni ko mọ gbajugbaja oṣere Fathia Balogun lagbo ere ori itage Yoruba ayafi ẹni to ba fẹ ṣe eke. Ọmọ ipinlẹ Delta ni Fathia i ṣe. Ọjọ karun oṣu keji ọdun 2021 yii ni Fathia yoo pe ọdun mejilelaadọta loke eepẹ. Ilu Ikeja ni wọn bi Fathia si nipinlẹ Eko lọjọ karun un oṣu keji ọdun 1969. Toyin Abraham (Ipinlẹ Edo) Tọmọde tagba lo mọ Toyin Abraham ninu ere itage Yoruba ṣiṣe. Toyin gbaju gbaja lagbo oṣere Yoruba kii ṣe diẹ, koda o ti ṣe oriṣiiriṣii fiimu Yoruba. Amọ ọmọbibi ilu Auchi ni ipinlẹ Edo ni Toyin. Toyin maa n dari ere, koda o tun maa n ṣe olootu rere yatọ si ere ṣiṣe ti ọpọ mọ ọn si gan an. Ọjọ karun un oṣu kẹsan an ọdun 1982 ni wọn bi Toyin, o si gbe ilu Ibadan dagba. Oṣere tiata ẹgbe rẹ, Adeniyi Johnson ni Toyin kọkọ fẹ, amọ igbeyawo ọhun fori ṣanpọn ki o to fẹ Kola Ajeyemi ti wọn jọ wa papọ bayii. Regina Chukwu(Ipinle Enugu) Regina Chinedu Chuwku ti ọpọ mọ si Regina Chukwu jẹ ọmọ ipinlẹ Enugu amọ ilu Eko lo ti dagba. Ọjọ kẹtalelọgbọn oṣu kẹta ọdun 1980 ni wọn bi Regina. Ilu Eko lo ti lọ ile iwe girama ki o to tẹsiwaju lọ si ile iwe gbogbonṣe Lagos State Polytechnic. Regina ti kopa ninu oriṣiiriṣii ere bii Akun"", ""Awolu ati Awalu"", ""Ewatomi"", ""Idaro"", ""Ogunso"" atawọn ere Yoruba mii. Regina ṣe igbeyawo amọ o padanu ọkọ rẹ lẹyin ọdun mẹrin ti wọn ṣe igbeyawo. Ṣugbọn Eleduwa fi ọmọ meji, ọkunrin kan ati obinrin kan ta idile rẹ lọrẹ ki ọkọ rẹ to papoda."	https://www.bbc.com/yoruba/afrika-55508270
entertainment	Iyabo Oko's illness: Nítòótọ́ ni ìyá wa kò lè ṣe tíátà mọ́ ṣùgbọ́n a ń tọjú rẹ̀ pẹ̀lú ìwọ̀nba tí agbára wa ká- Ewa	"Eyi lo mu awọn ọmọ lọkan ti wọn fi ko owo ti kii ṣe kekere rara jọ lati gbee lọ si Orileede India. Erongba ọkan wa ni pe ara rẹ yoo ya tori awọn dokita ni arun rọpa rọsẹ ti oni igba diẹ ni to si lo bii ọdun kan lọhun ko to pada wale. Lati igba to ti de ni Ewa ni oun ati ẹgbọn oun naa lawọn n fi owo ranṣẹ́ sii fun itọju ara rẹ tori ko lee ṣe iṣẹ tiata ọhun mọ tori ara ko fibẹẹ ṣe daadaa. Ọmọ bibi gbajugbaja agba oṣere to wa lori akete aisan nla lọwọ, Iyabo Oko ti jade wa sọ fesi si iroyin iku ti awọn eeyan n gbe kiri nipa agba oṣerebinrin naa. 'Màmá mi, Iyabo Oko ti ní ""Left Stroke"" ní fọ́tò wọ́n ṣe rí bẹ́ yẹn o àmọ́...' Oduola Olamide to jẹ abigbẹyin Iyabo Oko ni oun deede gba ipe ni ile iwosan nibi ti oun ti n duro ti iya oun pe wọn ni o ti ku. Olamide ba bẹ̀rẹ̀ si ni ta ika aburu sẹyin pe lagbara Ọlọ̀run iya oun ko ni ku, nkankan ko si ni ṣee. O ni oun gbọ pe wọn ni ọmọ ti Iyabo Oko bi fun agba oṣerekunrin Koledowo lo gbe iroyin naa jade pe Iyabo Oko ti ku amọ Olamide ni oun yii kan naa ni ọmọ kan ṣoṣo ti Iyabo Oko bi fun Koledowo. Ati pe oun ko si gbe iroyin ibi kankan sita toripe oun loun wa lọdọ mama awọn.Báyìí ni ìrìnàjò àìsàn Iyabo Oko ṣe bẹ̀rẹ̀ láti ọdún márùn ún ṣẹ́yìn Nigba ti BBC Yoruba kan si ọkan lara awọn ọmọ Iyabo Oko to dagba, arabinrin Ewa Adegoke ni lati bii ọdun marun un to ti rẹ mama awọn naa lo ti maa n lo ogun rẹ lẹyin ti awọn gbe e lọ si ile iwosan ti dokita ni arun rọpa rọsẹ apa osi lo n daa laamu. Ọmọ bú sẹ́kún pé kí ẹnikẹ́ni má ro ikú ro ìyá òun Iyabo Oko jẹ eeyan to gbajumọ nigboro tori iṣẹ rẹ amọ ọmọ rẹ sọ fun BBC Yoruba pe nigba ti awọn ti na ọpọlọpọ owo, iya awọn to n wa ọkọ tẹlẹ wa di ẹni to n gun ọkada nigboro tawọn eeyan si n rii. O ni awọn tiraka lati kọ ile fun un n'Ibadan awọn si pada wa ọkọ mii ra fun un. Ẹwa ni bii ọjọ melo kan sẹyin ni igba mii, wọn a sọ fun awọn pe mama awọn dede ṣubu lori ọkada pe wọn tun ti gbee digba digba lọ ile iwosan. Eyi ni gbajugba ja oṣere yii n ba finra fun ọpọ ọdun ko to tun wa wọọ lara ni nkan bii ọjọ diẹ sẹyin ti aburo awọn pe awọn pe aisan tun ti kọ lu u tori naa ko le ṣe nkankan, ko si le dide mọ. Wọ́n ti wa gbee lọ si ile iwosan bayii ti awọn dokita sọ pe ai kii wa si ile iwosan dede fun ayẹwo lo da kun nkan to ṣee bayii ti rọpa rọsẹ apa osi yẹn ti wa di tootọ bayii to ti di ti eyi ti mama Iyabo Oko ko lee ṣe nkankan mọ. Gẹgẹ bi aburo mi ṣe sọ fun mi o ni ""mama ti n kọminu nipa ipo to wa lọwọlọwọ yii, ẹ mọ ẹni to ti n wa mọto kiri tẹlẹ to n gbe igbesi aye gidi to wa di pe o n gbe ọkada kiri Ibadan, awọn eeyan ma maa beere ni pe ki lo ṣẹlẹ eyi n ti wọn loju"". Lori ipo ti mama wa lọwọlọwọ yii, Ewa sọ fun BBC Yoruba pe ""mama ti ni ""Stroke"" ni ọwọ ati ẹsẹ osi bayii ti wọn ko le yi ọrun si ẹgbẹ mọ"". O ni eyi lo faa ti awọn eeyan n ri wọn ninu fọto ti wọn fi n sọ oriṣiriṣi. ""Mama o ku o, wọn ṣi wa laye daadaa. Koda wọn ṣi gbadura lana fun gbogbo awọn to n nawọn iranwọ fun wọn""."	https://www.bbc.com/yoruba/58564517
politics	Buhari, àlùfáà rẹ ń sanra, ìjọ ń rù, ṣé bí ìlera rẹ ṣe rí lọ́dún 2015 tó o dépò rèé? – Kukah	"""Buhari, bo o ṣe ba wa lọdun 2015 kọ lo ṣe fẹ fi wa silẹ lọdun 2023"" ni ọrọ ti Biṣọbu agba ijọ katoliki ni Sokoto, Matthew Hassan-Kukah fi bọnu ninu ọrọ ikini ku ọdun Keresimesi to sọ lọjọ Aiku. Biṣọbu Kukah ni pẹlu gbogbo ileri sọgbẹdigboro ti Buhari ṣe fun awọn ọmọ Naijiria ki o to wọle sipo aarẹ lọdun 2015, ipo to n fi ọmọ Naijiria silẹ si “buru pupọ pupọ” ju ipo ti wọn wa nigba to de ipo lọjọ kọkandinlọgbọn oṣu karun un ọdun 2015. Biṣọbu ijọ Aguda naa ṣalaye wipe alufa n sanra ijọ n ru ni Aarẹ Muhammadu Buhari n fọrọ Naijiria ṣe. O ni ko si aniani pe ipo ilera aarẹ bayii ti yatọ gidigidi si bo ṣe wa ni igba to fẹ wọ ipo aarẹ lọdun meje abọ sẹyin. Kukah fikun pe to si jẹ pe ipo ti eto ilera wa fun mẹkunu ni Naijiria ko ṣe maa fi ẹnu sọ. O ni bawo ni ko ba ti dara to ko jẹ pe awọn ẹgbẹlẹgbẹ ọmọ Naijiria ti aarẹ jẹ olori le lori, lee lanfani si iwọnba ida perete eto ilera ti aarẹ n janfani rẹ. “Aarẹ, mo ki yin ku ọdun keresimesi lorukọ ara mi ati gbogbo ọmọ Naijiria. A dupẹ lọwọ Ọlọrun fun ilera yin. A mọ pe afẹfẹ ilera to n fẹ si yin bayii pọ ju ti tẹlẹ lọ nitori pe o han ninu bi ẹ ṣe n gbe ẹsẹ ati ẹgbẹlẹgbẹ maili irinajo ti ẹ n rin lọ si oke okun. “Amọ ṣa, ko ba dara ka ni ẹgbẹlẹgbẹ ọmọ Naijiria pẹlu le e lanfani si iwọnba perete ninu odiwọn eto ilera ti ẹ n janfani rẹ, nipa ipese eto ilera to kun oju owo lorilẹede wa. Biṣọbu Hassan-Kukah wa kan sara si aarẹ lori awọn igbesẹ to loorin to gbe lẹka ipese ohun amayedẹrun ati ṣiṣe afọmọ eto idibo lorilẹede Naijiria. Bakan naa lo tun gba adura fun eto idibo alaafia ti ko ni lẹjanbakan ninu lọdun 2023 lorilẹede Naijiria."	https://www.bbc.com/yoruba/articles/c6p5gn16z97o
religion	Muslim prayers: Wàhálà n rúgbó bọ̀ ní ìlú kan ní India nítorí bí àwọn Musulumi ṣe n kírun	"Rogbodiyan kan ti n waye agbegbe kan nitosi ilu Delhi, to jẹ olu ilu orilẹ-ede India, nitori bi àwọn kan ṣe koju ija si awon musulumi. Lati bi oṣù mẹta, gbogbo ọjọ Ẹti ni àwọn kan to jẹ ẹlẹ́sìn Hindu ma n ko ara wọn jọ lati di ìrun kiki awọn musulumi duro ni àwọn ibi to jẹ ilẹ̀ ijọba ni ilu Gurgaon. Wọn a si ma a pariwo pe ki wọn o fi opin si irun kiki ni àwọn àyè bi ibudokọ, àwọn ilẹ̀ ijoba to wa nitosi àwọn ileesẹ nla, ọjà ati laarin adugbo ti àwọn eeyan n gbe. Àwọn ibi ti a darukọ yii ni awon musulumi to n sisẹ nibẹ ti ma n kirun lati àìmọye ọdun. Nise ni àwọn ẹlẹ́sìn Hindu naa ma n fi ọkọ wọn di oju ọna, ti wọn si ma n pariwo le awọn musulumi naa lori pe alakatakiti ẹsin ni wọn. Ẹnikan lara awọn olori àwọn Hindu to n fi ẹhonu han, Kulbhushan Bhardwaj sọ pe awọn ko tako ẹsin Islam, sugbọn bi wọn ṣe n gbadura ni gbangba jẹ ""Jihad ilẹ̀ gbígbà"". Àmọ́, àwọn musulumi sọ pe aisi àyè tó pọ̀ lo n faa. Ọdun 2018 ni iwọde ti bẹrẹ nitori adura gbigba ni gbangba. Leyin ọpọlọpọ iduna-dura, àwọn ẹgbẹ́ musulumi gbà lati din àwọn ibudo ti wọn lo ku si mẹtadinlogoji lati mejidinlaadọfa. Ṣugbọn iwọde tun bẹrẹ pada ni ọdun yii, ti ẹnikẹni ko si le sọ nkan to fa. Leyin naa ni àwọn musulumi tun din ibudo ti wọn ti n kirun kù si ogún. Ni bayii, nise ni àwọn ọlọpaa ma n yi àwọn musulumi naa ka lasiko ti wọn ba n kirun."	https://www.bbc.com/yoruba/afrika-59702200
sports	Wo àwọn àgbábọ́ọ̀lù tí kò ní kópa nínú  ìdíje ife ẹ̀yẹ bọ́ọ̀lù àgbáyé nítorí wọn farapa	Idije ife ẹyẹ agbaye jẹ idije kan ti ọpọ awọn agbabọọlu maa ni erongba lati kopa ninu rẹ sugbọn nigba mii, ọpọ wọn ni ko ni anfani lati kopa nitori wọn ti farapa. Saaju idije ife ẹyẹ agbaye, eyi ti yoo bẹrẹ ninu oṣu kọkanla lorilẹede Qatar, ọpọ awọn gbajugbaja agbabọọlu ni ko ni kopa ninu eyi ti wọn ti wọn sapejuwe pe o dun awọn pupọ sugbọn ilera awọn ṣe koko. BBC News Yoruba ti wa ṣe akojọ awọn agbabọọlu ti ko ni anfani lati kopa ninu idije ife ẹyẹ agbaye lorilẹede Qatar. Pogba ko ti ni anfani lati kopa ninu ifẹsẹwọnsẹ kankan lati igba ti saa tuntun ti bẹrẹ lẹyin ti o fi orunkun sẹṣe. Igbagbọ nipe yoo pada lati kopa ninu idije ife ẹyẹ agbaye sugbọn kete to pada de ni o tun lugbadi ikọlu miiran, eyi ti ajọ ere bọọlu lorilẹede France fi wa kede pe Pogba ko ni le kopa ninu idije. Ẹlomiiran ti awọn ololufẹ tun banujẹ pe ko ni kopa ni idije ife ẹyẹ agbaye ni N’golo Kante. Agba ọwọ aarin fun ikọ Chelsea ati France lo kopa ribiribi lati ri pe orilẹede France gba ife ẹyẹ agbaye lọdun 2018 ati bi ikọ Chelsea ṣe gba idije Uefa Champions League lọdun 2021. Igba ikẹyin ti Kante kopa ninu ifẹsẹwọnsẹ to waye laarin ikọ Chelsea ati Tothemham, nibẹ lo fi farapa, ti wọn kede pe yoo lo oṣu diẹ ko to pada lati kopa ninu ifẹsẹwọnsẹ. Ọmọ orilẹede England, Reece James, ko ni anfani lati mu erongba rẹ wa si imusi lẹyin to fi orunkun rẹ ṣeṣe ninu ifẹsẹwọnsẹ ikọ Chelsea ati ikọ Ac milan. Iwadii awọn onimọ iṣegun ni James nilo oṣu meji lati fi ṣe itọju ara rẹ Ko ki n ṣe akọba fun ikọ Liverpool nikan sugbọn bii Diogo Jota ṣe farapa lo ṣe akọba lọpọpọ fun orilẹede Portugal. Jota, ẹni ọdun mẹdọgbọn bọ sinu lasigbo orunkun lẹyin to farapa ninu ifẹsẹwọn to waye laarin ikọ Liverpool ati Ikọ Manchester City. Ọpọ lo ti gbọ oerilẹede Portugal yoo fararan awọn ololufẹ ere bọọlu lagbaye nigba ti awọn agbabọọlu wọn bii Cristiano Ronaldo, Bernardo Silva ati Jota ba n ṣe bẹbẹ sugbọn ọrọ ba ibo miiran yoo pẹlu Jota Balogun orilẹede Senegal naa ti farapa, eyi to ti han pe ko ni le kopa ninu idije ife ẹyẹ agbaye lorilẹede Qater. Mane, ẹni ti saaju ikọ orilẹede Senagal lati gba idije ilẹ adulawọ nigba ti wọn fiya jẹ Egypt. Mane, ẹni to darapọ ikọ Bayern Munich lati ninu ikọ Liverpool lati ibẹrẹ saa yii. Alexander Isak, omo orilẹede Sweden Pedro Neto, omo orilẹede Portugal Paulo Dybala, omo orilẹede Argentina Kyle Walker, omo orilẹede England Raphael Varane, omo orilẹede France Kalvin Phillips, omo orilẹede England Angel Di Maria, omo orilẹede Argentina	https://www.bbc.com/yoruba/articles/c06x0ey366jo
entertainment	Yomi Fabiyi; N kò lo àpètán orúkọ, ohùn tàbí àwòrán ẹnikẹ́ni nínú fíìmù Oko Iyabo	"Ilumọọka osere tiata nni, Yomi Fabiyi, to n lewaju ninu awuyewuye to suyọ lori ẹsun asemase ti wọn fi kan Baba Ijesha, tun ti sọrọ sita. Yomi, ẹni ti ọpọ eeyan n naka abuku si lori fiimu ọkọ Iyabo to se sita, tun ti gbe fidio miran sita pe ẹnikẹni to ba ro pe fiimu naa tako ẹtọ ọmọniyan le gba ile ẹjọ lọ. Osere tiata naa ni oun ko ni da eebu pada fun ọpọ eeyan to n sọ oko ọrọ si oun lori agbejade sinima naa nitori o ni ""kii se gbogbo aja to n gbo, ni eeyan maa n kọbi ara si."" ""Inunibini ko kan ti aimọ iwa wu, nitori naa ni eeyan se gbọdọ gbajumọ ibi to n lọ. To ba boju wẹyin, to si duro si idi otitọ, nigba to ba ya, wa jare nitori bi irọ ba lọ titi fun ogun ọdun, otitọ yoo le ba ni ọjọ kan. Ẹ lọ fa ila si idi ọrọ mi, ọjọ kan n bọ ti awọn to korira rẹ, bu ọrọ tabi sọ ọrọ abuku si ọ, yoo ri daju pe asise nla gbaa ni wọn se. Yoo ye wọn pe aimọkan lo n da wọn laamu, ẹ yago fun loju opo ayelujara ati loju aye, ko dara rara."" Yomi Fabiyi ni ọpọ eeyan to n sọ oko ọrọ si oun lori fiimu Oko Iyabo ti oun gbe jade ni ko tii wo sinima naa rara, gbogbo eebu ati oko ọrọ ti wọn si n sọ ni wọn ko ni idi lati se bẹẹ. Osere tiata naa ni gbogbo awọn eeyan to ti wo sinima naa lo n beere pe ki lo de ti ọpọ eeyan se n bu ẹnu atẹ lu sinima yii? ""Eeyan kan le lọ sile ẹjọ lati beere fun idajọ ododo ti wsn ba lo apetan orukọ rẹ ninu ere itage, ohun rẹ tabi aworan rẹ. Amọ ti onkọtan ati olootu ere ba ti le bọwọ fun awọn nnkan wọnyi, o yẹ ki ẹyin lee le bọwọ fun ninu esi tẹ ba n fọ sita nipa wọn. Mo ti ya fiimu Oko Iyabo, ki ileẹjọ to kede ọjọ ti yoo maa gbọ ẹjọ Baba Ijesha, bẹẹ si ni itan naa yatọ patapata si ohun to sẹlẹ si Baba Ijesha."" Yomi Fabiyi ni gbogbo aye to wi wo sinima naa lo ri pe ko si ohun ti ko dara rara ninu sinima yii, tabi pe o n se agbega iwa sise asemase pẹlu ọmọde. O wa pari ọrọ rẹ pe ẹnikẹni ti agbejade sinima naa ko ba dun mọ ninu, tabi pe o tẹ ẹtọ wọn mọlẹ, le gba ile ẹjọ lọ lati gba idajọ."	https://www.bbc.com/yoruba/afrika-57940884
religion	Sotitobire Church: Òótọ́ àti irọ́ tó wà nínú iṣẹ̀lẹ̀ náà	"Lẹyin ti ọpọlọpọ araalu ti ọrọ naa mu wọn lọkan ti da si i. Ijọba ati awọn ọba alade naa ti bẹrẹ si ni ba wọn lọwọ si ọ̀rọ̀ ọhun. Ọọni ti Ile Ife, Adeyeye Ogunwusi nigba ti awọn obi ọmọ yọju si i laafin sọ pe ki wọn ma foya, o ṣe iléri pé òun yóò tu iṣu dé ìsàlẹ̀ ikoko lóri ọ̀rọ̀ náà ati pé ìpè yòó lọ si ọdọ àwọn àjọ DSS láti ma jẹ́ ki àwọn alagbara kankan o yọ woli náà kuro latimọle titi ti ọ̀rọ̀ yòó fi yanju. Ọọni ni pé wọ́n o mú wọ́n si ilé Orisà Oodua láti lọ wádìí ibi ti ọmọ náà wa. Arabinrin Olawole to jẹ́ iyá Gold Kolawole lo gbe ọmọ rẹ̀ lọ si sọọsi awọn ọmọde nile ijọsin wọn lẹ́yin ọ̀pọ̀lọpọ ọ̀rọ̀ latọdọ àwọn olukọ ọmọde ninu ijọ náà pe ki iya Gold maa gbé ọmọ rẹ̀ wá si ilé ijọsin ọmọ wẹwẹ. Ọpọlọpọ lo ti fẹhonu han lori ọ̀rọ̀ yii nigba ti wn ko ri ki ohunkohun ṣẹlẹ lati igba ti iya ọmọ ti figbe ta. Lẹ́yin ti o pada lọ si ilé ijọsin láti lọ wo ọmọ rẹ̀ ló ri i pé ọmọ náà ko si nibẹ̀ mọ. Bayii ni wahala ṣe bẹ̀rẹ̀, nitori pé o hàn gbangba pé ẹnikan ti ji ọmọ gbé. Kini otitiọ kini irọ́ nínú gbogbo ìṣẹ̀lẹ̀ náà Gẹ́gẹ́ bí ìyá ọmọ náà ṣe sọ, nígba ti ọmọ sọnú, o ni oludásìlẹ̀ ijọ náà Alufa Babatunde rọ àwọn láti lọ simi silé ki wọn si ma fi ọ̀rọ̀ náà lọ ọlọpàá. Lẹ́yìn gbogbo ìgbìyànju ti ọmọ náà kò si jẹ́ rírí, Arabinrin Kolawole ni olùdásilẹ̀ ijọ náà ko gbe igbésẹ̀ kan to ṣe koko, èyí ló fàá ti òun fi ke gbajare sita ti Deji Akure si fi pa a láṣẹ̀ pé ki awọn wa bura. Arabinrin Modupe Kolawole ni àwọn aṣọna to wa lẹ́nu iṣẹ́ lọ́jọ́ náà àti igbakeji oludari lo lọ sibẹ ṣùgbọ́n oludasilẹ ijọ ko dasi ọ̀rọ̀ náà. Wọn pa ọlọ́pàá kan níbi tí wọ́n ti dáná sun ìjọ Sotitobire l'Akurẹ - Police PRO Nígba ti ọ̀rọ̀ de agọ ọlọpàá, nínú àwọn aṣọ́na mẹrinla to wà nilé ijọsin lọ́jọ́ ìṣẹ̀lẹ̀ náà, meji péré lo yọju si agọ ọlọpàá. Ní ọ̀sẹ̀ to kioja nígba ti ọ̀rọ̀ náà kò yanju ni ọlọpàá gbé Alfa Babatunde lọ si agọ wọ́n fun ifọ̀rọ̀wánilẹnuwo. BBC yoruba ko ri àrídáju pé lóòtọ ni Alfa Babatunde dáku ni àgọ àwọn àjọ DSS. Ní ọjọ ru ni òkíkí kan pé wọ́n ri òkú ọmọ kan nibi ti wọ́n rì í mọ́lẹ̀ si niwáju pẹpẹ ilé ìjọsin Sọtitobirẹ, èyí si lo ṣe okùnfa ti àwọn ọdọ àti ara ilú fi lọ dána sun ilé Woli àti ijọ Sotitobirẹ nilu Akure. Nígba ti ọ̀rọ̀ náà bẹ̀rẹ̀, àwọn kan ni Alfa ọhun ni ìbásṣepọ pẹlú gomina ìpínlẹ̀ Ondo, èyi si ló ṣe okùnfa ti Gomina ipínlẹ̀ kò fi dá si ọ̀rọ̀ náà. Sùgbọ́n ní ìgba ti BBC ba oluranlọwọ pàtàki Gomina Akeredolu Onimọ ẹrọ Tunji Ariyomo sọ̀rọ̀ lóri ọ̀rọ̀ rẹ̀, o ni kò si ǹkan to jọ bẹ́ẹ̀, sùgbọ́n gẹ́gẹ́ bi olórí, oye lààgbà wó ni gomina fi ṣe, ati pe Gomina ko ni ìbásepọ kankan pẹ̀lú woli náà. O ni ""ipo Ọba ni Gomina wa, ko yẹ ko yára sọrọ"". Nígba ti BBC kan si àjọ CAN lóri ọ̀rọ̀ náà , wọ́n ni àwọn kò ni ọ̀rọ̀ kankan láti sọ nítori pé Babtunde kìí ṣe ọmọ ẹgbẹ́ Christian Association of Nigeria (CAN). Ní bayìí ilé iṣẹ́ ọlọpàá ti kó ọmọ ijọ méje àti àwọn ènìyàn mẹ́wàá mìíràn ti wọ́n ba níbi ti wọ́n ti n kó àwọn nkan to jóná kù. Bakan náà ni àkọròyìn BBC ní Akurẹ sàlàyé pé ìyá ọmọ to sọnú fi ìròyìn sọwọ́ sí òun pé àwọn ti lọ ri Ọni ilé Ifẹ̀ Ọba Adeyeye Enitan Ogunwusi lóri ọ̀rọ̀ ọmọ náà ati pé Kabiyesi ti ṣe iléri pé òun yóò tu iṣu dé ìsàlẹ̀ ikoko lóri ọ̀rọ̀ náà ati pé ìpè yòó lọ si ọdọ àwọn àjọ DSS láti ma jẹ́ ki àwọn alagbara kankan o yọ woli náà kuro latimọle titi ti ọ̀rọ̀ yòó fi yanju. Bakan náà ni Ọọni ni ki wọ́n fi ọkàn wọ́n balẹ̀ pé wọ́n o mú wọ́n si ilé Orisà Oodua láti lọ wádìí ibi ti ọmọ náà wa."	https://www.bbc.com/yoruba/50865717
sports	Arsenal vs Man City: Arsenal rìn lọ́jọ́ ebi ń pọ̀nà bọ́ sọ́wọ́ kìníhún Manchester City	Ikọ Manchester City gbo ewuro soju ikọ Arsenal pẹlu ami ayo mẹta si odo ni papa iṣere Emirates. Igba meji ọtọtọ ni Kevin De Bryne sọ bọọlu sinu awọn ikọ Arsenal ninu ifẹsẹwọn naa. Goolu rẹ akọkọ waye ni iṣeju keji ti ifẹsẹwọnsẹ ọhun bẹrẹ. Lẹyin igba diẹ sii ni Raheem Sterlin sọ goolu tirẹ sinu awọn Arsenal pẹlu iranlọwọ De Bryne yii kan naa. Ninu abala keji ifẹsẹwọnsẹ ọhun ni Kelvin De Bruyne sọ goolu keji rẹ sinu awọn, eyii to mu goolu ikọ rẹ pe mẹta. Aṣeyọri ikọ Manchester City ninu ifẹsẹwọnsẹ yii ti mu ki wọn sun si ipo kẹta lori tabili, ti Chelsea ati Tottenham si n tẹlẹ wọn lẹyin.	https://www.bbc.com/yoruba/media-50803105
religion	Oba Ogboni Adeyinka Arifanlajogun: Ògbóni ìgbà ìwásẹ̀, ROF, Awọpa, Sáàlà... Wá gbọ́ oríṣi ẹ̀ka ìjọ Ogboni tó wà	"Ọ̀wọ́ ọ̀tún Ọlọ́run Olódùmarè ni Ogboni máa wà bí ó bá re ibi àgbà ń rè - Oba Ogboni BBC Yoruba rinrinajo de aafin Ọba Ogboni Igba Iwasẹ, ọpọ itan ti awọn eeyan ko mọ ni pa ẹgbẹ Ogboni lo jade. Adeyinka Arifanlajogun to jẹ Ọba Ogboni bu ẹnu atẹ lu ọpọlọpọ ohun tawọn eeyan maa n sọ nipa ẹgbẹ naa jakejado agbaye. Bi Ogboni igba akọkọ ṣe bẹrẹ ati bi aweọn baba nla baba wọn ṣe bẹrẹ ẹgbẹ naa to fi di pe o n gberu sii titi to fi di eyi to n ni ẹka gẹgẹ bii ijọ awọn ẹlẹsin Kristẹni ṣe tan kaakiri lode oni. ""Ogboni pọ, ṣugbọn Ogboni igba iwasẹ lo bi awọn to wa kaakiri lode oni"". 'Kàǹkàn ìbílẹ̀, òògùn, àwọ̀tẹ́lẹ̀ àti fóònù lá bá lẹ́gbẹ̀ẹ́ òkú obìnrin tí wọ́n dédé jù sí àdúgbò wa l'Akure' Baba Ijesha yóò farahàn nílé ẹjọ́ lónìí, àwọn ohun tí wọ́n fẹ́ ṣe níbẹ̀ nìyí Wo èrò Afenifere àti Ilana Omo Oduduwa lórí ọ̀rọ̀ Alaafin pé kò s'ọ́nà nínú pínpín Nàìjíríà Kíláàsì wó lé ọmọ ilé ẹkọ́ mẹ́ta lórí, ọ̀kan ti kú, ẹ wo ohun tó ṣe méjì tó kù Ààrẹ Ògbóni sọ òkò ọ̀rọ̀ ránṣẹ́ sí Gani Adams torí bó ṣe tàbùkù Ọba Ogboni tó ṣe ìwọ́de Yorùbá Nation Fá irungbọ̀n rẹ, kòó forí kó ìyà lọ́wọ́ ìjọba Afghnistan - Taliban Bí o bá ń fẹnukonu ju iye ìṣẹ́jú ààyá yìí lọ, wo adúrú kòkòrò tí wàá tí ibi ẹnu kò Jíjẹ́ obìnrin ti ṣí ọ̀pọ̀lọ̀pọ̀ ọ̀nà fún mi, ẹ̀yin obìnrin ẹlẹgbẹ́ mi ẹ wá kọ́ bẹ́ẹ ṣe lè lo kíní yín - Bobrisky Gẹgẹ bi ṣọ́ọ̀ṣì ṣe wa kaakiri kaakiri naa ni awa naa ni ẹka"". Ọba Adeyinka ni Ọlọrun kan naa ni awọn Kristẹni, Muslumi ati Ologboni n sin, ọna ti wọn n gba ke pee lo yatọ. Bakan naa o ni ko si Ologboni to maa n ku ni kekere ayafi ti ko ba ṣee tọkan tọkan. Adeyinka ni ni Ọba Ogboni lo maa n fi gbogbo Ọba jẹ nilẹ Yoruba awọn ko si ki n yọ nkankan lara ẹnikẹni gẹgẹ bi awọn eeyan ṣe maa n sọ pe bi ọkan lara wọn ba ku, o ni nkan ti wọn maa n lọ yọ lara rẹ. ""Irọ patapata ni, ko si nkan to jọọ, awọn to ba n sọọ nita pe Ogboni maa n yọ nkan lara eeyan o mọ nkan ti wọn n sọ"". ""Ọba Ogboni ko ni ẹtọ lati de ade rẹ lọ siwaju Ọba Yoruba toripe afọbajẹ lawa Ogboni"". Bakan naa, Adeyinka ni pẹlu iwadii jinjin ti awọn maa n ṣe fun oṣu mẹfa ki ẹnikẹni to lee darapọ mọ awọn, ko lee si ẹlẹgbẹ okunkun lara awọn. O ni ọpọ Kristẹni ati Musulumi lo maa n wa darapọ mọ awọn. 'Eniola Badmus wọ pátá lọ sí ààfin Oba Elegushi, ""ọ̀ín"" kí ló burú níbẹ̀?' Agbẹjọ́rò méjì yọ ẹ̀sẹ́ síra wọn níwájú adájọ ó ku ẹni tí yóò yanjú ọ̀rọ̀ Àdúrà Saga gbà, òun pẹ̀lú Nini jáde lọ́jọ́ kan náà Wo ohun tí ọlọ́pàá sọ nípa 'Charlie', ajá tó gé kórópọ̀n akẹ́kọ̀ọ́ fásitì AAUA jẹ l'Ondo Ọkùnrin tó fẹ́ bá mi d'ọ̀rẹ́ lórí Facebook fẹsẹ̀ fẹ́ ẹ nígbà tó rí mi lójúkojú  -  Folashade Adeyemo"	https://www.bbc.com/yoruba/58703412
health	High blood pressure: Lílo òògùn ẹ̀jẹ̀ ríru sùn lálẹ́ ló lè mú un ṣiṣẹ́ jùlọ	Awọn ọnimọ sayẹnsi ti sọ wi pe lilo oogun ẹjẹ ruru lalẹ lo le mu oogun naa ṣiṣẹ lara ju. Wọn ni igba to dara julọ lati loogun naa ni keeyan to sun lori ibusun rẹ lalẹ. Iwadii fihan pe oogun yii maa n dena aarun rọpa-rọsẹ ati aarun ọkan t'eeyan ba loogun naa ko to sun lalẹ. Awọn onimọ sayẹnsi ṣalaye pe aago to wa lara eeyan niiṣe pẹlu bi oogun ṣe maa n ṣiṣẹ lara eeyan. Iwadii ti fihan pe o ni awọn akoko kan ti oogun le ṣiṣẹ daadaa lara eniyan ti o ba lo o. Eeyan bi ẹgbẹrun un mọkandinlogun ni wọn fi dan oogun yii wo ki wọn to sọ pe oogun ẹjẹ ruru yoo ṣiṣẹ julọ teeyan ba lo ko tun sun lalẹ. Awọn onimọ oogun ṣalaye pe to ba ti di pe ẹjẹ ruru n lọ soke lai wa silẹ rara, o le ṣakoba fun ọkan eniyan. Ọjọgbọn Ramon Hermida jẹ olori iṣẹ iwadii naa sọ pe awọn dokita le maa sọ fawọn to ba laarun ẹjẹ riru lati maa loogun wọn lalẹ ki wọn to sun bayii lẹyin ti iwadii ti fidi rẹ mulẹ.	https://www.bbc.com/yoruba/afrika-50184895
entertainment	Ayinla Ọmọwura kò kàwé, àmọ́ ó kópa sí àgbéga orin àti èdè Yorùbá	Ni ilẹ Yoruba, awọn ẹja nla ti lọ lomi, awọn ajanaku ti sun bi oke, awọn erin ti wo niju, ti wọn ko si lee dide. Ta ba si ni ka maa ka awọn erin nla to ti wo naa ni eni, eji, ẹta, ilẹ ti wẹ, nitori ọpọ ojo lo ti rọ, ti ilẹ si ti fi mu, ni oniruuru ẹka igbe aye ọmọniyan paapa ni ẹka awọn amuludun. Ọkan lara awọn manigbagbe amuludun nilẹ Yoruba, ti onirese wọn ko fin igba mọ, amọ to jẹ pe eyi ti wọn ti fin silẹ ko lee parun ni Waidi Ayinla Ọmọwura, ti gbogbo eeyan mọ si Eegun Mọgaji. Ko yẹ ki iran ode oni ma mọ itan igbe aye Ayinla Ọmọwura rara, nitori odu ni fun oloko lawujọ awọn olorin. Bẹẹ, iyọ rẹ ko tẹ lawujọ awọn erupẹ nigba aye rẹ, idi si ree ti a se gbe itan aye rẹ wa fun un yin gẹgẹ bi a se ka a lori itakun agbaye Wikipedia ati awọn oju opo ayelujara miran. Ayinla Ọmọwura ko lọ sile iwe rara, amọ o se iwọn to lee se lati ko ipa tiẹ si idagbasoke awujọ to wa lati ipasẹ orin kikọ ati gbolohun ede Yoruba. Ọba oke fi ohun to gbooro, to si dun un gbọ leti jinki Ayinla Ọmọwura pẹlu awọn agberin ti ọpọlọ wọn ji pepe kẹẹ. Eyi to mu ki orin kikọ rọ Ayinla Ọmọwura lọrun. Lootọ ni Ayinla Ọmọwura jẹ ọmọ atapata dide amọ, o koju ọpọ ipenija to ba nile aye, to si bori wọn. Ọpọ eeyan si lo gba pe akikanju akọrin ni Ayinla Ọmọwura, bẹẹ si ni ọjọ ko lọ lori awọn awo orin to ṣe lati ọpọ ọdun sẹyin, to si fi aikawe rẹ jẹ amuludun fun iran Yoruba. A si n gbadura pe Ọlọrun yoo fi ọrun kẹ ẹ.	https://www.bbc.com/yoruba/afrika-48694333
entertainment	Wo àwọn àwòràn tó làmìlaaka nílẹ̀ Adúláwọ̀ lọ́sẹ̀ yìí	"Ẹgbẹlẹgbẹ awọn eniyan ni wọn wa ṣe idaro gbajugbaja olorin n ni DJ Arafat. Abidjan ni orilẹ-ede Ivory Caost gablejo awọn ero nibi eto isinku ọmọ ódun mẹtalelọgbọn naa to ku nibi ijamba to ni lori alupupu rẹ. Koda, aarẹ ilẹ Ivory Coast, Alassane Quattara ati Davido gan an wa ni papa iṣere Félix Houphouet Boigny Stadium ti wọn ti ṣe ẹyẹ ikẹyin fun Arafat. Ni Joannesburg to jẹ olu ilu orilẹ-ede South Africa ni awọn alagbara ti n dan ara wo ti wọn n ja fawọn onworan paapaa awọn ololufẹ. Lọjọru to kọja ni Iman ara Somalia to n rirnrin oge wọ aṣọ alarabra yii. O wọọ nibi ajọdun fiimu agbaye to waye ni Vernice ni orilẹ-ede Italy. Gbajugbaja oṣere, Candice Swanepoel to wa lati orilẹ-ede South Africa lo duro ya fọto ninu omi yii. Eyi ni ogbontarigi olorin takasufe ọmọ Naijiria, DBanj nigba to n ṣere ni ile iwe giga Brixton Academy ni London lọjọ Aiku. O ti kọkọ sọ fun BBC pe laipẹ ni iyawo oun a to bimọ ikoko tuntunÀwọn olórin Nàìjíríà kẹ́dùn ikú ọmọ DBanj Odun ""Fatchue"" ni ọdun ti awọn ọmọde fi n palẹmọ de ipo adari lọjọ iwaju. Ni orilẹ-ede Kenya ni a ti ri awọn ọmọ ogun ilẹ yii ti wọn n ṣo diẹ lara awọn erinmi ni Kenya. Won n pese aabo fun eranko yii bo ṣe n wa ibi to maa ye ẹyin si lọjọ Eti to kọja."	https://www.bbc.com/yoruba/afrika-49534085
health	Kemi Afolabi Battles Lupus: Wo ọmọ Yorùbá mẹ́ta àti àwọn gbajúmọ̀ tó ní Lupus, àrùn tó n bá Kemi Afolabi fínra	Laipẹ yii ni gbajugbaja osẹrebinrin, Kemi Afolabi, sọ ninu ifọrọwanilẹnuwo kan pe oun ni aasun Lupus, ti dokita si sọ pe oun pe ọdun marun-un pere lo ku fun oun  lati lo laye. Ninu ọdun marun-un naa, o ti lo ẹyọkan. Botilẹ jẹ pe lootọ ni ko si iwosan fun aarun Lupus yii, ọpọ eeyan lo ni i, ti wọn si n gbe igbeaye alaafia. Ko ni iwosan, ṣugbọn oogun, ounjẹ, ati awọn ayipada igbe aye ma n din agbara rẹ ku. Koda, ajọ to n ṣeranwọ lori aarun naa sọ pe eeyan bi miliọnu marun-un lo ni aarun Lupus ni agbaye. Arabinrin A Abala kan ori rẹ lo kọkọ pá. Amọ lọdun 2010, o ṣakiyesi pe ara rẹ bẹrẹ si ni ṣú bii igba ti eeyan ni kokoro. Gbogbo itọju to fun, ko mu ara ṣiṣu naa kuro. Kẹrẹkẹrẹ, o bẹrẹ si ni di egbò. O ṣalaye fun BBC ninu ifọrọwanilẹnuwo lọdun pe, o to ọdun marun-un ki awọn dokita to ri aridaju pe aarun Lupus ni oun ni. Arabinrin naa sọ pe itiju kii jẹ ki oun le sọ iru aarun to n ṣe oun. O ni ina ni oun ma n sọ fun awọn eeyan pe o jo oun lara. O sọ pe aarun naa nipa lara kindinrin oun, ọkan ati ọpọlọ. O ṣi wa laaye bayii. Arabinrin B Ẹlomiran to tun ni aisan naa lara ni orilẹ-ede Naijiria ni Arabinrin yii to jẹ alase. Ni tiẹ, niṣe ni nkan ṣu si oun naa lara. Eyi to sọ pe o jẹ ki ara oun yi bi pọnmọ ti wọn fi n se ọbẹ. Ko pẹ to ṣe igbeyawo ni aarun naa bẹrẹ si, to si jẹ ibanujẹ fun awọn ẹbi rẹ. Ẹlomiran sọ fun BBC pe oun deede ji ni ọjọ kan, ni oun ri pe oju oun wú, ti ara rẹ si n bo awọ. O ni laipẹ ni oun bẹrẹ si ni ri ẹjẹ ninu ìtọ̀ ati ìgbẹ́ ti oun ba yà. Awọn gbajumọ mii to tun ni aarun Lupus, ti wọn ṣi wa laye: Selena Gomez: Gbajugbaja olorin ni Selena Gomez, ọmọ ilẹ America. O sọ lọdun 2015 pe ọpọlọpọ asiko ni oun fi pa iṣẹ orin kikọ ti lẹyin ti wọn sọ fun nileewosan pe o ni Lupus. Ọdun 2013 ni iroyin ti kọkọ jade nipa ilera rẹ, nigba to wọgile awọn irinajo kan to yẹ ko lọ ni Asia ati Australia fun orin kikọ. Ọpọ iroyin lo sọ nigba naa pe oogun oloro lo n yọ ọ lẹnu. Koda, aarun naa ba kindinrin rẹ jẹ, debi i pe wọn paarọ rẹ lọdun 2019. Nick Cannon: Gbajugbaja olorin, oṣere, ati apanilrin ni Nick Cannon nilẹ America. Ọdun 2012 ni wọn sọ fun pr o ni Lupus. Aarun naa ba kindinrin rẹ jẹ. Bakan naa ni ẹjẹ dì sinu ẹdọfooro rẹ. O ṣi wa laye titi di oni lẹni ọdun mọkanlelogoji. Toni Braxton: Akọrin mii, Toni Braxton naa kede pe oun ni Lupus lọdun 2011. Lati igba naa lo si ti n ṣe ilanilọyẹ lori aarun naa. Ẹni ọdun mẹrinlelaadọta ni lọwọlọwọ.	https://www.bbc.com/yoruba/awon-iroyin-miran-60725714
sports	Manchester City vs Chelsea:Manchester City pàdí ọrẹ dà f'ogun ẹ̀yìn ja Chelsea	Ami ayo meji si ẹyọkan ni Manchester City fi se agba fun ikọ Chelsea ninu Idije Premier League to n lọ lọwọ. Aguero jade lasiko ti ifẹsẹwọnsẹ naa n lọ lọwọ lẹyin ti o fi ara pa. N'Golo Kante lo kọkọ gba bọọlu wọle fun Chelsea, ki o to di wi pe De Bruyne ti ikọ Man City da imọ mọ ru, ti o si gba bọọlu wọ inu awọn. Riyad Mahrez lo da ẹgbọ si ara Chelsea, ti o si fi ami ayo keji si inu awọn ti ifẹsẹwọnsẹ naa fi pari. Oni lonii jẹ, ẹ ni a bẹ lọwẹ lọrọ gbankọgbi ifẹsẹwọnsẹ Premier League toni. Idije yii yoo waye ni papa iṣere Etihad laarin Manchester City ati ẹgbẹ agbabọọlu Chelsea nirọlẹ ọjọ Satide oni. Abuku oloronbo ni Liverpool fi kan Man City ninu ifẹsẹwọnsẹ ti wọn gba kẹyin ninu idije Premier League, ami ayo mẹta sodo ni Liverpool fi ṣẹwọn leegun ẹyin. Amọ, Chelsea fakọyọ ni ti wọn lẹyin ti fagba han Crystal Palace pẹlu ami ayo meji sodo. Ẹwẹ, Frank Lampard to jẹ akọnimọọgba Chelsea funra rẹ ti figba kan gba bọọlu fun Man City lẹyin to kuro ni Chelsea. Ni bayii, ipo kẹta ni Chelsea wa lori tabili Premier League, nigba ti Man City tẹle wọn ni ipo kẹrin. Ẹ gbẹ agbabọọlu Manchester City ti fidi rẹmi ninu ifẹsẹwọnsẹ mẹta ni saa yii, nigba ti Chelsea kuna ninu meji. Ami ayo mẹfa sodo ni Chelsea jẹ lọwọ Man City nigba ti wọn koju ara wọn kẹyin ni papa iṣere Etihad. Liverpool lo si wa loke tente, awọn nikan si ni ikọ agbabọọlu ti ko ti fidi rẹmi ninu ifẹsẹwọnsẹ kankan ni saa bọọlu yii.	https://www.bbc.com/yoruba/ere-idaraya-50529705
sports	AFCON 2019: Àwọn ikọ̀ Super Eagles ti gbà lára owó àjẹmọ́nú wọn	Aarẹ Muhammadu Buhari ti buwọlu sisan lara owo ajẹmọnu awọn ẹgbẹ agbabọọlu Super Eagles ti Naijiria. Aarẹ Buhari gbe igbesẹ yii lẹyin ti awọn agbabọọlu yii ko jalẹ wi pe awọn ko ni kopa ninu ifẹsẹwọnsẹ pẹlu Burundi ninu idije Afcon 2019 ti ijọba ko ba san awọn owo ajẹmọnu ti wọn jẹ wọn. Awọn ẹgbe agbabọọlu naa ko lati lọ fun ipade ti wọn ma n se saaju ifẹsẹwọnsẹ. Bakan naa ni wọn pe de ibi ti wọn ti se igbaradi fun ifẹsẹwọnsẹ ti yoo waye ni oni. Igbakeji aarẹ ajọ to n risi ọrọ erebọọlu ni Naijiria, Seyi Akinwunmi lo fi idi ọrọ naa mulẹ pe ajọ naa pa lara owo ajẹmọnu wọn ni owurọ Ọjọ Isegun, ti ohun gbogbo si ti pada si ipo. Awọn ọmọ ẹgbẹ agbabọọlu agba Naijiria, Super Eagles kọ lati gbaradi fun idije ti yoo waye laarin wọn ati ẹgbẹ agbabọọlu orilẹede Guinea l'ọjọru ninu idije ife ẹyẹ ilẹ Afrika to n lọ lọwọ ni Egypt. Awọn agbabọọlu naa yari nitori pe wọn ko ti i gba awọn ajẹmọnu wọn. Awọn agbabọọlu naa ko ti i gba ẹgbẹrun mẹwaa Dọla, to yẹ ko jẹ owo ajẹmọnu fun pe wọn dije, ti wọn ṣe ileri rẹ fun ẹnikọọkan wọn. Àwọn iròyin tì ẹ leè ní ìfẹ̀ síí: Nibayii, ajọ to n risi ere bọọlu ni Naijiria, NFF, ti n gba gbogbo ọna lati wa owo, ki awọn agbabọọlu naa ma ba a da iṣẹ silẹ. Olori akọnimọọgba wọn, Gernot Rohr, sọ nibi ipade akọroyin kan pe 'Ireti mi ni pe wọn yoo tete yanju ọrọ to wa nilẹ yii, ka le gbajumọ iṣẹ to wa niwaju wa.'' 'Mo mọ pe awọn agbabọọlu naa ti gbaradi nipa ti ara, lai fi ti pe wọn n ṣaisan tabi farapa ṣe. Ṣugbọn, ọrọ ajẹmọnu yii n da omi tutu si wọn lọkan.'' BBC ri gbọ pe, ileri ẹnu loriṣiriṣi ni ikọ Super Eagles ri gba pe, wọn yoo san awọn owo ajẹmọnu fun wọn ki idije AFCON to o bẹrẹ ni Egypt. Amọ ṣa, ọsẹ kan ti pe bayii, ti ẹnikẹni ninu wọn ko si ti i ri 'kọbọ' gba. Ọpọ igba ni awuyewuye maa n waye lori owo awọn agbabọọlu Naijiria. Awọn akọnimọọgba wọn kii gba owo deede, bẹẹni awọn agbabọọlu ti kọ lati lọ fun igbaradi lasiko awọn idije komẹsẹoyọ (qualifiers) tabi ni awọn idije pataki nitori airi owo ajẹmọnu gba. Ẹẹmeji ọtọọtọ ni awọn agbabọọlu obinrin, Super Falcons naa fi ẹhonu han nile itura ni South Africa ati Abuja lati beere fun owo ti wọn jẹ wọn. Iroyin tilẹ sọ laipẹ yii pe, wọn kọ lati kuro ni ile itura lẹyin ti wọn ja kuro ni idije ife agbaye awọn obinrin to n lọ lọwọ ni France, nitori ọrọ yii kan naa.	https://www.bbc.com/yoruba/ere-idaraya-48762422
religion	Prophet Shepherd Bushiri: Iléẹjọ́ gbẹ́sẹ̀ lé ilé wòlíì tí iye rẹ̀ tó $350,000	Adajọ ti pasẹ ki wọn gbẹsẹ le ile wolii Shepherd Bushiri lẹyin to tapa si ilana beeli rẹ ti wọn fun un. Awọn oniroyin ni iye owo ile naa to wa ni Pretoria to $350,000. Adajọ yi ti saaju ni ki wọn ko iwe ile yi kalẹ fun ile ẹjọ lori ẹsun gbajuẹ ti wọn fi kan wolii ọhun ati iyawo rẹ nilẹ South Africa. Bayi ti wọn kọ lati tẹle ilana beeli ti wọn gba lọwọ ile ẹjọ, adajọ ti ni ki wọn gbẹsẹ le ile wọn yii. Ọrọ yi waye lẹyin ti Bushir na papa bora pada lọ si orileede rẹ Malawi . Ẹwẹ, ile ẹjọ kan ni Malawi ti wọn salọ ti tu awọn mejeji silẹ lẹyin ti wọn saaju gbe wọn wa siwaju rẹ lonii. Amọ sa, awọn alasẹ ni South Africa si n tẹnu mọ pe Bushiri ati iyawo rẹ gbọdọ wa wi tẹnu wọn lori ẹsun gbajuẹ ti wọn fi kan awọn mejeeji nibẹ. Wolii Bushiri ati iyawo rẹ ko sinmi lati sọ pe awọn ko jẹbi ẹsun ti wọn fi kan awọn, ati pe nitori ewu ti ẹmi awọn  wa lo jẹ kawọn na papa bora lọ si Malawi. Nibayi, South Africa ti fi iwe asẹ sita pe ki awọn alasẹ Malawi da wọn pada lati wa foju wina ofin. Wolii Bushiri jẹ ilumọọka oniwaasu ọmọ Malawi to n dari awọn ile ijọsin ni Ghana ati South Africa. Bushiri ni oludasilẹ  Evangelical Church Gathering ni  South Africa  to si pẹka de awọn ilẹ Africa mii. Wolii yi ti figba kan sọ pe oun da ara awọn eeyan ya lọwọ arun AIDS, oun le sọ afọju dẹni to n ri iran kedere, oun le sọ talaka di olowo, koda o ni oun le fẹsẹ rin lori ofurufu. Bushiri ti sọ fun oloselu Zimbabwe kan, Kembo Mohadi pe wọn yoo de lade saaju ki o to pada wa di igbakeji aarẹ ilẹ naa gẹgẹ bi iwe iroyin New Zimbabwe se Fọfọ ni papa isere maa n kun nigbakigba to ba se akojọ iwaasu nibẹ. Ọpọ si ti ni o wa lara awọn pasitọ to lowo julọ nilẹ Africa. Ọrọ Bushiri ati iyawo rẹ di ohun tawọn eeyann ran lẹnu lẹyin ti oun ati iyawo rẹ sa mọ ile ẹjọ lọwọ lọ si Malawi lẹyin ti wọn gba beeli wọn. Esun magomago ati iwa jibiti ni wọn fi kan wọn. Awọn ọlọtẹlẹmuyẹ sọ pe, ẹjọ naa nii se pẹlu jibiti owo to to miliọnu mejilelọgọrun owo South Africa. Saaju lo ti kọkọ yọju nile ẹjọ Majistireeti Pretoria lori ẹsun yi lọjọ kọkanlelogun osu Kẹwaa, ti adajọ si gba beeli rẹ lọjọ Kẹrin, osu Kọkanla.sọ.	https://www.bbc.com/yoruba/55029361
health	Viral Diarrhea: Òjò ló lè mú kí ìtànkálẹ̀ àrun ìgbẹ́ ọ̀rìn má tètè dópin ni Eko- Iléeṣẹ́ ìlera	Ileeṣẹ ijọba ipinlẹ Eko to n mojuto eto ilera ni ẹni mọkanla lo ti ba arun igbẹ ọrin to n tankale yii rin. Arun itankalẹ igbẹ ọrin yii lo waye lataari inu didaru fawọn eeyan ni ipinlẹ Eko ni guusu Naijiria. Ileeṣẹ ilera ni ipinle Eko ṣalaye fun BBC pe o le ni iṣẹlẹ aadọrin le ni ọọdunrun to ti ṣẹlẹ bayii. Tunbosun Ogunbanwo to jẹ adari ẹka imọsilara awọn ara ilu ni ileeṣẹ ijọba to n mojuto ilera ni Eko fidiẹ mulẹ pe eniyan mọkanla lo ti doloogbe lataari arun yii. Tunbosun salaye pe, agbara ijọba ti n ka itankalẹ arun yii ati pe ki awọn eniyan ipinlẹ Eko lọ fọkan balẹ. Arun igbẹ ọrin yii maa n pa eniyan ti ko ba tete ri itọju to peye lẹyin ti inu rẹ ba ti n daru. Ileeṣẹ ijọba yii ni arọọrọda ojo to n rọ ati wahala omiyale to n ṣẹlẹ ni ipinlẹ Eko lo tun jẹ ki arun naa tete tankalẹ sii. Tunbọsun mẹnuba iwa ibajẹ ki awọn eniyan maa ya igbẹ tabi ṣe igbọnsẹ sinu odo ati inu agbara ni eyi to n ran itankalẹ arun lọwọ bayii. Agbẹnusọ ẹka eto ilera ni ipinlẹ Eko tun mẹnuba awọn ile kan ti ko si ile igbọnsẹ nibẹ tabi ti awọn eniyan kii lo lawọn adugbo kan ni ipinlẹ Eko ni eyi to n jẹ ki arun naa tan sii paapaa ojo to ṣi n rọ bayii. Bayii, ikilọ pataki ni ileeṣẹ eto ilera ti ipinlẹ Eko n kilọ bayii ni pe oju ni alakan fi n ṣọri. Imọtoto lo le ṣegun awọn arun gbogbo ati pe ki onikaluku tọju ayika rẹ. Wọn tun kilọ pe kawọn olugbe ipinle Eko sa fun omi mimu ati ohun jijẹ koda eso ti ko ba mọ nitori pe ilera ni ọrọ. Ọdun 1985 ni iṣẹlẹ arun gastroeniteritis to n tankalẹ nipinlẹ Eko yii kọkọ ṣẹlẹ ni orilẹ-ede Naijiria. Diẹ lara awọn ami arun igbẹ ọrin to n tankalẹ yii ni igbẹ gbuuru, inu rirun, eebi bibi ati iba ti ara ko gbona pupọju. Itọju nile iwosan ni kete too ba ti kẹfin pe o fẹ ni arun yii ṣe pataki pupọ ni ayika rẹ.	https://www.bbc.com/yoruba/50381528
religion	Passover Night: Òjíṣẹ́ Ọlọ́run ní o lè gbàdúrà ìparí ọdún nílé rẹ láì lọ sí ṣọ́ọ̀ṣì	"Lílọ ""Cross-over night"" kò ní kí ọdún ó yabo láì ní ìpinnu tàbí ètò f'ọ́dún tuntun- Pásítọ̀ Ajifowowe Cross-over night: Pásítọ̀ Ajifowowe ní ""o lè gbàdúrà ìparí ọdún nílé rẹ láì lọ sí ṣọ́ọ̀ṣì"" A ko gbọdọ tapa si ofin ijọba lori adura ipari ọdun 2020 si 2021 nitori ajakalẹ arun coronavirus. Pasitọ Alfred Femi Ajifowowe lo sọrọ yii fun BBC Yoruba. Bẹẹ ba gbagbe, ijọba ipinlẹ Eko ti sọ tẹlẹ pe ẹnikẹni to ba tapa si ofin konile o gbele lati ago mejila oru si ago mẹrin owurọ, yoo sanwo itanran lati ẹgbẹrun lọna ogun naira sí ẹgbẹrun lọna ẹẹdẹgbẹta naira. Nigba to n fesi si ọrọ yii, Pasitọ Ajifowowe sọ pe iwe mímọ ní kí a maa bọwọ fun awọn alaṣẹ. O ni ""fun idi eyi, awọn Kristẹni ni lati gbọran, ki wọn si gbadura ipari ọdun yala nile wọn tabi ki wọn ṣe isin ipari ọdun ninu ṣọọṣi wọn ki o si pari si ago mọkanla dipo mejila to maa n pari tẹlẹ."" ""Ni ṣọọṣi tiwa, ago mọkanla alẹ la o pari isin adura opin ọdun wa, ki awọn eeyan le lanfaani lati pada si ile wọn ki iṣede to bẹrẹ laago mejila."" Pasitọ Ajifowowe ni ""lilọ si ""Cross-over night"" ko ni ki ọdun o yabo fun eeyan, bi ko ṣe ki eeyan ni ipinnu lori ọdun tuntun."" Pasitọ Ajifowowe ni ko sí ohun kan ti yoo yipada fun ẹnikẹni ti ko ba ni ipinnu tabi eto fun ọdun tuntun. O ni ko si ohun to wa ninu ""Cross-over night"" ju kí eeyan fi ọna ara rẹ le Ọlọrun lọwọ ninu gbadura lọ. Bakanna, olugbe ilu Eko ti ko darukọ ara rẹ sọ fún BBC Yoruba sọ pe, fun anfaani araalu ni ijọba ṣe sọ pe k'awọn eeyan gbe ile wọn lati ago mejila oru si ago mẹrin owurọ. O ṣalaye siwaju síi pe Ọlọrun gan an lo fi awọn alaṣẹ ijọba sori oye, eyi to tumọ si pe ""a gbọdọ gbọran sí wọn lẹnu."" Arabinrin naa tun sọ pe ko si bi awọn eeyan ko ṣe ni sun mọ ara wọn ju bo ti yẹ lọ ninu isin ""Cross-over night."" Obinrin naa fikun ọrọ rẹ pe awon eeyan le ṣe isin ipari ọdun nile wọn lai lọ si ṣọọṣi. Bi itankalẹ arun Covid-19 ṣe peleke si ni Naijiria, awọn gomina ipinlẹ kọọkan to fi mọ apapọ ẹgbẹ Kristẹni ni Naijiria wọgile ìsìn aisun ọdun tuntun, ti wọn maa ṣe lọdọọdun. Asiko isin yii lawọn ile ìjọsìn máa n fi sadura ati ìsìn lati fi sure nkan daada ti wọn ba n fẹ lọdun tuntun. ""Ìsìn oru ọdun tuntun ""Cross over service"" je ìsìn pàtàkì fawọn Kristẹni àti awọn musulumi kọọkan ṣugbọn nitori ajakalẹ Covid-19, ilana oriṣirisi ni wọn gbé kalẹ t'awọn mi sí wọgile ìsìn naa lodun yii. Awọn ipinlẹ kan nilẹ kaarọ o jiire ti wọgile ìsìn yi patapata lọdọ wọn. Ijọba Eko lo kọkọ wọgile ìsìn oru mojumọ naa, to sì ni awọn ṣe bẹẹ nitori aṣẹ ijọba apapọ lori isede ago mejila oru sí aagọ mẹrin afẹmọjumọ. Pẹlu ilana tí ijọba gbe kalẹ yii, ọpọ àwọn ilé ìjọsìn n gbero lati ko idaji ọmọ ijọ wọn jọ lati ṣe ìsìn, ki gbedeke akoko isede to to. Ni ipinlẹ Ogun, ijọba fòfin de ìsìn aisun ọdun tabi ipejọpọ kankan ni ipinle ọhun. Amọ ṣa ẹgbẹ ọmọ Kristẹni ipinlẹ naa fẹ ki ijọba gbẹsẹ kuro lórí òfin yii. Ijọba Oyo ko fi oju kekere mu ọrọ yii, ti wọn sì ti fohun silẹ pe awọn ko ni yẹ lori ipinu wiwọgile ijọsin aisun ọjọ ọdun. Sugbọn iroyin to tun tẹ wa lọw nirọlẹ Ọjọru lo fi lede pe ìjọba Oyo naa tun ti pahunda, to si faaye gba awọn ile ijọsin lati se aisun ọdun. Amọ o fi ote le pe awọn ọmọ igbimọ amusẹya lori Coronavirus yoo maa lọ yika awọn ile ijọsin naa lati ri pe ero to wa nibẹ ko ju aadọta lọ. Nipinlẹ Ondo, Alaga tẹẹkoto lori kikoju Covid-19 ni ipinlẹ Ondo, Adesegun Fatusi ni, ko daa to ki olori awujọ tabi ẹsin maa kesi awọn eeyan lati tapa si ofin ijọba lori ọrọ ilera. Ni ti ijọba ipinlẹ Osun, o ti kọkọ wọgile isin yii sugbọn wọn tun ipinu wọn da ro. Kọmisana feto iroyin Funke Egbemode sọ pe, ijọba to n gbaroye araalu ni awọn jẹ, nitori naa, lawọn fi yi ipinu pada lori isin aisun ọjọ ọdun tawọn wọgile saaju. O sọ pe ""Ijọba Osun ti pinu lati jẹ ki awọn eeyan korajọ fun isin yii sugbọn ile ijọsin ti yoo ba se isin gbọdọ ri pe awọn eeyan pari rẹ lasiko, ti wọn ko si ni kọja aago kan oru'' Isin Cross over ori ayelujara: Ohun ti ile ijọsin Redeemed Christian Church sọ fun awọn ọmọ ijọ rẹ ni pe lori ayelujara lawọn yoo ti se isin tọdun aisun dun tawọn. Ninu atẹjade ti wọn fi sita, wọn ni eyi wa lati bọwọ fun ilana tawọn ijọba apapọ ati ipinlẹ gbe jade nitori itankalẹ Covid-19. Bakan naa ni ijọ Winners Chapel ti kọkọ kede pe isin aisun ọdun ko ni waye ni gbogbo ẹka ijọ naasutgbọn nigba to ya, lo tun da ọrọ rẹ ro, to si ni isin naa yoo waye pẹlu awọn ilana kan. Bo ti lẹ jẹ wi pe oludasilẹ ijọ naa ti saaju bẹnu atẹ lu idena akojọpọ ijọsin, amọ Bisọọbu David Oyedepo ni oun yi ipinu pada nitori isin tawọn maa n se kii kọja ago mẹwa si ago mẹrin owurọ ni gbogbo ọjọ Kọkanlelọgbọn osu Kejila ọdọọdun. O ni dipo isin oru ọjọ ọdun, awọn yoo se isin lọjọbọ ti yoo gba awọn ni nkan bi wakati meji si mẹta, ati pe, lọjọ ọdun awọn yoo se isin kan laago meje aarọ, tawọn yoo si fi han lori ayelujara. Bẹẹ naa ni oludasilẹ ijọ Mountain of Fire and Miracles Ministry, sọ pe ijọsin awọn yoo waye laarin ago mẹsan si mọkanla. O ni eyi to ku awọn yoo maa se lori ayelujara titi wọ ọjọ ọdun. Ni ti ijọ Deeper, awọn sọ pe ago mẹwa alẹ lawọn yoo bẹrẹ isin aisun ọdun tuntun. Covenant Christian Centre to wa ni Eko sọ pe awọn eeyan yoo kopa ninu isin awọn laarin ago meje alẹ si ago mẹsan alẹ.Amọ eyi to ku awọn yoo se loju opo ayelujara lati ago mọkanla alẹ di ago kan owurọ. CAN ti saaju sọ fun BBC pe awọn ko mọ nkankan nipa ilana ti ijọba gbe kalẹ lori isin oru aisun ọdun sugbọn wọn yi ohun pada ninu atẹjade kan. Aarẹ CAN Samson Ayokunle sọ fun gbogbo awọn ile ijọsin Naijiria lati bọwọ fun ofin ki wọn si tẹle ilana ijọba nipa isin ọjọ aisun ọdun. Wọn ni ko si ''ifarajin to pọju lati wa ọna idẹkun ajakalẹ yi patapaa'' CAN wa parọwa sawọn ile ijọsin gbogbo nipinlẹ ti ijọba ti wọgileisin yi  lati se isin wọn ki ọjọ to lọ ki wọn si palẹmọ o pẹ ju ago mọkanla alẹ. Ẹgbẹ́ ọmọlẹ́yìn Kírístì ni Nàìjíríà (CAN) ti rọ àwọn ìjọ ni gbogbo ìpinlẹ̀ Nàìjíríà, tó fi mọ ìlú Abuja, láti tẹ̀lé gbogbo ìlànà ìjọba lórí ọ̀rọ̀ Covid-19. Nínú ọ̀rọ̀ rẹ̀, àgbẹnusọ ààrẹ CAN, Pásítọ̀ Bayo Oladeji tó sọ̀rọ̀ lórúkọ ààrẹ ẹgbẹ́, Dókítà Supo Ayokunle ni, gbogbo àwọn alága ìpínlẹ̀ ni àwọn ti jọ sọ̀rọ̀ yé pọ láti tẹ̀lé òfin ti ìjọba ìpínlẹ̀ ti wọ́n wà bá là sílẹ̀ lori sise aisun ọdun tuntun. Oladeji ní gẹ́gẹ́ bi ìròyìn tó tẹ́ ẹgbẹ́ CAN àpapọ̀ lọ́wọ́, ìjọba apapọ̀ kò fi ìgbà kankan sọ pé ki àwọn ìjọ máse péjú fún ètò ìsìn ìrékọjá sínú ọdún tuntun, sùgbọ́n àwọn ìpińlẹ̀ kan sọ pé, lá kò sí ǹkan tó jọ ọ́. Gẹ́gẹ́ bí ìgbésẹ̀ tí àjọ CAN ń gbé, àwọn yóò fi àtẹjáde kan síta lónìí ọjọ́ ìṣẹ́gún láti sọ fún gbogbo àwọn ọmọ ẹgbẹ́ láti tẹ̀lé ǹkan ti ìjọba ìpínlẹ̀ wọ́n bá sọ. Oladeji sàlàye pé, ó ṣeni láànu pé, sọ́ọ̀sì nìkan ni ìjọba n kọjú sí lórí títèlé àlàálẹ̀ òfin Covid-19, bí ó ti lẹ̀ jẹ́ pé gbogbo òfin yìí ni àwọn ìjọ ń tẹ̀lé. ""Tí ẹ bá lọ sínú àwọn ọjà wa, kò sí ẹni tọ n tèlé ìlàna òfin Covid-19, ko si si ẹni tó mú wọ́n si. Kódà gbogbo àwọn olóṣèlú wa ni à n ri lóri amóhùnmáwòràn bi wọ́n ṣe n ṣe ètò òṣèlú láì tẹ̀lé òfin Covid-19 sùgbọ́n tó bá ti di ọ̀rọ̀ sọ̀ọ́sì..."" Bákan náà lo rọ àwọn ìjọ pé, ki wọ́n fi alafo tó péye silẹ̀ dáada láàrín àwọn ara sọ́ọ̀sì ki wọ́n ma ba fún pọ́. Ó tún ni àwọn rọ wọ́n kí wọ́n ṣe ìsìrìn náà sáájú àsìkò tí wọ́n maa n ṣee tẹ́lẹ̀ ki olúkúlùkù sì pàda síé wọ́n kí ilẹ̀ tó ṣú. ""Gbogbo ǹkan ti ìjọba n ṣe yìí fún ànfàní olúkúlùkù ni, nítórí náà gbogbo ǹkan ti a bá le ṣe, láti dẹ́kun àjàkálẹ̀ ààrùn Covid-19 ki ó fi kásẹ̀ nílẹ̀, ni à ó ṣe"". ""Tí a bá ti ṣe, ti àìsàn yìí bá ti lọ pátápátá, à ó pada si bí a ṣe ń ṣe tẹ́lẹ̀"". Bákan náà ló tun rọ àwọn ìjọ tó ni onírúúrú ààyè nínu ilé ìjọsin wọ́n, pé ki wọ́n pin àwọn ènìyàn síbẹ̀ tàbi kí wọ́n pín ìsì wọ́n sí ọ̀nà ọ̀tọ̀ọ̀tọ, ki èrò má ba pọ nínú ìsìn. Sáájú àsìkò yìí ni ẹ̀ka CAN ti ìpínlẹ̀ Ondo ti ni, kò sí ǹkan tó kan àwọn pẹ̀lú ọ̀rọ̀ ìjọba nítórí náà àwọn yóò ṣe ìsìn òpin ọdún ní tàwọ́n."	https://www.bbc.com/yoruba/afrika-55473968
health	Coronavirus Updates: Ìjọba Naijiria fòfin de arìnrìnàjò láti India, Brazil àti Turkey nítorí Covid-19	"Ijọba Naijiria ti kede pe oun yoo fofin de awọn arinrinajo lati orilẹ-ede India, Brazil ati Turkey lẹyin ti arun Covid-19 burẹkẹ sii lawọn orilẹ-ede naa. Ninu atẹjade kan ti igbimọ amuṣẹya to n ri si ọrọ Covid-19 ni Naijiria fi lede, wọn ni awọn fofin de awọn arinrinajo naa fun ọsẹ mẹrin gbako, bẹrẹ lati ọjọ kẹrin, oṣu ti a wa yii. Bo tilẹ jẹ pe ijọba Naijiria ko tii ti papakọ ofurufu rẹ mọ awọn orilẹ-ede mẹta ọhun, ṣugbọn o ni awọn ko ni gba ki ẹnikẹni to ba ti bẹ awọn orilẹ-ede naa wo lati ọsẹ meji sẹyin lanfaani lati wọ Naijiria. Atẹjade naa ni ""Ẹnikẹni to ba ti bẹ awọn orilẹ-ede bii Brazil, India ati Turkey wo laarin ọsẹ meji ki wọn to wa si Naijiria ko ni ni anfaani lati wọle."" ""Ṣugbọn ofin tuntun yii ko kan awọn ti ọkọ baalu wọn gba awọn orilẹ-ede naa kọja."" Ijọba apapọ tun ti parọwa si awọn eeyan ilu lati ṣọra fun awọn irinajo silẹ okeere ti ko ba ṣe pataki lasiko yii, paapaa si awọn orilẹ-ede ti arun naa ti n milẹ titi. Wọn ni igbesẹ yii ṣe pataki lati daabo awọn araalu lọwọ arun naa. Lọwọ yii, apapọ awọn to ti ni Covid-19 ni Naijiria ti le ni 165,000, awọn 155,109 ti ri iwosan nigba ti eeyan 2,063 ti ba arun naa lọ."	https://www.bbc.com/yoruba/media-56964046
entertainment	Funmi Aragbaiye: Ọlọ́run ní ohun táwọn olórí wa fẹ́ jẹ ni wọn ń wá ni ìlú kò fi rọgbọ	Ilumọọka akọrin ẹmi nni, Funmi Aragbaiye ti kede pe ọjọ ti pẹ ti Ọlọrun ti fi iran han oun nipa idasilẹ orilẹede Yoruba. Aragbaiye, lasiko to n ba BBC Yoruba sọrọ salaye pe Ọlọrun sọ fun oun ninu ẹmi pe aisi isọkan laarin iran Yoruba le mu ifasẹyin wa lori idasilẹ orilẹede wọn. O ni idi ree ti oun se gbe awo orin kan sita nigba naa lati parọwa si iran Yoruba pe ki wọn se ara wọn ni ọkan soso. Akọrin ẹmi naa tun woye pe ohun ko ri iru asiko ti ilu yoo le bayii ri lati igba ti oun ti de ile aye, eyi to ni ko sẹyin awọn asaaju ilẹ wa ti ko dara. O fikun pe aye ologun la n pariwo pe ko dara laimọ pe akoko ti yoo buru si wa niwaju lasiko ti oun fi orin ẹmi se isipaya fawọn eeyan ni bii ọgbọn ọdun sẹyin. O wa salaye pe gbogbo ọmọ Naijiria la ti sẹ, ti iya yii fi pọ, awa si ni ko jẹ ki adura gba lori orilẹede yii. Àwọn ìtàn mánigbàgbé tì ẹ leè ní ìfẹ̀ síí: Ajihinrere naa wa woye pe nnkan ko le pada si bo se wa sẹyin mọ ayafi ka maa bẹ Ọlọrun ko mu igba dẹ wa lọrun pada ni.	https://www.bbc.com/yoruba/afrika-57407884
entertainment	Burna Boy Twice as Tall: Ǹkan tí ó yẹ ki o mọ̀ nípa Damini Ebunoluwa Ogulu Rex (Burna Boy) ti orin rẹ̀ lu ìgboro pa báyìí	Bí ilẹ̀ ṣe mọ́ lónì ni òkìkí kan lórí ayélujára pé Burna Boy bi ọmọ tuntun. Ayọ̀ abara tíntín, àwo orin tuntun ni ọmọ ti Burna Boy bí, bí àwọn olólùfẹ́ rẹ ṣe ń ki náà ni àwọn ọ̀rẹ́ àti ojúlùmọ̀ náà ń kíi kú oríire. Sùgbọ́n, Tani Burna Boy? Damini Ebunoluwa Ogulu Rex tí gbogbo ènìyàn mọ si Burna Boy ni  a bí ni ìlú Port Harcourt ni ọjọ́ kejì, oṣù keje, ọdún 1991. Bàbá rẹ̀  jẹ́ òṣìṣẹ ilé iṣẹ́ jórin-jórín, nígbà ti ìyá rẹ̀ Bose Ogulu  jẹ́ ń ṣe iṣẹ́ ògbífọ̀. Burna Boy dàgbà sí ìhà ìlà-oorun Gúúsù Nàìjíríà tí o sì bẹ̀rẹ̀ iṣẹ́ orin ti o pè ni Fruity Loops. Ìyá rẹ̀ ló dúro gẹ́gẹ́ bí olùdàrí iṣẹ́ orin to yàn láàyò. Ó lọ sí ilé ìwé girama Corona ní Agbara, láti ibẹ̀ ló gbà lọ sí ìlú ọba níbi tó ti tẹ̀síwájú nínú ẹ̀kọ́ rẹ̀. Ebunoluwa lọ́ si fásitì Sussex láti kan Media Technology, lẹ́yìn náà ló tú lọ sí fásitì Oxford Brooks nibi tó ti ka Media Communication àti Culture. Àkójọpọ̀ orin àkọ́kọ́ tí Burna Boy gbé jáde ní ilé ìporin pọ̀ ni o pe àkọ́lé rẹ̀ ni L.I.F.E , ó jáde ní ọjọ́ kejìlá, oṣù kẹjọ, ọdún 2013, sùgbọ́n  o ti kọ́kọ́ gbé àwo kan jáde to pe àkọle rẹ̀ ni Mixtape Burn Identity. Àkọ́jọpọ̀ to gbé jade náà ta ẹgbẹ̀rún lọ́nà ogójì lọ́jọ ti ó kọ́kọ́ jáde. Nínú agbo olórín lórílẹ̀ -èdè Nàìjíríà lọ́nìí àkjọ́jọpọ orin náà ni ó wà ní ipò kẹwàá tí o si pe àwọn olórin bi 2face Idibia, M.I Timaya, Olamide, Reminisce àti Wizkid. Orin Fela Kuti ló pọ̀ nínú àkojọpọ̀ orin Burna Boy  tí wọ́n si dibo pé ki o gba àmì ẹ̀yẹ lọ́dun 2014 Ti se akójọpọ̀ awo orin to le ni mẹ́jọ, yàtọ̀ sí àwọn orín ẹlẹ́yọ kọ̀ọ̀kan, àti àwọn eyi to darapọ̀ mọ́ àwọn ènìyàn láti kọ. Àwọn àmìn ẹ̀yẹ ti Burna Boy ti gbà Burna Boy ti gba àmì ẹ̀yẹ tó le ni ogún  ti wọ́n sì ti yàn-án fún ọ̀kẹ́ àìmọye omíràn ti kò kẹ́sẹjárí. Ayẹyẹ      Àmì ẹ̀yẹ tó jẹ́	https://www.bbc.com/yoruba/afrika-53782129
religion	Christmas Message: Wo bí o ṣe lè dáàbò bo ara rẹ lásòkò ọdún Keresimesi	"Lẹyin ti ileeṣẹ ijọba apapọ to n ri si eto abo abẹle, DSS, kede pe awọn kọlọrọsi kan n mura ati ṣakọlu sawọn agbegbe kan bi ọdun ṣe n pari lọ, ọpọ awọn awọn eeyan lo ti n woye ohun to yẹ ki wọn ṣe. Yoruba bọ wọn ni oju ni alakan fi n ṣọri, eyii lo mu BBC Yoruba kan si akọṣẹmọṣẹ kan nipa eto abo, lori awọn ohun to yẹ ki eeyan ṣe fun abo ara wọn bi ọdun ṣe n pari lọ yii. Babatunde Akande, to jẹ alaṣẹ ileeṣẹ eto abo aladani Europa Security Guard, sọ awọn ohun to yẹ ki awọn ara ilu ṣe atawọn nnkan ti ko yẹ ki wọn ṣe fun abo ara wọn. Akande kọkọ gba awọn eeyan niyanju lati maa tọju awọn ọlọde to n ṣọ ile wọn. O ni ""Ẹma fi ebi pa ọlọdẹ to n ṣọ ile yin lọdun yii o, ẹ ma sọ pe ṣebi o n gba owo oṣu."" Bakan lo kilọ pe ki awọn eeyan maṣe rinrin ajo ti ko ba ṣe pataki. O ṣalaye pe ""kii ṣe gbogbo irinajo ni eeyan n lọ lasiko yii."" ""Ẹ le fi owo ranṣẹ si ẹni to ba yẹ ki ẹ ṣabẹwo si ti abẹwo naa ko ba pọn dandan."" Bẹẹ lo ni ki awọn eeyan ṣora nipa ohun ti wọn a maa sọ ni gbangba. ""Ẹni to wa nile ọti to n dan ẹnu nipa iye owo to wa ninu apo banki rẹ kan n fi ara rẹ sinu ewu ni, nitori ko mọ irufẹ eeyan to wa layika rẹ nigab to n sọrọ."" Amoye nipa eto abo naa tun ṣalaye pe ki awọn eeyan maa gbiyanju lati maa pa iye owo to wa ninu apo ifowopamọ banki wọn rẹ lori ẹrọ alagbeka wọn. O ni ki awọn eeyan ṣora nipa iye owo ti wọn yoo maa da nibi ipade adugbo, bi wọn ṣe nawo nibi ariya ati awọn aṣọ to maa n ṣafihan bi wọn ṣe lowo si. Ni ti ori ayelujara, Akande sọ pe ""ẹ ṣọra fun irufẹ ohun ti ẹ o maa fi lede loju opo Facebook."" ""Ẹlomiran yoo maa fi gbogbo igbesi aye rẹ sori Facebook."" ""Fun apẹrẹ, awọn kan maa n fi ibi ti wọn wa ati ibi ti wọn n lọ sori Facebook, eyii ko daa to."" Ni bayii ti ọdun keresimesi ati ayẹyẹ opin ọdun ku ọjọ perete, ileeṣẹ ọlọpaa Naijiria ti kede awọn ohun mẹfa to yẹ ki awọn ara ilu ṣe lati dabo bo ara wọn lopin ọdun. Ọjọ Iṣẹgun ni ọọfisi ileeṣẹ ọlọpaa to n ri si ọrọ iroyin fi atẹjade naa lede niluu Abuja. Ninu atẹjade ọhun ni wọn ti ṣalaye awọn ohun ti awọn eeyan le ṣe fun abo ara wọn, paapaa awọn to n rinrinajo ile ọdun, ni ibudokọ, papakọ ofurufu ati ibudokọ oju irin. Wo awọn nnkan ti ọlọpaa ni ki o ṣe lasiko ti ọdun n lọ sopin yii fun abo ara rẹ: Lẹyin ti ileeṣẹ ọlọpaa fi ọrọ naa lede tan ni wọn tun fi fido yii lede pẹlu."	https://www.bbc.com/yoruba/afrika-55421138
health	Beard Woman: Irungbọ̀n mi máa ń dójú tì mí láti jáde lọ ra nǹkan ní ọ̀sán gangan	Njẹ ẹyin ti ni iriri eleyi ti awọn agbofinro sọ pe ki ẹ bọra silẹ lati le e ri aridaju pe lootọ obinrin ni yin? Obinrin kan to n se kọndọ lẹyin ọkọ lorilẹede Kenya to si ni irungbọn bi ọkunrin, ti n sọ ohun ti oju rẹ ri lọwọ awọn ọlọpaa. Theresia Mumbi sọ fun BBC pe, awọn ọlọpaa to n dari ọkọ ni Nairobi mu oun, ti wọn si ni ki oun bọra silẹ ki awọn ba le mọ boya lootọ obinrin loun. Bóo bá ma ń la ẹnu kalẹ̀ lójú oorun, wo ìpèníjà tí o lè ní Theresia ni wọn fi oun si ahamọ pẹlu awọn obinrin miran. ''Awọn ọlọpaa meji wa, ti wọn si ni ki n bọ aṣọ mi. Lẹyin igba naa ni wọn yẹ ara mi wo finifini. Mi o mọ nkan ti wọn ri ṣugban wọn ni ki n pada si ahamọ''. O ṣalaye pe, n ṣe ni oun maa n ranti iṣẹlẹ naa to waye ni ọdun 2018 lori pe wọn fẹ ri iwe ẹri oun. O ni oun fi iwe han wọn, ti wọn si ni ki oun maa lọ. Iriri yii lo mu ki arabinrin Mumbi di agbẹnusọ ati ajafẹtọ fawọn obinrin, ti wọn ko foju jọ obinrin tabi ti wọn ni aleebu lara. O ni oun n sọ iriri oun lati pe kiyesi awọn eeyan si ohun to n ṣẹlẹ, ati ki awọn obinrin miran ba le sọrọ sita lori ohun ti wọn koju nigba ti wọn ba dunkoko ma wọn. Ayẹwọ awọn dokita lo ṣafihan pe, arabinrin Mumbi ni awọn eroja ara homoonu kan lara rẹ, eyi to mu ko ni irungbọn bi ọkunrin. O ni oun a ma saba fa irungbọn yii, to si maa n mu ki ara maa ja oun jẹ. ''Ni nkan bi ọdun melo kan sẹyin, mo nilati pa asa fifa irungbọn mi ti, nitori pe o ma n yun mi, ti awọn oju irun ti mo fa a si ma di egbo'' Irungbọn naa bẹrẹ si ni hu, ti eleyi si mu ko maa le jade lọsan lati lọ ra nkan, bi kii ṣe lalẹ. O ni nigba ti atijẹ atimu fẹ ma nira loun ba bẹrẹ si ni ṣe iṣẹ kọndọ. Nibi iṣẹ rẹ lo ti ṣalabapade awọn obinrin mii, tawọn naa n koju iru ipenija yii, to si ma n gba wọn niyanju. O jẹ ọkan lara awọn ọmọ ẹgbẹ obinrin to ni irungbọn ni Kenya, ti wọn a si ma ba awọn obinrin sọrọ nibi ipade wọn.	https://www.bbc.com/yoruba/afrika-51292575
politics	Dangote for president? Shehu Sani rọ Dangote láti kọ etí ikún sáwọn ọ̀dọ́ tó ní kó dupò ààrẹ lọ́dún 2023	Sẹnẹtọ ẹkun arin gbungbun ipinlẹ Kaduna tẹlẹ, Shehu Sani ti gba gbajugbaja oniṣowo, Aliko Dangote ni imọran lati kọ eti ikun sọrọ awọn ọdọ Arewa ti wọn ni ko dupo aarẹ lọdun 2023. Sani rọ Dangote pe ko gbajumọ ileeṣẹ epo ifọpo rọbi to n kọ si ipinlẹ Eko ko si ri pe o pari rẹ. Sẹnẹtọ Sani sọ pe ti Dangote ba le dasi ọrọ oṣelu, o ṣeeṣe ki o ṣe akoba fun iṣẹ ileeṣẹ ifọpo-rọbi to n kọ lọwọ lara. Ohun ti awọn ọdọ Arewa sọ ree Ẹgbẹ awọn ọdọ ẹkun ariwa orilẹede Naijiria labẹ, Arewa Youth Assembly kepe Dangote ati awọn ilumọọka oniṣowo mii atawọn akọṣẹmọṣẹ lati dasi ọrọ ibo aarẹ ọdun 2023. Ẹgbẹ naa ni iriri wọn yoo ṣe iranwọ lati mu ilọsiwaju ba orilẹede Naijiria. Ninu atẹjade ti ẹgbẹ naa fi sita eleyii ti akọwe apapọ rẹ, Desmond Minakaro ati abẹnugan ile, Mohammed Salihu Danlami buwọlu sọ pe awọn eeyan bi Dangote, Femi Otedola, Mike Adenuga, Akinwumi Adesina, Herbert Wigwe, Ngozi Okonjo Iweala ati bẹẹ bẹẹ lọ lo koju osuwọn lati dupo aarẹ Naijiria. Wọn ni awọn oniṣowo ti wọn mọ bi eeyan ṣe ṣowo jere lo yẹ lati dari Naijiria bayii. Ẹgbẹ Arewa ni ọrọ aje ko ni ṣai gbooro ti iru wọn ba jẹ aarẹ, bakan naa ni awọn eeyan yoo ri iṣẹ ṣe nitori awọn gan na ti gba ọpọ eeyan ṣiṣẹ fun ra wọn. Ẹgbẹ naa tun rọ awọn ọmọ Naijiria lati kọ eti ikun esi awọn oloṣelu to maa n fun wọn ni raisi, ọsẹ ifọṣọ ati ẹgbẹrun kan naira lasiko idibo ki wọn si dibo fawọn to le tun Naijiria ṣe. Amọ, Sẹnẹtọ Shehu Sani ti sọ pe ko si ọrọ nibẹ rara, o ni ki Dangote gbajumọ owo to n ṣe. Kinni lawọn eeyan n sọ lori ayelujara si imọran Shehu Sani? Isha Fola, Joshua Obera, Jibra'eel pẹlu @Sirdotskill sọ loju opo Twitter wọn pe Dangote atawọn ilumọọka oniṣowo yii le ma wọle ni wọọdu wọn ti wọn gbeba ibo. Wọn ni ọtọ oṣelu ṣiṣe yatọ gede gede si iṣẹ oniṣowo tori ohun to ba jọra ni a maa n fi we ara wọn. Lanre Gentry, ọkọ Mercy Aigbe tẹ́lẹ̀ sọ̀rọ̀ sókè lórí ìgbéyàwó aya rẹ̀ àná Àlàyé rèé lórí ìròyìn tó ní Buhari ti kú, Jubril Sudan ló ń darí Nàíjíríà Kí ló dé tí ológun ń yẹ àga ìjọba mọ́ alágbádá nídìí l‘Áfíríkà? Iléeṣẹ́ ìròyìn BBC ṣe ìfilọ́lẹ̀ àmì ẹ̀yẹ Komla Dumor Afenifere ń gbèrò láti dá ẹgbẹ́ òṣèlú sílẹ̀, àgbà Yoòbá kan ní àbùkù ni yóò gbẹ̀yìn rẹ̀ Ìgbẹ́jọ́ Baba Ijesha forí sánpọ́n, agbẹjọ́rò rẹ̀ kò yọjú sílé ẹjọ́ Amọ, eeyan perete ni wọn sọ pe awọn eeyan bi Dangote ni Naijiria nilo lasiko yii lati de ilẹ ileri. Wọn gbagbọ pe awọn ni ko le ṣe aṣeti ni ijọba ati pe wọn ti lowo ti wọn tẹlẹ, eyi ko ni jẹ ki wọn kowo jẹ.	https://www.bbc.com/yoruba/afrika-60186944
sports	AFCON 2019: A bọ̀wọ̀ fún orílẹ̀èdè wa ju àwọn ikọ̀ míì tí à gba fún - Super Eagles	Adari ikọ́ agbabọọlu Super Eagles, Genort Rohr atawọn ikọ agbabọọlu rẹ sọ ero wọn lori bi wọn ṣe ṣe e ti Madagascar mu wọn kọ oju awn ara Naijiria soorun alẹ. Wọn si tun fọwọ sọya fun awọn ọmọ Naijiria pe awọn yoo ṣe ohun gbogbo to yẹ fun awọn ifsẹwọnsẹ to n bọ.	https://www.bbc.com/yoruba/afrika-48833112
religion	Sokoto Deborah Blasphemy: Ìjọ Kátólìkì ní Sokoto fèsì sí ikọlù s'àwon ilé ìjósìn,wo ohun tí Kukah sọ	Ijọ Aguda ẹka ti ipinlẹ Sokoto ti fesi lori laasigbo to n waye n'ipinlẹ naa. Eyi kò sẹyìn b'awọn ọdọ musulumi kan ni ilu Sokoto ṣe n kọlù awọn ile ijọsin ti wọn sì n ba nkan jẹ. Olórí ijọ naa Rev Father Mathew Kukah ti Rev Fr Christopher Omotosho gbenusọ fun sọ pé kò sí ootọ ninu iroyin to gbode pe wọn se ikọlù sí ile Bishop Matthew Hassan Kukah. O salaye pe awon agbalagba ati awọn ọdọ kan ṣe ikọlu lootọ ṣugbọn awọn ile ijọsin bi Golu Family Catholic Church to wa ni opopona Bello ati St Kevin's Catholic church to wa ni Gidan Dere ni wọn kọlù ti wọn sì jó apa kan ile ijosin naa. Ẹwẹ o ni wọn fọ ferese Bishop Lawson Secretariat ti wọn sì ba ọkọ bọọsi ile ijosin naa ti wọn gbe sinu ọgbà wọn. O fi kun pe wọn tún ṣe ikọlù sí Bakhita Centre to wa loju ọnà Aliyu Jodi ti wọn sì dana sun ọkọ bọọsi kanna níbẹ. Ni gbogbo ẹ, atẹjade naa sọ pe awọn agbofinro ìkọ ọlọpaa kogberegbe yara tu àwọn alaburu yi ka ati pe ko si eeyan kankan to padanu ẹmi rẹ. Hassan Kukah wa kàn sáárá sí Gómìnà Aminu Tambuwal fún bo se yara kede konileogbele wakati mẹrinlelogun ni Sokoto. O wa rọ àwọn Kristẹni ni ipinlẹ naa lati bọwọ fún òfin kì wọn sì kún fún ádùrá ki alaafia le pada si ilu. O ni gbogbo ìsìn ilé ìjósìn ni wọn ti so rọ titi di igba ti wọn yóò fi gbe'sẹ kuro lori konileogbele to wa nita	https://www.bbc.com/yoruba/afrika-61454348
sports	Europa league: Ìjàmbà tún ṣe Ole àtàwọn ọmọ rẹ níwájú AZ Alkmaar, ọ̀mì ni wọ́n ta	Kikankikan ni olukọ atawọn agbabọọlu ẹbẹ agbabọọlu Manchester n pariwo lori papa iṣire ti wọn ti gba ifẹsẹwọnsẹ wọn pẹlu AZ Alkmaar ninu ifẹsẹwọnsẹ idije Europa. Ọmi ni Manchester United ta pẹlu AZ eleyi to mu ki Manchester United ṣi wa ni ipo keji ninu atẹ ipin L ninu idije naa ti Partizan belgrade si di ipo kini mu. Manchester United ni lati pari ifẹsẹwọnsẹ naa pẹlu agbabọọẹu mẹwa dipo mọkanla nitori ọkan lara awọn agbabọọlu rẹ, Jesse Lingard to fara pa to si ni lati fi ori papa silẹ ṣaaju opin ifẹsẹwọnsẹ naa. Pẹlu ifẹsẹwọnsẹ yii bayii, ami ayo mẹrin ni Manchester United ti ni ninu ifẹsẹwọnsẹ meji ti wọn ti gba. FC Astana ni wọn ba pade ninu ifẹsẹwọnsẹ wọn akọkọ ti wọn si bori.	https://www.bbc.com/yoruba/afrika-49924361
politics	APC 2023:Àgbẹ́yẹ̀wó àwọn olùdíje sípò ààrẹ ní ẹgbẹ́ òṣèlú APC tẹ̀síwájú	Igbimọ to n ṣagbeyẹwo awọn oludije sipo aarẹ ni ẹgbẹ oṣelu APC ti tẹsiwaju ayẹwo awọn oludije mii lọ̣jọ Iṣẹgun. Igbimọ naa ti Alaga ẹgbẹ oṣelu APC tẹlẹri , John Oyegun n dari rẹ ni wọn bẹrẹ iṣẹ wọn ni Ọjọ Aje. Wọn n ṣe agbeyẹwo awọn  oludije yi ṣaaju idibo abẹnu ẹgbẹ oṣelu naa ti yoo waye ni Ọjọ Kẹfa ati Ọjọ Kẹjọ, ọdun 2022. Ile itura Transcorp Hilton ni agbeyẹwo naa ti n waye ni Abuja tii ṣe olu ilu orilẹede Naijiria.  Gomina ipinlẹ Eko tẹlẹ, Bola Tinubu, gomina ipinlẹ Jigawa, Abubakar Badaru, minisita eto irinna tẹlẹri, Chibuike Amaechi ati gomina ipinlẹ Ogun tẹlẹri, Ibikunle Amosun wa lara awọn ti wọn ti ṣayẹwo wọn. Minisita fun eto Eko, Chukwuemeka Nwajiuba, gomina ipinlẹ Ebonyi, Dave Umahi, Aare ilẹ igbimọ aṣofin agba tẹlẹri, Ken Nnamani ati gomina ipinlẹ Zamfara, Sani Yarima ko gbẹyin nibẹ. Lara awọn to tun wa nibẹ ni Felix Nicholas, Sẹnatọ Borroffice, Abilekọ Uju Ken-Ohaneye ati Pasitọ Tunde Bakare. Yemi Osinbajo to jẹ igbakeji aarẹ Naijiria pẹlu awọn to kọkọ fi ero rẹ han lati dije dupo aarẹ ni idibo gbogboogbo, ọdun 2023. Lọjọ Iṣẹgun yi la si ri aworan rẹ loju opo Facebook nibi ti awọn igbimọ ti n ṣe ayẹwo fun. Bakan naa Kayode Fayemi to jẹ gomina ipinlẹ Ekiti toun naa n dije dupo aarẹ, to si ti jẹ minisita ohun alumọni ni ọdun 2015 si 2018 yọju fayẹwo niwaju igbimọ. A ko ri aworan Ahmed Lawan to jẹ Aarẹ Ile Igbimọ Aṣofin lọwọlọwọ botilẹ jẹ wi pe oun naa n dije dupo aarẹ  labẹ asia APC. Yahaya Bello to jẹ gomina ipinlẹ Kogi naa wa lara awọn oludije, to si jẹ ẹni to kere ju lọjọ ori  laarin awọn oludije ni ẹni ọdun mẹrindinlaadọta. Awọn miran to ku ni Godswill Akpabio, Dimeji Bankole ati awọn miran.	https://www.bbc.com/yoruba/articles/c99r0r1dnpwo
sports	NGA VS GUI: Super Eagles àti Syli National Guinea ṣẹ́ eegun ẹ̀yìn Guinea pẹ̀lú 1-0	Ikọ agbabọọlu ọkunrin fun orileede Naijiria Super Eagles, wọ iya ija pẹlu akẹgbẹ wọn, syli Nationale lati orileede Guinea. Ifẹsẹwọnṣẹ yii ni ẹlẹkeeji ti wọn yoo gba ninu idije Afcon 2019, lẹyin ti wọn jawe olubori ninu ifẹsẹwọnsẹ wọn akọkọ pẹlu Burundi. Kenneth Omeruo lo gba bọọlu kan ṣoṣo ti Naijiria fi bori sinu àwọ̀n nibi idije naa to waye ni papa iṣere Alexandria, nilu Alexandria. Nibayii, Super Eagles ti bọ si ipele keji (Round of 16) idije Afcon 2019.	https://www.bbc.com/yoruba/ere-idaraya-48777745
entertainment	BBC Yollywood Roundup: Wo àkójọpọ̀ ìròyìn lágbo òṣèré tíátà Yorùbá lọ́sẹ̀ yii	"Nnkan ayọ waye lọpọlọpọ lagbo oṣere tiata Yoruba lọsẹ yii. Bi awọn kan se n se ọjọ ibi, bimọ tuntun, ni ẹlomiran ranti iku iya rẹ nigba ti awọn gbajumọ osere miran n gba ọrọ Baba ijesha mọ ara wọn lọwọ bi ẹni gba igba ọti. BBC Yoruba ti wa se akojọpọ awọn isẹlẹ to waye lagbo awọn osere tiata lọsẹ yii, diẹ lara rẹ ree. Gbajumọ oṣere, Bukunmi Oluwaṣina le ọdun kan loke eepẹ ni ọjọ Keje oṣu Karun, ọpọlọpọ awọn oṣere ẹgbẹ rẹ lo si n kii ku oriire. Bukunmi fi sita loju opo rẹ pe, nnkan ti oun beere lọwọ Ọlọrun lasiko ọjọ ibi oun lọdun 2020, lo ti ṣe fun oun. O ni oun ati ọkọ oun beere fun asọkalẹ anfani oyun ti oun ni nigba naay, ti Ọlọrun si ṣe e ni wẹrẹ. Nibayii ọpọ awọn akẹẹgbẹ rẹ lagbo amuludun ni wọn ti n kii ku oriire naa. Fẹmi adebayọ, Woli agba, Kunle Afod, Tawa Ajisefini, Wunmi Ajiboye, pẹlu Wumi Toriọla titi kan Mr Macaroni ati bẹẹ bẹẹ lọ ni wọn ti kii ku oriire. Ni ọjọ kini oṣu karun ọdun 2021 ni Lizzy Anjọrin ati ọkọ rẹ gbalejo ọmọ tuntun. Lizzy fi fidio ti ounj ati ọkọ rẹ ti n dọwẹkẹ nigba to wa ninu oyun si oju opo Instagram rẹ. ''Oba aṣekan maku tun ti ṣe e, O maa n wo ọkan dajọ. Ki i dajọ pẹlu ohun ti awọn eeyan ba n sọ nipa eeyan, oba pakanmire ti pa ẹgan mi rẹ patapata. Lizzy ni ''ẹ darapọ mọ wa lati ṣajọyọ oore ti Ọlọrun ṣe fun wa. Ọlọrun tun ti bukun wa lẹẹkan sii, iyin ni gbogbo rẹ ja si, ALIHAMDULILLAH. Ọjọ kinni oṣu karun un ọdun 2021 niluu Miami nipinlẹ Florida lorilẹede Amerika lo ti ṣẹlẹ.'' Lizzy ko sọ bo ya ọkunrin tabi obinrin ni ọmọ ti Eleduwa fi jinki oun ati ọkọ rẹ naa. Ọjọ keje oṣu kẹfa naa ni ọjọ ibi gbajumọ oṣere tiata, Bọlanle Ninalowo, ti ọpọ eeyan tun maa n pe ni Makanaki. Ninalowo kede ọjọ ibi rẹ pẹlu fidio kan ti oun ati iyawo rẹ ti n fẹnuko ara wọn lẹnu loju opo Instagram rẹ. Awọn agba oṣere bii Allwell Adedamola, Ajibọla Alabi Pauma, Iteledicon, Bukunmi Oluwasina ati bẹẹbẹẹ lọ ni wọn ti kii ku oriire ọjọ ibi rẹ. Gbajumọ oṣere ni Funmi Martin ki o to jade laye. Ọjọ kẹfa oṣu karun un ọdun 2002 ni Funmi Martin jade laye lasiko aisan ranpẹ. Ni ọjọ kẹfa oṣu karun ọdun 2021 lo pe ọdun mọkandinlogun ti oloogbe naa ti re ibi agba a re. Ọmọ rẹ Mide Martins, ti oun pẹlu jẹ gbajugbaja oṣere tiata naa fi iranti iya rẹ sita loju opo  instagram rẹ: ""DIDUN DIDUN NI IRANTI OLODODO Maa sun lookan aya ẹlẹda rẹ Anikẹ Florence Funmi Martins Abiamọ tootọ Aye yii fẹran rẹ ṣugbọn Ọlọrun fẹran rẹ ju wa lọ Maa simi ANIKE IYA NI WURA MI"" Ọkan lara awọn eekan manigbagbe olorin ni Waka Queen, Abẹni Salawa. Ọjọ karun un oṣu karun un ọdun 2021 ni Salawa Abẹni pe ẹni ọgọta ọdun. Lara awọn eekan to si kọrin ki, ti wọn si tun kii ni 'Ọganla Fuji' Wasiu Alabi Pasuma wa. Ninu fidio kan ti Salawa Abẹni fi si oju opo Instagram rẹ, ni Pasuma ti ṣe afihan ara rẹ ni ile Salawa nibi to ti n kọrin kii ku ọdun ti Salawa naa si n jo."	https://www.bbc.com/yoruba/afrika-57026482
politics	Kó gbogbo ọ̀rọ̀ to sọ nípa Atiku jẹ bíbẹ́ẹ̀kọ́... PDP fún Obasanjo lésì	Ẹgbẹ́ òṣèlú Peoples Democratic Party, PDP ti sọ fún Ààrẹ àná ní orílẹ̀ èdè Nàìjíríà, Olusegun Obasanjo láti sọ húlẹ̀húlẹ̀ ohun tó túmọ́ sí nípa pé òun ṣe àbámọ̀ wí pé òun yan Atiku gẹ́gẹ́ bí igbákejì ní ọdún 1999. Obasanjo nígbà tó ń bá àwọn ọ̀dọ́ kan sọ̀rọ̀ ní ìlú Abeokuta, olú ìlú ìpínlẹ̀ Ogun lọ́jọ́ Àbámẹ́ta sọ wí pé yíyan Atiku bí igbákejì òun wà lára àwọn àṣìṣe tí òun ṣe ní ìgbésí ayé òun. Atiku Abubakar tó jẹ́ olùdíje sípò Ààrẹ lọ́dún 2023 lábẹ́ àsíá ẹgbẹ́ òṣèlú Peoples Democratic Party, PDP ló ṣe igbákejì Obasanjo ní 1999 sí 2007. Ẹ̀wẹ̀, nígbà tó ń fèsì sí ọ̀rọ̀ tí Obasanjo sọ, alága ìgbìmọ̀ tẹ̀ẹ́kótó ẹgbẹ́ òṣèlú PDP, Walid Jibrin ní kí Obasanjo sọ ohun tó túmọ́ sí wí pé òun ṣe àbámọ̀ wí pé òun yan Atiku bí igbákejì. Jibrin ní bí ó tilẹ̀ jẹ́ pé Obasanjo kò dárúkọ Atiku nínú ọ̀rọ̀ rẹ̀ àmọ́ ó hàn wí pé gbangba wí pé Atiku ló ń báwí. Ó ní ó pọn dandan kí Obasanjo wá ṣe àfọ̀mọ́ ọ̀rọ̀ rẹ̀ ní kíákíá láàárín wákàtí méjìdínláàdọ́ta nítorí ìgbà náà ni ẹgbẹ́ òṣèlú PDP yóò fun ní èsì ọ̀rọ̀ rẹ̀ dáadáa. Ó ní àwọn ń retí kí Obasanjo jáde láti sọ wí pé àwọn akọ̀ròyìn ni kò gbọ́ òun yé tàbí bóyá òun mọ ohun tí òun ń sọ nígbà náà ni wọn yóò gbọ́ wirínwirìn ọọ̀rọ̀ lẹ́nu òun. Ó fi kun wí pé nígbà náà ni òun yóò tú ìdí Obasanjo tí òun yóò sọ irú ènìyàn tí Obasanjo jẹ́ àti bí Atiku ṣe ran Obasanjo lọ́wọ́ láti ṣe ìjọba. Bákan náà ló ni Atiku ló kọ̀ jálẹ̀ fún Obasanjo láti gbégbá ìbò fún sáà kẹta. Aarẹ Naijiria nigba kan ri, Oloye Olusegun Obasanjọ ti n fi ika hanu lori awọn aisse to se latẹyinwa. Lara awn asise ti Obasanjo mẹnuba pe oun se tẹlẹ ni yiyan ẹni to jẹ igbakeji oun lasiko ti oun wa nipo aarẹ Naijiria. Obasanjo sisọ loju ọrọ yii lasiko to n dahun ibeere latọdọ awọn akẹkọ ileẹkọ girama to kopa nibi asekagba eto afihan ati igbamiẹyẹ, to wa labẹ aburada ajọ SAGE, eyiun Advancement of Global Entreneurship. Nibi eto naa to waye nile iyawe kawe aarẹ ana naa nilu Abeokuta ni Olusegun Obasanjo ti sisọ loju rẹ pe asise nla ni ẹni ti oun yan nigbakeji oun lasiko ti oun jẹ aarẹ orilẹede yii amọ Ọlọrun jẹ ki oun tete bori rẹ. “Asise keji ti mo tun se laye mi ni bi Abach se mu mi si ahamọ nitori asoju ilẹ Amẹrika ti kọkọ sin mi ni gbẹrẹ ipakọ nipa erongba Abacha lati mu mi pamọ. Orilẹede Amẹrika si sọ fun mi pe awn ti setan lati gba mi laaye, ki n wa fi ori pamọ si ọdọ awọn amọ mo yari pe rara pe n ko wa. Asise nla ni igbesẹ naa nitori n ko ba ti ku, ki ẹmi mi si ba isẹlẹ naa lọ ninu ahamọ. Mo si n kede pe ọpọ isoro ni mo ti se sẹyin amọ Ọlọrun jẹ ki n bori wn patapata.” Oloye Obasanjo wa gba awọn ọdọ naa nimọran lati tẹwọgba iwa rere, ododo, orukọ rere, ko to seese fun wọn lati gba ipo asaaju lọwọ awọn agbaagba.	https://www.bbc.com/yoruba/articles/cy0y50874ggo
entertainment	Afolashade Oluweri: Òṣèré tíátà tó ṣe eré Olúwẹri Màgbóòjò ti jẹ́ Ọlọrun nípè	Igi nla tun ti wo, araba nla miran lagbo tiata tun ti dara ilẹ, ajanaku miran tun ti sun bi oke, ti opo ile miran si ti yẹ lagbo tiata. Ọkan lara gbajumọ osere kan, to fi oke okun se ibujoko, Olori Afolasade ti jade laye. Afolashade ti ọpọ mọ si Afolashde Oluweri nitori ere Oluweri Magbojo to gbe jade, ni awọn akẹẹgbẹ rẹ lagbo tiata ti n daro iku rẹ. Gbajumọ osere tiata miran, Saidi Balogun, lo fi ikede iku obinrin naa sita ni aarọ ọjọ isẹgun loju opo Instagram rẹ. Balogun ni owurọ ọjọ Aje ni agba ọjẹ osere tiata naa jade laye gẹgẹ bi Saidi Balogun ti kede rẹ. Bakan naa lo salaye pe Afolashade Oluweri ti ba oun kopa ri ninu gbajugbaja sinima kan ti oun gbe jade, eyi to pe ni Ọmọ Alhaja. Nibayii na, wọn ko tii kede ẹkunrẹrẹ iroyin nipa isisnku oloogbe naa. Bi o ba si se n jade, ni BBC Yoruba yoo maa mu wa si etigbọ yin.	https://www.bbc.com/yoruba/afrika-60560741
entertainment	Dudu Heritage Burial: Dudu Heritage ló jẹ kí n dí ènìyàn láyé nínú iṣẹ́ orin kíkọ	Iroyin iku gbajugbaja to n gbe awọn olorin jade, Ola Ibironke ti ọpọ eniyan mọ si Dudu Heritage ṣi n mi ilu titi lẹyin to jade laye. Ọpọlọpọ awọn gbajumọ ni agbo ere oṣere lo ti jade lati wa sọ ọrọ iwuri nipa Dudu Heritage ati ipa ribiribi to ko ni igbesi aye wọn. Lara wọn ni gbajugbaja olorin Fuji, Dudu Heritage to sọ nipa eniyan nla ti Dudu Heritage jẹ, ati bi awọn ṣe pade titi to fi da oloogbe. Obesere ni iroyin iku Dudu Heritage to jẹ ọrẹ oun fun bi ọgbọn ọdun bayii ati oṣiṣẹ kan naa ninu agbo oṣere. O ni oun ko le gbagbe ipa ribiribi to ko ninu aye oun, ti awọn si jẹ ọrẹ timọtimọ titi di ọjọ iku rẹ. Bakan naa ni ọpọ eniyan ko mọ wipe Dudu Heritage lo gbe awo orin Obesere, ''Overflow'' jade, eleyii to sọ ọ di ilumọọka. Obesere to salaye pe iku Dudu Heritage ba oun ni ojiji to si jẹ ibanujẹ ọkan fun oun. O ni ti ẹnikẹni ba sọ fun oun pe Dudu Heritage ko ni lo ogun ọdun tabi ọgbọn ọdun si ni oke ilẹ, oun yoo sọ pe irọ ni. ''Dudu Heritage ko ni ipenija ara nitori oun ṣe ere idaraya loore-koore, ti gbogbo eniyan si mọ pe o ma n gba ere idaraya Golf. ''O ti lẹ ṣẹṣẹ gba Golf tan lo ni ki wọn ba oun mu suya , ko to di pe o fo sanlẹ ku.'' ''Mo tilẹ gbọ wi pe o kesi iyawo rẹ keji , Bimbo Oshin wa si ile ere idaraya Golf lati wa pade rẹ, amọ o ni ki Bimbo ma ṣeyọnu nitori oun ni ipade pẹlu ẹnikan ni aago mẹjọ.'' ''Ibẹ lo wa ti o ti daku, to si gba ibẹ lọ amọ ki la fẹ ba Ọlọrun fa'' ''O ti le ni ọdun mẹrindinlọgbọn ti emi ati Dudu Heritage ti jẹ ọrẹ fun ọdun mẹrindinlọgbọn. '' ''Orilẹede Amẹrika ni a ti pade, lati igba naa ni o si ti jẹ ibatan rere si mi, ti a si ọrọ nipa iṣẹ orin kikọ mi, ti oun naa si sọ pe oun yoo bẹrẹ si ni gbe awo orin jade.'' Bakan naa lo sọ wi pe oun yoo ma ṣeranwọ fun awọn oṣere ti wọn ṣẹṣẹ bẹrẹ ni agbo oṣere. Oberese ni igba ti mo pade rẹ ni mo gbe awo orin mi jade, Overflow, ti awo naa si ta kaakiri agbaye lati ọdun 1999 titi di oni. ''Lẹyin naa ni mo gbe aawo orin American Faaji 1&2, ti ko si si igba kankan ti ko fẹran mi denu denu.'' Obesere fikun un pe Dudu Heritage fẹran rẹ dẹnudẹnu to si ri pe oun jẹ eniyan laye. O ni ninu aawo orin tuntun ti oun ṣe lọwọ, ni oun yoo ti sọrọ ribiribi nipa igbeaye Dudu Heritage.	https://www.bbc.com/yoruba/media-58938052
health	Covid-19: Ẹ̀dà àrùn Omicron rápálá wọ̀ orílẹ̀èdè 16 ní àgbáyé	O kere tan, orilẹ-ede mẹrinlelogun ni ẹda arun Covid-19 tuntun Omicron ti rapala wọ bayii kaakiri agbaye gẹgẹ bii ọrọ ti ajọ WHO ṣẹṣẹ sọ. India, Ghana, Saudi Arabia ati UAE wa lara awọn orilẹ-ede to ṣẹṣẹ kede pe awọn ti  ri ẹda Omicron naa nilẹ wọn. Ilẹ Amẹrika, ilẹ Gẹẹsi ati Germany naa ti sọ pe ẹda Covid-19 tuntun naa ti rapala wọ ọdọ awọn. Nilẹ Afrika, South Africa lo n leke tente awọn to ti ni ẹda arun naa, bo tilẹ jẹ pe ibẹ ni wọn ti kọkọ ṣawari rẹ ni nnkan bii ọsẹ kan ṣeyin. Awọn orilẹ-ede tie ẹda Covid-19 Omicron ti rapala wọ ree Gẹgẹ bii ohun ti ileeṣẹ to n ri si idena itankalẹ ajakalẹ arun nilẹ Afrika, ACDC, sọ, orilẹ-ede marun un ni ẹda arun tuntun naa ti rapala wọ. Aarẹ ajọ eleto ilera ni South Africa, Angelique Coetzee, lo kọkọ sọrọ lori ẹda Omicron nilẹ naa lọjọ kẹrinlelogun, oṣu Kọkanla, ọdun yii. Lẹyin naa ni wọn ṣe ayẹwo ninu laabu, ti wọn si kede pe lootọ ẹda  arun naa ti jade, lẹyin eyii ni ajọ WHO kede pe ẹda tuntun naa kii ṣe keremi. Coetzee ni o bẹrẹ pẹlu alaisan kan ti aarẹ n ṣe pẹlu ara yiyun. Ẹwẹ, eeyan to le ni ẹgbẹrun mọkanla lo lugbadi ẹda Omicron ọhun laarin wakati mẹrinlelogun. Ọjọ kẹrindinlọgbọn, oṣu Kọkanla ni ileeṣẹ eto ilera Botswana fi ọrọ sita pe awọn naa ti ri ẹda Omicron nile wọn. Wọn ni awọn eeyan ilẹ okeere to wọ ilẹ ọhun lọjọ Keje, oṣu Kọkanla yii kan naa lo ko arun ọhun wọle. Ayẹwo fi han pe mẹrin ninu awọn arinrinaji naa ani Covid-19 lasiko ti wọn n mura lati pada si orile¬-ede wọn. Ọjọ kinni, oṣu Kejila, ọdun 2021 yii ni ileeṣẹ to n ri si ọrọ ajakalẹ run ni Naijiria, NCDC kede pe ẹda Omicron ti rapala wọ Naijiria. Ọga agba NCDC, Ifedayo Adetifa, sọ pe eeyan meji to wọ Naijiria lati South Africa lo ko ẹda arun naa wọle. Adetifa ni awọn eeyan meji naa ko si fi apẹrẹ arun naa han rara. Gẹgẹ bii ohun ti ijọba Ghana sọ, awọn eeyan to wọle silẹ naa lati Naijiria ati South Africa lo ko ẹda Omicron wọle. Ijọba ilẹ ọhun ti wa kan an nipa fun gbogbo oṣiṣẹ ijọba, to fi mọ awọn olukọ atawọn agbofinro lati gba abẹrẹ ajẹsara Covid-19 ni Kankan. Ẹwẹ, ajọ WHO sọ pe ko tii si ẹnikẹni to tii padanu ẹmi rẹ nitori ẹda Omicron yii.	https://www.bbc.com/yoruba/media-59516974
sports	Lionel Messi: ''Kò sí ohun to lè mú Messi dúró sí Barcelona mọ́''	Bi gbogbo nnkan ti n lọ yii, afaimọ ki agbaọjẹ agbabọọlu Barcelona, Lionel Messi ma fi ikọ agbabọọlu naa silẹ ni kopẹ kopẹ. Ileeṣẹ redio kan, Cadena Ser lorilẹede Spain ti sọ pe adehun ọdun meji ni Manchester City fẹ ṣe pẹlu Messi ti wọn ba ti ra a tan lati Barcelona. Oludari kata-kara awọn agbabọọlu ni Barcelona, Txiki Begiristain ti de si ilu Barcelona lati duna dura lori ati ra Messi lọ si Man City. Bakan naa ni a gbọ pe baba Messi, Jorge yoo ṣe ipade pẹlu awọn alaṣẹ Barcelona lọsẹ yii lati sọrọ lori bi Messi yoo ti fi ẹgbẹ agbabọọlu silẹ. Ọpọ lo gbagbọ pe Messi lo le ran Man City lọwọ lati gba ife ẹyẹ UEFA Champions League eyi ti wọn ko tii gba ri ninu itan wọn. Messi kọ lati ṣe ayẹwo coronavirus lọsẹ to kọja lẹyin ti Barca ni ki gbogbo agbabọọlu lọ fun ayẹwo ki wọn le bẹrẹ igbaradi fun saa bọọlu tuntun. Koda akọnimọọgba tuntun Ronald Koeman ti ṣe igbaradi akọkọ pẹlu awọn agbabọọlu Barca ṣugbọn Messi ko si nibẹ. Ẹwẹ, oludije fun ipo aarẹ ẹgbẹ agbabọọlu Barcelona, Toni Freixa ti sọ pe ko si ṣiṣe ko si aiṣe, Messi o le duro mọ ni Barca. Freixa ni ko si iru adehun ti Barcelona le fẹ fun Messi to le mu duro si Barcelona, o ni aṣọ ko ba ọmọyẹ Messi mọ. Freixa ni ''ọdun 2015 ti Barcelona ti gba ife ẹyẹ Champions League kẹyin, eyi si lo n kọ Messi lominu nitori o tun fẹ gbade Champions League sii.'' Oludije fun ipo aarẹ ẹgbẹ Barcelona sọ pe o ti han gbangba bayii pe Messi fẹ lọ ba akọnimọọgba rẹ tẹlẹ, Pep Guardiola ni Man City. Níbo ni Messi fẹ́ mórí lé báyìí lẹ́yìn tó jáwée ó tó gẹ́ fún Barcelona? Ko si ohun to ni ibẹrẹ ti ko l'opin, lo difa fun gudugbẹ to ja lọjọ Iṣẹgun nigba ti iroyin jade pe elegee ara, Lionel Messi ti kọwe si ẹgbẹ agbabọọlu Barcelona pe oun ṣetan lati dagbere fun ẹgbẹ agbabọọlu naa pe o digba o ṣe. Ipinnu Messi ko ṣẹyin rukerudo to n ṣẹlẹ lọwọ ni Barcelona papaajulọ lati igba ti Bayern Munich  ti lu wọn laluki pẹlu ami ayo mẹjọ si meji ninu idije UEFA Champions League. Iṣẹ ti bọ lọwọ akọnimọọgba Quique Setien lẹyin abuku nla naa, koda wọn ti le Eric Abidal naa to n ri sí katakara ati pasiparọ awọn agbabọọlu fun Barca lọ. Lẹyin ti Ronald Koeman di akọnimọọgba tuntun fun Barcelona, ẹgbẹ agbabọọlu naa ti bẹrẹ awọn atunto kan lati tẹ ikọ naa siwaju. Lara awọn awọn igbesẹ ọhun ni pe ẹlẹsẹ ayo Luis Suarez at'awọn mii yoo ni lati fi ẹgbẹ agbabọọlu naa silẹ. Lẹyin naa ni Messi sọ fun  Barca pe asiko ti to lati fi ikọ Barca silẹ. Awọn ẹgbẹ agbabọọlu bii Manchester City, Manchester United, PSG ati Inter Milan lawọn kan n sọ pe o ṣeeṣe ki Messi mori le. Iroyin kan tiẹ sọ pe Messi ti kan si akọnimọọgba rẹ tẹle, Pep Guardiola to wa ni Man City bayii. Ohun to wa ninu adehun ti Messi ṣe pẹlu Barca ni pe oun le fi ẹgbẹ agbabọọlu naa silẹ lọfẹẹ, ṣugbọn Barca ni o gbọdọ jẹ ipari oṣu karun ti saa bọọlu yoo pari. Awọn alaṣẹ Barcelona ni Messi ko le lọ bayii nitori oṣu karun ti kọja, amọ Messi ni ajakalẹ arun coronavirus ni ko jẹki oun sọrọ lati igba yii wa.	https://www.bbc.com/yoruba/afrika-53922525
entertainment	'Soapy', àwo orin tuntun Naira Marley tó ń milẹ̀ tìtì	"Afeez Fashola ti gbogbo eniyan mọ si Naira Marley ti gbe awo orin tuntun kan jade to n jọba oju opo ayelujara lọwọlọwọ. ẹni ọdun mẹẹdọgbọn yii ti ṣe ọpọlọpọ orin to gbode kan jade lagbo orin ni Naijiria bii 'Issa Goal' ati eyi to ṣẹṣẹ gbe jade yii 'Soapy'. Ninu fọnrán fídíò náà ti Marley fi sita loju opo Instagram rẹ, o jo iru ijo kan ti o mu ọwọ lọ si apa ibi nkan ọmọ kunrin rẹ eyi to fi n ṣapejuwe ọrọ inu orin rẹ. Ọsẹ diẹ sẹyin ni wọn tu Marley silẹ lẹwọn nibi to wa fun ọjọ diẹ latari ẹsun ole ori ẹrọ ayelujara ti EFCC fi kan an eyi ti wọn n pe ni Yahoo Boy lorilẹede Naijiria. Marley ni oun o jẹbi gbogbo ẹsun  ti wọn fi kan an. Ẹwẹ lati igba ti orin tuntun yii, Soapy ti jade lawọn ọmọ Naijiria ko ti sinmi ẹnu lori ẹrọ ayelujara. Bi awọn kan ṣe n gba tiẹ ti wọn n gbe lẹyin rẹ lawọn kan n ni kii ṣe m to ṣee fi yangan. ""Emi o tilẹ ni wo fọnran orin naa rara. NAiraMarley ki lohun to n ti ẹ gbọngbọn gan?"" ""Naira Marley yii ko lọpọlọ rara, ẹni to n kọrin lodi si aidaa ijọba, lori iṣoro awọn eeyan, aidaa awnọ ọlọpaa, laasigbo, o tilẹ n ṣe bii pe o ni iru ẹmi orin Bob Marley diẹ ṣugbọn Soapy lo n kọ. Ko lawọn eeyan gidi to yi i ka."" ""Nigbẹyin gbẹyin mo ti ri orin ti mo le foju jọ, Soapy ti Naira Marley."""	https://www.bbc.com/yoruba/afrika-48796827
entertainment	Kwam 1: BBC Yoruba tan ìmọ́lẹ̀ sí ọ̀rọ̀ tó ń jà nílẹ̀ pé ààrin Wasiu Ayinde àti aya rẹ̀ tuntun, Ropo ti dàrú	"Lẹnu bii ọjọ melo kan ni iroyin gba ori ayelujara pe gọngọ ti sọ laarin Mayegun ilẹ Yoruba, Oloye Wasiu Ayinde Anifowose Marshal, ti ọpọ eeyan mọ si Kwam 1 ati aya rẹ tuntun, Ropo Emmanuella, ti ọpọ eeyan n pe ni Ọkin. Oniruuru awọn iroyin lo ti gbe isẹlẹ naa lori ayelujara, ti awọn eeyan si n gba isẹlẹ naa wo, bii ẹni gba igba ọti. Amọ ọna lati tan imọlẹ si iroyin yii, ka lee wadi ohun gbogbo daju nipa isẹlẹ naa lo mu ki BBC Yoruba se iwadii kinni kinni nipa awọn ọrọ to n jade naa. Yoruba sa ni ọrọ okeere, bi ko ba le ọkan, yoo din ọkan, yọyọ si ni ẹnu ọmọ araye. Iwadii BBC Yoruba tanna wadi hulẹhulẹ ọrọ naa bi o tilẹ pe awọn tọkọtaya ti isẹlẹ naa kan ko ti sọrọ sita nipa ohun tawọn eeyan n sọ pe o waye laarin wọn. Amọ gẹgẹ bi awọn iwe iroyin ori ayelujara ti wi pẹlu gbajumọ sọrọsọrọ lori itakun agbaye, ESABOD, asemase lo fa sabai isẹlẹ naa. Gẹgẹ bi ESABOD ti salaye, o ni iroyin ti jade pe Wasiu Ayinde n ni ifẹ ikọkọ pẹlu amugbalẹgbẹ rẹ kan to jẹ obinrin. O ni akoko ti ọba akọrin Fuji naa n ba obinrin amugbalẹgbẹ rẹ naa lopọ ni iyawo rẹ tuntun, Ropo, ka awọn mejeeji mọ ori ara wọn. Esabod ni idi ree ti Ropo se gba Wasiu Ayinde leti lati fi han pe ohun to se, ko dara. Gbajumọ sọrọsọrọ naa ni oun gbọ pe Kwam 1 ti ko kuro nitori isẹlẹ naa, to si dabi ẹnipe aarin awọn tọkọtaya naa ti daru. Bakan naa lo gba Mayegun ilẹ Yoruba naa nimọran lati sọrase nipa ọrọ olobinrinde nitori ewu wa nibẹ. Bakan naa ni iroyin miran sọ pe Ropo lọ soju agbo kan ti Wasiu Ayinde ti n sere lode ariya lati da wahala silẹ nibẹ. Amọ niwọn igba to jẹ pe isọrọ ni igbesi, mayegun ilẹ Yoruba naa ti wa fesi si oniruuru ahesọ ọrọ to n jade nipa rẹ naa. Agbẹnusọ fun Wasiu Ayinde, Kunle Rasheed, to n gba ẹnu ọga rẹ sọrọ, ti fi ikede kan sita loju opo Instagram rẹ lọjọbọ lori ọrọ to n tan kaakiri naa. Ikede ọhun ni lootọ ni ọpọ ahesọ iroyin nipa aawọ ti wọn lo n waye laarin Kwam 1 ati aya rẹ ti de si etigbọ awọn, amọ o ni ọrọ naa ko ri bẹẹ. Atẹjade naa ni ""ko si igba kankan ti Mayegun ati aya rẹ, Ropo ja debi pe Ropo n gba ọkọ rẹ naa leti."" Atẹjade naa wa salaye pe ioyin naa ba wa lojiji, to si ya wa lẹnu, a ko si lee fi ọwọ yẹpẹrẹ mu iroyin naa rara. ""Emmanuella Ropo aya Wasiu Ayinde n se ojuse rẹ bo se tọ, ati bo se yẹ gẹgẹ bi iyawo ile, ti ko si raye pe ko maa tẹle ọkọ rẹ kiri agbo ariya kiri."" Bakan naa ni atẹjade ọhun yan pe ariya kan soso ti tọkọtaya naa dijọ lọ papọ laipẹ yii ni ayẹyẹ ọjọ ibi ọgọta ọdun eekanlu kan to waye ni agbegbe Ikeja. Atẹjade naa wa n fi ọwọ gbaya pe ahesọ ọrọ pọnbele ni iroyin pe aarin Kwam 1 ati Ropo ti daru, ko si si ootọ ọrọ kankan ninu rẹ. Bakan naa ni igun Mayegun wa n kọminu pe o se ni laanu pe akoko ti aawẹ Ramadan n lọ lọwọ ni wọn n gbe irufẹ iroyin ẹlẹjẹ bayii kiri. O wa rọ awọn eeyan to n sisẹ gbọyi sọyi naa lati ronupiwada, ki wọn si wa oju rere lọrun."	https://www.bbc.com/yoruba/afrika-61116720
politics	Bukola Saraki 2023 Election: Èmi gan an ni ọmọ Nàìjíríà tó wà fún gbogbo ọmọ Naijiria- Bukola Saraki	Ọjọ Kejidinlọgbọn si ikọkandinlọgbọn, ninu Osu Karun un  ni idibo abẹle ẹgbẹ oṣelu PDP naa yoo waye. Oludije fun ipo aarẹ ni ẹgbẹ oṣelu PDP, Bukola Saraki ti ni oun ni yoo jẹ olulaja laarin awọn Musulumi ati ọmọlẹyin Kristi. Saraki sọ eyi lasiko to n ba awọn aṣoju oludibo labẹle sọrọ lori idibo abẹle ẹgbẹ to n bọ ṣaaju idibo sipo aarẹ ni ọdun 2023. Awọn oludije sipo aarẹ ni ẹgbẹ oṣelu naa wa ki awọn oludije to le ni ẹgbẹrun mẹta (3,700) dibo yan an gẹgẹ bi ẹni ti yoo gbe asia ẹgbẹ naa. Igba wo ni PDP yoo yan awon ọmọ Oye? Ọjọ Kejidinlọgbọn si ikọkandinlọgbọn, ninu Osu Karun un ni idibo abẹle ẹgbẹ oṣelu PDP naa yoo waye. Ninu ọrọ rẹ, Saraki ni oun ṣetan lati tun orilẹede Naijiria ṣe, ti oun yoo si jẹ afara laarin awọn ọmọ Naijiria ni Ariwa ati Guusu orilẹede naa. ''Emi ni ma a jẹ afara laarin awọn Musulumi ati Kristẹni, afara laarin awọn ara Guusu ati Ariwa orilẹede Naijiria.'' Bakan naa lo rọ wọn ki wọn dibo gẹgẹ bi ọkan wọn ba ṣe gba wọn laaye. ''Iṣoro ti Naijiria ni nipe ko si adari to yanju bi o ṣe yẹ lati tukọ orilẹede Naijiria.'' ''Ohun ti Naijiria nilo ni awọn ọmọ wa ni ọjọ iwaju, Naijiria ati ẹgbẹ oṣelu PDP. Bakan naa lo parọwa si wọn lati dibo yan oun, ki oun le da ẹgbẹ oṣelu naa pada si ipo. Ìdí mọ́kànlá nìyìí tí mo fi fẹ́ díje dupò ààrẹ ní Naijiria - Bukola Saraki 2023 Election: Bukola Saraki ní òun kò ní fi ààyè sílẹ̀ fún àwọn ọmọ Naijiria láti máa sálọ sí òkè òkun Oludije fun ipo aarẹ ni Naijiria ati aarẹ Ile Igbimọ aṣ̣ofin tẹlẹri, Bukola saraki ti fi idi rẹ mulẹ wi pe oun yoo dije du ipo aarẹ lorilẹede Naijiria ninu idibo to n bọ ni ọdun to n bọ. Saraki sọ eyi lasiko to n ṣe ipade pọ pẹlu awọn oniroyin ni ilu Abuja. Ninu ọrọ rẹ, Saraki ni idibo ọdun to n bọ yoo fi aye silẹ fun awọn eniyan lati ni ireti ju asiko ti ko si ireti lọ. Laarin ọdun meji ni eto ilera ọfẹ yoo wa fun awọn ọmọ Naijiria lati ipele ida meje to wa  si ida aadọta. Saraki to jẹ gomina ipinlẹ Kwara tẹlẹ ṣalaye nkan mọkanla ti oun yoo ṣe ti wọn ba yan oun si ipo gẹgẹ bi aarẹ orilẹede Naijiria. Awọn ohun mọkanla ti ma a ṣe niyii ti mo ba di aarẹ ni Naijiria Bukola Saraki ni oun dije dupo aarẹ nitori oun ni igbagbọ pe Naijiria yii yoo ṣeeṣe fun awọn eniyan, ti wọn yoo si ṣe aṣeyọri. Ninu ọrọ rẹ ni aṣofin tẹlẹri naa, Bukola Saraki ti ni ti wọn ba dibo yan oun ni oun yoo mu gbogbo ileri mọkanla yii ṣẹ; •Ohun akoko ti maa ṣe nipe ki n ri daju pe ko si ọmọde kan ti ko lọ si ileẹkọ, ko si jẹ anfaani eto ẹkọ to mu irorun wa fun awọn eniyan. •Ipese eto ilera fun awọn agbalagba ati gbogbo ọmọ Naijiria lati ida meje si ida aadọta laaarin ọdun meji. •Ni asiko mi, opin yoo de ba igbesunmọmi ati iwa ọdaran nitori awọn agbofinro ati ileeṣẹ ọmọogun yoo gba ẹkọ ati ohun ẹṣọ ogun. •Ma a ri daju pe iwe ofin Naijiria mulẹ daradara laisi pe awọn kan n doju ofin naa boḷẹ •Idi ti mo fi fẹ di ipo aarẹ mu ni wipe mo fẹ ṣiṣẹ pẹlu awọn olokowo ati aladani lati kọ awọn ọdọ to le ni miliọnu kan ni iṣẹ ọwọ ni ọdọọdun. •Ida abọ miliọnu ile igbe ni maa pese fun awọn ọmọ Naijiria •Ma a ṣe atilẹyin fun Naijiria ki wọn le di ipo wọn mu daradara ninu awọn orilẹede to wa ni ilẹ adunlawọ. •Bukola Saraki ni oun yoo ri daju pe eto ẹkọ ni awọn fasiti gbooro si to si ni awọn ọna igbalode bi ti awọn fasiti to leke ni agbaye. •Bakan naa lo fikun un pe oun yoo ri daju pe awọn eniyan ko kaakiri lọ si oke ọkun lati lọ wa iṣẹ nitori awọn yoo pese iṣẹ fun awọn ọdọ, ti owo gọbọi yoo si ma a wọle fun wọn.	https://www.bbc.com/yoruba/afrika-61429237
religion	Easter celebration: FRSC ń sisẹ́ papọ̀ pẹ̀lú iléesẹ́ ìpèsè isẹ́ òdé láti tún àwọn òpópónà Eko sí Ibadan se	Ajo ẹ̀sọ́ aabo FRSC ipinlẹ̀ Ogun àti Eko kede lati rii pe lilọ-bibọ loju marose Eko si Ibadan rọrùn lasiko ọdún Ajinde. Ogbeni Olusegun Ogungbemide to n dari eso oju popo FRSC ni ipinle Eko ati Ogbeni Umar Ahmed to n dari FRSC ipinle Ogun ni won a jo fọwọsowọpọ̀ sise papọ̀ lasiko ọdun Ajinde yii. Ninu atejade ti wọ́n jọ fọwọ́si ni ikede ipese aabo yii ti jade sita. Kini ajo FRSC tun fẹ́ fi pese iranlọ́wọ́ fara ilu lasiko odun yii? Agbenuso fun ajo FRSC, Ogbeni Olabisi Sonusi salaye pe igbesẹ̀ yii yoo jẹ́ ko rọrun fun awon arinrirnajo lati Eko si Ibadan lasiko ọdun Ajinde yii. Bakan naa ni Olusegun Ogungbemide ati Ahmed Umar  se ipade pelu awọn ọ́ga agba ileese ijọ́ba apapọ̀ to n risi isẹ́ òde. Amojuero Adebote salaye pe ajo FRSC, won ti n tun awon opopona se ki irin awọn awakọ le lọ geere. Olusegun Ogungbemide so pe o le ni ẹsọ́ aabo oju popo egberun meji ti wọ́n ti da sita pẹ̀lú ọkọ̀ metadinlogota ati alupopo mẹ́jọ ti wan yoo wa lopopona marose Eko si Ibadan. O ni isẹ́ akanse yii ti bẹ̀rẹ̀ lati Ojoru, ọjọ́ ketala osu yii titi di ọjọ́ru, ogunjọ́ osu yii. Ni ipari, ajo FRSC parọ́wa fun awon awakọ lati rọra sare loju popo ki wọ́n si tẹ̀le ofin oju popo gbogbo. .	https://www.bbc.com/yoruba/61114388
health	Nigeria Bad roads: Àwọn obìnrin abúlé yìí ń pàdánù ọmọ látàrí òpópónà tó mẹ́hẹ	Ti ọjọ ikunlẹ alaboyun ba de, idunnu ati ayọ lo maa n jẹ, ṣugbọn ko ri bẹẹ fun awọn olugbe abule Madaka ni ipinlẹ Niger ni aarin gbungbun Naijiria. Ọpọ awọn alaboyun lo ti gbẹmi mi ni ilu naa ti wọn ba fẹ bimọ, nitori ko si opopona lati gbe wọn lọ si ile iwosan. Opopona kan ṣoṣo lo so ijọba ibilẹ Kagara pọ mọ ilu Madaka mọ awọn abule to ku. Opopona yii lo ja mọ abule Mgwa Magaba, Kompani, Rubo, Nafsira, Shikira, ati Wayam papọ mọ ara wọn. Ipinlẹ Niger jẹ ọkan lara ipinlẹ ti a da silẹ lọdun 1976. O ni awọn ilu nlanla bii Minna, Bida, Suleja, Kotongora atawọn ilu miran. Ni nkan bii 1800 ni awọn oyinbo amunisin ti gbe ni agbegbe Madaka nitori pe goolu pọ nibẹ ki wọn to kuro lọdun 1946 nigba ti goolu di ọpọ yanturu kaakiri. Hajara Kadamato, to jẹ ọkan lara awọn ti iṣẹlẹ ọhun ṣẹlẹ si sọ pe, oun padanu ọmọ nitori ọna ti ko si labule ọhun. O ṣalaye pe, bi oun ṣe n rọbi lọwọ ni wọn gbe oun sori alupupu, ṣugbọn ki wọn to de ile iwosan ni ọmọ naa di ologbe si oun ninu. O ni wọn gbe oun lori timutimu lati kọja odo mẹrin lati ile ki wọn to de ile iwosan ọhun. Hajara sọ siwaju si pe, wahala lati kọja odo ati ọna ti ko dara lo fa ṣababi bi oun ṣe padanu ọmọ oun. Hajara ni, oun ko ti i bi ọmọ mii lati igba ti iṣẹlẹ ọhun ti ṣẹlẹ, to si jẹ ibanujẹ nla fun oun. Odo Alhaji Bako, Luga, Wayam ati Nafsira ni odo mẹrin ti wọn n gba kọja lọs i ile iwosan ni eyi ti ko si afara lori ikọkan ninu wọn. Fred Achem to jẹ dokita obinrin naa sọ fun BBC pe, bi awọn alaboyun ṣe n ngba inu odo kọja, wọn le fara ko aisan, eyi to maa n ṣe ijamba fun ọmọ inu. Dokita naa sọ pe ohun gbogbo lo wọn gogo lagbegbe naa, latari ọna ti ko si, bẹẹ si ni awọn aboyun maa n ri eemọ ki wọn to bimọ. O ni apo ile ọmọ wọn le ja tabi ki wahala irora wiwẹ tabi gbigbe wọn lori odo to maa n ṣakoba aile tete ṣe iṣẹ abẹ fawọn to nilo rẹ ti wọn ba gbe wọn de ile iwosan. Kini ijọba ti ṣe fun awọn eniyan abule yii? Igba kan ṣoṣo ni ijọba ti gbiyanju lati la ọnade agbegbe yii ni ipinlẹ Niger ni lọdun 1985. Abdullahi Usman Kantago to jẹ oloye pataki ni abule yii ṣalaye fun Dooshima Abu, akọroyin BBC pe awọn ologun ni wọn gbiyanju ọna naa ṣugbọn wọn ko da ọda sii. Ati pe titi di isinyii, ko tii si ijọba to wẹyin wọn wo.	https://www.bbc.com/yoruba/50416088
sports	Manchester United vs Crystal Palace: Manchester United fi orí kó ògúlùtu ìyà olójú mẹ́ta sí ẹyọkan lọ́wọ́ Crystal Palace	Awọn agba bọ wọn ni aile ja nii jẹ ojude baba mi o de ihin; ibi gbogbo nii gba alagbara o. Bẹẹ gẹlẹ lọrọ ri ni papa iṣire Old Trafford loni nigba ti Manchester United gbalejo Crystal palace ni ibuba rẹ. Amọṣa nigba ti ifẹsẹwọnsẹ naa wọ iṣẹju keje ni Townsend, atamatase Crystal palace gba goolu akọkọ wọle. Gbogbo igbiyanju akọnimọọgba Manchester United, Olegunner Solkjaer atawọn agbabọọlu rẹ lati yii  oju ọrọ naa pada lo n jasi pabo. Ni gba ti ifẹsẹwọnsẹ naa tun wọ iṣẹju kẹtalelaadọrin ni Crystal palace ba tun fọba lee pẹlu goolu pẹnariti nigba ti agbabọọlu ọwọ ẹyin fun Manchester, Lindelof fi ọwọ gbe bọọlu loju ile rẹ. Ayew lo kọkọ gba pẹnariti naa to si gbaa si ọwọ aṣọle Mancxhester United ki alamojuto ifẹsẹwọnsẹ naa, Martin Atkinson to pe fun atungba lẹyin ayẹwo aworan VAR, eyi ti William Zaha wa gba wọle. Manchester united da ẹyọkan pada pẹlu agbabọọlu tuntun ti wọn ṣẹṣẹ ra, Van de Beek nigbati ifẹsẹwọnsẹ naa wọ ọgọrin iṣẹju . Amọṣa, Crystal Palace jẹ ko di mimọ pe ko tii rẹ awọn ati pe ayo ṣi wa lara awọn nigba ti Zaha ti gba goolu kẹta wọle ni iṣẹju karundinlaadọrun.	https://www.bbc.com/yoruba/afrika-54221169
sports	Nigeria vs Madagascar: Super Eagles ń gbáradì fún ọjọ́ àìkù	Awọn ọmọ ikọ agbabọọlu Naijiria ti n gbaradi kikan kikan lati gbena woju ikọ agbabọọlu Madagascar. BBC Yorùbá ní gbólóhùn pẹ̀lú àwọn agbábọ́ọ̀lù Super Eagles ní Egypt O ranti bi wọn ṣe ṣe e pẹlu ikọ Burundi ti wọn fi da sẹria fun wọn pe ik Burundi ba awọn wọ ọ gan ni ṣùgbọ́n Naijiria pada borí. John ni awọn ko ni kẹrẹ rara ninu igbaradi fun ifẹsẹwọnsẹ eyi ti yoo waye lọjọ aiku pẹlu Madagascar.	https://www.bbc.com/yoruba/48810285
politics	Sunday Igboho: Ọwọ́ ọlọ́pàá Cotonou tẹ akọ̀royìn tó fi fọ́nran ohùn Sunday Igboho síta	"Iroyin to n tẹ wa lọwọ ni yajoyajo fihan pe ọwọ ileesẹ ọlọpaa ni orilẹede olominira Benin ti tẹ akọroyin kan, to n pin fọnran ohun oloye Sunday Igboho kaakiri. Orukọ akọroyin naa ni Adekunle Aremu, tii se agbohunsafẹfẹ ori redio kan nilu Cotonou. A gbọ pe ọjọbọ ni awọn ọlọpaa mu Adekunle yọju sile ẹjọ kan nilu naa. Iroyin naa ni akọroyin naa lo pe Sunday Igboho lori foonu rẹ, to si bẹrẹ si ka ohun rẹ silẹ lasiko to n ba sọrọ lai sọ fun pe oun yoo se bẹẹ. Idi ree ti Sunday Igboho se fariga lori isẹlẹ naa, eyi to tu ọpọ asiri nla nla jade, to si pe akọroyin naa lẹjọ lori iwa to hu naa. Nigba to n ba BBC Yoruba sọrọ lori isẹlẹ yii, agbẹjọro Sunday Igboho ni Cotonou, Ibrahim Salami, ti ohun rẹ wa ninu fọnran naa tun salaye pe oun ni oun n soju Igboho nile ẹjọ lori ọrọ naa. Salami ni Sunday Igboho gan lo fi ọwọ si iwe ipẹjọ naa lati ẹjọ sun ijọba orilẹede Benin pe oun ko fara mọ igbesẹ ti akọroyin naa gbe. ""Ninu ofin orilẹede Benin, o lodi si ofin lati ka ohun eeyan kan silẹ lai kọkọ sọ fun onitọun tabi gba asẹ lọwọ rẹ lati se bẹẹ́. Bakan naa, bi akọroyin ọhun se pin fọnran ohun Igboho naa sita tun tako ofin, eyi to mu ki ẹsẹ ti akọroyin naa sẹ di meji."" Lati ọjọ Aje ni awọn ọlọpa nilu Cotonou ti mu akọroyin naa si atimọle, ti wọn si gbe yọju sile ẹjọ lọjọbọ. Adekunle Aremu sọ niwaju adajọ pe pe foonu oun lo maa n gba ohun ẹni ti oun ba n ba sọrọ silẹ boya oun fẹ bẹẹ tabi tako. Amọ ile ẹjọ ni irọ nla ni awijare rẹ naa nitori foonu kii se bẹẹ. Nigba ti wọn bi pe ki lo de to se pin fọnran ohun naa kaakiri fawọn araalu lai naani awọn ọrọ asiri to wa ninu rẹ. Adekunle salaye pe ohun fẹ tun nnkan se ni oun fi se bẹẹ amọ adajọ naa ni pe o lu ofin, to si ni ki wọn lọ fi pamọ si ọgba ẹwọn. Lọwọ lọwọ bayii, akọroyin naa ti n naju lọwọ lọgba ẹwọn ti Sunday Igboho wa nilu Cotonou, ti igbẹjọ rẹ si n tẹsiwaju. Ọjọ Kejila osu Kọkanla ọdun 2021 ni igbẹjọ afurasi naa yoo tun waye lati mọ iru ijiya sẹ ti adajọ yoo fun akọroyin naa. Bẹẹ ba gbagbe, a ti mu iroyin wa fun yin saaju nipa fọnran ohun Sunday"	https://www.bbc.com/yoruba/afrika-59085066
sports	AFCON 2019: Báwo ni ìdíje Super Eagles àkọ́kọ́ yóò ṣe lọ?	Ami ayo kan si odo ni ikọ agbabọọlu Super Eagles ti orilẹede Naijiria fi ki ikọ agbabọọlu Burundi kaabọ sinu idije ife ilẹ Afrika, Afcon 2019 to n lọ lọwọ ni orilẹede Egypt. Idije naa to waye ni ilu Alexandria l'orilẹede Egypt ni idije akọkọ fun orilẹede mejeeji. Odion Ighalo lo gba bọọlu kan ṣoṣo ọhun wọle fun Super Eagles nigba ti idije na wọ iṣẹju mejidinlọgọrin. Bi Super Eagles ṣe bori yii ti mu ki o ṣeesẹ fun wọn lati wa ni oke tente ni aarin awọn ti wọn jọ wa ni isọri kan naa. Ọmi odo ni ikọ mejeeji gba ni abala akọkọ idije naa. Ẹẹmeji ọtọọtọ ni ikọ Super Eagles paarọ agbabọọlu; Awaziem lo kọkọ rọpo Shehu ni iṣẹju mọkanlelogoji, ti Mohammed Musa na si wọle sori papa lati rọpo Mikel Obi iṣẹju mẹtadinlaadọta ni idije naa. Idije ife ẹyẹ tilẹ Adulawọ laarin awọn agbabọọlu alafẹsẹgba ti bẹrẹ ni ọjọ kọkanlelogun, oṣu Kẹfa. Orilẹ-ede Egypt lo n gbalejo awọn orilẹ-ede mẹrinlelogun ti wọn jọ n koju ara wọn ki ẹnikan to gba ife ẹyẹ lọ. Egypt ati akẹgbẹ wọn ni Zimbabwe ni wọn jọ figagbaga ti wọn ṣide idije naa ni ana. Orilẹ-ede Egypt gba ami ayo bọọlu kan sáwọ̀n Zimbabwe ti wọn ko si ri da pada. Loni ni Naijiria yoo maa gbena woju awọn akẹgbẹ wọn lati Burundi. Wo ohun tó yẹ ki o mọ̀ nípa Burundi: Swallow ti Burundi ni wọn n pe orukọ inagijẹ ẹgbẹ agbabọọlu to n gba fun orilẹ-ede Burundi. Ikọ yii ko pegede ri lati kopa ninu idije ife ẹyẹ agbaye. Egbẹ agbabọọlu Burundi ko jade ṣoju orilẹ-ede wọn ri laarin 1930 si 1990 ti idije ife ẹyẹ agbaye ti bẹrẹ. Ọdun 1994 lo ku diẹ ki ikọ agbabọọlu Burundi yege lati kopa ninu idije ife ẹyẹ Adulawọ. Sugbọn orilẹ-ede Guinea re wọn lẹpa ti ko fi jẹ ki wọn le yege. Kọju si mi ki n gbaa sile ni Guinea fi na Burundi lọdun 1994. Odun 2019 ni Burundi ba oogun eewọ máleèkópa wọn jẹ ti wọn si pegede ninu idije kikopa. Igba akọkọ ni yii ti wọn maa yege lati dije ninu ife ẹfẹ ẹyẹ Afrika. Lọdun 1998 ati 2002 ni Burundi yẹba ninu idije lẹyin ti wọn gbiyanju lati kopa ninu idije ife ẹyẹ agbaye. Ọdun 2006, 2010, 2014, 2018 ni wọn ko ti yege lati kopa rara ninu idije ife ẹyẹ agbaye. Awọn bii Abdul Karim Niyizigimana to jẹ adiẹyin ile mu naa ni awọn ti wa ni sẹpẹ lati gbogo fun Burundi loni. Kikopa ninu AFCON latẹyinwa: Orilẹ-ede Burundi ko kopa ri lati ọdun 1957 ti AFCON ti bẹrẹ titi di ọdun 1974. Wọn kopa ninu idije lọdun 1976 ati 1978 ṣugbọn wọn ko yege. Wọn yọ ara wọn kuro ninu idije lọdun 1980 ati lọdun 1998. Odun 2019 yii ni igba akọkọ ti Burundi a yege lati kopa ninu idije ifẹ ẹyẹ Adulawọ AFCON.	https://www.bbc.com/yoruba/48729461
politics	India vs Pakistan: Kí ni ìdí tí ìjọba Gẹ̀ẹ́sì fí yà India àti Pakistan lọ̀tọ̀ọ̀tọ̀ ní ọdún márùndínlọ́gọ́rin sẹyin?	"Loṣu kẹjọ ọdun 1947 ni ilẹ Gẹẹsi fun orileede India ni ominira. Agbegbe ti wọn ṣe ijọba le lori tẹlẹ yi wa pin si India ati orileede tuntun mii ti wọn pe orukọ rẹ ni Pakistan. Lara Pakistan yi kanna lati ri iwọ oorun Pakistan to pada wa di orileede mii Bangladesh. Ipinya yi ṣokunfa wahala nla eleyi to mu ki awọn eeyan to le fẹ ẹ to miliọnu mẹẹdogun di alainile ti awọn eeyan miliọnu kan si padanu ẹmi wọn. Titi di oni, India ati Pakistan ko ba ara wọn rẹ. Ki lo mu ipinya yi wa? Ni 1946 ni ilẹ Gẹẹsi kede pe awọn fẹ fun India lominira. Wọn lawọn ko ni le dari ilẹ naa mọ ati pe awọn f kangara kuro ni kiakia. Adari to wa nipo kẹyin Lord Louis Mountbatten da ọjọ  Kẹẹdogun oṣu Kẹjọ 1947. Ni igba taa n wi yi, ida marundinlọgbọn eeyan ilẹ naa jẹ musulumi. Awọn to pọju ninu awọn to ṣku si jẹ ẹlẹsin Hindu. Ninu wọn la tun ti ri awọn ẹlẹsin Sikh, Buddha ati awọn miran. Ọjọgbọn Navtej Purewal to jẹ onimọ ni ẹka iwadii Arts and Humanities Research Council sọ pe  ""Ilẹ Gẹẹsi fi ẹsin pin awọn eeyan India si ipele ọtọọtọ'' ''Bi apẹrẹ,wọn ṣe agbekalẹ iwe orukọ awọn oludibo musulumi ati Hindu lọtọọtọ fawọn idibo abẹle.Wọn ya awọn ipo kan sọtọ fawọn oloṣelu musulumi ati awọn Hindu.Wọn lo ẹsin fi ṣe oṣelu' Ninu ọrọ alaye rẹ, ọjọgbọn Gareth Price ti Chatam House sọ pe ''Nigba to jọ pe India yoo gba ominira, pupọ awn musulumi bẹrẹ si ni jaya lori bi wọn yoo ṣe gbe nilẹ tawọn Hindu pọ si'' O fi kun pe ''wọn ro pe wọn ko ni ribi ṣe iṣẹmi tara wọn'' tori naa,''wọ bẹrẹ  si ni ṣatilyin fẹgbẹ oṣelu to n polongo idasilẹ orileede musulumi'' Mohandas Gandhi ati Jawaharlal Nehru,awọn olori ipe ominira nigba naa lawọn fẹ India ti yoo faramọ gbogbo ẹsin. Ṣugbọn Muhammad Ali Jinnah to jẹ olori All India Muslim League beere fun iyasọtọ gẹgẹ bi adehun ominira. Onimọ Price sọ pe ''Ọjọ yoo pẹ ki adehun to fẹnuko lori India kan ti yoo gba gbogbo ẹlẹsin'' ''Iyasọtọ dabi ọna abayọ ti ko pẹ ti ko si mu wahala wa.'' Iru inira wo ni iyasọtọ yi mu wa? Oṣiṣẹ ijọba ilẹ Gẹẹsi kan Sir Cyril Radcliffe lo ya ibode tuntun laarin India ati Pakistan lọdun 1947. O ya ilẹ India si apa Guusu ati apa ariwa. Ni Guusu lawọn Hindu pọ si, apa meji ni iwọ oorunariwa ati ila oorun ariwa si lawọn musulumi pọ si. Ṣugbọn awọn ileto musulumi ati Hindu wa kaakiri  ni India ni.Eyi tunmọ si pe lẹyin iyasọtọ, o kere tan eeyan miliọnu mẹẹdogun lo rin lati sọda lọ si ibode ti wọn ṣẹṣẹ la yi. Lọpọ igba ikọlu waye tawọn eeyan si le awọn mii kuro ni ile wọn. Apẹrẹ akọkọ ni ti eleyi to waye ni Calcutta ti wọn pa o kere tan ẹgbẹrun meji eeyan lọdun 1946. Ọmọwe Eleanor Newbigin sọ pe awọn musulumi ati Hindu da ikọ ọmọ ogun silẹ. ''Awọn adunkoko mọni ẹgbẹ yi lo n le awọn eeyan kuro labule wọn ki wọn ba le gbalẹ si ọdọ ti wọn'' O kere tan eeyan bi ẹgbẹrun lọna igba si miliọnu kan ni wọn lo ku nipa aarun tabi lawọn ibudo ti wọn ko atipo si. Ẹgbẹgbẹrun obinrin, Hindu ati Musulumi ni wọn fipa ba lopọ, ji wọn gbẹ tabi ti wọn si ba loju jẹ Kini ipa ti iyasọtọ yi ni? Lati igba ti wọn ṣe iyasọtọ yi tan India ati Kashmir ko sinmi lati maa ja si agbegbe taa n pe ni Kashmir. Ogun meji ọtọọtọ ni wọn ti koju ara wọn nitori agbegbe yi, ọkan lọdun 1947-1948 ati omiran ni ọdun 1965. Bẹẹ wọn tun kọlu ara wọn ni 1999 ni Kargil lori ọrọ Kashmir yi naa. Orileede mejeeji n sọ pe awọn lawọn ni agbegbe yi ti wọn si n ṣakoso awọn apa kan nibẹ lọtọọtọ. Bakan naa India kogun ja Pakistan lọdun 1971 nigba ti wọn tẹnu bọ ọrọ atilẹyin ominira fun East Pakistan to pada wa di Bangladesh ko yapa kuro lọdọ Pakistan. Ko to da meji ninu ida ọgọrun awọn ọmọ ilẹ Pakistan to jẹ ẹlẹsin Hindu nisinyi. Ọmọwe Price sọ pe ''Pakistan ti n fojojumọ fara jọ orileede musulumi ''eyi ko si ṣẹyin pe ''musulumi lo pọ nibẹ tawọn perete ninu wọn si jẹ Hindu'' Bẹẹ India naa si ti n di orileede India bọjọ ṣe n gun ori ọjọ."	https://www.bbc.com/yoruba/agbaye-62546530
sports	Umai Emery: Villarael yan akọ́nimọ̀ọ́gbá Arsenal tẹ́lẹ̀, Emery gẹ́gẹ́ bí akọ́nimọ̀ọ́gbá rẹ̀ tuntun	Unai Emery, akọnimọọgba ẹgbẹ agbabọọlu Arsenal tẹlẹ ni wọn ti yan gẹgẹ bi akọnimọọgba Villareal fun ọdun mẹta. Emery n gba iṣẹ lọwọ Javi Calleja to fi ẹgbẹ agbabọọlu naa silẹ pẹlupẹlu bi wọn ṣe ṣe ipo karun un lori atẹ liigi Spanish Liga, to si fihan pe wọn yoo lanfani lati kopa ninu idije Liigi Europa ni saa to n bọ. Ṣẹ ẹkọ ẹlẹkọ kuku ni ẹgba ẹlẹgba ni Yoruba maa n wi Ni oṣu kọkanla ọdun 2019 ni awọn alaṣẹ Arsenal gba iṣẹ lọwọ rẹ lẹyin to lo ọdun kan abọ gẹgẹ bii akọnimọọgba nibẹ. Ki o to lọ si Arsenal, Unai Emery ti kọkọ ṣakoso ikọ Sevilla ati Valencia lorilẹede Spain. Bakan naa lo tun ṣakoso ẹgbẹ agbabọọlu Paris Saint Germain lorilẹede France. Emery gba iṣẹ lọwọ Arsene Wenger loṣu karun un ọdun 2018 lẹyin to gba ife ẹyẹ Europa mẹta tẹlera pẹlu Sevilla ati ife ẹyẹ liigi ilẹ France pẹlu PSG.	https://www.bbc.com/yoruba/afrika-53524427
religion	Prophet TB Joshua: Ẹ̀gbọ́n tí TB Joshua fi sílẹ̀ lọ àti gbogbo ìlú kọ̀ láti jáde nílé torí ìsìnkú rẹ̀	"""Alaanu ni TB Joshua jẹ fun wa ni gbogbo ilu Akoko, TB Joshua lo wa tan imọlẹ fun wa nilu Akoko"". Ni agbo ile oloogbe Temitope Joshua ni ilu Arigidi Akoko, lasiko ti wọn n ṣe isinku rẹ ni Eko, BBC Yoruba lọ ṣebẹwo lati mọ bi àwọn mọlẹbi ṣe ń daro ọmọ wọn, baba wọn, ẹgbọn wọn, aburo wn ati ẹni ti wọn pe ni ""oludari aye wọn"". Gẹgẹ bi Akọbi baba rẹ ṣe sọ, o ni idi ti oun ṣe padanu pupọ tori pe TB Joshua ku ni pe o jẹ aburo si oun. ""Àbúrò kẹta mi ni TB Joshua àmọ́ Àrólé ẹbí wa ni, oun lo n tọju wa, oun lo n dari aye wa"". O ni mọ lo jẹ fun awọn bẹẹ naa lo si tun jẹ baba fun awọn. Ẹgbọn rẹ yii ko lee jade sita rara tori ko gbudọ foju gaani bi wọn ṣe n gbee bọ inu saare tori ẹgbọn lo jẹ si oloogbe, aṣa Yoruba si ni pe wọn o ki n sin ọmọde loju agbalagba. Yatọ fun awọn mọlẹbi rẹ, awọn ara ilu kun fọfọ nilee wọn, gbogbo ọja si ni wọn ti pa. Iyalọja ilu Arigidi ni oloore ati alaanu ni TB Joshua to fọwọ kan aye gbogbo awọn to wa ni ilu rẹ. Bakan naa, Kabiyesi ilu Arigidi, Ọba Isa Olanipeku to jẹ Zaki ti ilu Arigidi-Akoko bu ẹnu atẹ lu gbogbo awọn Pasitọ Naijiria to n foju aidaa wo TB Joshua ko lee ṣe to nkan to n ṣe. Kabiyesi ni oun le fi gbogbo ẹnu sọ ọ wipe ko si ọrọ afẹ aye lọrọ rẹ ju ko maa ronu bo ṣe le ran awọn eeyan lọwọ."	https://www.bbc.com/yoruba/afrika-57790395
sports	Man United vs Chelsea: Ajá to bá wọlé tí ẹkùn yóò fẹjẹ̀ wẹ̀	Manchester Unite ti fàgbà han Chelsea pe ẹni o ṣe lásìkò tí wọ́n kọlu ara wan nínu ìfẹsẹ̀wọ́nṣe ti wọ́n fi ṣide premiere League sáà yìí, pẹ̀lú àmi ayò mẹ́rì si òdo Àmì ayò méjì ni Marcus Rashford fi sẹ ogun Frank Lampard nínú ìfẹsẹ̀wọnsẹ̀ àkọ́kọ́ lẹ́yìn to gba iṣẹ́ akanimọ̀ọ́gbá Chelsea àti àwọn ọmọ ẹyìn rẹ̀ ní ìpele ìkíní àti ìkejì Anthony Martial àti Daniel james náà  ràn Red Devil lọ́wọ́ láti jáwe olúbori Chelsea ninu ìdíje tó dabi pé ó fẹ́ kó Chelsea lóyìí ojú. Ìyàlẹ́nu ní abájáde ìfẹsẹwọnsẹ̀ ọ̀hun jẹ́ nítori ó jọ  bi ẹni pé Chelsea yóò ṣe dáradár jú Manchester United lọ ní sáà àkọ́kọ́, bọ́ọ̀lù ṣe gbá àwsn pada ní ẹ̀ẹ̀mejì bi Emerson àti Tammy Abraham ṣe gbìyànjú tó. O jọ bi ẹní pe àwọn olólùfẹ́ Manchester United ko ni fi bẹ́ẹ̀ ba Chelsea kẹ́dùn bí ìdíje yìí ṣe jẹ èsì tó tíì dára júlọ ni old Trafford pẹ̀lú Chelsea láti ọdun 1965	https://www.bbc.com/yoruba/ere-idaraya-49312913
sports	Manchester City: De Bruyne gba àmì ẹ̀yẹ Premier League mọ́ Henderson lọ́wọ́ lẹ́yìn tí Lyon fi City ṣ'ẹ̀sín	Lẹyin ti wọn kan abuku oloronbo ninu idije UEFA Champions League lalẹ ọjọ kẹẹdogun oṣu kẹjọ ọdun 2020, ẹlẹsẹ-ayo, Kevin de Bruyne gba ami ẹyẹ agbabọọlu to pegede julọ ninu idije Premier League fun saa bọọlu to ṣẹṣẹ pari. De Bruyne gba ami ẹyẹ naa mọ Trent Alexander-Arnold, Jordan Henderson ati Sadio Mane lati Liverpool, Danny Ings ti Southampton, ẹlẹsẹ ayo Leicester, Jamie Vardy ati aṣọle Burnley Nick Pope lọwọ. De Bruyne gba goolu mẹtala sawaọn fun Man City bo tilẹ jẹ pe ipo keji ni wọn gba ti Liverpool si gba ife Premier League. De Bruyne to jẹ ọmọbibi ilẹ Belgium ṣe okunfa bi Man City ṣe gba ogun goolu sawọn. Agbabọọlu Arsenal tẹlẹ ri, Thierry Henry nikan lo ti ṣe iru rẹ ri lati igba ti Premier League ti bẹrẹ. Awọn balogun ẹgbẹ agbabọọlu ogun to wa ni Premier atawọn onimọ nipa ere bọọlu lo dibo lati yan de Bruyne gẹgẹ bi agbabọọlu to dantọ julọ. De Bruyne ni agbabọọlu ilẹ Belgium ti yoo gbami ẹyẹ naa lẹyin ti Vincent Kompany ati Eden Hazard kọkọ gba a siwaju. Ẹwẹ, ọjọ Abamẹta ni akọnimọọgba Liverpool, Jurgen Klopp gba ami ẹyẹ akọnimọọgba to pegede julọ ni saa bọọlu 2019/2020. Premier League gbìnàyá padà, ọ̀gá àti ọmọṣẹ́ fìjà pẹ̀ta Lati ayebaye lawọn aṣiwaju ti maa n gbadura pe ki ọmọlẹyin wọn o gberi koda ju awọn gan an lọ. Ni ere bọọlu gbigba atawọn ere idaraya miran, ọpọ igba ni ọga ati ẹni to ti figbakan ri jẹ ọmọṣẹ rẹ ni ere idaraya maa n pada wa figagbaga. Bẹẹni awọn tẹgbọntaburo a maa jọ tẹsẹ bọ ṣokoto kan naa. Lọjọru ni ifẹsẹwọnsẹ idije Premiership ilẹ Gẹẹsi yoo tun gbinaya lẹyin idaduro oṣu bii mẹta nitori arun coronavirus to bẹ silẹ kaakiri agbaye. Pataki ninu ifẹsẹwọnsẹ ti yoo waye loni ni laarin Manchester city ati Arsenal. Yatọ si pe ifigagbaga laarin ẹgbẹ agbabọọẹu mejeeji yii a maa larinrin, ohun kan ti yoo tun tayọ ninu ifẹsẹwọnsẹ wọn tọtẹ yii ni awọn akọnimọọgba mejeeji ti yoo maa leawju awọn ikọ mejeeji; Pep Guardiola ati Mikel Arteta. Ni iwoyi saa liigi premiership to lọ, ọmọ iṣẹ ni Mikel Arteta jẹ labẹ Pep Guardiola ki wọn to yan an gẹgẹ bi olukọni tuntun fun ẹgbẹ agbabọọlu Arsenal. Awọn mejeeji yii yoo ba forikori fun igba akọkọ lẹyin ti Arteta fi Manchester city silẹ. Ireti ọpọ onwoye bọọẹu ni pe ikọ Manchester city yoo fi ajuls han ni ifẹsẹwọnsẹ yii. Awọn ikọ mejeeji lo ni kudiẹkudiẹ lọwọ ẹyin wọn ṣugbọn ko si aniani pe awọn atamatase agbawaju fun ikọ Man city yoo lee ṣe ọpọlọpọ ọṣẹ. Ni tiwọn, ami mẹta pere lo n dabu Arsenal ninu ilepa wọn lati ri aaye fun idije Europa ni saa to n bọ, gbogbo ipa ni wọn yoo fẹ sa lati lee kopa ninu awọn idije ilẹ Yuroopu ni saa to n bọ.	https://www.bbc.com/yoruba/afrika-53075048
politics	O﻿hùn kan lójú oorun ló ní kí n gbàdúrà fún Tinubu ní ìhòhò- Olaiya Igwe	Gbajugbaja oṣerekunrin, Ẹbun Oloyede, ti gbogbo eeyan mọ si Olaiya Igwe, ti sọ pe awọn ẹmi lo paṣẹ fun oun lati gbadura fun Bola Tinubu si ihoho. Ọjọ diẹ sẹyin ni Olaiya Igwe fi fidio kan sori ayelujara, eyi to ṣafihan bo ṣe n gbadura fun oludije sipo gomina labẹ asia ẹgbẹ oṣelu All Progressives Congress, APC, Bola Tinubu, ni eti okun lai wọ aṣọ. Ninu fidio naa to pada fa awuyewuye lori ayelujara, ni Olaiya ti n kawọ adura soke pe Tinubu ni yoo jawe olubori gẹgẹ bi aarẹ Naijiria lọdun 2023. Ọpọlọpọ ọmọ Naijiria lo si n bu u pe iwa itiju ati ẹlẹya ni Ọgbẹni Ebun Oloyede hu, nitori bo ṣe gbe fidio ara rẹ jade nitori oloṣelu. Ṣaaju ni Oloyede ti pada ṣalaye pe oun gbe igbesẹ lati gbadura fun Tinubu, nitori pe oloore oun lo jẹ. O ni iyawo rẹ, Oluremi Tinubu, doola ẹmi oun nigba kan ti oun dubulẹ aisan, to si sanwo itju oun nile iwosan. ṣugbọn ninu ifọrọwanilẹnu wo kan to ṣe lori amohunmaworan TVC lowurọ ọjọ Aje, Ebun Oloyede sọ pe oun gbọ́ ohùn kan ninu ẹmi, pe ki oun ṣe eto adura naa. “Mo jẹ ẹnikan to ni ẹbun ìran, mo si ma n ri awọn eto Ọlọrun fun aye mi ki wọn to ṣẹlẹ̀.” “Lọjọ kan, oju orun ni mo wa ti mo ti gbọ ohun kan to beere lọwọ mi pe ṣe lootọ ni mo nifẹ Asiwaju bi mo sẹ ma n sọ. “Mo sọ pe bẹẹni.” Ẹbun Oloyede ni lẹyin naa ni ohùn naa sọ pe ki oun lọ ṣe awọn nkankan nitori oloore oun (Asiwaju). O ṣalaye pe oun ro ọrọ naa pe nkan to ṣe e ṣe fun oun ni gẹgẹ bi oṣere, amọ oun tun ro pe o yẹ ki awọn ẹbi oun mọ nipa rẹ. “Mo tun wa ro o pe nkan ti mo fẹ sẹ yii ko nii ṣe pẹlu ẹnikẹni, a mọ mo le ṣe ohunkohun nitori Asiwaju.” Lori bi fidio naa ṣe de ori ayelujara, Oloyede sọ pe oun mọọmọ ya fidio eto adura naa ni, nitori ki awọn eeyan le ri fidio naa. “Mi o si kabamọ ohunkohun ti mo ṣe.” “Mo ni ominira lati sẹ nkan to ba wu mi, niwọn igba ti ko ba ti pa ẹnikẹni lara.” Oloyede sọ pe ohun ko le ni ki ẹnikẹni ma ṣe nkan to ba wu wọn, amọ ẹni to ba ṣe e lai gbọ ohùn Ọlọrun bii ti oun yoo kabamọ. Bakan naa lo ni oun ko fi igbesẹ naa lọ ẹnikẹni ki oun to o ṣe. “Asiwaju, Dapo abiodun, ati MC Oluomo lo gbe ẹmi mi dani nigba ti mo kọkọ ṣe aisan. “Ko si si nkan ti mi o le ṣe fun oloore mi.” Ẹwẹ, Olaiya Igwe sọ pe oriṣiriṣi igba ni oun ti gbọ ohùn lati gbe awọn igbesẹ kan. Ọgbẹni Oloyede sọ pe nkan ti oun ṣe ko le ni ipa buburu lara iṣẹ oun gẹgẹ bi oṣere, ayafi awọn ti ori wọn ko pé lo le tori nkan bẹẹ ma gbe iṣẹ fun oun.	https://www.bbc.com/yoruba/articles/cw4nv2pkznko
entertainment	'Ọlọ́run fúnra rẹ̀ ló pè mi tó fún mi l'ànfàní láti kọrin ayé díẹ̀ kí n tó di olórin ẹ̀mí'	"Ọmọ ọdun kan ati ọjọ́ méjì ni African Stevie Wonder ti awọn eeyan agbegbe rẹ mọ ọ si bayii ti di ẹni ti ko ni oju mọ. ""Lati kekere ni mo ti fẹran lati maa kọrin mo si tun maa n lu ilu fun awọn olorin ko to di pe irawọ temi naa yọ gẹgẹ bi olorin"". Oluwanisola Ayinla Babatunde ti wọn n pe ni African Stevie Wonder sọ fun BBC Yoruba pe Ọlọrun funrarẹ lo pe oun pe oun kan fun un lanfani diẹ lati kọrin fun aye. ""Nigba ti iya jẹ mi ti awọn eeyan ko gbe iṣẹ fun mi mọ ni mo mọ pe, o dabii pe baba yii lo le ṣee o"". O ṣalaye bo ṣe bẹrẹ lasiko to ni ifẹ si orin Fuji amọ ti o dede yi biri nigba to ni oun gba ipe lati ọdọ Ọlọrun. Bakan naa ni o gba awọn ọdọ Naijiria nimọran ki wọn wo oun fi ṣe awokọṣe."	https://www.bbc.com/yoruba/articles/c4n3z850v8lo
politics	Goodluck Jonathan: Ẹgbẹ́ PDP àti APC sọ̀rọ̀ lórí ìròyìn pé Jonathan ti lọ sí ẹgbẹ́ APC	"Ariyanjiyan ṣi n waye lori iroyin pe aarẹ Naijiria tẹlẹ, Goodluck Jonathan, ti darapọ mọ ẹgbẹ oṣelu All Progressives Congress, APC. Ọjọ Aje ni iroyin naa jade, pẹlu afikun pe ẹgbẹ awọn fulani darandaran ti ra fọọmu fun lati dupo aarẹ labẹ asia ẹgbẹ APC. Bo tilẹ jẹ pe Jonathan funra rẹ ti kede pe oun ko ran ẹnikẹni niṣẹ lati ra fọọmu fun oun. Ninu atẹjade kan to fi sita, agbẹnusọ fun aarẹ tẹlẹ naa, Ikechukwu Eze ni Jonathan kọ ẹbun naa jalẹ. Agbẹnusọ fun ẹgbẹ oṣelu APC, Felix Morka sọ fun BBC pe oun ko ni le fidi iroyin naa mulẹ pe lootọ ni Jonathan ti wa si APC. Lori pe boya o ṣe e ṣe fun ẹni ti kii sẹ ọmọ ẹgbẹ APC lati ra fọọmu oludije, Ọgbẹni Morka sọ pe ""awọn ọmọ ẹgbẹ oṣelu APC nikan lo ni ẹtọ lati ṣoju ẹgbẹ naa ninu eto idibo. ""Lootọ ni ẹgbẹ tabi ẹnikẹni le ra fọọmu, ṣugbọn nibi eto ayẹwo ti yoo waye fun gbogbo wọn ni iwadii yoo ti fihan boya ọmọ ẹgbẹ ni onitọhun, imọ eto ẹkọ to ni, iye asiko to ti wa ninu ẹgbẹ. ""Awọn nkan wọnyii si ni yoo sọ boya wọn o fun ni tikẹẹti lati ṣoju ẹgbẹ ninu eto idibo."" Lori ọrọ yii kan naa, agbẹnusọ ẹgbẹ osẹlu Peoples Democratic Party, PDP, Debo Ologunagba, sọ pe oun ko le gbẹnusọ fun Goodluck Jonathan. ""Oun ni yoo fi ẹnu ara rẹ sọ boya o ti kuro ninu ẹgbẹ PDP. ""O ti sọrọ pe oun ko ran ẹnikẹni lati gba fọọmu ẹgbẹ osẹlu APC fun oun. Nitori naa, ko si nkan mii ti mo tun fẹ sọ mọ."" Aarẹ tẹlẹ lorilẹede Naijiria, Goodluck Jonathan ti kede rẹ sita lohun goorogo pe oun ko nifẹ si didje fun ipo aarẹ lẹgbẹ oṣelu APC, nitori naa oun ti kọ fọọmu idije ti ẹgbẹ awọn fulani, Miyetti Allah ra lorukọ oun. Ni ọjọ Aje ni ẹgbẹ Miyetti Allah kede pe awọn ti ra fọọmu idije ọlọgọrun miliọnu Naira lorukọ Goodluck Jonathan lati dije fun ipo aarẹ Naijiria lọdun 2023. Amọṣa, aarẹ ana, Goodluck Jonathan ti ni ohun ko ran ẹnikẹni niṣẹ lati lọ ree ra fọọmu idije fun oun. ""O ti wa si eti igbọ wa pe pe awọn ẹgbẹ kan ti lọ ra fọọmu idije lẹgbẹ oṣelu APC lorukọ aarẹ tẹlẹ, Ọmọwe Goodluck Ebele Jonathan."" ""A fẹ laa ko yeawọn eeyan pe bi aarẹ tẹlẹ naa ba fẹ dije fun ipo ibo kankan, yoo mu erongba rẹ han ni gbangba, kii ṣe ni kọọrọ"""	https://www.bbc.com/yoruba/afrika-61390125
politics	Àwọn eèyàn PDP àti APC ti ba ǹkan jẹ́ púpọ̀ ni mo ṣe kúrò níbẹ̀- Rabiu Kwankwaso	Kwankwaso ṣalaye idi to fi kuro ni PDP lọ si APC ko to tun lọ da ẹgbẹ oselu NNPP silẹ. BBC gbalejo Rabiu Kwankwaso to jẹ oludije sipo aarẹ Naijiria labẹ ẹgbẹ oṣelu New Nigeria People's Party (NNPP). O ni pe ọpọ lo maa n fi oju tẹmbẹlu oun sẹyin ṣugbon nkan ti yatọ bayii. O salaye idi to fi kuro lẹgbẹ oselu PDP ati APC ko to di oludije ẹgbẹ NNPP bayii. Kwankwaso ni pe inu oun dun pe oun si ni iwa ọmọluwabi titi di asiko lainaani iwa buruku awọn oloṣelu mii. O ni pe igbagbo oun ni pe nakn maa yipada ninu idibo 2023 nitori pe awọn ara ilu lo maa dibo yan awọn ti wọn n fẹ kii se ọlọjẹlu mọ. Kwankwaso sọ idi to fi da ẹgbẹ NNPP sile ati ibi ti ọrọ iṣelu Naijiria de duro bayii.	https://www.bbc.com/yoruba/63613371
sports	Anthony Joshua vs Pulev highlights: Ẹ̀bùn ọdún Kérésìmesì ni àseyọrí Joshua lẹ́yìn tó na Pulev lálùbolẹ̀ - Dapo Abiodun	"Gomina ipinlẹ Ogun, Dapo Abiodun ti ki abẹṣẹkubiojo,Anthony Joshua ku oriire lẹyin to bori  ojugab rẹ lati orilẹ-ede Bulgaria, Kubrat Pulev ni gbagede SSE Arena ni ilu London lalẹ ọjọ Abamẹta. Ninu atẹjade kan ti agbẹnusọ rẹ, Kunle Somorin fi lede, Abiodun ni Johsua gbe ogo ipinlẹ Ogun ga. Gẹgẹ bi ohun ti gomina naa sọ, o ni ẹbun nla ni aṣeyọri naa jẹ, ati pe yoo tun jẹ ohun iwuri fun awọn elomiran lati tẹpa mọ ohunkohun ti wọn ba yan laayo. Atẹjade naa ni ""gbogbo wa ni ipinlẹ yii ni a gbadura fun aṣeyọri rẹ lai wo ti ẹsin."" ""Mo le ka aṣeyọri nla to waye lalẹ ana ni London gẹgẹ bi ẹbun ọdun Keresimesi lati ọdọ Ọlọrun ati Anthony Joshua fun gbogbo wa ni ipinlẹ Ogun."" Abiodun ṣalaye pe Anthony Joshua, to tun jẹ ọmọ bibi ipinlẹ Ogun ti gbe ogo Naijiria ga, o si tun fi han awọn eeyan pe orilẹ-ede Naijiria ṣi maa bori gbogbo idojukjọ to n la kọja. Gomina naa sọ pe adura awọn eeyan lo n gba lori abẹṣekubiojo naa ti ade IBF, WBA ati WBO ko tii fi bọ mọ lọwọ. Nigba to n sọrọ loju opo Twitter rẹ, Abiodun fi kun pe aṣeyọri naa ti fi han pe gbogbo owo ti ijọba ipinlẹ Ogun ati akitiyan rẹ lori ere idaraya ko lọ lasan. Alẹ ọjọ Satide, ọjọ kejila, oṣu kejila ọdun 2020, ni ija naa waye ni gbagede SSE Arena, ni ilu London, nibi ti Joshua ti fi ẹṣe ja Pulev bọ bi apo irẹsi. Yatọ si Abidoun, Aarẹ Muhammadu Buhari naa ti ki Joshua ku orrire aṣeyọri ọhun."	https://www.bbc.com/yoruba/afrika-55296423
politics	Mó dìtẹ̀ ìṣèjọba Jonathan torí òṣèlú- Adams Oshiomhole	"Alaga fun ẹgbẹ oṣelu All Progressive Congress nigba kan ri, Adam Oshiomhole sọ fun aarẹ tẹlẹ lorilẹede Naijiria, Goodluck Jonathan pe oun ditẹ iṣejọba rẹ nitori ọrọ ọselu. Oshiomhole sọ ọrọ yii nigbati o darapọ aarẹ tẹlẹ naa nibi ayẹyẹ iranti ọdun kan ti Idahosa Okunbo jade laye niluu Abuja. O ni Jonathan fi ipa rẹrẹ silẹ gẹgẹ bi Aarẹ sugbọn oun tako ijọba Jonathan rẹ nitori ija oṣelu. "" Ipa ti aarẹ ti fisilẹ, a ko le ri ẹni ti yoo ṣe bi Aarẹ Jonathan. “Gẹgẹ bi a ṣe mọ ọrọ oṣelu, angẹli gan ma fidi rẹmi nigba mii ṣugbọn Aarẹ ṣe isẹ takuntakun ti awọn yoku to tẹlẹ wọn gbọdọ wo awukọṣe wọn. “Ninu iṣejọba yii, ẹ kọ ile iwe fun awọn Almaijiri, nigbati ẹ ro pe ko yẹ ki awọn ọmọ orilẹede Naijiria kankan wa lori titi, ki wọn ma ni anfani si ile ẹkọ. “Gbogbo awọn erongba yii ni ko jẹ tuntun sugbọn a padanu ẹmi lati ṣe isẹ naa. “A ko lo ṣe iyato laarin ọta ati ọrẹ, o di igba ti a ba ku. “A ki mọ iyi eeyan afi ti ko si lara wa mọ.” Aarẹ tẹlẹ lorilẹede Naijiria, Goodluck Jonathan ti rọ awọn ọmọ orilẹede Naijiria lati yago fun awọn oloṣelu ti ko fẹran ilu, ti wọn yoo fi owo ra ibo ninu eto idibo ti yoo waye lọdun 2023. Jonathan sisọ loju ọrọ yii nigbati o darapọ awọn mọlebi Okunbo nibi bi ayẹyẹ iranti ọdun kan ti Idahosa Okunbo jade laye niluu Abuja Aarẹ tẹlẹ wa rọ awọn eeyan pe ki wọn ro ọjọ ọla awọn ọmọ wọn ti wọn ba ti fẹ yan awọn oludari fun eto iṣejọba, ti wọn si ma jẹ ki ẹnikẹni gbe ẹtọ wọn lọwọ wọn ninu eto idibo orilẹede Naijiria lọdun 2023. “Saaju eto idibo ọdun 2023, awọn oloṣelu to wa ipo kan, ti setan lati fi ipologo ba wa sọrọ. “Sugbọn erongba wa ju ọdun 2023 lọ, Nkan ti o kan ju ni bi orilẹede Naijiria yoo ṣe ri adari ti yoo mu tẹsiwaju lati bọ si ipo to ye ko wa ni awujọ awọn orilẹede ile adulawọ yoku, Imọran mi fun awọn eeyan ni wọn ọjọ ọla awọn ọmọ won ti wọn ba ti  n dibo lati yaa adari tuntun. “Ani lati yago fun awọn oloṣelu fẹranjẹkọ, ti wọn fẹ fi birẹdi tan awọn eeyan jẹ, ki a si ri pe a ko yan awọn oloṣelu ti wọn yoo ba ọjọ ọla jẹ fun awọn ọmọ wa ati arọmọdọmọ wa “A gbọdọ ri pe a yan oloṣelu ti yo fi itan to da silẹ, ti yoo si mu alaafia ati ifọkanbalẹ wa si orilẹede Naijiria.”"	https://www.bbc.com/yoruba/articles/c03ldd9n36eo
politics	Wo àwọn ohun mánigbàgbé mẹ́wàá tó yẹ kí o mọ̀ nípa Lam Adesina lẹ́yìn ọdún mẹ́wàá tó jáde láyé	Oni lo pe ọdun kẹwaa lẹyin ipapoda gbajugbaja oloṣelu to o tun jẹ Gomina tẹlẹri ni ipinlẹ Oyo, Oloogbe Lamidi Onaolapo Adesina. Ọdun 1939 ni wọn bi oloogbe naa to si jade laye lọdun 2012. Wo awon nnkan mẹwa to jẹ manigbagbe nipa oloṣelu naa;	https://www.bbc.com/yoruba/articles/cqvw5wz9q7po
entertainment	Àwọn  gbajúmọ̀ tó ṣe ìgbéyàwó lọ́dún 2022	Lagbo igbeyawo lọdun 2022, awọn gbajumọ ilumọọka lorilẹede naa ni awọn asiko ayọ igbeyawo tiwọn pẹlu. Ọpọ ẹbi ara ati ọrẹ lo peju ba ọpọ awọn gbajumọ to jẹ ololufẹ wọn dawọ idunnu agogo isopọ to lu lọdẹdẹ wọn lọdun 2022. Diẹ lara awọn eekan gbajumọ to ṣe igbayawo lọdun 2022 lorilẹede Naijiria niwọnyii: Gbajumọ oṣere tiata Nollywood, Rita Dominic pẹlu gbajumọ alakoso ileeṣẹ igbohunsafẹfẹ, Fidelis Anosike so yigi ifẹ wọn loṣu kẹrin ọdun 2022. Ayẹyẹ Idana wọn waye ni Aboh Mbaise to jẹ ilu Rita Dominic ni ipinlẹ Imo, lẹkun ila oorun gusu Naijiria. Nigba to di ọjọ kẹrindinlọgbọn oṣu kọkanla ọdun 2022 ni wọn ṣe igbeyawo igbalode wọn ni Selby Abbey, North Yorkshire lorilẹede England. Lara awọn ẹbi ara ati ọrẹ to wa nibi ayẹyẹ igbeyawo naa ni Kate Henshaw, Chioma Akpotha, Tokẹ Makinwa, Michelle Dede atawọn eekan ilu miran. Gbajumọ oludari ati olotu sinima agbelewo, Kẹmi Adetiba ati gbajumọ ọmọ Ghana kan, Heman-Ackah gbe ara wọn niyawo loṣu kẹrin ọdun 2022. Lara awọn to wa nibi ayẹyẹ igbeyawo wọn ni Ṣọla Ṣobọwale, Banky W ati iyawo rẹ Adesua Wellington, Ebuka Obi-Uchendu atwọn miran. Gbajumọ akọrin ẹmi, Tim Godfrey gbe ololufẹ rẹ, Erica Katrina Jones niyawo ni Culpeper, VA lorilẹede Amẹrika loṣu kẹrin ọdun 2022. Awọn eekan to wa nibi ayẹyẹ igbeyawo naa ni Phil Thompson, Todd Dulaney ati Dee Jones. Loṣu kẹfa ni wọn wa ṣe eto idana wọn. Tim Godfrey fi fidio kan nipa igbeyawo rẹ naa sori ayelujara Instagram rẹ pẹlu akọle “Mo ṣeleri lati fẹ ọ titi aye ati nigba gbogbo!” Gbajumọ akọrin ẹmi, Mercy Chinwo ati afẹsọna rẹ, Pasitọ Blessed Uzochikwa ṣe igbeyawo wọn loṣu kẹjọ ọdun 2022. Eyi waye lẹyin ti gbajumọ akọrin ẹmi naa ti kọkọ ya awọn ololufẹ rẹ lẹnu lọjọ kẹtalelogun oṣu kẹfa ọdun 2022 nigba to kede irinajo ifẹ laarin oun ati Blessed Uzochikwa to jẹ oluṣọaguntan ijọ Waterbrook Church nilu Eko. Awọn eekan ilu to wa nibi ayẹyẹ igbeyawo naa ni banky W, Adesua Wellington, Waje, Chigurl, Joe Praize atawọn miran.  Gbajumọ akọrin takasufe, Jude Abaga ti ọpọ mọ si MI ṣe igbeyawo pẹlu ololufẹ rẹ Ẹniọla Mafe ni oṣu kẹsan an ọdun 2022. Ọjọbọ, ọjọ kẹtalelogun oṣu kẹsan an ni wọn ṣe idana wọn. Awọn ilumọọka to wa nibi ayẹyẹ igbeyawo wọn ni Banky W, IK Osakioduwa, Basketmouth, Jesse Jags atawọn miran.	https://www.bbc.com/yoruba/articles/cq5qlxwe88do
sports	Diego Maradona: Ọlọ́pàá 200 ni yóò máa ṣọ́ ibojì Maradona torí àwọn olè	Yoruba bọ wọn ni ohun ti a ba fi silẹ, ni ewurẹ n gbe.Eyi lo mu ki ijọba orile-ede Argentina ṣeto fun igba ọlọpaa ti yoo maa ṣọ iboji agbaọjẹ agbabọọlu tó lọ, Diego Armando Maradona.Ijọba ni ohun gbe igbesẹ yii lati dena mọ awọn ole to lee fẹ ji nkan ninu ibojì naa. Awọn alaṣẹ ilẹ naa bẹru pe awọn janduku le lọ ji awọn ohun mere mere to wa ni iboji naa ti ko ba si eto abo to mọyan lori níbẹ. Ẹka ileeṣẹ ijọba to n ri si eto aabo sọ pe awọn ẹṣọ yoo duro wamu wamu lati ṣọ ibi isinku síi Bella Vista lẹyin olu ilu Argentina, Buenos Aires fun o kere tan fun ọsẹ kan.Ijọba ko fẹ ki ohun to ṣẹlẹ lọdun 1987 nigba ti awọn janduku ji ohun mere mere ko ninu ibojì Aarẹ Argentina tẹlẹ ri, Juan Peron lọ.Maradona to ṣagbatẹru bi Argentina ṣe gba ife ẹyẹ agbaye ọdun 1986, dagbere faye lẹni ọgọta ọdun.Aisan ikọlu ọkan lo ṣekupa Maradona lẹyin to ṣiṣẹ abẹ ọpọlọ tan tori ẹjẹ to da si i lọpọlọ.Bi awọn ọmọ ilẹ Argentina ti fẹran Aarẹ Peron bi oju, ni wọn ṣe fẹran akọni agbabọọlu Maradona naa.	https://www.bbc.com/yoruba/55155578
health	AstraZeneca vaccine side effects: Wo ìhùwàsí àwọn tó ti gba abẹ́rẹ́ àjẹsára Covid-19	"Ṣé àwọn èèyàn ń rẹ́rìín músẹ́ ni àbí wọ́n fa irun ojú pọ̀ mọ́ tì'pàkọ́? Ti wọn ba ni ki wọn lọ pe bi tii ri wa, oun gaan lẹ ti riun to difa fun oriṣiriṣi ihuwasi apanilẹrin tabi amuni bere ibere to n ti oju awọn ti ti gba abẹrẹ ajẹsara Astrazeneca jade. Lara iru ihuwasi awọn kọọkan to ti gba abẹrẹ ajẹsara Astrazenecca ti ijọba Naijiria n rọ gbogbo eeyan lati gba ree. Aarẹ orilẹ-ede Naijiria, Muhammadu Buhari ati igbakeji rẹ, Yemi Osinbajo lo kọkọ ṣide gbigba abẹrẹ ajẹsara Covid-19 ni Naijiria. Eyi waye lẹyin ọjọ kan ti wọn bẹrẹ si ni fun awọn oṣiṣẹ eto ilera ni Naijiria ni abẹrẹ naa. Ile ijọba Aso Rock nilu Abuja ni aarẹ ati igbakeji rẹ ti gba ti wọn, wọn si ṣafihan eto naa lori amohunmaworan. Aarẹ Buhari sọ pe bi oun ṣe gba abala akọkọ abẹrẹ naa, oun rọ awọn ọmọ Naijiria to ni ẹtọ lati gba, ki awọn naa ṣe bẹ ẹ. Lasiko yii ni awọn kan ni Naijiria n pariwo pe awọn o nifẹ si lati gba abẹrẹ ajẹsara Astrazeneca ti wọn gbe wa. Amọ agbẹnusọ aar, Garba Shehu ni ki awọn Naijiria ma ro ohun ti wọn n ro. O ni lẹyin ti aarẹ gba tirẹ si apa tan, ara rẹ wa bo ṣe wa tẹlẹ to si tẹsiwaju ninu iṣẹ rẹ. O ni bi ipalara kankan ba pada wa, awọn ko ni fi ohunkohun bo ""ṣugbọn titi di asiko yii, ko si ipalara kankan yala o lagbara ni abi o kere lori aarẹ. O n ṣe ohun to yẹ ko ṣe"". Ọlọpaa kan ree ni ipinlẹ Oyo to n di oju mọ agbari torii pe o n gba abẹrẹ Astrazeneca. Ẹlomiran ko tilẹ tii gba a amọ bo ṣe woye ihuwasi ẹni to ri to n gba a lọwọ ti fun un lesi lọkan ara rẹ boya oun naa yoo gba a tabi ko ni gba a. Ta lẹni a gba leti ta leti n ro ni ọrọ to wa ninu aworan eleyii. Ọtọ lẹni to n gba abẹ́rẹ́, ọtọ lni to n ba a tara. Bẹẹ ba wo aworan yii daadaa, ọlọpaa to n gba abẹrẹ gan n rẹrin to si n gba a tọyaya tọyaya amọ akẹgbẹ rẹ kan lo wa lẹyin to n ba a kaanu gidi gan. Lasiko ti Kọmisọna eto irina ni ipinlẹ Niger n gba abẹrẹ ajẹsara Covid-19 yii, gbogbo eniyan to wa nibẹ lo fẹrẹẹ di i mu tan pẹlu bo ṣe n tara to si di oju mọ agbari eyi to fihan pe o n dun un. Ẹlomiran a tilẹ fẹẹ fere ge tori pe o fẹ ṣe ayẹwo tabi gba abẹrẹ. Minisita eto ilera, Ọjọgbọn Isaac Ajewole ree to wa lara isọri kinni awọn to kọkọ gba abẹrẹ ajẹsara Astrazeneca bo ṣe gunlẹ si orilẹede Naijiria. Iwoye oju rẹ yii fẹ jọ bi ni fi ọkan igbagbọ gbadura bi abẹrẹ naa ṣe n wọle si i lara. Ni agbegbe Itigidi, ijọba ibilẹ Abi ni ilu PortHarcourt ni Mama ẹni ọdun mejilelaadọrin yii ti lọ fi idunu gba abẹrẹ ajsara to si ni ""inu mi dun pe abẹrẹ yii ti de si orilẹede Naijiria, awọn eeyan wa ko ni ku mọ"". Ahmed arakunrin ọmọ Yoruba to ti ko gbogbo mọlẹbi rẹ lọ fun ayẹwo Covid-19 ri sọ iriri rẹ fun BBC Yoruba. ""Ka ma parọ, kii ṣe iriri to rọrun rara lati lọ ṣe ayẹwo Covid-19 pẹlu iho imu ti wọn maa n ki irinṣẹ naa bọ. Ẹni ti ko ba le moju kuro ko lee gbe ara duro ki wọn ki nkan bọ ọ nimu"". Lara awọn aṣaaju nilu naa kan ree lẹyin ti gomina rẹ ti gba. Boya o ti ro pe ko le du eeyan ni amọ nkan to ba nibẹ kọja pe ko le du eeyan. Ọrọ yii ko yọ orileẹede Naijiria nikan silẹ tori pe Yoruba bọ wọn ni ibi gbogbo ni wọn ti n da ina alẹ. Eyi lo difa fun arabinrin ara ilẹ India yii naa to kan sẹkun ti oṣiṣ ilera kan si nilo lati wa mọ ọ taanu taanu bi ekeji rẹ ṣe n gun un labẹrẹ."	https://www.bbc.com/yoruba/56369877
religion	Adegboruwa vs Police Dress Code Hijab: Agbẹjọ́rò àgbà yí ní lílò Hijab fáwọn ọlọ́pàá obìnrin takò òfin Nàìjíría, àlàyé rèé	"Itako ti bẹrẹ si ni ba ikede ileeṣẹ ọlọpaa Naijiria lori igablaaye ti wọn fi fun awọn ọlọpaa obinrin lati maa wọ Hijab sabẹ fila gẹgẹ bi imura wọn lẹnu iṣẹ. Agbẹjọro agba kan lorileede naa Ebun-Olu Adegboruwa lo fi ọrọ itako yii sita loju opo rẹ ni Facebook to si ti bẹrẹ si ni mu iriwisi ọtọọtọ wa. Gẹgẹ bo ṣe wi, ẹsin tawọn oṣiṣẹ ijọba baa n sin gbọdọ jẹ imọsinu wọn tori naa ọga agba ọlọpaa Naijiria ko lẹtọ lati lo ipo rẹ fi fẹsẹ ẹsin rinlẹ nidi iṣẹ ọlọpaa. Wo ohun táwọn èèyàn ń sọ sí Mercy Aigbe torí àṣírí tí ìyàwó àkọ́fẹ́ Adekaz tú síta Ayé lee! Báwo ni obìnrin ẹni ọdún 22 yìí ṣe dédé dàwátì nínú ọkọ̀ BRT l'Eko? Bí àwọn ọmọ Nàìjíríà tó fẹ́ lọ ran Ukraine lọ́wọ́ lójú ogun ṣe tàdí mẹ́yìn rèé nígbá tí wọ́n gbọ́ ""wàa san $1,000"" O ni ẹsẹ iwe ofin Naijiria abala Kẹwaa sọ pe gbogbo awọn to jẹ oṣiṣẹ ijọba ko gbọdọ ṣ'ègbè lẹyin ẹsin kankan. O tẹsiwaju pe bẹẹ naa ni ofin yi tako idẹyẹsi tori naa wahala ti ko lopin ni ọga ọlọpaa fẹ da silẹ lori igbalaaye lilo Hijab fawọn obinrin ọlọpaa. Kini kawọn obinrin ọlọpaa Kristẹni tabi ẹlẹsin abalaye ṣe ? Agbẹjọro agba Ebun-Olu Adegoruwa fi awọn ibeere kan gbe esi rẹ si igbesẹ ileeṣẹ ọlọpaa lẹyin. ''Iru aṣọ wo lo fẹ kawọn obinrin ẹlẹsin Kristẹni ijọ Aguda maa wọ? Awọn ti ijọ Cele nkọ to ṣe pe awọn kii wọ bata rara?'' ''Ati pe bawo lo ṣe fẹ ki awọn ọlọpaa obinrin ẹlẹsin abalaye maa ṣe? Ṣe ki wọn maa so bantẹ sara aṣọ wọn ni?'' O kasẹ ọrọ rẹ nilẹ pe laduru nkan to n koju ileeṣẹ ọlọpaa bi owo, irinṣẹ ati nkan miran, ko yẹ ko jẹ pe ọrọ aṣọ ẹsin lo yẹ ko jẹ wọn logun. Ko sọ boya ohun yo pe wọn lẹjọ ṣugbọn o ni ki ijọba gbajumọ iṣẹ kikoju awọn iwa ọdaran lawujọ. Ebun-Olu Adegoruwa ti n dasi ọrọ Hijab ni Naijiria Agbẹjọro agba ni Adegoruwa jẹ ti o si maa n da si ọrọ lori iṣejọba ati awọn ohun mii to kan Naijiria. Bi ko ba maa dasi ọrọ pipin ipo oṣelu taa mọ si Zoning, Adegoruwa a tun maa da si ọrọ awọn ajafẹtọmọniyan to n koju idẹyẹsi lọdọ ijọba. Koda o tun da si ọrọ Abba Kyari ọga ọlọpaa ti wọn lo ṣe aṣemaṣe. Loju opo rẹ ni Facebook, o ṣapejuwe ara rẹ gẹgẹ bi ajafẹtọmọniyan ati oluṣọ aguntan ninu ijọ Kristẹni, RCCG. Ṣaaju asiko yi, Adegboruwa ti mẹnu ba ọrọ lilo Hijab paapa ni ipinlẹ Kwara to si ni ko yẹ ki ijọba da si ọrọ lilo Hijab ni ile ẹkọ Oyun Baptist High School. Gẹgẹ bo ti ṣe sọ ninu apilẹkọ rẹ lori ọrọ yi, ''mo ti ri aridaju pe ipinlẹ Kwara kii ṣe ipinlẹ mususlumi tabi Kristẹni tori naa ko yẹ ki ijọba fẹ gbe ibọn lati gbe lẹyin tabi ni itako ẹlẹsin kan'' Naijriia nikan kọ ni orileede agbaye ti wahala lilo Hijab fawọn obinrin ẹlẹsin musulumi ti n da awuyewuye silẹ lagbaye. Ni orileede India, ọrọ yi da họwuhọwu silẹ ni awọn ile ẹkọ to wa ni ipinlẹ Karnataka to si mu kawọn ẹlẹsin Hindu doju ija kọ awọn musulumi nibẹ. Igbalaaye tabi ikọdi lilo Hijab jẹ nkan tawọn kan n sọ pe ko yẹ ki awọn eeyan maa ja si ṣugbọn lọpọ igba kii ri bẹ. Labẹ ofin Naijiria, igbalaaye wa fun ẹnikẹni lati ṣe sin to ba wu lai si idiwọ ṣugbọn to ba ti kan ọrọ wiwọ Hijab ni ibiṣẹ tabi ni ile ẹkọ aṣigbọ maa n waye. Bi a ko ba gbagbe akẹkọọ agbẹjọro  kan torukọ rẹ n jẹ Firdaus Amosa gbe ikọ agba awọn agbẹjọro lọ sile ẹjọ to si jare lori ẹtọ rẹ lati lo Hijab pẹlu aṣọ agbẹjọro to ba wọ. Lọpọ igba awọn eeyan ti n pe fun igbọra ẹni ye lori ọrọ yi lalae fa wahala. Ibi ti ọrọ ti aṣọ ọlọpaa ati hijabu yi yoo jasi ko ye wa bayi. Oju ree iran ree. Ileeṣẹ  ọlọpaa lorileede Naijiria ti kede imura fawọn agbofinro obinrin nilẹ naa. Iyipada imura yi jẹ eleyi ti wọn lo wa ni ibamu pẹlu imura awọn ọlọpaa obinrin lagbaye. Labẹ ilana tuntun yi wọn yoo lanfaani lati wọ yẹti,hijab tabi awọn ibori miran labẹ fila wọn lasiko ti wọn ba wọ aṣọ ibiṣẹ  ọlọpaa. Ọga agba patapata ileeṣẹ ọlọpaa, Usman Alkali Baba, lo ṣe ifilọlẹ imura yi lasiko ipade pẹlu awọn ọga ọlọpaa lọjọ Kẹta oṣu kẹta taa wa ninu rẹ yi. Adele Alukoro ọlọpaa, Muyiwa Adejobi sọ ninu atẹjade pe igbesẹ yi yoo fun ọlọpaa kọọkan lẹtọ imura to wu lalae fi ẹya tabi ẹsin ṣe, O tẹsiwaju pe kaakiri agbaye ni wọn ti n ṣamulo iru aṣọ ati imura yi ki awọn eeyan baa le ṣe iṣẹ wọn bo ti se yẹ. Lara awọn orileede to sọ pe wọn ti n lo iru aṣọ tabi imura bayi ni Canada, ilẹ Amẹrika ,Sweden, Turkey, Australia ati illẹ Gẹẹsi. Muyiwa Adejobi ṣalaye pe imura yi kii ṣe dandan bi kii ṣe pe ki onikaluku mu eleyi to ba rọ lọrun. O ni ọga ọlọpaa ti wa pa laṣẹ pe ki wọn ri pe wọn tẹle ilana yi lai si iyatọ laarin awọn to ba fẹ ṣe amulo rẹ. O fi kun pe eleyi yoo jẹ ọna kan gbogi lati faaye gba awọn obinrin pẹlu ibọwọ fun aṣa ati iṣẹṣẹ ibi ti wọn ba ara wọn. Ni Naijiria paapa ati ni awọn orileede mii lagbaye imura fawọn obinrin jẹ nkan tawọn eeyan a maa ran lẹnu. Yala nidi iṣẹ ọlọpaa ni tabi iṣẹ miran, awọn ajafẹtmọniyan maa n tẹnumọ bo ṣe ṣe pataki lati faaye lẹ fun aṣa ati igbagbọ awọn eeyan nibi iru imura ti wọn ba fẹ. Ọrọ yi paapa ni orileede Naijiria tawọn musulumi n beere anfani fawọnb obinrin latui lo Hijab jẹ nkan to n fa awuyewuye. Ẹgbẹ  ajafẹtọ awọn musulumi kọọkan ti n gbosuba kare fun ileeṣẹ ọlọpaa Naijiria lori igbalaye lati lo Hijab ninu imura awọn ọlọpaa obinrin Naijiria. Ninu atẹjade kan ti alaga Muric ẹka ipinlẹZamfara,Ọjọgbọn Ahmad Galadima fi sita, o ni ohun manigbagbe ni igbesẹ yi jẹ ninu akọsilẹ jija fun ẹtọ obinrin musulumi ni Naijiria. ''Igbesẹ yi jẹ ọna ti awọn olori ileeṣẹ ọlọpaa Naijiria fi n ṣe agbega fifi aaye gba onikaluku lati ṣe ẹsin rẹ bo ṣe yẹ.A dupẹ pe ọga ọlọpaa tẹti si ipe wa lati mu iyipada yi wa''"	https://www.bbc.com/yoruba/afrika-60630778
sports	Jose Mourinho: Ayélujára ń hó yaya lórí ọ̀rọ̀ Mourinho pẹ̀lú Arsenal	Yoruba bọ wọn ni bi ohun ti a n ba n jẹ ba tan, ohun ti a kii jẹ naa lo ku. Iroyin to n tẹ wa lọwọ lati ilẹ Gẹẹsi lo n sọ pe akọnimọọgba Chelsea ati Manchester United nifẹ si ko gba iṣẹ akọnimọọgba ẹgbẹ agbabọọlu Arsenal. Ọrọ yii lọpọ eeyan n gba bi ẹni n gba igba ọti lori ayelujara opo Twitter papaajulọ lati igba ti Arsenal ti ri iya he lọwọ Liverpool ninu idije Carabao Cup ni papa iṣere Anfield lalẹ Ọjọru. Iroyin sọ pe Mourinho n wa iṣẹ si ilẹ Gẹeṣi nitori nibẹ lo ti ṣaṣeyọri nibi to gba ife ẹyẹ idije Premier League nigba mẹta ọtọtọtọ. Ilẹ iroyin ESPN tiẹ sọ pe Mourinho ṣetan lati ṣe akọnimọọgba ikọ Arsenal ti wọn ti fọwọ osi juwe ile fun Unai Emery. Eleyi jẹ iyalẹnu fun ọpọlọpọ ololufẹ ere bọọlu papaajulọ idije Premier League nitori Mourinho sọrọ alufansa si Arsenal fun ọpọlọpọ ọdun. Mourinho ti kọ lati gba iṣẹ akọnimọọgba ni ẹgbẹ agbabọọlu Benfica ati ikọ agbabọọlu kan lorilẹede China. Bakan naa laagbọ pe o ṣeeṣe ki Mourinho pada si ikọ Real Madrid eleyi to ti tukọ rẹ ri tẹlẹ.	https://www.bbc.com/yoruba/ere-idaraya-50244991
entertainment	Baba Ijesha Saga: Àwọn ọlọ́pàá máa ń yọ Baba Ijesha jáde látimọ́lé lálaalẹ́ - Princess	"Ọ̀pọ̀ àwọn ènìyàn ló ń reti ki Damilola Adekoya tí gbogbo ènìyàn mọ̀ sí Princess comedian sọ̀rọ̀ lórí àwọn ìsẹ̀lẹ̀ tuntun lórí ẹjọ́ Baba Ijesha. Láipẹ́ yìí ni ẹbi Baba Ijesha kan ke gbàjarè nilé ẹjọ pé ìyà ti Baba Ijesha n jẹ látimọ́lé ti pọ̀ jù lórí ẹ̀sẹ̀ tí kò mọwọ́. Ọmọbinrin náà fi kun pé, nítori Baba Ijesha kọ̀ lati fẹ Princess ni ó ṣe ko báa. O kú ogun àjàyé Tope Alabi, odò Jodani lo ṣẹ̀ṣẹ̀ là kọjà yìí o! Àmọ́ rántí pé ... - Mike Bamiloye Iyabo Ojo bẹ̀rẹ̀ ìjà rọ̀fọ̀rọ́fọ̀ pẹ̀lú máníjà rẹ̀ tẹ́lẹ̀ lórí ẹ̀sùn olè jíjà Èèyàn mẹ́ta ló kú níbi afẹ́fẹ́ gáàsì tó jó Chinese restaurant lágbègbè Sheraton ní Ikeja l'Eko - LASEMA Olùwọ́de EndSARS bímọ tuntun nínú ẹ̀wọ̀n lẹ́yìn tó ti lo oṣù mẹ́jọ ní àhámọ́ Rahmon ń múra láti lọ rí ìyàwó àti ìbèjì tó bí ní US ni wọ́n bá pa á níbi ìjà tó bẹ́ sílẹ̀ ní Iwo road Ṣùgbọ́n ninu ìtàkurọ̀sọ kan ti Damilola Adekoya ṣe Esther Aboderin (ESABOD) lo ti ṣàlàyé pé ko si ìyà kankan ti wọn fi n jẹ Baba Ijesha látìmọ́lé. Ó ni ọ̀rọ̀ tí kò ni ìtumọ̀ rárá ni ọmọbinrin náà ń sọ nítorí ọ̀nà wo ni ó fi mọ̀ pé irú nǹkan bẹ́ẹ̀ wáyé, ṣé àwọn méjèjì ni Baba Ijesha ń bá sùn papọ̀ ní? Princess ni ọ̀rọ̀ ti kò mú ọpọlọ dání ni ọ̀rọ̀ ọmọbinrin náà ń sọ, àti wípé, ẹni tí wọ́n ń tórí rẹ̀ sọ́rọ̀ gan fúnra rẹ̀ ń bẹ̀bẹ̀, àwọn ń pariwo kiri. Princess fẹ̀sùn kan pé tí àwọn ọgá ọlọ́pàá bá ti lọ ilé bi aago mẹ́sàn alẹ́, àwọn ọlọ́pàá má n mú Baba Ijesa jáde láti pààrọ aṣọ, ti ó sì máa n ṣe bi ó ṣe wù ú. Ó ní bí wọ́n ṣe n ṣe gbogbo nǹkan wọ̀nyí fún tó òun kò bínú, ""ṣùgbọ́n mo wòó pé, ibi ti ènìyàn kò sí Ọlọ́rùn wà níbẹ̀. ""Bí Baba Ijesha ṣe wà ní àháma ló n rán àwọn eǹìyàn sí mi láti bẹ̀bẹ̀, èyí tí Idowu Philips ti gbogbo ènìyàn mọ̀ sí Iya Rainbow wà lára wọn. "" Nǹkan tí wọn kọ́kọ́ sọ ni pé Baba Ijesha ní kí maa bẹ̀ ẹ́, olóòre mi  ni, mo fẹ́ kí ẹ bá mi bẹ Princess, alaanu mi ló jẹ́ mo dẹ̀ ti ṣẹ̀ ẹ́, kó dárí jì mí. Princess ni òun sọ fún Iya Rainbow, pé kí wọ́n jọ pé àgbalagbà ni wọn òun kò sì fẹ̀ ṣẹ̀ nítorí ò ń bọ̀wọ̀ fún un. Gbájúgbajà òṣèré náà fi kun pé, òun sọ fún iya Rainbow pé ó ni láti sọ nnkan tó ṣe, sùgbọ́n nígbà tí òun yóò fi parí alàyé pẹ̀lú Iya náà fẹ́ dákú ni. ""Nígbà ti mo ṣàlàyé ọ̀rọ̀ fún Shokoti àti Olaiya Igwe, Olaiya ń gbọ̀n ni, àti pé ó ni àwọn ọ̀rọ̀ kan tí kò ṣee sọ síta lórí afẹ́fẹ́, ṣùgbọ́n ó pọn dandan kí n sọ fún wọn."	https://www.bbc.com/yoruba/media-57514610
health	Doctor delivers 'miracle' baby on flight: Bí wọ́n ṣe gbẹ̀bí ọmọ tuntun yìí lójú òfurufú	"Dokita ara orilede Canada kan ko lee pa idunu rẹ mọra lẹyin to ṣeranwọ lati gba ẹbi ọmọ tuntun kan leyi to jẹ iyalẹnu lasiko ti wọn n rinrinajo ofurufu lalẹ lọ si orilẹede Uganda. O ku bii wakati kan ki Dokita Aisha Khatib to jẹ Ọjọgbọn ni Fasiti Toronto gunlẹ si ibi to n lọ ninu kọ baalu Qatar Airways lati Doha lọ si Entebbe nigba tawọn eeyan pariwo fun iranwọ. Arinrinajo lọ si orilẹede Uganda kan to n pada lọ si ile ni Saudi Arabia lo dede bẹrẹ si ni rọbi lati bi akọbi ọmọ rẹ. Wiwa si aye ọmọ tuntun jojolo naa fẹ ya a diẹ tori oṣu marunlelọgbọn ni oyun naa ṣi jẹ amọ wọn gbẹbi rẹ to si wa ni ilera pipe. Wọn ti sọ orukọ ọmọ naa ni Miracle Aisha tori Aisha ni oruk Dokita naa to gbẹbi rẹ. Wo àwọn oúnjẹ́ tí yóò mú kí omi ọmú pọ̀ si fún ìyálọ́mọ́ Àrà kengé! Alábòyun ṣe iṣẹ́ abẹ pẹ̀lú abẹfẹ́lẹ́, ó gbé ọmọ jádé nínú ara a rẹ̀ Dokita Aisha to ti baba jọ ẹni to rẹ latari ọpọlọpọ iṣẹ́ to ti ṣe ni Toronto to ti n bọ nibi to jẹ pe arun Coronavirus gbilẹ gidi gan nibẹ lo rọra n gbadun sisinmi ninu ọkọ baalu lọwọ ti irọbi arabinrin naa bẹrẹ. Amọ kọ rara nigba ti wọn kede pẹlu gbohungbohun intercom lati bere boya dokita kankan wa ninu ọkọ ofurufu naa. ""Mo rii ti awọn eeyan korajọ yi ẹni naa to n rọbi ka,"" Dokita Khatib sọ fun BBC. Lasiko yii, o lero pe iṣẹlẹ kan to lagbara gan ni bii ọkàn tí kò ṣiṣẹ́ mọ́. ""Bi mo ṣe wa sunmọ ti mo rii ti obinrin yii dubulẹ lori aga ti ori rẹ wa lapa ẹnu ọna ati ti sẹ koju si oju ferese. Mo si rii ti ọmọ ti n jade bọ!"" Kí ni Saheed Balogun àti Shina Peters wá lọ sí ilé Ààrẹ Buhari l'Àbuja? Ta ni yóò bórí láàárín Super Eagles àti Sudan ní ìdíje AFCON lónìí Sátidé? A ò jẹ́ Ọba mọ́ o! A ṣetán láti padà sí ipò Olóyè tí a wà tẹ́lẹ̀ lórí ọ̀rọ̀ Olubadan - Lekan Balogun Èmi kìí mu oògùn olóró tàbí ọ̀tí àmọ́ wèrè gidi ń bẹ lára mi – Portable Zazzu Awọn ero inu ọkọ meji mii lo ṣeranwọ fun Dokita Khatib - ọkan jẹ Nọọ̀sì to maa n wo aisan jẹjẹrẹ, ẹnikeji si jẹ Dokita to n tọju awọn ọmọde latọdọ ẹgbẹ awọn Dokita ""Doctors Without Boeders (MSF). ""Ọmọ naa n sọkun gidi gan, lẹyin ayẹwo kiakia tirẹ, o gbe ọmọ naa le Dokita to n tọju awọn ọmọ lọwọ fun ayẹwo finifini. ""Mo wo ọmọ naa mo si rii pe o wa ni ilera pipe, mo wo iya rẹ mo rii pe oun naa wa ni ilera pipe"". Eyi ni Dokita Khatib sọ. O ni lẹyin igba naa loun ki i ku oriire toun si s fun un pe obinrin lanti lanti ni. ""Igba yii ni gbogbo awọn to wa ninu ọkọ baalu bẹrẹ si ni patẹwọ ti wọn ṣe ajọyọ"". ""Eyi to dara ju ni asiko naa ni pe arabinrin to bimọ pinu lati sọ ọmọ rẹ ni orukọ mi lati fi yẹ mi si"". Ni Dokita naa ba fun ọmọ tuntun naa, Miracle Aisha ni ẹbun ẹgba ọrun oni goolu to wọ sọrun. Lara ẹgba ọrun naa ni wọn fi ede Arabic kọ Aisha si lara. Igbẹbi inu ọkọ baalu yii waye ni ọjọ karun oṣu Kejila ọdun 2021 ṣugbọn Dokita Khatib ko raye fi awọn aworan ọhun sori ayelujara tori o tun ti bọ sẹnu iṣẹ titọju awọn alaarun Covid-19 ni Toronto. Ẹwẹ, nigba to tun n pada lọ sile lẹyin iṣẹ eleyii ni ọjọ kejidinlogun oṣu Kejila to wa ninu baalu, ipe mii tun jade fun onimọ iṣegun oyinbo. ""Ọpẹ o, Dokita mii naa wa ninu baalu lọtẹ yii o si ti dahun"", Dokita Khatib rẹrin. ""Mo wa sọ pe, tirẹ ni eleyii. Emi ti gbẹbi ọmọ kan lọsẹ meji sẹyin. Too ba nilo mi, mo wa ni ijoko 25A."" Ìdìbò 2023: Àwọn ìpèníjà tí Bola Tinubu yóò kojú nínú ìrìnàjò rẹ̀ nìyí Háà, nǹkan ṣe mí! Ikú pa ọ̀kan lára àwọn aláànú mi - Yinka Ayefele"	https://www.bbc.com/yoruba/afrika-60006736
sports	TOT vs CHE:Lampard tẹ ojú ọ̀gá rẹ̀ mọ́lẹ̀, ayò meji sodo ló kó lé Mourinho lọ́wọ́	Ibi tagbalagba Jose Mourinho de duro,ọmọde Frank Lampard to figba kan jẹ akọnimọọgba fun ti ba pẹlu bi Chelse ti ṣe da bantẹ iya ayo meji sodo fun Tottenham rẹ. Ifẹsẹwọnsẹ naa to jẹ akọkọ awọn mejeeji ni saa bọọlu yi gbona jọin jọin ti VAR si gbe Lampard ju Mourinho lọ. Willian ni agbabọọlu Chelsea to jẹ goolu mejeeji fun Chelsea  ni abala kini ifẹsẹwọnsẹ naa. Ifẹsẹwọnsẹ naa kun fun ikọlu ohun gbigba ara ẹni ni nipa. Lọdọ awọn agbabọọlu Tottenham, iwa yi ṣakoba fun aṣọle wọn ati Heung -min Son to gba kaadi pupa fun bi o ti ṣe gba Rudiger nipa. Bayi,Son ti di agbabọọlu akọkọ ti wọn yoo fun ni kaadi pupa lẹẹmẹta ni saa bọọlu yi. Ohun miran to ta abuku ba ifẹsẹwọnsẹ naa ni bi awọn alatilẹyin Tottenham kan ti ṣe n  fi eebu eleyameya ranṣẹ si agbabọọlu Chelsea Rudiger. Ẹmẹẹta ni wọn kede pe iwa idẹyẹsi yi n ṣe akoba fun ifẹsẹwọnsẹ naa. Pẹlu abajade ifẹsẹwọnsẹ yi bayi, Chelsea ti ni ami mejilelgbọn ti wọn si wa ni ipo kẹrin lori afara. Tottenham ni mẹrindinlọgbọn ti wọn si wa ni ipo keje.	https://www.bbc.com/yoruba/ere-idaraya-50885965
religion	Sotitobire: Bí ìsìn ọjọ́ Ìsinmi àkọ́kọ́ ṣe lọ rèé lẹ́yìn tí ilé ẹjọ́ tú olùdásílẹ̀ ìjọ náà sílẹ̀	Pẹlu idunnu ati ayọ ni awọn ọmọ ijọ Sotitobire Praising Chapel fi n yin Ọlọrun ninu ijọ wọn to wa lagbegbe Oshile niluu Akure laarọ ọjọ Isinimi. Eyii lo n waye lẹyin ti ile ẹjọ kotẹmilọrun da idajọ ẹwọn gbere ti wọn da fun oludasilẹ ijọ naa, pasitọ Alfah Babatunde nu. Tìlù tìfọn ló bá dé láàrọ̀ òní nínú ìjọ Sotitobire lẹ́yìn tí ilé ẹjọ́ tú olùdásílẹ̀ ìjọ náà sílẹ̀ Adajọ naa ni pasitọ ọhunn ko mọ nnkankan nipa bi ọmọ ọdun kan, Kolawole Godl ṣe di awati ninu ijọ naa. Ẹsẹ ko gbero ninu ijọ naa, tilu tifọn si ni awọn ọmọ ijọ ọhun fi n yin Ọlọrun fun itusilẹ pasitọ wọn. Lara awọn to peju sibi isin ọjọ isiinmi akọkọ naa ni iyawo pasitọ ọhun, Bisola Alfah, awọn agbagba ijọ atawọn ogunlọgọ ọmọ ijọ naa. Awọran bi nnkan ṣe lọ nibẹ ree:	https://www.bbc.com/yoruba/media-59537512
entertainment	Sola Allyson: Wo ohun tí Sola Allyson sọ nípa Dudu Heritage olówó orí Bimbo Oshin tó jáde láyé	"Gbajugbaja akọrin ẹmi, Sola Allyson ti darapọ mọ awọn ọmọ Naijiria to n ṣe idaro iku ọkọ Bimbo Oshin, iyẹn Ola Ibironke, ti ọpọ eeyan mọ si Dudu Heritage. Ninu atẹjade kan to fi lede loju opo Instagram rẹ lo ti ṣedaro oloogbe ọhun. Sola sọ pe ọpẹlọpẹ Dudu Heritage ninu aye oun, ko ba si ẹni to n jẹ Sola Allyson lonii. Akọrin ẹmi naa ṣalaye pe Dudu Heriage lo sọ ohun di gbajumọ lẹyin to gbe awo orin oun, ""Eji Ewuro"" jade lọdun naa lọhun. O ni ""Lẹyin ti mo wo ẹyin wo, o han gbangba pe eto Ọlọrun ni bi mo ṣe pade oloogbe naa."" ""Lootọ ni mo ti n kọrin nigba naa fun nnkan bii ọdun marundinlogun, ṣugbọn aye ti su mi, nitori nnkan ko lọ bo ṣe yẹ ko maa lọ."" ""Mo pade Lanre to n ṣiṣẹ fun oloogbe nigba naa ninu ọkọ akero lati agbegbe Obalende si Ogba... wọn si fun ni iṣẹ lati kọ orin to wa ninu fiimu agbelewo Eji Ewuro, eyi ti Bimbo Oshin gbe jade."" Lootọ o wu mi ki n kopa ninu fiimu naa gẹgẹ bii oṣere, ṣugbọn wọn ni orin ni mo maa kọ. Lẹyin ti mo kọ orin naa, ni Dudu Heritage sọ pe mo gbọdọ ṣe orin ọhun sinu awo ti awọn eeyan yoo maa gbọ laaye ara wọn. Lati igba naa wa ni irawọ mi ti tan."" Sola sọ siwaju si pe, bo tilẹ jẹ pe awọn alabaṣiṣẹ Dudu Heritage ko fọwọ si igbesẹ naa, ṣugbọn o kọ si wọn lẹnu, o si ti oun lẹyin titi ti oun fi di ẹni ti aye n gbọ lonii. Gẹgẹ bii ohun ti Sola sọ, ọpọ awọn to gbiyanju lati ran oun lọwọ lasiko naa lo n fi ilọkulọ lọ oun, ṣugbọn ti Dudu Hertiage yatọ. O ni ""Ẹyin nikan ni ko fi ilọkulọ lọ mi bi awọn akẹgbẹ yin miran ṣe n ṣe, eyi to mu ki n yago fun wọn, eyi si jẹ ki n bu iyi fun yin pupọ."" ""Ọlọrun lo yin lati jẹ ki irawọ mi buyọ, ti ọpọ eeyan si mọ mi si Sola Allyson, Eji Owuro lonii... mi o le gbagbe yin lailai."" Sola Allyson pari idaro naa pẹlu adura pe, ki Ọlọrun jẹ ki oloogbe naa ri aanu gba, lẹyin naa lo ni oun ko ni gbagbe oore ti Dudu Heritage se ninu aye oun titi lai."	https://www.bbc.com/yoruba/58668202
entertainment	Èèyàn mẹ́rin farapa yánayàna níbi òde orin Asake nílùú London.	"Awọn ọlọpaa ilẹ Gẹẹsi ti ni eniyan mẹjọ ti farapa ti awọn mẹrin mii si wa ni ẹsẹ kan aye ẹsẹ kan ọrun. Bi aago mẹsan abọ asalẹ ni wọn pe awọn ọlọpaa wa si gbọngan Brixton 02 nibi ti ode orin naa ti waye. Ọpọlọpọ awọn ẹniyan ni wọn farapa. Ode orin ni ko le tẹsiwaju ti o si jẹ ọkan ninu ode orin mẹta ti olorin takasufe Asake yoo ṣe ni gbọngan 02 Academy. Awọn fọnran la'tori ẹrọ ayelujara fihan pe ọpọlọpọ eniyan ni wọn wa si gbọngan 02 lori ẹrọ ayelujara Twitter ti ẹnikan sì sọ wi pe o le ni ẹgbẹrun eniyan ti ko ra tikẹti lati woran ti wọn si n gbiyanju lati wọle sinu gbọngan naa. Ṣaaju ki ode orin to bẹre Aṣakẹ ti kede lori ìkànnì ayelujara Twitter rẹ pe ki awọn ololufẹ rẹ ti wọn ko ba ni tiketi ma ṣe wa woran orin oun. Jason Okundaye ẹniti iṣẹlẹ naa ṣoju rẹ ni awọn oṣisẹ gbọngan 02 Academy ko ni ẹkọ ibara ẹni sọrọ. \nEyi lo jẹ ki oun pada si ile oun nitori aisi abo to peye. \n\nỌga ọlọpaa, Ade Adelekan sọ wi pe ileeṣẹ ọlọpa yoo ṣe iwadii tonitoni lati mọ okunfa iṣẹlẹ ti o mu ki eniyan mẹrin farapa yanayana.\n\nAṣakẹ olorin takasufe ti orukọ rẹ gangan n jẹ Ahmed Ololade ni wọn bi si ilu Eko, ti apeja rẹkọdu orin rẹ to sọ ọ di olokiki jẹ ""MR Money""."	https://www.bbc.com/yoruba/articles/c8063kgrp7wo
health	Eye Bank in Lagos: Ibùdó ìtọ́jú ojú ní kẹ fi ẹyinjú yín sílẹ̀ tẹ bá kú, àwọn kìí fojú ṣe ètùtù tàbí rúbọ	Oniruuru arun ẹfọju lo wa ti ko han si awọn eeyan, eyi to si yẹ ka da ara wa lẹkọ le lori. Awọn eroja kan wa ninu oju ti a mọ si Conias, orisirisi nnkan si lo le fa a, ki awọn eroja naa da isẹ silẹ. Aisisẹ wọn si le fa ipenija oju tabi ki oju naa fọ patapata, idi si ree ti BBC Yoruba fi lọ si ibudo ise oju pamọ lọjọ si to wa nilu Eko, to maa n fun awọn eeyan ti oju wọn ti fọ ni oju mii. Amọ o se ni laanu pe ọpọ eeyan ni ko setan lati sugba ibudo yii, ti wọn kii si tọwọ bọ iwe lati fi oju wọn silẹ lẹyin ti wọn ba ku tan. Mosunmade aya Faderin, tii se onimọ nipa itọju oju salaye fun wa nipa awọn eroja oju wọnyii, to si ni ti ọlọjọ ba de, oju nikan lo kọkọ maa yọ laarin ọjọ mẹta. Amọ tawọn eeyan ba ti fun onimọ isegun ni asẹ lati tete yọ oju alaisi naa laarin ọjọ kan to ku, wọn yoo se itọju rẹ fun iwulo ẹlomiran. Eyi si lo ni yoo mu ki awọn eeyan to ni ipenija oju, ti ko si riran mọ, le ri aanu gba lati riran pada. Bakan naa ni ọkunrin kan, Emma Akana salaye fun wa nipa isẹ abẹ oju to se nigba ti ko le riran mọ, amọ to riran pada lẹyin ti wọn fun ni oju ẹlomiran. Aya Faderin wa n rawọ ẹbẹ pe ki awọn alaye wa fun ile iwosan lasẹ lati yọ oju wọn lẹyin ti wọn ba ku tan fun iwulo ẹlomiran. O fikun pe awọn kii fi oju naa se ẹbọ abi etutu gẹgẹ bi awọn eeyan kan se lero.	https://www.bbc.com/yoruba/afrika-56939708
sports	FIFA ní kí àjọ bọ́ọ̀lù ní Nàìjíríà, NFF ó san N156m owó gbà máà bínú fún Gernot Rohr akọ́nimọ̀ọ́gbá rẹ̀ tẹ́lẹ̀	"Gbese ẹgbẹrun lọna ọrinlelọọdunrun o din meji dọla ilẹ Amẹrika, ($378,000) ni ajọ bọọlu ni Naijiria, NFF jẹ akọnimọọgba ikọ agbabọọlu Super Eagles tẹlẹ, Gernot Rohr fun lile akọnimọọgba naa kuro lẹnu iṣẹ ṣaaju ọjọ to wa lori iwe adehun igbanisiṣẹ rẹ. Ni oṣu kejila ọdun 2022 ni ajọ NFF yọ Rohr lẹnu iṣẹ nigba to ku ọsẹ mẹrin ki wọn bẹrẹ idije ife ẹyẹ bọọlu forilẹede Afirika lorilẹede Cameroun. Wọn yan Austin Eguavoen rọpo rẹ. Lootọ ni pe NFF  ti gba tẹlẹ lati san owo oṣu fun akọnimọọgba naa titi di igba ti adehun iṣẹ rẹ yoo fi pari. Rohr gbe ajọ NFF lọ siwaju ajọ bọọlu lagbaye, FIFA lati beere fun ẹkunwo si owo naa fun gbigba iṣẹ lọwọ oun lati ọjọ. Miliọnu kan pọun owo ilẹ Gẹẹsi ni Rohr beere fun niwaju igbimọ olugbẹjọ FIFA, ṣugbọn ọrinlelọọdunrun o din mẹtalelogun ati diẹ dọla ($377,879.46) ni wọn fọwọ si fun un. Ọjọ marundinlaadọta si ni FIFA fun ajọ NFF lati fi san owo gba maa binu naa fun Gernot Rohr, bibẹẹkọ, wọn yoo tun fi alekun owo itanran gbara. ""Bi owo gba maa binu yii ko ba di sisan laarin ọjọ marundinlaadọta lẹyin idajọ yii, olujẹjọ (Ajọ NFF) yoo fi awọn itanran miran jora bii gbigbẹsẹle awọn ida kan ninu owo iṣuna idagbasoke ti wọn maa n gba, titi di igba ti wọn ba san owo naa pari."""	https://www.bbc.com/yoruba/afrika-61390127
entertainment	Alec Baldwin: Ohun táa mọ̀ nípà òṣèré tó ṣèèṣì yìnbọn pààyàn lórí ìtàgé rèé	"Taa ba n rin ta n wa ohun taa jẹ ka ma ṣe pade ohun ti yoo jẹ wa ni ọpọ maa n gba ladura amọ nidi wiwa ijẹ lawn kan ti kagbako aburu yii. Arabinrin kan ti fori la iku ti ọkunrin kan naa si farapa lẹyin ti gbajugbaja oṣere Alec Baldwin ṣina ibọn ti o mu dani lori itage bolẹ. Ọlọpaa ilẹ Amẹrika ti ni Ọgbẹni Baldwin yin ibọn ọhun nibi ti wọn ti n ya fiimu kan ti akọle rẹ n jẹ ""Rust"" ni Mexico. Arabirnin naa to gba ibẹ ku ni wọn sare gbe lọ sileewosan ṣugbọn ẹpa o boro mọ, bo ṣe farapa jinnu tori naa o ti dagbere faye. Agbẹnusọ kan fun Ọgbni Baldwin sọ fun ileeṣẹ iroyin AP pe iṣẹlẹ mọọmọ waye ni tori ibọn ti wọn fi n ṣere lo wa lọwọ rẹ. Kìí ṣe nǹkan ìtìjú pé èmi ni mò ń gbọ́ bùkátà ẹbí mi - Nkechi Blessing Ṣé lóòtọ́ ni Sunday Igboho ń gbowó ìgbésùnmọ̀mí lọ́wọ́ agbódegbà Boko Haram kan gẹ́gẹ́ bí Malami ṣe sọ? Kéére o! Ìjọba tú òbìnrin kan ṣoṣo amúgbálẹ́gbẹ̀ẹ́ Sunday Igboho tó kù láhàmọ́ DSS silẹ̀ ''Sójà yìnbọn fún mi ní ìwọdé EndSars lọ́dun tó kọ̀ja, àmọ́ máà tún darapọ̀ mọ́ ìwóde láti ṣèrántí àwọn tó kú'' Gbẹgẹdẹ fẹ́ gbiná láàrín Oluwo àtàwọn ìgbìmọ̀ Ìmáàmù àti Àlfáà ilẹ̀ Yorùbá, wọ́n ní Oluwo ń kọjá àyè rẹ̀ Arabinrin to ku, Hutchins to jẹ ẹni ọdun mejilelogoji lo n ṣiṣẹ gẹgẹ bii adari aworan lori itage naa nigba ti Ọgbẹni Souza to fara pa jẹ ẹni ọdun mejidinlaadọta. Awọn ọlọpaa n ṣe iwadii iṣẹlẹ naa lọwọlọwọ amọ ko tii si ẹnikni ti wọn fi ẹsun kan. Iroyin kan ni Baldwin ti ba awọn Ọlọpaa sọrọ. ""Funra rẹ lo wa si agọ wa to si pada lọ funra rẹ lẹyin taa fi ọrọ waa lẹnu wo tan"". Agbẹnusọ Ọlọpaa lo sọ bẹẹ. Loju opo ti arabinrin to ku ọhun ni funrarẹ, o kọọ sib pe iwe iroyin igba de igba ti ilẹ Amẹrika kan, ""the American Cinematographer"" pe oun ni ""irawọ to n dide"" lọdun 2019. ""Ẹkunrẹrẹ ohun to ṣẹlẹ ko tii hande bayii ṣugbọn a n ṣiṣẹ lati mọ sii a si fọwọ si iwadii ijinlẹ lori iṣẹlẹ aburu yii"". Ìjọba ní kí wọ́n bẹ̀rẹ̀ sí ni ṣe àyẹ̀wò ọpọlọ f'áwọn Ọlọ́pàá àti agbófinró Mọ̀ nípa àwọn ọmọ Naijiria tó fẹ́ kí Ísírẹ́lì tẹ́wọ́ gbà wọ́n gẹ́gẹ́ bí ẹ̀yà Júù Ọlọpaa ni nkan bii ago kan abọ ni ikọ awọn lọ si ibi ti wọn ti n ṣe fiimu naa lẹyin ti wọn gba ipe pajawiri nipa iyinbọn naa. Iru iṣẹlẹ bayii to waye lori itage fiimu Rust ṣọwọn gidi amọ kii ṣe ohun ti eti ko gbọ ri. Ibọn gidi ni wọn maa n saba lo ninu awọn fiimu wọn ni orilede yii ti wọn yoo si ki i ni ọta ti yoo kan ṣa ina ti yoo si dun gbamu amọ ti nkankan ko ni jade nibẹ. Iru nkan bayii naa ti ṣẹlẹ ri ninu fiimu kan lọdun 1993 tori wọn ṣewadii wn si rii pe ko pẹ ti wọn fi ibọn yẹn yin ọta gidi to si ti farasin sinu ile ọta rẹ. Nigba ti wn wa n yin awọn ọta ofifo ni iyẹn naa ba fo jade."	https://www.bbc.com/yoruba/59006540
sports	FIFAWWC: Falcons fìdí rẹmi, sùgbòn ọmọ Nàìjíríà gbóríyìn fún wọn	Awon omo Naijiria kan saara si ẹgbẹ agbaboolu obinrin Naijiria, Super Falcons lẹyin ti ikọ France bori wọn ninu idije ife ẹyẹ agbaye awọn obinrin pẹlu ami ayo kan si odo. Oju opo Twitter mì  titi lẹyin ifẹsẹwonse naa pẹlu bi awon ololufẹ ikọ Super Eagles ṣe gboriyin fun ikọ Super Falcons nitori wọn gbiyanju lati se daradara ju ikọ France. Ikọ France ti di olori Group A bayii ninu idije ife ẹyẹ agbaye awọn obinrin, FIFA Women's World Cup lẹyin ti wo-mí-ngba-si-ọ ti adari ifẹṣẹwọnsẹ naa fun Wendie Renard lati gba ni ẹẹmeji. Super Falcons nilo ọmi ninu ifẹsẹwọnsẹ o kere tanalẹ oni lati tẹsiwaju ninu idije ife ẹyẹ agbaye to n lọ lọwọ lorilẹede France. Nnkan ko ṣẹnu fun ikọ agbabọọlu Naijiria ninu ifẹsẹwọnsẹ akọkọ ti wọn gba lẹyin ti Norway fiya jẹ wọn pẹlu ami ayo mẹta sodo. Ṣugbọn ẹgbẹ agbabọọlu Naijiria jẹwọ orukọ wọn gẹgẹ bi aṣaaju ikọ agbabọọlu obinrin lati ilẹ adulawọ lẹyin ti fagba han South Korea pẹlu ami ayo meji ninu ifẹsẹwọnsẹ keji ti wọn gba. Bo ti lẹ jẹ pe Super Falcons ja kulẹ ninu ifẹsẹwọbnṣẹ wọn pẹlu France, wọn ṣi ni anfani lati wa lara awọn ikọ mẹrindinlogun akọkọ ti wọn si tun le gbe ipo kẹta. Akọnimọọgba Super Falcons Thomas Dennerby gborinyin fun ikọ obinrin Naijiria naa. O ni akọni ni wọn, o si fi aidunu rẹ  han wipe wọn fun France laaye lati gba wo-mí-ngba-si-ọ lẹẹmeji ọtọtọ. Akọnimọọgba Super Falcons, Thomas Dennerby sọ pe oun nigbagbọ pe Naijiria si le fakọyọ lalẹ oni bi wọn ti ṣe pẹlu South Korea. O fikun ọrọ rẹ pe yoo dara julọ ti Naijiria ba le fagba han France, nitori yoo fun wọn ni igboya lati koju ẹnikẹni ni ipele ẹlẹnimẹrindinlogun. Ami ayo mẹjọ sodo ni France fun Super Falcons ninu ere bọọlu ọlọọrẹsọọrẹ ti wọn jọ gba lọdun 2018. Ṣe Super Falcons le yi ero Afirika pada lori ere bọọlu awọn obinrin? Fun awọn agbabọọlu Naijiria, ife ẹyẹ agbaye awọn obinrin kọja ere bọọlu lasan. Ikọ Super Falcons nikan lẹgbẹ agbabọọlu ilẹ Afirika ti ko tii pa ikankan jẹ ninu gbogbo idije ife ẹyẹ agbaye to ti waye lati ọdun 1991 ti idije naa ti bẹrẹ. Ṣugbọn oniruuru iṣoro lo n koju awọn agbabọọlu obinrin lorilẹede Naijiria. Ọpọ eeyan ni ko ri ere bọọlu ni Naijiria gẹgẹ ere idaraya to yẹ ki obinrin maa ṣe. Ẹlẹsẹ ayo fun Naijiria to n gba bọọlu fun ikọ Barcelona, Asisat Oshoala sọ pe bakan naa lọmọ ṣori kaakiri gbogbo ilẹ Afirika. Oshoola ni awọn agbabọọlu ni Afirika n gbiyanju lati yi ero ọpọ eeyan nilẹ Adulawọ pada pe obinrin ko wa fun ile idana nikan. Ninu idije ọdun 1999 ni Super Falcons ti rin jina julọ nigba ti wọn de ipele komẹsẹoyọ ẹlẹni mẹjọ. Iṣẹ pọ fun wọn lati ṣe nigba ti wọn ba koju France lalẹ ọjọ Aje. Akẹgbẹ Oshoala, Francisca Ordega to n gba bọọlu fun ikọ Shanghai Shengli tiẹ sọ pe Naijiria niṣẹ to pọ lati ṣe lori ero awọn eeyan nipa ere bọọlu obinrin. Ordega ni mama oun sọ fun oun pe ko si ọkunrin to maa fẹ oun sile niwọn igba t'oun ba tẹsiwaju pẹlu bọọlu gbigba. Ṣugbọn o ni inu mama oun ti dun bayii nitori oun ti di araba ninu bọọlu gbigba. Ordega to jẹ ẹni ọdun marundinlọgbọn ti gba bọọlu lorilẹede Russia, Sweden, America, Australia, Spain ati China. Ordega ranti bi France ṣe lu Naijiria ni alubami ni bii ọdun sẹyin, nitorinaa, ohun kan ṣoṣo to wa lọkan rẹ ni eṣan. Ordega ni ''awọn ko bẹru France,'' o ni ami ayo mẹjọ ti France ka lawọn kii ṣe ohun toju ko riri. O fikun ọrọ rẹ pe Germany ti na Naijiria ni 8-0 ri lọdun 2011 ṣugbọn wọn se e ki wọn to jẹ ẹ nigba tawọn mejeeji pade ninu idije ife ẹyẹ agbaye. Akẹgbẹ rẹ, Oshoala naa sọ pe ko le sẹeṣe ki France na Naijiria ni 8-0 lọdun 2018, ki wọn tun wa tun wọn na lalẹ ọjọ je.	https://www.bbc.com/yoruba/ere-idaraya-48661963
religion	BB Naija: Ẹgbẹ́ MURIC figbe ta kí ìjọba dá a dúró lẹ́sẹ̀kẹsẹ̀	"Oludari ẹgbẹ to n ja fun ẹtọ gbogbo musulumi Naijiria MURIC, Ọjọgbọn Ishaq Akintola sọ fun BBC Yoruba pe ẹkọ buruku gbaa ni eto BB Naija ti awọn eniyan n pọnle n kọ awọn ọmọ. Laipẹ ni ẹgbẹ yii figbe ta ti wọn si fi ọrọ ranṣẹ pe ki aarẹ Muhammadu Buhari fopin si eto agbelewo naa ni kiakia tori pe iwa ibajẹ pọ nibẹ. Ọjọgbọn yii to jẹ olukọni ni ile iwe giga ti ipinlẹ Eko, LASU jẹ ko di mimọ pe awọn tọrọ ki iwa ibajẹ ma baa gbilẹ lawujọ jẹ lọkan lo kan si awọn kaakiri lati ba wọn gbe ohun soke pe ki ijọba fopin si eto naa. Ishaq fun 'pe si awọn olori ẹsin lawujọ pe ki wọn ye ba 'ra wọn ja, o tun pe awọn ẹlẹsin Kristẹni, awọn lọba lọba kaakiri Naijiria pe ki gbogbo wọn pawọ pọ ke si ijọba. Onimọ ẹsin Islam yii ni ""fun igbadun ara ile kọ leleyii rara o, igbarun gbaa ni. Ibalu jẹ, ibẹbi jẹ, ibara jẹ, ibadugbo jẹ ni""."	https://www.bbc.com/yoruba/48960839
entertainment	Kemi Afolabi: Àwọn akẹgbẹ́ mí ṣe gudugudu méje láti ṣèrànwọ́ fún mí, ẹ̀rù náà fúyẹ́ láti gbé	Gbajugbaja oṣere tiata Yoruba Kemi Afolabi, to ni aisan aronileegun, Lupus, ti fi idupẹ ranṣẹ si gbogbo awọn ọmọ Naijiria to na ọwọ iranwọ si lasiko aisan to n la kọja. Ninu akọjade to fi si oju opo Instagram rẹ lo ti dupẹ lọwọ ẹbi, ara ati awọn ọrẹ rẹ to fi mọ awọn ololufẹ fun aduroti wọn. Laipẹ yii ni oṣerebinrin naa fi lede wi pe aisan ki sẹẹli ara ma a ba ara ja, ki egungun si maa ro ni ja gbogbo ara, iyẹn Lupus, n ba oun finra. O ni dokita si ti sọ fun oun pe ko ni ju ọdun marun un si ti oun yoo lo laye, eleyii to ti lo ọdun kan ninu rẹ. Loju opo Instagram rẹ ọhun lo ti fi lede pe kii ṣe igbesẹ to rọrun ni fun ohun lati ma sọ itan oun ati idojukọ ti oun la kọja fun awọn eniyan. Nigba to n salaye idi to fi kede aisan to n ba finra sita, Kemi Afolabi ni ''Gbogbo agbara mi ni mo lo lati sọ fun awọn ọmọ Naijiria ohun ti mo n la kọja'' O fikun pe ''Amọ mo nilo lati ṣe bẹẹ ki n le jẹ iwuri fun awọn eniyan to n la iru nkan bayii kọja tabi ju bayii lọ, ki awọn naa le ni agbara lati ṣe ohun to tọ.'' ''Ọpọlọpọ eniyan lo jade si mi ni ojoojumọ, ti wọn gbadura fun mi, ti wọn si n ṣikẹ mi lọna to wu ni lori'' ''Ifẹ ti wọn fihan mi jẹ ki n ni okun ati agbara lati ja fitafita ki n le wa laye, ki n si wa ni alaafia si ju ti tẹlẹ lọ'' ''Bi o tilẹ jẹ pe irinajo itọju aisan ti mo n la kọja ko dẹrun fun emi ati awọn ẹbi mi amọ iranwọ yin jẹ ki ẹru naa fuyẹ fun wa lati gbe.'' Ninu ọrọ rẹ ni o ti fi lede bo ṣe dun mọ oun ninu bi awọn ọrẹ ati ojulumọ to fi mọ awọn akẹgbẹ oun lagbo tiata, ṣe jiroro lori ati ran oun lọwọ, ti wọn si n fi owo na ran oun lọwọ. ''Kii ṣe owo nikan, wọn tun n yọju si mi lati wo alaafia mi ni igba de igba'' Adura mi ni pe ẹ ko ni fi aisan lo igba laye yin, iranwọ Eledumare a dide si yin, ti alaafia a si jọba ni aye gbogbo ẹyin ololufẹ mi. Bakan naa lo gbadura fun awọn to n la idojukọ kan kọja abi omiran pe, iranwọ a de fun wọn ati okun ati agbara lati ja fun ẹmi wọn.	https://www.bbc.com/yoruba/media-61056605
religion	Malaysia Church: Ilé Ẹjọ́ fìdájọ́ lélẹ̀, Krìstẹ́nì lẹ́tọ̀ọ́ gẹ́gẹ́ bí àwọn Mùsùlùmí láti pe Ọlọ́run ní Allah	Ile ẹjọ giga lorileede Malaysia ti fofin si ofin ọlọdun marundinlogoji kan to ni awọn Kristeni ko le pe Ọlọrun ni Allah ninu ijọsin wọn. Ọrọ ki awọn Kristeni maa lo Allah lati juwe Ọlọrun jẹ eleyi to n da wahala silẹ laarin awọn ẹlẹsin mejeeji yi. Awọn musulumi lo ko ida meji ninu ida mẹta eeyan ilẹ naa ṣugbọn awọn Kristẹni naa wa nibẹ. Ohun tawọn Kristẹni ilẹ yi n sọ ni pe o ti pẹ tawọn ti n lo Allah lati inu ede larubawa tawọn ti ya si Malay tawọn n sọ. Gẹgẹ bi wọn se ṣalaye, bi igba ti wọn tapa si ẹtọ awọn ni aṣẹ ma juwe Ọlọrun pẹlu Allah yi jẹ fawọn. Ofin ilẹ Malysia faaye gba ki onikaluku maa ṣẹṣin rẹ bo ti ṣe wu u ṣugbọn ọrọ orukọ Allah yi jẹ nkan ti awọn eeyan ko dunnu si. Lọdun 2008 iṣẹlẹ kan waye lori ọrọ yii nigba tawọn alaṣẹ Malaysia fipa gba awọn disiki oniwaasu Kristẹni kan Jill Ireland Lawrence Bill fẹ gbe wọ ilẹ naa. Idi ti wọn lawọn ṣe bẹẹ ni pe wọn lo Allah lati fi juwe Ọlọrun ninu akọle wọn. Lati igba naa ni o ti ko ṣẹjọ lati tako ofin ti wọn ti gbe kalẹ lati 1986 pe Kristẹni ko gbodọ pe Ọlọrun ni Allah. Lọjọru ni ile ẹjọ giga to w ani Kuala Lumpur gbe idajọ silẹ pe idẹyẹsi ni wọn ṣe si latari ẹsin rẹ. Adajọ Nor Bee sọ pe Allah ati awọn ọrọ mẹta mii Kaabah(ile tawọn musulmi n kọju si kirun) Baitullah to tumọ si ile Ọlọrun ati Solat, irun kiki ti di ẹtọ fawọn Kristẹnilati lo O ni aṣẹ to ni ki wn maa lo awọn ọrọ yi ko bofin mu. Igba akọkọ kọ yi ti edeaiyede ti n waye lori lilo orukọ Allah fi juwe Ọlọrun fawọn Kristẹni.	https://www.bbc.com/yoruba/agbaye-56356732
sports	AfroBasketWomen: Buhari kí D'Tigress lẹ́yìn tí wọ́n ṣíná ìyà fún Senegal gba ife	Aarẹ Muhammadu Buhari ti gboriyin fun awọn ikọ agbabọọlu alapẹrẹ Naijiria, D'Tigress pe wọn ku iṣẹ. Lọjọ Aiku, ọjọ kejidinlogun ni awọn agbabọọlu obinrin ọmọ Naijiria yii fakọyọ ti wọn tun gbe ife ẹyẹ Afrobasket lọ. Awọn naa ni wọn gba a lọdun 2017 ti wọn gbogo wale fun Naijiria. 60 -55 ni wọn fi fagbahan ikọ Senegal to gbalejo idije naa nibi ti o le ni ẹgbẹrun mẹẹdogun oluworan ti kopa. Aare Muhammadu Buhari to n tukọ orilẹ-ede Naijiria naa ti gboṣuba rabandẹ fawọn olu ọmọ wọnyii pe wọn gba ife ẹyẹ naa lẹẹkan sii. Otis Hughley to je akọnimọọgba ikọ awọn obinrin yii fi idunnu rẹ han lasiko to n ba BBC sọrọ. O ni inu oun dun pupọ pe idije bọọlu alapẹrẹ ti ni idagbasoke to yẹ laisko yii. O tun gboriyin fawọn agbabọọlu obinrin ti Naijiria ti o n kọ pe pe wọn fakọyọ daadaa. Ọpọ awọn ọmọ Naijiria lo ni iṣẹ takuntakun ni awọn obinrin n ṣe ninu ogo ere idaraya Naijiria lasiko yii.	https://www.bbc.com/yoruba/49392590
religion	Easter Celebration: Olórí Celestial lágbàyéé ní kò yẹ kí Krìstíẹ́nì fi ọwọ́ yẹpẹrẹ mú ọdún àjíǹde	Ọjọ Kẹẹdogun osu kẹrin ọdun 2022 ni ayajọ ọdun Ẹti rere , ti wọn kan Jesu mọ agbelebu. Lara awọn ọna ti BBC Yoruba fi fẹ sami ọjọ naa ni lati mọ ohun ti ọjọ Ẹti rere duro fun. Gẹgẹ bi Ẹsin Kristiẹni ti laa kalẹ, ọjọ Ẹti rere yii ni wọn kan Jesu Kristi mọ agbelebu. Ọdọọdun si ni awọn ọmọlẹyin Kristi maa n sami ọjọ naa lọdọọdun lati fidi igbagbọ wọn ninu iku ati ajinde Jesu Kristi mulẹ. Nigba to n ba BBC Yoruba sọrọ, ojisẹ Ọlọrun kan, tii se asaaju ijọ Celestial jakejado agbaye, to kalẹ si orilẹẹede Benin, Ẹni ọwọ Akande Adeogun sọ nipa pataki ọjọ Ẹti rere. Ẹniọwọ Adeogun ni bi wọn ko ba kan Jesu Kristi mọ agbelebu ni, ko si jinde ni ọjọ kẹta, asan ni igbagbọ awọn Kristiẹni ko ba jẹ. O ni iku ati ajinde Jesu yii lo fun ẹsin igbagbọ ni itumọ gidi, to si jẹ ka mọ pataki rẹ ati idamọ rẹ laarin awọn ẹsin yoku. Ojisẹ Ọlọrun naa wa salaye pe akoko pataki ni ọdun ajinde jẹ, ko si yẹ ki ọmọlẹyin Kristi kankan fi ọwọ yẹpẹrẹ mu ọdun naa. Adeogun wa yan pe awọn asọtẹlẹ to ti waye saaju nipa iku ati ajinde Jesu Kristi gẹgẹbi Olugbala araye ni idi pataki ti Kristiẹni fi le fi ọwọ sọya pe awọn n lọ sọrun rere.	https://www.bbc.com/yoruba/afrika-61116524
health	India: Ọkùnrin kan yọ kindinrin ìyàwó rẹ	"Ọwọ awọn ọlọpaa ti tẹ ọkọ obinrin kan to jẹ ọmọ India ati aburo ọkọ rẹ ọkunrin kan lẹyin to sọ fun awọn ọlọpaa wi pe awọn mejeeji ji kindinrin ohun lati fi rọpo owo ori. Eto ayẹwo ilera meji ọtọọtọ fi idi rẹ mulẹ pe ọkan lara awọn kindinrin obinrin naa ti poora. O fi ẹsun kan ọkọ rẹ wi pe gbogbo igba lo maa n beere owo ori lọwọ oun. Eto owo ori sisan ni India lati ọwọ awọn ẹbi iyawo fun ẹbi ọkọ, ni wọn ti fi ofin de lati ọdun1961 ṣugbọn àwọn miran ṣi n ṣee. Nigba ti o n ba awọn akọroyin orile-ede India sọrọ, obinrin naa, Rita Sarkar ni alubolẹ ni ọkọ oun maa n lu oun fun ọpọlọpọ ọdun nitori owo ori naa. Iwe iroyin Hindustan Times jabọ pe obinrin naa ni ""ọkọ mi mu mi lọ si ileewosan aladani kan ni Kolkata, nibiti oun ati oṣiṣẹ eleto ilera kan ti sọ fun mi pe ara mi yoo balẹ̀ lẹyin ti wọn sẹ iṣẹ abẹ lati yọ okuta inu (appendix) mi."" ""Ọkọ mi kilọ fun mi pe n ko gbọdọ sọ fun ẹnikẹni nipa iṣẹ abẹ naa."" Rita ni,  lẹyin oṣu diẹ, inira de ba oun, awọn mọlẹbi oun si gbe oun lọ si ọdọ dokita kan. Eto ayẹwo ti wọn ṣe fun oun lo fihan pe kindinrin rẹ kan ti di awati. Ayẹwo keji si fi idi rẹ mulẹ. O sọ fun iwe iroyin Hindustan Times pe ""Igba naa ni o to o yemi, idi ti ọkọ mi fi ni ki n pa ẹnu mi mọ lori iṣẹ abẹ naa."" Rita ni ọkọ oun ta kindinrin oun nitori pe agbara mọlẹbi rẹ ko ka owo ori ti o n beere fun. Iroyin ni orile-ede India ni ọga agba fun ileesẹ ọlọpaa, Udayshankar Ghosh sọ pe: ""A n fura wi pe ọrọ naa ni bayo-bayo ninu. O ni: ""A ṣe akọsilẹ ẹjọ naa labẹ ofin to ni i ṣe pẹlu ṣise paṣi-paarọ ẹya ara. ""A si ti mu eniyan mẹta fun ẹsun igbiyanju lati sekupani to fi mọ ifiyajẹni."""	https://www.bbc.com/yoruba/agbaye-42985960
entertainment	Fadeyi Oloro: Ọfọ̀, àyájọ́ kò ràn án lọ́jọ́ tí 'ṣó o láyà' bá a lálejò	Eto 'Ṣó o láyà' lati BBC News Yoruba ni eto ti a ti maa n gbe awọn ibeere nipa aṣa, ede, iṣe ati ọrọ to n lọ ni Yoruba ka iwaju awọn eekan oṣere. Lọtẹ yii, ẹja nla ni awọn eto yii gbe lodo. eekan oṣere tiata, Ọgbẹni Ojo Arowoṣafẹ, ti ọpọ mọ si Fadeyi oloro ni ọpọn sun kan. Atogede, atayajọ ni baba fi dahun ibeere wa gbogbo. Amọṣa, aigbọfa la n woke, ifa kan ko si ni para	https://www.bbc.com/yoruba/afrika-51780578
politics	Bola Tinubu 2023: Babachir Lawal sọ pé APC gbọdọ̀ fààye gba Tinubu láti díje fún ipò ààrẹ	"Akọwe ijọba Naijiria nigba kan, Babachir Lawal, ti sọ pe dandan ni fun ẹgbẹ oṣelu All Progressives Congress (APC) lati fi aye gba ẹnikẹni to ba fẹ dije fun ipo aarẹ l'ọdun 2023. Oṣu Kẹwaa, ọdun 2017, ni wọn yọ Lawal kuro nipo lẹyin ti wọn fi ẹsun kan pe o na N544m ni inakuna lati fi ge koriko. Lasiko to n ba iwe iroyin abẹle The Punch sọrọ, Lawal sọ pe lootọ ni aṣiwaju ẹgbẹ oṣelu naa, Bola Tinubu, ko ipa pataki ninu bi aarẹ Muhammadu Buhari ṣe wọle ibo si ipo aarẹ l'ọdun 2015. O ni kii ṣe nkan to pamọ pe igun Tinubu wa ninu ẹgbẹ oṣelu naa. O fi kun ọrọ rẹ pe nigba ti Tinubu kede atilẹyin rẹ fun Buhari lọdun naa, lo to o fojuhan pe oun ni yoo gba tikẹẹti ẹgbẹ lati dije. ""Ti kii ba ṣe pe Tinubu jọwọ ara rẹ nigba naa, mo lero pe Kwakwanso ni ko ba gba tikẹẹti ẹgbẹ APC. Nitori idi eyi nikan, o fihan pe Tinubu ni onilu to lu fun iromi Buhari , ati idagbasoke ẹgbẹ APC. Bakan naa ni Lawal sọ pe Tinubu lo ko owo jọ fun ipolongo, nigba ti Buhari ko ni owo lọwọ lati gbọ bukata eto idibo. Oun kan naa lo gba ileeṣẹ ilẹ okeere kan lati ilẹ America, fun atunṣe si oju ti awọn eeyan fi n wo Buhari ṣaaju eto idibo. ""Oju ti ọpọ eeyan fi n wo Buhari nigba naa ko dara rara, eyi to ṣeeṣe ko ṣe idiwọ fun jijawe olubori rẹ"" ""Nitori naa, ti a ko ba fẹ pe ibinu Ọlọrun si ori wa, eyi ti a ko fẹ, a gbọdọ fi aaye gba ẹnikẹni to ba fẹ dije, to fi mọ Tinubu."" Ọrọ ti Lawal sọ yii ti n fa ariyanjiyan laarin awọn ọmọ orilẹ-ede Naijiria kan lori ayelujara. Igba akọkọ kọ niyi ti iroyin ati awuyewuye ti n waye lori pe boya Tinubu fẹ ẹ dije du ipo aarẹ Naijiria ni ọdun 2023. Oun naa si ti sọ laimọye igba pe, oun ko dije. Ẹ ṣọra fun iroyin ofege, emi o pe aarẹ Muhammadu Buhari ni alakatakiti ẹsin, eekan ninu ẹgbẹ oṣelu APC, Bola Tinubu lo sọ bẹẹ. Atẹjade kan lo lu ayelujara pa ninu eyi to fẹsun kan Tinubu pe o ṣapejuwe Buhari bi alakati ẹsun, ẹlẹyemẹta  ati daaru daapọ lọdun 2013. Atẹjade naa tun sọ pe Tinubu ni ti wọn ba gba Buhari laaye pẹrẹ, afaimọ ko maa pin orilẹede Naijiria, ati pe iwa ẹlẹmyamẹya Buhari le ṣakoba fun iṣọkan fun Naijiria. Bi ẹ ko ba gbagbe Buhari dije fun ipo aarẹ labẹ asia ẹgbẹ oṣelu ANPP ninu idibo gbogbogbo ọdun 2003 ṣugbọn o fidi rẹmi, nigba ti Olusegun Obasanjo ẹgbẹ oṣelu PDP wọle ibo naa. Tinubu naa dupo gomina ipinlẹ Eko fun saa keji lọdun naa labẹ asia ẹgbẹ oṣelu AD ninu eyi to ti jawe olubori. Amọ, oludamọran fun Tinubu lori eto iroyin, Tunde Rahman sọ ninu atẹjade kan to fi sita lọjọ Ẹti pe ayederu iroyin lawọn kan n gbe kiri. O ni awọn eeyan kan ti wọn koriira Tinubu lo wa nibi iroyin ofege naa, bakan naa lo beere pe ki ẹnikẹni to ba mọ ibi ti Tinubu ti sọrọ naa wi pe ko wa sọ. ''Asiwaju ko le sọ iru ọrọ bayii nipa Buhari laelae! Ati pe ko si ohun to le mu ki Tinubu sọ iru ọrọ yii nitori oun ati Buhari ko si ninu ẹgbẹ oṣelu kan naa, bẹẹ ni wọn o si nija ara wọn ninu,'' Ọgbẹni Rahman lo woye bẹẹ. O ṣalaye siwaju sii pe ko ba tiẹ wu Tinubu gan an ki Buhari wọle ibo aarẹ ọdun 2003 nitori oun ti Obasanjo ṣe fun ipinlẹ Eko nigba to gbẹsẹ le owo to n wolẹ lati apo ijọba apapọ."	https://www.bbc.com/yoruba/afrika-51424682
sports	Diego Jota, Alexander Isak kò ní kópa ní ìdíje ife ẹ̀yẹ ‘World Cup’ nítorí ẹsẹ tí wọ́n fi ṣèṣe	Atamatase agbabọọlu Newcastle, Alexander Isak lee maa gba bọọlu mọ titi di ẹyin idije ife ẹyẹ agbaye loṣu kejila. Gẹgẹbi ọrọ ti akọnimọọgba ẹgbẹ agbabọọlu Newcastle, Eddie Howe sọ, Isak fi itan rẹ ṣeṣe ni eyi ni yoo si mu ki o maa lee tayo lori papa fun igba diẹ. Igba mẹta pere ni Isak tii gba bọọlu fun Newcastle lati igba ti wọn ti ra a ni ọgọta miliọnu pọun lati Real Sociedad loṣu kẹjọ. Bakan naa ni Diego Jota agbabọọlu Liverpool pẹlu. O gba goolu wọle sawọn ni ifẹsẹwọnsẹ akọkọ akọkọ rẹ tako Liverpool. Lasiko to n gbaradi fun ifẹsẹwọnsẹ kan fun ikọ orilẹede rẹ Sweden loṣu kẹsan an ni Isak fi itan rẹ ṣeṣe. “O ṣeni laanu pe itan rẹ to fi ṣeṣe yoo ṣediwọ fun un. A ko lero pe a o le ri Alex lori papa ki idije ife ẹyẹ agbaye to bẹrẹ” Idije ife ẹyẹ agbaye yoo bẹrẹ logunjọ oṣu kọkanla ni orilẹede Qatar. Jota fi ẹsẹ pa lasiko ifẹsẹwọnsẹ Liverpool pẹlu Manchester City lọjọ Aiku. Akọnimọọgba ikọ Liverpool, Jurgen Klopp sọ fun awọn akọroyin pe Diego Jota to ṣeeṣe ko ṣoju fun Portugal ni ife ẹyẹ agbaye ko ni lee kopa nitori o ti fi ẹsẹ ṣeṣe. Wọn gbe Jota kuro lori papa lasiko ti ifẹsẹwọnsẹ naa n mura ati pari ni papa iṣire Anfield. Iroyin ayọ ibẹ ni pe Jota ko ni ṣe iṣẹ abẹ lati tọju ohun to n ṣe e naa. Jurgen Klopp ṣalaye lasiko to n ba awọn  akọroyin sọrọ ni igbaradi fun ifẹsẹwọnsẹ pẹlu Westham United pe “iroyin ti ko dara to  nipa Diogo.” Klopp ko sọ pato asiko ti Jota yoo pada, amọṣa o ni ipa ti ko ṣee fẹnusọ ni aisi lori papa rẹ yoo mu ba ikọ naa	https://www.bbc.com/yoruba/articles/cld5nx4k440o
politics	Fídíò nípa ìtàn ayé Ọbabìnrin Elizabeth kejì tó jáde láyé	Ọbabinrin Elizabeth Keji ti ilẹ Gẹẹsi ni ori ade to pẹ julọ lori oye nilẹ naa. Ọjọbọ, ọjọ kẹjọ, oṣu Kẹsan an, ọdun 2022 yii ni Ọbabinrin Elizabeth waja. Ẹni aadọrin ọdun ni ki ọlọjọ to de. Westminster Abbey ni wọn ti dade fun Elizabeth lẹni ọdun 27. Ṣaaju iku rẹ ni awọn mọlẹbi rẹ ti kọkọ korajọ si aafin rẹ ni Scotland lẹyin ti wọn ti kọkọ n kọminu lori eto ilera rẹ. Wo fidio yii fun ẹkunrẹrẹ.	https://www.bbc.com/yoruba/articles/cyrx5ven5k5o
sports	Christian Eriksen: Agbábọ́ọ̀lù Denmark, Christian Eriksen, tó dákú lórí pápá ti jí padà níléèwòsàn	"Agbabọọlu orilẹ€de Denmark, Christian Eriksen ti ji saye nileewosan lẹyin to dakun lori papa lasiko ti orilẹede Denmark ati Finland fi n figagbaga lọjọ Satide. ṣaaju isinmi aarin ifẹsẹwọnsẹ naa ni wọn da a duro lẹyin ti agbabọọlu ẹni ọdun mọkandinlọgbọn naa to n gba bọọlu jẹun fun Inter Milan ṣa dede ṣubu lulẹ. Kiakia ni alamojuto ifẹsẹwọnsẹ naa, Anthony Taylor ti ke sawọn onimọ iṣegun ki wọn wa fun un ni itọju lori papa. Ajọ ere bọọlu nilẹ Yuroopu, UEFA sun ifẹsẹwọnsẹ naa siwaju nitori iṣẹlẹ naa ki wọn to tun kede pe ifẹwọnsẹ ọhun yoo waye ni agogo meje abọ alẹ ọjọ Satide kan naa. Iks agbabọọlu Finland ti fi atẹjade kan sita pe ""Christian Eriksen ti laju, ilera rẹ si ti duro deede ti wọn si ni awọn n fi ọkan gbadura fun pe ki ara rẹ tete bọ sipo"	https://www.bbc.com/yoruba/afrika-57455181
health	When can I get the Covid vaccine: Ó ṣeéṣe kí ìjọba Naijiria dáwọ́ gbígbà abẹrẹ Covid-19 dúró kí abala kejì tó dé	Awọn alaṣẹ eto ilera ni Naijiria ti sọ pe awọn yoo dawọ fifun awọn eeyan labẹrẹ ajẹsara Covid-19 ti Osford-Astrazeneca ṣe duro ti awọn eeyan ba ti gba idaji abẹrẹ to wa ni ikawọ wọn. Minisita abẹlẹ fun eto ilera, Olurunnimbe Mamora sọ fun awọn akọroyin pe awọn ko le sọ ni pato akoko ti abala keji abẹrẹ naa yoo de. Nitori naa ni wọn yoo ṣe da gbiba rẹ duro ki awọn to ti gba abẹrẹ naa ṣaaju le gba nigba keji. Ti ẹ ko ba gbagbe, igba meji ọtọtọ ni awọn eeyan yoo ni lati gba abẹrẹ naa fun abo to peye. Gẹgẹ bi ohun ti Mamora sọ, ijọba yoo dawọ gbiga rẹ duro ki abẹrẹ naa ma baa tan nilẹ ki awọn to ti gba abala kinni le ri gba lẹẹkan si, paapaa ni bayii ti wọn ko mọ akoko ti abala keji rẹ yoo de. Atẹjade kan lati ileeṣẹ to n ri si eto ilera alabọde fi han pe nnkan bii miliọnu kan eeyan lo ti gba abẹrẹ naa ni Naijiria fun igba akọkọ. Awọn eleto ilera ni wọn kọkọ fun labẹrẹ ọhun nigba ti wọn ko wọ Naijiria loṣu Keji ọdun yii. Ẹwẹ, ijọba Naijiria ti bẹrẹ si n ṣayẹwo abẹrẹ ajẹsara meji miran ti awọn onimọ ijinlẹ rẹ ṣe. Nnkan bii 162,000 eeyan lo ti fara kasa Coronavirus ni Naijiria, ẹgbẹrun meji eeyan o le diẹ si ti ba arun naa lọ.	https://www.bbc.com/yoruba/afrika-56666290
entertainment	Festus Keyamo: Amòfin ní Mínísítà kò ṣẹ̀ sí òfin bó ṣe fi nọ́mbà Eedris Abdulkareem sórí ayélujára	"Agbẹjọro kan, Suleiman Abaya ti sọ fún BBC pe ko lodi si òfin kì èèyàn fi ẹrọ ibaraẹnisọrọ ẹlòmíràn sita lórí ayelujara. Abaya lo sọ ọrọ náà lásìkò tó n dá sí ede aiyede to n wáyé láàrin mínísítà abẹle fún ọrọ osiṣẹ ati igbanisiṣẹ, Festus Keyamo ati gbajugbaja Olorin takasufe, Eedris Abdulkareem. O ni ""Ori kẹrin ofin orilẹ-ede Naijiria tọdun 1999 fún gbogbo ọmọ Naijiria laaye lati sọrọ laye ara wọn, ṣugbọn nipa ti ohun tó wáyé láàrin Eedris ati Keyamo, n ṣe ni Keyamo kan fi nọmba náà lede nikan ni."" ""Ohun tó lòdì sí òfin ni ki èèyàn kéde itakurọsọ laarin ara rẹ àti ẹlòmíràn, eyi to le ṣakoba fún ẹnìkejì."" Amofin náà salaye pe, ni kete ti eeyan ba ti le se iforukọsilẹ nọmba ẹrọ alágbèéká rẹ, o ti yọnda nọmba náà sì gbagede fún arọwọto ẹnikẹ́ni ni Naijiria ati l'oke okun. O fi kun pe ti eeyan ba ti le se eyii, èèyàn tí fi eto rẹ lè ileeṣẹ ìjọba tó n ri sí ibaraẹnisọrọ, NCC lọwọ, nítorí náà kìí se aṣiri mọ. Gẹgẹ bo ṣe sọ, Keyamo yóò ṣẹ sí òfin tó bá jẹ pe oun ni agbẹjọro fun Eedris Abdulkareem, to sì fi ọrọ ajọsọ wọn lede fún gbogbo araye gbọ. Bó tilẹ jẹ pé amofin náà ni òun kó lero pe Keyamo le hú irufẹ iwa tó hù bo ṣe fi nọmba Eedris lede lórí ayélujára, ṣugbọn o ni niwọn igba to jẹ pe amofin ni òun fúnra rẹ, o mọ ohun tó ṣe nítorí kò ṣẹ sí òfin, ṣugbọn o ti dojú ti ara rẹ àti ijoba to n sin. Lẹyin naa lo ni Eedris lẹtọ labẹ òfin lati sọ awọn ọrọ tó sọ nípa kudiẹ kudiẹ to n wáyé ni Nàìjíríà ninu awo orin Jagajaga Reloaded to gbe jáde. Bi ẹ ko ba gbagbe, ọsẹ to kọja ni Eedris Abdulkareem gbe orin tuntun kan jade, eyii to pe ""Nigeria Jagajaga Reloaded"". Ninu awo orin naa lo ti dárúkọ Festus Keyamo, to si sọ pé Keyamo ti jẹ dodo pẹlu awọn tó jẹ gaba le Naijiria lórí, kò sì lè sọ ododo mọ. Ọrọ naa bi Keyamo ninu to bẹẹ to fi tu àṣírí ọrọ laarin oun ati Eedris, eyiti to wáyé láàrin wọn ni nnkan bíi ọdún mẹta sẹyin. Keyamo wa fẹsun kan Eedris pe eredi to fi n sọko ọrọ sí ìjọba tó wà lóde ni pé ko rí jẹ labẹ ìjọba ọhun. Pupọ awọn ọmọ Naijiria lo ti n fi ẹro wọn sita lórí awo orin tuntun ti Eedris ṣe, èsì tí Keyamo fún ati pàápàá bo ṣe fi nọmba rẹ lede fún gbogbo araye, to fi mọ ọrọ ajọsọ wọn. Oju opo ibanidọrẹpọ lori ayelujara lo n gbona lọwọ lọwọ bayii nitori aawọ kan to n waye laarin akọrin Eedris Abdulkareem ati Festus Keyamo, minisita fọrọ igbanisisẹ. Ọpọ eeyan si lo wa n para poro pe ki lo le fa ija laarin awọn gbajumọ mejeeji yii, to fi di ohun tawọn eeyan n gba bii ẹni gba igba ọti loju opo ayelujara. Nigba to n salaye ohun to mu ki ọrẹ rẹ ja laarin oun ati Eedris, Keyamo lo bọ soju opo Twitter rẹ, to si tọpasẹ orisun ija ọhun si ọdun 2018. Amọ ko si ẹni to mọ nipa ikunsinu aarin awọn mejeeji titi ti Eedris fi gbe awo orin tuntun sita laipẹ yii. Orin ti Eedris Abdulkareem sẹsẹ gbe jade laipẹ yii naa lo ti n fa oniruuru awuyewuye, to si n fa aawọ laarin rẹ ati Festus Keyamo. Nigba to n fesi si si awo orin tuntunt naa, Keyamo ni awo orin ti Eedris Abdulkareem kọ ló pe àkọ́lé rẹ̀ ní Jagajaga reloaded, eyi to ni o jẹ ara ọ̀nà láti ba ni lórúkọ jẹ́. Festus Keyamo ni oun ni oludari feto ibaraẹnisọrọ fun ipolongo ibo Muhammadu Buhari lọdun 2018. O ni Eedris fí àtẹ̀jíṣẹ́ ránṣẹ sí òun lọdun 2018 pé òun fẹ́ ni ìfọwọ́sowọ́pọ̀ pẹ̀lú ètò ìpolóngo ààrẹ Buhari, ati pe, òun tì kọ orin fun ipolongo naa, o si ṣe pàtàkì láti rí òun. Sùgbọ́n, lẹ́yìn o rẹ̀yìn, Keyamo ni Eedris sọ pé òun nílò láti yá owó fún sísan owó tó tó mílíọ̀nù kan àti ẹgbẹ̀rún lọ́nà ọ̀ọ́dúnrún náírà. O ni Eedris ni owo naa lo wa lati san owo tí òun ń jẹ ilé ìtura kan àti láti san owó ilé ìwòsàn ìyá rẹ̀ tó ṣàìsàn, tí owó náà sì ti lé ni mílíọ̀nù mẹ́tà nàìra. Ẹ̀wẹ̀, Keyamo ni lẹ́yìn àsìkò yìí ni olóṣèlú kan pè òun pé ọ̀tọ̀ ni ìtàn tí Eedris Abdulkareem sọ fún òun, o ni ọmọ rẹ ló sọ pe o n ṣe àìsàn, lo wi fun oun. Keyamo ni Eedris tún bẹ̀ òun láti fi òun mọ mínísítà feto ìdájọ àti agbẹ́jọrò àgbà ní Nàìjíríà, Abubakar Malami. Bakan naa lo tun n bẹbẹ lati mọ  mínísítà ètò ìrìnà ,Rotimi Amaechi àti àkọwé àgbà fún ìjọba Nàìjíríà, Boss Mustapha, to si ni oun fẹ polongo orúkọ wọn. Keyamo ni Eedris tún ṣèlérí pé, gbogbo àra ni òun fi wà lẹ́yìn ipolongo ìjọba, sùgbọ́n Keyamo ni nígbà tó yá, ó yé òun pé owó lásàn ni Eedris nílò, ó sì lé ba òun lójú jẹ́ tó bá yá, nítorí náà, òun kò bá ṣe pọ mọ. Keyamo ni lẹ́yìn àsìkò yìí,  tí Eedris ti wá ri pé òun kò rí ẹnikẹ́ni sun mọ tabi ri ibikibi wọ̀ nínú ìjọba Buhari láti rí owó, ló ba lọ sí igun tí Atiku pé òun wà lẹ́yìn rẹ̀. O ni idi ree ti Eedris fi bẹ̀rẹ̀ sí ni pe Buhari ni gbájúẹ, sùgbọ́n tawọn mójú kúrò nínú ọ̀rọ̀ rẹ̀, tawọn si ri iwa rẹ gẹ́gẹ́ bi ẹni tó n gba ẹnu ẹgbẹ́ alátakò sọ̀rọ̀. Keyamo ni ""Lọpọ igba lo maa n darukọ mi amọ igbesẹ ọtun to tun gbe lasiko yii ni awo orin to se sita, eyi to pe ni Jagajaga Reloaded. Orin yii si ni Eedris n lo lati safihan ijakulẹ rẹ pe ko ri aarin ololufẹ Buhari wọ. "" Sáájú ni Eedris Abdulkareem ti gbogbo ènìyàn mọ̀ sí ""Mr Lecturer""  ti pé ààrẹ Muhammadu Buhari  ni ""Gbájúẹ tó láṣeyọrí"" Lójú òpó instagram rẹ̀ ló gbé tó sì kọ̀ báyìí pé ""most successful fraudster in the history of Nigeria"". Ní ọdún 2018 ni Eedris ti kọ́kọ́ ni ""Buhari jẹ́ gbájúgbaja nínú ìwà gbájúẹ̀ ní gbogbo àwọn ipò tí ó ti dì mú ni Nàìjiríà."" Bó ṣe sọ lójú òpó twitter rẹ̀, Eedris ni "" Buhari kọ́kọ́ fi ìwà jìbìtì wọ iṣẹ́ ológun, ó gba ìgbéga tí kò tọ́ sí i lásìkò tó wà nínú iṣẹ́ ológun."" ""O bá ètò ìjọba awa arawa jẹ́, tó sì sọ Nàìjíríà dí òtòsì àti aláìlólùrànlọ́wọ́"""	https://www.bbc.com/yoruba/media-56872849
sports	Ghana Vs Nigeria: Ahmed Musa ṣèlérí pé Super Eagles yóò fẹ̀yìn Black Stars gbolẹ̀ lọ́jọ́ Ẹtì	"Agbabọọlu Super Eagles, Ahmed Musa ti sọ pe ikọ naa yoo sa ipa rẹ alati pegede fun idije ifẹ ẹyẹ agbaye Qatar 2020 nigba ti wọn ba koju ikọ gbabọọlu Ghana lopin ọsẹ yii. Super Eagles yoo koju Black Stars ni ẹsẹ akọkọ ni papa iṣere Baba Yara to wa niluu Kumasi lọjọ Ẹti, nigba ti wọn yoo pada wa gba ẹsẹ keji ni papa iṣere Moshood Abiola to wa niluu Abuja. Ikọ agbabọọlu mejeji ti bẹrẹ si n ṣe orogun ara wọn ni nnkan bii ibẹrẹ ọdun 1950, amọ ikọ Ghana lo ṣaba maa n jawe olubori ninu ikọ mejeji. Ni gbogbo igba ti ikọ mejeji ti pade lori papa, Ghana ti bori  nigba mọkanlelogun, wọn padanu ifẹsẹwọnsẹ mẹwaa, nigba ti ifẹsẹwọnsẹ mejidinlogun jẹ ọmi. China, Nàìjíríà, kò s'áyè òwò mọ́ ní Ghana! - Ààrẹ Akufo-Addo Gbajabiamila balẹ̀ sí Ghana láti pẹ̀tù sááwọ̀ láàrin Nàìjíríà àti Ghana Aṣẹ́wó, olè, gbájúẹ̀ ni 723 ọmọ Naijiria ta lé padà sílé - Ghana Ẹwẹ, Ahmed Musa ni ikọ aagbabọọlu tuntun Super Eagles yii ko gberegbe, wọn ko si ni fidi jalẹ ninu awọn ifẹsẹ a wọn wọn pẹlu Ghanato n bọ lọna. Ninu fidio kan to fi lede loju opo Yoruba, Musa sọ pe ""Lootọ ni wọn ti maa n da bantẹ iya fun wa tẹlẹ, amọ igba atijọ niyẹn, awa to wa ninu ikọ Super Eagles ti aye ode oni dantọ lati fidi wọn janlẹ."" ""Mo mọ pe a maa sa ipa wa lati mu ori awọn ololufẹ wa wu."" ""Lootọ ni a ṣeleri lati gba ife ẹyẹ Afcon to kọja  ti a si ja awọn ọmọ Naijiria kulẹ, ohun kan ti a le ṣe bayii lati mu inu awọn araalu dun ni lati pegede fun ife ẹyẹ agbaye, a oo si ṣe bẹẹ lagbara Ọlọrun."" Kàyééfì! Àṣírí ìyá àti ọmọkùnrin rẹ̀ tó jí ọmọ ọlọ́mọ gbé fi ṣe iṣẹ́ aṣẹ́wó f'ọ́dún mẹ́ta tú l'Ekiti 'Dẹ́rẹ́bà BRT tí Bamise wọ̀ ti fipá bá obìrin míì lòpọ̀ rí ní 2021', ohun tí ìwé ẹ̀sùn rẹ̀ tún ṣàfihàn lónìí rèé 'Ẹnikẹ́ni tó bá leè fihàn mí pé oògùn owó ń jẹ́, mo máa fún ní #2.5m!' Musa fi kun pe lootọ Ghana kii ṣe ẹran rirọ, amọ awọn yoo gbiyanju nitori orogun to wa laarin Naijiria ati Ghana  kii ṣe nipa ẹrẹ bọọlu afẹsẹgba nikan. O ni ""Orogun Naijiria ati Ghana kii ṣe nipa ere bọọlu nikan, a tun ṣe orogun de idi eto oṣelu, jollof rice, orin kikọ, oge ṣiṣe, ati bẹẹ bẹẹ lọ, amọ ni bayii ti ere bọọlu ti pa wa pọ, wọn maa mọ pe awa ni ọba."""	https://www.bbc.com/yoruba/60845180
entertainment	Ayinla Kollington: Ìyàwó mí títí láéláé ni Salawa Abẹni	Gbajugbaja olorin Fuji nni, Alhaji Ayinla Kollington ti kede fun araye pe titi aye ni akọrin Waka nni, Alhaja Salawa Abẹni yoo maa jẹ iyawo oun, ti awọn yoo si jọ pẹ fun ara awọn. Kollington, ẹni to kede eyi lasiko to n dahun ibeere lori eto BBC Yoruba, tun salaye pe obinrin to bi ọmọ fun ni, ti kuro ni ale ẹni, ọmọ mẹta si ni Salawa Abẹni bi fun oun, nitori naa, iyawo oun nii se. O tun fikun pe, laipẹ ni oun ati Salawa Abẹni yoo dijọ se awo orin jade, koda, ọmọ awọn to n kọ orin takasufe, Big Chef, ti oun gan yoo se awo orin naa papọ pẹlu awọn mejeeji. Bakan naa ni Kollington kede pe baba Kebe ni oun, baba 'Yuppie', nitori pe to ba di ere lọkọlaya, ara oun si n ta kebe, eegun oun si tun n le. Nigba to n salaye nipa ẹni to da orin Fuji silẹ nilẹ Yoruba, Kollington kede pe, oun ati Alhaji Sikiru Ayinde Barrister ni awọn dijọ bẹrẹ orin Fuji ni akoko kan naa tawọn dijọ wa ninu isẹ ologun, bi o tilẹ jẹ pe orin Fuji ti wa tipẹ ki awọn to bẹrẹ si ni gbe larugẹ. Kollington, ẹni to gbosuba fun Barrister to wa wọ kuro lẹnu isẹ sọja, wa kan saara si oloogbe naa pe, ti kii ba se ti Barrister ni, isẹ asọna ni oun ko ba maa se. O fikun pe ọpọ ija ti oun ati Barrister maa n ja kii se pe awọn n se ọta, amọ ija orogun owo lasan ni, ti awọn si maa n lọ sile ara awọn lati jẹun eyi ti ko han si ọpọ ololufẹ awọn to n tori awọn mejeeji ja lainidi. Kollington tun salaye pe awọn ololufẹ awọn lo maa n da ija silẹ laarin oun ati Barrister nitori iwa gbọyi-sọyi ti wọn maa n se, ti wọn si maa n ti awọn lati fi orin owe bu ara awọn. Kollington tun yannana rẹ pe oun n selede lẹyin Barrister, ti oun ko si jẹ ki ile rẹ daru, koda, awọn ọmọ rẹ gan ti ri oun bii baba wọn, ti wọn si maa n wa fi ọrọ ati ise wọn lọ oun lati tọ wọn sọna. Baba Alatika wa kede pe oun n fẹ ọjọ ọla rere fun orin Fuji, ti oun ko si fẹ ki olorin Fuji kankan ja mọ nitori orogun owo, bakan naa lo si gba awọn olorin iwoyi nimọran lati mase maa fi ede ajeji kọ orin Fuji nitori tiwa n tiwa, akisa ni ti aatan. Kollington lasiko to n gba ijọba ilẹ wa ni imọran, gba awọn olori wa nimọran, lati maa ranti mẹkunnu, nipa ipese awọn ohun eelo amayedẹrun, papa atunse oju popo. Kebe n Kwara, ẹni to ni ko yẹ ki orilẹede Naijiria tii gba ominira, wa gba awọn araalu nimọran lati sugba ijọba Buhari nitori pe ilu ko rọ̀run nigba ti Buhari gba ijọba pẹlu afikun pe iwa ajẹ́banu ko lee tan lara awọn ọmọ Naijiria.	https://www.bbc.com/yoruba/afrika-49046364
entertainment	Baba Suwe: Fún ojú lóúnjẹ nípa àwọn gbajúmọ̀ òṣèré tó yọjú síbi ìsìnkú Baba Suwe	Oni, ọjọ karundinlọgbọn, oṣu Kje, ọdun 2021 ni babatude Omidina, ti ọpọ mọ si Baba Suwe wọ kaa ilẹ sun nile rẹ to wa ni Ikorodu, niluu Eko. Awọn ẹbi, ọrẹ, aladugbo, to fi mọ awọn agba oṣere tiata Yoruba lo peju sibi eto isdinku adẹrinpoṣonu naa. Ẹni ọdun mẹtalelọgọt\a ni Baba Suwe ko to dagbere faye lẹyin aisan ranpẹ gẹgẹ bii ohun ti ọkan lara awọn ọmọ rẹ okunri ṣalaye fu BBC.	https://www.bbc.com/yoruba/media-59418992
health	Coronavirus: Adeboye ní àsìkò yìí lá mọ ẹni tó ń sin Ọlọ́run ní òtítọ́ àti òdodo	"Olusọagutan fun ijọ Redeem, RCCG, Pasitọ Enoch Adejare Adeboye ti fọwọ gbaya pe arun Coronavirus ko lee ran awọn ọmọ ijọ oun to ba sin Ọlọrun deede. Olusọagutan Adeboye fọwọ idaniloju naa sọya ninu fidio kan to fi soju opo Instagram rẹ, pastoreaadeboyeofficial, eyi to fi n ba awọn ọmọ ijọ rẹ sọrọ lori idi ti wọn fi gbọdọ sun mọ Ọlọrun lasiko yii. Alufa ijọ RCCG naa wa tọkasi ẹsẹ bibeli kan, Orin Dafidi ori kọkanlelaadọrun, ẹsẹ ikinni to ni, ẹni to n joko nibi ikọkọ ọga ogo, yoo maa gbe abẹ ojiji Olodumare, to si ni eyi ni yoo jẹ ipin awọn ọmọ ijọ oun. Adeboye, ẹni to rọ awọn ọmọ ijọ naa  pe, ki wọn sin Ọlọrun ju ti tẹlẹ lọ, ki wọn maa jere ọkan, ki wọn si maa da ijọ silẹ si , wa salaye pe, asiko yii ni Ọlọrun yoo se iyatọ laarin awọn to n sin-in lotitọ ati lododo, yatọ si awọn ti ko sin. Bakan naa lo sọ fun wọn pe gbogbo adura wọn lasiko yii ti ijọ naa wa ninu aawọ ati adura, ni Ọlọrun yoo gba, ti yoo si fun wọn ni ẹri to pọ, yoo maa gbe wọn ga latinu ogo bọ sinu ogo nitori oun ti ke pe Ọlọrun nitori wọn. ""Mo fẹ fi da yin loju pe ko si kokoro arun kankan ti yoo sun mọ sakani yin. Mo gbagbọ pe asiko yii ni Ọlọrun yoo fihan wa gbangba pe iyatọ wa laarin awọn to ba n sin-in tọkantọkan ati awọn to kẹyin si."""	https://www.bbc.com/yoruba/afrika-51694780
politics	Bola Tinubu: Èèkàn Afenifere àtàwọn ọba l'Ondo kéde àtìlẹ́yìn wọn fún Tinubu fún ìbò ààrẹ 2023	Olori ẹgbẹ ọmọ Yoruba, Afenifere tẹlẹ, Pa Reuben Fasoranti ti kede atilẹyin rẹ fun Aṣiwaju Bola Tinubu lati di aarẹ orilẹede Naijiria lọdun 2023. Pa Fasoranti sọrọ yii nigba tawọn ẹgbẹ to n ṣe ipolongo fun Tinubu lapa iwọ oorun gusu ni Naijiria, South West Agenda for Asiwaju Bola Ahmed Tinubu (SWAGA 23) ṣe abẹwo si i nile rẹ niluu Akure. Baba Fasoranti ni ''Tinubu koju osunwọn lati tukọ orilẹede Naijiria pẹlu oriṣiiriṣii nkan to ti gbe ṣe lati ẹyin wa.'' ''Tinubu to gbangbaa sun lọyẹ lati jẹ aarẹ Naijiria lọdun 2023. Mo fọwọ sii, mo si gbadura pe ki Eleduwa gbọ adura rẹ nitori to ba de ipo naa tan, gbogbo ohun ti a n fẹ ni yoo ṣe,'' Pa Fasoranti lo ṣalaye bẹẹ. Baba Fasoranti sọ pe ti Tinubu ba fi le di aarẹ Naijiria, gbogbo erongba ẹgbẹ Afenifere lori ọrọ atunto Naijiria ni yoo di mimuṣẹ. ''Lai si ani-ani kankan nibẹ, Tinubu lo le ṣee lọdun 2023, mo mọ Tinubu daadaa. Tinubu ko ni ja awọn ọmọ Naijiria kulẹ ti o ba de ipo aarẹ lọdun 2023, Fasoranti ṣalaye. Ìdí tí mo fi ṣe ìgbéyàwó ìdákọ́nkọ́ - Sotayo Gaga Ẹgbẹ́ àwọn òṣìṣẹ́ ilé ẹ̀kọ́ gbogbonìṣe, ASUP gùnlé ìyanṣẹ́lódì àìlópin Àwọn agbébọn tún dáná sun àgọ́ ọlọ́pàá ní Imo, wọ́n tú àwọn tó wà ní àhámọ́ sílẹ̀ Alakoṣo ẹgbẹ SWAGA 23, Dayo Adeyeye kepe awọn ọmọ ilẹ Yoruba lati fohun ṣọkan, ki wọn si gbaruku ti Tinubu fun ibo aarẹ lọdun 2023. O ni ọna kan gboogi ti ọmọ Yoruba le fi jẹ aarẹ Naijiria lọdun 2023 ni pe ki onikalulu lapa iwọ oorun gusu Naijiria gbaruku ti Tinubu. Ẹwẹ, Osemawe Ondo, Oba Victor Kiladejo ati Abodi Ikale, Oba George Faduyile naa ni Tinubu lo le ṣee ti yoo fi yanju lọdun 2023. Wọn ni ilẹ Yoruba le gbaruku ti lati dupo aarẹ ninu eto idibo gbogbogbo ọdun 2023.	https://www.bbc.com/yoruba/afrika-56658701
sports	Valencia vs Chelsea: Oró tó dá mi ni mo dá ọ ni Chelsea àti Valencia fi ṣe fún ra wọn	Aileja lojude ile baba mi ko de ibi. Bẹẹ gan lọrọ ẹgbẹ agbabọọlu Chelsea ṣe ri lẹyin ti wọn tẹyin ta ọmi alayo mejimeji pẹlu Valencia ninu idije UEFA Champions League lalẹ Ọjọru. Awọn ẹgbẹ agbabọọlu mejeeji kọkọ gbiyanju agbara wọn ṣugbọn ko sẹni to gbayo sawọn ẹnikeji fun iṣẹju mọkandinlogoji. Ṣugbọn Valencia lo kọkọ gbayo sawọn Chelsea lẹyin ti Carlos Soler jẹ goolu akọkọ nigba ti ifẹsẹwọnsẹ ọhun di ogoji iṣẹju. Amọ, Mateo Kovacic dayo naa pada lẹyin iṣẹju kan pere, eyi to mu ere bọọlu naa di ọmi alayo kọọkan. Lẹyin iṣẹju marun un ti ipele keji ifẹsẹwọnsẹ naa bẹrẹ ni Christian Pulisic fọba lee fun Chelsea ti ifẹsẹwọnsẹ si di ami ayo meji sẹyọkan fun Chelsea. Valencia lanfaani lati gbayo mii sawọn lẹyin ti rẹfiri fun wọn ni pẹnariti, ṣugbọn aṣọle Chelsea Kepa Arizabalaga mu pẹnariti ọhun. Gbogbọ igbiyanju Valencia lati ta ọmi ninu ere bọọlu ọhun, ja si ayọ nigba ti Daniel Wass tayo naa fi di 2-2.	https://www.bbc.com/yoruba/ere-idaraya-50575381
sports	FIFA fòfinde akoọ́nimọ̀ọ́gbá Super Eagles nigbakan ri Samson Siasia	"Gbájúgbàjà kàn nínú èrè  ìdárayá Collin Udoh tí fi léde lóju òpó Twitter pé òun ti bá Samson Siasia sọ̀rọ̀ àtí wi pé Siasia ní "" mí o mọ ǹkan kan nípa ọ̀rọ̀ tó wà nílẹ̀ yìí.'' Mí ò ṣe ǹkankana láì da bákan náà ní mí ò ti gbà lẹ́tà kankan láti ọ̀dọ̀ FIFA lóri ọ̀rọ̀ yìí"" Collin Udoh fi kún pé ó fi dá òun lójú pé oun yóò jà fiktafita lati wẹ orúkọ oun mọ. O ní Siasia tún fi kún fún oun pé kò tilẹ̀ sí ẹni tó pé òun láti fi ọ̀rọ̀ wá oun lẹ́nu wò lóri ǹkan to ṣẹlẹ̀ yálà láti sọ tẹ́nu oun tàbí láti ja fún ẹtọ oun, ati pé ìgbà àkọ́kọ́ rèé tí òun náà ń gbọ́ ǹkan tó ṣẹlẹ̀ Kíní àwọn olúlúfẹ́ bọ́ọ̀lù àti àwọn Nàìjírí[[a ń sọ lóri ìgbésẹ̀ FIFA si Samson Siasia Àjọ FIFA fòfinde Samson Siasia titi lailai Ajo to n se amojuto ilana ere bọọlu afẹsẹgba lagbaye  ti fi ọrọ lede wipe Samson Siasia to jẹ́ akoọ́nimọ̀ọ́gbá Super Eagles tẹ́lẹ̀rí, ti jẹbi ẹsun wipe oun lee gba riba bí ààye rẹ̀ bá yọ, pàápàá  jùlọ láti yí èsì ìfẹsẹwọnsẹ bọọlu pàda. Ajo to ń se amojuto iwa ibajẹ naa ti bẹẹrẹ iwadi lori ọro ọgbeni Siasia láti ọjọ kankanla osu keji ọdun yi. Eyi to waye leyin iwadi ti ajọ naa se lori bii Ọgbeni Wilson Raj se gbiyanju lati yi esi idije kan pada lati fi ta tẹtẹ. Iwadi naa ni ajọ FIFA se pelu ifọwọsọwọpọ awọn ẹka miran ninu ajọ bọọlu alafẹsẹgba. Ninu ipinu wọn, ajọ ti ń se amojuto ilana isẹ ere bọọlu afẹsẹgba naa wipe ọgbeni Siasia jẹbi lodi si ilana ti FIFA gbekale. Wọn si pasẹ fun lati san owo itanran eyi ti iye  rẹ lé diẹ̀ ni miliọnu mejidinlogun naira."	https://www.bbc.com/yoruba/afrika-49375317
health	Coronavirus: Ọmọ ilẹ̀ China kan ti kú sí orílẹ́èdè míì lẹ́yìn tó lùgbàdì ààrùn náà	"Ileeṣẹ to n ri si eto ilera lorilẹede Naijiria ni pẹlu ajọṣepọ ajọ agbaye to n ri si eto ilera WHO, Naijiria ti ni ibudo to lee kapa ṣiṣe ayẹwo ẹni to ba ko aarun aṣekupani Coronavirus eyi to bẹrẹ lorilede China. Minisita wa lo oju opo itakun Twitter wọn lati fun pe si ẹnikẹni lorilede Naijira to ti lọ si China ni oṣu bii melo sẹyin lati ""ya ara wọn s'ọ́tọ̀ na fun ọjọ́ mẹ́rìnlá ki wọn si pe ajọ to nṣamojuto kikoju aarun NCDC lori nọmba 07032864444. Bakan naa wọn tẹnu mọ ọ pé ẹnikẹni to ba ti ri i pe oun ni iba, ikọ, ọna ọfun n dun un ati inira lati mí, ki o tete lọ si ileewosan to ba wa ni tosi rẹ. Ehanire gba gbogbo awọn oṣiṣẹ eleto ilera niyanju pe bi wọn ba ṣe n tọju awọn to ba wa, ki wọn maa fun wọn ni iboju, ki wọn si ya wọn sọtọ ki wọn to kan si ajọ NCDC. O ti le lọdunrun-un eeyan to ti dero ọrun bayii nipasẹ aarun coronavirus eyi ti ọpọ ninu wọn wa lati ẹkun Hubei ni Wuhan. Ọkunrin kan ti gbẹmi mi lorilẹede Philippines lẹyin to lugbadi aarun Coronavirus to n ran kaakiri agbaye bayii. Ọmọ orilẹede China ni ọkunrin naa, ẹni ọdun mẹrinlelogoji, ọmọ ilu Wuhan to wa lẹkun Hubei ti aarun Coronavirus ti bẹrẹ ni ọkunrin naa ti wa. Ajọ to n ri si eto ilera lagbaaye, WHO ṣalaye pe o dabi ẹni pe ọkunrin naa ti lugbadi aarun Coronavirus ko to rinrin ajo lọ si orilẹede Philippines. O ti le lọdunrun un eeyan to ti dero ọrun bayii nipasẹ aarun coronavirus eyi ti ọpọ ninu wọn wa lati ẹkun Hubei ni Wuhan ti aarun naa ti bẹrẹ. Eeyan to le lẹgbẹrun un mẹrinla lo ti ni aarun coronavirus bayii kaakiri agbaye. Ẹwẹ, ọrọ di bo o lọ, o ya a mi nile iwosan kan ni Wuse niluu Abuja lọjọ Abamẹta lẹyin tawọn eeyan marun un kan parọ pe awọn ti ko aarun coronavirus. Awọn eeyan naa ti orukọ wọn jẹ Peggy Shandi, Abayomi Adedoyin, David Enemigin, Priscilla Ajesola ati Jacob Oji ṣe idiwọ fun ilera nile iwosan naa. Agbẹnusọ fun ile iṣẹ ọlọpaa l'Abuja, DSP Anjuguri Manza ṣalaye pe awọn eeyan naa yoo foju ba ileẹjọ ẹjọ lẹyin tawọn agb ofinro ba pari iṣẹ iwadii wọn tan. Akọwe iroyin fun minisita olu ilu Naijiria, Ọgbẹni Anthony Ogunleye sọ ninu atẹjade kan pe oludari eto ilera niluu Abuja, Dokita Josephine Okechukwu ti fọkan awọn ara ilu Abuja balẹ pe ko si ohun to jọ aarun coronavirus l'Abuja."	https://www.bbc.com/yoruba/afrika-51345927
politics	Seyi Makinde: 'Ẹ yé bú Seyi Makinde, owó rẹ̀ ló fí ra Ọkọ bọ̀gìní fún Alhaja Abosede Adedibu, Taye Currency, Mutiat Ladoja'	Ijọba ipìnlẹ Ọyọ ti ni ko si otitọ ninu iroyin to n ja nilẹ ranyin pe owo ijọba ni Seyi Makinde fi ra ọkọ bọgini fun awọn ololufẹ rẹ. Iroyin kan lo jade pe awọn eekan kan ni ẹgbẹ oṣelu PDP ti bẹrẹ si ni fi apa janu lẹyin ti Seyi Makinde ra ọkọ fun awọn ololufẹ ari alatilẹyin rẹ ninu ẹgbẹ oṣelu PDP ati awọn ọmọ ile Igbimọ Aṣofin ipinlẹ kọọkan. Gẹgẹ bi iroyin naa ṣe sọ, lara awọn ti gomina fi ọkọ bọgini da lọla ni Alhaja Abosede Adedibu to jẹ iyawo gbajugbaja oloṣelu ni ipinlẹ Oyo, oloogbe Lamidi Adedibu. Bakan naa ni o fun olorin Fuji, Taye Currency ni ọkọ naa ati Mutiat Ladoja to jẹ iyawo gomina ipinlẹ Oyo tẹlẹri, Rasheed Adewolu Ladoja. Amọ, agbẹnusọ fun gomina ipinlẹ Oyo, Taiwo Adisa ni ko si otitọ kankan ninu ẹsun ti awọn oniroyin ẹlẹjẹ fikan gomina Seyi Makinde nitori owo ara rẹ lo fi ra ọkọ fun awọn ololufẹ rẹ. Taiwo Adisa ni: ''Gomina Seyi Makinde ko fi owo ijọba ra ọkọ fun ẹnikẹni, bẹẹ si ni ko ya owo lati ra ọkọ fun awọn ololufẹ rẹ'' ''Owo ara rẹ lo fi ṣe oore fun awọn ololufẹ rẹ nitori nkan ti eniyan ba ni lo fi n ṣe alejo.'' ''Bẹẹ si ni ẹ̀ni ti ko ba kan loni, o le e kan ni ọla.'' Oni kọ ni gomina ti n fun awọn eniyan ni ọwọ iranwọ ẹkọ ọfẹ ati ọkọ bogini lọdọọdun fun awọn ololufẹ rẹ.'' Bakan naa ni ijọba ipinlẹ Oyo wa rọ awọn eniyan lati ma a wadii ohun gbogbo daju daju, ki wọn to ma a gbe iroyin ẹlẹjẹ fun awọn eniyan.	https://www.bbc.com/yoruba/55887211
health	Fayose dèrò ilé ìwòsàn, ó ṣiṣẹ́ abẹ méjì láàrín oṣu márùn ún	Gomina ipinlẹ Ekiti nigba kan ri, Ayodele Fayose ti dero ile iwosan bayii lẹyin to ṣiṣẹ abẹ. Iroyin ni ẹyin Fayose ni wọn ti ṣiṣẹ abẹ naa ti o ṣẹṣẹ ṣe. Gẹgẹ bii ohun ti a gbọ, igbakeji ree ri Fayose yoo ṣe isẹ abẹ laarin oṣu marun un sira wọn. Bo tilẹ jẹ pe a ko le sọ ile iwosan ti isẹ abẹ naa ti waye, agbẹnusọ Fayose, Lere Olayinka ni iṣẹ abẹ naa waye nitori bo ṣe farapa lẹyin ikọlu ti awọn kan ṣe si lasiko eto idibo ọdun 2018. Ninu fido kan to fa ori ayelujara ya lẹyin ikọlu naa lọdun naa lọhun, ni Fayeṣe ti ke gbajare pe oun wa ninu irora ti ko ṣe fẹnusọ, amọ ọpọ eeyan lo  ṣe yẹyẹ lẹyin ti wọn ri fidio naa tan. Gẹgẹ bii ohun ti Lere Olayinka sọ, inu oṣu keji ọdun yii ni iṣẹ abẹ akọkọ waye, nigba ti wọn ṣe iṣẹ abẹ keji bayii. O ni “Iṣẹ abẹ meji laarin oṣu marun un sira wọn, iṣẹ abẹ akọkọ ni wọn ṣe ni ọrun rẹ loṣu keji, nigba ti wọn ṣiṣẹ abẹ miran bayii ni ẹyin rẹ.” “Iṣẹ abẹ yii ko ṣẹyin ikọlu ti wọn ṣe si lasiko eto idibo gomina to waye lọdun 2018.” Lẹyin naa lo ki Fayosem, to si gbadura pe ki Ọlọrun fun ni alaafia ni kankan. Ayodele Fayose ni gomina ipinlẹ Ekiti laarin ọdun 2003 si 2006 ati ọdun 2014 si 2018.	https://www.bbc.com/yoruba/articles/c4n90348r13o
sports	AFCON 2019: Wo àwọn ẹranko tí wọ́n máa figagbaga ni Egypt	Ọpọlọpọ ẹranko nlanla lo maa pade ni idije AFCON  to n bẹrẹ ni Egypt loni. Eyi ni ẹlẹẹkejilelọgbọn iru rẹ nilẹ Adulawọ. Awọn ẹgbẹ agbabọọlu mẹrinlelogun to n ṣoju orilẹ-ede mẹrinlelogun ni yoo kopa ninu tọdun 2019. A ni awọn kinihun oloola iju ti wọn n sọju orilẹ-ede wọn bii: Atlas Lions ni Morocco, Teranga Lions ti Senegal ati Indomitable Lions ni Cameroon. Bakan naa ni a ni awọn ẹyẹ idì bii Super Eagles ti Naijiria, The Eagles ti Mali ati Carthage Eagles ti Tunisia. Eyẹ Crane ni awọn Uganda fi pe awọn ẹgbẹ agbabọọlu ti wọn. Ilẹ Afrika gbagbọ ninu agbara, ìṣe ati ihuwasi ẹranko ati ẹyẹ inu igbo pupọ yatọ si awọn ti Yuroopu ti wọn n fi orukọ à[wọ̀ pe ẹgbẹ ti wọn. A tun ni ejo, Amọtẹkun ti DR Congo, Kọlọkọlọ ti Algeria ati awọn ẹranko mii ti yoo gori papa ni Egypt lọdun 2019 lati dije ninu ifẹ ẹyẹ AFCON to n bẹrẹ yii. Ọkẹrẹ ni ti Benin nigba ti Ivory Caost yan Erin lakatabu laayo.	https://www.bbc.com/yoruba/ere-idaraya-48715895
religion	Guru Maharaji: Oluwo, kò sọ òótọ́ rí, jìbìtì ló fi ń lògbà	"Asaaju ẹsin One Love Family, Sat Guru Maharaji ti ransẹ ikilọ si Oluwo tilu Iwo, Ọba Abdulrasheed Adewale Akanbi, Telu Kinni. Guru Maharaji, lasiko to n bawọn akọroyin sọrọ nibudo rẹ to wa nilu Ibadan, fi oju abuku wo awọn igbesẹ ti Oluwo n gbe eyi to ni o fi n tapa si ilẹ Yoruba. Lara awọn igbesẹ bẹẹ, gẹgẹ bi Guru Maharaji ti wi ni fifi ara rẹ pe Emir, sisọ awọn ede alufansa si iran Yoruba, bo se fẹ iyawo lapa oke ọya ati titabuku asa Yorua lapapọ. Ṣé lóòtọ́ ni pé mo leè jẹ́ ''virgin"" kí ẹ̀jẹ̀ má sì yọ lálẹ́ ọjọ́ ìgbéyàwó? - Ìwádìí fìhàn Wo bí o ṣe lè so fóònù rẹ pọ̀ mọ́ àwọn ǹkan tí ọmọ rẹ ń wò lórí fóònù rẹ̀ Asaaju ijọ One Love Family naa ni ko sẹni to le tapa si ilẹ Yoruba to le mu jẹ, nitori ọjọ ẹsan n bọ. A fẹ ki Oluwo ranti pe baba kan lo bi awọn, ẹni ti ko de ipo tawọn de loni yii. Nitori naa, a fẹ ki wọn ye fi orisirisi abuku lọ wa, mo gbọ nigba kan ti wọn ni awọn fẹ joye Emir nitori ifẹ ti n bẹ laarin awọn ati Arewa. Irọ ni, jibiti ni wọn fi n rin, wọn ko sọ otitọ ri, baba wa naa ni wọn amọ wọn fẹ fi eru gba ibukun ni wọn tun se gba ibi ẹsin wọle. O wa yẹ ki Oluwo maa ranti pe ewe n bẹ o, ẹ sọ fun wọn ki wọn tete yipada nitori asa ati ise Yoruba lo wa nipo kinni jake jado agbaye. Ẹni to ba ni ko rii bẹẹ, ko wa sọ jade, ko wa koju mi."" Bakan naa ni Guru Maharaji fikun pe ohun to n ba ni ninujẹ, ti ko si bojumu ni awọn iwa Oluwo naa. O wa fikun pe ẹnikan kii tapa si ẹya Yoruba, ẹni to ba tapa si Yoruba, Iya yoo jẹ. Nigba to n sọrọ lori bi Oluwo se lọ mu iyawo wa nilẹ Hausa, Guru Maraji ni ti eeyan ba pẹ lori imi, esinkesin yoo bo. O ni Naijiria ti goke agba, ọlaju si ti de amọ ohun to se pataki fun Oluwo ni pe ko ma gbagbe asa. ""O seese ki Oluwo mọ ohun to ri lara obinrin yẹ, emi o gbọ iru rẹ ri, kii si se Kabiyesi wa lo yẹ ko se bẹẹ́."""	https://www.bbc.com/yoruba/61167221
entertainment	Ada Ameh, gbajúmọ̀ òṣèré tíátà kú lẹ́yìn ọdún méjì tí ọmọ rẹ̀ kanṣoṣo jáde láyé	Gbajugbaja oṣere tiata, Ada Ameh lo ti jade laye lana ọjọ Aiku ni ile iwọsan kan ni ipinlẹ Delta. Ameh ni wọn lo jẹ alejo nibi ayẹyẹ kan ileeṣẹ kan to risi ipese epo bentiro. Ibi ayẹyẹ naa lo su bu, ti o si dero ile iwosan Nigerian National Petroleum Corporation’s hospital Sugbọn aisan lo se wo, a ko ri ti ọlọjọ se, ẹlẹmi ti pari isẹ rẹ lara osere tiata naa. Aarẹ ẹgbẹ awọn osere tiata nilẹ wa, Emeka Rollas ti wa fidi iku gbajumọ osere tiata yii mulẹ fun BBC. Amọ o ni oun ko tii le sọ pato ohun to fa iku osere binrin naa. Iku Adah si lo waye lẹyin ọdun keji ti ọmọ kansoso to bi jade laye. Osu Kẹwa ọdun 2020 ni Aladi Godgift Ameh dero ọrun, ti osere tiata naa ko si ni ọmọ laye mọ. Ada Ameh jẹ oṣere tiata Nollywood ti a bi ni ọjọ kẹẹdogun ọdun 1974. O wa lati ilu Idoma ni ipinlẹ Benue sugbọn wọn bi ni Ajegunle ni ipinlẹ Eko. O ka ile ẹkọ akọbẹrẹ ati girama rẹ ni ipinlẹ Eko sugbọn o dẹkun lati ma lọ ile eko lẹni ọdun mẹrinla. O darapo mọ ẹgbẹ tiata lọdun mẹtadinlọgbọn sẹyin. Ameh ti kopa ninu ọniruru sinima sugbọn eyi to gbe saye ni  “Domitilla” lọdun 1996. O wa lara awọn oṣere to wa ninu gbajugbaja fiimu ‘The Johnson’ lori Africa Magic. Osere tiata Ada Ameh padanu ọmọ rẹ kan soso, ẹni ọdun mẹrinla lọdun 2020 .	https://www.bbc.com/yoruba/articles/cz95x9xx4lxo
health	Ìjọba Sanwo-Olu ṣe àgbékalẹ̀ ètò adójútòfò ìlera f'áwọn àgbààgbà òṣèré tíátà Yorùbá	G﻿omina ipinlẹ Eko Babajide Sanwo-Olu ti kede eto idojutofo ilera fawọn agbaagba oṣere tiata Yoruba. O﻿ fidi ọrọ yi mulẹ loju opo rẹ ni Facebook nibi ti o ti ṣalaye pe ijọba gbe igbesẹ yi lati ṣeto ti yoo fawọn oṣere yi lanfaani ilera to peye bi wọn ba dagba darugbo. A﻿siko apejẹ kan ti o tio gba awọn oṣere tiata Yoruba ni Lagos House Marina si ni eto yi ti waye. ﻿Atẹjade kan ti agbẹnusọ Gomian Gboyega Akosile naa fi sita tubọ tan imọlẹ si igbesẹ yi ati idi ti Sanwo-Olu fi ṣe agbekalẹ rẹ lasiko yi. ﻿O ni ''Sanwo-Olu yoo san owo idojutofo ilera yi fawọn oṣere tiata ni paapa awọn to n koju ipenija ilera ti ko si si owo ti wọn yoo fi tọju ara wọn.Awọn oṣere yi ti kopa ribiribi ninuidagbasoke ipinlẹ Eko' I﻿jọba Sanwo-olu ko sọ pato bi wọn yoo ṣe gbe eto yi gba amọ o ni ohun to fọwọ kan ni lẹmi ni pe pupọ awọn oṣere yi lo maa n tọrọ owo lati figbo bukata ilera wọn bi wọn ba ti dagba. K﻿o paro lori ọrọ yi nitori loju opo BBC Yoruba gaa n awa naa ti ṣe ifọrọwanilẹnuwo pẹlu awọn agbaagba oṣere to koju ipenija ilera ti wọn ko si ri owo fi tọju ara wọn. ﻿Ọrọ yi le debi pe ọkan ninu awọn oṣere yi Foluke Daramola ṣe agbekalẹ ajọ ẹlẹyinjuaanu ti ofi n ṣe iranwọ fawọn oṣere tiata to dagba ti ilera ṣi n dawọn laamu. ﻿Ninu igbiyanju rẹ nigba naa lawọn eeyan ti mọ nipa ipenija to n koju  oṣere tiata adẹrinposonu bi Kayode Odumosu tawọn eeyan mọ si Pa Kasumu. I﻿rufẹ ipenija ilera naa lo ba Babatunde Omidina,Baba Suwe ni igba aye rẹ ki B﻿BC Yoruba kan si ọkan lara awọn agbaagba oṣere tiata Adebayo Salami to peju sibi apejẹ ti ikede yi ti waye. ﻿A beere lọwọ rẹ pe ṣe kii ṣe ijọba kan fẹ lo asiko oṣelu yi lati fi wa oju rere awọn oṣere lo fi kede eto yi. ﻿Ninu esi rẹ, Adebayo Salami sọ pe oun ni igbagbọ pe ijọba ipinlẹ Eko yoo mu ileri yi ṣe ati pe ohun to dun mọ awọn oṣere agbaagba ni igbesẹ yi jẹ. '﻿'Ijọba yi a maa mu ileri to ba ṣe ṣẹ fawọn araalu. A ni igbagbọ pe eyi ko ni yatọ si tatẹyinwa ninu awọn eto to ṣe fawa oṣere tiata'' O﻿ fidi ọrọ mulẹ pe ṣaaju ijọba Sanwo-Olu ṣe agbekalẹ owo iranwọ biliọnu kan Naira fawọn oṣere lasiko Covid-19 ti awọn si ri anfaani ṣe nibi owo yi. ﻿	https://www.bbc.com/yoruba/articles/cml4e8vg1d7o
politics	Nigeria independence day: Àwọn ọmọ Nàìjíríà ń sọ èrò wọn nípa àyájọ́ òmìnira lórí ayélujára	Ọjọ ayajọ ọdun ominira Naijiria ni ọjọ akọkọ ninu oṣu kẹwaa gbogbo ọdun jẹ nitori ayajọ naa ni ọdun 1960 ni orilẹede Naijiria gba ominira rẹ kuro lọwọ ijọba amunisin ilẹ Gẹẹsi. Ni ayajọ ọdun yii, oniruuru ara ni awọn ọmọ orilẹede Naijiria da lori ọkan o jọkan oju opo ayelujara. Bakan naa lawọn kan naa tun n lo oniruuru ọrọ idakọro ori ayelujara iyẹn hashtag # bii  #NigeriaAt59#IndependenceDay, #October1st,#naijaat59, #GodBlessNigeria, #ProudlyNigerian lati fi ero ọkan wọn han nipa ajọdun naa.	https://www.bbc.com/yoruba/afrika-49898919
sports	African World Cup qualifiers: Pẹnáritì gbé Super Eagles borí Liberia pẹ̀lú góòlù méjì sí òdo	Ikọ agbabọọlu Naijiria, Super Eagles tun ṣe kẹrẹkẹrẹ sun mọ ipele to kan ninu ifẹsẹwọnsẹ lati mọ awọn orilẹede wo ni yoo kopa ni idije ife ẹyẹ bọọlu agbaye lọdun to n bọ. Nibi ifẹsẹwọnsẹ wọn pẹlu awọn ikọ Lone Stars ti Liberia ni ilu Tangers lorilẹede Morocco, ikọ Super Eagles bori pẹlu goolu meji. Victor Osimhen lo gba goolu akọkọ wọlu pẹlu pẹnariti nigba ti ifẹsẹwọnsẹ naa wọ iṣẹju karundinlogun ki Ahmed Musa to fọba lee pẹlu pẹnariti miran nigba ti ifẹsẹwọnsẹ naa wọ iṣẹju kẹrinlelaadọrun. Pẹlu esi ifẹsẹwọnsẹ yii orilẹede Naijiria lo n leke ipin 'C' bayii pẹlu ami mejila ti Cape Verde, Central African Republic ati Liberia si n tẹle pẹlu ami mẹwaa, mẹrin ati mẹta ni ṣisẹ n tẹle. Ilu Tangers lapa ariwa orilẹede Morroco ni ifẹsẹwọnsẹ naa ti waye lẹyin ti ajọ ere bọọlu afẹsẹgba lagbaye sọ pe papa iṣire to wa ni ilu Monrovia lorilẹede Liberia ko ku oju iwọn rẹ.	https://www.bbc.com/yoruba/afrika-59275522
politics	Taa ni Hope Uzodinma tí ilé ẹjọ kéde gẹ́gẹ́ bí Gómìnà tuntun ìpínlẹ̀ Imo	Odu ni Sẹnẹtọ Hope Uzodinma lagbo oṣelu Naijiria,kii ṣe aimọ foloko. Saaju ki ile ẹjọ to ga julọ ni Naijiria to dajọ pe oun lo jaweolubori ninu idibo Gomina ni ipinlẹ Imo lọdun 2019,o ti gbiyanju lati jẹ Gomina ni ọdun 2003. Ninu awọn oloṣelu to ti tọ ile ọkọ awọn ẹgbẹ oṣelu lorisirisi wo,Hope Uzodinma ti fi igba kan jẹ ọmọ ẹgbẹ oṣelu PDP ati Alliance for Democracy,AD. Yatọ si ipa to ko lagbo oṣelu,gbajugbaja olokoowo ni Uzodinma  ti o si pẹka jakejado Naijiria . Ni agbegbe  Orlu to ti wa ,wọn fi jẹ oye Onwa Netiri ti ilu Omuma . Lasiko tawọn eeyan n jẹri niwaju igbimọ adajọ Chukwudifu Oputa lọdun 2001,wọn fẹsun kan Hope Uzodinma pe nigba to wa ni ileeṣẹ to n ṣeto irinajo ori omi,NMA, o fi ọna eru fowo ranṣẹ si olori ijọba ologun Abdulsalam Abubakar . Bẹẹ naa ni a ri akọsilẹ pe wọn fi ẹsun kan pe Dere Awosika to jẹ wọlewọde iyawo aarẹ ana Stella Obasanjo gbe iṣẹ agbaṣe fun Hope Uzodinma lọna aitọ. Koda o tun fi igba kan jẹjẹ lọdọ ajọ to n gbogun ti iwa jẹgudujẹra EFCC to Lagbo oṣelu o ṣe ẹjọ de ile ẹjọ giga lori boya o kaju oṣunwọn lati jẹ Sẹnẹtọ to n ṣoju ẹkun idibo Iwọ orun ipinlẹ Imo. Lẹyin ọpọ awijare ati atotonu ile ẹjọ to gajulọ lọjọ kaarun oṣu kaarun ọdun 2011 fi idajọ lelẹ pe Uzodinma ni oludije ti ẹgbẹ oṣelu PDP fi lelẹ ti o si jaweolubori ninu idibo to waye. Ninu idibo Gomina ipinlẹ Imo to waye lọdun 2019,Hope Uzodinma ati awọn oludije miran jijọ waako pẹlu Emeka Ihedioha fun ipo Gomina. Ninu abajade idibo naa Ihedioha ni Inec kede gẹgẹ bi ẹni to jaweolubori ti Hope Uzodinma si ṣe ipo kẹrin. Esi yi ko tẹ Uzodinma lọrun ti o si gbe ọrọ naa lọ si iwaju ile ẹjọ. Idajo to papa gbe ogo fun leleyi to waye lọjọ kẹrinla oṣu Kini ọdun 2020 nibi ti awọn adajọ ile ẹjọ giga ti ni ki Inec fun ni iwe aṣẹ gẹgẹ bi ẹni to yẹ ni Gomina. Hope Uzodinma ni Gomina ẹlẹẹkaarun ti yoo jẹ ni Imo lati igba ti eto ijọba awarawa ti bẹrẹ ni ọdun 1999. Ọjọ Kẹrinla, osu kinni, ọdun 2020 ni ile ẹjọ to gajulọ lorilẹ-ede Naijiria yẹ aga mọ Gomina ipinlẹ Imo, Emeka Ihedioha ni idi, ti wọn si kede Hope Uzodima gẹgẹ bi ẹni to jawe olubori ninu idibo sipo gomina ni ọdun 2019. Ile ẹjọ giga julọ naa ni idi ti awọn fi yọ Emeka Ihedioha ni gẹgẹ bi gomina ipinlẹ Imo ni wi pe ko oun kọ lo ni ibo to pọ julọ ninu idibo sipo gomina to waye ni Osu Kẹta, ọdun to kọja. Ihedioha ti ẹgbẹ oṣelu PDP ni ibo to to 273,404 nigba ti Hope Uzodinma ti ẹgbẹ oṣelu APC ni ibo to to 96,458. Ẹni ti ile ẹjọ sọ wi pe oun lo wọle lo ṣe ipo kẹrin lasiko ti Ajọ Eleto idibo INEC kede rẹ lasiko idibo naa. Bi esi idiboti INEC kede ni Osu kẹta, ọdun 2019 ṣe lọ PDP: Ihedioha Emeka 273,404 AA: Uche Nwosu 190,364 APGA: Ifeanyi Ararume 114,676 APC: Hope Uzodinma 96,458 YPP: Ikedi Ohakim 527 Ile ejọ naa ti pe fun ki wọn gba iwe eri to gbe e wọle, ki wọn si fun Hope Uzodinma gẹgẹ bi ẹni ti awọn eniyan dibo yan lasiko idibo naa. Wo ipa tí Mayegun yóò ma kó ní ilẹ̀ Yoruba! Èyí ni bí ogun abẹ́lé Biafra ṣe bẹ̀rẹ̀ ní Nàìjíríà Àwọn ọjọ́ ìsìnmi tó máa wà nínú ọdún 2020 ní Nàìjíríà Ọdún 21 tí mo fí sun inú mótò- Ọmọ Naijiria ní Ilẹ̀ Gẹ̀ẹ́sì Ǹjẹ́ o mọ ipa tí ẹja Panla kó lásìkò ogun abẹ́lé Biafra? Ìkọlù agbébọn tó ṣékú pá ọmọ ogún Niger 89, iṣẹ́ bọ lọ́wọ́ Ọgágun àgbà Kano Governorship: Ilé ẹjọ sún ìgbẹ́jọ Ganduje sí ogunjọ oṣù kíní Abdularahaman, Ọmọ ọdún 17 kó sí páńpẹ́ EFCC lórí ẹ̀sùn yahoo-yahoo ní Ibadan	https://www.bbc.com/yoruba/51116755
health	Healthy lifestyle: Wo irú ìgbé ayé tó lè mú ẹ̀mí rẹ gùn	Gbigbe igbe aye to dara le fi ọdun mẹwaa kun ọjọ aye awọn obinrin, bakan naa lo le fi ọdun meje kun t'awọn ọkunrin. Irufẹ bẹẹ tun le dena arun jẹjẹrẹ, arun ọkan ati itọ ṣuga pẹlu awọn arun miran gbogbo. Iwadii ajọ BMJ lo fidi ọrọ yìi múlẹ. Ajọ naa ni ṣiṣe ere idaraya ni gbogbo igba, jijẹ ounjẹ aṣaraloore, lai mu siga ṣe pataki. Apọju ṣuga mu ki eeyan ni arun jẹjẹrẹ. Ijọba orile-ede Ghana ni bibọ ẹran pẹlu paracetamol iku ni! Kinni gbigbe igbe aye to dara tumọ sí? Wọn bi awọn eeyan to ti pe aadọta ọdun pe bawo ni wọn se n  ṣe mẹrin ninu nkan marun un yii? Kinni ibeere ti won lo fun iwadii naa?: 1) Boya wọn ko mu siga ri? 2) Boya wọn n jẹ ounjẹ aṣaraloore? 3) Boya wọn n ṣe iṣẹ aṣekara fun ọgbọn iṣẹju? Ti ara wọn ko ba ju oṣuwọn BMI 18.5 ati 24.9. 4) Boya awọn obinrin ko mu ọti lile to ju kọọbu kan lọ lọjọ kan, ati bo ya awọn ọkunrin ko mu ju igo bia kan lọ? Awọn obinrin ti wọn ba ṣe mẹrin ninu marun un yii yoo gbe fún ọdun mẹrinlelọgbọn síi lai larun jẹjẹrẹ, arun ọkan ati itọ ṣuga. Wọn o fi ọdun mẹwaa gbe ile aye síi ju awọn ti kii ba ṣe awọn nkan ti a ti mẹnu ba lọ. Fawọn ọkunrin, o tumọ sí pe wọn o gbe ọdun mọkanlelọgbọn lai larun kankan. Ọdun meje ni afikun ọdun ti wọn yoo lo ju awọn ọkunrin ti wọn ko gbe igbese aye to dara lọ	https://www.bbc.com/yoruba/54909310
entertainment	Professor Peller: Ọlọ́wọ́ idán àkọ́kọ́ nílẹ̀ Áfíríkà tó ń pidán fáwọn aṣaájú orílẹ̀èdè	Bi ogun ẹni ba da ni loju, aa fi gbari ni, ohun ti eeyan ba si mọ se, bi idan lo n ri. Ọrọ Ọjọgbọn Moshood Folorunso Abiola Peller kii se ohun ti eeyan le sọ tan ni oojọ, asọpati ni nitori ọpọ isẹ aramọnda idan pipa to gbe ile aye se. Fun awọn ọdọ iwoyii, wọn le ma ranti awọn pidanpidan mii tabi ri wọn wo loju aye nitori asa idan pipa ti n lọ sokun igbagbe. Sugbọn ko si ọmọ Naijiria tabi ọmọ ilẹ Kaarọ Oojire to ti to ogoji ọdun, ti ko ni ranti orukọ Professor Peller, ni kete to ba gbọ. Bi onirese Peller ko ba si fin igba mọ, awọn eyi to ti fin silẹ, ko le lọ sokun igbagbe laelae nitori titi aye la maa se iranti rẹ. A ko si le gbagbe awọn ipa to ko si agbega iran Yoruba lati ipasẹ isẹ to yan laayo, tii se idan pipa. Bi itan igbe aye ati diẹ lara awọn ohun ti akọni ọlọwọ idan, Ọjọgbọn Abiola Peller gbe ile aye se ree, ko to silẹ bora. Ilu Isẹyin, lagbegbe Oke Ogun nipinlẹ Oyo ni wọn ti bi Ọjọgbọn Moshood Folorunso Abiola Peller, ti ọpọ mọ si Professor Peller ni ọdun 1941. Idile Musulumi pọnbele lo ti jade gẹgẹ bi ẹsin naa se wọpọ nilu Isẹyin, Moshudi olori pupa si ni inagijẹ rẹ nigba to wa ni kekere. Idi ni pe eeyan pupa ni Abiola Peller, ti irun ori rẹ si pọn bii osun, amọ to n dudu diẹdiẹ nigba to dagba. Ile ẹkọ alakọbẹrẹ Musulumi ati Native Authority nilu Isẹyin lo ti ka iwe alakọbẹrẹ rẹ, ko to morile ilu Ibadan. Ilu Ibadan yii si lo ti bẹrẹ isẹ idan pipa lọdun 1954, to si n lọ yika Ibadan, Eko ati Oyo lati pidan. Amọ nigba to di ọdun 1959, Peller pa isẹ da, to si di asoju ileesẹ ontaja G.B.O ati ilumọọka onisowo pẹrẹu. Sugbọn niwọn igba to jẹ pe abinibi yatọ si adayekọ, isẹ idan to wa ninu ẹjẹ Peller ko se bo mọlẹ, idi si ree to fi tun pada sidi isẹ naa lọdun 1964. Nibayii, ilẹ India ni Peller gba lọ lati lọ wa imọ kun imọ rẹ ninu idan pipa, se gbogbo agbaye lo kuku mọ pe orilẹ-ede India ni ile idan pipa. Ọdun kan ati aabọ ni Peller lo ni India lati fi kọ isẹ idan pipa si, o wa morile orilẹ-ede Liberia lati tẹdo si nigba to kuro ni India. Nigba to di ọdun 1966, lo tun pada wa sile nitori ajo ko dabi ile, to si bẹrẹ si ni fi isẹ idan pipa pa ọwọ da. Yoruba ni arise ni arika, arika si ni baba iregun, ohun ta ba gbe ile aye se loni, yoo di itan to ba di ọla. Bẹẹ ni ọrọ awọn aseyọri aramanda ti Ọjọgbọn Peller fi idan da nigba aye rẹ. Ẹnikan kii ba Yinmiyinmi du imi si lọrọ rẹ, to ba di ibi ka pidan, to le mu omi loju ẹni tabi mu ki aya ẹni ja de idi. Ni orilẹ-ede Naijiria ati Afirika lapapọ, ẹyẹ ti yoo se bii ọkin ko si lawujọ ẹyẹ ni ọrọ idan Abiola Peller, ti gbogbo eeyan si gba pe oun ni pidanpidan to dantọ julọ. Koda, lẹyin ti Peller papoda, ko tii si ẹni kan to le pidan bii baba ọlọwọ idan yii. Bo si se n la ẹnu ọba silẹ lasiko iworan idan rẹ, naa ni ero iworan yoo sẹmi lọ ti idan Peller ba wọra ja. Koda, fasiti kan nilẹ Gẹẹsi, University of Birmingham gan an ko le gbagbe idan nla kan ti Peller pa ni papa isere King George V lọdun 1972, eyi to wa pada di papa isere Onikan lonii. Oniruuru idan aramanda ti Peller pa nigba aye rẹ: Fasiti Birmingham wa se apejuwe Peller bii akọni apidan to ni igboya, ọla ati akikanju lara, ti idan to n pa si rọ ọ lrun pupọ. Lara awọn asaaju orilẹ-ede ti Peller ti fi idan da laraya ni aarẹ ilẹ Togo to ti di oloogbe, Gnassingbe Eyadema ati Samuel Kanyon Doe ti orilẹ-ede Liberia ati aarẹ ilẹ Benin, Mathieu Kerekou. Kii kuku se pe Peller ati Samuel Doe sadede di ọrẹ, se bi o lọ pidan lọdun 1970 ni nilu Monrovia, ti ero si ya si papa to ti n pidan naa. Eyi lo si mu ki ijọba Liberia tete ko awọn agbofinro da sagbegbe naa lati ri i pe ohun gbogbo lọ leto leto, lara awọn agbofinro to wa nibẹ naa si ni Samuel Doe. Se ẹyin lo n di akukọ, nigba to ya, Samuel Doe pada di aarẹ ilẹ Liberia lati ipasẹ iditẹ gbajọba, to si kesi Peller pe ko wa fi idan da oun naa lara ya. Bakan naa nilẹ wa Naijiria, Oloye Obafemi Awolowo naa wa lara awọn asaaju oloselu to gbadun idan Peller, lasiko to fi jẹ olootu ijọba ẹkun Iwọ oorun guusu Naijiria. Wọn se apejuwe Peller bi eeyan to ni ifẹ pupọ, ti oun ati aya rẹ, Alhaja Silifat Adeboyin Peller si nifẹ ara awọn nigba ti onitọun wa nile ẹkọ girama. A gbọ pe Peller lọ pidan nile ẹkọ girama iseyin District Grammar School lọdun 1967 ni, lo ba foju kan arẹwa obinrin naa laarin awọn akẹkọ to wa woran. Ibẹ ni wọn ti fi eso ifẹ lọlẹ, eyi to dagba di igi alọye, to si so eso rere, ti ọmọge ọjọ naa si di Lady Peller, to n ba ọkọ rẹ sere idan. Ọdun 1971 ni wọn se igbeyawo, ti wọn si bi isu ati iwalẹ fun ara wọn. Bi o tilẹ jẹ pe Abiola Peller fẹ ọpọ obinrin bii aya, ti wọn si se abiyamọ fun, amọ eyi ti okiki rẹ kan julọ, ti aye si mọ mọ baba ọlọwọ idan naa ni Lady Peller. Iku ati igbẹyin aye Moshood Folorunso Abiola Peller: Ọjọ nla, ọjọ manigbagbe ni ọjọ keji, osu Kẹjọ, ọdun 1997 ti iku wọle wẹrẹ, to si mu baba ọlọwọ idan lọ nile rẹ ladugbo onipaanu nilu Eko. Inu ile rẹ yii lo wa ni ọjọ naa, lọwọ aago meje alẹ, to sẹsẹ ti ode de, to si n kirun alẹ lọwọ, ti awọn abẹnipa-gbowo wọle tọ wa, ti wọn si da ẹmi rẹ legbodo. Ori irun kiki ni iku airotẹlẹ naa de ba Peller, ti wọn si fi ibọn pa, bẹẹ ni ko si ẹni to le sọ awọn eeyan to wa nidi isẹlẹ naa ati idi ti wọn fi se bẹẹ, titi di akoko yii. Ọdun mẹrindinlọgọta pere ni akọni ọlọwọ idan yii lo loke eepẹ, ki wọn to ja okun ẹmi rẹ lainidi. Yoruba ni bi ina ba ku, a fi eeru boju, bi ọgẹdẹ ba si ku, yoo fi ọmọ rọpo, bi oloye ba ku, o sa maa n fi oloye silẹ ni. Ọba oke fi awọn ọmọ oloriire lọkunrin lobinrin jinki Abiola Peller, ti gbogbo wọn si n gbe oke eepẹ se rere lọjọ oni. Koda, ọmọ rẹ kan, Shina Peller ni asoju-sofin to n soju ẹkun idibo isẹyin, Itesiwaju, Kajola ati Iwajowa nipinlẹ Oyo, nile asoju sofin apapọ bayii. A wa n gbadura pe ki Ọba Oke fi ọrun kẹ baba ọlọwọ idan, Ọjọgbọn Moshood Folorunso Abiola Peller. Ohun pataki ta ri kọ ninu itan aye akọni ọlọwọ idan yii ni pe ka mase fi àrà sinu ku. Gbogbo abuda ati ọgbọn atinuda ti Ọba oke ba fun wa lati ọrun, ni ka maa lo fun agbelarugẹ iran ọmọniyan. Bi Abiola Peller ko tilẹ pẹ pupọ laye, ki wọn to ran sọrun ọsan gangan, sibẹ, ipa kekere kọ lo ko lati mu ki ẹmi ẹda gun si pẹlu ọwọ idan to ni. Ipokipo ti ẹda ba si wa, ipa rere ta le fi lelẹ fun agbega iran ọmọniyan, ni ka jẹ ko jẹ wa logun. Ọjọgbọn Moshood Folorunso Abiola Peller, ọrun re rẹ o.	https://www.bbc.com/yoruba/afrika-54884013
religion	Good Friday: Kí ló jẹ́ kí wọ́n máa pe ọjọ́ tí wọ́n kan Jésù mọ́ igi agbelebu ní ọjọ́ rere?	Ọdún Ajinde yìí ni àwon ọmọlẹyìn Kristi jakejado àgbáyé máa n ṣe ìrántí ikú ati ajinde Jesu Kristi. Ni ibẹrẹ pẹpẹ ẹṣin Kristẹni, awọn onigbagbọ máa n ya ọjọ náà sọtọ gẹgẹ bíi ọjọ ibanujẹ, ọjọ ọfọ, ọjọ ironupiwada ati ọjọ awẹ. Ọjọ yii si ni wọn maa n pe ni ọjọ Ẹ́ti rere lode oni, koda, ọpọ Kristiẹni kii jẹ ohun abẹmi to jẹ ẹlẹjẹ ni iru ayajọ oni lati sami ati iya nla iku Jesu lori igi agbelebu. Fun ọdun 2021, oni yii, tíì ṣe ọjọ Keji, oṣù Kẹrin ni ọjọ Ẹti rere fun ọdun yii bọ si, ti wọn n pe ni Good Friday. Bó tilẹ jẹ pé ọjọ ọfọ ati ìbànújẹ ni ọjọ náà jẹ ninu itan ẹṣin onígbàgbọ, amọ ọjọ náà ló jẹ òpin ọsẹ to se pataki julọ ninu itan Kristẹni. Ọsẹ yii ni wọn maa n pe ni ọsẹ ikaanu fun ijiya ati iku Jesu Kristi. Ìgbàgbọ àwọn Kristẹni ni pé, ọjọ Ẹtì náà ni Jesu ku lórí igi agbelebu, to sí ko ẹsẹ gbogbo araye lọ, ko to di pe o ji dide pada ni ọjọ kẹta. Ṣugbọn ki lo de ti wọn fi n pé ọjọ náà ni Good Friday, ìyẹn ọjọ Ẹtì rere, dipo ọjọ ibanujẹ ti ọjọ náà jẹ? Àlùfáà Mike Schmitz ni lootọ lo jẹ ọjọ ibanujẹ, ṣugbọn ni ida keji ẹwẹ, ọjọ ayọ ni ọjọ náà nítorí pé ọjọ ọhun gan ni Jésù ko ẹsẹ arayé lọ lori igi agbelebu. O ni awọn onígbàgbọ́ máa n ri ọjọ náà bíi ọjọ ti Ọlọrun ko ẹsẹ arayé lọ, to si dari ẹsẹ jin gbogbo èèyàn labẹ ore ọfẹ Jesu. Àlùfáà náà parí ọrọ rẹ pé, agbelebu nìkan ni idahun sí gbogbo ìbéèrè awọn Kristẹni lórí gbogbo ìṣòro tí wọn bá gbé tọ Ọlọrun wa. Eredi ree ti ọjọ Good Friday yii se jẹ ọjọ ayọ fun onígbàgbọ bo tilẹ jẹ pé ọjọ burúkú ni ọjọ náà nínú ìtàn ẹṣin Kristẹni káàkiri àgbáyé. BBC Yoruba wa n ki awọn ọmọlẹyin Kristi lagbaye ku ọdun ọjọ Ẹti rere, ta si n gbadura pe a se pupọ rẹ nile aye.	https://www.bbc.com/yoruba/afrika-56615461
sports	English Premier League: Arsenal jẹ́ọ́ àgbò tó tàdí mẹ́yìn fún Aston villapẹ̀lú àmì ayò mẹ́ta sí méjì	Ori lo ko Arsenal yọ lọwọ Aston Vila ni idije Premiership to waye ni papa iṣire Emirates. Ilẹ kọkọ ṣe bi ẹni fẹ pooyi fun Arsenal ninu ifẹsẹwọnsẹ naa nigba ti John mcGinn gba bọọẹu wọle nitori aikiyesara awọn adilemu Arsenal to n woran lẹyin. Nicolas Pepe gba gbeelẹ koo gba sile, pẹnariti wọle lẹyin ti awọn agbabọọẹu Aston Villa gbe Gendouzi, agbabọọẹu Arsenal lulẹ ninu oju iwọn alapoti Aston villa ko jẹ ko tutu ti wọn tun ti fi  gba omiran wọle. Lẹyin eyi ni Calum Chambers ati Aubameyang wa gba ayo kọọkan wọle lati bọ ẹwu  itiju ti aston villa fẹ da ro Arsenal ni ibuba rẹ kuro. Pẹlu esi yii, ipo kẹrin ni Arsenal wa lori tabili liigi ilẹ Gẹẹsi bayii pẹlu ami mọkanla. Ọkan lara awọn agbabọọlu Arsenal, Ainsley Maitland -Niles gba kaadi pupa ti wọn si lee jade nitori ikọlu rẹ si agbabọọẹu Aston Villa kan.	https://www.bbc.com/yoruba/afrika-49786169
health	Coronavirus in Nigeria: Ǹjẹ́ ààrùn olówó ni coronavirus bí?	Oriṣiiriṣii nnkan lawọn eeyan m sọ nipa aarun coronavirus to n ṣọṣẹ kaakiri gbagbo agbaye bayii. Awọn kan gbagbọ tẹlẹ pe awọn oyinbo alawọ funfun nikan ni aarun n mu wi pe kii mu awọn alawọdudu ilẹ Afirika. Awọn miiran tiẹ sọ pe ohun elo imọ ẹrọ ibaraẹnisọrọ ti wọn n pe ni 5G lo n ṣokunfa aarun covid-19. Loju awọn mii, aarun olowo ni coronavirus jẹ, kii mu talika. BBC Yoruba ṣe alaye lẹkunrẹrẹ lori ọrọ yii.	https://www.bbc.com/yoruba/52218358
entertainment	Yomi Fabiyi vs Iyabo Ojo: Mo mọ̀ pé Yomi Fabiyi ń ṣe e tẹ́lẹ̀, mo kan dákẹ́ ni torí kò borí mi - Mo Bimpe	"Bi ọrọ ṣe n lọ lagbo awọn oṣere fiimu Yoruba lẹnu ọjọ mẹta yii ko rọgbọ rara bi wọn ṣe n gbiyanju ati pana kan ti omii n ru soke, o tun ti lọ mọ ọrun Yomi Fabiyi bayii bi Bimpe Oyebade ṣe tuu laṣiri. Bimpe ṣapejuwe Yomi bii ọkunrin to maa n dunkoko mọni lori ọrọ ibalopọ ti oloyinbo n pe ni ""Bully"". O n sọ eyi nigba ti oun naa fesi si fiimu Oko Iyabo ti Yomi ṣẹṣẹ gbe jade bo tilẹ jẹ pe o ni o ti pẹ ti oun ti n pa ọrọ rẹ ti amọ kii ṣe pe oun ko ri gbogbo ohun to n lọ. Asiko ọrọ wa to naa ni Mo Bimpe ṣe tu ọrọ sita pe o ba oun lojiji bi Yomi ṣe sare gbe sinima yii jade. ""Oju gba mi ti gidi gan, bawo ni eeyan kan lorilẹ aaye ṣe le ṣe iru eyi"". 'Ẹ má sọ pé lọ́balọ́ba kó sọ̀rọ̀ lórí ìkọlù Sunday Igboho, Inú wa kò dún sí ìjọba' Hàà! Yomi wàá ṣẹ̀wọ̀n o! Oò ṣe bí ọlọ́pọlọ rárá, ò kàn ń fi àṣírí Baba Ijesha àti Iyabo Ojo gòkè ni - Femi Branch Láéláé! A ò faramọ́ àbá àwọn Gómìnà Gúúsù pé ààrẹ Nàìjíríà gbọdọ̀ wá láti ẹkùn wọn lọ́dún 2023 - Ẹgbẹ́ Arewa Ọmọ ẹgbẹ́ òkùnkùn kánkan tó bá dá aṣà àjọ̀dún July 7 yóò fojú winá òfin Ìdí rèé tí àwa lọ́balọ́ba fi dákẹ́ lórí ìṣẹ̀lẹ̀ ìkọlù Sunday Igboho - Oluwo tí Iwo Sàdáńkátà! Ẹ̀yin ẹ̀létò ààbò, mo dúpẹ́ lọ́wọ́ yín fún ìkọlù sí ilé Sunday Igboho - Ààrẹ Buhari Wo àwọn gbajúmọ̀, òṣèré tó lọ sí ibi ètò ìsìnkú Temitope Joshua Yomi Fabiyi, ìtíjú ńlá gbáà lo jẹ́ lórí fíímú ''Oko Iyabo'' tóo gbé jáde - Mercy Aigbe Ó di èèwọ̀ látí rán ọlọ́pàá, sójà, DSS wá sí ilẹ̀ Yoruba láì sọ̀ fún wa - Àpapọ̀ gómínà ní ilẹ̀ Yoruba Àwọn daran-daran ní Nàìjíríà ní ẹgbẹ́ wọ́n sì ní olórí ṣùgbọ́n ẹ kọ̀ láti mú olórí wọn - Wole Soyinka Nigba ti ọkan lara awọn ọrẹ rẹ loju opo Instagram pe e jade pẹlu ọrọ lati ran an leti asiko ti Yomi Fabiyi maa n fi ilọkulọ ibalopọ lọ ọ, o ṣalaye bi oṣere Yomi ṣe fẹrẹẹ yọ aye lẹmi rẹ pẹlu bibeere lati baa lopọ ni gbogbo igba to si tun ya to bẹrẹ si ni dẹru baa. ""Idi pataki ni pe mi o gbe ara mi silẹ fun ibalopọ to n gun un gara gara pẹlu bo ṣe gbiyanju to amọ ṣiṣe eyi si ọmọde ti pọ ju"". Mo Bimpe ni wọn ni lati da Yomi Fabiyi duro pẹlu iwa yii to dupẹ lọwọ Ọlrun fun oreọfẹ to fun oun pe ""bi bẹẹ kọ mo ti maa pa ala didi ẹni nla ninu iṣẹ fiimu yii ti lati ọjọ pipẹ nitori bi Yomi ṣe n naa si mi ti ko jẹ ki n gbadun to si n fi ohun gbogbo dẹru ba mi"". Kii ṣe Bimpe nikan, Fabiyi ti n gba ọpọlọpọ oko ọrọ latọdọ awọn oṣere akẹgbẹ rẹ mii atawọn ọmọ Naijiria to kẹyin si ohun to ṣe si sinima Oko Iyabo to n da rugudu silẹ lọwọlọwọ. Yomi Fabiyi ti fesi lori awuyewuye to n waye lati igba to ti gbe fiimu rẹ tuntun, Ọkọ Iyabọ jade. Ninu fiimu naa, Fabiyi ṣe apẹẹrẹ Baba Ijesha pe Princess dẹ panpẹ fun nipa ọmọdebinrin ti wọn sọ pe o ni ibalopọ ti ko tọ pẹlu rẹ loju aye. Bakan naa, orukọ awọn eeyan to ni nkan ṣe pẹlu iṣẹlẹ ẹsun ti wọn fi kan Baba Ijesha loju aye, naa ni Yomi Fabiyi fun gbogbo awọn to kopa ninu fiinmu rẹ ọhun, to fi mọ Iyabo Ojo, to jọ pe fiimu naa da le lori. Eyi si lo mu ki awọn ọmọ Naijiria kan fi ẹjọ fiimu naa sun lori ayelujara Youtube, ti awọn alaṣẹ ibẹ si fi yọ ọ kuro loju opo wọn. Nkan to sẹlẹ yii lo mu ki Fabiyi lọ soju opo Instagram rẹ lati sọ pe oun ti sọ pe ki wọn o yọ fiimu naa kuro tabi ki wọn o fi pamọ. O ni afojusun fiimu naa kii sẹ lati tabuku ẹnikẹni, bi ko ṣe lati polongo tako ilokulo ọmọde, titẹ ẹtọ ọmọniyan mọlẹ, ati awọn iwa miran ti ko tọ ọ lawujọ. ""Mo ti ni ki wọn o yọ ọ kuro tabi fi pamọ, ki alaafia le jọba. Amọ ṣa, fiimu naa wà lati koro oju si ilokulo ọmọde, ifiyajẹni, titẹ ẹtọ ọmọniyan mọlẹ, ati awọn iwa buruku miran ni awujọ."" O ni oun tun fi fiimu naa ṣalaye pe oun kii ṣe iru eeyan ti wọn n pe oun. ""Ẹ ma tete ma a gba iroyin buruku gbọ. Eniyan ni emi naa, ṣugbọn, mi o ni fi ọwọ abuku mu ọrọ to ba kan awọn ọmọde."" Amọ, o tun ti kede fun awọn ololufẹ rẹ pe fiimu naa yoo pada sori ayelujara laipẹ. Oṣere fiimu Yoruba ti ṣalaye ohun to ri lọbẹ to fi waro ọwọ to gbe fiimu jade nipa igbe aye Iyabo Ojo to jẹ akẹgbẹ rẹ. Ninu fidi kan to jade lori ayelujara ni Yomi Fabiyi ti sọ pe gbogbo awọn oṣere lawọn maa n mu iṣipaya lati ibikibi ""ko si si ni to lee sọ pe ko si iṣipaya latara ọrọ to n ṣẹlẹ yii"". Tori naa Yomi ni oun ṣe adalu dapọ oriṣiriṣi iṣẹlẹ to jẹ ootọ ati eyi ti kii ṣe ootọ ni toun si sọọ di odidi. ""Pataki ibẹ ni pe iru agbejade yii yoo, kọ ni lẹkọ, yoo da ni lara ya yoo si tun ṣe imulkanle fun ẹni to n wo o. Awọn eeyan ni lati loye pe awa ni olugbelarugẹ iṣe awọn eniyan"". Yomi Fabiyi ni awn oṣere lawọn n gbe ohun to n ṣẹlẹ lawujọ sita. ""Tálẹntì mi ló jáde tẹẹ fi ń pariwo o! Torí àwọn kan ti fojú wò mí bí ẹni ilẹ tẹlẹ ti ko lee pag to wa kọle alarinrin nipa ṣiṣe iru fiimu yii jade laarin asiko melo kan"". Yomi ni bo ṣe ṣẹlẹ ni wipe nigba ti ija ṣẹlẹ laarin awọn mejeji, awn eeyan bẹrẹ si ni pe oun ni ọkọ Iyabo iyẹn Iyabo Ojo to jẹ akẹgbẹ rẹ, oun wa wo o pe bi eeyan ba fẹ kọ sinima, o gbọdọ jẹ eyi to ṣee kowo le lori. ""Ṣe o ṣee kowo le lori, ṣe o ṣee pe lẹnu, ṣe o lóòrìn nínú. Eyi ni mo ro pe ẹ jẹ ka da awọn eeyan lara ya ka si kọ wọn lẹkọ, kii ṣe lati ba ti ẹnikẹni jẹ"". o ni orukọ yn ti di eyi to ṣee fi ta ọja. Yomi ṣalaye pe nkan ti awọn eeyan n ri lori ayelujara ko tilẹ ki n ṣe gbogbo sinima naa tori naa ki wọn duro ko jade na. ""Akẹgbẹ ni gbogbo wa. Bi ko ba tilẹ ni nkankan ṣe pẹlu rẹ, amọ tori asiko ti a wa yii, bi gbogbo Iyabo ba wo o, ara rẹ naa ni"". Yomi fabiyi ka awọn oṣere to wa ninu sinima Oko Iyabo latori awọn agba oṣere titi dori awọn to ṣẹṣẹ n wọ agbo oṣere. ""Adewale Elesho Toyin Afolayan (Lola Idije) Alapini Dauda sulaimon Yetunde Wumi Olofa Ina Hakeem Alimi Yomi Fabiyi Aishat Ajiloba to ko ipa Iyabo"". Yomi ni awọn n ṣiṣẹ takun takun lọsan loru lati mu ki sinima yii jade gẹgẹ bi eyi to ta lẹnu gidi. Oju opo ikansiraẹni Youtube ti yọ fiimu ti Yomi Fabiyi ṣẹṣẹ gbe jade to pe akọle rẹ ni ''Ọkọ Iyabo''. Eyi ko ṣẹyin bi Ọpọlọpọ awọn ọmọ Naijiria ṣe faraya lori ayelujara pe fiimu naa farapẹ ọrọ oṣere tiata, Baba Ijesha ti wọn fẹsun kan pe o ṣe aṣemaṣe pẹlu ọmọde. Wẹrẹ ti fiimu naa jade ni Yomi Fabiyi bẹrẹ si ni lọgun rẹ loju opo Instagram rẹ pẹlu ọpọlọpọ aworan ati fidio kekeke, amọ ti ko gba loju opo rẹ, amọ ti ko faye gba ''comment'' loju opo rẹ. Eleyii lo mu ki awọn oluworan gbẹra lo si oju opo Youtube nibi ti fiimu naa wa ti wọn si bẹrẹ si ni sọ oku ọrọ nipa rẹ. Ọpọlọpọ lo fi si oju opo naa pe ki wọn fi ẹsun kan fiimu naa ''report'' lori Youtube titi ti awọn alṣẹ yoo fi gbegile fiimu naa. Ni aṣalẹ Ọjọ Aje ni a ri pe Youtube ti gbegile fiimu naa, ti ko si si loju opo wọn mọ. Bakan naa ni Yomi Fabiyi yọ gbogbo aworan ati fidio to fi kede fiimu naa ni oju opo rẹ. Ninu ọrọ to kọ si oju opo rẹ, Yomi ni oun gbe igbeṣẹ lati fi fiimu naa pamọ nitori pe awọn eniyan ko naani idi ti oun fi gbe fiimu naa jade. O ni idi rẹ ni lati la awọn eniyan lọyẹ lori ẹtọ ti wọn ni labẹ ofin, ati awn iwa aitọ ti awọn eniyan n hu lawujọ. Amọ, ileẹjọ to n gbẹjọ ẹsun aṣemaṣe ti wọn fi kan Baba Ijesha ni ki ẹnikẹni ma sọrọ lori iṣẹlẹ naa lori ayelujara, ki wọn fi idajọ silẹ fun ileẹjọ."	https://www.bbc.com/yoruba/media-57732792
politics	Ondo election 2020: Igbákejì gómìnà Ondo, Agboola Ajayi ní lóòtọ́ lòun fẹ́ f'ẹgbẹ́ PDP sílẹ̀ láti jẹ́'pè aráàlú ṣùgbọ́n...	"Kii ṣe pe o ṣa dede wu igbakeji gomina ipinlẹ Ondo, awọn eeyan ni wọn n gun un ni kẹṣẹ pe ko fi ẹgbẹ oṣelu naa silẹ. Igbakeji gomina ipinlẹ Ondo, Agboọla Ajayi ṣalaye pe awọn araalu ni ipinlẹ Ondo ni wọn fẹ ki oun wa oko miran ṣan ki ala rẹ lati di gomina ipinlẹ naa lee ṣẹ. Ninu ifọrọwerọ pẹlu BBC News Yoruba, agbẹnusọ fun Agboọla Ajayi, ọgbẹni Ọkẹowo ni lẹyin ti esi ibo abẹle ẹgbẹ oṣelu ni ipinlẹ Ondo ti waye ti Jẹgẹdẹ si ti wọle lo ti gba fun Ọlọrun to si ti kii ku orire. Amọṣa igbe 'awọn eeyan ẹkun gusu ipinlẹ Ondo atawọn majẹobajẹ kan ni ipinlẹ naa ni o mu ki O bẹrẹ ijiroro ati igbesẹ lati kuro ni ẹgbẹ oṣelu PDP' Gẹgẹ bi o ṣe sọ, igbakeji gomina ipinlẹ Ondo naa ko tii kuro ni ẹgbẹ oṣelu PDP ṣugbọn yoo ṣi kuro titi opin ọsẹ yii. Ni owurọ ọjọ Iṣẹgun ni iroyin gbode kan pe awọn iwe ipolongo ibo kan to jẹ ti Ọgbẹni Agboọla Ajayi labẹ aṣia ẹgbẹ oṣelu ZLP ti wa kaakiri igboro ilu Akurẹ tii ṣe olu ilu ipinlẹ Ondo. Igun igbakeji gomina Ondo, Agboọla Ajayi ṣalaye pe eyi ko ṣokunkun si awọn nitoripe ọbẹ to dun ni Agboọla Ajayi gbogbo awọn ẹgbẹ oṣelu lo si fẹ bula nibẹ. Agbẹnusọ fun Oloye Agboọla Ajayi, ọgbẹni Ọkẹowo fi kun un pe kii ṣe ẹgbẹ oṣelu ZLP nikan lo ti ṣe iwe pelebe ipolongo idibo pẹlu aworan rẹ, o ni awọn ẹgbẹ oṣelu miran bii ADC, AA pẹlu fẹ gboriwọle. Amọ o, o ni igbakeji gomina ipinlẹ Ondo ọhun ko ti fẹnuko lori ibi gan an to fẹ lọ nibẹ. ""Nigba ti a o ba fi ri opin ọsẹ yii, Agboọla Ajayi yoo kede ibi to fẹ lọ, ṣugbọn o daju pe yoo fi ẹgbẹ oṣelu PDP silẹ"""	https://www.bbc.com/yoruba/afrika-53651874
religion	Sunday Adelaja ní ọdún 2015 ni Putin ti ń lépa òun	"Ọmọ Naijiria to n ṣiṣẹ alufaa lorilẹ-ede Ukraine, Sunday Adelaja, ti ke gbajare lẹyin ti Aarẹ orilẹ-ede Russia ko ogun lọ ba awọn eeyan Ukaraine. Adelaja sọ pe oun jẹ ọkan gboogi lara awọn eeyan ti Aarẹ Vladimir Putin n wa ẹmi rẹ lati pa. Pasitọ naa to fi ilu Kyiv ṣe ibugbe sọ pe oun wa lara awọn eeyan ti Putin fẹ pa ti awọn ọmọ ogun rẹ ba ti gba ilu naa tan. Fun idi eyii, Adelaja ni oun atawọn ẹbi oun ti sa asala fun ẹmi wọn lọ si agbegbe kan ti ko darukọ. O ni ""Gẹgẹ bi ohun ti a mọ nipa ifimufinlẹ ilẹ Amẹrika, Putin ti kọ orukọ awọn eeyan ti wọn fẹ pa silẹ, awọn eeyan naa kii ṣe eeyan lasan, amọ wọn jẹ awọn alẹnulọrọ laarin ilu."" ""Mo jẹ ọkan lara awọn eeyan ọhun."" ""Mo ti mọ eyii lati ọdun 2015 nitori lati ọdun naa lọhun ni Putin ti fi mi si ara awọn eeyan ti kọ fẹ ri soju."" ""Putin ti mu mi gẹgẹ bii ọta rẹ lati nnkan bii ogun ọdun sẹyin, koda, o ti fofin de mi pe mi o gbọdọ wọ orilẹ-ede Russia."" Lati Ọjọbọ ni awọn ọmọ ogun Russia ti bẹrẹ si n kọlu orilẹ-ede Ukraine nitori ipinnu Ukraine lati darapọ mọ ajọ NATO. Sunday Adelaja jẹ oluṣọagutan to n fi ilu Kyiv, ni Ukraine ṣe ibugbe, nibẹ naa lo ti n ṣe iṣẹ iyinrere. Adelaja jẹ ọmọ bibi ilu Ijebu Ode, ni ipinlẹ Ogun. Wọn bi ni ọjọ kejidinlọgbọn oṣu Karun un, ọdun 1967, orukọ iyawo rẹ si ni Abosede Adelaja. Ọ dun 1993 lo da ijọ ""Embassy of the Blessed Kingdom of God for All Nations"" silẹ ninu ile rẹ ki ijọ naa to yi orukọ pada si ""World of Faith Bible Church"" lọdun 1994. Gẹgẹ bii ohun ti a gbọ, ẹka ijọ Adelaja le ni ẹgbẹrun kan kaakiri agbaye yatọ si awọn to wa ni Ukraine."	https://www.bbc.com/yoruba/media-60541049
entertainment	Ronke Oshodi Oke: Àjẹbí ni àwọ̀ pupa mi, omi UK ló mú kí ọmọ ìka mi dúdú	"Gbajugbaja oṣere tiata Yoruba, Ronke Oshodi Oke ti pariwo sita pe oun ko bora gẹgẹ bi awọn eeyan kan ṣe n sọ, ti wọn si n tabuku ara oun. Ronke fìdí ọrọ yii mulẹ ninu fidio kan to fi lede loju opo Instagram rẹ ni aarọ ọjọbọ. Ronke ni awọn eeyan kan lara awọn ololufẹ oun lo beere pe ki lode ti oun fi n bora nigba to fi aworan ara rẹ kan sita. Ilumọọka oṣere naa ni ẹsun tawon eeyan kan fi kan oun pe oun bora nitori ika oun to dudu, ku diẹ kaato nitori ọrọ ko ri bẹ́ẹ̀ rara. Ronke salaye pe oun sẹsẹ ti ilu Ọba UK de ni, gbogbo eeyan lo si mọ pe omi wọn lagbara pupọ, eyi to yi awọ pupa oun yipada. Bakan naa lo fikun pe ọmọ ika oun dudu nitori oun n fi omi gbigbona wẹ ni awọn akoko kan, eyi ti ko ba ọmọ pupa lara mu. ""Gbogbo eeyan to mọ mi mọ pe ajẹbi ni awọ pupa ti mo ni nitori awọn obi mi pupa. Nitori naa lo jẹ ki n ṣe fidio yii lai kun atike tabi tọ nkan kan sí ojú mi, ki ẹ le mọ pe eeyan pupa ni Eledua da mi. Ṣe ẹ ri ọwọ mi yii to dudu tẹ fi ro pe o da bi ẹni pe mo n bora, omi wọn ni UK ti ko ba mi lara mu lo jẹ ko ri bẹẹ,"" Ronke ṣalaye. Ẹwẹ, awọn akẹgbẹ Ronke kan ti sọ fun un pe ko kọ eti ikun sọrọ tawon eeyan kan n sọ nipa rẹ. Wọn ni ko fi ọrọ naa ṣe ipakọ o gbọ suti, ori ẹlẹgan lo daru, ati pe iwọfa lẹnu, ohun to ba wu ẹlẹnu ni o le fi ẹnu rẹ sọ."	https://www.bbc.com/yoruba/afrika-57277128
politics	Fayose sọrọ lori lẹta Ọbasanjọ si aarẹ Buhari	Gomina ipinlẹ Ekiti, Ayọdele Fayose ti se apejuwe awọn koko inu lẹta ti oloye Ọbasanjọ kọ ransẹ si aarẹ Buhari gẹgẹbi eyi to se rẹgi ero ọkan araalu. Sugbọn Fayose ni bi oju akata ba le owo, kii se ẹnu adiyẹ lo ti yẹ ki o ti jade atipe kii se Oloye Ọbasanjọ lo yẹ ko ti ẹnu rẹ jade nitori, gẹgẹbi o se sọ, oloyẹ Ọbasanjọ kun ara awọn to sun orilẹede Naijiria de ibi to wa loni. Bakanna lo ke si oloye Ọbasanjọ wi pe asiko to fun oun naa lati fi agbo oselu silẹ patapata.	https://www.bbc.com/yoruba/42805435
entertainment	Ooni ti Ile-Ife, Pásítọ̀ Sam Adeyemi, Woli Agba, Falz, Mr Macaroni, Tiwa Savage ṣe ṣe àyájọ́ #Endsars!	Awọn eekan lorilẹede Naijiria lori ẹrọ ayelujara lo fi ero wọn han lori ayajọ ifẹhonuhan Endsars to waye lọdun to kọja. Ọpọlọpọ aworan ni wọn n fi lede lati ṣeranti bi iwọde naa ṣe lọ ni ọdun to kọja. Wọn fikun un pe awọn ko lee gbagbe lai lai ẹmi to lọ ninu iṣẹlẹ naa. Ninu ọrọ tirẹ, Ọọni ti Ile Ife ni ọjọ ayajọ EndSars lorilẹede Naijiria jẹ ọjọ manigbagbẹ ni itan orilẹede Naijiria nitori o jẹ iṣẹlẹ kan patọ to mu ki awọn ọdọ lorilẹede Naijiria parapọ lati ja fun ẹtọ wọn. Ọọni ni awọn ọdọ naa bẹrẹ fun iṣejọba to dara, ẹtọ araalu to fi mọ ijọba ti ko ni fi ẹtọ araalu dun wọn. Pasitọ Sam Adeyemi ninu arọwa si awọn ọdọ ni ọjọ ayajọ Endsars ni ki awọn ọdọ Naijiria ri ara wọn gẹgẹ bi ọdọ to ni Niajiria ni ọjọ ọla. Pasitọ Adeyemi ni ki wọn gbaradi fun iṣẹ to wa ninu iwaju wọn, ki wọn si tunbọ ma a pe akiyesi wọn si awọn ohun ti ko ba dara tọ ni ijọbs Naijiria. O gbadura pe igbiyanju wọn ko ni jasi asan. Bakan naa ni gbajugbaja adẹrinpoṣonu, Woli Agba naa fi fidio lede to sọ wi pe awọn ko ni gbagbẹ gbogbo awọn ti ẹmi wọn sọnu ni ikọlu ti awọn soja ṣe si awọn afẹhonuhan Endsars ni ọdun to kọja. Wọn kesi si ijọba pe awọn to yẹ ki wọn ma a da abo bo awọn ọdọ ni wọn tun n ṣe ikọlu si wọn. Gbajugbaja olorin takasufe naa, Tiwa Savage naa fi awo orin sita ti wọn ti n bere ibeere pe tani o fun awọn soja ni aṣẹ lati lọ doju ibọn kọ awọn ọmọ Naijiria ni Lekki Tollgate. Tiwa Savage ninu orin naa ni awọn ko ni gbagbe lailai nitori awọn ọdọ yii fi ẹmi wọn silẹ lati beere fun ẹtọ wọn. Bakan naa ni gbajugbaja olorin takasufe, Folarin Falana ti ọpọ eeyan mọ si Falz to fi mọ Mr Macaroni, Charley Boy ni awọn ko ni gbagbe gbogbo awọn to ku ni Lekki Tollgate ti ijọba ko naani wọn. Bakan naa ni wọn ni ko si nkan ti ijọba le ṣe fun wọn loni ayajọ ọjọ ifẹhonuhan Endsars nitori awọn ko pa eniyan kankan. Bẹẹ si ni wọn bọ sita ni iye wọn pẹlu ọkọ wọn ti wọn si n tẹ ''horn'' ọkọ wọn. Awọn ọdọ miran tilẹ kọ orukọ awọn to ba iṣẹlẹ iwọde naa lọ ni ọdun to kọja, ti wọn si n sọ wi pe awọn ko le gbagbe wọn. Amọ titi di asiko yii ijọba ṣi n sọ wi pe ko si ẹni to ku ninu iṣẹlẹ naa, ti awọn soja naa ni awọn ko yin ibọn to le e pa eniyan, wi pe ''Rubber Bullet'' ni wọn yin.	https://www.bbc.com/yoruba/58993163
entertainment	Kí ló fa ìfaǹfà láàrín Biola Adekunle, gbajúmọ̀ òṣèré àti alágbàtà fíìmù tó fi bú sẹ́kún?	Gbajúmọ̀ òṣèré tíátà, Biola Adekunle ti ké gbàjarè sí àwọn ọmọ orílẹ̀ èdè Nàìjíríà láti gba òun kalẹ̀. Ńṣe ni gbajúmọ̀ òṣèré náà bẹ̀rẹ̀ sí ní wa ẹkún mu nínú fídíò kan tó fi sójú òpó Instagram rẹ̀. Ohun tó ń pa òṣèré náà lẹ́kún gẹ́gẹ́ bó ṣe sọ nínú fídíò náà ni pé alágbàtà eré sinimá kan jẹ òun lówó láti bíi ọdún mélòó kan sẹ́yìn tí onítọ̀hún sì kọ̀ láti san owó náà padà fún òun. Ó ní alágbàtà eré náà ni òun ta eré kan tí òun ṣe ní ọdún 2018 fún àmọ́ tí onítọ̀hún kọ̀ láti san owó òun padà láti ìgbà náà. Biola Adekunle ṣàlàyé pé nínú mílíọ̀nù kan náírà tí òun ta fíìmù náà fún alágbàtà ọ̀hún, ọdún tó kọjá ló tó san ẹgbẹ̀rún lọ́nà àádọ́ta náírà fún òun padà nígbà tí òun fi pípè dà á láàmú. Ó ní gbogbo ìgbìyànjú láti gba owó òun padà ló já sí pàbó, tí alágbàtà náà sì ń sọ fún òun pé kí òun ṣe ohun ti òun bá fẹ́  ṣe. Ó ní ìdí nìyí tí òun fi ń ké gbàjarè sí àwọn ọmọ Nàìjíríà láti bá òun bẹ alágbàtà náà kó san owó òun padà fún òun kí òun le rí fíìmù mìíràn gbé jáde láti ọdún yìí. Yàtọ̀ sí owó tirẹ̀ ó ní gbajúmọ̀ òṣèré mìíràn tí ọ̀pọ̀ mọ̀ sí Ìyá Ibeji Ọmọ aráyéle náà kówó lé sinimá naa. O ni òun ni òun dá owó náà padà fún wọn pẹ̀lú èlé nígbà tí alágbàtà náà kọ̀ láti san owó náà padà fún òun lásìkò. Yàtọ̀ sí àwọn nǹkan tí Biola Adekunle sọ nínú fídíò náà, gbajúmọ̀ òṣèré náà tún kọ ṣojú òpó Instagram rẹ̀ pé òun kò fẹ́ jà ṣùgbọ́n kí wọ́n bá òun bẹ́ẹ̀ láti san owó òun padà.	https://www.bbc.com/yoruba/articles/c72rz76r3nlo
sports	Ọ̀rọ̀ kò wọ̀ mọ́, Messi kò ní kúrò ní ẹgbẹ́ Barcelona	"Ilumọọka agbabọọlu, Lionel Messi ti sọ pe oun ko ni kuro lẹgbẹ agbabọọlu Barcelona mọ. Iroyin yi tawọn eeyan ti n reti paapa awọn alatilẹyin Barcelona jẹyọ lẹyin ti ipade fori sanpọn laarin Messi ati Barcelona lori iye ti wọn fẹ ki awọn ti yoo ra san. Messi ni ko si ẹgbẹ agbabọọlu kankan ti yoo san owo ti o wa ninuiwe adehun ohun nitori naa oun ko ni kuro ni Barcelona. Ẹni ọdun mẹtalelọgbọn ọmọ orilẹede Argentina naa fi iwe ranṣẹ si ẹgbẹ agbabọọlu Barcelona lọjọ Iṣẹgun ọsẹ pe oun ṣi fẹ wa lọdọ wọn. Eyi wa ni ibamu pẹlu  iwe adehun eyi ti o  faye gba a lati kuro nigba to ba wu uṢugbọn ẹgbẹ naa sọ pe ẹgbẹ to ba fẹ ra a gbudọ le san iye owo 700m (£624m).Airi owo yi san ni ko ni jẹ ki Messi lọ ibi kankan. ""Mo ti ro pe to si da mi loju pe mo lee kuro nigbakuugba, Messi sọ fun ileeṣẹ iroyin Goal.'' O fi kun un pe ""aarẹ maa n sọ ni gbogbo igba pe bi saa bọọlu yii ba ti pari, mo lee pinu boya mo fẹ duro tabi kuro.''"	https://www.bbc.com/yoruba/ere-idaraya-54034645
health	Cancer: àpọ̀jù ṣúgà nínú ẹ̀jẹ̀ ń ṣàkóbá fún àgọ́ ara èèyàn	Abajade iwadii naa ni kikun fihan pe ṣuga ko dara - Emma. Ọpọlọpọ iwadii ni awọn onimọ ijinlẹ ti ṣe lori ohun to n ṣokunfa arun  jéjéré. Awọn onimọ sayẹnsi ni orilẹ-ede Faranse ṣẹṣẹ fi abajade esi iwadii wọn kan sita bayii. Esi yii fihan pe ọti ẹlẹrindodo ni nkan ṣe pẹlu arun jẹjẹrẹ lara ẹda. Emma Shields to ṣaaju iṣẹ iwadii naa ni France ni wọn ṣee pẹlu o le ni ẹgbẹrun ọgọrun un eniyan ni eyi ti wọn ṣe odiwọn ọti ẹlerindodo ti wọn n mu. Emma ni laarin ọdun marun un ni wọn fi ṣe iwadii yii. Esi rẹ fidiẹ mulẹ pe ṣuga apọju lara ni eyi to wa ninu ẹlẹrindodo n ṣokunfa arun jẹjẹrẹ lara eniyan.	https://www.bbc.com/yoruba/49541051
entertainment	Baba Suwe: Suwebatu sọ ìdí tí wọn kò fi sin olóògbé ní kété tó kú	"Eto isinku Baba Suwe ti waye nile rẹ to wa nilu Ikorodu nibi ti tẹbi tara ati awọn akẹẹgbẹ rẹ peju si. Ilana ẹsin Islam ni wọn fi sin gbajumọ alawada naa eyi ti awọn agbaagba ninu ẹsin Islam dari rẹ. Amọ ohun to n ya ọpọ eeyan lẹnu nipa ilana isinku Baba Suwe naa ni bi wọn se gbe oku rẹ sinu posi olowo iyebiye wa sile rẹ. Posi naa si ni wọn gbe sori tabili kan, ti wọn si siju oku rẹ silẹ nibi ti wọn tẹ ni itẹ ẹyẹ si. Awọn olorin Brigade si n kọrin fun awọn eeyan lati se ẹyẹ fun oloogbe, gẹgẹ bi awọn onigbagbọ ti maa n se. Amọ ọpọ eeyan lo n beere pe ki lo de ti wọn gbe oku oloogbe naa sinu posi nigba to jẹ pe ilana musulumi ni wọn fẹ sin. Gẹgẹ ba se mọ pe patako gbọọrọ ni wọn maa n fi gbe oku musulumi, ti wọn kii si fi posi sin wọn. Aya akọfẹ Baba Suwe, Ayọdele, ti oun naa si jẹ osere tiata, ti ọpọ eeyan mọ si Suwebatu salaye fun BBC Yoruba idi ti eyi fi ri bẹẹ. Ayodele ni lootọ ni awọn fẹ fi posi sin ọkọ oun, Baba Suwe, bi o tilẹ jẹ pe musulumi ni ko to jade laye. ""Posi la fẹ fi sin Baba Suwe, bi awọn ọmọ ati ẹbi rẹ se fẹ niyẹn. Olorukọ ati olokiki ni Baba Suwe, awọn ọmọ ati ẹbi ko si fẹ ki wọn sin bii aja. Idi ree ta se fẹ se ẹyẹ nla fun gẹgẹ bii eeyan pataki to jẹ ni awujọ."" Kí ló yẹ kóo sáré ṣe bí ejò bá ṣá ọ jẹ? Ìdí rèé táa ṣe fi pósí gbe Baba Suwe tó jẹ́ Mùsùlúmì - Aya rẹ̀ àkọ́fẹ́ ṣàlàyé Nigba to n salaye idi ti wọn ko se sin Baba Suwe ni kete to ku, ti wọn si fi ọjọ mẹta silẹ lẹyin to ku, ki wọn to sin. Aya akọfẹ oloogbe naa ni ọmọ oloogbe meji lo wa lẹyin odi, ti wọn si nilo akoko diẹ ki wọn to de lati wa se ẹyẹ ikẹyin fun baba wọn to lọ. Idi si ree ti wọn ko fi le sin oloogbe naa ni kete to ku gẹgẹ bi ẹlẹsin Islam. Ayodele ni Baba Suwe bi ọkunrin ati obinrin, ti oun pẹlu Moladun, to jẹ osere tiata ati awọn mii si bimọ fun. O ni itọju gbogbo wọn si wa lọwọ oun bayii, bẹẹ lo n rawọ ẹbẹ si Ọba Oke pe ko ba oun tọju gbogbo wọn. Ẹba saare Omoladun ni wọn sin Baba Suwe si: Bakan naa ni aya akọfẹ Baba Suwe tun salaye lori saare to wa lẹba ibi ti wọn sin ọkọ rẹ si. Ayodele ni saare osere tiata mii to jẹ aya Baba Suwe, eyiun Omoladun ni iboji naa. O ni Omoladun bimọ fun Baba Suwe, awọn mejeeji si ti fi iku se agba, idi ree tawọn se n sin wọn papọ. Yoruba ni awaye ku ko si, ko si ẹni ti ko ni ku, ko si si ẹni ti oko baba rẹ ko ni di igboro. Bo se ri gan ree fun gbajumọ osere tiata to jade laye, Babatunde Omidina ti ọpọ eeyan mọ si Baba Suwe. Ọjọ Aje, ọjọ Kejilelogun, osu Kọkanla, ọdun 2021 ni Baba Suwe dagbere faye lasiko aisan ọlọjọ pipẹ lẹni ọdun mẹtalelọgọta. Nibayii na, awọn ẹbi oloogbe ti fi ikede sita lori bi eto isinku Baba Suwe yoo se lọ ni Ọjọbọ, ọjọ Kẹẹdọgbọn osu Kọkanla ọdun 2021. Atẹjade kan ti ọmọ oloogbe, Adesola Omidina fisita loju opo Instagram rẹ ni oni Ọjọbọ ni wọn yoo gbe oku oloogbe naa wọ kaa ilẹ nilana ẹsin Islam. Atẹjade naa ni ile oloogbe to wa ojule Kẹrindinlgbọn, opopona Oluwatimiro, ibudokọ Ewu-Elepe, ni opopona Ijede nilu Ikorodu, ni wọn yoo ti sin Baba Suwe. Deede aago mẹwa owurọ ni eto isinku naa yoo bẹrẹ́ Adesola Omidina ni awọn mọlẹbi oloogbe yoo kede ayẹyẹ isinku nigba to ba ya. Bi gbogbo eto isinku Baba Suwe ba si se n lọ, nileesẹ BBC Yoruba yoo maa mu wa fun yin, ẹ ku oju lọna. Ọjọ Aje, ọjọ Kejilelogun osu Kọkanla ọdun 2021 ni agba osere tiata naa, tii tun se adẹrinposonu ti ọpọ eeyan mọ si Baba Suwe ki aye pe o digbose. Ọdun mẹtalelọgọta ni alawada naa lo loke eepẹ, ko to dagbere faye lasiko aisan ọlọjọ pipẹ to ba finra."	https://www.bbc.com/yoruba/afrika-59412491
sports	Lionel Messi: Ṣé lóòtọ́ọ́ ni Lionel Messi lè gba ife ẹ̀yẹ Champions League fún PSG lẹ́ni ọdún 34?	Ọpọ ololufẹ ere bọọlu lo ti sọrọ nipa igbesẹ Lionel Messi lati darapọ mọ ẹgbẹ agbabọọlu PSG lati Barcelona. Awọn kan ni asiko ti to fun ẹgbẹ agbabọọlu PSG lati gba ife ẹyẹ UEFA Champions League eleyii ti wọn ko tii gba ri ninu itan wọn. Agbaọjẹ agbabọọlu orilẹede Brazil to ti fẹyin ti naa sọ pe oun n gbọ oorun Champiọns League ni PSG bayii lẹyin ti Messi darapọ mọ wọn tan. Ronadinho to ti figba kan ri gbabọọlu fun PSG ati Barcelona sọ pe ohun iwuri lo jẹ foun pe oun ti gba bọọlu fun ikọ agbabọọlu mejeeji. O ni ife ẹyẹ UEFA Champions League ko jina mọ si PSG pẹlu Messi atawọn agbabọọlu mii bi Sergio Ramos ti wọn ṣẹṣẹ ra. Messi mi ilẹ titi nigba to darapọ mọ PSG tan. Niṣe lero pejọ biba si papa isẹre Parc des Princes nibi ti ẹgbẹ agbabọọlu PSG ti fi Messi han fun gbogbo aye. Nọmba 30 lo wa lara jẹsi ti Messi yoo maa wọ ni ẹgbẹ agbabọọlu naa. Ẹwẹ, gbajugbaja oniroyin to tun jẹ ololufẹ ẹgbẹ agbabọọlu Arsenal, Piers Morgan ni PSG ko le padanu lori owo oṣu gọbọi ti Messi yoo maa gba. Morgan ni PSG yoo ri owo wọn pada laarin oṣu diẹ lati ara jẹsi rẹ ti wọn ba ta. Oniroyin Morgan ni witi witi lawọn ololufẹ ere bọọlu n ra aṣọ Messi, eleyii ti yoo si tẹsiwaju bẹẹ.	https://www.bbc.com/yoruba/afrika-58290433
entertainment	Iyabo Oko: Ọmọ òṣèré tíátà náà ní àwọn mọ̀ọ́mọ̀ gbé ìròyìn ìlera màmá òun kúrò lórí ayélujára ni	"Osere pataki tii odu, tii kii se aimọ fun oloko lagbo awọn osere tiata ni Kuburat Odukanmi, ti ọpọ eeyan mọ si Iyabo Oko. Laipẹ si ni iroyin jade pe ojojo n se Ogun iya naa, ara ogun ko le, aisan naa si le tobẹẹ to fi gba apa ati ẹsẹ rẹ. Koda, asiko kan tiẹ wa, ti ariwo ta pe olodi iya naa ti jade laye, ti awọn ololufẹ rẹ si n tara poro lori iku iya naa. Amọ wakati diẹ lẹyin ikede ọfọ Iyabo Oko naa, tun ni iroyin miran jade pe olodi iya naa lo ku nitori oun gangan si n bẹ loke eepẹ. Mọlẹbi iya naa sọ fun BBC Yoruba nigba naa pe lootọ ni aisan Iyabo Oko gbe ọwọ lile amọ ẹlẹmi ko tii gba, to si n gba itọju alagbara lọwọ dokita. Ọpọ eeyan lo n kaanu agba osere tiata yii, ti wọn si nifẹ lati mọ ibi ti ilera iya naa de nibayii ti ilẹ ti ta diẹ, ti wọn ti gburo rẹ kẹyin. Eyi lo mu ki BBC Yoruba tun kan si mọlẹbi Iyabo Oko pe bawo ni ara mama nigba to to ọjọ mẹta ta ti gburo wọn, ka si mọ bi alaafia wọn ti gbewọn si. Ọkan lara awọn ọmọ gbajugbaja oṣere tiata naa wa sọ fun BBC Yoruba pe agba oṣere naa ti n gbadun, bo tilẹ jẹ pe o ku ni ibọn n ro. Nigba to n ba BBC Yoruba sọrọ, o ni awọn gẹgẹ bii mọlẹbi mọọmọ kọ lati sọrọ nipa oṣere naa lori ayelujara ni nitori awọn eeyan kan to le maa ro pe nṣe ni awọn fẹ tọrọ owo lọwọ awọn ololufẹ rẹ. O ni ""Awọn mọlẹbi ti ni ki a maṣe sọ ohunkohun nipa ilera iya wa lọwọ yii nitori awọn eeyan to le maa ro pe a fẹ tọrọ owo lọwọ wọn ni."" ""Bi mọ ṣe n ba yin sọrọ yii gan, ọwọ mi ni ẹrọ ilewọ wọn wa, nitori a ko fẹ ki wọn ba ẹnikẹni sọrọ lakoko yii amọ ara wọn ti n balẹ diẹ-diẹ."" ""Kii ṣe gbogbo nnkan to ba n ṣẹlẹ ni a oo maa sọ lori ayelujara, a ko si ṣetan lati maa gbe wọn jade ni gbogbo igba, ẹni to ba fẹ lati ṣe iranlọwọ fun yoo ṣe e lai bẹbẹ."" Iyabo Oko ko tii le rin kaakiri: Nigba to n sọrọ lori ipo ti ilera oṣere tiata naa de duro lọwọ lọwọ bayii, ọmọ Iyabo Oko ni iya oun ko tii le rin kaakiri, amọ awọn fi igbagbọ awọn sinu Ọlọrun fun imularada rẹ. O tẹsiwaju pe awọn ẹbi n gbaruku ti oṣere naa lati tọju rẹ, awọn si n gbiyanju ohun ti awọn le ṣe. O ni ""Agbelebu wa ni wọn jẹ, a oo si maa gbe wọn titi ti Ọlọrun yoo fi gba ogo."" O ni o ṣeeṣe ki oṣere ọhun ba awọn eeyan sọrọ laipẹ, amọ kii ṣe lori ẹrọ ayaworan. Iyabo Oko ji pada lẹyin ti wọn ni o ti ku: Ibẹrẹ ọdun 2022 ni iroyin gbode kan pe Iyabo Oko ti jade. Iroyin naa lo milẹ titi lẹyin ti ọkan lara awọn ọmọ rẹ, Bisi Aisha kede loju opo Instagram rẹ pe iya oun ti ku. Amọ lẹyin wakati diẹ si akoko naa lo ṣe fidio kan nibi to ti sọ pe iya oun ṣi wa laaye. Gẹgẹ bii ohun ti Bisi sọ lasiko naa, ẹgbọn rẹ kan lo kọkọ sọ fun pe iyẹ rẹ ti ku, amọ wọn tun pe pada pe ọrọ ko ri bẹẹ mọ."	https://www.bbc.com/yoruba/60790722
politics	Ẹ má wá sí Aso Rock wá bámi, eni tí egbẹ́ APC bá ti gbé sílẹ̀ ni yóò wọlẹ́ – Buhari	Aarẹ orilẹede Naijiria, Muhammadu Buhari ti fi lede pe ẹni ti ẹgbẹ oṣelu APC ba ti ṣe atilẹyin fun ni oun yoo satilẹyin fun ni ọdun 2023. Ninu atẹjade ti agbẹnusọ fun aarẹ Buhari, Garba Shehu gbe jade lo ti sọ pe aarẹ Buhari ko ni satilẹyin fun ọmọ ẹgbẹ tẹlẹ kankan ati awọn oloṣelu to ni ẹjọ pẹlu ẹgbẹ APC ni ileẹjọ Garba Shehu ni akinkanju ọmọogun ni aarẹ Buhari lọjọ gbogbo, paapaa fun ẹgbẹ oṣelu APC. Nitori naa ẹni ti ẹgbẹ osẹlu ba ti fa silẹ ni oun yoo ṣe atilẹyin fun. ‘’Ikilọ yii wa fun awọn ti wọn n kuro ninu ẹgbẹ oṣelu APC lọ si ẹgbẹ oṣelu miran pẹlu ero wipe aarẹ yoo se atilẹyin fun wọn.’’ ‘’Nitori naa ẹnikẹni to ba tako alakalẹ ẹgbẹ ko gbọ̀dọ sọ pe aarẹ Buhari mọ nipa iṣesi oun.’’ ‘’Ẹgbẹ oṣelu APC lo satilẹyin fun mi ni ọdun 2015 ti mo fi wọle, ti wọn si tun sa gbogbo ipa wọn lati ri pe mo wọle fun saa keji’’ ‘’Nitori naa ki ẹnikẹni ma wa bami fun atilẹyin yatọ si awọn ti ẹgbẹ oṣelu APC ti fa ni ọwọ si oke.’’ Amọ Aarẹ Buhari naa fikun un pe ki ẹnikẹni ma ro wi pe oun ni wọn n ba wi nipa atẹjade yii nitori ipinnu aarẹ ni lati sagbatẹru fun ẹgbẹ. Bakan naa ni aarẹ ni oun ko ni dẹkun igbiyanju lati mu ẹgbẹ naa goke ati lati ri pe ifimọṣọkan wa lati oke de isalẹ ẹgbẹ naa. Aarẹ tun kilọ fun awọn to n gbe ahẹsọ ọrọ ni Ile Ijọba ni Aso Rock lati tẹ ọwọ ọmọ wọn bọ aṣọ, ki wọn ma ba da wahalẹ silẹ ninu ẹgbẹ ati ni iṣejọba oun.	https://www.bbc.com/yoruba/articles/cg3y3mp992jo
entertainment	FIBAN: Ìpàdé àláàfíà wáyé láàrin KWAM 1 àti FIBAN, ìjà pari	"Gbonmi si omi o to to waye laarin ẹgbẹ awọn sọrọsọrọ Naijiria ta mọ si FIBAN ati akọrin Fuji KWAM 1 ti pari. Ọrọ naa yanju lẹyin ipade alaafia kan to waye tawọn mejeeji si ni awọn ti pana ohunkohun to n da wahala silẹ. Ni aafin Olu ti ilu Itori ni ipade yi ti waye ti Wasiu Ayinde si sọ pe oun ko paṣẹ ki awọn ọmọ gbẹ oun kankan lu Mc Murphy. Nitori naa aarẹ ẹgbẹ FIBAN Desmond Nwachukwu ti wa pasẹ ki awọn ọmọ ẹgbẹ naa jeburẹ ki wọn si bẹrẹ si ni lo orin KWAM 1 lori eto wọn. Àwọn ọmọ ẹgbẹ́ FIBAN ti fi ààké kọrí lórí ìṣẹ̀lẹ̀ to wáyé láàrin MC Murphy tó jẹ́ ọmọ ẹgbẹ́ wọ́n ní ìpińlẹ̀ Ogun àti gbájúgbaja olórín fújì, King Wasiu Ayinde Mashall. Nínú ọ̀rọ̀ rẹ̀ lásìkò tó bá BBC Yoruba sọ̀rọ̀, ní ààrẹ ẹgbẹ́ FIBAN Desmond Nwachukwu sàlàyé pé, àwọn ṣì ń dúró de Ọjọ́rú ọjọ keje, ọdún yìí kí àwọn tó gbé ìgbẹ́sẹ̀ tó kan lórí ọ̀rọ̀ náà. Nwachukwu ní, lẹ́yin ọjọ́ náà, ti Wasiu Ayinde ko ba bẹ̀bẹ̀ gẹ́gẹ́ bi àwọn ṣe kọ̀wé ránṣẹ́ sí í lórí ǹkan ti àwọn ń fẹ́ kó ṣe, lawọn yoo ṣe iwọde lọ sọdọ Kabiyesi iku baba yeye lati rọ ọ loye gẹgẹ bi Mayegun ilẹ Yoruba. Ó  ní ìdí tí àwọn fi fẹ́ kí wọ́n gba oyè lọ́wọ́ Máyégún gbogbo ilẹ̀ Yorùbá ní pé ìwà tó hù kò bá ìlànà oyè tó jẹ́ lọ nítorí náà, Aláàfin Ọyọ Ọba Lamidi Adeyemi gbọ̀dọ gbà á lọ́wọ́ rẹ. Lórí ẹgbẹ̀rún lọ́nà ọgọ́rún Náírà ti Murphy gbà lọ́wọ́ K1, o ní láti le dáàbò bo ẹ̀mi rẹ nítori túlàsì ni wọ́n fi fún un ni owó náà. Tí ọ̀rọ̀ bá sì ti rí bẹ́ẹ̀, ó ti pọndandan ki ènìyàn dáàbò bo ẹmi ara rẹ náà. Lẹ́yìn tí Wasiu Ayinde bá wá ti gbé ìgbésẹ̀ tí ẹgbẹ̀ náà bèrè fún ni àwọn yoo tó mọ̀ boya àwọn yóò dá owó náà padà bi bẹ́ẹ̀ kọ́, owó ọhun kò tí tó ǹkan ti àwọn fi ṣe ìtọ́jú MC Murphy. Ó rọ gbogbo olórin láti so ewe agbéjẹ́ mọ́wọ́ lórí bi wọ́n ṣe máa n huwa sí àwọn akọròyìn, ìwà ìyànjẹ to fi mọ ìwà àitọ sí àwọn akọròyìn ní Naìjíríà. Bákan náà ló fi kún un pé, ìdáhùn ọkan lára amúgbálẹ́gbẹ̀ẹ́ K1 to bá BBC Yoruba sọ̀rọ̀ tó sí ló àwọn ọ̀rọ̀ kan, ẹgbẹ náà ni láti mọ̀ bóya òun gan ló fún un láṣẹ lati sọ̀rọ̀. Bákan náà ni wọ́n gbọdọ̀ tọ̀rọ̀ àforijì lórí ọ̀rọ̀ náà. Àwọn ọmọ FIBAN kò gbọdọ̀ lo orin Wasiu Ayinde mọ́ lẹ́yìn ìfìyàjẹní Murphy- FIBAN Ẹgbẹ awọn oniroyin aladani, FIBAN ti kede pe ọmọ ẹgbẹ wọn kankan ko gbọdọ lo orin Wasiu Ayinde kankan mọ lori eto wọn. Aarẹ ẹgbẹ FIBAN, Desmond Nwachukwu lo fi lede ninu atẹjade kan lati fesi si iṣẹlẹ to ṣẹlẹ laarin Wasiu Ayinde ati oniroyin Wole Sorunke ti wọn n pe ni MC Murphy. Nwachukwu ni iṣẹlẹ naa ko dun mọ awọn ninu nitori pe ki i ṣe igba akọkọ ni yii ti Kwam 1 yoo ma hu iru iwa bayii ni igba de igba. O ni ọrọ abuku ni asoju Kwam 1, Kunle Rasheed sọ nipa iṣẹlẹ naa fun BBC News Yoruba nibi to ti sọ fun ẹgbẹ FIBAN lati sa ipa wọn lori iṣẹlẹ naa, koda wọn le e gbe awọn lọ si ileẹjọ. ''Ma a bẹ awọn ọmọ ẹgbẹ lati da ọrọ Rasheed nu, nitori ko si otitọ kankan to sọ pẹlu ọrọ kubakugbe to sọ si ẹgbẹ FIBAN.'' ''Rasheed tabuku lu wa nitori pe o pe wa ni ẹgbẹ ti ko ni oye nipa iṣẹ to n ṣẹ'' ''Nitori naa ni bayii, ko si ọmọ ẹgbẹ wa kankan ti yoo lo orin Kwam 1 lori eto wa kaakiri iwo oorun orilẹede Naijiria.'' ''Bakan naa ni a ti ranṣẹ si awọn adari ileeṣẹ radio ati amọhunmaworan lati tẹlẹ aṣẹ wa lati maṣe lo orin Kwam 1 mọ.'' Ẹgbẹ FIBAN fi kun un wi pe awọn yoo ṣewode lọ si aafin ti Alaafin Oyo lati fi aidunnu wọn han si iwa ifiyajẹni ti Kwam 1 n wu lawujọ. Bakan naa ni awọn yoo bẹrẹ lọwọ Alaafin lati rọ ọ loye Mayegun ti Ilẹ Yoruba nitori ihuwasi rẹ ti ko ba ọna asa ati iṣe Yoruba mu. Ni owurọ ọjọ Abamẹta ni ariwo gba ilẹ kan pe, ilumọọka akọrin Fuji ati Mayegun ilẹ Yoruba, Wasiu Ayinde Mashall, ti ọpọ eeyan mọ si Kwam 1, gba gbajumọ agbohunsafẹfẹ kan leti loju agbo. Alákòso orín Wasiu Ayinde Mashall, Adebayo Olasoju to ba BBC Yoruba sọrọ lórí fóònù ṣàlàyé pé, ọ̀rọ̀ tó ṣẹlẹ kìí ṣe èyí tó yẹ ki ó jáde rárá nítóri, ọmọ iṣẹ́ K1 ni MC Murphy. Kété ti ọrọ náà bẹrẹ si ni ran ka ni BBC kan si àwọn to jẹ́ ti K1, nítori owe àgbà ló sọ pé agbẹ́jọ́ ẹnikan dájọ àgbà òṣìkà ni. ""Tí ọ̀rọ̀ bá ṣẹlẹ̀ láàrín K1 àti MC Murphy ti Murphy kò si le pé Wasiu Ayinde to wá gbé ẹjọ lọ sí ọ̀dọ̀ àwọn oníròyìn , òun ló mọ"" ""Tí àwọn FIBAN bá sì fẹ́ lọ sí ilé ẹjọ́, kí wọ́n nìsó níbẹ̀"" Ọ̀rọ̀ ti a ń múgbọ́ jú ti Murphy lọ, a ò ni ẹjọ́ kankan ti a fẹ́ bá a rò"" Alakoso orin Kwam 1, Adebayo Olaasoju sọ fun BBC Yoruba pe, ọrọ naa ko ri bẹẹ rara nitori Kwam 1 ko lee gba ẹnikẹni leti rara. ""Awọn wo lo na a, se Kwam 1 ni. Ọmọ Wasiu ni MC Murphy now, ko si yẹ ko gbe ọrọ naa lọ sọdọ awọn akọroyin, oun n gan mọ pe oun ko sọ ootọ bi ọrọ naa se ri.' Bakan náà BBC bá ilumọọka agbohunsafẹfẹ naa ti wọn pe ni Wole Sorunke, ti ọpọ eeyan mọ si MC Murphy, ẹni tii se oludari eto gbogbo nileesẹ radio Fresh FM to wa nilu Abeokuta náà sọ̀rọ̀. Gẹgẹ bi iroyin naa se wi, nibi ayẹyẹ ọjọ ibi ọgọta ọdun Olu tilu Itori, Ọba Abdulfatai Akorede Akamọ ni isẹlẹ naa ti waye, lasiko ti wọn pe Kwam 1, ko wa kọrin nibẹ. A gbọ pe Mayegun se agbohunsafẹfẹ yii, bii ọsẹ tii se oju, to si fi se ẹlẹya lori ọrọ ti ko to nnkan. Ọna lati fi idi otitọ mulẹ nipa iroyin yii, lo mu ki BBC Yoruba kan si MC Murphy, ka le mọ bi isẹlẹ naa se waye. Nigba to n ba BBC Yoruba sọrọ, Murphy ni lootọ ni ọmọ isẹ gbajumọ olorin Fuji , Wasiu Ayinde, to pe orukọ rẹ ni KC gba oun leti, ti Wasiu Ayinde funra rẹ gan si fi bata tẹ oun ni ori ati ẹnu mọlẹ. O fikun pe, lẹyin to tẹ oun lori ati ẹnu tan, ni Wasiu to wa sẹsẹ tun n gbe oun lori dide, eyi ti ko bojumu rara. ""Mo kọkọ n wo pe se ẹgbọn n ba aburo rẹ wi ni abi ibo ni mo ti se asise? Abi nnkan kan sẹlẹ ti Alhaji ko ri ni, abi nnkan ti ko yẹ ki wọn sọ fun wọn ni wọn gbọ ni, ko tiẹ ye mi."" Murphy ni oun lọ siwaju Kwam 1 lati nawo fun ni, ki o le ki ẹnikan ti oun n ba se onigbọwọ, ki oun si fi ọrọ ẹni naa to leti pe onitọun fẹ wa na lowo fun loju agbo. Amọ o ni, Wasiu Ayinde ko dahun, ti oun si sọkalẹ loju agbo naa. ""Sugbọn bi mo se sọkalẹ ni mo gbọ gba leti mi, ti wọn si da mi dọbalẹ, ti wọn n fi bata tẹ mi lori mọlẹ. Gbogbo awọn ero to wa loju agbo lo binu, ti wọn si kuro nibẹ. Murphy ni Olu ti ilu Itori tawọn lọ ba se ayẹyẹ ti bẹ oun, nitori oloye ni oun nilu Itori, oun si ni Aarẹ Amuludun fun gbogbo ilu Itori. ""Mo maa n promote awọn olorin, mo si mọ pe Wasiu gbọ ọrọ ti ko yẹ ni nitori ko ye mi nipa oun ti wọn gba mi leti si, kii si se eeyan bẹẹ."" Nigba ta bi pe ki lo fẹ se nipa isẹlẹ yii, MC Murphy ni isẹlẹ naa ti kọja agbara oun, ti olu ile ẹgbẹ awọn agbohunsafẹfẹ ni Naijiria, FIBAN, si ti tẹsẹ bọ ọrọ naa. ""Wasiu Ayinde funra rẹ gan ti n bẹ mi, to si ti pe mi pe, ki n ranti pe oun ni ẹgbọn oun. Ti Wasiu ba na mi ni kọrọ, o to eeyan to le na mi, amọ eyi to se ni gbangba lo ku diẹ kaa to. Ọlọrun kan fẹ ki iru nnkan bayii sẹlẹ ni, ki Alhaji Wasiu ma baa se iru nnkan bayii mọ."" O wa rọ awọn akọroyin atawọn adari eto, ta mọ si MC pe, ki wọn maa bọwọ fun ara wọn, ki wọn ma si toju bọ ayẹyẹ ti wọn ko ba pe wọn si, tori awọn abuku bii eleyi."	https://www.bbc.com/yoruba/afrika-54398762
sports	Man United vs Chelsea: Chelsea fún Man U lóújẹ àbùkù jè, Cuppy bínú yí jọ̀lọ́ọ̀fù dànù	DJ Cuppy binu fi Arsenal silẹ, o gba Man U lọ laimọ pe, ohun to n bẹ lẹyin ẹfa.... Arsenal ti lu Man City wọ FA Cup final, Man United ti DJ Cuppy sa lọ fìdí rẹmi Ṣe ẹkọ nla kọ ni yii pe nigba miran o san ki eeyan kuku maa faradaa pẹlu eṣu to ti mọ tẹlẹ ju angẹli ti oo tii mọ iwa to maa hu to ba ya lọ. ati pe awọn miran ni igba miran, ibi ti eeyan wa tẹlẹ maa n san ju ibi tuntun lọ ti eeyan ko ba kiyesara. De Gea y'ẹ́yin, Man United k'àbùkù lọ́wọ́ Chelsea, Cuppy já pa Man United vs Chelsea: De Gea y'ẹ́yin, Man United k'àbùkù lọ́wọ́ Chelsea, Cuppy já pa! Ẹgbẹ agbabọọlu Chelsea ni yoo koju ikọ Arsenal ninu aṣekagba idije FA Cup saa yii ti yoo waye lọjọ Kinni oṣu Kẹjọ ọdun 2020. Inu ifẹsẹwọnsẹ to waye lalẹ ọjọ Isinmi ni ẹkọ ti foju mimu han lẹyin ti Chelsea bo Manschester United lẹgba ami ayo mẹta si ọkan ṣoṣo. Olivier Giroud lo kọkọ ṣide eto nigba to rẹyin awọn Man United nigba to ku diẹ ki abala akọkọ ifẹsẹwọn ọhun wa sopin. Ko pe ti abala keji ifẹsẹwọnsẹ ọhun bẹrẹ ti Mason Mount naa tun dana sun ile Manchester United lẹẹkeji. Goolu kẹta latọwọ Harry Maguire lo mu ko di mẹta. Nigba to ku iṣẹju marun un ki ifẹsẹwọnsẹ naa wa sopin ni Bruno Fernandes ṣe bi ọkunrin, to si da goolu kan pada sinu awọn Chelsea, ṣugbọn o ti bọ sori.	https://www.bbc.com/yoruba/53465673
sports	Ọba eléré bọ́ọ̀lù àti èmi: Àwọn ohun mánigbàgbé nípa akọni agbábọ́ọ̀lù	"Ìgbà ìkẹyìn tí mà á rí Pele nígbà tí a pàdé ní ẹ̀yìn káńtà ilé oúnjẹ Subway ní Central London níbi tó ti ń gbìyànjú láti fi sàláàdì sínú búrẹ́dì. Inú oṣù karùn-ún ọdún 2015 ni àmọ́ kìí ṣe wí pé ìgbà ti yí padà sí àìda fún èèkàn agbábọ́ọ̀lù yìí, àjọmọ̀ ilé oúnjẹ yìí tí Pele ń ṣiṣẹ́ fún gẹ́gẹ́ bí aṣojú lẹ́yìn tó fi gbígbá bọ́ọ̀lù sílẹ̀ ni. Nígbà náà èmi àti Pele ti pàdé dáadáa tó jẹ́ wí pé ó máa ń rẹ́rìn-ín sími nígbà tó bá pàdé mi láàárín àwọn akọ̀ròyìn débi tó gbà láti ṣe ìfọ̀rọ̀wánilẹ́nuwò pẹ̀lú mi. Ohun kan tó dùn mọ́mi nínú jùlọ ní ọ̀sán ọjọ́ náà ni pé Pele pẹ̀lú ọjọ́ orí rẹ̀ ní ẹni ọdún mẹ́rìnléláàdọ̀rin ṣì wà ní àláfíà pípé. Mo sọ fún pé ó kó àwọn ènìyàn sínú ìpayà pẹ̀lú òwò ilé ìwòsàn tó ń ṣe ni. Ó fún mi lésì pẹ̀lú ẹ̀rín pé ṣé o gbàgbé pé ìlú Tres Coracoes (ọkàn mẹ́ta ní ara Pọtugí) ni wọ́n bími sí. Ó sọṣòro láti fi ẹ̀yìn ènìyàn tó ní ẹ̀mí mẹ́ta janlẹ̀. Ọdún kan lẹ́yìn rẹ̀, nígbà tó kópa níbi ayẹyẹ kan tí àjọ FIFA ṣe ní Zurich, Pele dàbí ẹni tó ti ń ṣe àárẹ̀ fún ọjọ́ pípẹ́ tí ọ̀pọ̀lọpọ̀ àwọn akọ̀ròyìn tó  wà níbẹ̀ sì ń rò ó pé bóyá kò ní pẹ́ tí ọlọ́jọ́ fi máa dé. Àṣẹ̀yìnwá àṣẹ̀yìnbọ̀ Pele ti ń bá àìsàn kidinrin fínra èyí tó peléke si nítorí pé ó ti pàdánù kíndìnrín kan láti ìgbà èwe rẹ̀ ní 1970 nígbà tó ń gbá bọ́ọ̀lù ní ojú méjèèjì. Láti ìgbà náà tí a bá ti pàdé ni mo máa ń rò ó pé kí ló ṣẹlẹ̀ gan. Fún ọ̀pọ̀lọpọ̀ àwọn olólùfẹ́ eré bọ́ọ̀lù àfẹsẹ̀gbá pàápàá fún àwọn olólùfẹ́ orílẹ̀ èdè Brazil, agbábọ́ọ̀lù tí orúkọ rẹ̀ ń jẹ́ Edson Arantes do Nascimento jẹ́ àkàndá ẹ̀dá àfi bí ẹni wí pé òun nìkan ló kọ́kọ́ gbá bọ́ọ̀lù rí. Pele gan ni wọn ò bá máa pè ní bọ́ọ̀lù àfẹsẹ̀gbá gan. Pele ni agbábọ́ọ̀lù tó gbégbá orókè níbi ìdíje ife ẹ̀yẹ àgbáyé ní ẹ̀ẹmẹ̀ta gẹ́gẹ́ tó sì jẹ́ ọmọ ọdún mẹ́tàdínlógún nígbà tí wọ́n gba àkọ́kọ́ ní ọdún 1958. Ọdún méjìlá lẹ́yìn rẹ̀ ni orílẹ̀ èdè Brazil tún gba ife ẹ̀yẹ náà ní orílẹ̀ èdè Mexico. Ọ̀kan lára àwọn tó gbóríyìn fún ipa Pele ni ọ̀rọ̀ tí ọmọ orílẹ̀ èdè Italy, Tarcisio Burgnich tí wọ́n fún níṣẹ́ pé kò má jẹ̀ ẹ́ kí Pele rí ọ̀nà lọ. ""Mo sọ fún ara mi ní ìbẹ̀rẹ̀ eré pé ṣebí ènìyàn ni òun náà bíi ti àwọn yòókù àmọ́ irọ́ gbá à nítorí ó yàtọ̀ gédégédé síwọn. Pele jẹ góòlù kan tó sì tún fàyè méjì sílẹ̀ bí Brazil ṣe gba ife ẹ̀yẹ àgbáyé fún ìgbà kẹta. Góòlù kan tó jẹ náà ju ọ̀pọ̀ góòlù tí yóò tún jẹ níbi àpapọ̀ bọ́ọ̀lù tí yóò tún gbá ní ayé rẹ̀. Pele fi àpẹẹrẹ tó kọjá bọ́ọ̀lù lásán èyí tó mú kí Andy Warhol yí ọ̀rọ̀ rẹ̀ padà pé sẹ́ńtúrì mẹ́ẹ̀dógún ni òkìkí Pele yóò lò dípò ohun tó kọ́kọ́ sọ pé kò lè ju ìṣẹ́jú mẹ́ẹ̀dógún lọ. Pele ti fi gbígbá bọ́ọ̀lù fún orílẹ̀ èdè rẹ̀ kalẹ̀ ṣáájú kí wọ́n tó bími ní ọdún 1973 ṣùgbọ́n gbígbé tí mo gbé ní Brazil jẹ́ kí n máa gbọ́ ìròyìn àwọn ipa tó kó sí eré bọ́ọ̀lù. Ní àfikún sí ṣíṣe ìrànwọ́ fún bí Brazil láti di orílẹ̀ èdè tó ṣe àṣeyọrí nípasẹ̀ bọ́ọ̀lù, Pele tó jẹ́ adúláwọ̀ tún ṣe ohun tó tayọ: ó di ohun àlùṃọ́nì fún orílẹ̀ èdè tó jẹ́ wí pé òwò ẹrú àti ìyàsọ́tọ̀ ló jẹ́ ohun tí wọ́n mọ̀ wọ́n mọ́ láyé àtijọ́. Òun ni ọmọ orílẹ̀ èdè Brazil tó gbajúmọ̀ jùlọ. Gbogbo ibi tí mo bá dé - láti New York lọ sí ilẹ̀ adúláwọ̀ - òun ni àwọn ènìyàn kọ́kọ́ máa ń bèèrè rẹ̀ lọ́wọ́ mi nígbà tí mo bá ti sọ ibi tí mo ti wá fún wọn. Pele náà ni àwọn tó jẹ́ alátakò rẹ̀. Àwọn kan wà tí wọ́n ní ìgbàgbọ́ pé ó yẹ kó sọ̀rọ̀ lòdì ìjọba ológun tó fi ọwọ́ líle tukọ̀ Brazil láàárín ọdún 1964 sí 1985. Nínú eré sinimá Netflix kan lọ́dún 2021, Pele sọ pé kò sí nǹkankan tí agbábọ́ọ̀lù kankan le ṣe nígbà náà láti mú àyípadà kan títẹ ẹ̀tọ́ ọmọnìyàn lójú lábẹ́ ìṣèjọba ológun ìgbà náà. ""Tí mo bá sọ wí pé mi ò mọ̀ nípa gbogbo àwọn nǹkan tó ṣẹlẹ̀ nígbà náà, á jẹ́ wí pé irọ́ ni mo ń pa àmọ́ kò sí ẹni tó mọ nǹkan tó ń ṣẹlẹ̀ ní pàtó. Pele ni ìdí tí òun kò ṣe gbá bọ́ọ̀lù fún orílẹ̀ èdè òun lọ́dún 1974 jẹ́ ojúnà láti fẹ̀hónúhàn lórí ìjọba ológun. Ní ọdún 2014, ọ̀pọ̀ èèyàn ló bu ẹnu àtẹ́ lu Pele pé ó ń tí ìwà elẹ́yàmẹ̀yà lẹ́yìn níbi ìdíje eré ìdárayá Brazil kan pẹ̀lú ọ̀rọ̀ tó sọ pé onírúurú ìwà elẹ́yàmẹ̀yà tó yẹ kó mú òun dá gbígbá bọ́ọ̀lù dúró àmọ́ tí òun kò ṣe bẹ́ẹ̀. Bákan náà ni ọ̀rọ̀ ìgbésí ayé tirẹ̀ náà máa ń fa onírúurú awuyewuye - ìgbà tí ọmọ rẹ̀ ọkùnrin Edson wà ní àhámọ́ fẹ́sùn gbígbé egbògi olóró àti kíkọ̀ láti sọ ohunkóhun sí gbígba Sandra gẹ́gẹ́ bí ọmọ tí ẹnì kan bí fún-un nígbà tó wà ní èwe ni ìbẹ̀rẹ̀ ọdún 1960. Nínú eré onítàn Netflix náà, Pele gbà wí pé òun ni ìbálòpọ̀ pẹ̀lú onírúurú obìnrin nígbà tí òun  wà ní èwe tí òun kò sì le sọ ní pàtó iye ọmọ tí òun bí. Ní ọdún 1977 ni Pele juwọ́ ó dìgbà sí bọ́ọ̀lù àfẹsẹ̀gbá lẹ́yìn tó fìdí rẹmi níbi ìdíje bọ́ọ̀lù tó jẹ́ ti orílẹ̀ èdè Amẹ́ríkà kan. Kò padà láti máa ṣe àkóso bọ́ọ̀lù mọ́ láti ìgbà náà. Láàárín ọdún 1995 sí ọdún 1998 ló ṣe Mínísítà féré ìdárayá Brazil, tó sì tún máa ń kópa nínú àwọn sinimá àgbéléwò bíi Escape to Victory. Ọ̀pọ̀lọpọ̀ àwọn Iléeṣẹ́ ìjọba àti Iléeṣẹ́ ńláńlá ni Pele polongo fún ní èyí tó máa ń bọ́ sí yẹ̀yẹ́ nígbà mìíràn bíi ìgbà tó polówó fún òògùn àìlèṣedédé ọmọkùnrin ní ìbẹ̀rẹ̀ ọdún 2000. Pele jẹ́ eléré ìdárayá tí àwọn akọ̀ròyìn máa ń lọ láti wí  tẹnu rẹ̀ lọ́pọ̀ ìgbà nítorí kìí ṣe ìgbéléwọ̀n ọ̀rọ̀ rẹ̀ kó tó sọ ọ́ kódà bí yóò ba ta bá àwọn akẹgbẹ́ rẹ̀ tó gbajúmọ̀. Ọ̀kan nínú àwọn agbábọ́ọ̀lù Brazil kan Romario nígbà kan sọ wí pé akéwì ni Pele nígbà tó bá dákẹ́. Bákan náà ló máa ń sọ àwọn àsọtẹ́lẹ̀ tí kò ní wá sí ìmúṣẹ. Pele ló sọ ní ìbẹ̀rẹ̀ ọdún 1970 pé orílẹ̀ èdè adúláwọ̀ yóò gba ife ẹ̀yẹ àgbáyé kó tó di ìbẹ̀rẹ̀ sẹ́ńtúrì Kọkànlélógún ṣùgbọ́n títí di àsìkò yìí, orílẹ̀ èdè adúláwọ̀ kan ló ṣẹ̀ṣẹ̀ dé ipele tó kángun sì abala àṣekágbá. ""Ipa tí mo ti kó nínú eré ìdárayá gbà mí láyè láti sọ ohun tó bá wà ní ẹ̀mí mi síta."" Láti ìgbà tí Lionel Messi ti wọ agbo eré bọ́ọ̀lù àfẹsẹ̀gbá ni àwọn ènìyàn kan ti ń sọ pé ó ti gba ipò agbábọ́ọ̀lù tó dáńtọ́ jùlọ láyé lọ́wọ́ Pele àmọ́ Pele ní ọ̀rọ̀ kò rí bẹ́ẹ̀. ""Mo lè fi orí jẹ góòlù, mo lè lo ẹsẹ̀ méjèèjì àmọ́ ẹsẹ̀ òsì nìkan ni Messi le lò, ó nílò láti jẹ ọ̀pọ̀lọpọ̀ góòlù náà,"" Pele sọ ní ìlú London. Ó wù mí kí n lè sọ fún Pele pé Argentine kò ì tíì gba ife ẹ̀yẹ àgbáyé ní ẹ̀ẹ̀mẹ̀ta. Ọ̀rọ̀ yìí máa ń mú Pele rẹ́rìn-ín. Mà á ṣe àfẹ́kù ẹ̀rín yìí gidi."	https://www.bbc.com/yoruba/articles/c0j8087gvp1o
religion	Pásítọ̀ Enoch Adeboye ṣàlàyé ìdí tó fi jọ́sìn ní C&S Wòlíì Esther Ajayi	"Pasitọ Agba ijọ RCCG, Enoch Adeboye ti ṣalaye idi to fi lọ si ibi ayẹyẹ ṣiṣi ile ijọsin Love of Christ Worship Centre, nilu Eko. Ọjọ Aiku, ọjọ karun-un, oṣu Kẹsan-an, ni wọn ṣi ile ijọsin Kerubu ati Serafu ọhun, to jẹ ti gbajugbaja wolii obinrin, Esther Ajayi, ni adugbo Victoria Island nilu Eko. Nibi ayẹyẹ naa si ni Pasitọ Adeboye ti waasu, to si rọ awọn ọmọ ijọ lati kesi Ọlọrun fun ojuutu laarin rogbodiyan aye. Lasiko iwaasu naa lo ti sọ pe ẹnikan beere lọwọ oun ni ọjọ Satide, ti ayẹyẹ ile ijọsin naa ku ọjọ kan pe ""ṣe o da yin loju pe ẹ fẹ ẹ lọ waasu niru ile ijọsin yẹn'. Pasitọ Adeboye ni ẹni naa sọ pe o ṣoro fun oun lati gbagbọ, amọ mo sọ fun pe ""o jẹ gbagbọ"". O tẹsiwaju lati sọ ninu iwaasu rẹ pe Ọlọrun lo ni ki oun lọ fun ayẹyẹ naa. ""Ti Ọlọrun ba si ti sọ pe ki n lọ si ibi kan, o le jẹ nitori eeyan kan ṣoṣo to fẹ ẹ fun ni anfaani ikẹyin ni. O le jẹ iwọ. Mo bẹ ọ, yọnda aye reẹ fun Jesu."" Ẹ wo bí ìyàwó Pasitọ Adeboye ṣe sàpèjúwe rẹ̀ Ikú kò m'ọmọdé, kò màgbà, ẹ gbàdúrà fún ìdílé mi àti aya pẹ̀lú ọmọ olóògbé- Pásítọ̀ Adeboye Mi ò bú Baba Adeboye, mo kàn gégùn-ún fún àwọn tí kò ṣàtìlẹyìn fún Oduduwa Republic ni- Sunday Igboho À ń ṣe ìwádìí lọ́wọ́ bí ''candle'' ṣe pa Kayode Badru ní ìpínlẹ̀ Eko - Ọlọ́pàá Kikopa ti Pasitọ Adeboye kopa nibi eto isin ijọ C&S ọhun ti n fa oriṣiriṣi awuyewuye lori ayelujara, paapaa laarin awọn eeyan ti ko lero pe o le lọ si iru ijọsin bẹẹ. Lara awọn eekan ilu to tun kopa nibi ijọsin naa ni Oloye Olusegun Obasanjo, Ooni Ile-Ife, Oba Adeyeye Ogunwusi, Oluwo ti Iwo, Oba Abdurasheed Adewale, Rochas Okorocha, ati awọn miran."	https://www.bbc.com/yoruba/media-58469137
health	Hymen and virginity: Wo àwọn nǹkan tí ó máa ń ṣẹlẹ̀ sí ara obìnrin tí kò bá ní ìbálòpọ̀ fún ọjọ́ pípẹ́	"Tí ó bá ti pẹ́ tí ènìyàn ti ní ìbálòpọ̀, àyípadà máa ń bá ẹ̀yà ara, tí àwọn onímọ̀ sì fi ìdí rẹ̀ múlẹ̀ pé ara yóò mọ́ yàtọ̀ tí èèyàn bá tún bẹ̀rẹ̀ padà. Àwọn onímọ̀ ni onírúurú àyípadà tí àìní ìbálòpọ̀ ọlọ́jọ́ pípẹ́ máa ń fà sí àgọ̀ ara jẹ́ èyí tó máa ń fojú hàn sí ẹni bẹ́ẹ̀ pẹ̀lú àwọn àpẹẹrẹ orísìírísìí. Tí obìnrin bá ṣe tán láti máa ní ìbálòpọ̀ padà, ẹ̀rù le máa bà á lórí bí yóò ṣe rí lára rẹ̀, tí yóò sì tún rí àpẹẹrẹ ohun tí àwọn onímọ̀ ìlera ń pè ní ""post hiatus"" èyí tó túmọ̀ sí pé ó ti ní ìbálòpọ̀ fún ọjọ́ pípẹ́. Gẹ́gẹ́ bí ọ̀rọ̀ àwọn onímọ̀, èyí kò túmọ̀ sí pé ènìyàn padà sí ipò ìbálé. Wo ọ̀nà tí obìnrin tó ti ní ìbálòpọ̀ tẹ́lẹ̀, ṣe le sọ ara rẹ̀ di ‘Virgin' lẹ́ẹ̀kejì Mo kan wàhálà lálẹ ọjọ ìgbeyàwó torí ìbálé mi kò ṣe ẹ̀jẹ̀ - Ìyàwó ọ̀sìngín Wo bí àṣà ìbálé lálẹ́ ìgbeyàwó ṣe ń dọdẹ àwọn obìnrin òde òní kiri Ẹlẹ́ṣin tó gbé òkú Ọba Wukari pọ̀n wọ inú igbó rèé o! Ó sọ ìrírí rẹ ó sì tún já irọ ìròyìn orí ayélujára nípa rẹ̀ Dókítà Khadijah Abubakar tó jẹ́ onímọ̀ ìṣègùn òyìnbó nípa inú àti abẹ́ tí àwọn òyìnbó ń pè ní Obstetrician and Gynaecology ní Ìpínlẹ̀ Niger sọ fún ikọ̀ ìròyìn BBC pé kò ṣeéṣe kí ènìyàn padà sí ìbálé tí ó bá ti ní ìbálòpọ̀ rí. Ṣe o maa n dun eeyan? Abubakar ní ó ṣeéṣe kí obìnrin jẹ irú ìrora tí ó ní nígbà tó ní ìbálòpọ̀ àkọ́kọ́ nígbà tó bá ti pẹ́ kó tó súnmọ́ ọkùnrin. Nípa pé ṣé ó ṣeéṣe kí ojú ara obìnrin dí padà, dókítà Abubakar ní ó ṣeéṣe nípasẹ̀ iṣẹ́ abẹ ni èyí tí yóò mú kí obìnrin ṣe ẹ̀jẹ̀ tó bá ní ìbálòpọ̀ nígbà àkọ́kọ́ lẹ́yìn tí ó bá ṣiṣẹ́ abẹ náà. Alao Akala: Àhesọ lásán ni déètì ìsìnkú Feb 18 tẹ́ẹ gbọ́ o, ohun tí mọ̀lẹ́bí sọ gangan rè Ọlọ́run Tinubu kìí ṣé Ọlọ́run témi torínáà mi o ní gbè lẹyìn rẹ̀ ní 2023- Ojudu 'Ìwọ tóo bá ní Sabuké ìwé mẹ́wàá, kò yẹ kóò súnmọ́ dídu ipò òṣèlú kankan' Pẹ̀lú bí Dayo Kujore ṣe fi ayé rẹ̀ sin Nàìjíríà tó, kò sí ẹnìkan tó bá wa kẹ́dùn lẹ́yìn ikú rẹ̀- Ayinke Kujore ""Rara"". Idahun ti Dokita Khadijah fọ nigba ti a bere ibeere yii. O ni ""ko ṣeeṣe ki obinrin pada si ipo aimọ ọkunrin kankan lẹyin ti o baba ni ibalopọ"". Gẹ́gẹ́ bí èrò àjọ onímọ̀ ìlera ilẹ̀ UK, hymen ni ẹ̀yà ara kékeré tó bo ojú ara obinrin, ó máa ń wà ní sẹ̀ǹtímítà kan sí méjì ojú ara obìnrin. Tí obìnrin bá ní ìbálòpọ̀ fún ìgbà àkọ́kọ́ ni hymen yìí máa ń ya tó sì máa ń fa ẹ̀jẹ̀. Àmọ́ ṣá, kìí ṣe ìbálòpọ̀ nìkan ló máa ń fà á tí hymen fi máa ń ya, ó le ya lásìkò eré ìdárayá. Hymenoplasty ni iṣẹ́ abẹ tí a fi ń dá hymen tó bá ti já padà, kìí ṣe pé yóò dá ìbàlé padà ṣùgbọ́n yóò mú kí obìnrin ṣe ẹ̀jẹ̀ tó bá kọ́kọ́ ní ìbálòpọ̀ lẹ́yìn iṣẹ́ abẹ yìí."	https://www.bbc.com/yoruba/60030431
politics	Oyo PDP Crisis: Olopoeyan ní Makinde yá PDP láti dìbò ni, àwọn kò ní gbà kó ba ẹgbẹ jẹ	Oniruuru laasigbo lo ti n ba ẹgbẹ oselu PDP nipinlẹ Oyo finra lati bi ọjọ melo kan, ti onigbo si ti da igbo si meji, ti ọrọ ti di konko jabele, kaluku lo n se tiẹ. Idi ni pe awọn eeyan kan ti ta kete ninu ẹgbẹ naa, ti wọn si kọ ẹyin si gomina Seyi Makinde tii se ọmọ ẹgbẹ wọm ti ogiri ẹgbẹ PDP ni Oyo si ti lanu, ti ọpọ alaamu ti ri aaye wọ ibẹ. Awọn igun ti ko ba gomina Makinde se papọ yii lo pe ara wọn ni igun PDP ti inu n bi, koda, wọn da se ipade abẹnu tiwọn lọtọ ni, ti wọn si mu ki igbimọ alasẹ PDP ni Oyo pin si igun meji. Ọkan lara awọn to n dari igun PDP ti inu n bi naa ni Alhaji AbdulRasheed Adebisi, ti ọpọ eeyan mọ si Ọlọ́pọ̀èèyàn, ẹni to ba BBC News Yoruba nipa idi ti igun wọn se n fi apajanu. Olopoeyan ni Seyi Makinde wa ya pepele ẹgbẹ PDP lo ni, awọn ko si jẹ ko ba jẹ mọ awọn to ni ẹgbẹ lọwọ. O fikun pe ọkọ aloku ni gomina n ra lati fa ohu ẹta horo eeyan mọra, to si n polongo rẹ lori ayelujara. O ni igbesẹ naa fi han pe iṣẹ ati osi pọ ninu PDP ni eyi se n waye, to si ni gomina naa ni anfaani lati ko gbogbo eeyan mọra ninu ẹgbẹ atawọn alatako gan pẹlu. Amọ nigba to n sọrọ nipa awọn eeyan to da PDP Oyo si meji naa, Akọwe alukoro fun ẹgbẹ naa, Akeem Adetunji ni o yẹ ki awọn eeyan naa se suru ni. O ni gbogbo ohun ti ko to, ni yoo pada sẹkun, o si yẹ ki n gba Makinde laaye ko maa pin ere ijọba alagbada fiẹ diẹ titi yoo fi kan wọn.	https://www.bbc.com/yoruba/afrika-59065089
entertainment	Dejo Tunfulu: Yomi Fabiyi ní olóògbé kò dúró gba owó iṣẹ́ tí wọ́n jọ ṣe kẹ́yìn nítorí àisàn rẹ̀	"Gbajugbaja oṣere tiata Yoruba, Yomi Fabiyi ti sọrọ lori iṣẹ ti oun ati akẹgbẹ rẹ to di oloogbe, Dejo Tunfulu ṣe kẹyin, ki ọlọjọ to de. Ninu ifọrọwerọ pẹlu BBC Yoruba, Yomi Fabiyi sọ pe oju Dejo ko gun rege, o si jọ ti ẹni ilera rẹ ko ṣe dede lọjọ naa lọhun. Gẹgẹ bi oun to sọ, inu oṣu Kinni, ọdun 2022 yii ni oun pe Dejọ si iṣẹ kan, amọ asiko to yẹ ki wọn ya ipa tirẹ ninu ere naa ni oun ṣakiyesi pe ara rẹ ko da. O ni ""Mo mọ pe ara rẹ ko da nitori o wa sibi ti mo ti n ya ere kan ninu oṣu Kinni, oju rẹ si jọ ti ẹni to n ṣaisan."" ""Mo wa beere lọwọ rẹ ohun to de, o ni ara oun ko da amọ oun ti n gbadun."" ""Nigba ti akoko to lati ya ipa tirẹ ninu ere naa, mo beere lọwọ rẹ pe ẹgbọn ki lo ṣe yin? O si dahun pe ara oun ko da. A si tete ya ipa tirẹ ninu ere naa nitori awọn ọmọ ita n yọ wa lẹnu nibi ti a ti n ya ere ọhun."" Yomi ni oun ko ri aye beere Dejo nipa ohun gan to n yọ oloogbe naa lẹnu ni pato, nitori pe o tete fi agbegbe ti wọn ti n ya ere naa silẹ. Koda, o ni ko duro gba owo isẹ rẹ lọjọ naa lọhun. Fabiyi tẹsiwaju pe ""Ko duro gba owo iṣẹ rẹ lọjọ ti a n sọ yii, mo wa pe lori ago pe ẹgbọn, ẹ ko tilẹ duro gba owo yin? O wa ni ki n fi owo naa ranṣẹ si apo ifowopamọ banki oun."" Yomi Fabiyi ṣalaye fun BBC pe ile iwosan gbogbogbo to wa ni Ikorodu, niluu Eko ni oloogbe naa dakẹ si. Bo tilẹ jẹ pe o ni oun ko le sọ ni pato irufẹ aisan to mu ẹmi rẹ lọ. O ni bi oun ṣe gbọ iroyin nipa iku rẹ ni oun gbera lọ sile iwosan ọhun, ti oun si le fidi rẹ mulẹ ile iwosan naa lo dakẹ si. Bo tilẹ jẹ pe Yomi Fabiyi sọ pe oun ati oloogbe naa ko ri aye lati sọrọ lori irufẹ aisan to n ba finra ni pato, awọn iroyin kan sọ pe arun iba 'typhoid' lo ṣekupa. Gẹgẹ bii ohun ti a gbọ, ana ode yii ni awọn mọlẹbi rẹ gbe digbadigba lọ sile iwosan ijọba to wa ni Ikorodu lẹyin ti wọn ṣakiyesi pe ẹjẹ ti n gbẹ lara rẹ. Iroyin naa ni ibi ti wọn ti n fa ẹjẹ si lara lo ti dakẹ. Ọjọ kọkanlelọgbọn, oṣu to n bọ lo yẹ ki Dejo pe ẹni aadọta ọdun loke eepẹ. Oni yii naa ni wọn yoo sin oku rẹ ni ilana ẹsin Musulumi niluu Ikorodu."	https://www.bbc.com/yoruba/agbaye-60957987
politics	Abeokuta Petrol tanker fire: Gomina Dapo Abiodun gbégilé ọkọ̀ agbépo lórí afárá ní ìpínlẹ̀ Ogun	Gomina ipinlẹ Ogun, Dapo Abiodun ti paṣẹ ki ọkọ agbepo kankan ma gun ori afara mọ nipinlẹ naa. Eyi ko ṣẹyin ọkọ agbepo to gbina ni ilu Abeokuta, ti ẹmi eniyan mẹfa si lọ si iṣẹlẹ naa pẹlu ọpọlọpọ ọkọ to jona raurau. Gomina Abiodun lori Twitter rẹ ba awọn ẹbi ati ara to faragba ninu iṣẹlẹ naa kẹdun. Bakan naa ni o fikun wi pe awọn ti ranṣẹ si awọn to dokita to mọ nipa itọju awọn ti ina ba jo lati wa ranwọlọwọ pẹlu itọju awọn to farapa ninu ijamba ọkọ naa. Tirela naa lo ṣubu lẹyin to ti kọkọ kọlu ọkọ Jeep Lexus kan ko to gbina. Wọn ti ra rọ awọn awakọ pe ki wọn gba ọna miiran yatọ si opopona Kuto Road ati banki GTB. Niṣe ni ero lọ biba nibi ti ọkọ agbepo naa ti n jona ti wọn si n ṣe idiwọ fawọn oṣiṣẹ panapana. Ọkọ tirela agbepo bẹntiro kan ti gbana lopopona Kuto Road si Okemosan niluu Abeokuta nipinlẹ Ogun. Ọpọ eeyan nin a gbọ pe o farapa nibi iṣẹlẹ naa. Awọn panapana si n ja fita fita lati pa ina ọhun. Tirela naa ṣubu lẹyin to ti kọkọ kọlu ọkọ Jeep Lexus kan ko to gbina. Okere tan ọkọ mẹrin ni a gbọ pe o jona raurau nibi iṣẹlẹ naa ti awọn to wa ninu rẹ si sa asala fun ẹmi wọ. Wọn ti ra rọ awọn awakọ pe ki wọn gba ọna miiran yatọ si opopona Kuto Road ati banki GTB. Niṣe ni ero lọ biba nibi ti tanka naa ti n jona ti wọn si n ṣe idiwọ fawọn oṣiṣẹ panapana. Adigunjalè 24 tó ń jí epo rọ̀bì la mú ní Ondo- Ikọ̀ ọmọogun orí omi Sunday Igboho fún Fulani Oyo ní gbèǹdéke, Seriki fulani yarí, ọlọ́pàá dá síi... Wo ìpalára ní ọ̀nà mẹ́fà tó lè bá ènìyàn tí kò bá kí ń mu omi mímu tó ìwọn tó yẹ Ọlọ́pàá mẹ́rin kú, ọ̀kan dàwátì níbí ìkọlù tó wáyé ní Birnin-Gwari ní ìpínlẹ̀ Kaduna- Ọga Ọlọ́pàá Ẹbẹ lawọn oṣiṣẹ ileeṣẹ panapana n bẹ awọn ero wi pe ki wọn sun sẹyin ki awọn le ri ina ọhun pa.	https://www.bbc.com/yoruba/afrika-55715029
entertainment	Bobrisky: Ìrora iṣẹ́ abẹ ìdí náà pọ̀ àmọ́ n kò kábàámọ̀ pé mo ṣe é	"Gbajumọ akọ to n mura bii abo, Idris Okunneye, ti ọpọ eeyan mọ si Bobrisky, ti kede pe wọn tun ti gbe oun digba-digba lọ sile iwosan. Bobrisky, ẹni to kede isẹlẹ laa loju opo Instagram rẹ lọjọ Aje, lo se isẹ abẹ idi nla, ti wọn si fa ọra kuro ni inu ikun rẹ, itan ati igegeru. Awọn ọra yii ni wọn lẹ mọ ibadi rẹ, ko le tobi si, ti yoo si dabi idi nla ta mọ awọn obinrin mọ. Bobrisky, ẹni to ti kede saaju pe oun n jẹ irora to lagbara lati ipasẹ isẹ abẹ naa, tun salaye pe wọn ti gbe oun pada lọ sile iwosan lọjọ Satide. ""Wọn tun ti gbe mi digba-digba pada sile iwosan to sun mọ mi ni alẹ ọjọ meji sẹyin nitori irora nla ti mo n jẹ tori isẹ abẹ idi ti mo se. Amọ n ko kabamọ rara! Laipẹ ni n maa ju idi mi...bi o tilẹ jẹ pe mo ti n reti tẹlẹ pe maa jẹ irora tori isẹ abẹ naa. Lasiko yii, owo ti maa ma gba yoo lọ soke si, o si yẹ kẹ ri idi mi bayii, o ti tobi daadaa si, ti yoo si maa dawọn eeyan lọrun."" Bakan naa ni Bobrisky tun sisọ loju rẹ pe o kuku nidi ti oun fi n se isẹ abẹ idi naa nitori kii se oju lasan ni oun fi n se. O salaye pe oun n fara da irora ọhun lati sisẹ abẹ idi yii nitori ololufẹ oun, tii se olowo rẹpẹtẹ ni, ki oun le tubọ maa da lọrun. Gbajumọ onisowo ipara naa fikun pe eyi yoo tubọ mu ki ololufẹ oun naa tubọ maa na owo rẹpẹtẹ fun oun ni. Ikede Bobrisky yii si ti n mu kawọn oloufẹ rẹ fesi si ọrọ naa, bi awọn kan si se n ki pe o pẹlẹ, tori irora naa, ni awọn miran n sọ pe o daa bẹẹ fun. A ti kọkọ mu iroyin wa fun yin pe, gbajugbaja ọkunrin to maa n mura bii obinrin, Idris Okunneye, ti ọpọ eeyan mọ si Bobrisky, ti sọrọ lori iṣẹ abẹ to lọ ṣe si ibadi rẹ lẹnu ọjọ mẹta yii. Ṣaaju ni Bobrisky ti kọkọ n wa ẹkun mu loju opo Snapchat rẹ, nibi to ti ṣalaye pe inu irora nla ni oun wa nitori iṣẹ abẹ naa, eyii to mu ki ọpọ awọn ololufẹ rẹ bẹrẹ si n kaanu rẹ. Ṣugbọn o dabi pe ẹkọ ti n fi oju mumu han fun Bobrisky bayii to tun ti sọrọ loju opo Instagram rẹ, nibi to ti ṣalaye fun awọn ololufẹ rẹ nibi to ba iṣẹ abẹ naa de. Àwọn ìtàn mánigbàgbé tì ẹ leè ní ìfẹ̀ síí: Gẹgẹ bo ṣe sọ, ara rẹ ti n da ṣaka lẹyin iṣẹ abẹ naa, awọn irora to farada ṣaaju si ti n dinku. O ni laipẹ ni oun yoo fi ara oun han fun awọn toun ki wọn le foju ganni ayipada to de ba ibadi rẹ lẹyin iṣẹ abẹ naa. Ninu atẹjade ọhun lo tun ti fi ẹmi imoore han si ọkan pataki lara awọn ọrẹ to duro tii lasiko ti wọn n ṣiṣẹ abẹ naa. O ni ""Mo dupẹ lọwọ ọrẹ mi pataki to duro ti mi lasiko ti mo n ṣiṣẹ abẹ lọwọ, mo mọ pe ifẹ to ni si mi ko ni nnkankan lati ṣe pẹlu owo. Sugbọn o jẹ ifẹ atinu ọkan wa. Mo dupẹ lọwọ rẹ fun ibadọrẹpọ rẹ lati nnkan bi ọdun marun un sẹyin wa."" Ẹwẹ, lẹsẹ kan naa ni Bobrisky tun bu ẹnu ẹtẹ lu awọn eeyan kan, to fi ẹsun kan pe ifẹ oju lasan ni wọn ni si oun. Bobrisky ni ọpọ eeyan lo n fẹ ki oun ku lasiko iṣẹ abẹ ti oun ṣe, ṣugbọn awọn eeyan kan naa lo n sọ pe awọn n saaro oun lori ayelujara. Gẹgẹ bo ṣe sọ, irufẹ awọn eeyan bẹẹ ko ṣe fọkan tan nitori ifẹ oju lasan ni wọn ni si oun. O wa fi da awọn ololufẹ rẹ loju pe oun ṣi n pada bọ lori ayelujara laipẹ ati pe ipadabọ Abija oun naa yoo lekenka. O ni inu oun dun pe oun ṣe iṣẹ abẹ ki ara oun le ri bi oun ṣe fẹ ko ri, eyii si mu inu oundun gidi. Yatọ si iṣẹ abẹ to ṣe, Bobrisky tun sọ pe oun ti ṣetan lati na owo ti iye rẹ ko din ni ẹgbẹrun lọna ogoje naira lori ọkọ ayọkẹlẹ tuntun. Bakan naa lo tun ṣalaye pe oun yoo ra ile tuntun kan ti iye rẹ to irinwo miliọnu naira. Gẹgẹ bii ohun to sọ, gbogbo awọn afojusun wọnyi ni yoo mu ṣe titi oṣu Kẹjọ ọdun yii. Bobrisky pari ọrọ rẹ pe ara ọtọ ni oṣu Kẹjọ naa yo jẹ nitori awọn ohun meremere ti oun ti ni lọkan lati ṣe."	https://www.bbc.com/yoruba/afrika-57454018
entertainment	Bobrisky: Ọjọ́ ìbí mi ń bọ̀ lọ́nà, ìdí mi sì gbọdọ̀ dúró re, ní mo ṣe fẹ́ ṣiṣẹ́ abẹ náà	"Gbajugbaja ọkunrin to maa n mura bia bo, Idris Okunneye, ti ọpọ eeyan mọ si Bobrisky ti n kọminu lori isẹ abẹ to fẹ se lati mu ki idi rẹ tobi, ko si duro re nilẹ. Ninu fidio kan to lu ori ayelujara pa lọsan ọjọ Ẹti ni Bobrisky ti kede bẹẹ fun araye nipa isẹ abẹ to fẹ ṣe naa amọ o ni aya oun n ja. Isẹ abẹ naa ti wọn n pe ni Brazilian butt lift, ni wọn ti maa bu ọra kuro ni awọn ẹya ara kan, bii itan, ikun, isalẹ ẹyin ati gegeru. Awọn ọra yii ni wọn yoo si ko lọ sinu idi lati jẹ ko tobi si, ti irisi rẹ yoo si tun yatọ lai jẹ pe wọn ri ounkohun sinu rẹ. Ninu fidio naa ni Bobrisky ti n sọ fun awọn ololufẹ rẹ pe aya n ja, ẹru si n ba oun nipa isẹ naa to ku ọjọ mẹta pere. ""Ẹru n ba mi pupọ nipa isẹ abẹ to ku dẹdẹ ki n se naa nitori irora ti maa jẹ fun ọsẹ melo kan, irora yii le to bẹẹ gẹẹ, ti ko si se fi ẹnu sọ. Maa ni irora nibi ọmu ati ni gbogbo ara kaakiri amọ mo ti setan lati tẹsiwaju pẹlu isẹ abẹ naa. Maa se e nitori mo ti san gbogbo owo to yẹ fun isẹ abẹ naa. Mo gbọdọ se ni, maa wọ inu yara isẹ abẹ lọ, ki n si jade pẹlu ara to rẹwa, ọjọ Kọkanlelọgbọn osu Kẹjọ ni ọjọ ibi mi, irisi mi gbọdọ le koko ni."" Bobrisky tẹ siwaju pe, lati ọdun diẹ sẹyin ni oun ti n ro lati se isẹ abẹ naa, ti oun si se asaro pupọ lori rẹ, ki oun to pinnu pe oun yoo se isẹ abẹ yii. O ni oun ni owo to towo lati sisẹ abẹ naa, amọ ni kete ti wọn ba ti sisẹ abẹ si igegeru oun, ko le pada si bo se wa tẹlẹ mọ laelae. O ni idi ree ti oun se n ronu lẹẹmeji nipa isẹ abẹ ọhun amọ lọwọ lọwọ bayii, ko si iyemeji mọ, oun ti pinnu lati se isẹ abẹ naa lọjọ mẹrin oni."	https://www.bbc.com/yoruba/afrika-57287233
politics	Abdulazeez Olajide Adediran Jandor: O ṣeni láànú pé owó Eko kò ṣiṣẹ́ fún ará Eko	Emi ko ki n ṣe ọmọ Tinubu, kóda, mi o gba 'Appointment' ri lọ́wọ́ Tinubu- Jandor PDP Oludije dupo gomina ni ipinlẹ Eko labẹ ẹgbẹ oṣelu People's Democratic Party, Omowe Abdulazeez Olajide Adediran Jandor gbalejo BBC Yoruba. O sọrọ ilẹ kun lori ipenija awọn olugbe ipinlẹ Eko paapaa lori omiyale lasiko ojo, eto ọrọ aje ati nipa eto ẹkọ. O ni pe opin de ba ijẹgaba lori awọn ara ilu nibi ti ẹnikan yoo ti maa paṣẹ lori eni to kan lati jẹ gomina, alaga, oba tabi ẹni to fẹ ki wọn yọ kuro nipo. Kini Jandor tun sọ? Lori ọrọ pe PDP yan osere to tun n panile rin ni Funke Akindele ti ọpọ mọ si Jenifa, Jandor salaye ni kikun. O ni pe kii se Jenifa ni PDp yan ni igbakeji oun bikose agbejoro Funke Akindele. Ati pe ipinle Eko yoo jere lara Funke Akindele pupọ. Bakan naa lo sọrọ lori ajósepọ rẹ pẹlu Bola Ahmed Tinubu to n dije dupo aarẹ labẹ ẹgbẹ APC. Jandor ni pe oun ko wọ inu ile Tinubu ri o Ati pe oun ko ba Tinubu joko papọ sọrọ ri nitori pe oun ko gba ipo ri lọwọ rẹ nitori iṣẹ owọ oun ni oun n se ni aladani.	https://www.bbc.com/yoruba/62302500
sports	Ivory Coast vs Algeria: Ivory Coast já ìràwọ̀ Algeria lulẹ̀ nínú ìdije AFCON, ni wọ́n bá dèrò ilé	Ṣe afojudu ni ki a pe e ni abi o kan wa bẹẹ naa ni? Ohun ti a n sọ ni ijakulẹ ẹgbẹ agbabọọlu Algeria ti ife idije ere bọọlu ilẹ Afirika, AFCON wa lọwọ ninu idije ọhun to n lọ lọwọ ni Cameroon. Ivory Coast tutọ soke foju gba a nigba ti wọn koju Algeria ni Ọjọru, igbaju igbamu ni wọn fi ṣe fun Algeria. Eni, eji, ẹta, bi Ivory Coast ṣe ko goolu le Algeria lọwọ niyii ninu ifẹsẹwọnsẹ ọhun eleyii to ya ọpọ ololufẹ ere bọọlu lẹnu. Amọ, Algeria naa ta putu da ẹyọkan pada bo tilẹ jẹpe aṣọ ko ba Ọmọyẹ mọ nitori Ọmọyẹ wọn ti rin ni ihoho wọ ọja. Iya o to ya, a fi ada pa ikun, ikun lọ, ada tun sọ nun. Algeria tun ri pẹnariti ninu ere bọọlu ọhun, amọ ẹlẹsẹ ayo wọn, Riyad Mahrez to gba pẹnariti naa tun padanu rẹ. Ninu ifẹsẹwọnsẹ mẹta ti Algeria gba ninu idije AFCON 2021 yii, wọn fidi rẹmi ninu meji nigba ti wọn ta ọmi ninu ọkan to ku. Koda, goolu kan ṣoṣo ni wọn le ri gba sawọn eleyii to jẹ ki wọn jẹ gbese goolu mẹta bayii. Ivory Coast to ran wọn lọ sile lo wa loke tente tabili isọri karun un ti wọn wa pẹlu ami ayo meje. Equatorial Guinea to fagba han Sierra Leone ninu ifẹsẹwọnsẹ keji to waye l'Ọjọbọ ni isọri karun un idije AFCON lo ṣipo keji pẹlu ami ayo mẹfa. Si iyalẹnu ọpọlọpọ, Algeria lo wa ni isalẹ patapata pẹlu ami ayo kan ṣoṣo. Algeria lo gba ife ẹyẹ AFCON lọdun 2019 lẹyin ti wọn lu ẹgbẹ agbabọọlu Senegal ninu ifẹsẹwọnsẹ aṣekagba idije naa.	https://www.bbc.com/yoruba/ere-idaraya-60071263
politics	N kò sọ pé ìwà ìkà ni bílẹ̀ òkèèrè ṣe ń fọ́mọ́ Nàíjíríà ní Físà – Amosun	Gomina ana ni ipinlẹ Ogun, Sẹnetọ Ibikunle Amosun ti ni oun ko sọ pe iwa ika lawọn ijọba ilẹ okeere n ṣe, bi wọn ṣe n fun awọn ọmọ Naijiria ni iwe irinna lọ silẹ wọn. Ṣaaju ni Amosun ti kọkọ sọ erongba rẹ ninu ifọwerọ kan pẹlu BBC Yoruba nipa bi awọn ọdọ ṣe n ‘japa’ lati fi orilẹ-ede Naijiria silẹ, ti ifọrọwerọ naa si milẹ titi. Ninu atẹjade kan ti agbẹnusọ rẹ, Bola Adeyemi buwọlu, Amosun ni oun ko sọ pe eeyan bururu lawọn ijọba ilẹ okeere to n fun awọn ọmọ Naijiria ni fisa. Amọ awọn akọroyin kan mọọmọ lo ọrọ naa lati tẹ ifẹ ara wọn lọrun ni ni. Atẹjade naa ni “Awọn iwe iroyin kan sọ pe, Amosun ninu ifọrọwerọ rẹ pẹlu BBC, bu ẹnu atẹ lu awọn ijọba ilẹ okere ti wọn n ti awọn ọmọ Naijiria lẹyin lati sa kuro lorilẹ-ede wọn, pe ika ni wọn n ṣe.” “Sẹnetọ naa, to n ṣoju aringbungbun ipinlẹ Ogun sọ pe ohun to n ba oun ninu jẹ ni awọn akọṣemọṣẹ ọlọpọlọ pipe bii dokita, agbẹjọro, amojuẹrọ ati oluṣiro to n kuro ni Naijiria pẹlu awọn ẹbi wọn. O ni igbesẹ naa le ṣe ipalara nla fun Naijiria.” “Bo tilẹ jẹ pe gomina ana ọhun sọ pe ko bojumu bi awọn orilẹ-ede naa ṣe n ti awọn araalu lẹyin lati fi Naijiria silẹ, ko sọ pe aburu ni wọn n ṣe.” Amosun ṣalaye pe ọtọ ni ohun ti oun sọ amọ awọn akọroyin kan mọọmọ yi ọrọ naa pada nitori oun funra oun gan ti ran ọpọ eeyan lọ silẹ okeere. Ninu ifọrọwerọ naa Amosun sọ pe ko si ẹnikẹni to fi Najiria silẹ to le fi gbogbo mọlẹbi rẹ silẹ. O ni “Ibi ti wọn n lọhun, ṣebi a ti lọ sibẹ.” “Amọṣa awọn to n lọ yii, ẹẹ ri pe awọn orilẹ-ede to n fun wọn ni iwe pe ki wọn maa gbe ilu naa, emi wo pe bii ika paapaa ni wọn fi ṣe fun wa ni.” “Nitori bi ẹ ṣe wo lonii n dokita gan ti fẹẹ lọ tan, agbẹjọro ti lọ, oluṣiro ti lọ... gbogbo wọn nisin, iṣẹ nọọsi ni wọn n lọ kọ.” Amosun sọ pe ko rọrun ki eeyan fi ile rẹ silẹ lati lọ si ilu ẹlomiran lati lọ ṣowo, ati pe ko dara fun orilẹ-ede Naijiria nitori ọjọ ọla. Aṣofin naa ni awọn mii ti wọn ba ti lọ kii fẹ pada si Naijiria mọ, eyii ti ko yẹ ko ri bẹẹ. O pari ọrọ rẹ pe ti ijọba Naijiria ba da awọn ileeṣẹ nla-nla silẹ amọ ti ọpọ awọn ọdọ to yẹ ṣiṣẹ nibẹ ti salọ tan, iṣoro nla ni yoo jẹ fun Naijiria. Lẹyin naa lo gbadura pe naijiria ṣi maa dara.	https://www.bbc.com/yoruba/articles/c84eezx1rzno
sports	Nigeria vs Ghana second leg live updates: Ghana sọ ìrètí Naijiria láti kópa ní World Cup 2022 di òfo pẹ̀lú 1-1	Ifẹsẹwọnsẹ laarin ẹgbẹ agbabọọlu Super Eagles orilẹ-ede Naijiria, ati akẹẹgbẹ rẹ lati Ghana, Black Stars n waye lọwọ nilu Abuja. Ẹgbẹ agbabọọlu Black Stars lo kọkọ gba bọọlu sinu awọn nigba ti ifẹsẹwọnsẹ naa wọ iṣẹju mẹrinla. Amọ ko ju iṣẹju diẹ lọ, lẹyin iṣẹju mẹjọ, ni Super Eagles naa fi gba bọọlu sinu awọn Ghana. Oni loni n jẹ, ẹni a bẹ lọwẹ. Taani yoo bori laarin Naijiria ati Ghana ni abala keji idije komẹsẹoyọ fun ife agbaye ọdun 2022? Lẹyin ti Ghana ati Naijiria gbá abala akọkọ ifẹsẹwọnsẹ wọn ni ọsẹ to kọja nilu Kumasi, lorilẹ-ede Ghana, eyi ti wọn ti ta ọmi odo, dandan ni ki ẹnikan ninu wọn bori ni idije ti oni. Papa iṣere Moshood Abiola ni yoo ti waye, nilu Abuja laago mẹfa irọle orilẹ-ede Naijiria. Ẹni to ba jawe olubori ninu awọn mejeeji, yoo wa lara orilẹ-ede marun-un ti yoo ṣoju Africa ni idije ife agbaye ti yoo waye ni Qatar. Orilẹ-ede Ghana kuna lati kopa ni idije ife agbaye lọdun 2018, botilẹ jẹ pe Naijiria ko padanu idije ife agbaye kankan fun igba mẹrin leralera. Ẹgbẹ agbabọọlu ti goolu rẹ ba pọju laarin awọn mejeeji ni yoo lọ si idije naa. Ti Naijiria yoo ba kopa ni World Cup , o gbọdọ bori Ghana larin aadọrun iṣẹju ti ifẹsẹwọnsẹ yoo fi waye, tabi laarin asiko ti wọn ba fun wọn si tabi nipasẹ pẹnariti. Fun Ghana, awọn ni yoo lọ si World Cup ti Ileeṣẹ to n mojuto ere idaraya ni Naijiria, ati ajọ bọọlu, NFF, ti ko ẹgbẹrun lọna ogun tikẹẹti iworan silẹ lọfẹ fun awọn to ba fẹ wo ifẹsẹwọnsẹ ti yoo waye laarin Ghana ati Naijiria. Ọjọ Iṣẹgun ni ifẹsẹwọnsẹ naa yoow aye ni papa isẹre MKO Abiola to wa nilu Abuja. Idije naa ni yoo sọ ẹni ti yoo kopa ni idije ife agbaye ti yoo waye ni orilẹ-ede Qatar. Agbẹnusọ fun Aarẹ Muhammadu Buhari, Bashir Ahmad, kọ si oju opo Twitter pe ọkọ bọọsi ọfẹ tun wa nilẹ lati ko awọn ololufẹ super Eagles lọ si papa iṣere naa. Ibudokọ awọn bọọsi si ni wọn o ti ri tikẹẹti gba. Ọjọ Ẹti ni abala akọkọ ifẹsẹwọnsẹ naa waye ni ilu Kumasi lorilẹ-ede Ghana. Ọmi odo ni Super Eagles ati Black Stars ta. Ninu iroyin miran, ẹgbẹ agbabọọlu Black Stars ti gunlẹ si ilu Abuja bayii, ni imurasilẹ fun ifẹsẹwọnsẹ ọhun.	https://www.bbc.com/yoruba/awon-iroyin-miran-60905299
sports	Ṣé lóòtọ́ ni Lobi Stars fẹ́ ra Christiano Ronaldo lẹ́yìn tí òun àti Man United pínyà?	Ẹgbẹ agbabọọlu Lobi Stars ilu Makurdi ti kede pe ko si ohun to jọ pe awọn n mura lati ra Chritiano Ronaldo lẹyin ti adehun rẹ ati Manchester United wa sopin. Ibẹrẹ ọsẹ ti a wa ni Machester United fopin si adehun rẹ pẹlu Ronaldo lẹyin ifọrọwerọ kan to ṣe pẹlu akọroyin, Piers Morgans. Ninu ifọwerọ naa ni agbabọọlu ọhun ti sọrọ nipa ohun to n lọ ninu ikọ naa ti inu rẹ ko dun si. O tun sọrọ nipa akọnimọọgba ikọ naa, Erik Ten Hag, atawọn eeyan mii, amọ awọn ọrọ to jade ninu ifọrọwerọ naa ko dun mọ ikọ ọhun ninu. Ninu atẹjade kan loju opo Twitter rẹ, ẹgbẹ agbagbọọlu Lobi Stars sọ pe oun ko tii kan si Ronaldo lẹyin ti Man United pinya pẹlu rẹ. Atẹjade naa ni “A fẹ fi akoko yii sọ fun yin pe a ko tii kan si Cristiano Ronaldo lẹyin ti Manchester United tu silẹ.” “Adura wa ni pe Ọlọrun yoo ṣe ọna rẹ ni rere, a ko ni sọ ohunkohun lori igbesẹ yii mọ.” Lati igba ti agbabọọlu naa ati Man U ti pin gari ni oniruru awọn ololufẹ rẹ kaakiri agbaye ti n woye ikọ ti yoo darapọ mọ. Ronaldo wa lara awọn agbabọọlu to n ṣoju orilẹ-ede Portugal ninu idije ife ẹyẹ agbaye Qatar 2022 to n lọ lọwọ. Igbagbọ si wa pe yoo mọ igbesẹ to kan fun lẹyin ifẹ ẹyẹ agbaye ọhun.	https://www.bbc.com/yoruba/articles/c4nr37yp6wvo
health	Blighted Ovum: Obìnrin kan sọ ohun tójú rẹ̀ rí nígbà tí oyún bàjẹ́ lára rẹ̀ ní ẹ̀ẹ̀mẹta	Lara awọn ipenija ti obinrin maa n koju nile ọkọ ni ki oyun maa bajẹ lara rẹ ni aimọye igba. Iru isẹlẹ bayii si ti sọ ọpọ obinrin ni orukọ buruku pe o n jo oyun jẹ tabi pe awọn ọta kan lo wa nidi isẹlẹ naa lai mọ pe aidape ara lo n faa. Orukọ aidape ara yii ni wọn n pe ni Blighted Ovum eyi to n mu ki oyun ọsẹ mẹjọ si mẹtala maa bajẹ leralera lara obinrin. Bo se sẹlẹ si Loise Nyagol ree, ẹni to salaye fun BBC nipa ohun toju rẹ nigba ti oyun mẹta bajẹ lara rẹ leralera ati ọna abayọ to gba, titi to fi bimọ. Bakan naa, onimọ nipa ọmọ bibi kan, Wajiro Njuguna naa salaye ohun to mu ki oyun maa bajẹ lara obinrin atawọn ọna ti wsn le gba dẹkun rẹ.	https://www.bbc.com/yoruba/agbaye-56586452
religion	Sokoto Blasphemy Killing: Wo ìdí tí ìjọba Kaduna fi fòfin de ìwọ́de èyíkéyìí tó bá lọ́wọ́ ẹ̀sìn nínú ní ìpínlẹ̀ wọn	Ijọba ipinlẹ Kaduna ti kede pe awọn ko ni faaye gba iwọde kankan to ba lọwọ ẹsin ninu ni ipinlẹ naa Agbẹnusọ Gomina Nasir El Rufia Samuel Aruwan lo fi ọrọ yi sita ninu atẹjade kan. O ni awọn gbe igbesẹ yi lẹyinti awọn se ijiroro pẹlu awọn agbofinro ni ipinlẹ naa labẹ aṣẹ igbimọ alaabo ijọba Kaduna. Aruwan tẹsiwaju pe ẹnikẹni to ba bọ sita se iwọde yala ni atilẹyin tabi ni itako nkan to n sẹlẹ ni ipinlẹ kan lapa kan orileede Naijiria yoo jẹ iyan rẹ niṣu. Apa orileede Naijiria ati iṣẹlẹ to n mẹnu ba yi ni ipinlẹ Sokoto nibi ti awọn ọdọ musulumi kan ti dana sun akẹkọbirin Kristẹni akẹgbẹ wọn lori ẹsun pe o sọrọ odi si Anọbi Muhammad. ''Aṣẹ yi di dandan nitori kurukẹrẹ tawọn alaburu kan ti bẹrẹ si ni ṣe lati korajọ ṣe iwọde ni itako ati ni atilẹyin si nkan to ṣẹlẹ ni ọ́kan ninu awọn ipinlẹ ilẹ Ariwa Naijiria'' ''Wọn ti fi ọrọ yi to Gomina El Rufaileti to si ti ni kawọn agbofinro ri pe wọn tẹle aṣẹ ma jade si iwọde to ni ọwọ ẹsin ninu yi ni ipinlẹ Kaduna.'' Ninu awọn ipinlẹ ti o n koju wahala ẹlẹsinmẹsin ati ẹlẹyamẹya ni ipinlẹ Kaduna wa ni Naijiria. Bi wahala ba si bẹ silẹ ni Kaduna ohun to sunmọ ni ki o tan kaakiri de awọn ipinlẹ miran ti eleyi si le da rugudu silẹ ni Naijiria. Ọrọ to ba jọ mọ ẹsin tabi ẹya jẹ nkan to mumu lọkan awọn eeyan ni Naijiria ni paapa lawọn ilẹ Ariwa ti ija musulumi ati awọn Kristẹni kii so eso rere. Iṣẹlẹ to waye yi jẹ ọkan ti yoo jẹ bi idanwo fawọn alaṣẹ lati le mọ bi wn yoo se petu si eyikeyi aawọ tole tẹyin rẹ wa.	https://www.bbc.com/yoruba/afrika-61455322
sports	Colombia fẹ̀yìn F﻿lamingos Nàìjíríà gbolẹ̀ láti dé àṣekágba ìdíje FIFA u-17 Women's World Cup	I﻿kọ agbabọọlu obinrin Naijiria ko ribi fi orukọ lelẹ ninu itan pẹlu bi wọn ko ṣe pegede lati kopa ninu aṣekagba idije  FIFA u-17 Women's World Cup ni India. Gbe silẹ gba sile ni wọn fi yanju ọrọ laarin awọn mejeeji lẹyin ti wọn gba ọmi ninu akoko ti wọn la kalẹ. Goolu mẹfa si marun un ni Colombia ti fi ṣagba ikọ Flamingoes. Pẹlu esi yi, wọn yoo kopa ninu ifẹsẹwọnsẹ fun ipo kẹta tabi ikẹrin idije naa. Ni bayi, Colombia yoo koju ẹni ba bori laarin Germany ati Spain  ninu aṣekagba idije yi. I﻿fẹsẹwọnsẹ naa ko fi taratara gbona bi ọpọ ṣe reti. L﻿ọpọ igba lawọn ikọ Colombia ta felefele loju ile awọn ikọ Flamingoes ṣugbọn gbogbo igbiyanju wọn lati gba bọọlu si awọn ja si pabo. F﻿lamingoes naa gbiyanju ṣugbọn bi ọjọ ṣe n lọ ni wọn bẹrẹ si ni gbaradi de gbe silẹ gba sile ni ireti pe awọn yoo tun ri ọwọ mu bi ti igba ti wọn koju USA. ﻿O ṣe bi ẹni pe adura yi ti gba nigba ti Colombia padanu ọkan ninu pẹnariti wọn ti aṣọle Flamingoes ribi mu. ﻿Kurukẹrẹ wọn ba idije naa de ibi pe ki ọkan lara awọn Flamingoes gba pẹnariti rẹ ki gbogbo idije naa si pari. ﻿Ibi ti ọrọ ti yi pada ree ti Edafe si kuna lati jẹ pẹnariti rẹ. ﻿Colombia tẹsiwaju lati jẹ pẹnariti wọn to ku ṣugbọn kadara ti gbẹ wi pe Naijiria ko ni kọja abala idije yi. ﻿Folorunsho lẹni to kuna lati jẹ pẹnariti to ja ireti ọpọ ọmọ Naijiria kulẹ patapata. Ẹgbẹ agbabọọlu obinrin Naijiria ti ọjọ ori wọn koi to ọdun mẹtadinlogun yoo koju Colombia ninu ifẹsẹwọnsẹ to kangun si aṣekagba, Semi Final idije 2022 FIFA u17 Women’s World Cup ni Ọjọru. A﻿ago mejila ọsan ni ifẹsẹwọnsẹ naa yoo waye, ni papa iṣere Pandit Jawaharla Nehru nilu Margao ni orilẹede India yoo ti waye. Ọjọ Ẹti to kọja ni Flamingos ti Naijiria lu ikọ agbabọọlu America ni ami ayo mẹta si mẹrin. Ọmi ayo kan ni wọn kọkọ ta, ko to di pe Naijiria bori pẹlu pẹnariti. Ṣaaju ni ẹgbẹ agbabọọlu Flamingo fidirẹmi ninu ifẹsẹwọnsẹ wọn akọkọ pẹlu Germany ni ipinB, ṣugbọn wọn pada ṣe daadaa nigba ti wọn na New Zealand ni ami ayo mẹrin si odo, ati Chile ni ami ayo meji si ẹyọkan. Eyi to mu ki wọn o tayọ bọ si ipele Quater Final ti wọn ti lu agbabọọlu ilẹ America. Ọdun 2012 ni awọn agbabọọlu u17 Naijiria ati Colombia kọkọ jọ koju ara wọn ni Azerbaijan, ti wọn ti na wọn ni ami ayo mẹta si odo. Naijiria tun naa wọn ni igbakeji ti wọn pade ni Costa Rica lọdun 2014 pẹlu ami ayo meji si ẹyọkan. Amọ igba akọkọ niyii ti wọn jọ pade ni ipele Semi Final idije ife agbaye. Bakan na lo jẹ igba akọkọ ti Flamingos yoo de ipele Semi Final ninu idije ife agbaye mẹfa ti wọn ti kopa.	https://www.bbc.com/yoruba/articles/c4n8980dk2yo
politics	Bode George sọ̀rọ̀ sókè lórí àwọn tó faragbọta lásìkò ìwọ́de EndSARS ní Lekki	"Ọkan lara awọn eekan ati agba ninu ẹgbẹ oṣelu Peoples Democratic Party, Oloye Bode George naa ti mẹnu ba ọrọ iṣẹlẹ to waye ni Lekki lasiko iwọde EndSARS ni ipinlẹ Eko. Bode George ṣepade oniroyin ni ile rẹ to wa ni Ikoyi ipinlẹ eko nibi to ti sọ fun BBC Yoruba pe Asiwaju Bola Tinubu to jẹ agba ninu ẹgbẹ oṣelu APC kan n dibọn lasan ni ati pe ọrọ to sọ pe oun o gba nkankan nidii ibode Lekki ko ri bẹẹ. Bode George jẹ ko di mimọ pe bi Tinubu ṣe n ri gba nibẹ lo ṣe jẹ pe ọmọ rẹ nikan ṣoṣo naa lo n ṣe akoso gbogbo nkan bii ina to wa nibi agbegbe ti wọn ni ki wọn pa ina ibẹ. ""Ajẹ ke lana, ọmọ ku loni, tani o mọ pe ajẹ to ke lana lo pa ọmọ jẹ. Bode George gbe lẹyin awọn oluwọde pe ṣe ni wọn kan n bere fun ohun ti wọn fẹ lalafia. Amọ awọn ọ̀rọ̀ to sọ si Aṣiwaju Tinubu lo n lọ niwaju ninu fidio yii."	https://www.bbc.com/yoruba/54701746
sports	Barcelona vs Bayern: Koeman di akọ́nimọ̀ọ́gbá Barcelona tuntun lẹ́yìn ìjàmbá Champions League	Omi tuntun ti ru lẹgbẹ agbabọọlu Barcelona, Ronald Koeman ti di akọnimọọgba tuntun ikọ naa. Oun lo rọpo Quique Setien ti wọn ṣẹṣẹ fọwọ osi juwe ile fun un ni kopẹ kopẹ. Koeman ẹni ọdun mẹtadinlọgọta fi iṣẹ rẹ gẹgẹ bi akọnimọọgba ẹgbẹ agbabọọlu orilẹede Netherlands silẹ nibi ti adehun to fọwọ si ti ku ọdun meji lati gba iṣẹ Barcelona. Koeman gbabọọlu fun ikọ Barcelona laarin ọdun 1989 si 1995, o si gba ami ẹyẹ La Liga mẹrin ati ife ẹyẹ kan ni Yuropu. Ipo keji ni Barcelona gba ni saa bọọlu to ṣẹṣẹ pari ninu eyi ti wọn ko si ri ife kankan gba fun igba akọkọ lati ọdun 2008. Barcelona to yan Ramon Planes gẹgẹ bi oludarieto kata-kara agbọọlu eleyi ti Eric Abidal di mu tẹlẹ ki wọn to ni ko maa lọ lọjọ Iṣẹgun. Akitiyan lati yan akọnimọọgba mii bẹrẹ lẹyin ti Bayern Munich lu Barca lalu bolẹ ninu idije UEFA Champions League pẹlu ami ayo mẹjọ si meji. Ìjàmbá ṣe wá ní Barcelona, aṣọ ò bá Ọmọ́ye wa mọ́- Gerard Pique Paa lẹẹkinni, paa lẹẹkeji, paa lẹẹkẹta, bi oju ọhun ko ba fọ tan, yoo pada di bai bai.  Bayii lọrọ ṣe ri fun ẹgbẹ agbabọọlu Barcelona ti Bayern Munich lu lalubami. Ami ayo mẹjọ si meji ni Bayern fi ṣagba Barcelona ninu ifẹsẹwọnsẹ to waye lorilẹede Portugal lalẹ ọjọ Ẹti, ọjọ kẹrinla oṣu kẹjọ ọdun 2020. Ọkan lara awọn gbajugbaja agbabọọlu Barcelona, adilemu, Gerard Pique ke gbajari pe abuku nla kan Barca, o ni omi ti tẹyin wọ igbin lẹnu. Pique ni kii ṣe igba akọkọ, tabi ekeji tabi ẹkẹta ti irufẹ abuku yii yoo kan Barcelona. Adilemu naa sọ pe asiko ti to fun gbogbo agbabọọlu Barcelona lati ati awọn alaṣẹ lati wa nnkan ṣe si ina ẹgbẹ agbbọọlu naa to n jo ajo rẹyin bayii. Amọ akọnimọọgba Barca fun ra rẹ, Quique Setien ni oun ko tii le sọ bo ya oun yoo fi ẹgbẹ agbabọọlu naa silẹ laipẹ. O ni otitọ ni pe ijamba ṣe Barca lọwọ Bayern, ṣugbọn ọrọ naa gba ki onikaluluku ronu ọna lati tẹ agbabọọlu Barca siwaju. Ẹwẹ, agbabọọlu Manchester United nigba kan ri, Rio Ferdinand sọ pe asiko ti to fun ẹlẹsẹ ayo Lionel Messi lati ronu lori ibaṣepọ rẹ pẹlu Barcelona. Ferdinand sọ pe pẹlu bi gbogbo nnkan ṣe polukurumusu ni Barcelona bayii, o dabi wi pe asiko ti to fun Lionel Messi lati fi Barca silẹ. Ohun ti Ferdinand n sọ ni pe bi a ba pẹ lori imi, eṣin keṣinṣin lo n ba ni nibẹ.	https://www.bbc.com/yoruba/ere-idaraya-53790560
sports	Tokyo 2020: Orílẹ́èdè Nàìjíríà kò tíì rí àmì ẹ̀yẹ kankan gbà nínú ìdíje Olympics tó ń lọ	Ẹgbẹ agbabọọlu alapẹrẹ Naijiria, D'Tigers tun ti fidi rẹmi ninu ifẹsẹwọnsẹ keji ti wọn gba ninu idije Olympics to n lọ lọwọ niluu Tokyo lorilẹede Japan. Ẹgbẹ agbabọọlu alapẹrẹ orilẹede Australia lo kọkọ fiya jẹ D'Tigers Naijiria ninu ere bọọlu ti wọn kọkọ. Ṣugbọn Germany fi ọba lee fun wọn nigba ti wọn ṣe iya airo tẹlẹ fun Naijiria pẹlu ami ayo 99-92. Germany lo kọkọ ṣiwaju ni ipele akọkọ pẹlu ami ayo 21-24 ki D'Tigers to gbafuja lọwọ wọn ni ipele keji pẹlu ami ayo 29-26. Ọmi ni awọn mejeeji jọ ta ni ipele keji, ṣugbọn Naijiria fidirẹmi ni ipele kẹrin ere bọọlu alapẹrẹ naa. D'Tigers ti n lewaju pẹlu ami ayo mọkanla ni ipele kẹta ki wọn to padanu ipo aṣiwaju wọn eyi to mu wọn fidi rẹmi. Naijiria ati Germany lo fẹyin gbalẹ ninu ere bọọlu alapẹrẹ ti wọn kọkọ kopa ninu rẹ ni idije Tokyo 2020. Nigba ti Austalia fiya jẹ Naijiria, Italy lo pokọ iya fun Germany. D'Tigers gbọdọ jawe olubori bayii ninu ere bọọlu alapẹrẹ wọn to kẹyin lọjọ Abamẹta ki to le ni ireti lati tẹsiwaju ninu idije Olympics. Ẹwẹ, agbabọọlu tẹniisi ori tabili, Aruna Quadri naa fidi rẹmi ninu ere ọwọ lori tabili to ṣe pẹlu ninu idije ọlọdanni ni Tokyo 2020. Ọmọ Brazil, Gustavo Tsuboi lo di ẹru iya le Quadri lori pẹlu ami ayo 4-2 (15-13, 9-11, 6-11, 11-7, 7-11, 6-11). Ohun to jẹ iyalẹnu ni pe ọga ni Quadri jẹ fun Tsuboi lagbo tẹniisi ori tabili lagbaaye. Amọ Quadri ni lootọọ ni Tsuboi jẹ si oun ṣugbọn o pegede ju oun lọ ninu ere ọwọ ti awọn jọ ṣe. Nibayii, orilẹede Naijiria ko tii ri ami ẹyẹ kankan gba ninu idije Toyo 2020 to n lọ lọwọ.	https://www.bbc.com/yoruba/afrika-57995515
sports	Ikọ̀ Portugal fi Super Eagles panu níbi ìfẹsẹ̀wọnsẹ̀ olọ́rẹ̀ẹ́ sí ọ̀rẹ́	Ikọ̀ Portugal fi Super Eagles panu níbi ìfẹsẹ̀wọnsẹ̀ olọ́rẹ̀ẹ́ sí ọ̀rẹ́  tó wáyé ní pápá ìṣeré José Alvalade nílùú Lisbon lálẹ́ yìí. A﻿mi ayo merin si odo ni ikọ agbabọọlu Portugal fun ti Super Eagles Naijiria. I﻿dije ife ẹyẹ agbaye yoo bẹ\rẹ ni orilẹ-ede Qatar. N﻿aijiria ko pegede lati kopa nibe rara. Ẹgbẹ agbabọlu Super Eagles Naijiria yoo koju Portugal fun ifẹsẹwọnsẹ ọlọrẹsọrẹ  kan lọjọbọ. Ifẹsẹwọnsẹ yii n waye lọjọ diẹ si ibẹrẹ idije ife ẹyẹ agbaye Qatar 2022. Orilẹede Naijiria ko ni kopa ni idije ife ẹyẹ agbaye FIFA yii ṣugbọn Portugal yoo kopa, wọn yoo si ma koju Ghana, Uruguay ati South Korea ni ipin H. Ifẹsẹwọnsẹ yii yoo waye lẹyin ifọrọwerọ Christiano Ronaldo pẹlu Piers Morgan to gbalẹkan bayii nibi to ti bu ẹnu atẹ lu awọn alaṣẹ Manchester United pe wọn da oun. Nigba wo ni ifẹsẹ̀wọnsẹ Portugal ati Naijiria yoo waye? Ifẹsẹwọnsẹ naa yoo waye ni Ọjọbọ, ọjọ kẹtadinlogun oṣu kọkanla ni nnkan bii agogo mẹjọ ku iṣẹju marundinlogun aṣalẹ. Agbabọọlu mẹtalelogun ni Naijiria pe fun ifẹsẹwọnsẹ naa. Amọṣa, akọnimọọgba Super Eagles, Jose Peseiro ti fi Cyriel Dessers rọpo Victor Osimhen, ti Chidozie Awaziem fun Olisah Ndah nitori pe wọn ṣeṣe.  Aṣọle: Maduka Okoye, Francis Uzoho, Adebayo Adeleye Agba ọwọ ẹyin (Defenders) : William Ekong, Olisa Ndah, Calvin Bassey, Kevin Akpoguma, Chidiebube Duru, Tyronne Ebuehi, Bruno Onyemaechi, Bright Osayi Samuel Agba ọwọ aarin (Midfielders) : Joseph Ayodele-Aribo, Alex Iwobi, Wilfred Ndidi, Frank Onyeka, Oghenekaro Etebo Atamatase (Forward) : Moses Simon, Samuel Chukwueze, Ademola Lookman, Terem Moffi, Paul Onuachu and Emmanuel Dennis Aṣọle: Diogo Costa, Jose Sa, Rui Patricio Agba ọwọ ẹyin (Defenders) : Diogo Dalot, Joao Cancelo, Danilo Pereira, Pepe, Ruben Dias, Antonio Silva, Nuno Mendes, Raphael Guerreiro Agba ọwọ aarin (Midfielders) : Joao Palhinha, Ruben Neves, Bernardo Silva, Bruno Fernandes, Joao Mario, Matheus Nunes, Otavio Monteiro, Vitinha, William Carvalho Atamatase (Forward) : Andre Silva, Cristiano Ronaldo, Goncalo Ramos, Joao Felix, Rafael Leao, Ricardo Horta	https://www.bbc.com/yoruba/articles/ce4gx920382o
entertainment	Peter Fatomilola: Àsìkò ti tó kí ìpinyà wa, kí kaluku mójútó ọ̀rọ̀ ajé rẹ̀- Peter Fatomilola	Owó táwọn Òyìnbó jẹ Babańlá Yorùbá ní àwọn ọmọ Yahoo-yahoo ń gbà padà- Peter Fatomilola 'Robbery' burú ju Yahoo lọ, iṣẹ́ ọpọlọ lọmọ Yahoo fi ń gba owó ìran baba wọn padà lọ́wọ́ Oyinbo amúnisìn Oyinbo ko iran baba nla Yoruba lẹru fun ọdun 500 pélu ọpọlọpọ iya- Peter Fatomilola Agbaọjẹ oṣere ati olukọ Yoruba, Alagba Peter Fatomilola lo sọrọ nipa awọn ọmọ Yahoo ati ọrọ ki Yoruba da duro. O ni iṣẹ ọpọlọ lawọn ọmọ Yahoo n ṣe lati gba owo ti iran oyinbo jẹ baba nla iran Yoruba ti wọn ko lẹru. O ni ọmọ Yoruba ko ṣa a deede maa ṣe yahoo. airise se lo n fa a. Fatomilola ni Obi. alagbatọ ati Ijọba lo fa ohun to n sun awọn ọdọ si iṣẹ yahoo. Peter Fatomilola ni gbogbo ọna loun fi faramọ 'Yoruba Nation' O ni ko si ohun to buru ninu ti iran Yoruba, Igbo ati Hausa ba ni ki onikaluku lọ da ọmọ iya ẹ gbe. O ni ti onikaluku ba pin lọtọọtọ, ẹnu a ka awọn adari wa, a maa le fẹnuko ba wọn wi. Lori ọrọ Sunday Igboho: Sunday Igboho kii ṣọmọ ale rara ni Peter Fatomilọla fi bẹrẹ ọrọ lori ọrọ Sunday Igboho ti apeja rẹ n jẹ Oloye Sunday Adeyemọ. Peter Fatomilola ni gbogbo ara ni oun fi faramọ ijijangbara awọn akoni ọdọ Yoruba bii Sunday Igboho. Peter Fatomilola ni igba gbogbo ni oun maa n gbadura fun Sunday Igboho nitori pe Yoruba Nation se koko bayii. O ni ki a kọkọ ja fun orilẹ-ede ti wa ki a to maa yanju ọrọ tani yoo ṣe olori orilẹ-ede Yoruba Nation.	https://www.bbc.com/yoruba/57579871
politics	Àwọn tó sọ pé kò sí owó ní Nàìjíríà àfi ká yáwó ń pa irọ́ fáráàlú ni – Kwankwaso	Oludije sipo aarẹ labẹ asia ẹgbẹ oṣelu New Nigeria People Party, Sẹnetọ Rabiu Musa Kwankwaso ti ni ko si otitọ ninu ọrọ kan ti awọn oloṣelu ma sọ pe ko si owo lorilẹede Naijiria, afi ki awọn lo yawo fi ṣe isẹ akanṣe faraalu, lo jẹ irọ ati itenijẹ. Ninu ifọrọwerọ pẹlu BBC News, Gomina ana ipinlẹ Kano ni ki awọn oloṣelu dẹkun lati ma pa irọ faraalu pe ko si owo ninu apo ijọba. Kwankawso ni ti awọn ọmọ orilẹede Naijiria ba gba oun laye lẹyin ti oun ti fi apẹẹrẹ rere silẹ nipinlẹ Kano, Naijiria yoo ri iyatọ. O tẹsiweaju pe nigba ti oun kọkọ jẹ gomina ipinlẹ Kano lọdun 1999, oun ba awọn ọpọlọpọ owo ti ijọba to kogba wọle jẹ, sungbọn oun ripe oun san awọn owo naa ki oun to fi ijọba sile, koda oun ko fi gbese sile nigba ti oun gbe ijọba silẹ. Kwankawao ni ọpọlọpọ awọn oloselu ni ko fẹran lati ma sọ otito ti wọn ba bọ si oṣelu. O ni oun ko le sọ boya ijọba to wa lode lorilẹede Naijria n ṣe oun ti araalu fẹ sugbọn gbogbo ọmọ orilẹede Naijiria mọ bi nkan ṣe n lọ pẹlu ọrọ abo. “Bi wọn sẹkupa eniyan ni awọn eeyan sa kuro ni ile wọn ati ilu awọn. “Mo rọ ijọba orilẹede Naijiria lati tete wa ojutu si gbogbo rogbodiyan yii ki alaafia le de ba awọn olugbe orilẹede yii. “isẹ n ba ọpọlọpọ finra lorilẹede Naijiria.”	https://www.bbc.com/yoruba/articles/cjkede45n26o
politics	Àwọn ènìyàn kò ní máa san owó iná mọ̀nàmọ́ná tí wọn kò lò tí mo bá di ààrẹ Nàìjíríà – Tinubu	Olùdíje sípò Ààrẹ lẹ́gbẹ́ òṣèlú All Progressives Congress, APC, Bola Ahmed Tinubu ti jẹ́jẹ̀ẹ́ pé tí òun bá di ààrẹ níbi ìdìbò ọdún tó ń bọ̀, àwọn ọmọ Nàìjíríà kò ní máa san owó iná mọ̀nàmọ́ná tí wọn kò lò mọ́. Èyí túmọ̀ sí pé òpin yóò débá lílo “estimated bill”. Estimated billing ni ìlànà tí àwọn iléeṣẹ́ tó ń pín iná ọba máa ń lò láti fi gba owí iná láì lo mítà kankan. Nígbà tó ń bá àwọn olókoòwò sọ̀rọ̀ níbi ìpàdé kan ìpínlẹ̀ Eko lọ́jọ́bọ̀, Tinubu ní kò ní sí gbogbo irú nǹkan bẹ́ẹ̀ tí òun bá di ààrẹ. “Ní gbogbo ọ̀nà, iná gbọ́dọ̀ wà, àwọn ènìyàn kò sì ní máa san owó iná tí wọn kò lò.” “Tí mo bá di ààrẹ, sísan owó lórí nǹkan kan náà máa di ohun ìgbàgbé, ẹ lọ kọ́ sílẹ̀.” Tinubu fọwọ́ gbáyà. Bákan náà ló fi kun pé gbogbo ìlérí tí òun ń ṣe lónìí ni yóò wá sí ìmúṣẹ̀ nígbà tí òun bá di ààrẹ. Tinubu tún tẹ̀síwájú pé bí òun bá fi lè di ààrẹ Nàìjíríà, gbogbo àwọn tó ń ṣòwò ni ayé máa wà ní gbẹdẹmukẹ fún. Lẹ́yìn ìpádé náà ni Tinubu fi àtẹ̀jáde sórí ẹ̀rọ ayélujára Twitter rẹ̀ tó sì wí pé àwọn sọ̀rọ̀ nípa bí àwọn ṣe máa gbé orílẹ̀ èdè Nàìjíríà dé èbúté ògo. “Tí àwọn ènìyàn bá dìbò fún mi láti di ààrẹ Nàìjíríà, má à yan ìgbìmọ̀ lára àwọn tó ń ṣòwò káàkiri orílẹ̀ èdè Nàìjíríà kí wọ́n le pọkún àwọn nǹkan tí a nílò láti tẹ Nàìjíríà síwájú.”	https://www.bbc.com/yoruba/articles/ck732e280n4o
politics	Wó kókó ohun mẹ́rìndínlógún tí Tinubu yóò ṣé tó bá di Ààrẹ	Lọjọ ẹti ni oludije sipo aarẹ labẹ asia ẹgbẹ oṣelu APC, Bola Ahmed Tinubu ti kede awọn erongba to ni lọkan fawọn ọmọ Naijiria, ti wọn ba yan gẹgẹ bi aarẹ lọdun 2023. Tinubu sisọ loju ọrọ naa nibi ayẹyẹ ifilọlẹ iwe ileri ohun to fẹ se lori aleefa ti wọn ba yan sipo aarẹ eyi to waye niluu Abuja. Aarẹ Muhammdu Buhari ati awọn agbaọjẹ ẹgbẹ oṣelu APC si lo wa nibi ayẹyẹ ifilọlẹ iwe ileri ipolongo ibo naa. Aarẹ Muhammadu Buhari, ẹni to jẹ olori igbimọ ipologo fun Tinubu lo si fi iwe naa, ‘Nigeria Improvement Plan’ lọlẹ. Ti ẹ ba gbagbe, awọn ẹgbẹ oṣelu yoku bi PDP ati Labour Party naa ti ṣe ifilọlẹ ileri ipologo wọn. Awọn ifilọlẹ ileri ibo naa si lo n waye saaju eto idibo ti yoo waye ninu osu keji ọdun to n bọ. Tinubu fi eto abo saaju ninu iwe ọhun, to si tun gbe oriyin fun iṣejọba Aarẹ Buhari lori kikoju awọn ipenija eto abo lorilẹede Naijiria. O ni wọn gbiyanju ti wọn. “Ijọba to wa lode ti gbe igbesẹ to yẹ lori eto abo nigba ti wọn gba ijọba. Wọn mu awọn agbebọn naa lẹyin ti wọn fẹ gba isakoso orilẹede Naijiria.“ Tinubu ni “ A yoo gbe igbesẹ ni kiakia lati yanju awọn ipenija eto abo pẹlu awọn igbesẹ wọn yii: Gẹgẹ bi Tinubu ṣe sọ, eto ọgbin ni igi lẹyin ọgba ọrọ aje orilẹede Naijiria, to si ni isẹ ko ni duro lori rẹ Bakan an, Tinubu ni oun gba pe o ṣe koko ka mojuto bi imọ ẹrọ ṣe n pọsi lorilẹede Naijiria. “A ni lati mojuto awọn ọdọ wa. Awọn ni ọjọ ọla orilẹede yii. Awọn ọdọ to wa laarin ọmọ ọdun mẹẹdogun si marundinlogoji lo pọju lorilẹede Naijiria. Awọn igbesẹ ti a ma gbe si ree: Oludije fun ẹgbẹ oṣelu APC ni lẹka eto ọgbin, oun yoo pese anfani fun orilẹede Naijiria , paapa julọ awọn ọdọ. Bakan naa lo ni oun yoo tun ṣe afikun si ọrọ aje ati bi a se n gbara le epo bẹnitiro nikan. “Awọn agbẹ orilẹede Naijiria jẹ ọkan lara akanda ẹda ni agbaye.” Awọn igbesẹ ti a ma gbe re: Lori ọrọ ina mọnamọna, Tinubu ni orilẹede Naijiria ni agbara lati pese 12,00MW ina mọnamọna. Sugbọn o ni a ko ni anfani lati pese ju 8,000MW, kawọn si pin 4,000MW fun awọn araalu. “Ọrọ aje wa ni ida duro nitori bi a ṣe kuna lati pese ati pin ina mọnamọna daada.” O salaye siwaju nipa awọn igbesẹ ti oun ma gbe si niyi: Tinubu salaye pe itan orilẹede Naijiria fihan pe epo rọbi nikan ko le tan isoro ọrọ aje ile wa sugbọn wọn ṣe koko ninu idagbasoke ọrọ aje. Bola Ahmed Tinubu wa ṣe ileri pe ti wọn dibo yan oun gẹgẹ bi aarẹ lọdun 2023, oun yoo ripe awọn ṣe ohun to tọ ati ohun yẹ lati mu idasoke ba ilọsiwaju orilẹede Naijiria. O wa darukọ awọn ẹka miiran ti yoo yasi toba di aarẹ:	https://www.bbc.com/yoruba/articles/cw4n04q4l2ko
health	Circumcision: Àwọn ọ̀dọ́ kán lugbó nítorí ìbẹ̀rù kí wọ́n má dá abẹ́ fún wọn	"Ṣaaju ayẹyẹ dida abẹ f'ọkunrin ni awọn ọkunrin kan ni Kenya ti bẹrẹ si n kan lu igbo bayii lẹyin ti awọn kan n fi ipa dá abẹ́ fun wọn eyi ti Yoruba tun maa n pe ni kikọ ni ni ila. Awọn ọkunrin naa gbe igbesẹ yii lẹyin ti awọn ọdọ kan lati ẹya Bukusu fi tipatikuuku dá abẹ́ fun okunrin mẹjọ. Gbogbo inu oṣu Kẹjọ ọdun ni awọn ẹya naa maa ṣe ayajọ ọdun ila kikọ. Bo tilẹ jẹ pe kii ṣe gbogbo ẹya to wa ni Kenya lo n kọ ila tabi dá abẹ́ fun awọn ọkunrin, amọ ila kikọ fun awọn okunrin jẹ ọna ti wọn fi n sami si pe wọn ti n kuro ni ọmọde si okunrin. Akọroyin BBC to ṣabẹwo si agbegbe Moi's Bridge ti iṣẹlẹ naa ti waye, Odeo Sirari sọ pe awọn ẹya Bukusu ati Kalenji lo pọju nibẹ ti wọn si gbagbọ ninu dá abẹ́, amọ awọn ẹya miran wa nibẹ pẹlu. Lati nnkan bii ọdun mẹwaa sẹyin ni awọn ọdọ Bukusu ti n fi agidi kọ ila fun awọn ọdọkunri lati awọn agbegbe bii Turkana, Teso ati Luo. Lọpọ igba, ni ṣe ni wọn maa n ki awọn ọdọ naa mọle lẹba ọna, ti wọn a si dá wọn l'ábẹ́. Ayé lee! Báwo ni obìnrin ẹni ọdún 22 yìí ṣe dédé dàwátì nínú ọkọ̀ BRT l'Eko? Wàhálà tí kò ní lópin ni ọ̀gá àgbà ọlọ́pàá fẹ́ dá sílẹ̀ lórí kí ọlọ́pàá obìnrin máà lo Hijab - Adegboruwa Ọkan lara awọn ti wọn dá abẹ́ fun, Peter Loituktuk, to jẹ ọmọ ẹya Turkana sọ pe pẹlu ibẹrubojo ni oun n gbe bayii nitori ila naa. Ẹlomiran to ba BBC sọrọ ni ""Mọ n lọ si igboro lọjọ kan ni mo dede ri awọn eeyan kan ti wọn ki mi mọlẹ"" ""Wọn gba kẹkẹ mi, wọn si fi agidi dá abẹ́ fun mi."" Peter Loituktuk ṣalaye fun BBC pe ọpọ awọn ọdọkunrin lo n sun ninu igbo bayii lọna ati yẹba fun awọn Bukusu to ndá abẹ́ ọhun. Amọ akọroyin BBC jabọ pe awọn adari awọn eeyan Bukusu naa ti sọ pe irọ patata ni iroyin naa, ati pe awọn ko fi agidi kọ ẹnikẹni ni ila. Wọn ni ""A ko fi agidi dá abẹ́ fun ẹnikẹni, ti awọn kan ba n ṣe bẹẹ , ko bojumu."""	https://www.bbc.com/yoruba/media-60621019
politics	Coronavirus: Seyi Makinde ní ẹgbẹ̀rún mẹ́wàá ọṣẹ apakòkòrò 'hand sanitiser' lòun fi dènà coronavirus nípàdé ẹgbẹ PDP ní'bàdàn	"Lati ọjọbọ ni ori ayelujara ti n ho ruru, ti ọpọ eniyan si n sọ oko ọrọ̀ si gomina ipinlẹ Ọyọ, Seyi Makinde, ati ẹgbẹ oṣelu PDP, lori ipade itangbangba ẹgbẹ naa to waye. Ọpọ lo gbagbọ pe ko yẹ ki Gomian Makinde le pe iru ipade nla bẹ  lasiko ti arun coronavirus n rin kaakiri ilu. Ṣugbọn nigba to ba BBC sọrọ, Akọwe ikede fun gomina Makinde, Taiwo Adisa sọ pe gbogbo igbesẹ to yẹ ni awọn gbe nibi ipade naa ni ibamu pẹlu imọran awọn eleto ilera. Ṣé Makinde kò wá rugi oyin báyìí lórí ìpàdé ìtagbangba PDP tó ṣe níbàdàn Láì náání àjàkálẹ̀ àrùn coronavirus? Ẹ wo ohun tí baba Adeboye sọ lórí ọ̀rọ̀ Coronavirus Ìjọ kò ní tilẹ̀kùn ilé ìjọsìn nítorí àrùn Coronavirus - Ondo PFN Ọkùnrin kan kú lẹ́yìn tí wọ́n lù ú 'fún pé ó ní coronavirus' O ṣalaye pe gbogbo awọn to wa sibi ipade itagbangba naa ni awọn fun ni ọṣẹ apakokoro (hand sanitiser) l'ẹnu ọna abawọle sibi ipade. ""A pa di dandan fun gbogbo olukopa lati fọ ọwọ wọn l'ẹnu ọna, ati lati fi ọṣẹ apakokoro pa ọwọ ki wọn o to o wọle, lai yọ ẹnikẹni silẹ. Ti mo ba ni kin sọ iye ọṣẹ ti a ra, yoo to ẹgbẹrun mẹwa. Nitori pe iye ti a ra pọ ju iye eniyan to wa si ipade. O tẹsiwaju lati sọ pe awọn ṣe ayẹwo ilera fun gbogbo awọn to gba papakọ ọkọ ofurufu wọle. Lori ọrọ ti ijọba ipinlẹ Ekiti sọ pe awọn sọ fun ijọba ipinlẹ Ọyọ nipa ọmọ America to ku si ipinlẹ Ekiti, ati awọn ti wọn jọ wa si Ekiti, ti ọkan lara wọn si ti ni coronavirus, Adisa sọ pe ijọba Ekiti ko sọ fun ijọba Ọyọ tẹlẹ. ""Ọjọbọ ti ijọba Ekiti kede faye naa ni wọn sọ fun wa. Ao gbọ si tẹlẹ. Koda, wọn fi atẹjiṣẹ ṣọwọ sori foonu kọmisana eto ilera ipinlẹ Ọyọ."" O sọ pe ijọba ti lọ si ile ti wọn de si, wọn si ti fin oogun apakokoro sibẹ. Ati pe wọn ti n gbe igbesẹ si n lọ lọwọ lati mọ awọn to ba wọn ṣiṣẹ, bi itọju ile, aṣọ fifọ lasiko ti wọn fi wa nilu ibadan l'agbegbe Bodija."	https://www.bbc.com/yoruba/afrika-51956945
sports	Stade de France: Wo pápá ìṣiré tí yóò gbàlejò àsekágbá ìdíje Champions League lẹ́yìn ìkọlù tí Russia ṣe sí Ukraine	"Papa iṣere Stade de France ni Paris ni yoo gbalejo aṣekagba idije UEFA Champions League ọdun 2022. Eyi ko si ṣẹyin bi Uefa ṣe yọwọ Russia lawọ gẹgẹ bi olugbalejo idije naa nitori ikọlu ti wọn ṣe si Ukraine. Lọjọ Kejidinlọgbọn oṣu Karun ọdun yi lo yẹ ki aṣekagba idije yi waye ṣugbọn lẹyin ipade pajawiri ti Uefa ṣe lọjọ Ẹti, wọn ni Russia ko ni gbalejo idije naa. Uefa sọ fun aarẹ ilẹ Faranse Emmnanuel Macron pe o ṣeun fun atilẹyin rẹ ati ifarajin lati ri pe wọn gba idije yi lorileede rẹ lasiko laasigbo to n waye yi. Pẹlu iranwọ  ijọba ilẹ Faranse,Uefa lawọn yoo ri pe a gbaruku ti awọn alakoso ere bọọlu lati ri pe wọn gbe awọn agbabọọlu ati mọlẹbi wọn to ba n koju wahala nitori ikọlu yi. Igba akọkọ kọ niyi ti ajọ ere bọọlu yoo yi aaye igbalejo aṣekagba idije Champiosn League pada. Lọdun 2020 wọn yi aaye igbalejo aṣekagba kuro lati Istanbul ni Turkey lọ si Lisbon ni Portugal nitori ajakalẹ arun Coronavirus. Turkey y ko gbalejo idije naa lọdun to kọja ṣugbọn wn gbe kuro nibẹ lọ si Portugla nitori Covid-19. Igba ẹlẹkẹẹta ree ti Uefa yoo paarọ aaye igbalejo idije yi ṣugbọn eleyi niiṣe pẹlu wahala ikọlu to nwaye ni Ukraine to tati ọwọ Russia wa. Awọn onwoye ere idaraya  ati oloṣelu ni Russia ti bẹnu atẹ lu igbesẹ Uefa  lati gba anfaani igbalejo idije yi ni St Petersburg kuro lọwọ wọ Aarẹ ajọ ere bọọlu Russia Alexander Dyukov to wa ninu igbimọ alaṣẹ Uefa sọ pe ''oun ko ni le faramọ igbesẹ yi'' O sọ pe ''A nigbagbọ pe nitori ọrọ oṣelu ni wọn fi gbe igbesẹ yi. Ajọ ere bọọlu Russia RFU maa n ri pe a ko da ere idaraya pọmọ oṣelu'' Agbẹnusọ ileeṣẹ aarẹ  Dmitry Peskov fi kun pe ''idojuti nla ni pe wọn gbe iru igbesẹ yi. Wọn ko ba rii pe St Peters Petersburg lo yẹ laaye igbalejo naa'' Akọwe aṣa ni ilẹ Gẹẹsi, Nadine Dorries ninu esi rẹ sọ pe inu oun dun ''pẹlu igbesẹ to mọ́ranyin ti Uefa gbe'' "" A ko gbọdọ jẹ ki Russia fọwọ ọla lo idije ere bọọlu yi lati ṣe afọmọ ikọlu alainidi ti wọn ṣe si orileede to da wa labẹ ofin'' Nibo ni awọn ẹgbẹ agbabọọlu Russia yoo ti gba ifẹsẹwọnsẹ wọn to ku? Nibi ipade ọjọ Ẹti Uefa paṣẹ ki ikọ agbabọọlu Russia ati awọn ẹgbẹ agbabọọlu to n kopa ninu idije Champions League lati gba ifẹsẹwọnse wọn laaye miran. Spartak Moscow ni ikọ to wa lati Russia to ṣi wa ninu idije Europa League.Wọn yoo koju  RB Leipzig labala komẹsẹoyo. Gbogbo awọn ẹgbẹ agbabọọlu ni Russia ati Ukraine yoo maa gba ifẹsẹwọnsẹ wọn laaye ibomiran titi di igba ti aṣẹ yi yoo fi yi pada. Aarẹ ajọ ere bọọlu Russia sọ pe awọn ko faramọ igbesẹ yi tori pe ao tako ilana ere bọọlu to si tun tẹ ẹtọ awọn agbabọọlu mọlẹ."	https://www.bbc.com/yoruba/ere-idaraya-60535314
sports	AFCON 2019: Debola olólùfẹ́ Super Eagles mú BBC Yorùbá dé ibùdó Bọ́ọ̀lù wíwò	Ere Bọọlu jẹ ere idaraya kan ti awọn ọmọ Naijiria kii fi ṣere rara yala labẹle tabi lẹyin odi. Bi idije ife ẹyẹ AFCON ṣe ti n lọ lọwọ ni Alexandria orilẹede Egypt, awọn ọmọ Naijiria ni awọn ọmọ Naijiria ṣe n tu jade lọ si ibudo iworan bọọlu. Ọpọ ma n ri i pe eleyii ma n dun ju ki eeyan kan dede jokoo sinu ile lati da wo ifẹsẹwọnsẹ naa ayafi ti awọn ololufẹ bọọlu bii tiwọn ba wa nibẹ. BBc Yoruba jade lati dara pọ mọ awọn ololufẹ ikọ Super Eagles lati jọ wo ifẹsẹwọnsẹ AFCON 2019 to n waye lọwọ lọwọ.	https://www.bbc.com/yoruba/afrika-48879299
sports	Nigeria vs Egypt: Iheanacho gba fújà lọ́wọ́ Salah bí Nàìjíríà ti ṣé tẹ Egypt lórí mọ́lẹ̀	Tẹrin tayọ lo ba de ninu ifẹsẹwọnsẹ akọkọ fun ikọ Super Eagles ni idije Afcon 2021 ni Cameroun. Goolu kan ti atamatase Kelechi Iheanacho gba wọle ni abala kini ni wọn fi doju awọn Pharaoh ilẹ Egypt bole. Ni bayi, Naijiria ti bọ si ipo kini lori akasọ isọri kẹrin. Ifẹsẹwọnsẹ naa ṣafihan ijafafa awọn Super Eagles ti wọn si jẹwọ ọmọ ọkọ lori papa. Bẹrẹ lati ọdọ awọn agbawaju wọn to fi dori awọn to di yin mu, Super Eagles ko jẹ ki Egypt rimu mi rara titi ti wọn fi fọn fere ipari ifẹsẹwọnsẹ naa. Mohammed Salah ti ọpọ n jaya pe yoo da Eagles laamu ko ribi pitu.Kaka bẹẹ, agbabọọlu Naijiria Moses Simon lo da bi ẹdun to si rọ bi owe. Ọjọ ree bi ana ti wọn kede pe Naijiria ati Egypt to fi mọ Guinea Bissau ati Sudan ni yoo jijọ waako ni isọri kẹrin Afcon2021. Igbaradi ti waye, ipalẹmọ naa si ti tẹle, ohun to kan bayi ni ki Naijiria ati Egypt ṣide ifẹsẹwọnsẹ akọkọ wọn ni isọri yi ninu idije Afcon ni Cameroun. Awọn mejeeji ki ṣe alejo ara wọn ninu idije Afcon to si ṣe pe igba mẹwa apapọ ni wọn ti jijọ gba ife ẹyẹ idije yi. Egypt wa si idije yi pẹlu agbabọọlu atamatase to n yọ eruku lala lọwọ yi, eyi tii ṣe Mohammed Salah. Ni ti Naijiria, awọn ogbontarigi agbabọọlu wa ninu ikọ Super Eagles bi Kelechi Iheanacho. Victor Osimhen ti ko ba soju Naijiria ko ribi wa nitori pe o ko arun Covid-19. Ninu isọri ti wọn jijọ wa yi, oju wa lara awọn mejeeji gẹgẹ bi alagbara meji to yẹ ko jade ni isọri naa. Ki eleyi to waye, wọn gbọdọ figagbaga lonii lati mọ ẹni ti yoo tiẹ kọkọ jaweolubori. Igba marun un ọtọọtọ ree ti awọn mejeeji ti gbena woju ara wọn ati nkan manigbagbe to waye nigba naa. Onuachu gba bọọlu sawọn Egypt lẹyin iṣẹju aya mẹsan pere Naijiria 1 Egypt 0 (2019) - O ti  n sunmọ ọdun mẹtaa bọ bayi ti Paul Onuachu gba bọọlu si awọn Egypt ninu ifẹswsẹ ọlọrẹjọrẹ kan. Naijiria bori pẹlu goolukan si odo, Goolu taa n wi yi lawọn eeyan sọ pe o jẹ eleyi ti o yara julọ ti Eagles jẹ ninu itan. Papa Iṣere Stephen Keshi to wa ni Asaba ni wọn ti koju ara wọn. Ọkẹ aimọye ololufẹ Super Eagles tu yaya wa wo wọn ni Kaduna Naijiria1 Egypt 1 (2016) - Ipade  yi jẹ ọkan ninu awọn manigbagbe ikoju laarin awọn mejeeji pẹlu bawọn eeyan ti ṣe tu yaya wa wo ikọ Super Eagles. Wọn koju Egypt lara ifẹsẹwọnsẹ lati le fi kopa ninu idije Afcon taa mọ si 2017 qualifiers. Nigba taa n wi yi, Etebo Oghenekaro lo kọkọ ja oju egbo ki Mohammed  Salah to da ọgbẹ naa pada lọkan awọn ololufẹ Eagles ni iṣẹju ipari ipade naa. Egypt 1 Nigeria 0 (2016) Ifẹsẹwọnsẹ yi ni abala keji eleyi ti wọn ti ṣaaju gba ni Kaduna ti wọn si gba ọmi. Ipadabọ abija Egypt si Cairo lo mu ki Naijiria fidirẹmi nigba ti Ramadahna Sobhi jẹ goolu ni iṣẹju mejilelọgọta ifẹsẹwọns naa. Ifiudirẹmi yi lo mu ki Naijiria kuna lati kopa ninu idije Afcon 2017 toun ti pe awọn ni wọn gba kẹyin ni 2013 Egypt gbẹyin wa lati doju Eagles bole Egypt 3 Nigeria 1 (2010) Lọdun taa n wi yi,awọn ikọ orileede mejeeji yi pade ni idije Afcon 2010. Nigba yi ni Egypt lawọn ogbontarigi agbabọọlu bi Ahmed Hassan ati Mohammed Zidane. Isọri ẹlẹkẹẹta ni wọn jijọ wa. Chinedu Obasi lo kọkọ jẹ goolu fun Naijiria ṣugbọn bi ẹni tana wa iya lo jẹ nitori Egypt fi da goolu meji pada fun wọn. Egypt lo pada leke isọri yi lọdun 2010 Rashidi Yekini lewaju Naijiria ti wọn si pegede Nigeria 1 Egypt 0 (1990) Ni 1990 Naijiria ti Egypt pade ni isọri kẹta ninu idije Afcon Algiers 90. Lọtẹ yi, awọn Super Eagles lo bori. Oloogbe Rasidi Yekini lo jẹ goolu kan ṣoṣo ifẹswọns naa ni iṣẹju kẹjọ ti wọn d'ori papa. Papa iṣere nla Stade Juliet ni Algiers ni ipade naa ti waye.	https://www.bbc.com/yoruba/ere-idaraya-59940628
sports	African Sports Personality of the Year award: BBC kéde àwọn tó pegedé láti gba àmì ẹ̀yẹ èrè ìdárayá ọdún 2021	Ileeṣẹ iroyin BBC ti kede orukọ awọn eeyan to fa kalẹ fun ami ẹye ẹni to pegede julọ ninu ere idaraya lọdun  2021. Igbimọ awọn akọroyin lati ilẹ Afrika ati ilẹ Gẹẹsi lo ṣe akojọpọ orukọ awọn eeyan mẹfa naa. Wọn yan awọn eeyan ọhun gẹgẹ bii aṣeyọri wọn ninu awọn ifẹsẹwọnsẹ ti wọn ti kopa kaakiri agbaye laarin oṣu Kiini si oṣu Kẹsan an, ọdun 2021. Bakan naa ni wọn tun yan awọn eeyan naa lori awọn aṣeyọri wọn yatọ si ipa ti wọn n ko ninu ere idaraya. Awọn eeyan naa ree: Orilẹ-ede: Kenya Ọjọ ori: 37 Ere: Ere-ije gigun Eliud Kipchoge di gbajumọ lẹyin to jawe olubori ninu ere ije oni maili mẹrindinlogun ninu idije Olympic. Lẹyin naa ni igbimọ Olympic naa kede orukọ rẹ gẹgẹ bii okunrin to tayọ julọ ninu idijẹ ọhun. Okunrin ọhun jawe olubori ninu idije mẹtala ninu marundinlogun to ti kopa ninu rẹ. Lẹni ọdun mẹrindinlogoji, Eliud Kipchoge ni okunrin to dagba julọ ti yoo bori ninu ere-ije gigun ninu idije Olympic lẹyin Calos Lopes, lati Portugal lọdun 1984. Orilẹ-ede: Kenya Ọjọ ori: 27 Ere: Ere-ije gigun Faith Kipyegon bori ninu ere 1,500 mita lẹyin to ti kọkọ bori ninu ere ije naa ni Rio de Janeiro lọdun 2016. Lẹyin to bori tan lo fi aṣeyọri naa sọ ori ọmọ rẹ obinrin to jẹ ọmọ ọdun mẹta, eyii to ni oun lo fun oun ni iwuri lati ṣe aṣeyọri. Bo ṣe fi ami ẹyẹ naa sọri ọmọ rẹ ṣe pataki nitori oun ni elere ije kẹta ti yoo bi ọmọ, ti yoo si tun jawe olubori ninu idije lẹyin to bimọ tan. Awọn meji akọkọ ni Shirley Strickland latri Australia ati Francoise Mbango lati Cameroon. Orilẹ-ede: Kenya Ọjọ ori: 27 Ere: Ere-ije 200m Ntando Mahlangu jawe olubori ninu ere idaraya awọn akandan ẹda fun igba akọkọ lasiko to wa ni ọmọ ọdun mẹrinla lọdun 2016. Lọdun yii, o tun jawe olubori ninu ifẹwọnsẹ long jump ninu idije Olympic ni Tokyo. Igba to wa ni ọmọ ọdun mẹwaa ni wọn ge ẹsẹ rẹ mejeji nitori ẹsẹ naa kọ lati dagbe bi awọn ẹya ara rẹ to ku ṣe n dagba. Orilẹ-ede: Namibia Ọjọ ori: 18 Ere: Ere-ije Igba to wa lẹni ọdun marundinlogun lo kọkọ gba goolu fun orilẹ-ede rẹ ninu idije Tokyo Olympic 2020. Orilẹ-ede: Senegal Ọjọ ori: 29 Ere: Adele bọọlu alafẹsẹgba Edouard Mendy ti ṣe bẹbẹ lati igba to ti darapọ mọ ẹgbẹ agbabọọlu Chelsea lati Rennes. Orukọ rẹ wọ inu iwe itan gẹgẹ bii adele ẹgbẹ agbabọọlu akọkọ lati ilẹ Afrika ti yoo kopa ninu idije Champions League. Orilẹ-ede: South Africa Ọjọ ori: 24 Ere: Breaststroke Tatjana Schoenmaker ni obinrinn akọkọ ti yoo gba ife ẹyẹ Olympic fun South Africa lati ọdun 2000. Nigba to  ba awọn akọroyin sọrọ lẹyin to gba ami ẹyẹ naa tan, o ni afojusun oun lọwọ yii ni ki oun bẹrẹ si n ṣe daadaa ju ti tẹlẹ lọ.	https://www.bbc.com/yoruba/afrika-59545070
politics	Aburú ni ‘Muslim-Muslim ticket,’ yóò pa Krìsìtẹ́nì lẹ́nu mọ́ - Babachir Lawal	Akọwe ijọba apapọ nigba kan ri, to tun jẹ ọmọ ẹgbẹ oṣelu APC, Babachir Lawal ti sọ pe ọna ati mu awọn ọmọlẹyin Kristi ni Naijiria lẹru ni bi ẹgbẹ oṣelu APC ṣe fa oludije fun ipo Aarẹ ati igbakeji rẹ to jẹ Musulumi kalẹ. Lawal lo sọ ọrọ naa ninu ifọrowerọ kan pẹlu ileeṣẹ iroyin Arise. Ọrọ naa lo n jade lẹyin wakati diẹ ti ajọ eleto idibo, INEC, kede orukọ gbogbo awọn ti wọn fontẹ lu lati dije du ipo Aarẹ ati ipo aṣofin nile igbimọ aṣofin agba. Ti ẹ ko ba gbagbe, Bola Tinubu, to jẹ ọmọ ilẹ Yoruba ati Musulumi lo ti kọkọ mu Kashim Shettima, to jẹ ọmọ Hausa gẹgẹ igbakeji rẹ, ti oun naa tun jẹ Musulumi. Lawal sọ pe awọn Musulumi ni Ariwa ko faramọ igbesẹ APC lati mu awọn meji to jẹ ẹlẹsin Musulumi kan naa lati dije du ipo Aarẹ. O ni igbesẹ ọhun yoo pa awọn awọn Kristẹni lẹnumọ. O ni “Bi awọn oludijee APC mejeeji ṣe jẹ Musulumi jẹ ọna lati tun fa ipinya laarin awọn ọmọ Naijiria, paapaa laarin awọn eeyan Ariwa.” “Awa gẹgẹ bii adari, a n gbiyanju lati mu iṣọkan ni Naijiria, amọ ko to wi ka to fọ, wọn ti mu erongba buburu yii wa.” “Fun awọn ololufẹ alaafia  ati iṣọkan nilẹ yii, paapaa ni Ariwa nibi to ti kan wa gbungbun, igbesẹ ti wọn gbe yii ko gbọdọ ṣe aṣeyọri.”  “A si gbọdọ ri daju pe a  ṣẹgun igbesẹ naa to bẹẹ ti ẹnikẹni ko fi ni gbero iru rẹ mọ nilẹ yii.” Gẹgẹ bii ohun ti Lawal sọ, igbesẹ APC naa jẹ ọna lati mu ọrọ ẹsin wọ eto oṣelu Naijiira, eyii ti ko le so meso rere kankan. Lawal ni ti Aarẹ ati igbakeji rẹ ba je Musulumi, o n tumọ si pe Musulumi nikan ni yoo aa wa ni awọn ipo giga ni Naijiria wọn yoo si yọ ọwọ awọn ọmọlẹyin Kristi kuro lawo ojuṣe wọn ninu idagbasaoke orilẹ-ede. O ṣalaye siwaju sip e awọn Musulumi nikan ni yoo maa ri iṣẹ ijọba ti APC ba ṣe aṣeyọri ninu ki Aarẹ ati igbakeji rẹ jẹ Aarẹ. O ni igbesẹ lati mu Naijiria di ẹlẹsin Musulumi nikan kii ṣe nipa fifi ipa mu awọn eeyan lọ sinu Mọṣalaṣi, amọ o jẹ igbesẹ fifi awọn Musulumi nikan si ipo giga, kii si ṣe ohun to bojumu, ko si le mu idagbasoke ba Naijiria. Lawal wa ni pẹlu adura ati kaadi idibo PVC lawọn yoo ṣẹgun aa APC lati sọ Naijiria di ẹlẹsin kan naa.	https://www.bbc.com/yoruba/articles/cn023kvdqx7o
politics	2023 Election: Seyi Makinde ní ẹni tí ọjọ́ orí rẹ̀ bá ti ju àádọ́rin ọdún lọ, kò yẹ ní Ààrẹ Nàìjíríà	"Gómìnà ìpínlẹ̀ Oyo, Seyi Makinde tí ṣèkìlọ̀ fún àwọn ọmọ orílẹ̀ èdè Nàìjíríà láti má dìbò fún ẹni tí ọjọ́ orí rẹ̀ bá ti ju àádọ́rin ọdún lọ gẹ́gẹ́ bí Ààrẹ lọ́dún 2023. Makinde tó ṣíṣọ lójú eégún ọ̀rọ̀ lọ́jọ́ Ìṣẹ́gun ní ìlú Ibadan, ìpínlẹ̀ Oyo ní dípò yíyan awọn bàbabàbá gẹ́gẹ́ bí Ààrẹ, ó sàn láti wá ọ̀dọ́ langba láti tukọ̀ orílẹ̀ èdè Nàìjíríà lọ́dún 2023. Makinde sọ̀rọ̀ yìí níbi ayẹyẹ ọjọ́ ìbí ọdún márùndínláàdọ́rin Ààrẹ ẹgbẹ́ ọmọlẹ́yìn Kírísítẹ́ẹ̀nì (CAN), Ẹni ọ̀wọ̀ Samson Ayokunle àti ìfilọ́lẹ̀ ilé ìjọ. Gomina Seyi Makinde, tó jẹ́ ọmọ ẹgbẹ́ òṣèlú PDP, ti wá rọ àwọn ọmọ orílẹ̀ èdè yìí láti la ojú wọn sílẹ̀ dáadáa lọ́dún 2023 lórí ẹni tí wọn ó yàn gẹ́gẹ́ bí Ààrẹ. Ó ní orílẹ̀ èdè Nàìjíríà nílò ẹni tí ó sán-an-gun láti ṣe Ààrẹ, fún ìdí èyí kí àwọn ọmọ Nàìjíríà dìbò fún ọ̀dọ́. ""A ti ri àwọn àgbàlagbà tí ọjọ́ orí wọn ti tó ọdún 75 sí 78 tí wọ́n ṣì ń gbèrò láti ṣe Ààrẹ orílẹ̀ èdè Nàìjíríà."" ""A ti wà lásìkò ètò òṣèlú, ohun tí mo lè sọ ni pé a nílò láti kíyèsára lórí àwọn tí a ó yàn sípò, kí a yan àwọn tí ó ní eegun láti sin ìlú."" Gómìnà ìpínlẹ̀ Eko tẹ́lẹ̀ rí, Bola Ahmed Tinubu ti fi èròńgbà rẹ̀ hàn láti díje sípò Ààrẹ lábẹ́ àsíá ẹgbẹ́ òṣèlú APC. Ọpọ eeyan lo si n ni Tinubu ti le ni ẹni aadọrin ọdun, ta ba wo ipo ti ara rẹ wa, to si ti ni awọn ọmọ-ọmọ nile aye. Amọ gẹgẹ bi akọsilẹ ti Tinubu kede, o ni ẹni ọdun mejidinniaadọrin si ni oun bayii. Bákan náà ni igbákejì Ààrẹ orílẹ̀ èdè yìí tẹ́lẹ̀ rí, Abubakar Atiku náà ti kéde èròńgbà rẹ̀ láti díje sípò Ààrẹ lábẹ́ àsíá ẹgbẹ́ òṣèlú PDP. Amọ akọsilẹ jọ ori tiẹ fihan pe o ti le ni ẹni aadọrin ọdun, to si ti ni ọpọ ọmọ-ọmọ."	https://www.bbc.com/yoruba/60176993
religion	Oba Matthew Jegede Deeper life pastor king: Bí ìjọ ṣe kẹ̀yìn sí mi nígbà tí mo fẹ́ di Ọba Ahan Ayegunle àmọ́ tí wọ́n wá fún ìwúyè mi	"""Mo kọkọ ro pe o lodi si ilana Ọlọrun lati di Ọba amọ... Mo tun ro pe teeyan ba fẹ de ọrun, yoo nira"". Ọba Mathew Jegede, Alahan ti Ahan Ayegunle, Ekiti jẹ ọmọ ijọ Deeper Life Bible Church koda, Pasitọ ni. O ṣalaye bo ṣe ya a lẹnu pe gbogbo awọn ọmọ ijọ rẹ to kọkọ lodi si ko jẹ Ọba pada peju sibi ayẹyẹ gbigba pa aṣẹ rẹ. Gẹgẹ bo ṣe sọ, odidi ọdun mẹwa lo ti fi sa ti ko fẹ bọ sori itẹ nitori ilana ati aṣa inu ijọ to n lọ eyi to ni o lodi si ohun gbogbo to ba ni ṣe pẹlu aṣa ibilẹ. Ninu ifọrọwanilẹnuwo pẹlu BBC Yoruba, Ọba Matthew ni oun pada gba lati di Ọba o si tun sọ iriri rẹ ni asiko ti wọn n ṣe aṣa iṣẹẹṣẹ to yẹ fun Ọba ko to gba ade. Oúnjẹ tí àwọn Onífá tí wọn ń gbé wá sílé wa ló mù mí fi ẹsìn Krìstẹnì sílẹ dí Ogbójú Babaláwo àti Ẹ̀lẹ́bọ – Oluwo Olakunle Wọ́n yọ ẹ̀yà ara màmá wa tí wọn pa ní ṣọ́ọ́ṣì Deeper lọ - Ẹbí pariwo Wọ́n gé gògòńgò ìyá wa lọ lẹ́yìn tí wọ́n pa a- Omo Iya Deeper Life Àwọn ajínigbé tú Pásítọ̀ Ìjọ Deeper Life tí wọ́n jígbẹ ni ìlú Akure sílẹ̀ lẹ́yìn ọjọ́ méje Wo ìyàtọ̀ tó wà láàrin Bíbélì Yorùbá tí Kumuyi kọ sí èyí tó wà nílẹ̀ tẹ́lẹ̀ ""Ipo ti ilu mi wa nigba naa jẹ ipo to lagbara ti ẹnikẹni ko le dede kori bọọ pe oun fẹ jẹ Ọba"". O ni ipo naa ko mu inu eeyan dun o dẹ n ba ni lẹru torinaa o ba oun naa lẹru. Ni ede tirẹ bayii, o ni gbogbo Ọba ba n sọ pe ni Ile Ifẹ ni Yoruba ti ṣan wa, oun maa n sọ pe ni toun, Ọlọrun lo ṣẹda rẹ. Iyalẹnu lo jẹ fun un wipe lọjọ to gba ọpa aṣ ti Gomina Fayemi gbe fun un, gbogbo ọmọ ijọ rẹ lo peju sibẹ. Chidinma Ojuwu tó ń jẹ́jọ́ ikú Usifo Ataga gbadé obìnrin tó rẹwà jùlọ lẹ́wọ̀n! Ìdí rèé? Taa ni Firdauz Abdullahi, ọmọbabìnrin Kano tí yóò di olorì tuntun fún Oluwo? Ọkùnrin àkọ́kọ́ tó ṣàṣeyọrí lílo ọkàn ẹlẹ́dẹ̀ láti mi ti padà kú o! 'Hááà! Bamise mà jìyà o, ó l'óun á mu mi kúrò nílé àyágbé àmọ́ ó wá di ẹni tí wọ́n yọ pátá lára rẹ̀'"	https://www.bbc.com/yoruba/60688008
health	Stucked Bones: Bí egungun bá há sí ọ̀nà ọ̀fun rẹ, wo ọ̀nà méje tí o lè gba yọ ọ	Nnkan ti a fẹ ṣe idanilẹkọ fun ara wa le lori yii, ko fẹẹ si ẹni ti ko ti ṣẹlẹ si ri. Bi ko ba ti ṣẹlẹ, o ṣeeṣe ki o waye nitori o nii ṣe pẹlu ounjẹ jijẹ, ko si si ẹni ti yoo sọ pe oun kii jẹun. Lọpọ igba ti eeyan ba n jẹun ni egungun maa n ha si ọfun; ti iru nkan bayii ba wa ṣẹlẹ, inira nla lo maa n ko ba ẹni to ba sẹlẹ si, to si maa n gba oorun loju eeyan. Koda, o le di egbo nla, ti eeyan yoo si nawo si yatọ si pe o see se ki onitọun ma le mu isẹ oojọ kankan se lasiko ti inira naa ba fi waye. Amọ ko to di pe eeyan morile ile iwosan lati wa ọna abayọ si isẹlẹ inira yii, eeyan naa le tiraka ninu ile rẹ lati bọ lọwọ inira ti egungun naa n mu wa, to si le yọ funra rẹ lai si ewu. Ohun meje ti a si le se ree, bi egungun ba ha si eeyan ni ọna ọfun ree: Jijẹ ọgẹdẹ: Ọgẹdẹ jẹ eso kan to rọ daadaa to si le ran wa lọwọ lati ti egungun to ba ha si ọfun wa lọ silẹ. Bi egungun naa ba kọ ti ko fẹ kuro, ṣaa ti wa ọgẹdẹ bo jẹ. Nitori pe ọgẹdẹ rọ, yoo jẹ ki egungun naa lẹ mọ ọgẹdẹ naa, ti yoo si kuro ni ọna ọfun. Burẹdi ati omi: Ọna miran ree lati fí yọ eegun kuro l'ọna ọfun, ko si nira lati ṣe. Ri burẹdi sinu omi, ki o si jẹ ninu rẹ. Gbe burẹdi tutu yii mi lẹẹkan naa, ki o ba le ti egungun naa kuro nibi to ti n se idiwọ. Ọgbọn yii a tun maa jẹ ki egungun naa ba burẹdi lọ sinu ikun lati ọna ọfun lai mu inira wa. Wu ikọ pẹlu agbara: Eyi naa jẹ ọna kan gboogi ti o le fi yọ eegun lọna ọfun rẹ. Bi eegun naa ba ṣe tobi si, ni yoo tọka bi a o ti ṣe wukọ si. Ti eegun ọhun ko ba tobi ju, o le wukọ diẹ, ti yoo si jade si enu rẹ. Iwọ ṣaa ti wukọ nigbakuugba ti o ba gburo pe nkankan ba ha si ona ọfun rẹ. Lilo ororo Olive Oil: Ororo yií maa n ṣiṣẹ daada lati yọ egungun to ba ha si ọfun, lilo rẹ kò sì le rara. Iwọ ṣaa ti bu ororo yii diẹ sinu ikeemu, ko si di si ọna ọfun. Mimu omi ko le ṣiṣẹ daada bi ororo yii nitori pe omi fẹlẹ ju ororo lọ. Yiyọ ti ororo Olive maa n yọ, yoo tun jẹ ki egungun yii kuro lọna ọfun rẹ nirọrun ati ni kiakia. Fun aimọye ọdun ni awọn dokita ti maa n lo ohun mimu ẹlẹrindodo lati yọ egungun to ba ha si ọna ọfun kuro. Idi ni pe ni kete ti o ba mu awọn ohun mimu ẹlẹrindodo yii tan, to de inu ikun rẹ, ni eroga afẹfẹ gaasi yoo wa nikun rẹ, to si maa mi awọn gaasi yii jade. Afẹfẹ gaasi to n mi jade yii ni yoo seranwọ lati ti egungun naa jade nibi to ha si ni ọfun rẹ. Eroja omi Vinegar ni eroja kan ti wọn n pe ni asidi (Acid) ninu, ta ba si mu lasiko ti egungun ba ha wa lọfun, eyi yoo seranwọ lati fọ egungun naa si wẹwẹ, ti yoo si tun rọ lati tete gbe mi. A le mu sibi omi Vinegar meji, ka da pọ̀ mọ̀ ife omi kan, ka si gbe mu. Bakan naa, a tun le mu sibi Vinegar kan lẹsẹkẹsẹ ti egungun ba ha si wa ni ọna ọfun lai po Vinegar naa pọ mọ omi kankan. Eroja omi Vinegar yii ko fi bẹẹ koro, paapaa ta ba po papọ mọ oyin. Ti egungun ba ha si wa lọna ọfun, a tun le mu burẹdi, ka fi bọta (Butter) yi daadaa, eyi ti yoo gba egungun naa mu lọna ọfun, ti yoo si wọ wa sinu ikun wa. Ẹ jẹ burẹdi naa, kẹ si ri pe ẹ fi itọ po daadaa ni ẹnu, ko to di pe ẹ gbe mi lẹẹkan naa. Amọ ẹ ri pe ẹ gbe omi si ẹgbẹ yii, ti ẹ mu le ounjẹ yii lori, eyi ti yoo tete san egungun naa ati burẹdi pẹlu bọta wa silẹ. Bi a ba wa se awọn ohun mẹjọ yii, ti egungun naa ko yọ, yoo dara ka gba ile iwosan lọ lati lọ ri dokita onisegun oyinbo, ko to di pe ọrọ naa yiwọ.	https://www.bbc.com/yoruba/afrika-58527657
politics	Awujale: Àlàáfíà ni Ọba Sikiru Adetona wà ní ààfin rẹ̀- Alaga Kamorudeen ti Ijẹbu Ode tó jẹ́ adarí ètò Ojude Oba	"Iroyin to n tẹ wa lọwọ lati aafin Awujale ti ilẹ Ijebu, Ọba Sikiru Adetona sọ pe Kabiesi ko tii waja gẹgẹ bi iroyin ti awọn eeyan ka n gbe kiri lori ayelujara. Ọkan lara awọn eeyan to sumọ ori ade naa, Alhaji Alaga Kamorudeen, to jẹ adari eto ọdun Ojude Oba ti ilẹ Ijebu ṣalaye fun BBC Yoruba pe alaafia ni baba wa ni aafin rẹ. Gẹgẹ bii ohun to sọ, o ni oun ṣi foju ganni Kabiesi ni nnkan bi ọjọ meji sẹyin. Kamorudeen ni ""Ẹ ma naani iroyin ti awọn kan n gbe kiri lori ayelujara, ko si nnkankan to ṣe baba o."" ""Mo ṣi wa lọdọ Kabiesi lọjọ Aiku lati nnkan bii aago mejila ọsan titi di alẹ ni aafin wọn ko sì sí nnkankan to ṣe wọn."" ""Ipade meji ni wọn ṣe lọjọ naa, lẹyin ti mo ba wọn ṣe ipade tan, wọn tun ba awọn ọba meji miran ṣe ipade."" Kamorudeen sọ siwaju si pe oun naa ti gbọ iroyin ọhun pe kabiesi ti waja, irọ patapata ni iroyin naa jẹ. Alaga tun ṣalaye pe ko ni si ọdun Ojude Ọba lọdun yii bi wọn ṣe maa n ṣe tẹlẹ latẹyinwa. Ọjọ keji, oṣu Kẹrin, ọdun 1960 ni Ọba Sikiru Kayode Adetona gori itẹ gẹgẹ bii Awujale ilẹ Ijebu."	https://www.bbc.com/yoruba/media-57816129
health	Coronavirus: Ọjoọ́ mélòó ni Coronavirus ń lò lára kí ènìyàn tó gba ìwòsàn?	Arun Coronavirus bẹrẹ ni ipari ọdun 2019, amọ o le e ṣe diẹ ki awọn eniyan to ba ni arun naa to ri iwosan gba. Gbigba iwosan niiṣe pẹlu bi eniyan ba ṣe ṣe aisan si nitori arun Coronavirus le ma lagbara lori awọn eniyan kan, amọ ko si ṣọṣẹ lara awọn eniyan miran. Awọn ohun to niiṣe pẹlu bi eniyan ba tete ri iwosan gba si ni ọjọ ori, ọkunrin tabi obinrin ati boya ẹni naa ni aisan abẹnu tẹlẹ. Ti eniyan ba tete lọ si ile iwosan, ki o bẹrẹ iwosan naa niiṣe pẹlu bi eniyan yoo ṣe gba iwosan si. Ọpọlọpọ awọn eniyan to ba ni arun Coronavirus ko ni awọn apẹẹrẹ to koja agbara ju. Wọn le e wukọ tabi ni iba, ara riro, ọfun dundun ati ori fifọ. Ikọ wiwu naa le ma le lakọkọ, amọ to baya, wọn yoo ba wukọ ti yoo ma tu nkan jade. Ọna ati gbogun ti arun naa ni ki eniyan sun daadaa, ki eniyan mu omi daadaa ati lilo oogun ara riro tabi ori fifọ bii paracetamol. Awọn ti apẹẹrẹ wọn ko ba le ju yoo tete ri iwosan gba laarin ọsẹ meji. Arun yoo le peleke si fun awọn miran, eleyii to le jẹ bi ọjọ mẹwa lẹyin ti wọn ba ti ni arun naa lara. Ayipada naa le tete ṣẹlẹ, eemi le di iṣoro, ki ọna ọfun sibẹrẹ si ni dun eniyan. Ohun to ṣẹlẹ ni wi pe awọn eroja ara n tiraka lati gbogun ti arun Coronavirus naa, eleyii le fa ki awọn eroja ara bẹrẹ si ni ṣiṣẹ aṣeju, eleyii to ba ago ara jẹ. Iwosan fun awọn ti wọn ba ti bẹrẹ si ni lo ẹrọ ventilator lati mi le lo to osu mejila si osu mejidinlogun ni ileewosan, ki ara to bẹrẹ si ni pada si ipo notori ọpọlọpọ eroja ara lo ti sọnu lasiko ti ara n ba arun Coronavirus naa ja. Ajọ Isokan Agbaye ni ẹnikan ninu ogun eniyan to ba ni arun Coronavirus lo ma n nilo itọju pajawiri, eleyii le jẹ ki wọn kun ẹni naa loorun ni ileewosan tabi ki wọn bẹrẹ si ni lo ẹrọ ventilator lati mi fun ara wọn. Kí lo mọ̀ nípa fẹntilétọ̀, ohun èlò aṣèrànwọ́ èémí Kí làwọn ìdàmú tí Coronavirus n mú bá àgọ́ ara? Ǹjẹ́ ewé dongoyaro lè wo aàrùn coronavirus? Coronavirus Vaccine: Ṣé abẹrẹ àjẹsára ti wà fún àrùn COVID-19? Ǹjẹ́ àrùn Coronavirus leè wà lára èèyàn títí lái?	https://www.bbc.com/yoruba/afrika-52364766
religion	Adeboye, Iginla sọ nípa Pastor David Yonggi Cho tó d'olóògbé	"Pasitọ to ni ọkan lara awọn ijọ to tobi julọ lagbaye ti di oloogbe. Oniwaasu naa jẹ olubadasilẹ ijọ Yoido Full Gospel Church Assemblies of God ni orilẹede South Korea. Cho to jẹ ẹni ọdun 85 jẹ Ọlọrun nipe ni ọjọ Iṣẹgun ọsẹ ninu atẹjade kan to tẹ BBC lọwọ gẹgẹ bi aridaju. Lasiko iku rẹ, Cho n gba itọju lọwọ ni lorii aisan inu ọpọlọ to ti n ba finra lati ọdun 2020. Awọn gbajugbaja oniwaasu lorilede Naijiria kii ṣai darukọ ati bọwọ fun oniwaasu ilẹ South Korea yii. Pasitọ Enoch Adeboye ti ijọ Redeemed Christian Church of God (RCCG), Pasitọ Joshua Iginla atawọn mii naa n ṣe idaro rẹ ni Naijiria. Wọn bii ni ọdun 1936 sinu idile ẹlẹsin Bhuddism kan lasiko ogun Korea. O yipada si ẹsin Kristẹni nigba to wa ni ọmọ ọdun mẹtadinlogun eyi si waye lẹyin igba ti awọn dokita sọ fun un pe yoo ti ọwọ aisan ikọ fee buruku ku. Cho ṣe iṣẹ iranṣẹ loju paali lai ṣe iṣẹ mii to si kawe gboye nile ẹkọ iṣẹ iranṣẹ Full Gospel College lọ̀dun 1956. Lọdun 1958, o ṣi ijọ kekere kan si ilu Seoul eyi to pada di nla to n jẹ Yoido Full Gospel Church. Lẹyin ọpọlọpọ ọdun, ijọ yii pada di ọkan lara awọn ijọ nla nla to tun gbajumọ ju lagbaye. Yoido Cho Full Gospel Church ni ijọ ẹẹdẹgbẹta jakejado South Korea. Bakan naa wọn ti ran ọgọọrọ awọn ajihinrere lọ si oriṣiriṣi orilede lagbaye. Yoido ni ọmọ ijọ to le ni miliọnu ẹẹdẹgbẹrin ati abọ. Cho ti kọ ọpọlọpọ iwe koda o tun ṣe idasilẹ iwe iroyin olojoojumọ, o da ajọ ẹlẹyinju aanu silẹ, eyi ni ijọ rẹ sọ ninu atẹjade ti wọn fi sita. Iyawo Cho ni tirẹ jade laye ninu oṣu keji ọdun yii wọn si jọ ni ọmọkunrin mẹta papọ. Ohun ti Pasitọ Adeboye ati Iginla sọ nipa Oniwaasu Yonggi Cho Awọn agba oniwaasu ni Naijiria ti bẹrẹ si ni sọ nipa iku Pasitọ David Yonggi Cho. ""O tun di igba tao pade lowurọ ọjọ ajinde, sun re niwaju Ọlọrun Pasitọ, Ọmọwe Yonggi"". Eyi ni ọrọ Pasitọ Enoch Adeboye ti ijọ RCCG. Oniwaasu orilẹede Naijiria mii, Wolii Joshua Iginla sọ pe Yonggi Cho ni ""baba oun ninu Oluwa"". Ninu ọr rẹ, Wolii Iginla ṣapejuwe oniwaasu agbaye naa gẹgẹ bi eekan irandiran, afini mọna, eeyan ti Ọlọrun we bii ni ti kii ṣe ẹlẹran ara""."	https://www.bbc.com/yoruba/58564518
sports	Champions League: Balógun ní England, akéwejẹ̀ ní Italy, Liverpool yọ̀ ṣubú níwájú Napoli pẹ̀lú àmì ayò méjì sí òdo	Lọwọ yii, lara awọn ikọ agbabọọlu ti o n gbana jẹ ni Liverpool wa. Yatọ si pe oun ni ẹgbẹ agbabọọlu ti ife ẹyẹ Champions League wa lọwọ rẹ ni lọwọlọwọ, ohun nikan ni ẹgbẹ agbabọọlu ti ko tii sọ ami kankan nu ni gbogbo idije liigi ti saa yii. Nitori naa, ireti ọpọ ni pe ẹran ijẹ ni wọn yoo fi Napoli ṣe ninu ifẹsẹwọnsẹ Champions league to waye ni alẹ ọjọ Iṣẹgun laarin Napoli ati Liverpool, ṣugbọn ọr ko ri bẹẹ rara fun wọn. Napoli to gbalejo ifẹsẹwọnsẹ naa jẹwọ pe awọn kii ṣe ọmọ ale nile awọn nigba ti wọn fi ami ayo meji gbo ewuro si oju Salah, Mane atawọn akẹgbẹ wọn. Gbee silẹ koo gba sile, iyẹn pẹnariti ti Dries Merten kọkọ gba wọle ni Napoli fi ṣide iya fun Liverpool nigba ti ifẹsẹwọnsẹ naa wọ iṣẹju kejilelọgọrin ki Llorente to fọba lee ni igba ti ifẹsẹwọnsẹ naa ku dẹdẹ ko pari.	https://www.bbc.com/yoruba/afrika-49737706
religion	African Idols: Kí ló lè mú kí àlùfáà ìjọ Aguda máa kó ère ìṣẹ̀nbáyé pamọ́?	Eewọ! A kii ri aja ni mọṣalaaṣi. Ẹ gbọ na, ki lo kan alufaa ijọ Aguda pẹlu awọn ere iṣẹnbaye? Bẹẹ laa bi ni o. Ilumọọka alufaa ijọ Aguda kan nilẹ awọn Ibo, Rev Fr Paul Obayi lo n ko awọn ere iṣẹnbaye pamọ o. Kini idi abajọ ti Rev Fr Obayi fi n ko ere pamọ nigba ti ki i ṣe olooṣa? Rev Fr Obayi ni oun n ko awọn ere iṣẹnbaye yii pamọ si ile ikonkan iṣẹnbaye oamọ si kawọn ọmọde to m bọ lẹyin wa ọla le lanfaani lati ri wọn. Alufaa Obayi ni tawọn iran to n bọ lẹyin wa ọla ko ba ri awọn ere yii, wọn ko ni mọ itan iran ẹya Ibo. ''Mi o mọ idi tawọn alufaa atawọn ile ijọsin fi n dan sun awọn ere atawọn oriṣa ilẹ Ibo?'' Ibeere ti alufaa Obayi beere niyii nigba to ba awọn akọroyin sọrọ. ''Ọpọ ere iṣẹmbaye Igboukwu lawọn oloe ti jigbe lọ. Ki lo n ṣẹlẹ bayii nipa ooṣa to wa nilẹ Ozalla?'' Ara awọn ibeere ti Rev Fr Obayi n beere niyii. Ọpọ ere ati ooṣa iṣẹnbaye ni awọn to fi ẹsin abalaye silẹ di ọmọ lẹyin Kristi ti dana sun lẹyin ti wọn di onigbagbọ tan. Amọ, Rev Fr Obayi n kaakiri ilẹ Ibo lati ko awọn ere iṣẹnbaye to ba ti gbọ pe wọn fẹ dan sun pamọ. Koda, o mu awọn akọroyin lọ si awọn ojubọ to ti ko ọpọ ere ati ooṣa iṣẹnbaye to ti ko pamọ bayii.	https://www.bbc.com/yoruba/afrika-57049097
health	Coronavirus Update: Ebi lé pa ènìyàn 12,000 lójoojúmọ́ lẹ́yìn Covid-19- Oxfam International	"Àjọ kan tí kìí ṣe ti ìjọba, Oxfam International ti kéde pé, ó ṣee ṣe kí ikú tó jọ́ mọ́ ebi lú ènìyàn ẹgbẹ̀run méjìlá pa lọ́joojúmọ́ lẹ́yìn ti àrùn Colvid-19 bá kásẹ nílẹ̀. Wọn ni èyí yóò sì fẹ́ẹ̀ ju iye ènìyàn ti àrùn Covid-19 pa lójoojúmọ́ lọ. Lásìkò tí àjọ náà ń pe ìpàdé akọròyìn ló sàlàyé pé nígbà ti yóò fi di òpín ọdún yìí ènìyàn ẹgbẹ̀rún méjílà léé maa kú lóòjọ́, Eyí ju iye ènìyàn ti Coronavirus ń pa lójúmọ̀ lọ lati ìgbà ti ọ ti di rànto nínú oṣù kérin ọdún yìí. Àjọ náà sàlàyé pé ènìyàn mílíọnù mọ́kànlélọ́gọ́fà ní ó ṣeéṣe kí àrùn yìí tì sínú ìṣẹ́ àti òsì, àiníṣẹ́ àti àìsí ounjẹ, tó fi mọ́ aisi ìpèsè àwọn ǹkan tí ènìyàn fí ń gbé ìgbé ayé ojoojúmọ́. Adarí àgbà ilé iṣẹ́ náà, Chema Vera ní ""àrùn Covid-19 ni pabanbarì iṣẹ́ nitóri pé mílíọ́nù àwọn ènìyàn ti ń tiraka láti la àsìkò yìí já tẹ́lẹ̀"". O ni pe: oníruurú àwọn ìṣẹ̀lẹ̀ tó n bá àsìkò yìí rìn lo pọ. Ati pe ijà (ikọlu, ogun), àyípada ojú ọjọ́, àìdọ́gbà láwùjọ àti bí ètò òunjẹ ṣe dí èyí ti kò tóó pín naa fẹ apero. Eyi kò si ṣẹyin bi àwọn ilé iṣẹ́ tó n pèsè òunjẹ kò ṣe lágbára mọ. Alaye lori awọn to ri ṣe lasiko Covid 19: Ajo Oxfam ni: Síbẹ̀ àwọn tó wà nípò gíga àti ipò òṣèlú ṣì ń lówó sii. Ati pe àwọn ilé iṣẹ́ tó ń pèsè òunjé àti òhun mímu fún àwọn tó ní ipín ìdókòwò pẹ̀lú wọ́n ní bílíọ̀nù méjìdínlógun nínú oṣù kíní ọdún yìí, Ajọ yii ni pe èyí ju ìlópo mẹwàá iye ti àjọ ìsọ̀kan àgbáye sọ pé àwọn nílò láti kó ẹbi àti òsì kúrò lágbàyé"" Chema Vera ni: ""Kódà àwọn orílẹ̀-èdè ti wọ́n ti gbọ́njú dáadaa bi South Africa, India àti Brazil, ló ṣeẹṣe kí orílẹ̀-èdè wọ́n di olú ilú ebi. Ni ipari, ajọ OXFAM rọ àwọn ìjọba láti sa ipa wọ́n gidi kí wọ́n kásẹ̀ àrùn Covid-19 kúrò nilẹ̀, Bákan náà ni wọn ni pe ki ijọba tètè kó ọ̀rọ̀ ebi àti ìṣẹ́ kúrò nilẹ̀ kí ikú tó ní i ṣe pẹ̀lú ebi máa baa gbòde kan lẹ́yìn ti Covid-19 bá kásẹ̀ nílẹ̀."	https://www.bbc.com/yoruba/53353383
religion	TB Joshua burial: Àwọn obìnrin Akoko ní kò sí ọmọbíbí ilẹ̀ náà tó tọ́jú àwọn bíí olóògbé	Bi eto isinku Wolii Temitope Balogun Joshua ṣe ti bẹrẹ lati ọjọ Aje, awọn Iyalaje ati Iyalọja ni ilẹ Akoko nipinlẹ Ondo ti pinnu lati ti gbogbo awọn ọja pa ni ọjọ Ẹti. Ọjọ Ẹti gan-an ni wọn yoo sin oku oloogbe. Atẹjade lati ọdọ Iyalaje ti ilu Ikarẹ-Akoko, Alhaja Risikat Mohammed sọ pe awọn ṣe bẹẹ lati bu ọla fun ọmọ wọn to ku. O ni ko si ifarada to tobi ju lati fi yẹ ẹ si fun ifẹ, aanu ati oore to ṣe fun awọn eniyan rẹ nigba to wa laye. O ni eyi yoo tun fun wọn ni anfaani lati wo bi eto isinku naa ba ṣe n lọ lori ẹrọ amohunmaworan ijọ Synagogue, Emmanuel TV. Ẹlomii, to jẹ olori fun gbogbo awọn obinrin to jẹ oye ni ilẹ Akoko, Oloye Margaret Ebun Oladunni sọ pe ọsẹ ọfọ ni ọsẹ yii jẹ fun ilẹ Akoko. O ni ko si ọmọ bibi ilẹ naa to ti ku tabi to wa laye, to ṣe itọju awọn eniyan rẹ bi TB Joshua.	https://www.bbc.com/yoruba/afrika-57767959
health	Àwọn obnìrin ilẹ̀ Gẹẹṣi ń fẹ́ kí ìjọba máa fún wọn ní ìsinmi lẹ́nu iṣẹ́ tí oyún bá bàjẹ́ mọ́ wọn lára	"Awọn obinri kan nilẹ Gẹẹsi ti  ke si ijọba ilẹ naa lati fun wọn ni aye isinnmi lẹnu iṣẹ ti oyun ba bajẹ mo wọn lara ki oyun ọhun to pe oṣu mẹfa. Lara awọn obinrin naa to ba BBC sọrọ ṣalaye pe kii ṣe ohun to rọgbọ fun awọn lati tẹsiwaju lẹnu iṣẹ wọn lẹyin ti wọn ba padanu ọmọ to wa ninu oyun. Ọkan lara irufẹ obinrin bẹẹ, Sally Thompson sọ fun BBC pe:  ""Ọga mi ti mo n ba ṣiṣẹ tẹlẹ ko kọbi ara si idojukọ mi lẹyin ti mo padanu oyun mi tan."" Bo tilẹ jẹ pe mo kọkọ maa n sunkun fun nnkan bii ogun iṣẹju ki n to wọ inu ọọfisi mi, iyẹn ko kan ọga mi, ohun to jẹ ọga mi logun ni ki n ṣaa ti ṣiṣẹ lọjọ naa ni."" Sally yii, to jẹ ẹni ọdun mẹtalelogun ṣe igbeyawo lọdun 2017, o si ti loyun nigba mẹsan an ọtọtọ, ṣugbọn gbogbo oyun naa lo bajẹ mọ lara. Lẹyin gbogbo igba ti awọn oyun naa n bajẹ ni Sally n gba isinnmi lẹnu iṣẹ gẹgẹ bo ṣe yẹ ko ri, amọ isinimi naa ko to nkan. Bẹẹ ibi gbogbo la ti n dan alẹ, ọbẹ lo kan dun ju ara wọn lọ Nitori ọrọ yii, ọkan lara awọn aṣofin lorilẹ-ede naa, Angela Crawley ti ṣagbatẹru abadofin kan nile igbimọ ilẹ naa to sọ pe o yẹ ki ijọba ilẹ Gẹẹsi ri oyun to bajẹ lara obinrin gẹgẹ bii adanu nla, dipo ki wọn ri bii aisan ranpẹ. Crawley sọ pe ""Mo ti gba oniruru lẹta lati ọdọ awọn lọkọlaya kaakiri orilẹ-ede yii lẹyin ti wọn padanu oyun tan, wọn si sọ fun mi pe kii ṣe ohun to rọrun rara."" Loṣu Kẹrin ọdun 2020, ijọba ilẹ naa kede isinimi fun awọn obinrin to ba padanu oyun ki oyun naa to pe oṣu mẹfa, wọn yoo si tun fun wọn lowo pẹlu. Ẹwẹ, ijọba ilẹ naa ti sọ pe awọn yoo padanu owo gọbọi lati fun awọn oṣiṣẹ ni irufẹ isinnmi bẹẹ, ti awọn yoo si tun san owo fu wọn lẹyin pẹlu. Ṣugbọn awọn ọga ileeṣẹ aladani kan ti pinnnu lati maa fun awọn oṣiṣẹ wọn to ba padanu oyun ni isinnmi, ti wọn yoo si tun san owo fun wọn fun isinnmi naa pẹlu. Pupọ ninu awọn eeyan ilẹ Gẹẹsi lo ṣi n reti igbesẹ ti ijọba ilẹ naa yoo gbe lori ọrọ ọhun."	https://www.bbc.com/yoruba/58753063
religion	Kwara Hijab Crisis: Ẹ ṣe ohun tí àwọn Kristẹni Ilorin ń fẹ́ tàbí kí ẹ kó àwọn ọmọ yín kúrò nílé ẹ̀kọ́ wọn - Oyedepo	"Oludasilẹ ijọ Living Faith ti ọpọ mọ si Winners, ti ke si awọn Musulumi niluu Ilorin lati ko awọn ọmọ wọn lọ sile ẹkọ awọn Musulumi ti wọn ba fẹ ki wọn maa lo ijaabu. Oyedepo lo sọ ọrọ naa ninu iwaasu kan to ṣe lẹyin rogbodiyan ọrọ ijaabu to waye nile ẹkọ Baptist ati ECWA ni Ilorin. Ṣaaju ni Gomina ipinlẹ Kwara, AbdulRahman AbdulRazaq, ti kọkọ paṣẹ pe awọn akẹkọọ to jẹ Musulumi le maa wọ ijaabu nile ẹkọ ti awọn ọmọlẹyin Kristi da silẹ. Ṣugbọn aṣẹ naa ko dun mọ awọn Kristẹni ilu Ilorin ninu, eyii to da rogbodiyan silẹ. Oyedepo ni ""ohun to n ṣẹlẹ ni Kwara jẹ eyii to ba ni ninu jẹ gidi, nibi ti awọn awọn Musulumi ti sọ fun awọn Kristẹni lati gba ijaabu laaye nile ẹkọ ti wọn da silẹ"" ""Mi o tii ri ibikibi laye yii ti ayalegbe yoo ti maa paṣẹ fun onile... eredi rẹ si ni pe a ko tii fi odikeji Ọlọrun han wọn."" Alufaa naa sọ pe o yẹ ki wọn kilọ fun awọn ẹlẹsin miran pe ki wọn ṣọra fun awọn Kristẹni, ki wọn ma baa ri ibinu Ọlọrun. Oyedepo pari ọrọ rẹ pe ki awọn Musulumi ti ohun ti awọn Kristẹni n fẹ ko ba tẹ lọrun ko awọn ọmọ wọn lọ sile ẹkọ to jẹ ti awọn Musulumi. ""Ẹ dẹkun ati maa ki ika si oju ẹlomiran nigba ti wọn kii ṣe afọju,"" Oyedepo lo kilọ bẹẹ. Gomina ipinlẹ Kwara, AbdulRahman AbdulRazaq ti sọ pe ẹnikẹni to ba fa wahala nitori rogbodiyan ọrọ ijaabu to waye niluu Ilorin yoo foju wina ofin. AbdulRazaq lo sọ ọrọ naa lasiko to n ba awọn eeyan ipinlẹ naa sọrọ lọjọ Isẹgun lẹyin rogbodiyan to waye ṣaju nile ẹkọ Batist ati ECWA niluu Ilorin. Wahala ọhun bẹ silẹ lẹyin ti gomina ọhun kede lọjọ kẹrindinlọgbọn, oṣu Keji, ọdun yii pe, awọn akẹkọbinrin to jẹ Musulumi le maa wọ ijaabu lọ sile ẹkọ ti awọn Kristẹni da silẹ. Igbesẹ naa ko dun mọ wọn adari ile ẹkọ Kristẹni ọhun ninu, eyii to da wahala silẹ. O ni oun ti kọkọ ṣe ipade pẹlu awọn ti ọrọ naa kan ṣaaju ki oun to gbe igbẹsẹ ọhun. AbdulRazaq tun sọ pe gẹgẹ bii gomina, oun ti bura lati daabo bo awọn eeyan ilu lọwọ wahala ki irufẹ wahala bẹẹ to bẹ silẹ. O fikun pe oun yoo ṣe atunsẹ si igbimọ to n ri si ọrọ naa ti oun ti gbe kalẹ ṣaaju laarin ọjọ diẹ si asiko yii, ki ọrọ naa patapata. Lẹyin naa lo dupẹ lọwọ awọn adari ẹsin Kristẹni ati Musulumi fun akitiyan wọn ki alaafia le jọba niluu Ilorin ati lọwọ awọn agbofinro naa fun ipa ti wọn sa lati pana rogbodiyan to bẹ silẹ ṣaaju. Gomina naa pari ọrọ rẹ pe, ki awọn eeyan ipinlẹ Kwara gbiyanju lati fi imọ ṣokan fun itẹsiwaju ipinlẹ naa lai fi ti ẹya tabi ẹsin ṣe. Awọn olukọ lawọn ile ẹkọ ti ijọba ti pàṣẹ iwọle pada ni ipinlẹ Kwara lori ọrọ wahala lilo Hijab ti pa aṣẹ naa mọ. Nile ẹkọ Baptisti to wa lagbegbe Surulere ti BBC Yoruba ṣabẹwo si, a ri awọn olukọ naa ti wọn ti n pada sẹnu isẹ wọn. Ninu ifọrọwerọ pẹlu awọn olukọ ọhun, wọn ni awọn ko ni nnkan mii lati ṣe bi ko ṣe pe ki wọn tẹle aṣẹ ijoba to gba awọn ṣiṣe. Wamuwamu ni awọn agbofinro wa ni ẹnu ọna abawọle ile ẹkọ Baptist naa, sugbon akẹkọọ meji pere la ri nigba ti a kan sibẹ. Alakoso ile ẹkọ girama Baptist, arabinrin Bamikole Julianah Adedoyin ti a ba sọrọ ni awọn n reti ki awọn akẹkọ yọjú, paapaa awọn to fẹ kọ idanwo asekagba WAEC. O fi kun pe oun ti gbe igbeṣe lati maa pe awọn obi awọn akọkọọ naa ki wọn ma baa padanu iforukọsilẹ idanwo WAEC ọhun. Ko si wahala kankan nigba ti a de ibẹ sugbon awon alaṣẹ ile ẹkọ naa ni awọn eeyan kan ti ja ferese ọọfisi alakoso ile ẹkọ alakọbẹrẹ, ti wọn si ba awọn irinṣẹ kan jẹ. Ijọba ipinlẹ Kwara ti pasẹ pe ki awọn ileẹkọ mẹwa to jẹ ti ẹlẹsin Kristẹni ti ija ti waye lori ọrọ lilo ibori bẹrẹ to ẹkọ kikọ lọgan. Atẹjade kan ti alaga ajọ to n mojuto eto ẹkọ girama nipinlẹ Kwara, Tescom, Mallam Bello Abubakar fisita lo pasẹ bẹẹ fawọn ọga ile ẹkọ ati olukọ to wa lawọn ile ẹkọ mẹwẹẹwa naa. Atẹjade naa ni igbesẹ pipada si kilaasi ni yoo mu ki eto ẹkọ kikọ bẹrẹ loju ẹsẹ, kawọn akẹkọjade to n mura idanwo WAEC le joko se idanwo naa. Bello wa dunkoko pe olukọ ti ko ba yọju sibi isẹ lawọn ile ẹkọ naa loni ọjọ Ẹti rugi oyin, ti yoo si foju wina ofin ijọba nitori awọn ko ni faaye gba iwa aibọwọ fofin. Bakan naa ni atẹjade ọhun tun fewe ọmọ mọ awọn eeyan ti ọrọ naa kan leti lati mase tapa sofin nitori ipade alaafia laarin wọn ati ijọba yoo tẹsiwaju. Bello ni ijọba kabamọ nipa inira ti titi ilẹkun awọn ile ẹkọ naa mu bawọn akẹkọ pẹlu afikun pe ijọba gbe igbesẹ naa nitori ipese alaafia ni. Ẹgbẹ awọn ọmọlẹyin Kristi (CAN) ni ipinlẹ Kwara ti sọ pe bii eeyan marundinlogun lo ṣeṣe lasiko rogbodiyan to waye niluu Ilorin laarin awọn Kristẹni ati Musulumi. Akọwe ẹgbẹ naa nipinlẹ ọhun, alufaa Reuben Idowu Ibitoye, lo sọ ọrọ naa ninu ifọrọwerọ kan pẹlu BBC Yoruba. Rogbodiyan naa ko ṣẹyin ọrọ ti ijọba ipinlẹ naa sọ pe awọn akẹkọọbinrin to jẹ Musulumi le maa lo ijaabu lawọn ile ẹkọ ti ile ijọsin da silẹ. Ibitoye ni ""awọn eeyan to ṣeṣe lọjọru ti isẹlẹ naa waye le ni marundinlogun, koda wọn ṣiṣẹ abẹ fun awọn miran ninu wọn. Lonii ẹwẹ, wọn tun ṣakọlu si awọn miran lagbegbe ECWA, ti wọn si kan awọn eeyan naa lapa ati ni ẹsẹ."" Alufaa naa fikun pe, awọn gẹgẹ bii Kristẹni ko ni ija kankan pẹlu awọn Musulumi, ijọba ipinlẹ Kwara ni awọn ba ni ọrọ. O pari ọrọ rẹ pe o yẹ ki ijọba ṣe ododo lori ọrọ naa, ki wọn ma si ṣe ojuṣaaju ninu idajọ wọn. Nigba to n da si ọrọ naa, Ọjọgbọn O.Y Abdulhameed, to jẹ akọwe awọn ọmọ bibi ilu Ilorin ati ọjọgbọn ni Fasiti Ilorin sọ pe, o yẹ ki gbogbo eeyan niluu Ilorin bọwọ fun ohun ti ofin sọ. O ni ""orilẹ-ede to ni ofin ni Naijiria jẹ nitori naa o yẹ ki gbogbo awọn ti ọrọ yii kan tẹle ohun ti ofin sọ."" Gẹgẹ bo ṣe sọ, ""ofin Naijiria, ori ọgbọn, ẹsẹ ikẹjọ fi aye fun gbogbo ọmọ Naijiria lati darapọ mọ ẹsin to ba wu wọn, bakan naa lo tun fi aye gba wọn lati mura bi ẹsin naa ṣe fi aye gba wọn."" Ọjọgbọn naa sọ fun BBC Yoruba pe, eeyan le mura bi ẹsin rẹ ṣe fi aye gba ni gbogbo ibi to ba  jẹ ti ijọba, ti ile ẹkọ naa jẹ ọkan lara rẹ."" Akọwe ọmọ ilu Ilorin ṣalaye siwaju si pe, lootọ awọn ile ijọsin lo da awọn ile ẹkọ naa silẹ, ṣugbọn ijọba ti gba iṣakoso awọn ile ẹkọ ọhun lọwọ awọn ile ijọsin lọdun 1974. O ni ti to ba jẹ pe ijọba lo n ṣagbatẹru awọn ile ẹkọ naa, ijọba nikan lo ni aṣẹ lati sọ bi awọn akẹkọọ ṣe le maa mura lọ sile iwe. Lẹyin naa lo gba awọn eeyan ilu Ilorin nimọran lati fi suuru yanju ọrọ naa, ati pe ki wọn ma gba ọrọ ẹsin laaye lati ba ibagbepọ wọn jẹ. BBC tun kan si agbẹnusọ ileeṣẹ ọlọpaa ipinlẹ Kwara, Ajayi Okasanmi Jeffery, to sọ pe awọn ko fi panpẹ ofin mu ẹnikẹni ninu awọn to da rogbodiyan silẹ niluu Ilorin. Bo tilẹ jẹ pe o ni lootọ ni awọn gbọ pe awọn eeyan kan farapa nitori iṣẹlẹ to waye niwaju ile ẹkọ Baptist to wa ni Surulere, ṣugbọn awọn ko le fidi rẹ mulẹ pe ẹnikẹni farapa. O sọ pe ""a gbọ pe wọn fọ awọn kan lori, ṣugbọn awa ko ri ẹnikẹni ti wọn fọ lori tabi to farapa."" Jeffery pari ọrọ rẹ pe awọn ti bẹrẹ iṣẹ lati pana rogbodiyan to n waye niluu Ilorin nitori ọrọ ijaabu ọhun. Ọrọ ti di boolọ o yago fun mi ni ilu Ilọrin laarin awọn Musulumi ati Kristiẹni. Rogbodiyan naa ko ṣẹyin ọrọ lilo ijaabu fun awọn akẹkọọbinrin to jẹ Musulumi, to n kawe nile ẹkọ ti awọn Kristẹni kọ. Aarọ Ọjọru ni awọn Kristẹni bẹrẹ ifẹhonuhan lodi si igbeṣẹ ijọba ipinlẹ ọhun, eyi to faaye gba awọn akẹkọọbirin Musulumi lati maa lo ijaabu nile ẹkọ awọn Kristẹni. Igbesẹ naa ko dun mọ awọn alaṣẹ ile ẹkọ Kristẹni naa ninu, lẹyin ti wọn ti kọkọ sọ ṣaaju pe akẹkọọ yowu to ba fẹ maa kawe nile iwe awọn ko gbọdọ wọ ijaabu. Lowurọ Ọjọru ni awọn ẹlẹsin mejeeji peju siwaju ileewe Baptist Secondary School to wa ni Suurulere, pẹlu iwe ilewọ to ni oriṣiriṣi akọle. Ka to diju ki a to laa, ija ti bẹrẹ laarin awọn ẹlẹsin mejeji ọhun, ti ọlọpaa si yin afẹfẹ tajutaju soke lati tu wọn ka. Awọn Musulumi ati Kristẹni bẹrẹ si n sọ oko sira wọn, eyii to mu awọn agbofinro yin gaasi tajutaju lọna ati pana rogbodiyan ọhun. Titi di asiko ti a n kọ iroyin yii, awọn kristeni ti sa wọ inu ọgba sọọsi onitẹbọmi kan ni Suurulere, ti awọn Musulumi ṣi wa nita nibẹ. Ti ẹ ko ba gbagbe, ọjọ Iṣẹgun ni ijọba ipinlẹ Kwara kede ṣiṣi awọn ile ẹkọ mẹwaa kan ti ọrọ naa kan pada, eyi ti wọn gbe ti pa ṣaaju."	https://www.bbc.com/yoruba/media-56425439
politics	Buhari interview: Ààrẹ Buhari ní ìjọba òun kò lè fi Nnamdi Kanu láì ṣàlàyé ara rẹ̀ nílé ẹjọ́	"Aarẹ orilẹ-ede Naijriia, Muhammadu Buhari sọ pe oun ko reti ki awọn ọmọ Naijiria yin oun lẹyin to ba pari saa iṣejọba rẹ. Iwe iroyin Cable jabọ pe aarẹ sọ ọrọ naa lasiko ifọrọwanilẹnuwo to sẹ pẹlu ileeṣẹ amohunmaworan NTA ni Ọjọbọ. Buhari sọ pe gbogbo nkan to wa ni ikapa oun ni oun ṣe fun orilẹ-ede Naijiria lasiko ti oun fi jẹ aarẹ. O ni ireti oun ni pe nigba ti iṣejọba oun ba pari ni ọdun 2023, awọn ọmọ orilẹ-ede yoo ri i pe oun ṣe nkan ti agbara oun ka. Aarẹ ni ""oriṣiriṣi ọna ni mo ti gba sin orilẹ-ede yii. Mo ti sẹ gomina, minisita, mo si tun ti ṣe aarẹ fun igba meji. Ki lo tun ku ti mo fẹ ẹ ṣe fun orilẹ-ede yii ti mi o ti i sẹ? ""Mo sẹ iwọn ti mo le ṣe. Nkan ẹyọkan ti mo n reti nigba ti mo ba kuro ni ipo aarẹ ni pe ki awọn ọmọ Naijiria sọ̀ pe ọkunrin yii ṣe iwọn to le ṣe fun Naijiria,'' Buhari lo sọ bẹẹ. Aarẹ Naijiria tun sọ pe ijọba oun ko le da olori ẹgbẹ ajijagbara nilẹ Igbo silẹ,IPOB, Nnamdi kanu silẹ. Buhari ṣalaye pe Kanu gbọdọ ṣalaye ara rẹ nile ẹjọ pe oun o jẹbi awọn ẹsun ti wọn fi kan oun. Buhari ni ''awọn ọmọ Naijiria ko mọ pe n kii dasi ọrọ ile ẹjọ. Fun gbogbo awọn ti wọn n sọ pe ki a fi Kanu silẹ, a ko le fi i silẹ bayẹn. A ṣi le lo oṣeleu lati yanju ọrọ naa tawọn ti ọrọ kan ba huwa daadaa ṣugbọn ẹnikan ko le lọ joko si oke okun ki o si maa da Naijiria ru lati ibẹ.''"	https://www.bbc.com/yoruba/afrika-59911957
sports	Lẹ́yìn ìfìdírẹmi ọ̀sẹ̀ tó kọjá, Man Utd fìkanra dá bàǹtẹ́ ìyà fún Tottenham mọ́lé	Manchester United ti tun ọmọluabi wọn ṣe bi wọn ti ṣe gbewuro soju Tottenham Hotspur pẹlu goolu mẹta sodo. Lọsẹ to kọja ni wọn faragbaya goolu marun un si odo lọwọ Liverpool amọ bayi wn gbọn ara nu ti wọn si da bantẹ iya fun Tottenham. Pẹlu aṣeyọri yi, Man United ti bọ si ipo karun lori afara ti Arsenal si wa lẹyin wọn ni ipo Kẹfa. Cristiano Ronaldo lo ṣide goolu fun United ti Edison Cavani naa si tẹle. Rashford to wọle fun Cristiano Ronaldo lo de ifẹsẹwọnsẹ naa lade pẹlu goolu Kẹta. Awọn alatilẹyin Tottenham n kọrin eebu fawọn agbabọọlu wọn nitori bi wọn ko se ṣe daada lori papa. Pẹlu esi yi, Man United bọ si ipo Karun,Chelsea ṣi le tente lori afara ti Liverpool naa si n tọ wọn lẹyin. Ninu awọn ifẹsẹwọnsẹ mii, Crystal Palace gbe ija lọ ba Manchester City nile wọn ti wọn si jẹ goolu meji ni Etihad. Liverpool to kọkọ jo pada wa n mi hẹlẹhẹlẹ ni pẹlu bi Brighton ti ṣe da goolumeji pada ti wọn si gba ọmi. Aṣọle Arsenal Aaron Ramsdale lawọn eeyan n mọrọ rẹ bẹnu pẹlu bi ẹgbẹ agbabọọlu naa ṣe da bantẹ iya goolu meji si odo fun Leicester City. Idi ni pe aṣọlẹ yi da bi ẹdun to si rọ bi owe ninu ipade wọn nile Leicester City lọjọ Abamẹta yi. Ọpọ igba lo kọdi awọn atamatase Leicester City to gbiyanju lati pa odo rẹ ṣugbọn paboi ni o ja si. Bi Arsenal ti ṣe pegede ninu ifẹsẹwọnsẹ yi ti  wa mu ki wọn sun soke si ipo kaarun lori afara Premier League. Goolu mejjeji wa ninu abala kini ifẹsẹwọnsẹ naa to ṣide awọn ifẹsẹwọnsẹ́ to waye lopin ọsẹ yi. Gabriel lo kọkọ fi ori kan bọọlu si awọn Leicester nigba ti Bukayo Saka gba kọna kan si oju ile Leicester. Saka yi kanna ati Alexandre Lacazette ni wọn jijọ pawọ pọ tẹ bọọlu kalẹ si Emile Smith Rowe to fi ẹsọ pẹlẹ gba si awọn. Ninu ifẹsẹwọnsẹ meje ti Arsenal gba sẹyin, wọn ko ti fidirmi ninu rẹ. Lati ipo Kẹwa ti wọn wa tẹlẹ, ọfẹ ti gbe wọn pa ti wọn si ti wa ni ipo karun un bayi lori afara. Leicester ni ti wọn ko tilẹ ta putu ninu ifẹsẹwọnsẹ naa paapa lawọn iṣẹju ibẹr ipade naa. Eleyi kun ohun ti Arsenal fi tete ribi rọ bajinatu goolu meji si awọn wọn laarin ogun iṣju ifẹsẹwọnsẹ wọn.	https://www.bbc.com/yoruba/ere-idaraya-59104261
health	World Sleeping Day: Bo bá ṣe le è ṣùn tó, ni ẹmí rẹ yóò ṣe gùn sí	"Ayajọ oorun sunsun lagbaye mii tun ko ni oni ọjọ Ẹti, ọjọ kejidinlogun osu kẹta ọdun 2022. Akori ayajọ ti ọdun yii ni ""Oorun to poju owo, ọkan to pegede ati aye to kun fun ayọ."" To ba fẹ ni ẹmi gigun, ati ilera to peye, o ko gbọdọ yan oorun lodi rara, o si gbọdọ maa ba oorun sisun se ọrẹ ni. Eyi ni ero onimọ kan nipa ihuwasi ẹda ati imọ sayẹnsi nipa ọpọlọ, Matthew Walker, to wa lọgba fasiti California. Awọn onimọ isegun naa si ni o kere tan, a gbọdọ sun oorun wakati mẹjọ, o kere tan, ni ọjọ kan, ki agọ ara wa le peye. Wọn fikun pe ọpọ aisan to n ba awọn eeyan finra lo ni ohun se pẹlu iye wakati ti ẹda kan ba fi n sun lojumọ. Awọn onimọ isegun naa wa fọwọ gbaya pe aisan yoo dinku lagọ ara ẹni to ba n sun daadaa ju ẹni ti kii sun deede lọ. Sugbọn bi oorun sisun ti se pataki to yii fun igbe aye to peye, ọpọ eeyan ni kii ri oorun sun bo se yẹ, boya ni ọsan tabi ni oru. Aisan si ni awọn onisegun pe asa airi oorun sun, ti awọn oloyinbo n pe ni Insomnia To ba lee maa ji, ko si maa sun ni akoko kan naa lojoojumọ, eyi too ran ọ lọwọ lati maa mọ iye wakati to fi n sun, ti oorun yoo si maa kun ọ, ti akoko to yẹ ko sun ba ti ko. A nilo lati wa ninu okunkun, ki ara si balẹ, ki omoonu kan, ti wọn n pe ni Release Melatonin, to n fa oorun sisun, lee sisẹ rẹ. Sugbọn ọpọ wa la n gbe ni ayika ti imọlẹ ti yi wa ka, sugbọ o le seranwọ fun ara  rẹ nipa mimu adinku ba imọlẹ to wa ni ayika rẹ, nigba to ba ku wakati kan to fẹ sun. Iwadi ti wa fidi rẹ mulẹ pe, aisun maa n ni ipa to buru julọ lori ọpọlọ ati ẹya ara wa. Gbogbo awn aisan bii jẹjẹrẹ, aisan ọkan, ara asanju, atọgbẹ, ironu ati iwa gbigba ẹmi ara ẹni, to maa n tete ran awọn eeyan sọrun ni awọn orilẹede to ti goke agba lagbaye, lo ni nkan se pẹlu oorun sisun. Amọ, oorun yii gbọdọ wa funra rẹ ni, kii se afioogun pe, eyi to lee sokunfa aisan jẹjẹrẹ, kokoro ti a ko lee fi oju ri ati iku aitọjọ. Oorun sisun kii se ka gbe ori le irọri nikan, tori kii se ọpọ eeyan lo lee tete sun lati ipasẹ eyi nikan. Sugbọn awọn onimọ ni ta ba lee mu ayipada ba awọn iwa kan to ti di baraku fun wa, a maa sun bo se yẹ."	https://www.bbc.com/yoruba/agbaye-47607892
entertainment	Bobrisky ní òun gba Ọlọrun gbọ́ ju bí àwọn èèyan ṣe lérò lọ	"Gbajumọ okunrin to maa n mura bii obinrin, Okuneye Idris Olanrewaju, ti ọpọ mọ si Bobrisky ti sọ pe ti oun ba fun obinrin loyun oun ko ni kọ oyun ọhun. Bobrisky lo sọ ọrọ naa lasiko ifọrọwerọ kan pẹlu gbajugbaja akọroyin to tun jẹ oniṣowo, Dele Momodu. O ni kaka ki oun sẹ oyun naa, ni ṣe ni oun yoo ba obinrin naa ni ọrọ ajọsọ pe ki ọrọ ọhun má lu sita nitori irufẹ ipo ti oun wa lawujọ ati irufẹ oju ti awọn eeyan fi n wo oun gẹgẹ bii obinrin. Bobrisky sọ pe ""Ohun gbogbo ni akoko wa fun, ti eeyan kan ba dede sọ pe oun loyun fun mi bayii, a oo jọ ni ọrọ ajọsọ pe awo ko gbọdọ ya ni. Bobrisky ti wọn bi sinu idile ẹlẹsin Musulumi, to tun kọ keu sọ pe oun gbagbo ninu Ọlọrun gidi, oun si sunmọ Ọlọrun, lodi si nnkan ti ọpọ eeyan lero. O ni ""Emi gẹg̣ẹ bii ẹnikan, mo sunmọ Ẹlẹda mi gidi, ọpọ eeyan ni ko gbagbọ pe iru eeyan bi temi bayii le sunmọ Ọlọrun, ṣugbọn ọrọ ko ri bẹẹ."" ""Ọlọrun to da wa gan sọ pe ki a maṣe ṣedajọ ẹnikẹni, bibeli sọ pe mi a ma ṣe da ẹnikẹni lẹjọ."" ""Igbagbọ temi ni pe eeyan ni lati wa aye lati maa sin Ọlọrun, boya eeyan gidi ni o tabi ẹni to ti yi lori, ohun to ṣe pataki ju ni p e ki eeyan ni ibaṣepọ to dan mọran pẹlu Ọlọrun rẹ."" Bo tilẹ jẹ pe Bobrisky ti kọkọ kede ṣaaju pe oun ṣeṣẹ abẹ idi, ti irora naa sip ọ jọjọ, ṣugbọn o kọ lati sọrọ lori iṣẹ abẹ naa ninu ifọrọwerọ ọhun. Ni ti pe boya o maa n ba okunrin ni ibalopọ, Bobrisky ni oun ti  gba ọrọ naa oi nigba kan ri, ṣugbọn oun kii ba okunrin ni ibalopọ, bikoṣe obinrin nikan. Bobrisky tun sọ siwaju si pe oun ko parada lati okunrin si obinrin, ṣugbọn oun kan maa n mura bii obinrin lasan ni. Niti irufẹ oju ti awọn eeyan fi n wo Bobrisky lawujọ, o ni oun ko ri ara oun gẹgẹ bii apẹrẹ buburu fun iran to n bọ lẹyin."	https://www.bbc.com/yoruba/58474720
religion	Dare Adeboye news: Ìyàwó Adeboye fojú hàn níta lẹ́yìn ikú ọmọ wọn Dare	"Lẹyin iku ọmọ wọn, Pasitọ Dare Adeboye, iyawo oludari ijọ Redeemed Christian Church of God, Folu Adeboye ti farahan fun igba akọkọ to si n fi ẹdun ọkan han si Ọlọrun. Amọ iyalẹnu lo jẹ pe ẹdun ọkan nipa orilẹede Naijiria lo n fihan kii ṣe ni ti didaro ọmọ wọn to lọ rara. Iyaafin Adeboye to n dari adura fun orilẹede gẹgẹ bi Iya ni Israẹli gbogbo ijọ RCCG to ṣe maa n ṣe ni gbogbo ipade adura oloṣooṣu ijọ naa ni ""ara ọtọ la o fi gbadura lonii"". Ikú Dare Adeboye kò ní ǹkankan ṣe pẹ̀lú Covid-19, a bẹ̀bẹ̀ láti dá wà lákòókò yìí - Ẹbi Adeboye Àwọn ǹkan tí o kò gbọ́ rí nípa Dare Adeboye tó kú Ẹbí Adeboye kéde bí ìlànà ikú Pásítọ Dare yoo ṣe lọ Ṣe ni oju rẹ dan to fa ni mọra bo ṣe ni ""ki ẹnikan ko ke Halleluyah o"" lede ọkọ rẹ ti gbogbo eeyan mọ ọ fun. ""Adura toni yoo yatọ nitoripe gbogbo saa ati akoko lo ni idi tirẹ, asiko ti a wa ni Naijiria lọwọlọwọ le koko tori pe a wa labẹ igbekun ọta pẹlu iṣoro abo"". Iyawo Pasitọ Adeboye gbadura kikan fun awọn olori Naijiria to wa ni ijọba pe ki Ọlọrun dari ẹṣẹ wọn ji wọn ko si fi if araalu si wọn lọkan ati ibẹru Ọlọrun. O sọ ninu adura pe ki Ọlọrun ran iranwọ si Naijiria tori ko si abo fun awọn ọmọ, idile ati orilẹede. Ninu isin ọjọ yii kan naa ni oludari ijọ RCCG naa ti sọ ninu iwaasu rẹ ti oju rẹ ti kun fun ayọ ati idunu si ohun ti o n ṣe pe ayọ ati alafia latọrunwa nikan lo lee pẹ kii ṣe eyi ti awọn nkan aye lee fun eeyan ti yoo tun pada sinu iṣoro. Lori ọrọ Coronavirus, Pasitọ Adeboye ni ki awọn onigbagbọ ma gbagbọ ninu awọn kan to n sọ pe iṣẹ ọpọlọ ati ọgbọn ori awn ni awn fi ṣgun arun Covid-19 pe irọ gbaa ni ati pe iṣẹgun Covid-19 wa toripe awọn eeyan gbadura ni to si ni awọn iṣoro mii wa ni Naijiria, o gbadura pe iṣi kẹta arun Coronavirus ko ni wọ Naijiria. Ko tii rekọja ọsẹ ti ọmọ wọn Pasitọ Dare Adeboye dagbere faye ni Pasitọ Adeboye ati iyawo rẹ ti bẹrẹ si ni waasu pada. Àwọn ẹni ibi kan ń wá gbogbo ọ̀nà láti tú orílẹ̀èdè Nàíjíríà ká - Ààrẹ́ Buhari Amúgbálẹ́gbẹ̀ẹ́ Akeredolu tó gbá ìyàwó mi létí ó bá má lọ lọ́fẹ̀ẹ́ - Ọkọ Aláboyún"	https://www.bbc.com/yoruba/57036115
health	FG vs resident doctors: Ilé ẹjọ́ kòtẹ́milọ́rùn ni yóò parí ọ̀rọ̀ yìí -Ẹgbẹ́ àwọn Dókítà Naijiria	"Ẹgbẹ awọn dokita ti fesi si aṣẹ ti ile ẹjọ pa lọsan ọjọ Ẹti pe ki wọn pada sí ẹnu iṣẹ wọn ki wọ́n si pada lọ se ipade pẹlu ijọba lórí ẹ̀hónú wọn. Wọn ni awọn ti ṣetan lati gbe ẹjọ naa lọ si ile ẹjọ ko tẹmi lọrun, ẹgbẹ awọn dokita ni awọn ti jẹ ki agbẹjọro ẹgbẹ naa mọ pe awọn yoo pe idajọ ile ẹjọ nija lati lọ si ile ẹjọ kotémilọrun ati pe ọmọ ẹgbẹ kankan ko ni pada si ẹnu isẹ. Ikede yii waye ninu atẹjade kan ti aarẹ awọn ọmọ ẹgbẹ dokita Dokita Uyilawa Okhuaihesuyi ati akọwe ẹgbẹ naa Dokita Jerry Isogun jùmọ̀ fọwọ si lonii. O ni awọn ti bẹrẹ igbesẹ gbigbe ẹjọ naa lọ si ile ẹjọ kotẹmilọrun. '' Gẹgẹ bi a se mọ, paapa julọ awọn to wa ni ile ẹjọ lonii nibi ti ile ẹjọ to n gbọ ẹjọ osisẹ ti pasẹ lori ẹjọ ti ijọba apapọ ati ẹgbẹ awọn dokita pe, idajọ naa ko tẹ wa lọrun "" "" Lẹyin ti a fi ikuluku pẹlu agbẹjọro wa, ati ni ki o pe ẹjọ kotẹmilọrun  ki o si pe fun ki idajọ naa duro titi wọn yoo fi pe ẹjọ"". Saaju ni oni yii ni ile ẹjọ ti ni ki awọn dokita ile iwosan ijọba pada si ẹnu iṣẹ ninu idajọ ti Adajọ Bashar Alkali ṣe pe ki wọn pada si ẹnu isẹ Ile- ẹjọ to n gbọ awuye-wuye Lori iyanselodi  laarin  ijọba apapọ  (Nigeria Industrial court) ati ẹgbẹ awọn dokita lorile ede Naijiria ti paa laṣẹ pe ki wọn  pada sẹnu ise wọn ni kiakia. Ki wọn si bere ise wọn leye o-sọka Bakan naa, ni ile -ejo tun paa lase pe ki egbe awon dokita ati ijoba lo fori-kori Lati yanju aawọ to wa laarin wọn ni itubi-inubi. Bakan naa,ni ile -ẹjọ tun ni ki awọn agbejọrọ ijọba ati ẹgbẹ awọn dọkita lo forikori, ki wọn si mu ojo ti wọn yoo pada wa sile ẹjọ Adajo Basha.A.Alkali  lo dajo bẹẹ pe ki awon dokita pada senu ise won ni kiakia Femi Aborisade to be agbẹjọro fun ẹgbẹ awọn dokita to gun le iyanselodi ti ni awọn yoo forikori pẹlu awọn onibara wọn, iyen ẹgẹe awọn dokita boya wọn yoo tesiwaju nibi ẹjọ to wa nile ẹjọ kotẹmilọrun, tabi ki wọn fopin si iyanselodi ohun Oni ni ile ẹjọ to n ri si ọrọ awọn oṣiṣẹ ati ileeṣẹ, NIC niluu Abuja yoo ṣe idajọ lori awuyewuye owo oṣu ati owo ajẹmọnu awọn dokita ati ijọba apapọ. Adajọ Bashar A. Alkali sun igbẹjọ naa si ọjọ Ẹti oni lasiko igbẹjọ to waye ni Ọjọru. Awọn dokita ti n yanṣẹlodi lati ọsẹ meloo kan bayii lati fẹhonu han lori owo ti wọn ni ijọba n jẹ awọn. Agbẹjọro ẹgbẹ awọn dokita, Femi Falana (SAN) ti kọkọ sọ pe ile ẹjọ naa ko lagbara to lati gbọ ẹjọ naa. Ṣugbọn aggbẹjọro ijọba apapọ, Tochukwu Maduka, ni ko si ọrọ ninu ohun ti Falana n sọ. Falana tun rọ ile ẹjọ pa ko paṣẹ wi pe ki ijọba ati ẹgbẹ awọn dokita pada lọ jiroro lori ati yanju ọrọ owo to da wahala silẹ. Awon Dokita ti wa nile ẹjọ bayii niluu Abuja fun idajọ lori ọrọ naa. Awon agbẹjọro to n ṣoju fun ẹgbẹ awon dokita ile iwosan ati aṣoju ẹgbẹ awọn dokita ile iwosan orile ede Naijiria si ti n fori kori."	https://www.bbc.com/yoruba/afrika-58593038
sports	Germany football naked protest: Àwọn olùfẹ̀hónúhàn bọ́ra sí ìhòhò lórí pápá lòdì sí sísọ eré bọ́ọ̀lù di jẹunjẹun	"Awọn eeyan kan lorilẹ-ede Germany ti lọ sori papa ni ihoho ọmọluabi lọna ati ṣefẹhonuhan lodi si sisọ ere bọọlu di jẹunjẹun. Ifẹhonuhan naa lo waye nipasẹ ifẹsẹwọnsẹ kan ti ayaworan Gerrit Starczewski gbe kalẹ ni papa iṣere Stimberg ni Ruhr. Awọn eeyan naa lọ sori papa lai wọ aṣọ kankan, yatọ si ibọsẹ ati bata ti wọn fi n gba bọọlu, bẹẹ ni wọn tun kọ nọmba agbabọọlu si ẹyin wọn. Starczewski ni igbesẹ naa waye lọna ati fi ẹhonu han lodi si ohun ti wọn sọ ere bọọlu da laye ode oni pẹlu ihoho awọn eeyan naa. O ni ""Ere bọọlu ti da idakuda laye ode oni, idi niyii ti a fi wa ni ihoho."""	https://www.bbc.com/yoruba/afrika-53814018
politics	Àwọn tó fẹ́ kí ààrẹ wá láti Ariwa ní 2023 fẹ́ mú gbogbo wa ní ọ̀bọ ni – Satguru Maharaj	Oludari ijọ One Love Foundation, Satguru Maharaj, ti sọ pe ẹkun Gusu Naijiria ni ipo aarẹ kan lọdun 2023. Ninu ifrọwanilẹnuwo kan to ṣe pẹlu BBC, Maharaj sọ pe awọn eeyan ẹkun Ariwa ti ṣe aarẹ fun saa meji, eyi to tumọ si pe Gusu lo yẹ ko tun bọ si gẹgẹ bi aṣa ni Naijriia. Maharaj ni oun rọ gbogbo ọmọ Naijiria lati jade lọ dibo, amọ wọn gbọdọ mọ ẹni to yẹ lati dibo fun. “Ko bojumu bi awọn to n du ipo aarẹ ṣe pọ, niṣe lo yẹ ki ipo naa bọ si Gusu, ti aarẹ to ba wọle yoo si yan igbakeji rẹ lati Ariwa.” O sọ pe eyi wa ni ibamu pẹlu aṣa ni Naijria pe ki ipo aarẹ ma a lọ yika awọn ẹ̀kùn to wa.	https://www.bbc.com/yoruba/articles/c3gvev19wx2o
politics	Muhammadu Buhari: Olubunmi-Okogie ní Nàìjíríà ti padà s'áyé ìjọba ológun	Aarẹ ajọ ẹgbẹ ọmọlẹyin Kristi, CAN tẹlẹ ri, Cardinal Anthony Olubunmi-Okogie sọ pe orilẹede ti n pada si aye ijọba ologun diẹdiẹ labẹ iṣejọba aarẹ Muhammadu Buhari. Cardinal Olubunmi-Okogie bu ẹnu atẹ lu aibọwọ fun aṣẹ ile ẹjọ labẹ ijọba Aarẹ Buhari. Ojiṣẹ Ọlọrun Olubunmi-Okogie sọrọ yii ninu atẹjade kan to fi sita, eleyi to pe akori rẹ ni ''Iwa ibajẹ ati ifagbaratẹtọẹnimọlẹ.'' 'Ohun to ṣeni laanu ni pe lorilẹede Naijiria ni pe awọn olori jina si awọn eeyan ti wọn n ṣejọba le lori,' Cardinal Olubunmi-Okogie lo woye bẹẹ. O ṣalaye pe awọn araalu lo dibo yan awọn to n ṣejọba, o ni idi niyii ti wọn fi gbọdọ maa tẹti gbọ ohun tawọn araalu n sọ. Ojiṣẹ Ọlọrun Olubunmi-Okogie ni ti ijọba ba kọ lati paṣẹ ile ẹjọ mọ, ti o si n dunkoko mọ ẹka eto idajọ, ajẹ wi pe Naijiria ti pada si aye ijọba ologun niyẹn nigba tawọn ologun n ṣe ohun to wu wọn. O ni laye ologun ni ijọba kan le ṣadeede ju awọn eeyan satimọle lainidi kan pato. Cardinal Olubunmi-Okogie ni ọmọ Naijiria ko fẹ ijọba ologun mọ nitori o ti ṣakoba nla fun orilẹede yii. Olubunmi-Okogie ni iru awọn iwa oloṣelu to fa ogun abẹle ni Naijiria bi aadọta ọdun sẹyin ni ijọba to wa lode n wu. O ni ijọba awarawa Naijiria wa ninu ewu nitori iwa ibajẹ ati tani yoo mu mi.	https://www.bbc.com/yoruba/afrika-50793160
politics	Oyo FCC Bill: Ìjọba Ọyọ ní ẹni tí kò bá lẹ́bọ lẹrù, kò yẹ kò bẹ̀rù àjọ FCC	"Ọjọ́ Ajé ni Gómìnà ìpínlẹ̀ Oyo, Seyi Makinde buwọlu abadofin kan láti ṣe àgbékalẹ̀ àjọ tó ń gbógun ti ìwà jẹgúdújẹra ni ìpínlẹ̀ Oyo, FCC. Nínú ọ̀rọ̀ Gomina, ó ni àgbékalẹ̀ àjọ náà kìí ṣe láti gbógun ti ẹnikẹni bikose lati ri daju pe awọn eeyan ko akoyawọ ni gbogbo ileesẹ́ ati ẹka isejọba. Sùgbọ́n, ó dàbi ẹgbẹ́ alátakò ni ìpínlẹ̀ Oyo kò rìií bẹ́ẹ̀. Lásìkò tó ń bá BBC Yorùbá sọ̀rọ̀ lórí ìgbésẹ̀ Makinde náà, Ayodeji Abass Aleshinloye to jẹ ọmọ ẹgbẹ́ òṣèlú APC ní ìpínlẹ̀ Oyo sàlàyé pé, kò sí ǹkan ti gómìnà ń ṣe ju láti gbogun ti àwọn ọmọ ẹgbẹ́ alátakò nípínlẹ̀ Oyo. Nínú ọ̀rọ̀ rẹ̀, o ní ""kò sí ìjọba kankan to le dún koko mọ àwọn, nítori pé, ti ijọba ba gbìyànju irú ẹ, ilé ẹjọ wà láti gbé ẹjọ náà lọ."" O tún mẹnu ba pé, gomina Makinde to ni Ajimobi fí ìdá ààdọrun owó iṣẹ́ ti a n gbé jade se ẹbun fún àwọn ènìyàn, ló tún tún iṣẹ́ òde náà gbé sita pẹ̀lú Bíliọnu mẹsàn àti miliọnu lọna ẹẹdẹgbẹwa naira, lẹ́yin to sọ pé Bílíọnu meje ti pọju fún irú iṣẹ́ ode náà. Alẹshinlọyẹ ni, ""ibúwọlù àbádofin náà kìí ṣe nítori ìfẹ́ ará ìlú, sùgbọ́n ọ̀nà láti dún koko mọ àwọn ọmọ ẹgbẹ́ alátako ni àti pe, òṣèlú  lásàn ni Makinde ń se."" Amọ sa, Kọmisọna fétò ìròyìn ni ìpínlẹ̀ Oyo, Wasiu Olatunbosun naa salaye fun BBC Yoruba pe Makinde ti kede pé àgbékalẹ̀ ajọ to n gbogun ti iwa ibajẹ naa, kìí ṣe láti kó ẹnikẹni láyà jẹ, ẹni ti kò bá si lẹ́bọ lẹ́ru kò nílò láti maa fòyà lóri irú ǹkan bẹ́ẹ̀. Olatunbosun ni ""kìí ṣe ìgbà àkọ́kọ́ rèé ti ìrú àjọ bàyìí yóò di gbígbé kalẹ̀, àwọn ìpínlẹ̀ míràn náà ti dá irú ẹ sílẹ̀ tẹ́lẹ̀, pàápàá jùlọ, Kano àti Kaduna àti pé, gomina funra rẹ setan láti gbé òfin máfọwọ́ kànmi ti gomina maa ń ni ti sẹ́gbẹ̀ kan, to ba huwa aitọ tàbi kówó jẹ."" Ọlatunbọsun wa n beere pe""Kíló de to fi jẹ́ pé ìgbà ti Seyi Makinde bẹ̀rẹ̀ ni ariwo yóò wá bẹ̀rẹ̀? Ipínlẹ̀ Oyo kàn n fẹ́ láti mọ bi wọ́n ṣe ná gbogbo owó rẹ̀ ni, gbogbo ẹni to ba wà lori ijoba lásìkò kan gbọdọ mọ bi a ṣe n ná owó náà"" ""Ti ìjọba to kọja ko bá lẹ́bọ lẹru, kò yẹ kí wọ́n bẹ̀ru, kìí sì ṣe pé àjọ náà yóò kan jòkó síbì kan láti sọ pé lágbàjá kówó jẹ, bí kò ṣe pé ọ̀rọ̀ náà yóò dé ilé ẹjọ láti fun olúkùlùkù lànfàni. Lóri ti òpópònà Mọniya si Iseyin, Olatunbosun ni Seyi Makinde koro oju si isẹ naa, lẹ́yin àgbéjade iṣe ode náà, to yẹ ki wọ́n ṣe fun ọdun kan, ti wọn si gba bílíọnu meji naira fun, ko ni ojuutu kankan fun osu meje, ti wọ́n ko si ṣe kilomita kan ninu kilomita mẹtadinlọgọta. Olatunbọsun ni ǹkan ti Seyi Makinde n ṣe ni oju agbara, eyi ti ijọba ana ko fi kun nkan ti wọn fẹ́ ṣe, sùgbọ́n ni bayìí, agbasẹse gbọdọ pari isẹ rẹ̀ láàrin ọdun kan lai ni ànfani owo miran titi ti yóò fi ṣe iṣẹ́ idá ọgọta iṣẹ́ náà."	https://www.bbc.com/yoruba/50761863
religion	Ìjọba àpapọ̀ kéde ọjọ́ Aje àti ọjọ́ Iṣẹgun tó ń bọ̀ gẹ́gẹ́ bíi ìsinmi ọdún Keresimesi	"Ijọba apapọ Naijiria ti kede ọjọ Aje, ọjọ kẹtadinlọgbọn ati ọjọ Iṣẹgun, ọjọ kejidinlọgbọn, oṣu Kejila, gẹgẹ bii ọjọ isinmi lati sami si ayẹyẹ ọdun Keresimesi. Ijọba apapọ tu kede ọjọ Aje, ọjọ kẹta, oṣu Kinni, ọdu 2022 gẹgẹ ọjọ ọjọ isiinmi ayajọ ọdun tuntun. Minisita ọrọ abẹle, ọgbẹni Rauf Aregbesola to fi ikede naa sita lorukọ ijọba apapọ ki awọn ọmọlẹyin Kristi ku imura ọdun Keresimesi naa ati ayẹyẹ ọdun tuntun. Aregbesola sọ fun awọn Kristẹni pe ki wọn maa wo awokọṣẹ Kristi ninu oun gbogbo ti wọn ba n ṣe. O ni ""O yẹ ki a maa wo awọkọṣe Jesu Kristi ninu iwa ati iṣẹ wa."" ""Lara awọn iwa awokọṣẹ Kristi ni iwapẹlẹ, aanu, suuru, alaafia ati ododo, eyii ti ìbí rẹ n ṣapẹrẹ."" Minisita naa rọ awọn Kristẹni lati fi akoko ọdun naa gbadura fun alaafia Naijiria, paapaa lasiko yii ti eto abo mẹhẹ. Aregbesola naa sọ fun awọn araalu lati ṣora ṣe lasiko pọpọṣinṣin ọdun naa nitori ajakalẹ arun Covid-19 to ṣi wa lode. O tun parọwa si awọn araalu lati maṣẹ kawọ gbera ti wọn ba kofiri ẹnikẹni to ba n ṣe afihan arun Covid-19. Aregbesola pari ọrọ rẹ pe ki awọn ọmọ Naijiria maṣe sọ ireti nu nitori ọdun 2022 to n bọ lọna yoo dara ju ọdun 2021 yii lọ.'"	https://www.bbc.com/yoruba/59757728
entertainment	Yollywood Yemi Shodimu sọ̀rọ̀ pé àṣìlò ẹ̀bùn kò jẹ́ kí Nàìjíríà dàgbà sókè mọ́	Odu ni o jẹ lagbo oṣere tiata ni Naijiria kii ṣe aimọ f'oloko. Bi eeyan ba ti wo awọn ere ileeṣẹ sinima Mainframe ni nkan bi ọdun meloo kan sẹyin, yo ranti arakunrin kan to kopa ribiribi ninu awọn ere ti Tunde Kelani dari wọnyi. Yemi Shodimu lẹni taa n wi to si  kopa ninu awọn ere sinima bi Ò le kù (1997), Ti oluwa ni ile (1993) ati Kòseégbé (1995). BBC News Yoruba gba lalejo loju opo Facebook Live ti o si yanana ọrọ lori awọn ohun to ni ṣe pẹlu ere sinima ni Naijiria. Diẹ lara awọn ohun t ri fayọ ninu ifọrọwerọ naa ree: Ifarada pọ fawa oṣere nigba ta fi n kopa ninu ere sinima yatọ si tode oni Gẹgẹ bi agba ọjẹ oṣere sinima yi ti ṣe ṣalaye, o ni tifẹtifẹ, tọkantọkan lawọn fi n se ere sinima lasiko tawọn. O sọ pe awọn alakoso nigba naa ki ṣe alayaba. ''Inu ọkan wọn ni itan ti wọn ba kọ ti maa n wa ati pe ẹkọ ti wọn kọ nipa gbigbe itan silẹ ni wọn n lo.'' Ẹbun pataki, ẹbun nlanla ni Tunde Kelani jẹ fun orileede Naijiria Lori gbajugbaja oludari ere sinima yi, Yemi Shodimu ni  o ṣeni laanu pe awọn to yabara ti wa pọ ninu ere sinima. O ni ṣugbọn kii ṣe lagbo osere tiatia nikan ni wọn wa bii kii se pe wọn pọ ninu oṣelu ati awọn iṣẹ miran ni Naijiria. Ninu awọn nkan to sọnu ninu ere sinima ode oni, o sọ pe ti a baa n tiraka lati sọ itan oyinbo fun oyinbo, a ko le tẹsiwaju. O ni aṣeyege pọ, kudiẹkudiẹ naa pọ to fi mọ awọn nkan aṣa wa to pọ ti a ko ti fi han fun araye ninu sinima. ''Ohun to n ṣe oyinbo loyinbo n kojọ ninu fiimu, ki lo de ti a wa naa ko gbe tiwa jade faraye gbọ? O tẹsiwaju pe ''A ko ti bọ kuro ninu a n fi owo kun owo epo, owo ina, ki laa jẹ, ki laa mu, awọn nkan to n jo wa bi ina labẹ aṣọ pọ ti a gbọdọ fi han agbaye.'' Nipa isọkan Yoruba ati ọrọ iṣelu: Sodiumu ni Yoruba ni lati pawọpọ ti wọn ba fẹ jana. Shodimu yabara labẹ akori ọrọ yi lati sọ nipa oselu to n lọ lọwọ ni Naijiria O sọ pe awọn to dantọ lati se oselu pọ ni Naijiria,bẹẹ lawọn ti ko yẹ ki wọn sunmọ oṣelu naa wa nibẹ. O wa fi kun pe abaabọ  fifi awọn ti ko yẹ sipo ni Naijiria n ba finra bayi. ''A feran lati maa ṣadura lori gbogbo nkan ni Naijiria ṣugbọn ọlọrun ma jẹ ki ọrọ wa ṣu Ọlọrun. Asilo ẹbun wa ninu nkan to n ṣe wa ni Naijiria ti a ko fi dagbasoke''	https://www.bbc.com/yoruba/afrika-54018733
health	Covid-19 Quarantine: Kí ní ohùn tó sún àwọn ará ìlú kàn máa ṣé pàṣípààrọ̀ oúnjẹ pẹ̀lú fóónù?	"Awọn olugbe ilu Xi'an lorileede China ti bẹrẹ si ni se pasiparọ ounjẹ laarin ara wọn. Eyi ko si sẹyin ọwọn gogo ounjẹ ti wọn n koju nibẹ nitori isede ti ijọba gbe kalẹ. Kaakiri oju opo ayelujara lawọn ara agbegbe naa ti n salabapin aworan orisi bawọn eeyan se n fi nkan ini wọn se pasiparọ ounjẹ.Koda wọn fi awọn nkan ẹrọ igbalode fi se pasiparọ ounjẹ. Nkan bi eeyan miliọnu mẹtala lo ti deju mọle lati nkan bi ọjọ Kẹtalelogun osu Kejila ti wọn ko si ribi jade lati lọ fi ra ounjẹ. Lẹnu ọjọ mẹta yi, pupọ awọn eeyan wọn yi lo n fitara han loju opo ayelujara. Awọn alasẹ n pese ounjẹ fawọn ara agbegbe yi sugbọn awọn kan ni ounjẹ naa ki tọjọ tabi pe awọn ko tiẹ ri gba rara. Loju opo Weibo,a ri fidio ati aworani nibi  ti awọn eeyan n fi siga gba kabeeji,ọsẹ ifọ abọ lati fi parọ appu,tawọn mii si n fi paadi nkan osu obinrin se pasiparọ ewebẹ. Ọkan ninu awọn fidio yi safihan olugbe kan to n fi ẹrọ idaraya Nintendo fi parọ indomie ati puff puff. Olugbe kan sọ fun ileesẹ rẹdio Free Asia pe ""awọn eeyan ti wọn jijọ n gbe inu ile kan naa n fi nkan se pasiparọ nitori wọn ko ni ounjẹ ti wọn yoo jẹ mọ''. Ileesẹ iroyin yi tun sọ pe arakunrin kan fẹ fi foonu rẹ  ati ẹrọ taabu gba irẹsi . Wọn ni nkan ti n pada si tọjọ atijọ to se pe pasiparọ lawọn eeyan fi n seto karakata. Ilu taa n pe ni Xi'an yi lo wa loju ina ajakalẹ arun Covid-19 yi tawọn alasẹ si ti gbe ilana kalẹ eyi tawọn eeyan bẹnu atẹ lu loju opo ayelujara. Ọkan lara awọn ilana ati igbesẹ ijọba yi ni iru ọkan to sẹlẹ sawọn olugbe Mingde 8 Yingli tawọn alasẹ sadede sọ fun loruganjọ pe ki wọn kuro lọ si ibudo iyasọtọ. Ajakalẹ yi jẹ eleyi to buru ju ni China lẹnu osu meloo kan sẹyin ti China n gbero lati mu ajakalẹ yi dopin. Ireti ijọba China ni pe awọn yoo ribi mu dopin ki ọdun osupa oju ọrun wọn to waye ati saaju idije Olympics to yẹ ko waye ni Beijing losu to n bọ."	https://www.bbc.com/yoruba/59901778
politics	APC govs meet: Ìpàdé ẹgbẹ́ òṣèlú APC yóò wáyé lónìí, wo ohun tí wọ́n fẹ́ sọ̀rọ̀ nípa rẹ̀	"Ẹgbẹ oṣelu All Progressives Congress yoo ṣepade ni oni ọjọ Aiku lati jiroro lori ọjọ pato ti wọn yoo ṣe ipade apero gbogbo gbo eyi ti yoo ṣaaju idibo abẹle wọn. Eyi waye ni idahun si iru ikilọ ti aarẹ Naijiria, Muhammadu Buhari fi sita ninu ifọrọwerọ to ṣe pẹlu ileeṣẹ amohunmaworan NTA l'Ọjọbọ ọsẹ nibi to ti ni ki wọn tete wa wọrọkọ fi ṣe ada ki ituka ma baa ṣẹlẹ ninu ẹgbẹ wọn. Ninu ifọrọwerọ naa ni Aarẹ Buhari ti ni bi wọn ṣe da oni da ọla ti wọn n fi nkan falẹ, ẹgbẹ APC kan n fi ara wọn si eti bebe ijakulẹ ni lọwọ ẹgbẹ oṣelu alatako wọ, Peoples Democratic Party ninu idibo ọdun 2023. Kìí ṣe ohun tí ojú kò rí rí tí ìyàwó mi bá ní owó jù mí lọ - Kolawole Ajeyemi Wo obìnrin tó ṣe ìgbéyàwó pẹ̀lú àwọ̀ ""Pink"" Bobrisky tọrọ àforíjì lọ́wọ Ọba Benin lẹ́yìn tó ní kó wá fẹ̀ òun Nigba ti alaga ẹgbẹ awọn gomina iha Ariwa naa ṣepade pẹlu Aarẹ Buhari lọjọ Ẹti, Simon Lalong ni koko ohun ti awọn yoo maa ṣepade le lori lọjọ Aiku ni yiyan ọjọ ti ipade apero nla ẹgbẹ naa yoo waye. Ni bayii, gbogbo awọn gomina APC ti ṣetan fun ipade oni lati yan ọjọ ti wọn yoo ṣe e. Gẹgẹ bo ṣe sọ, Aarẹ Buhari ti ni onyẹ kankank ko ni yẹ wiwaye ipade apero wọn ninu oṣu keji ọdun yii. BAkan naa lo tọka sii pe ikilọ aarẹ Buhari pe ki wọn to ile wọn jẹ ohun to yẹ ki awọn ẹgbẹ mu lọkunkundun."	https://www.bbc.com/yoruba/afrika-59926362
politics	Mo fẹ́ díje fún ipò àárẹ ní 2024 láti gbé ògo America dìde lẹ́ẹ̀kan sí i - Trump	"Aarẹ orile-ede America nigba kan, Donald Trump ti kede pe oun ni erongba lati dije fun ipo aarẹ lọdun 2024.  Trump kede eyi lasiko to n ba awọn alatilẹhin rẹ sọ̀rọ̀ nile rẹ, Mar-a-Lago, to wa n'ilu Florida, lọjọ Isẹgun. O ni oun fẹ pada dije fun ipo aarẹ, lati gbe ogo America dìde lẹẹkan si.  ""Igbe dìde America ti bẹrẹ lati asiko yii lọ."" ""Nitori naa, lati asiko yii lọ titi di ọjọ idibo lọdun 2024, ni ma a ma ja fitafita lọ́nà ti ko sẹlẹ ri. Ao ṣẹ́gun àwọn ọmọ ẹgbẹ́ oṣelu Democrats to n gbiyanju lati pa orile-ede wa run gẹgẹ bi ọ̀tá ilé."" O ni ija naa kọjá ọrọ oṣelu, 'ijijagbara nla ni'. Trump ni ìpinnu òun ni lati doola orile-ede America lo mu ki oun tun fẹ gbe igba ibo lọdun 2024. Ṣáájú ikede yii ni wọn ti di ẹbi ijakulẹ ti ẹgbẹ́ Republican ni, ninu idibo ilaji sáà to waye. Pupọ ninu awọn oludibo kọ awọn oludije to ṣe atilẹyin fun ariwo magomago ibo ti Trump pa lọdun 2020. Ọ̀pọ̀ àwọn to si yàn lo fidirẹmi. Ko to o le dije fun ipo aarẹ, Trump nilo lati bori ninu idibo abẹle ẹgbẹ́ Republican. Ọsẹ to kọja ni Trump sọ òkò ọ̀rọ̀ si gomina ipinlẹ Florida, Ron DeSantis, ti Ireti wa pe oun naa yoo dije fun ipo aarẹ lábẹ́ asia ẹgbẹ́ Republican lọdun 2024. Bi Trump si ṣe n kede erongba rẹ, ní àwọn alatilẹhin rẹ ti n gba ipe ati imeeli fún owo dida. Aarẹ nigba kan ri ọhun si ti ní eto ìpolongo nla silẹ. Trump padanu sọwọ Aarẹ Joe Biden, lasiko to dije fun saa keji lọdun 2020. Ninu iroyin míì, ọmọbìnrin Trump, Ivanka, ti sọ pe oun ko nii ṣe atilẹyin fún erongba baba oun lati dije lọdun 2024. Ivanka ni lootọ ni oun nifẹ baba oun, sugbọn idile oun ni oun fẹ mojuto, ki oun si daabo bo wọn lasiko yii. O ni gbogbo atilẹyin ti oun yoo ba fun baba oun ko nii lọwọ oṣelu ninu. Ivanka ati ọkọ rẹ, Jared Kushner, ko ipa pataki ninu isejọba akọkọ Trump.\n\nIpo oludamọran àgbà lo fi àwọn mejeeji si."	https://www.bbc.com/yoruba/articles/cprezy2vr7vo
health	Male infertility: Àwọn ìdí márùn-ún tó ṣe sọ̀ro fún ọkùnrin láti fún obìnrin lóyún láyé òde òní	Iye atọ to maa n jade lara ọkunrin ti dinkun pẹlu ida mọkanlelaadọta lati nnkan bii aadọta ọdun sẹyin. Eyii jẹ ọkan lara awọn esi iwadii lati ile ẹkọ Hebrew University of Jerusalem ni Israel ati Mount Sinai School of Medicine, nilẹ Amẹrika. Awọn onimọ ijinlẹ sayẹnsi naa sọ pe eroja inu atọ awọn ọkunrin ni nnkan bii ọdun 1970 pọ ju iye eroja atọ awọn ọkunrin laye ode oni lọ. Wọn ni “Ohun to ya wa lẹnu ju ti a ri ni pe bi awọn eroja inu atọ naa ṣe n rin ti dinku si ju ti atijọ lọ, to n tumọ si pe anfani ati fun obinrin loyun ti dinku ju ti atijọ lọ.” Esi iwadii yii ti n kọ awọn onimọ ijinlẹ lominu. Eduardo Miranda, to jẹ onimọ ijinlẹ ti ẹka imọ Andrology ni Brazilian Society of Urology sọ pe “Bi ọrọ yii ṣe n lọ n kọ wa lominu nitori a ko mọ ibi ti yoo yọri si.” Wayii o, awọn onimọ ijinlẹ ti kede awọn nnkan marun un yii gẹgẹ bii eyii to maa n mu ko lera fun ọkunrin lati fun iyawo rẹ loyun. Miranda sọ pe, awọn ọkunrin to ba sanra ju maa n ni ọra pupọ lagbegbe nnkan ọmọkunrin wọn. Awọn ọra wọnyii le ṣakoba fun ‘spermatozoa’ eyii to jẹ ara eroja inu atọ to n di ọmọ ninu obinrin. Wọn ni ti ọkunrin ba sanra ju, o le ṣakoba fun koropọn rẹ, eyii ti yoo maa gbona, o si lewu. Ajọ WHO ni nnkan bii ida mọkandinlogoji ọkunrin lo sanra, ti ida mọkanla si sanra lasanju, eyii to n ṣakoba fun ‘spermatozoa’ wọn. Cocaine, igbo, siga, ọti atawọn egboogi mii ni awoọn onimọ ti sọ pe o le ṣakoba fun nnkan ọmọkunrin. Miranda ni awọn nnkan wọnyii maa n ṣakoba fun awọn eroja to n pese atọ ninu agọ ara ọkunrin. Bẹẹ si ni lara awọn oogun naa maa n ṣakoba fun koropọn ọmọkunrin. Wọn ni o le jẹ ki koropọn kere, ti awọn eroja inu atọ ko si ni le gbera daadaa, eyii ti wọn n pe “azoospermia.” Awọn aisan bii ‘chlamydia’ ati ‘gonorrhoea’ maa n gbogun ti igbiyanju ọkunrin lati fun obinrin loyun. Ajọ WHO sọ pe lọdun 2020 nikan, miliọnu mọkandinlaadọfa eeyan tuntun lo lugbadi arun chlamydia nigba ti miliọnu mejilelọgọrin eeyan tuntun fara kasa gonorrhoea kaakiri agbaye. Wọn ni ṣiṣe eyii le se ewu fun atọ ọmọkunrin, iyẹn ti ẹrọ kọmouta naa ba ti gbona ju ni itan ti eeyan gbe si lati ṣiṣẹ. Yatọ si kọmputa to n gbona lori itan ọkunrin, awọn onimọ tun sọ pe awọn nnkan mii bii wiwẹ ninu omi to gbona le ṣakoba fun atọ ọmọkunrin. Laipẹ yii ni iwadii kan ṣẹṣẹ fi han pe awọn nnkan to n fa idọti oju afẹfẹ le ṣakoba fun nnkan ọmọkunrin. Gbigbe igbe aye ọtun le ran ọmọkunrin lọwọ gẹgẹ bii iwadii ijinlẹ kan ṣe sọ. Lara awọn igbeaye ọtun naa ni igbiyanju lati di ara sisan ku, yiyago fun awọn nnkan bi siga mimu, ọti mimu ati egboogi oloro lilo. Ti tọkọ-taya ba gbiyanju lati loyun amọ ti igbiyanju wọn ko so eso rere, wọn ni irufẹ tọkọ-tya bẹẹ le gbiyanjuu awọn ọna mii bii “vitro fertilisation” ati bẹẹ lọ.	https://www.bbc.com/yoruba/articles/cmjympnmgg1o
politics	Biafra at 51: Àwọn àgbààgbà ní àwọn ohun tó pilẹ̀ ogun abẹ́le kò tí dópin ní Naijiria	"Biṣọọbu ijọ Aguda nipinlẹ Sokoto, Alufa Matthew Kukah atawọn eekan ilu mii ti sọ pe, o ṣe e ṣe ki Naijiria tun koju ogun abẹle miran, ti ko ba ṣe awọn nkan to yẹ. Wọn sọ eyi nibi ijiroro ori ayelujara kan to waye lati ṣami ọdun kọkanlelaadọta ti ogun abẹle Biafra pari, eyi to ko loni ọjọ Kẹẹdogun osu kinni. Ọ̀dun 1967 si 1970 ni ogun Biafra waye laarin ijọba Naijiria ati awọn eeyan ẹya Igbo to n beere fun dida orilẹ-ede Biafra silẹ. Ninu ọrọ rẹ, Kukah to jẹ oludanilẹkọ nibi ijiroro naa sọ pe, Naijiria ko ti i kọ ẹkọ kankan lara ogun abẹle naa. Wọn fikun pe idẹyẹsi ati ifiyajẹni ti awọn ẹya kan ni Naijiria n pariwo lati igba ogun Biafra ṣi wa titi di oni. Bakan naa ni oludije fun ipo igbakeji aarẹ ninu eto idibo ọdun 2019, Peter Obi sọ pe, oju ọna kan naa ni Naijiria ṣi n tọ. Amọ ojuọna ọhun paapaa ti bajẹ ju bo ṣe wa ni atẹyinwa. ""Ti ẹ ba wo nkan to ṣẹlẹ nigba naa to gbe Naijiria de ikorita ogun Biafra, awọn nkan to n ṣẹlẹ bayii buru ju bẹẹ lọ."" Ẹwẹ, Olori ẹgbẹ Afẹnifẹre, Oloye Ayo Adebanjo naa sọ pe, ofin ti Naijiria n lo gan-an ni orisun iṣoro. O ni idajọ ododo ti ko si, ko ṣẹyin aarẹ to n ri daju pe awọn eeyan Ariwa nikan lo wa ni awọn ipo to se pataki. Ijọba apapọ ti kilọ fun awọn ẹgbẹ Musulumi kan pe wọn ko lẹtọ labẹ ofin lati le Biṣọọpu ijọ Katoliki fun ẹkun Sokoto, Mathew Kukah, kuro nipinlẹ naa nitori awọn ọrọ kan to sọ. Ninu atẹjade kan ti olubadamọran pataki si Aarẹ Muhammadu Buhari lori ọrọ iroyin ati ipolongo, Garba Shehu fi ṣọwọ si awọn akọroyin, lo ti kede bẹẹ. Atẹjade naa ni, bo tilẹ jẹ pe lootọ ni alufa ọhun ti ṣẹ awọn eeyan kan, ṣugbọn ko ba ofin mu ki wọn sọ fun pe ko kẹru rẹ kuro ni Sokoto. O ni Alufa naa lẹtọ labẹ ofin lati ṣe ẹsin to ba wu ati lati ṣe oṣelu nibikibi to ba yan ni Naijiria. Shehu ni o lodi si ofin Naijiria ki awọn eeyan kan gbe igbesẹ lati le alufa naa kuro ni Sokoto, nitori pe ohun to n ṣe ko dun mọ wọn ninu. O ni ""Gbedeke ti awọn ẹgbẹ Musulumi kan fun Mathew Kukah pe ko tọrọ afiriji lọwọ awọn Musulumi lori ọrọ to sọ laipẹ yii, tabi ko fi ilu Sokoto silẹ jẹ eyii to to buru jọjọ, o si tun lodi si ofin orilẹ-ede Naijiria. ""Labẹ ofin ilẹ wa, gbogbo ara ilu lo lẹtọ lati sọrọ bo ṣe wu wọn, bakan naa ni wọn lẹtọ lati ni dukia ati lati rin nibikibi to ba wu wọn nilẹ Naijiria lai si pe awọn kan n dun mọhurumọhuru mọ wọn."" Bẹẹ lo tun sọ siwaju si pe lootọ ni pe alufa naa ti ṣẹ awọn eeyan kan nipa bo ṣe maa n sọrọ lodi si ijọba to wa lode ati si Aarẹ Buhari, ti awọn kan si ti fẹsun kan pe o n dana ija ẹsin, ṣugbọn suuru ni awọn adari maa ni niru akoko bayii. Shehu ni ilu Sokoto ni ibaṣepọ to dan mọran pẹlu awọn eeyan to ni oniruru ẹsin, nitori naa ki awọn eeyan kan maṣe gbiyanju lati da iru ibaṣepọ bẹẹ ru lasiko yii. Shehu pari atẹjade naa pe, ki awọn ẹgbẹ to ba n binu fi ọwọ wọnu, ki wọn si gba awọn ẹlomiran laaye lati sọ ohunkohun to ba wa ninu wọn. Lẹyin naa lo rọ alufa Kukah pe ko bọwọ fun ẹtọ ati ẹsin awọn ẹlomiran ninu awọn ọrọ rẹ, yala ni gbangba tabi ni kọrọ inu ile rẹ."	https://www.bbc.com/yoruba/55657941
sports	Premier league: VAR gba ẹ̀tọ́ Aubameyan fún un ní Old Trafford, ọ̀mì ni Manchester United, Arsenal ta	Agbababọọlu Manchester united, Scott McTominay lo kọkọ gba goolu wọle nigba ti ifẹsẹwọnsẹ naa wọ iṣẹju karundinlaadọta 45'ki wọn to lọ iṣinmi aarin ifẹsẹwọnsẹ naa. Ariwo ayọ nla lo sọ lẹnu awọn ololufẹ Manchester United. Ko pẹ ti wọn wọle fun abala keji ni Arsenal da ẹyọ kan naa pada nigba ti Bukayọ Saka gba bọọlu fun Aubameyang lati gba sinu awọn ni ariwo ba ta tun sọ geee. Lati ọpọ ọdun sẹyin ni ija orogun ti wa laarin Manchester United ati Arsenal; tobẹẹ gẹẹ to fi jẹ wi pe nigba kugba ti awọn  ẹgbẹ agbabọọẹu mejeeji yii ba ti koju ara wọn  ni lala maa n lu. Itakangbọn laarin olukọni ẹgbẹ agbabọọlu mejeeji tẹẹẹ, iyẹn Alex Ferguson ati Arsene Wenger tun mu ki ifẹsẹwọnsẹ laarin awọn mejeeji yii o maa legba kan jọrin lọ. Ifẹsẹwọnsẹ to waye laarin Manchester United ati Arsenal yii ni igba...ti awọn mejeeji yii yoo ma koju ara wọn ni idje Premier League. ṣaaju ifẹsẹwọnsẹ yii, ipo kẹrinla ni Manchester United wa lori atẹ igbelewọn Premier league. Ipo kẹjs si ni Arsenal wa lori atẹ naa. ṣaaju ifẹsẹwọnsẹ yii, ifẹsẹwọnsẹ kan ṣoṣo ni manchester United ṣi bori ninu mẹfa ti wọn ti gba ṣaaju ni saa yii. Bakan naa ni Arsenal ko tii bori ifẹsẹwọnsẹ kankan ni papa iṣire Old Trafford to jẹ ibuba ẹgbẹ agbabọọlu Manchester United. Nigba to n ba awọn oniroyin sọrọ ṣaaju ifẹsẹwọnsẹ naa, olukọni ikọ Arsenal, Unai Emery ni erongba ti awọn gbe wa si Old Trafford ni lati bori. O ni awọn si ti gbaradi niwaju ati ni ẹyin lati mu erongba yii wa si imuṣẹ. Gbajugbaja agbabọọlu Manchester United ni, Paul Pogba ati marcus Rashford bẹrẹ ifẹsẹwọnsẹ naa lẹyin ti wọn gbọnra nu kuro ninu bi wọn ṣe fara ṣeṣe. Awọn ikọ mejeeji lo jẹwọ ọmọọkọ ni ibẹrẹ ifẹsẹwọnsẹ naa.	https://www.bbc.com/yoruba/afrika-49886227
sports	A ti gbáradì fún ikọ̀ Super Falcons – Banyana Banyana ti South Africa	Ikọ agbabọọlu obinrin ti orilẹede South-Africa ti fi ero wọn ha ni igbaradi fun idije CAF Women Cup of Nations ti yoo waye ni Morocco. Ikọ Super Falcons to ti gba ami ẹyẹ naa fun igba kẹsan ti yoo ma koju ikọ Banyana Banyana ni ifẹṣẹwọnṣẹ group C ti yoo waye ni Ọjọ Kẹrin, Osu Keje. Dokita Iko Banyana Banyana, Rodney Mokoka naa lo ni awọn ti rẹkẹ ikọ agbabọọlu obinrin ti Naijiria ati awọn ikọ agbabọọlu to ku. Ninu fidio ti Mokoka fi lede lo ti safihan bi awọn ikọ South Africa naa ṣe n gbaradi. Bakan naa lo ni awọn ti ṣetan lati kopa ninu idije ikejila ti Women’s Africa Cup of Nations ni Morocco. Dokita naa ni ara wọn pe sasa ti ko si si ẹni to ni aisan kankan lara awọn obinrin agbabọọlu naa.	https://www.bbc.com/yoruba/articles/cy7q5ndpg5eo
religion	"Lẹ́yìn tí Mbaka tí ilé jọ́sìn pà,
awọn ọmọ ìjọ fẹhonuhan lórí àṣẹ Bisọọbu Onaga"	Gbajugbaja adari ẹka ile ijọsin Aguda, Fada Ejike Mbaka ti tẹle asẹ ati ipinnu awọn adari ijọ aguda, ti o si ti ile jọsin rẹ pa lẹyin ti Bisọọbu Calistus Onaga ti ipinlẹ Enugu ni kii  awọn olujọsin ijọ aguda lati dẹkun lilọ ile jọsin Adoration Ministry. Asẹ naa ni ko dun mọ ọpọ olujọsin Adoration Ministry ninu ti wọn si tu sita lati fẹhonuhan wọn lori iṣẹlẹ naa Bisọọbu Onaga lo pase awọn fun olujọsin latari ọrọ kan ti gbajugbaja adari ẹka ile ijọsin Aguda naa sọ si Peter Obi, oludije sipo Aarẹ labẹ asia ẹgbẹ oṣelu Labour Party pe ko le e di aarẹ orilẹede Naijiria. Mbaka ninu atesita sọ fi sita fun awọn akoroyin ni pe ijọsin ko ni waye mọ ni ile jọsin naa. “Latari asẹ ati ipinnu awọn adari ile jọsin Aguda, ko ni si isin mọ ni ẹka ile jọsin, Adoration Ministry.” “Ẹma tubo ma gbadura fun Mbaka, oluwa yo wa pẹlu yin.” Adari ijọ aguda ni ipinlẹ Enugu, Bisọọbu Calistus Onaga ti pa a lasẹ fun awọn olujọsin ijọ aguda lati dẹkun lilọ si ile ijọsin, Fr. Ejike Mbaka Adoration Ministry. Idari yii lo wayẹ lẹyin ọrọ ti gbajugbaja adari ẹka ile ijọsin Aguda naa, Ejike Mbaka sọ wi pe Peter Obi, oludije sipo Aarẹ labẹ asia ẹgbẹ oṣelu Labour Party ko le e di aarẹ orilẹede Naijiria. Ninu fidio to n ja ranyin lori ayelujara ni Father Mbaka ti ni Peter Obi kii ṣoore fun awọn eniyan. Mbaka ni aahun to n kawọko ni Obi, ti ko si gbọdọ jẹ aarẹ Naijiria. Ninu atẹjade kan ti awọn adari naa fi sita fun awọn akoroyin, Bisọọbu Onaga ni oun kọ lilọ ile ijọsin Mbaka fun awọn olujọsin ijọ aguda. O ni lẹyin ti Mbaka ti kọ lati tẹle ofin ati aṣẹ ijọ aguda ni o fi kede aṣẹ naa fun awọn olujọsin. O tẹsiwaju pe ipinu naa lo waye lẹyin ọrọ ti Mbaka sọ si  Peter Obi to jẹ gomina ipinlẹ Anambra tẹlẹ ri ati oludije sipo Aarẹ labẹ ẹgbẹ oṣelu Labour Party ninu eto idibo ọdun 2023. Awọn adari ijọ aguda ni ipinlé Enugu ti ni oro ti gbajumo alufaa ninu ijó naa, Fr. Ejike Mbaka sọ si olidijẹ fun ipo Aarẹ labẹ asia ẹgbẹ oṣelu ‘Labour Party’, Peter Obi lodi si ofin to ro mo ijọ naa. Bisọọbu ti Enugu, Ernest Anaezichukwu Obodo lo kede oro na sita fun awọn akoroyin ni ana. Obodo ni irufẹ oro naa ni ko yẹ ko ma jade lenu ojisẹ ọlọrun “A fẹ ki Fr Mnaka dẹkun lati ma sọ oro ti o le mu gbomisi omioto waye lorielede Naijira” “A fi asiko ko yi sọ fin awọn ọmọ orilede Naijiria pẹ oro ti Mbaka so ni ki n se oro ijo aguda nitori pe o lodi si ofin ijọ naa” O tẹsiwaju pe ijọ aguda ti gbe igbinmo kalẹ lati iwadi ati atunse lori oro ti Fr Mbaka sọ si ita. Bisọọbu naa wa ro awọn ọmọ orilede Naijira lati yago fun iwa jagidijagagan lasiko eto idibo lọdun 2023. Father Mbaka to jẹ adari ile ijọsin Adoration Ministry Enugu lo sọ ọrọ pe Peter Obi ti o jẹ gomina ipinlẹ Anambra tẹlẹri le e di aarẹ orilẹede Naijiria.  Gbajugbaja adari ẹka ile ijọsin Aguda , Ejike Mbaka ti sọ wi pe Peter Obi ko le e di aarẹ orilẹede Naijiria. Father Mbaka to jẹ adari ile ijọsin Adoration Ministry Enugu lo sọ ọrọ naa lasiko eto adura to waye ni ile ijọsin naa. Peter Obi to ni gomina ipinlẹ Anambra tẹlẹri lo n dije du ipo aarẹ labẹ ẹgbẹ oṣelu ‘Labour Party’ ni Naijiria. Ninu fidio to n ja ranyin lori ayelujara ni Father Mbaka ti ni Peter Obi ko ni ẹmi imoore tabi isoore fun ẹnikẹni. Mbaka ni alahun to n kawọko ni Obi, ti ko si gbọdọ jẹ aarẹ Naijiria. ‘’O dara lati ni aarẹ to jẹ agbalagba to lawọ, ju ki a ni aarẹ to jẹ ọmọde amọ ti ko lawọ rara.’’ ‘’Ẹnu Peter Obi si n yọ nitori naa ko ni ibi kankan to n lọ, ayafi to ba wa kunlẹ lori pẹpẹ ile ijọsin Adoration.	https://www.bbc.com/yoruba/articles/c72jr83rlrro
politics	Yahaya Bello: Iléẹjọ́ tó ga jùlọ fòǹtẹ̀ lu Yahaya Bello, wọ́n da ẹjọ́ PDP àti SDP nù	Iléẹjọ́ tó ga jùlọ fòǹtẹ̀ lu Yahaya Bello gẹ́gẹ́ bí Gómìnà ìpínlẹ̀ Kogi Ileẹjọ to ga julọ ni Naijiria ti fi ontẹ lu eto idibo to gbe Yahaya Bello wọle gẹgẹ bi Gomina ipinlẹ Kogi. Ninu idajọ rẹ lọjọ Aje niluu Abuja, ileẹjọ naa tu ẹjọ ti ẹgbẹ oṣelu PDP pe ẹgbẹ oṣelu APC tii ṣe ẹgbẹ Bello ka. Lọsẹ to lọ ni igbimọ oludajọ ẹlẹni meje ile ẹjọ to ga julọ ni Naijiria labẹ idari adajọ agba ni Naijiria, Tanko Mohammed gbọ ẹjọ ti oludije ibo gomina fẹgbẹ oṣelu PDP, Musa Wada pe Gomina Yahaya Bello to wọle ibo naa. Ninu idajọ ti Adajọ Inyang Okoro ka jade lorukọ igbimọ awọn adajọ mejeeje to ṣapero lori ipẹjọ naa, ileẹjọ fi ontẹ lu idajọ ileẹjọ kotẹmilọrun ati ti igbimọ igbẹjọ to n ri si awuyewuye ibo gomina to dajọ pe Bello lo jawe olubori ninu ibo gomina Kogi. Lẹyin ti igbimọ oludajọ ṣe agbeyẹwo koko marun un ti ẹgbẹ oṣelu PDP fi gbe Gomina Bello APC lọ si ileẹjọ, ileẹjọ giga ni awọn  ẹsun naa ko lẹsẹ nlẹ. ''Lẹyin ti a wo eṣun ti oludije PDP pe ẹgbẹ oṣelu APC pe kudiẹkudiẹ wa ninu eto idibo to gbe Yahaya Bello gẹgẹ bi gomina ipinlẹ Kogi, o ti han gbangba pe ko si ẹri to dalu lati fi idi ẹsun naa mulẹ, nitori naa, a tu ipẹjọ PDP ka,'' adajọ Okoro lo sọ bẹẹ. Adajọ agba ni Naijiria, Mohammed, adajọ to ka idajọ ileẹjọ, Okoro ati Abba-Aji atawọn ọmọ igbimọ igbẹjọ mii lo fẹnu ko lori idajọ naa. Ileẹjọ to ga julọ tun da ẹjọ onikoko meje ti oludije ẹgbẹ oṣelu SPD, Natasha Akpoti naa pe wi pe igbakeji gomina Kogi, Edward Onoja parọ ọjọ ori rẹ ati pe o tun fi ayederu iwe ẹri ranṣẹ si ajọ INEC nu. Igbimọ oludajọ naa sọ pe ko si ẹri to daju lati fi idi gbogbo ẹsun ti SDP fi kan igbakeji gomina Kogi mulẹ.	https://www.bbc.com/yoruba/afrika-53971198
health	"Coronavirus Update in Nigeria: 'Ẹ sọ́ra fún ""Christmas Carol"", ẹ̀yin tẹ́ẹ sì wà lókè òkun ẹ má wálé o!'"	Ijọba apapọ lorilẹede Naijiria ti kilọ fun awọn ọmọ Naijiria lati ṣọra fun apejọpọ lasiko ọdun keresimesi to n bọ yii nitori ajakalẹ arun Coronavirus. Adari ajọ pajawiri ti aarẹ Buhari gbe kalẹ lati tako aarun Coronavirus, Boss Mustapha lo sọ bẹẹ fun awọn oniroyin ni Abuja. Mustapha ni ki awọn eniyan ma rin irinajo lọ si oke okun lasiko yii ti ko ba pọn dandan lati rin irinajo. Bakan naa ni wọn rọ awọn ọmọ Naijiria to wa ni oke okun lati duro sọhun ki wọn ma wale lasiko yii nitori ajakalẹ arun Coronavirus. ''Fun ilera ara yin ni a ṣe n parọwa si yin lati maṣe rin irinajo lasiko yii nitori ajakalẹ arun Coronavirus''. ''Ipejọ lasiko ọdun Keresi ko pọn dandan, bẹẹ si ni ko si ni  'Christmas Carol' ki awọn eniyan ma lo kọ arun Coronavirus.'' Lori ipese abẹrẹ ajẹsara lati gbogun ti arun Coronavirus, ijọba ni awọn ṣiṣẹ lori rẹ, ati wi pe yoo wa fun awọn araalu laipẹ. Bakan naa ni wọn parọwa si awọn ọmọ Naijiria lati tẹlẹ ofin ijinasiraẹni ati fifọ ọwọ wọn loore-koore lati dẹna itankalẹ arun Coronavirus ohun. Nibayii, esi ayẹwo Coronavirus lati ipinlẹ mẹjọ ti ajọ NCDC fi sita ni Ọjọ Aje, ọjọ kọkandinlọgbọn, oṣu Kọkanla, fihan pe, eeyan marundinlaadọjọ tun ti ni aarun naa ni Naijiria. Ẹgbẹrun mẹtadinlaadọrin o le ọtalelẹdẹgbẹta o din mẹta (67,557) eeyan lo ti ko aarun naa lorilẹede Naijiria lati igba ti wọn ti kẹẹfin ẹni akọkọ to laarun naa ni Naijiria ni oṣu keji ọdun 2020. Ẹgbẹrun mẹtalelọgọta ati ọrinlelugba ati meji (63,282) lawọn ti ara wọn ti ya nigbati aarun naa si ti gbẹmi awọn ẹgbẹrun kan ati mejilelaadọjọ (1173) eeyan.	https://www.bbc.com/yoruba/55142637
politics	Wo bi o ṣe lè wo orúkọ rẹ nínú àkọsílẹ̀ olùdìbò tí I﻿NEC gbé jáde	Ajọ eleto idibo ni Naijiria, INEC, ti bẹrẹ si ni lẹ iwe orukọ awọn oludibo kaakiri. Eto naa yoo waye larin ọjọ kejila, oṣu Kọkanla titi di ọjọ kejidinlogun, oṣu Kọkanla ọdun 2022. Ajọ INEC sọ pe lilẹ awọn orukọ naa lasiko yii, wa ni ibamu pẹlu abala kẹsan-an ati ikọkandinlogun ofin eto idibo. Igbesẹ yii n waye lati le fun awọn oludibo to fi orukọ silẹ ni anfaani lati mọ boya orukọ wọn wa nibẹ tabi ko si i. Wọn o tun le fi to INEC leti, ti wọn ba ri orukọ ẹni ti ko yẹ lati dibo, amọ ti orukọ rẹ wa lori iwe tabi to ti kú. INEC yoo lẹ orukọ awọn oludibo lati ọdun 2011 titi di 2022, ni awọn wọọdu idibo kọọkan, olu ileeṣẹ ajọ naa ni ijọba ibilẹ, ati awọn olu ileeṣẹ rẹ ni agbegbe nla jakejado Naijiria. Awọn oṣiṣẹ ajọ naa, pẹlu iranlọwọ awọn agunbanirọ ni yoo mojuto eto orukọ naa ni wọọdu Awọn alamojuto idibo si ni yoo ma a dari wọn Yatọ si awọn orukọ ti INEC yoo lẹ̀ si awọn wọọdu idibo, o tun ni anfaani lati yẹ orukọ rẹ wo lori ayelujara.	https://www.bbc.com/yoruba/articles/c97jd4nw799o
politics	Ibadan Obaship Tussle: Mọ́gàjí Ibadan ní ìjoba ló da ọ̀rọ̀ lọ́balọ́ba rú	O da bi ẹni pe awuyewuye lori awọn Ọba ilu ibadan ko tii loju tu, lẹyin ti ọkan lara wọn, Ọba Lekan Balogun ṣalaye fun BBC Yoruba wi pe ofin nikan lo le yọ awọn nipo gẹgẹ bi ọba ni ilu lbadan. O ṣalaye pe ofin lo gbe awọn de ori oye fun iparapọ ati ilọsiwaju llu lbadan. Ọba Lekan Balogun sọ pe ko si aawọ kankan laarin Olubadan ati awọn ọba yoku nitori idagbasoke ilẹ lbadan lo jẹ onikaluku logun. O fikun ọrọ re wi pe ''ọjọ mẹẹdogun-mẹẹdogun ni a maa n ṣe ipade pelu Olubadan. Ninu alaye rẹ, o sọ siwaju sii pe ''ori ni Olubadan jẹ fun awọn ọba, bẹẹ ni wọn ko si le di iru laelae.'' Ninu ọrọ tiẹ, Mogaji ilu Ibadan, Alhaji Moshood Atẹrẹ sọ wi pe, enikeni ko ti i le sọ pato ibi ti ọrọ naa nlọ. Mogaji ilu Ibadan ṣalaye pe lati ọjọ ti ijoba ti tọwọ bọ ọrọ awọn lọbalọba niluu lbadan lọrọ naa ko ti lojutu mọ. O fi kun ọrọ rẹ pe ijọba kan ti ọwọ bọ ọrọ naa ni, awọn ọba llu lbadan ko ṣetan lati gbe ade wọn silẹ. Mọgaji llu lbadan sọ pe oye ''His Imperial Majesty'' ti wọn fi n pe Oluban ko ni ohun kan ṣe pẹlu ọrọ to wa nilẹ yii.	https://www.bbc.com/yoruba/afrika-49474318
politics	INEC kọminú lórí bí àwọn èèyàn kan ṣe dáná sun ọ́ọ́fìsì wọn nílùú Enugu	Ajọ eleto idibo Naijiria, INEC, ti ni inu oun bajẹ bi awọn eeyan kan ṣe n dana sun ọọfisi oun, paapaa eyii to waype kẹyin niluu Enugu. Akọwe ajọ naa, Rotimi Oyekanmi, sọ ninu ifọrọwerọ kan pẹlu ileeṣẹ iroyin abẹle Punch pe o ye ki awọn ọmọ Naijiria daab bo dukia ajọ naa fun anfani ara wọn. Oyekanmi rawọ ẹbẹ yii lẹyin ti awọn eeyan kan dana sun ọọfisi ajọ naa to wa ni ijọba ibilẹ Ariwa Igboeze, ni ipinlẹ Enugu. Iṣẹlẹ naa to waye lalẹ ọjọ Aiku ni iroyin ni o ba ọọfisi naa jẹ, to fi mọ awọn oun elo to ṣe pataki ti wọn n lo ni ọọfisi ajọ naa. Ọga agba to n ri si ọrọ iroyin ati itaniji ni INEC, Festus Okoye sọ pe awọn afurasi naa bori awọn ẹṣọ alaabo to n sọ ọọfisi naa, ti wọn si wọle sibẹ lati sọ ina si ọọfisi ọhun. Okoye ni bo tilẹ jẹ pe ko si ẹnikẹni to ba iṣẹlẹ naa lọ, apoti idibo 748, ati apoti ti awọn oludibo ti maa n tẹ ika 240 ni wọn ko lọ, to fi mọ awọn ohun elo mii ti ina jo. O ni “Ajọ naa n gbiyanju lati mọ irufẹ ipo ti ẹrọ ti wọn fi n ṣe iforukọsilẹ oludibo wa, atawọn kaadi idibo ti awọn eeyan ko tii gba ti a ko pamọ sinu apoti ti ina ko le jo.” Nigba to n sọrọ lori iṣẹlẹ naa, alukoro ileẹsẹ ọlọpaa Enugu, Daniel Ndukwe ni awọn ti bẹrẹ iwadii. Ẹwẹ, INEC ti sọ pe awọn ọta ijọba awarawa lo wa nidi ikọlu ọhun. Akọwe ajọ naa, Rotimi Oyekanmi, ni “Ikọlu lemọ-lemọ ti awọn kan n ṣe si ̣ọọfisi INEC n kọ wa lominu, paapaa eyii ti wọn ṣe si ipinlẹ Enugu yii.” “A ti fi ọrọ naa to awọn ọlọpaa leti, a si gbagbọ pe wọn yoo ṣe iṣẹ wọn bii iṣẹ” “Amọ ako ni jẹ ki awọn ikọlu naa di wa lọwọ lati ṣiṣẹ wa ni igbaradi fun eto idibo gbogbogbo ti yoo waye lọdun 2023.	https://www.bbc.com/yoruba/articles/c7285eyj42eo
entertainment	Ìdí tí èmi Pásítọ̀ ṣe ń bu owó tabua fáwọn ọ̀dọ́ ní Ṣọ́ọ̀ṣì mi, tí mo tún ń bá olórin Davido, Portable Zazzu ṣe rèé	"Ẹnu bẹrẹ si ni kun yumu-yumu lori Pasitọ Tobi Adegboyega ti ijọ Salvation Proclaimer Ministry to wa ni ilu London lẹyin ti iroyin gba ori ayelujara kan pe ijọba ilẹ UK fẹ ti Ṣọọṣi rẹ pa. Bakan naa ni iroyin tun jade sita pe o ni awọn owo gọbọi gọbọi kan ti oun ati ijọ rẹ ko lee ṣalaye ibi to ti wa ati bi wọn ṣe na a. Iwadii fi han wipe bujẹ-bu-danu ni Pasitọ ẹni to ṣẹ le ni Ogoji ọdun yii torii bi o ṣe maa n bu owo na fun awọn ọmọ ijọ rẹ ti ọpọlọpọ wọn jẹ ọdọ ati awọn ọdọ miiran lorilẹede Naijiria ati to ti ran lọwọ kaakiri agbaye. Eyi lo mu ki awọn eeyan maa bere ibeere lootọ pe wa, nibo ni aduru owo ti Pasitọ yii n na ti n ya wa ti kii gbẹ to bẹẹ ti ijọba UK fẹ gbe Ṣọọṣi rẹ ti pa? Olusọ ijọ SPAC Nation ni lati ọdun 2005 ti oun ti kuro ni Naijiria lọ si London lati lọ ka nipa imọ ofin ṣugbọn ti eyi yipada oun rii pe gbogbo ọdọ ti oun ba nibẹ yẹn nilo ẹni to lee fun wọn  ni iran ko si tọ wọn sọna. ""Mo rii pe bi awọn ọdọ to n dagba si ilu Lonodn ti awọn obi wọn ṣi kuro ni Naijiria ṣe n gbe igbe aye wọn ko dara to ati pe awọn ara London n ṣe wọn bii ẹni ti ko lẹtọ daadaa nilu, ojojumọ ni wọn yin eeyan nibọn ni adugbo wa nigba naa... Wọn o jẹ ki wọn gberi, wọn o jẹ ki wọn lo aluyọ"". Pasitọ Tobi ni awọn Pasitọ mii ti wọn ro pe oun n da ẹṣẹ nipa biba awọn olorin aye rẹ ti wọn n wa si ijọ rẹ ti oun naa n lọ si ile orin wọn ti wọn ba ti lọ si UK, nkan ti oun fẹ maa ṣe gangan niyẹn. ""Ẹlẹṣẹ gangan lemi fẹ ba rin, awọn to ba ti gba pe awọn di olododo ki wọn ma ba mi ṣe tori nkan ti Kristi fẹ ni mo n ṣe"". ""Mo lọ si ""show Davido lootọ, koda to ba n ṣe ikomọ to ni ki n wa, maa lọsibẹ. Ti kii ba ṣe ti awọn Davido atawọn to ku ta n sọ  yii, ọpọ lọpọ ọmọ Naijiria ni a di alainiṣẹ"". Nkan to ni o pa oun ati Davido pọ ni pe awọn ni ọkan kan to n ṣe nkan to dara fun awọn eniyan."	https://www.bbc.com/yoruba/articles/cnl8qgp858qo
politics	PDP Chairmanship race: Iyorchia Ayu di alága tuntun fún ẹgbẹ́ òṣèlú PDP	Aarẹ ile asofin agba nigba kan ri, Sẹnetọ Iyorchia Ayu ni wọn yan bayii gẹgẹ bi alaga tuntun fun apapọ ẹgbẹ oṣelu PDP bayii. Fun asiko diẹ ni ariyanjiyan ti n waye lori ta gan ni yoo dari ẹgbẹ oṣelu PDP wọ inu saa idibo loriṣiriṣi to n bọ lọna ti yoo si ṣide fun eto idibo apapọ ọdun 2023. Orukọ Sẹnetọ Ayu jade lẹyin ipade ọlọpọ wakati laarin awọn ọmọ igbimọ ẹgbẹ oṣelu naa lẹkun ariwa orilẹede Naijiria, eleyi to waye nile ijọba ipinlẹ Bauchi to wa nilu Abuja. Igbimọ iṣakoso apapọ ẹgbẹ oṣelu PDP ti pin ipo alaga ẹgbẹ oṣelu naa fun iha ariwa.	https://www.bbc.com/yoruba/afrika-58916568
health	Covid- 19 Vaccine: Ẹ wo àwọn adarí ìjọ ní Naijiria tó tako abẹ́rẹ́ àjẹ́sára Covid-19 àti àwọn tó faramọ	"Ọpọlọpọ awọn adari ijọ lorilẹede Naijiria ni ero wọn ṣe ọtọọtọ lori gbigba abẹrẹ ajẹsara Covid-19 ni Naijiria lati tako ajakalẹ arun ọhun. Bi awọn adari ile ijọsin kan ṣe n sọ wi pe o dara lati gba Covid-19 fun idaabobo ara ẹni lọwọ arun naa ati fun ipolongo ihinrere Jesu Krisiti lati orilẹede kan si omiran lai si idiwọ nitori arun Covid 19, Ni awọn adari ijọ miran ni ko si ohun to le e mu wọn gba abẹrẹ ajẹsara naa nitori wọn kọ ọ, ti wọn ko si ni igbagbọ ninu rẹ. Lara awọn adari ijọ to tako gbigba abẹrẹ ajẹsara  naa ni Adari Ijọ Living Faith Church International (Winners Chapel), Bishop David Oyedepo; Adari Ijọ Omega Fire Ministries International, Apostle Johnson Suleman; Adari Ijọ  Household of God Church International Ministries, Pastor Chris Okotie; Adari Ijọ Christ Embassy, Pastor Chris Oyakhilome. Amọ, awọn adari ijọ kan ti wọn faramọ gbigba abẹrẹ ajẹsara Covid 19 ọhun ni Adari Ijọ Kingsway International Christian Centre, Pasitọ Matthew Ashimolowo; Adari Ijọ  Redeemed Evangelical Mission, Dr Mike Okonkwo; Adari Ijọ Trinity House, Ituah Ighodalo; Adari Ijọ Daystar Christian Centre, Pasitọ Sam Adeyemi ati Adari Ijọ Redeemed Christian Church of God, Pasitọ Enoch Adeboye to ni ohun yoo gba abẹrẹ ajẹsara naa lati polongo ihinrere Jesu Kristi. Bishop David Oyedepo lasiko ayẹyẹ ogoji ọdun ti wọn ti bẹrẹ ihinrere ni ile ijọsin rẹ ni Ota, nipinlẹ Ogun ti ni ohun kii ṣe ẹranko ti yoo gba abẹrẹ ajẹsara Covid-19, nitori naa ohun ko nii gba abẹrẹ ajẹsara naa. Bakan naa lo sọ fun awọn ijọ rẹ lati maṣe gba abẹrẹ ajẹsara naa nitori eroja iku ni wọn n pe ni abẹrẹ ajẹsara naa. Bakan naa ni Apostle Johnson Suleman ni abẹrẹ ajẹsara naa ko fi ẹṣẹ mulẹ to, nitori naa ohun ko ni gba ẹnikẹni ni imọran lati gba abẹrẹ, ajẹsara naa. Ninu ọrọ tirẹ, Chris Okotie ni abẹrẹ ajẹsara naa yoo mu ki awọn eniyan ma a wa ẹjẹ lati mu lẹyin ti wọn ba ti gba abẹrẹ ajẹsara naa tan nitori irinṣẹ esu ni abẹrẹ ajẹsara naa. Ni Osu Kẹta ọdun 2021 yii ni Chris Oyakhilome bu ẹnu atẹ lu awọn iranṣẹ Ọlọrun miran ni Naijiria ti wọn n gba awọn ara ijọ wọn ni imọran lati gba abẹrẹ ajẹsara naa nitori ohun ti ko dara fun eniyan lati gba ni. Bi o tilẹ jẹpẹ awọn adari ijọ kan ko faramọ, Ituah Ighodalo ninu ọrọ tirẹ ni ai ni imọ ni yoo mu ki eniyan ma a gbagbọ pe awọn ni igbagbọ lati bori arun kan nigba ti abẹrẹ ajẹsara wa nilẹ lati ṣe iranwọ fun idojuti arun naa. Ninu ọrọ tirẹ, pasito Adeboye ni idi ti oun yoo fi gba abẹrẹ ajẹsara naa ni ti orilẹede kan ba kan an ni kanpa fun oun lati gba a,ki oun to le wọ orilẹede naa lati kede ihinrere Jesu Kristi. Bakan naa lo gba awọn ọmọ ijọ rẹ lati gba abẹrẹ ajẹsara naa ti eru ajakalẹ arun Covid-19 ba n ba wọn, nitori o dara lati gba abẹrẹ ajẹsara naa ju ki eniyan ma a gbe ninu ibẹru-bojo lọ Amọ awọn adari ijọ kan bi Adari Ijọ, Mountain of Fire and Miracles Ministries, Dr. Daniel Olukoya; Adari Ijọ Deeper Christian Life Ministry, Pasitọ William Kumuyi, Adari Ijọ The Sword of The Spirit Ministries International ati Adari Ijọ Pentecostal Fellowship of Nigeria, Bishop Wale Oke ati bẹẹ bẹẹ lọ. Adari ati alákoso, ìjọ Redeemed Christian Church Of God Pásítọ̀ Enouch  Adejare Adeboye, ti ṣàlàyé pé òun ṣetán láti gba abẹ́rẹ́ àjẹsára Covid-19 nítorí ìtànkálẹ̀ ìhìnrere Jesu. Ó ṣàlàyé ọ̀rọ̀ yìí lásìkò ìṣọ́-òrun olósooṣù ìjọ náà to wáye ni gbọ́gan ìpàgọ́ ìjọ náà ni mároṣẹ̀, Lagos/Ibadan. Ẹni ọdún mọ́kàndínlọ́gọ́rin náà  sọ pé àánú Ọlọ́run lo pa gbogbo ọmọ Nàìjíríà mọ́ lati ìgbà yìí wá, àti pé àwọn ti àsìkò wọn ti tó láti kú ni àwọn to kú. Lásìkò tó ń ba ẹgbẹ̀lẹ́gbẹ̀ àwọn ọmọ ìjọ náà sọ̀rọ̀, deboye ni, Ko si àsìkò kankan ti mo ti sọ fun yín pé kí ẹ ma gba àbẹ́rẹ́ àjẹsara Covid-19. 'Ẹ ò gbọ́ rí lẹ́nu mi'. Kàkà tí ẹ ó fi máa gbé nínú ìbẹ̀rù bójójo, ẹ lọ gba abẹ́rẹ́ àjẹsára, ti ẹ ba ro pé gbigba abẹ́rẹ́ náà ni yóò fi yin ni ọkàn balẹ̀, ẹ lọ gba ki ẹ le ni ifọkanbalẹ. Baba Adeboye ṣàlàyé pé àwọn orílẹ̀-èdè kan wà ni àgbàyé ti wọ́n ni mí ò le wá sí orílẹ̀-èdẹ̀ àwọn ti mi o bá gba abẹ́rẹ́ Covid-19, Ko si nǹkan yti mi o lè ṣe fún Jesu."" "" Ẹ má jẹ́ ki ń gba rárá pé, ẹnu mi ni ẹ ti gbọ pé kí ẹ ma gba abẹ́rẹ́ ajẹsara. Adeboye ṣàlàyé pé nǹkan ti o pani lẹ́rin  ni igbésẹ̀ àwọn gómínà kan tí wọ́n ni dandan ni abẹ́rẹ́ àjẹsara Covid-19 ki ènìyàn tó lọ sí ilé ìjọsìn. Adeboye tọ́ka si pé irú àwọn adárí bẹ́ẹ̀ kùnà lati rii pé, àwọn abẹ́rẹ́ tó wa nilẹ̀ ko le tó fún àwọn ènìyàn tó wà nílẹ̀. Nítori, ẹ̀yà Delta vatiant ni ọ̀pọ̀ àwọn orílẹ̀-èdè ti sọ abẹ́rẹ́ àjẹsára Covid-19 di nnkan to pọndandan láti wọ orílẹ̀-èdè mííràn. Ó ti le ni ẹgbẹ̀rún lọ́nà igba ènìyàn tó ti ni ààrun"	https://www.bbc.com/yoruba/afrika-58604581
health	Air polution: WHO ní mílíọ́nù méje èèyàn ni ìdọ̀tì inú afẹ́fẹ́ ń pa lọ́dọodún	"Ajọ to n ri si eto ilera lagbaye, WHO ti kede pe idoti inu afẹfẹ jẹ ọkan gboogi lara awọn iṣoro to n dojukọ agbaye lasiko yii. WHO ni ko din ni miliọnu meje eeyan ti ẹmi wọn  sọnu lọdọọdun nitori oniruru awọn arun ti idọti inu afẹfẹ n fa. O ni awọn orilẹ-ede ti ko rọwọ họri ni iṣoro naa dojukọ julọ niroti igbẹkẹle wọn ninu epo rọbi gẹgẹ bii ohun amuṣagbara. O ni lara awọn idọti inu afẹfẹ ni siga mimu ati jijẹ awọn ounjẹ ti ko tọna. Ṣaaju ni WHO ti kọkọ sọ fun awọn orilẹ-ede mẹ́rìnléláàdọ́wàá (194) lagbaye lati mu adinku ba bi efin ṣe tu jade lawujọ, ki wọn si ṣe awọn ohun to yẹ lati fopin si awọn iṣoro ti ayipada oju ọjọ n mu lọwọ. Adari agba ajọ ọhun, Tedros Adhanom Ghebreyesus sọ pe ""Ipenija nla ni idọti inu afẹfẹ n mu ba gbogbo orilẹ-ede lagbaye, ṣugbọn awọn orilẹ-ede ti ko ri jajẹ ni iṣoro naa n koju julọ."" ""Nnkan bii miliọnu meje eeyan lo n ku lọdọdọdun nitori awọn arun ti idọti inu afẹfẹ n fa."" WHO sọ siwaju si pe awọn arun na le dí idagbasoke ẹdọforo awọn ọmọde lọwọ. Lara awọn agbalagba ẹwẹ, idọti inu afẹfẹ le fa aisan ọkan, to fi mọ arun rọpa-rọsẹ."	https://www.bbc.com/yoruba/58670595
religion	Sheikh Nuru Khalid: Imáàmù táwọ́n aláṣẹ́ dá dúró ti ríṣẹ́ míì tó ta lẹ́nu	"Ṣẹ́ẹ mọ̀ pe Yoruba ni ""bi wọn ṣe n ṣe nilee wa, eewọ ibomii ni lo mu oriire ba Imaamu Nuru Khalid to sọrọ si aarẹ Buhari to si tori rẹ gba idaduro ni Mọṣalaṣi. Imaamu Mọṣalaṣi to wa ni agbegbe Apo Legislative Quartres ni Abuja eyi to ṣẹ gba idaduro iyẹn Sheik Nuru Khalid ti riṣẹ mii bayii. Iroyin ni awọn alaṣẹ ati oludari Mọṣalaṣi Jumaa tuntun kan ni Area 11 ni ẹyin Banki apapọ Naijiria ti ni ko bẹrẹ iṣẹ lẹsẹkẹsẹ ni Jumaa ọjọ Jimoh to n bọ, ọjọ kẹjọ oṣu Kẹrin. Ìjọba pàṣẹ fún àwọn iléeṣẹ́ ìbánisọ̀rọ̀ láti fi òfin de ìpè lórí fóònù àwọn tí kò so NIN mọ́ nọ́mbà wọn A máa ń lọ yọjú wo Yinka Quadri tó bá ń ṣe fíìmù ládùúgbò wa - Ẹ wo bí Dejo Tunfulu ṣe bẹ̀rẹ̀ iṣẹ́ Tíátà Khalid gba idaduro lẹyin to sọ ọrọ alufansa si Aarẹ Muhammadu Buhari nitori ikọlu si ọkọ oju irin to ṣlẹ lọjọ Aje to kọja ni ọna Abuja si Kaduna. Ẹwẹ, oun funrarẹ ṣapejuwe idaduro rẹ gẹgẹ bi ara ifarada to oun ni lati la kọja pe oun ni imọlara iya to n jẹ awọn araalu ati pe o sọ otitọ. Khalid fi ọrọ sita pe ""nipa ore-ọfẹ Ọlọrun, n o maa dari awọn olujọsin mi ni ọjọ Ẹti yii, nitoripe gẹgẹ bii adari ẹsin, a nilo ibi kan lati maa darapọ mọ"". Bí wọ́n ṣe yọ ìmáàmù Mọ́ṣáláṣí Apo, Sheik Nuru Sẹnetọ Saidu Dansadau to jẹ alaga igbimọ Mọṣalasi Apo, niluu Abuja ti sọ pe awọn ti da Sheik Muru Khalid duro lẹyin ti wọn ti kọkọ ni ko lọ rọọkun nile ṣaaju. Sẹnetọ Dansadau ṣalaye fun BBC pe awọn gbe igbesẹ naa lẹyin ti Imaamu ọhun kọ lati tuba lẹyin awọn ọrọ to sọ ninu waasi rẹ lọjọ Ẹti. Ninu iwe idaduro ti wọn fi ranṣẹ si Imaamu naa, wọn ni awọn ṣawari pe ko kabamọ ohun to ṣe lẹyin ti wọn ni ko lọ rọokun nile, eredi ree ti ijiya rẹ fi gbe pẹẹli si. Lẹta ọhun ka pe ""Sheik, iwọ funra rẹ mọ ohun ti ẹsin Islam sọ nipa ibọwọfun ati eto."" ""Amọ iha ti o kọ si bi a ṣe ba ọ wi lori awọn ọrọ ti o sọ fihan pe o ko kabamọ ohun ti o ṣe."" Ki ni ẹṣẹ Sheik Nuru Khalid? Ọjọ Ẹti, to jẹ ọjọ kinni, oṣu Kẹrin, ọdun 2022 yii ni Imaamu naa sọrọ nipa ikọlu ọkọ oju rin to waye ni ipinlẹ Kaduna. Ninu waasi naa lo ti  sọrọ tako ijọba apapọ lori ikuna rẹ lati bojuto eto abo to mẹhẹ ni Naijiria. Ti ẹ ko ba gbagbe, ọjọ kejidinlọgbọn, oṣu Kẹta ni awọn agbesumọmi kọlu ọkọ oju irin naa to n lọ lati ilu Abuja si Kaduna, nibi ti wọn ti pa eeyan mẹjọ, ti wọn si tun ti ji awọn mọkanlelogun mii gbe. Amọ lọjọ Aje, Imaamu naa sọ fun ileeṣẹ iroyin BBC pe oun ko kabamọ ọrọ ti oun sọ. O ni o dun oun lọpọlọpọ pe alaga igbimọ to gba iṣẹ lọwọ oun yii jẹ ọmọ bibi ipinlẹ Zamfara, nibi ti ko si abo kankan nibẹ. Sheik Muru Khalid fi kun pe Ọlọrun nikan lo maa n gbe eeyan de ipo giga ati pe oun ko ni dẹkun lati maa sọ ootọ. Ki lo ti ṣẹlẹ sẹyin? Awuyewuye ti n waye lori ayelujara lẹyin ti awọn alaṣẹ mọṣalaasi kan ni Apo, nilu Abuja da imaamu mọṣalaṣi naa duro. Ọjọ Ẹti ni iroyin sọ pe Sheikh Nuru Khalid sọ ninu waasi rẹ pe ko dara bi aarẹ Buhari ṣe kọ lati lọ si ipinlẹ Kaduna lẹyin ikọlu awọn agbesunmọmi si ọkọ reluwe. Kaakiri loju opo ayelujara ni ọrọ yi ti n mu iriwisi ọtọọtọ wa ti awọn ọmọ Naijiria si ni o ku diẹ kaato pẹlu bi wọn ṣe da imaamu yi duro. Ikọlu to mẹnu ba ninu iwaasu rẹ jẹ eleyi to n kọ awọn araalu lominu nitori iye ẹmi to ba lọ. Nilu Kaduna ni awọn agbesunmọmi ajinigbe ti da ọkọ reluwee lọna ti wn si sọ ado oloro si oju irin. Ninu ikọlu yi, o kere tan eeyan mẹjọ ni ijọba sọ pe o padanu ẹmi wọn ti awọn ọpọ si farapa. Titi di ba ṣe n sọrọ yi awọn eeyan kan wa ti wọn ko mọ ibi tawọn ajinigbe gbe wọn salọ. Gomina Kaduna ti n tori ọrọ yike gbajare to si ni awọn ologun Naijiria ko ṣe iṣẹ wọn bi iṣẹ ni lati koju awọn janduku ajinigbepawo yi. Loju opo Twitter niṣe ni awọn eeyan n da si ọrọ aṣẹ lọ rọọkun nile ti igbimọ mọṣalasi Apo gbe kalẹ fun Imam Khalid. @farooqkperogi to jẹ alatako ijọba aarẹ tun alaye ọrọ Imaamu naa sọ nibi to ti ni ko bojumu bi aarẹ ko ṣe kan si ilu Kaduna nitori nigba to nilo ibo wọn, o lọ sibẹ. Gimba Kakanda ti oun naa jẹ onwoye lori ọrọ to kan orileede Naijiria da si ọrọ yi to si ni awọn eeyan a mu bu awọn olori ẹlẹsin pe wọn gbe lẹyin ijọba ṣugbọn eeyan kan re ti o sọrọ tako ijọba Sẹnẹtọ Sheu Sani to fi igba kan ṣoju ipinlẹ Kaduna nile aṣofin agba kesi awọn igbimọ mọṣalasi Apo lati yi aṣẹ yi pada. Ninu iwasuu ọjọ Jimọ rẹ to ṣe niṣe ni Imaamu Nuru Khalid bẹnu atẹ lu ijọba Naijiria lori ailekoju ipenija aabo ati ipaniyan  to n koju Naijiria. Ninu iwaasu rẹ, o gba araalu nimọran lori awọn igbesẹ ti wọn le gbe lati fẹhonu han si aiṣedeede ijọba nipa ipeese aabo fun araalu. O gbawọn nimọran pe ti ijọba ko ba dẹwọ ipaniyan to n waye, ki araalu ma ṣe jade dibo. Ninu ifọrọwanilẹnuwo BBC pẹlu alaga igbimọ Mọṣalasi naa, ṣẹnẹtọ Saidu Muhammad Dansadau sọ pe awọn da imaamu naa duro nitori ọrọ iwaasu to le da wahala silẹ. Atẹjade ti wọn fi sita ni iwaasu Imam Khalid tako ẹsin Islaamu ti wọn si ni awọn ti yan imaamu mi ti yoo rọpo Imam Khalid"	https://www.bbc.com/yoruba/afrika-60973202
religion	Flogging on Altar: Pásítọ̀ na àwọn ọmọ ìjọ láti mọ̀ bí wọn ṣe gbóná fún Ọ́lọ́run	Yoruba ni airin jinna ni airi abuke ọkẹrẹ, bii eeyan ba rin jinaa, yoo ri ibi ti wọn ti n fi odo ibulẹ jẹun. Bẹẹ ni ọrọ ri ninu ijọ kan ti ẹnikẹni ko mọ orukọ rẹ, nibi ti olori ijọ naa ti da awọn ọmọ ijọ rẹ kan dubulẹ si ori pẹpẹ, to si n ko bẹliti ya wọn. Fidio naa to gba ori ayelujara kan lo se afihan pasitọ naa ati pasitọ kekere mii ninu ijọ ọhun, ti wọn n na awọn tọkunrin tobinrin to jẹ ọmọ ijọ wọn, to sun silẹ lori pẹpẹ ni idi. Gẹgẹ bi ọrọ ti olori ijọ naa se sọ ninu fidio naa, o ni oun n fi bẹliti na wọn lati mọ bi wọn se gbona si, ti wọn si setan fun isẹ iransẹ to wa niwaju wọn. Awọn ọmọ ijọ naa lo wọ asọ kootu oyinbo dudu ati buluu, ti wọn si doju bolẹ sori pẹpẹ nibi ti wọn sun si. Asiko ti awọn pasitọ yii n to ẹgba si ibadi awọn ọmọ ijọ to wa lori pẹpẹ naa, ni awọn ẹgbẹ akọrin ijọ naa n kọ awọn orin pẹlu ohun ilẹ lati se koriya fawọn ọmọ ijọ to n jẹgba naa. Iyalẹnu lo wa jẹ pe bi awọn pasitọ mejeeji yii se n na awọn ọmọ ijọ naa to, wọn ko pariwo, janpata tabi mira jigi, eyi ti yoo se afihan pe iya ti wọn n jẹ ko ba wọn lara mu. Awọn araalu faraya lori ayelujara tori bi Pasitọ se n ko bẹliti bo ọmọ ijọ lori pẹpẹ: Wayi o, awọn araalu ti n fi apa janu lori fidio to jade sita naa, ninu eyi ti pasitọ ti n na awọn ọmọ ijọ lori pẹpẹ. Ọpọ eeyan to n tara poro lori isẹlẹ naa lo n pariwo pe Ọlọrun ma kuku ku aibinu o. Koda awọn miran n beere pe ki ni ka ti se iwa ika tawọn Pasitọ naa n hu sawọn ọmọ ijọ rẹ yii si lasiko yii ta n pariwo tako iwa ika awọn ọlọpaa si araalu. Awọn miran ni ati Pasitọ to n na eeyan, ati awọn ọmọ ijọ ti wọn n na ni wọn ko ni oye to, ko si yẹ ka huwa ika si ara wa nitori pe a fẹ sin Ọlọrun.	https://www.bbc.com/yoruba/afrika-59060506
politics	2023 Election: Mi ò sí lára àwọn olóṣèlú onírọ́, ọ̀bàyéjẹ́ - Bola Tinubu	Gomina ipinlẹ Eko tẹlẹri, Bola Tinubu ti ni oun ko si lara awọn oloṣelu to n pa irọ nitori ibo lorilẹede Naijiria. Tinubu sọ eyi lasiko ibẹwo si ipinlẹ Katsina, eleyii to niiṣe pẹlu igbiyanju rẹ fun idibo sipo aarẹ to n bo lorilẹede Naijiria. Tinubu to n dije dupo aarẹ ni ẹgbẹ oṣelu APC ṣepade pẹlu gomina ipinlẹ Katsina, Aminu Masari, awọn adari ẹgbẹ oṣelu naa nipinlẹ ọhun ati awọn aṣoju ti wọn jọ n dije dupo. O ni yatọ si pe oun ni imọ nipa adari lorilẹede Naijiria, oun ṣetan lati sin orilẹede yii pẹlu gbogbo ipa ati agbara oun. Bakan naa lo fikun un pe oun ko si lara awọn ọbayejẹ to n pa irọ fun awọn eniyan nitori ibo. Tinubu ni ti ẹgbẹ oṣelu APC ba dibo yan oun gẹgẹ bi ẹni ti yoo gbe asia ẹgbẹ oṣelu naa ninu idibo to n bọ, yoo jẹ moriya fun oun lati gbogun ti iwa ọdaran ti wọn n koju lorilẹede Naijiria. Bakan naa lo ṣeleri lati mu idagbasoke ba ina ọba ati eto ẹkọ fun gbogbo awọn ọmọ lai fi ti idile ti wọn ti wa ṣe. Asiwaju Bola Ahmed Tinubu ni bio tilẹ jẹ pe ko si ni ẹni ti ko le e fi ero rẹ han lati dije, kii ṣe gbogbo eniyan lo le di ipo aarẹ mu ni Naijiria. ''Ko si ẹni ti ko le e fi ero rẹ han, amọ awọn oludije yatọ si awọn wọn yii. Oludije ni emi, orilẹede Naijiria yii ti wa si ni. Ki Oluwa bukun fun wa.'' Ninu ọrọ tirẹ, gomina naa ni awọn eniyan lo ṣokunfa gbogbo iṣoro ti Naijiria n koju, nitori naa atunṣe wa fun Naijiria. Bakan naa lo gboriyin fun Tinubu wi pe o jẹ ko ṣeeṣe fun ipinlẹ Eko lati dagba ni abẹ iṣakoso rẹ, ti o si mu adinku ba iwa ọdaran nipinlẹ naa.	https://www.bbc.com/yoruba/afrika-61427694
politics	2023 Presidency: Àlàyé Ameachi rèé lórí bóyá lóòtọ́ ni àjọsọ wà láàrin Tinubu àti Buhari nìpa ìbò 2023	"Mínísíta tó ń rí sí ètò ìrìnà àti iṣẹ́ òde ni Nàìjíríà tí fèsì sí ọ̀rọ̀ tó gbòde pé ààrẹ Muhammadu Buhari àti Asíwájú Bola Ahmed Tinubu ní àdéhùn tí wọ́n ṣe fún ipò ààrẹ ọdún 2023. Ọ̀rọ̀ náà ló tí ń tàn ká láti ọdún 2015, kí ìdìbò ààrẹ to wáyé. Àwọn kan sọ pé ẹgbẹ́ All Progressives Congress (APC) yọ Tinubu gẹ́gẹ́ bí oludije fun ìgbàkejì ààrẹ fún Buhari nítorí awuyewuye pé musulumi ati musumi kò lè di ààrẹ. Wọn ni èyí sì lo mú kí Buhari fi ọkàn Tinubu balẹ̀ pe oun ni yoo gba ijọba lọdun 2023. Èyí ló mú kí àwọn gómìnà ìhà Gúúsù àti àwọn olóyè ẹgbẹ́ òṣèlú People Democratic Party (PDP) bẹ̀rẹ̀ sí ní fi ẹ̀sùn kan APC pé wọ́n yí Nàìjíríà sí orílẹ̀-èdè Musulumi. Àwọn alẹ́nulọ́rọ̀ péjọ láti rọ Tinubu, tí wọ́n sì ni kí o mú ẹni tí yóò jẹ ìgbàkejì fún Buhari wa. Lẹ́yìn èyí, ni wọ́n yan kọmísọ́nà ètò ìdájọ́ nípìnlẹ̀ Eko nígbà kan rí, Yemi Osinbajo si ipo igbakeji aarẹ, tí wọ́n sì já Gómìnà ìpínlẹ̀ Ekiti, Kayode Fayemi sílẹ̀. Ṣùgbọ́n ṣáájú ìdìbò ọdún 2019, ìròyìn sọ pé ààrẹ túbọ̀ fi dá Jagaban lójú pé òun ni yóò gba ipò lọ́dún 2023. Lẹ́yìn ọ̀sẹ̀ díẹ̀, wọn ni Tinubu ransẹ́ pé Gómìnà ìpínlẹ̀ Osun tẹ́lẹ̀rí, Bisi Akande láti wá sìn òun lọ sí ilé iṣẹ́ ààrẹ fún àbẹ̀wò. Làsìkò yìí gẹ́gẹ́ bí ìròyìn ṣe sọy, ní Tinubu tún ní kí ààrẹ Buhari tún ìlérí rẹ̀ ṣe, tí ààrẹ sì tún fọwọ́ sọ̀yà pé kódà bójú bá yẹjú, ohùn kò ní yẹ̀. Ìgbàgbọ́ ni pé ìpàdé èyí wáyé nínú oṣù kíní ọdún 2018. Nigba to n sọrọ lori isẹlẹ yii pẹlu iwe iroyin Daily Trust, Rotimi Amaechi ṣàlàyé pé òun kò ní ànfàní láti mọ kókó tó wà nínú àdéhùn wọn. Gómìnà ìpínlẹ̀ Rivers nígbà kan rí ọhun ni, kò si ìdánilójú pé Buhari àti Tinubu ṣe irú ìpàdé ìdákọ́nkọ́ tó jọ bẹ́ẹ̀. Ó fi kun pé òun gẹ́gẹ́ bí adarí gbogboogbò fún ìpolongo ẹgbẹ́ APC, kò sí àsìkò kankan tí òun péjú síbi irú ìpàdé bẹ́ẹ̀. ""Ṣùgbọ́n tí ó bá wá jẹ́ pé ìpàdé ìdákọ́nkọ́ wáyé láàárín ààrẹ Buhari àti Asiwaju Ahmed Tinubu, òun kò mọ̀."" "" Tí ó bá jẹ́ pé ìpàdé ìtagbangba tí ẹgbẹ́ APC pè, tí mi ò sì sí níbẹ̀ ajẹ́ wípé nǹkan mìíràn wà níbẹ̀ nìyẹn. Amaechi fi kún pé òun kò gbọ́ ìgbà kankan tí wọ́n sọ pé kí wọ́n gbé ìjọba fún Tinubu lọ́dún 2023. Ọmọ ilé igbimọ̀ asòfin ni ìpínlẹ̀ Eko ni a síwájú ẹgbẹ́ òṣèlú All Progressives Congress (APC) Bola Ahmed Tinubu mú ọ̀rọ̀ Nàìjíríà ni òkúnkúndùn Agbenusọ ilé ìgbìmọ̀ asòfin Eko ìpínlẹ̀ Eko Mudashiru Obasa lo sọ èyí lẹ́yìn tí òhun àti àwọn ọmọ ilé ìgbìmọ̀ tó kù rin ìrìnàjò lọ sí ilẹ̀ òkèèrè láti lọ sàbẹ̀wò sí Asiwaju Ahmed Tinubu Ó ní kokoko ni ara Asiwaju le, ti ko si si amin pe o n se ojojo kankan Díẹ̀ lára àwọn tó sàbẹ̀wò sí Bola Ahmed Tinubu ni alága ìgbìmọ̀ tẹ̀ẹ́kótó lórí ìgbòkègbodò ọkọ̀ Temitope Adewale, alága ìgbìmọ̀ tẹ̀ẹ́kótó lórí ètò ìlú àti àyíká Nureni Akindanya àti alága tẹ̀ẹ́kótó lórí ètò ọ̀rọ̀ ajé ilẹ̀ òkèrè Sylvester Ogunkelu. Obasa ni bí Tinubu ṣe máa ń dẹ́rìn pa àwọn ènìyàn náà lọ sì ń ṣe àti pé ìfọ̀rọ̀wérọ̀ láàrin àwọn tó jọ kọ́wọ̀ọ́rin wáyé lórí àwọn nǹkan tó ṣe pàtàkì fún ìdàgbàsókè Nàìjíríà. Ó ní abẹ̀wo náà ṣe pàtàkì nítorí ipò Tinubu gẹ́gẹ́ bí aṣáájú lórílẹ̀ - èdè yìí, ó jẹ́ atọ̀nà fún ọ̀pọ̀ àti aláànú ọ̀pọ̀ àwọn ọmọ Nàìjíríà. Agbẹnusọ ilé sọ pé :"" Ọ̀rọ̀ Nàìjíríà jẹ a síwájú gidi gan. Kokoko ni ara rẹ̀ lè a sì ni ìfọ̀rọ̀wérọ̀ tó pọ̀ gidi gan pàápàá jùlọ lórí ìdàgbàsókè orílẹ̀-èdè Nàìjíríà. Inu rẹ̀ dùn gidi, ó ṣe àwàdà bí ó ṣe máa ń ṣe bákan náà sì ni ó ní ìgbàgbọ́ nípa ìlọsíwájú Nàìjíríà """	https://www.bbc.com/yoruba/afrika-58381939
entertainment	BB Naija latest news: Ẹ bá wa bẹ̀ BB Naija kò bẹ̀rẹ̀ Big Mama nàá, mo ṣetán láti ṣí ara sílẹ̀ nítorí owó - Fali Werepe	"Ko sarugbo ni Ghana, ẹ ba awa naa ṣeto Big Mama Naija. Gbajugbaja oṣere Yoruba, Modupe Johnson, ti awọn ololufẹ rẹ mọ si Fali Werepe ti kesi awọn alamojuto ati olootu gbajugbaja eto amohunmaworan Big Broda Naija (BBN) pe ki wọn o ṣeto fun awọn mama agbalagba naa. Eto BBN ni eto kan nibi ti awọn ọdọ ti ma n kopa lati figa-gbaga fun owo to to aadọrun miliọnu Naira. Bo tilẹ jẹ pe lọdọọdun ti eto naa ba waye ni oriṣiriṣi awuyewuye ma n waye, paapaa nipa awọn iwa 'ko tọ' bii ibalopọ to ma n waye lori rẹ. Ṣugbọn ninu fidio kan to fi si ori ayelujara, Fali Werepe sọ pe ki wọn o da abala eto naa silẹ fun awọn Mama naa. O ni oun ṣetan lati ṣe gbogbo nkan ti awọn ọdọ naa n ṣe lati ri owo gba. ""Ọrọ awọn to n ṣe Big Broda ti su mi. Aadọrun miliọnu Naira ti wọn fẹ ẹ gba yẹn pọ. ""Inu mi a dun ti wọn ba ṣe ti awa Big Mama, ma a le lọ sibẹ lati ri owo. ""Awọ ara mi mọ lolo daadaa, ma a ṣi gbogbo ara mi silẹ fun wọn ki wọn o mọ bo ṣe n lọ."" O ni ọrọ lori owo ni."	https://www.bbc.com/yoruba/awon-iroyin-miran-58758450
entertainment	Zazzu Portable: Èmi ni mo ni Zazzu Zeh, orúkọ mi ló wà níbẹ̀ àmọ́ wọ́n fẹ́ gbá mi	Laipẹ yii ni iroyin gba ilẹ kan nipa ọdọkunrin olorin kan to gbe orin Zazzu jade eyi to n mi igboro titi. Ati ọmọde, ati agbaagba lo n jo si orin naa, ti ọpọ eeyan si n beere pe nibo ni iru olorin bayi wa lati ọjọ yii, nibo si lo ti jade wa. Eyi ko si sẹyin iru ohun orin rẹ to yatọ ati ilana ijo pẹlu imura rẹ to se ara ọtọ. Idi ree ti BBC Yoruba fi wa olorin Zazza Zeh kan lati fi ọrọ wa lẹnu wo, ka si mọ bo se bẹrẹ igbe aye rẹ, de ibi to de bayii. Yoruba ni ẹni ti yoo ba ga, ẹsẹ rẹ yoo tiirin, bẹẹ ni ọrọ ri fun Habeeb Badmus Okikiola ti ọpọ eeyan mọ si Portable Zazzu ẹni ti oju rẹ ti ri to nidi orin kikọ, ko to wa ja oju ọna. Nigba to n ba BBC Yoruba sọrọ, Portable ni ọmọ bibi ilu Abeokuta ni oun amọ Sango Ota ni wọn bi oun si, ti oun si gbe Mushin Olooṣa dagba. O fikun pe ọdun kẹẹdogun ree ti oun ti bẹrẹ isẹ ofin kikọ amọ ọdun kẹwa ree ti oun ti di gbajumọ, ki Ọlọrun to wa ni ko zeh fun oun ni aipẹ yii. Nigba to n salaye awọn ohun ti oju rẹ ti ri sẹyin. Portable tun salaye bi awọn eeyan bii ọdunrun se dawọ bo lati ja si ihooho ọmọluabi lori ẹsun pe o ji kẹkẹ Maruwa. Ọrọ pọ, ti Portable ba wa sọ, ẹ maa kalọ lati gbọ.	https://www.bbc.com/yoruba/afrika-60107809
religion	2020 Prophesis: Kí ló mú kí ọ̀pọ̀ àsọtẹ́lẹ̀ kùnà lọ́dún 2020?	"Ó jẹ́ ǹkan tó wọ́pọ́ ní orílẹ̀-èdè Nàìjíríà láti má gbọ àsọtẹ́lẹ̀ ǹkan ti yóò ṣẹ̀lẹ̀ ní ọdún tuntun, ti àwọn ènìyàn yóò si máa retí láti gbọ́ àsọtẹ́lẹ̀ ọdún. Nítórí ìdí èyí, ọdún 2020 náà kò gbẹ́yìn, bí ọ̀pọ̀ àwọn onígbàgbọ́ ṣe ń fọkàn sí jákèjádo. Gẹ́gẹ́ bí ìwádìí ṣe fi han, Nàìjíríà jẹ́ ọ̀kan pàtàkì lára àwọn orílẹ̀-è[de tó n ṣe ẹ̀sìn jùlọ, ti awọn ojisẹ Ọlọrun nibẹ si maa n sọ asọtẹlẹ ninu ọdun tuntun. Onírúurú ní ìṣẹ̀lẹ̀ tó wáye lọ́dún 2020, ti ọdun naa si kún fún ọ̀pọ̀ àinírètí, ikú, òfò ati àdánù, Kódà ọ̀pọ̀ eeyan ni ìṣẹ́ bọ́ lọ́wọ́ rẹ, èyí kò si ṣẹ̀yìn àjàkálẹ̀ ààrùn Covid-19, àwọ̀n ǹkan ti Covid-19 ṣe yìí mi ìlú tìtì. Bí gbogbo rẹ̀ ṣe wá rí, ọ̀pọ̀ òjíṣẹ́ Ọlọrun ni kò mọ̀ pé ajakalẹ arun gan yóò ṣẹ̀lẹ̀ lásìkò tí wọn ń kéde àsọtẹ́lẹ̀ ni ibẹrẹ ọdún tuntun. PasitọAdejare Adeboye: Alákoso àgbà fún ìjọ Redeemed Christian Church of God (RCCG), Pásítọ̀ Enoch Adeboye sọ pé, ilẹ̀ rírì yóò pọ̀ tí ""Volcano"" náà yoo da àwọn orílẹ̀-èdè láàmú, sùgbọ́n ti ọdún fi pari, irú ìṣẹ̀lẹ̀ yìí kò wọ́pọ̀. O ní ọdún 2020 yóò dàbi ọmọ tó ni gìrì nítori ilẹ̀ rírì, nítóri ẹ̀sẹ̀ ti pọ̀ jù, àfi ti ọmọ Nàìjíríà bá gbàdúrà gidi. Ẹ̀wẹ̀, ìròyìn nípa ""Volcano"", eyiun isẹlẹ ina alagbara to n ran bii ẹtu, ko fi bẹ́ẹ̀ wọ́pọ̀ ni 2020, gẹgẹ bi ojisẹ Ọlọrun naa ti sọ tẹlẹ, ilẹ̀ ríri náà ko sì tó ǹkan. Pastor T.B Joshua: Olùdarí ìjọ Synagogue church of All Nation (SCOAN), ni ọ̀pọ̀ eeyan ti bu ẹnu àtẹ́lù nítorí àsọtẹ́lẹ̀ rẹ̀ pé inú oṣù kẹta ọdún, 2020 ni ààrun Coronavirus yóò lọ. Amọ titi di àsìkò yìí, arun náà kò ti fi gbogbo àgbáyé sílẹ̀, ti ọwọja rẹ si n peleke si. Orin tó gba ilú kan báyìí ni pé, sáà coronavirus míràn tun ti dé, èyí sì ló fáa ti àwọn ìjọba fí n sọ fún ará ìlú láti mase lọ fún ìsìn òpin ọdún. Chris Oyakhilome: Olùdásílẹ̀ ìjọ Love World Incorporated ti gbogbo ènìyàn mọ̀ sí Christ Embassy, Chris Oyakhilome kéde pé ọdún àṣepé ni 2020. Sùgbọ́n ọdun 2020 ko tilẹ̀ súnmọ́ àṣèpé rárá, kò ti pé oṣù mẹ́ta tí ọdún bẹ̀rẹ̀, lọ̀rọ̀ ààrun Coronavirus gbera sọ. Bákan náà ló sọ àsopọ̀ tó wà láàrín 5G àti Covid-19. David Oyedepo Olùdarí ìjọ Living Faith ChurchBísọ́ọ̀bù David Oyedepo náà kò gbẹ́yìn nínú àwọn tó sọ àsọtẹ́lẹ̀ fún ọdún 2020 Nínú àsọtẹ́lẹ̀ rẹ̀, ó ní ọdún 2020 yóò jẹ́ ọdún ti àlùyọ, sùgbọ́n òdi ní èyí bọ́sí nítori ó jẹ́ ọdún tí ọ̀pọ̀ ń súkún. Ní ìbẹ̀rẹ̀ ọdún 2020, olùdáílẹ̀ ìjọ Deeper Life Bilble Church, Williams Kumuyi  só fún ìjọ rẹ̀ pé, ọdún yìí ni yóò dára jùlọ nínú gbogbo ọdún ti wọ́n ti lò láyé. Sùgbọ́n ó jọ bí ẹni pé, ọ̀ps ló sọ pé àwọn kò tí lo irú ọdún yiìí rí láti ìgbà ti àwọn ti dáyé. Ní ti olùdarí ìjọ Divine Seed of God Chapel Ministry Ibadan nípìnlẹ́ Oyo, Wale Olagunjusọ pé , Gómínà ìpińlẹ̀ Kaduna Nasir El-Rufai àti Kayode Fayemi ti ìpínlẹ̀ Ekiti  tó fi mọ́ ìdá ààdọ́rin ọmọ ẹgbẹ́ APC ni yóò kúrò nínú ẹgbẹ́ naáà. Eyi kò ti ṣẹ. Bákan náà ni Olagunju ni kí Ọba ilú oyinbo (Queen Elizabeth) máa ka ọjọ́ rẹ̀ lórí ilẹ̀ èèpẹ̀, Sùgbọ́n títí di àsìkò yìí, koko ni ara i[yá lé, bi ó ṣe bá àwọn ẹbí rẹ̀ ṣe ayẹyẹ ọdún kérésìmesi ni Windsor Castle ni London. Ó tun sọ pé, ti Obaseki bá kúrò ni inú ẹgbẹ́ míràn, yóò padànú ìbò gómínà ọdún 2020, Obaseki lọ sínú ẹgbẹ́ PDP síbẹ̀ ó jáwé olúborí. Ó ní Donald yóò wọlé ààrẹ ilẹ̀ Amẹrika yóò jáwé olúborí ni ọdún 2020. Woli ìjọ Christ Apostolic Miracle Ministry Paul okikijesu sọ asọtẹlẹ̀ tirẹ̀ ni inú oṣù kọkànlá ọdun 2019 ní bi tó ti sọ pé, àwọn angẹli ti wa ni ìpińlẹ̀ makandinláádọ́rin tí wọ́n yoo si wọ orílẹ̀-è[de ọgọ́fa àti mẹ́rìnlélógún, Nínú àsọtẹ́lẹ̀ rẹ̀ o ni wọ́n yóò wọ ọ̀pọ̀ orílẹ̀-èdè ẹ̀ ó sì gba iròyìn pé Ọlọrun n bínu. Ó ní ìṣẹ̀lẹ̀ ti kò ṣẹ̀ rí yóò ṣẹ̀, ""ẹ̀ ó sì gba pé àwọn angẹ́lì gangan ló n ṣe ìdájọ́"" Tí èyí kò bá rí bẹ́ẹ̀, ẹ sọ pé Ọlọrun kọ́ ló pè mí"" Títí di àsìkò yìí a kò ti gbọ́ pé àwọn angẹ́lì ń 'se ìdájọ́ níńu ayé. Bákan náà ni Okikijesu ni Ọlọrun yoo pa àjàkálẹ̀ ààrun Covid-19 rẹ́ nínú oṣù keje ọdún, sùgbọ́n títí di àsìkò yiìí ààrun Covid-19 n gbilẹ si ni."	https://www.bbc.com/yoruba/55496494
entertainment	Odunlade THURIST: Ọmọ Mùsùlùmí ni mí, mí ò gbèrò láti fi sinimá 'Iku Ni' tàbùkù ẹ̀sìn mi- Olufunmi Baka	"Oṣerebinrin to gbe sinima Ikú Ni jade, Olufunmi Bakare, ti tọrọ idariji lọwọ awọn ẹlẹsin Islam ti sinima naa bi ninu. Saaju ni ẹgbẹ́ ajafẹtọ ẹsin Musulumi kan, Ta'awunu Human Rights of Nigeria, THURIST ti fi ẹhonu han lori sinima naa ti wọn lo tabuku bá ẹsin awọn. Ninu sinima naa ni wọn ti safihan obìnrin ẹlẹha kan to ya were, to si n hu iwakiwa. Eyi si lo mu ki ẹgbẹ THURIST fi ikilọ ati idunkooko sita fun Odunlade Adekola, to jẹ ọkan lara awọn oṣere to kopa ninu sinima naa, ti wọn ro pe oun lo kọ ọ. Sugbọn oṣerebinrin Olufunmi ti ṣalaye pe oun ni oun kọ sinima naa. Ninu fidio to fi si ori ayelujara Instagram rẹ ni ọjọ Aiku ati ọjọ Aje, lo ti ṣalaye pe ọmọ idile musulumi ni oun, ti oun naa si n ṣe ẹsin naa. Arabinrin Olufunmi Bakare sọ pe oun ko gbe sinima naa jade lati tabuku ẹsin naa. Ìdí tí Ooni Ogunwusi fi gbé ọmọ rẹ̀ obìnrin tó ṣe ọjọ́ ìbí 28 sáyé àti bó ṣe tọ́ ọ dàgbà Ìgbìmọ̀ tí ìjọba ìpínlẹ̀ Eko gbé kalẹ̀ lórí #ENDSARS ti parí ìṣẹ́, àbọ̀ rèé O ni iṣẹ owo ni Odunlade ṣe ninu sinima naa, kii ṣe oun ni oludari tabi ẹni to kọ sinima naa. O sọ pe idi ti oun fi ni ki obinrin were naa wọ aṣọ ẹlẹha ni pe ki awọn eero inu ọkọ to wọ̀ ma ba a dá mọ. Bakan naa lo sọ pe ki gbogbo awọn ẹgbẹ́ ẹsin Islam ti sinima naa ba binu darijin oun. O tun sọ pe oun ti yọ sinima naa kuro ni gbogbo ojú opo to n ṣe afihan rẹ, ki awọn le ṣe atunse to yẹ lori rẹ. Ẹgbẹ ajafẹtọ ẹsin Musulumi kan, Ta'awunu Human Rights of Nigeria ti tun wu ọrọ irunu mii sita lorii fiimu ti gbajugbaja oṣere, Odunlade Adekola gbe jade eyi ti wọn ni o tabuku awọn obinrin ẹlẹsin Islam. Nibayii wọn tun ti lọ́ ẹsun ọhun mọ obinrin to ko ipa Ẹlẹhaa ninu fiimu naa, Arabinrin Olufunmi Bakare. Wọn yari pe Odunlade mọọmọ ṣe fiimu naa jade lati tabuku awọn obinrin to n boju ninu ẹsin Islam ni to tun ni ibi ti Ẹlẹhaa ọhun n wọ motọ lọ ninu fiimu naa, Iyanna Ọrun, ko sibi to n jẹ bẹẹ nibikibi ni Naijiria. Ẹgbẹ THURIST ni awọn ti gbọ oniruuru ọrọ ti awọn eeyan n sọ kiri nigba ti awọn fi aidunu han si nkan ti oṣere naa ṣe. ""A fẹ jẹ ki gbogbo eniyan mọ pe a ti gba ọpọlọpọ esi ati ipe ti awọn eeyan fẹ fi ṣi awọn araalu lọkan pe gbajumọ oṣere nni Odunlade Adekola ko ipa ribiribi ninu fiimu naa oun naa si ni o ni fiimu naa. A fẹ ki gbogbo eeyan mọ pe a ni ikọ ọtẹlẹmuyẹ tiwa to maa n fun wa ni iroyin kikakia to si ṣee gbagbọ torinaa a o le jẹ ki ọrọ ti ko lẹsẹ nilẹ ka lroi ayelujara to ṣẹ jade lẹyin taa fẹsun kan wa gbona ju ohun taa n sọ lọ. A ti fi ẹsun kan to si jẹ ootọ, a ṣi n duro lori ọrọ wa"". Wọn ni oṣere naa ba wa gbagbọ pe ẹsun odi lawọn fi kan an, ko jade wa lati sọrọ ni gbangba. ""Bakan naa, a fẹ ki gbogbo eeyan mọ pe ni ibamu pẹlu jija fẹtọ ẹni ni ẹgbẹ yii fi tun fi ẹsun kan Arabinrin Olufunmi Bakare pẹlu Ọgbẹni Odunlade Adekola ati ẹgbẹ TAMPAN to n ṣakoso awọn oṣere fiimu Yoruba pe wọn kuna lati yẹ fiimu ọhun wo tabi fofin de iru rẹ"". Wọn ni awọn da obinrin naa ati Odunlade papọ ninu ẹsun yii tori pe o ṣeeṣe ki Odunlade ti beere lati lo obinrin naa Olufunmi ki ọwọ ofin ma baa muu. ""Amọ a fi n daa yin loju pe gbogbo ẹnikẹni to ba kopa ninu ere naa yala ipa kekere tabi nla, Musulumi ni tabi kii ṣe Musulumi lai fi ti ipo wọn ṣe la o ko pọ bi asiko ba to tori inu bi wa gidi fun ọna ti wọn gba ṣafihan Ẹlẹhaa naa. Fun idi eyi, awọn koko mẹrin ti a n beere fun laarin ẹgbẹ TAMPAN ati Ọgbẹni Odunlade Adekola niwọnyii: 1. Dida gbogbo ipele to ba ku ninu sinima ""Iku Ni"" duro ki wọn si ko o kuro lori gbogbo awọn oju opo ayelujara to ba wa to fi mọ Youtube laarin ọjọ meje. 2. fifi iya to tọ jẹ ẹni to gbe fiimu naa jade, odunlade Adekola ni ibamu pẹlu ohun ti ofin ati alakalẹ ẹgbẹ TAMPAN sọ. 3. Ṣiṣe ayẹwo fiimu gbogbo awọn oṣere to ba tun fẹ gbe iru nkan bayii jade. 4. Ki wọn pọn ọn ni dandan fun oṣere to ni fiimu naa lati tuba fun ẹgbẹ Musulumi ọhun fun iru fiimu to gbe jade yii nipasẹ ilana ti tile toko yoo rii. ""Inu wa dun pe BBC Yoruba jẹ ka mọ pe aarẹ ẹgbẹ TAMPAN Ọgbẹni Bolaji Amusan ti a mọ si Mr Latin ti ni oun yoo to sọrọ sita lori ipẹjọ wa yii"". Wọn ni awọn fẹ ki gbogbo eeyan mọ pe ipẹjọ awn ko i ku lori ọrọ yii o pe o ṣi wa laaye am pabanbari ohun tawọn fẹ ni ki ati Ọgbẹni Odunlade ati TAMPAN tọrọ aforijin ni gbangba laarin ọjọ meje. Eyi waye ninu atẹjade ti Agbẹjọro AbdulHakeem Abdul-Lateef ati Agbẹjọro Abdulsalama Abdul Fattah jọ fọwọ si ti wọn si ni bi Odunlade ati TAMPAN ko ba ṣe nkan tawọn n fẹ, awọn yoo gbe igbesẹ to lagbara ti awọn o si ni sọ bayii."	https://www.bbc.com/yoruba/58950966
religion	Lori iro: Evangelist Gbadamosi Ismail, oníwàásù tó di gbajúgbajà ọ̀sán gangan nítorí ìwáàsù apanilẹ́rìn rẹ́	"Ni ibẹrẹ oṣu yii ni fidio kan gba ori ayelujara, eyi to ṣafihan ọkunrin kan to n waasu laarin adugbo, ṣugbọn ti iwaasu rẹ jẹ ara meeriri. Iwaasu naa to jẹ 'apanilẹrin' fun ọpọ eeyan nitori awọn ọrọ ti ọkunrin naa n sọ lo da lori ọrọ ifẹ laarin ọkunrin ati obinrin. Ninu fidio naa, niṣe ni ọkunrin naa n kigbe tantan pe lori irọ ni ọpọlọpọ adehun ati ọrọ laarin awọn ololufẹ, paapaa bi ayajọ ololufẹ, Valentine, ṣe ku ọjọ diẹ ti yoo waye. Lati asiko naa si ni ọrọ iwaasu ọkunrin naa ti bi àṣà tuntun, 'lori irọ', eyi ti ọpọ eniyan n da lori ayelujara. Orukọ ọkunrin yii ni Ajihinrere Gbadamosi Ismail. Gẹgẹ bi akọsilẹ nipa rẹ to wa lori ayelujara Instagram rẹ, @evangismail, o sọ pe oun ma n waasu ihinrere pẹlu gbogbo nkan ti oun ni, ti oun si jẹ. Lẹyin to di gbajumọ lo ṣi oju opo ayelujara Instagram yii ati ti Twitter bakan naa. O ni inagijẹ oun ni ""Baba Lori irọ 1"". Ohun to wọpọ ninu awọn fidio iwaasu ọkunrin naa ni pe pẹlu orin, ijo ati aago lo fi n waasu lọna to pani lẹrin. Ọrọ irọ pipa laarin ololufẹ si lo jẹ afojusun rẹ ninu awọn fidio iwaasu to wa lori ayelujara rẹ. O ni ""mi o mọ pe iru ọjọ bayii yoo wa, ti gbogbo fidio ti awọn eeyan ma n ya lasiko ti mo n waasu, yoo di ilumọọka, ti yoo si wulo. ""Ọpọ lo n ya fidio naa nitori ki wọn le rẹẹrin, awọn miran lati fi mi ṣe ẹlẹya, ati fun awọn mii lati gbọ otitọ to wa ninu iwaasu mi."" O ni ṣugbọn oun ko bikita fun idi ti wọn fi ya a, to ba ṣa a ti jẹ ọna lati jiṣẹ ti mo ran iwaasu mi."" Oriṣiriṣi awọn ileeṣẹ agbohunsafẹfẹ lo si ti n fi iwe pe e fun ifọrọwanilẹnuwo lati igba to ti di gbajumọ oniwaasu. O ṣe apejuwe awọn ifọrswanilẹnuwo naa gẹgẹ bi awọn ilẹkun tuntun, ti oun dupẹ lọwọ Ọlọrun fun."	https://www.bbc.com/yoruba/awon-iroyin-miran-56037642
entertainment	Sotayo Sobola: N kò le ṣeré farakinra pẹ̀lú ọkùnrin mọ́ lẹ́yìn ìgbeyàwó	Iyawo dun lọsingin, ọkọ tun mi gbe. Ọkan gboogi ni iran Yoruba jẹ ninu awọn to maa n bu ọla fun awọn to ba gbeyawo tabi re ile ọkọ. Eyi lo difa fun gbajugba arẹwa oṣere tiata Yoruba, Tayo Sobola, ti ọpọ mọ si Sotayo Gaga, to sọ pe awọn eeyan n fun oun ni apọnle lẹyin ti oun ṣe igbeyawo tan ju ti tẹlẹ lọ. Lẹyin to ṣe igbawo bonkẹlẹ tan, Sotayo ni ile ọkọ dun, o si larinrin pẹlu. Arẹwa oṣere tiata Yoruba sọ pe ọdun meje loun fi ṣe ọrẹ pẹlu ọkọ oun ko to di pe awọn ṣe igbeyawo. O ni lootọọ ni pe ko le ṣalai maa si idojukọ ninu igbeyawo, amọ Sotayo ni oun ati ọkọ oun dagba to lati wa ojutuu si idojukọ to ba wa. ''Igba tuntun mii ni igbeyawo jẹ fun emi ati ọkọ mi, a ṣi ti n rinrin ajo naa lọ diẹ diẹ,'' Sotayo lo sọ bẹẹ. Nigba to n sọrọ nipa ayipada to ti ba ipa ti o maa n ko ninu ere lẹyin to ṣe igbeyawo tan, Sotayo ni oun ti semẹdọ nipa ṣiṣe awọn ere ti yoo mu ki oun farakinra ju pẹlu ọkunrin ninu ere bayii. O ni bo tilẹ jẹ pe, ọkọ oun mọ pe iṣẹ tiata ni iṣẹ oun ki awọn to fẹra, oun naa ko ni ko ipa ti inu ọkọ oun ko le dun si ninu ere. Sotayo ti wọn ṣẹṣẹ fi joye Sarauniya (Yeye) Uke Kingdom nipinlẹ Nasarawa sọ pe, o gbọdọ ni awọn nkan ti aafin Uke ri lara oun ki wọn to fun oun loye naa. ''Emir Uke gangan an sọ fun mi pe ibeji baba oun lo jẹ oye naa kẹyin, lẹyin naa ni wọn fi oye yii da oun lọla. Wọn gbọdọ ri mi gẹgẹ bi awokọsẹ rere fawọn obinrin ni Nasarawa ki wọn to fun mi loye yii,'' Sotayo ṣalaye.	https://www.bbc.com/yoruba/afrika-56783175
health	UK Omicron Nigeria Ban: Àwọn aṣòfin àgbà ní kí ìjọba àpapọ̀ wá ǹkan ṣe sí òfin má wọlé tí UK gbé lé Nàìjíríà	"Ile asofin agba Naijiria naa ti dá sí ọrọ fifi orukọ Naijiria sara awọn orilẹ-ède ti ilẹ Gẹẹsi ko faaye gba lati se irin-ajo silẹ wọn nitori ẹda arun COVID-19. Nise lawon asofin ilẹ naa bẹnu àtẹ lu igbesẹ ti ilẹ Gẹẹsi gbe gẹgẹ bí wọn ti ṣe wi:'lalae ni idi kan pataki"" Nitori naa ile aṣòfin àgbà tí wa kesi ìjọba ilẹ Gẹẹsi lati yọ orukọ Naijiria kuro ninu awọn ile ti wọn fòfin de lati ṣe Irinajo sí orileede wọn. Ile ni o yẹ kí ìjọba UK wo irú ibaṣepọ to wa laarin awon mejeeji ki wọn to gbe iru igbesẹ yi ati ipa ti yóò ní lara awọn ọmọ Naijiria ti wọn n tiraka. Ile ọhun wa rọ ijoba Naijiria lati fi kun lukun pelu ìjọba ilẹ Gẹẹsi lọnà ati yi ìgbésẹ yi pada. Bẹẹ lọ ní kí ijoba ma ṣe yet lori ipinu rẹ lati ṣe ìfilọ́lẹ̀ gbogbo ilana to ba yẹ lati koju ẹda COVID-19 yi ni Naijiria. Awọn ipinu ati imọran ile yí waye lasiko ti wọn n jiroro lori aba kan ti Seneto Ike Ekweremadu fi ṣowọ sile èyí tó dá lórí ọna ati yọ orukọ Naijiria kuro lori orukọ awọn ti ilẹ Gẹẹsi gbegi dina wọn lati wọ ilẹ rẹ. Ninu alaye ti ile ṣe lori ipinu yi jinle Naijiria ni orile-ede to ni iye eeyan to kere julọ to ko ẹda arun COVID-19 yi táa mọ si Omicron. O ni igbesẹ yi yoo da eto ru paapa fawọn ọmọ Naijiria to ti n palẹmọ lati ba mọlẹbi wọn tó wà ni ilẹ Gẹẹsi se ajọdun ọdún Kérésìmesì. Bakan naa lo ni púpọ awọn ọmọ Naijiria to ni idi pataki  lati ṣe abẹwo sí ilẹ Gẹẹsi ti wọn kò fún ni iwe aṣẹ irina ni ki ni le se bẹ. Lakotan, aṣofin Ekweremadu sọ pé kò sí ìgbà tí àwọn ọmọ Nàìjíríà kii tẹle gbogbo ilana ìdáàbòbò ti àjọ ìlera lágbayé gbe kalẹ ati eyi ti ijọba ilẹ Gẹẹsi gbe kalẹ lori arinrinajo tẹlẹ. Ofin tẹ fi de Naijiria eyi ti kọdi awọn ọmọ ilẹ naa lati ma ṣe wọ ilẹ Gẹẹsi nitori ẹda COVID-19 jẹ idẹyẹsi ati pe ko bojumu. Minisita iroyin ati aṣa ni Naijiria Lai Mohammed lo fi oroy yi le'lẹ lasiko to n ba awọn akọroyin sọrọ n'ilu Abuja. Nítorí náà Minisita wa kesi ike Gẹẹsi lati yi ipinu padà lori aṣẹ yi ni kiakia. Bakan naa ni wọn jiroro lori ọna abayọ lati le dẹkùn arun yi nipa fifun awọn eeyan labẹrẹ, amojuto ati ayẹwo to peye lawon ẹnu ibode abawọlu. Ọrọ Minisita Lai yi n waye lẹyin ti Minisita feto ilera Dr Osagie Ehanire  ti ṣaaju bẹnu àtẹ lu igbesẹ yi lati ọdọ ìjọba ilẹ Gẹẹsi. Minisita eto ilera ni Naijiria, Dokita Osagie Ehanire ti sọ pe ko bojumu bi ijọba orilẹ-ede United Kingdom ṣe kọ orukọ Naijiria mọ awọn orilẹ-ede to fofin de nitori ẹda aarun Covid-19 Omicron. Ehanire sọ pe ""inu wa ko dun nigba ti wọn fi orukọ orilẹ-ede mẹfa ni Africa si ara awọn ti ko le wọ ilẹ UK."" O ni ko tii si imọ pupọ nipa ẹda Omicron, ati pe orisirisi ọna ni amojuto fi wa fun aarun Covid-19. Ọjọ Aiku ni Ehanire ti sọ ọrọ naa lori eto kan lori amohunmaworan Channels TV. Eyi waye lẹyin ọjọ kan ti ijọba UK fi ikede naa sita. Dokita Ehanire sọ pe nkan to daju ni pe ẹda tuntun naa ko tii seku pa ẹnikẹni tabi se aisan kọja bo se yẹ. O ni igbesẹ fifi ofin de awọn orilẹ-ede ti yá ju, ti yoo si ni ipa ti ko dara lara eto ọrọ aje, to fi mọ igbokegbogo lasiko ọdun Keresimesi ati ọdun tuntun. Bakan naa lo sọ pe lootọ ni awọn ri aarun Covid-19 lara awọn arinrinajo lati UK, o ni ṣugbọn ko si aridaju pe ẹda Omicron ni. ""Fifi ofin de awọn orilẹ-ede lati ma wọ ilẹ United Kingdom ko le ṣe anfaani kankan fun igbogunti aarun Covid-19. ""Awa gẹgẹ bi orilẹ-ede Naijiria ko ri fifi ofin de irinajo baalu ati awọn eeyan ni anfaani kankan."" Orilẹ-ede Canada ati America lo kọkọ kede ofin to de awọn arinrinajo lati awọn orilẹ-ede kan nilẹ Africa nitori ẹda aarun Covid-19, Omicron. Ilẹ̀ Gẹ̀ẹ́sì, yóò máa bèrè fún àyẹ̀wò covid-19 lọ́wọ́ arìnrìnàjò kankan to bá fẹ́ wọ orílẹ̀-ède wọn  pàápàá jùlọ láti Nàìjíríà. Bákan náà ni arìnrin àjò kọ̀ọ̀kàn yóò ní láti wà ni ìgbélé fún ìgbà díẹ̀ tí wan bá wọ ilú lójíunà láti mú àdínkù bá ìtànkálẹ̀ ààrùn ẹ̀yà Covid-19 Omicron. Mínísítà ètò ilèra Sajid Javid sọ èyí lónìí ọja Abamẹta, pé èyí ṣe pàtàkì láti ri dájú pé ààrùn náà ko tàn kálẹ̀ , nígbà ti àwọn onímọ̀ sáyẹ̀nsì ń gbìyànjú láti mọ̀ si nípà ẹ̀yà náà. Pàápàá jùlọ bí o ṣe ń ran àti bi abẹ́rẹ́ àjẹsára covid ṣe lágbára sí lórí rẹ̀. Javid ni láti bi ọ̀sẹ̀ kan ti ìròyin ààrùn náa tí n tàn ka ni àwọn ti ri ìwòye pé o ń tànkálẹ̀ nítori ìrìnajò ni. Asojú ìjọba ill Gẹ̀ẹ́sì Boris Johnson pe fífi òfin de àwọn orílẹ̀-èdè yìí ja ọ̀nà áti dpenà ìtànkálẹ̀ rẹ̀. "" Sáájú náà ni a ti sọ pé  kò ni fi ohunkóhun falẹ̀ ni àsìkò tí o bá yẹ, ti bí nnkan se ri ba gba pé ki a fi ofin de àwọn ènìyàn , o ti pọ́n dandan bẹ́ẹ̀ náà ni a ó ṣe ṣee. Láti àsìkò yìí lọ gbogbo ẹni ti o ba pọndandan fún láti wọn UK, yóò se àyẹ̀wò arun Covid-19 ni ọja meéjì si àsìkò tí yóò wọ bàálú Ní báyìí wọn ti gbé àlàpupa lé orí orúkọ Nàìjíríà , èyí túmọ̀ sí pé àra àwọn orílèedè ti o léwu fún ààrùn Covid-19 Javid ṣàlàyé pé, iye àwọn ti o ti ni ààrùn Covid-19 Omicron ni ilẹ̀ Gẹ̀ẹ̀sì ń ps si lójòòjúmọ́ ti o si ti tó ènìyàn ọgọ́jọ báyìí, ti o si jẹ pé àwọn to rin irin àjò lọsi orilede Nàìjíría lo tun gbe ìgbá orókè lẹ́yìn South Africa. South Africa àti àwọn orílẹ̀ mẹ́sàn mííràn láti ìhà gúúsù Africa ni wọn tun fi sibẹ ni opin ọsl to kọja. Itumọ̀ èyí si ni pé, àwọn ọmọ ilẹ̀  Gẹ̀ẹ́sì nìkan tàbi àwọn to ni ìwé ìgbélùú nìkàn  ni o ni àànfàni láti wọlé, wọn yóò sì ni láti wa ni ìgbélé ni ile ìtura fún ìgbà díẹ̀. South Africa Botswana Eswatini Lesotho Namibia Zimbabwe Angola Mozambique Nigeria Zambia"	https://www.bbc.com/yoruba/media-59533936
entertainment	Kwam 1 dá àwọn tó ń wọ́ ọ tuurutu nílẹ̀ pé ó jẹ́ gbèsè dollar iṣẹ́ orin kan l'Amẹ́rika	"Gbajugbaja akọrin Fuji, Wasiu Ayinde, A.K.A K1, ti fi ọrọ sita pe oun ko lu ẹnikẹni ni jibiti owo. Lori ayelujara Instagram rẹ ni K1 fi ikede naa si ni irọlẹ Ọjọbọ. Eyi waye lẹyin ti iroyin jade pe o gba ẹgbẹgbẹrun owo Dọla lọwọ awọn eeyan kan nilẹ America lati wa kọrin, ṣugbọn o kuna lati yọju. Igun meji eeyan lo fi ẹsun kan gbajugbaja akọrin Fuji naa. Ẹni akọkọ ni tọkọ-taya ori afẹfẹ to ma n ṣe ere Mr and Mrs Kogberegbe, Lanre Olakanle ati Dunni Badru. Ilẹ America ni oṣere mejeeji n gbe. Wọn fi ẹsun kan Wasi Ayinde pe awọn san owo to to ẹgbẹrun meji aabọ Dọla fun, nipasẹ alamojuto irinajo orin kikọ rẹ nilẹ America, Mike Fash (Orbit Ent. Group). Tọkọtaya Kogberegbe sọ pe awọn fẹ ko wa kọrin fun awọn ololufẹ wọn nibi eto kan ti wọn ṣe. Wọn ni ṣugbọn K1 ko farahan lọjọ eto naa, bẹẹni ko da owo ti awọn san pada. Taa ni arẹ̀wà obìnrin, Emmanuella Ropo tí ìròyìn n sọ pé òun ni ìyàwò K1 tuntun? Mo ti kúrò ní ààfin Oyo, kí ìròyìn tó ò jáde pé èmi àti Wasiu Ayinde n fẹ́ ara wa - Olori Badirat N kò jẹ Mayegun láti bùgá, mo wá tún ilẹ̀ Yorùbá ṣe ni - Wasiu Ayinde Wasiu Ayinde ti ẹrọ̀fọ̀ dé ibi gíga, bí ikú bàbá rẹ̀ tiẹ̀ ṣèdíwọ́ láti lọ sílé ẹ̀kọ́ Kìí ṣe emí ni mó ràn amúgbálẹ́gbẹ̀ẹ́ mi tó sọ̀rọ̀ abùkù sí FIBAN níṣẹ́- Wasiu Ayinde Wọn fi ẹsun kan pe awọn ni lati da gbogbo owo tikẹẹti iworan ti awọn san fun awọn to fẹẹ wa pada, eyi to si ti di gbese si awọn lọrun. Yatọ si eyi, wọn ni niṣe ni alamojuto rẹ ọhun n fun awọn ni oriṣiriṣi awawi. Ni ti ẹnikeji, Babatunde Akinlami, to jẹ alawada ati olootu ayẹyẹ, sọ pe K1 kọ lati farahan nibi eto ATL show ti oun sẹto rẹ ni Atlanta lẹyin ti oun san ẹgbẹlẹgbẹ owo Dọla. O ni niṣe ni alamojuto K1 sọ fun oun lẹyin ti eto naa ti kọja pe ""Alhaji fẹ ki gbogbo ọmọ ẹgbẹ akọrin rẹ gba abẹrẹ ajẹsara Covid-19 ki wọn o to le rinrinajo silẹ okeere. Ohun naa sọ pe gbogbo igbiyanju oun lati ri owo gba pada lo n ja si ofo. Àjọ tó ń mójútó pínpín iná ọba fikún owó 'Metre' k'áráàlù lè sáré tete lọ gba 'Prepaid' Ọ̀pọ̀ arìnrìnàjò jóná, àwọn mìí tún farapa nínú ìjàmbá ọkọ̀ ní Okitipupa Ìjọba Buhari, tí ẹ bá fẹ̀ yanjú ọ̀rọ̀ yìí ẹ jẹ́ kí Igboho lọ tọ́jú ara rẹ̀ ní Germany ná - Agbẹjọ́rò Wọ́n ní mo máa ń lọ bá ìyá tó bí mi sùn ní gbogbo ọjọ́ Tuesday, àṣírí ti tú, àwọn náà ti ń fojú balé ẹjọ́ o! - Genesis Wo bí Pásítọ̀ ṣe ran bàbá lọ́wọ́ láti fi ọmọ rẹ̀ ṣe oògùn owó, ọká bá fó! Ninu ọrọ to kọ sori ayelujara, Wasiu Ayinde sọ pe ipenija ti awọn ọmọ ẹgbẹ akọrin oun n ni nipa iwe irinna wọn, Visa, lo fa idiwọ. O ni oun ko gba owo lọwọ ẹnikẹni, ati pe alamojuto oun nilẹ America, Mike, lo n sẹ gbogbo eto. Akọrin naa sọ pe ibi pataki ni oun to awọn ololufẹ orin oun si, ti oun ko si fi oju di wọn. O ni oun ko lu ẹnikẹni ni jibiti, ti irinajo oun si ilẹ America fun orin kikọ yoo waye ni kete ti ọrọ iwe irinna awọn ọmọ ẹgbẹ ba yanju tan."	https://www.bbc.com/yoruba/59257778
health	Covid-19: Ìdí ti Malami fi ni ki NDLEA dáwọ́ ètò ìgbanísíṣẹ́ dúró náá	Agbẹjọ́rò àgbà lórílẹ̀-èdè Nàìjíríà, tó tún jẹ́ mínísítà fún ètò ìdájọ́ Abubakar Malami ti kàns í àjọ tó n gbógun ti lílò àti títà òògùn olóró ni Nàìjíríà NDLEA láti dáwọ́ ètò ìgbani ṣíṣẹ́ ẹlẹ́gbẹ̀rún márun dúró. Sáájú ni ìròyìn sọ pé, àjọ NDLEA ti gbé orúkọ àwọn ẹgbẹ̀rún márùn tó ti ṣe àṣeyege fún ìgbànisíṣẹ̀ náà jáde. Àjọ náà sì tún kéde pé àwọn tó ṣe àṣeyege náà ní láti péjú sí ẹ̀ka tó n ri si ìkọ́ni ní ilé ìṣẹ́ náà ní ìlú Jos láti láti yanjú ètò ìgbànisísẹ́ wọn. Sùgbọ́n, ọgbẹ́ni Malami kéde lọ́jọ́ Eti, ti ṣe ọjọ́ kẹjọ oṣù kíní, ọdún 2020 pé kí, àjọ NDLEA fagilé ètò ìgbanisíṣẹ́ náà láti le bọ̀wọ̀ fún ìlàna àlàálẹ̀ Covid-19. Orílè-èdè Nàìjíríà ń kojú ọwọ́jà kejì àjàkálẹ̀ ààrùn Covid-19 ti iye ènìyàn tó n ni ààrùǹ náà sì n peléke si lójoojúmọ́ láti bi osù kan sẹ́yìn. Ó ní láti dẹ́kun ìtànkálẹ̀ ààrun náà ìjọba àpapọ̀ tí ni kò sí ààyè fún ìpéjọpọ̀ elérò púpọ ti o sì ti pasẹ ki gbogbo ilé ijó àti ilé ọti wà ni títì pa náà. Lórí ti ètò ìgbànisíṣẹ́  NDLEA Malami ti rọ akọ̀wé àgbà ilé isẹ́ to n ri si ètò ìdájọ́ láti wádìí ìgbésẹ̀ tó kan láti ọ̀dọ̀ ìgbìmọ̀ amúṣẹ́ṣe lórí Covid-19 ti ààrẹ Buhari yàn, pàápàá jùlọ lórí ọ̀nà ti àwọn ]en]iy]an ẹgbẹ̀rún márun yóò gbà láti ṣe ètò náà tí kò sí ni dá wàhálà sílẹ̀ lórí ìlerà ọladani.	https://www.bbc.com/yoruba/55603919
health	Ogun Cholera: Ọdọọdún ni àrùn onígbá-méjì máa n ṣọṣẹ́ ní Nàìjíríà -NCDC	Arun onigba-meji ni awọn miran n pe ni arun maa ya igbẹ ọọrin- ko-tun-maa-bi. Ajọ to n mojuto itankalẹ aarun ni Naijiria, NCDC fidiẹ mulẹ pe ọdọọdun lo n ṣẹlẹ. Bayii, ijọba ipinlẹ Ogun ti kede pe o ti bẹ silẹ nibẹ ni eyi to ti mu ẹmi eniyan marun un lọ. Dokita Ayinde Akinsanya to jẹ akọwe agba fun ileeṣẹ ijọba ipinlẹ Ogun to n ri si eto ilera ṣalaye fawọn akọroyin ni ọjọ Ẹti pe, Obinrin kan ni iṣẹlẹ akọkọ ti wọn kẹfin. O ni obinrin ẹni ọdun mẹtalelọgbọn naa ra irẹsi ati omi tutu ni ọja Kutọ to ti n ta ọja ṣugbọn Abule Ọtun ni Lafẹnwa to n gbe ni wọn ti sare gbee lọ sile iwosan Wọn ni iṣẹlẹ arun onigba-meji yii ti ba eniyan mejila ni ipinlẹ Ogun ni eyi to ti mu ẹmi ẹni marun un lọ ti awọn to ku n gba itọju nile iwosan. Dokita Ayinde ni iwadii n lọ lọwọ ati igbesẹ lati dẹkun itankalẹ arun naa ni ipinlẹ Ogun. Ki arun yii ma baa maa gba ẹbọ lọwọ koowa ni BBC Yoruba ṣe lọ ṣe iwadii ilanilọyẹ ninu fọnran yii ki onikaluku le gbogun ti iwa idọti ni agbegbe wa. Kete ti o ba ti kẹfin arun yii ni agbegbe rẹ ni ki ẹni naa ti tete gba ile iwosan lọ fun itọju to peye.	https://www.bbc.com/yoruba/afrika-50612271
health	Coronavirus: Ìwàdìí ní omi ara ẹni tó bá ní àrùn náà leè ta sára ọ́pọ́ èèyàn níbí tí èrò bá pọ̀ sí	Saaju la ti sọ fun yin pe kaakiri agbaye ni aarun Coronavirus ti wa bayii, awọn alarun naa si ti pọ lawọn orilẹede miran ju ti orilede China to ti bẹrẹ si ni ja rain lọ, yatọ si Antartica ti ko ti i de. Bẹẹ si ni ọna lati gbogun ti aarun Coronavirus ni awọn ilu nlanla ati lawọn orilẹede ti awọn eniyan ti n fi ẹgbẹkẹgbẹ  lee jẹ ipenija. Diẹ si ree lara awọn ipenija to n waye lawọn ilu nlanla ati awọn ọna abayọ ti wọn fi n koju wọn. Ọkọ Igboro: Nitori pe aarun Coronavirus maa n tan kalẹ, ti omi ara ẹni to ba ni i, ba si ta si ẹlomiran lara, wahala lee de. Eleyii si wọpọ ninu ọkọ igboro nitori awọn eniyan maa n joko ti ara wọn ni. Idi si ree tijọba ilẹ South Africa, italy ati South Korea se paṣẹ pe ki wọn fọ inu awọn ọkọ igboro, lọna lati dena itankalẹ arun naa. Ibi ti ero pọ si: Awọn ayẹyẹ to pe fun ipejọpọ ero bii idije ere bọọlu, jẹ ọkan lara ibi ti arun Coronavirus n gba tankalẹ. Nitorinaa ni China ṣe fofin de idije Formula One Grand Prix ni ilou Shangai, ti wọn si sun idije naa siwaju. Ni ilẹ Yuroopu bakan naa, idije formular one ati rugby pẹlu bọọlu afẹsẹgba ni wọn ti wogile fun saa yii na. Bakan naa ni awọn ẹlẹsin kọọkan ti gbegile awọn ẹsin ti yoo mu ki ọpọ ero pọ si ibi kan, ni akoko naa. Ile iwe: Ọpọlọpọ awọn ile iwe ni wọn ti pa ni awọn orilẹede ti arun Coronavirus ti de, lọna ati kapa itankalẹ rẹ. Ni awọn ilu bii Japan, Thailand, Iran ati Iraq, awọn ile iwe alakọbẹrẹ ati girama pẹlu fasiti ni wọn ti gbe ilẹkun wọn tipa bayii. Ilẹ Gẹẹsi ati Amerika ko paṣẹ ki wọn ti ileewe, amọ ile iwe mẹrin lo ti tilẹkun kilaasi lati le fọ agbeegbe naa mọ toni toni, lẹyin ti awọn ọmọ ileewe naa de lati orilẹede Italy. Bẹẹ ni awọn obi ati alagbatọ ni wọn ti parọwa si pe ki wọn jẹ ki awọn ọmọ wọn joko si ile, ti wọn ba ti rinrin ajo lọ si awọn orilẹede bii Iran, China, Hong Kong, South Korea, Asia ati Italy. Ile iwosan: Nitori ko tii si oogun oyinbo to lee koju arun yii nilẹ bayii, awọn ileewosan gbọdọ ṣetan lati gba awọn eniyan la ni kiakaia. Bakan naa lo yẹ ka yan awọn eniyan miran lati kọ awọn osisẹ eleto ilera wa lori ọna ti wọn yoo ti setoju alaisan Coronavirus. Igbenipamọ: Awọn eleto ilera ti gboriyin fun awọn eniyan pe wọn ni ilanilọye nipa Coronavirus. Amọ wọn rọ ijọba lati pese awọn yara ibusun miran fun awọn arinrinajo to n bo. Nitori ti wọn ko ba se bẹẹ, o seese ki awọn eeyan ti wọn yasọtọ naa sa kuro lọ sita.	https://www.bbc.com/yoruba/agbaye-51694673
religion	Ifa religion: Àwọn Oníṣẹ̀ṣe ń fẹ́ kí Buhari fún wọn láàyè láti yanjú ìṣoro Naijiria lásìkò yìí	"Ẹgbẹ awọn oniṣẹṣe nipinlẹ ogun ti ke si Aarẹ Muhammadu Buhari lati fun awọn laye lati yanju iṣoro to n koju ẹka eto abo Naijiria. Oluwo Ifa ti ilu Egba, Oloye Ifagbeminiyi Baoku lo sọ ọrọ naa lasiko ayajọ ọjọ Iṣẹṣe ti ọdun 2021 to waye niluu Abeokuta. Ayajọ ọjọ Iṣẹṣe naa jẹ ọjọ kan ti wọn maa n ya sọtọ nilẹ Yoruba fun awọn ẹlẹsin ibilẹ lati sin awọn oriṣa wọn. Oluwo Ifa ti Egba naa sọ pe idi ti Naijiria ṣe n koju oniruru iṣoro ni ẹka eto abo ni pe awọn eeyan ti kọ awọn oriṣa adayeba silẹ, wọn ko si tẹle awọn alakalalẹ Ifa. Baoku sọ pe ti Naijiria ba fẹ lati yanju awọn iṣoro to n koju rẹ, o ni lati lọ bi ifa leere. O ni ""Ijọba ti sun awa ẹlẹsin ibilẹ ti si ẹgbẹ kan, wọn ko si mọ pe awa gan ni ọna abayọ si awọn isọro to n koju Naijiria lọwọ yii. ""Awọn ilana kan wa to rọ mọ ẹsin ibilẹ, ti a ba ṣe awọn nnkan to yẹ ki a ṣe gẹgẹ bi ilana ọhun ṣe gbe kalẹ ni, a ko ni maa koju awọn iṣoro to n dojukọ ilẹ wa lonii."" Oluwo Ifa ọhun wa ke si gomina dapo Abiodun ti ipinlẹ Ogun lati kede ayajọ ọjọ ọdun Iṣẹṣe naa, to jẹ ogunjọ, oṣu Kẹjọ ninu ọdun gẹgẹ bii ọjọ isinmi lẹnu iṣẹ ki awọn  to n ṣe ọdun naa le ri aye lati ṣe etutu to yẹ. O fi kun pe kii ṣe ifakokoṣofo ni ti awọn eeyan ba n ṣe ọdun Ifa. Ẹwẹ, alaga ẹgbẹ Iṣẹṣe Parapọ ni Egba, Ifaniaki Amosun sọ pe ọdun Iṣẹṣe naa ni ọna kan gboogi lati mu irẹpọ wa laarin gbogbo awọn oniṣẹṣe. Ifaniaki ṣalaye pe ""Gbogbo ẹlẹsin lo maa n kopa ninu eto idibo ni Najiria, ṣugbọn lẹyin ti awọn oloṣelu ba ti wọle ibo tan ni wọn maa n ṣe idẹyẹsi awọn ẹlẹsin ibilẹ."" ""Ọdọdun ni awọn gomina maa kede ayajọ ọjọ isinmi fun awọn ẹlẹsin Kristẹni atawọn Musulumi, ki lo de ti wọn fi maa n yọ awa ẹlẹsin abalaye sẹyin?"" ""O ye ki wọn ya ọjọ silẹ fun awa ẹlẹsin ibilẹ naa lati maa ṣe awọn isin wa, a n fẹ ki gomina wa ati minista fun ọrọ aṣa bojuwo ọrọ naa."" Lara awọn to peju sibi ọdun Iṣẹṣe naa ni Baba Iṣẹṣe ti Egba, Ọjọgbọn Ayinde Salami; Ojubono ti Egba, Oloye Onifade Ogundelde atawọn lọbalọba."	https://www.bbc.com/yoruba/afrika-58304584
religion	COZA: Àdúrà kò le pa ìfipábánilòpọ̀ rẹ́, àtàwọn àkọlé mìí tó jẹyọ lórí ọrọ Fatoyinbo	Awọn eniyan ko ara wọn jọ lati fẹhonu han ni ẹka ijọ COZA ni ilu Abuja ati Eko.	https://www.bbc.com/yoruba/48819695
politics	Dino Melaye: Ẹ̀yin ara Ondo, ẹ kígbe pé kò fẹ́ èrú ìbò, kí ìbò yín má ba à wọmi	"Sẹnatọ Dino Melaye to soju ẹkun idibo Iwọ Oorun Guusu Kogi nile asofin agba kẹjọ to kọja ti gba awọn eeyan ipinlẹ Ondo nimọran lati bẹrẹ si kigbe pe awọn tako eru ibo. Melaye ni bibẹẹkọ awọn to fẹ yi ibo yoo yi esi ibo ọjọ Satide to n bọ mọ wọn lọwọ, ti wọn ko ba bẹrẹ si ni mu igbe bọnu bayii pe ki magomago ibo mase waye. Dino Melaye gbe imọran yii kalẹ lori eto ileesẹ BBC Kan pẹlu afikun pe bi ariwo tawọn eeyan ipinlẹ Edo pa lati tako ibo yiyi lo jẹ ki aseyọri ibo gomina waye nibẹ. Bakan naa ni Sẹnatọ nile asofin agba kẹjọ naa tun gba awọn ọmọ Naijiria nimọran pe ki wọn mase maa gbẹnu dakẹ, amọ ki wọn pariwo sita lati tako awọn igbesẹ ijọba ti ko ba dun mọ wọn ninu. ""Dipo ki ijọba maa bẹru araalu to gbe wọn sipo, araalu lo n bẹru ijọba bayii nitori ibẹru ti ijọba ti gbin sọkan wọn, wsn ko si fẹ ku tabi lọ si atimọle. Se ni ijọba tun n di kun ẹru araalu lasiko yii ti Coronavirus ti mu ki ọrọ aje ọpọ eeyan dẹnu kọlẹ, to si jẹ pe ara ilu lo n pese owo fun ijọba, dipo ki ijọba wa ọna ti yoo fi mu adinkun ba ajaga to wuwo to wa lọrun awọn araalu."" Melaye ni ẹẹmẹta ree tijọba ti safikun owo epo lati igba ti Coronavirus ti bẹrẹ, ti kii ba si se ijọba ti aarẹ n se, se o yẹ ko tun safikun owo ina ati owo ori ọja lasiko yii. O wa gba ijọba nimọran lati jẹ ki eto atunto orilẹede yii tawọn araalu n beere fun waye bibẹẹ kọ, fun ara atunto ni yoo se ara rẹ, eyi to lee mu iyapa ati ipinya waye fun Naijiria. Nigba to n sọrọ lori bawọn ọmọ orilẹede yii se n beere fun wiwọgile ẹka ọlọpaa SARS to n gbogun ti iwa idigunjale, asofin agba naa ni aarẹ Buhari funra rẹ lo yẹ ko bọ sita lati kede pe oun wọgile isẹ awọn SARs yii, bi bẹẹ kọ, iyipada kankan ko ni waye. ""Se bi igba kẹrin ree laarin ọdun mẹta ti wọn yoo kede pe awọn fofin de ẹka SARS amọ irọ lo wa nidi rẹ, o digba ti aarẹ ba sọrọ, ki wọn to mu isẹ se lori rẹ, gbogbo ohun tawọn ọlọpaa n sọ yẹ, irọ ni."" Nigba to n salaye ọna to gba ko ọrọ jọ, to fi di onile ati mọto rẹpẹtẹ, to si n wọ asọ asiko, Melaye ni oun ko lọwọ ninu iwa ọdaran, bẹẹ ni oun ko gba isẹ agbase lọdọ ijọba, nitori wọn ko ba ti ri idi oun. ""Isẹ to mọ ni mo n se. Mo n se katakara ilẹ ati ile, okoowo nilẹ yii ati loke okun, bẹẹ ni mo si tun nko ọja wọle. Ọdọ to ba si fẹ mọ nipa okoowo to lee tete mu owo wọle, lee kan si mi, to ba si jẹ pe mo n se mọkaruru ni, ijọba ko ba ti ridi mi."" Lakotan, Dino Melaye ni oun fẹran orin kikọ pupọ, to si seese lọjọ iwaju, ki oun gbe awo orin jade sita tabi ki oun di akọrin. ""Orin wa ninu ẹjẹ mi, Ọlọrun si lo fi ami ororo yan mi lati maa kọrin, ọna kan ree ti mo si n gba lati fi ọrọ ransẹ sawọn eeyan, bẹẹ ni orin n sisẹ ti mo n ran-an."" Bakan naa lo fikun pe olootọ ẹda ni oun, ẹni to korira ka maa fi dudu pe funfun, iwa otitọ yii si ni oun yoo maa sọ titi lai naani inu ẹgbẹ oselu ti oun wa."	https://www.bbc.com/yoruba/afrika-54441443
religion	Christmas: Ohun márùn ún tó yẹ kóo mọ̀ nípa ìtàn Kérésì	"Ayẹyẹ dun Keresi jẹ asiko ti wọn n ṣe ajọyọ ibi Jesu Kristi gẹgẹ bo ṣe jẹ iṣe gbogbo ẹlẹsin Kristẹni. Bo tilẹ jẹ pe itakurọsọ wa lori boya ọjọ kẹẹdọ̀gbọn oṣu kejila gangan ni ọjọ ti wọn bi i ṣugbọn ọpọlọpọ gbagbọ pe lọjọ yii gan ni wọn bi Jesu pẹlu bi wọn ṣe maa n yọ. Awọn to gbagbọ pe ọjọ yii ni wọn bi Jesu fi ẹsẹ Bibeli gbe e lẹsẹ. Iwe Mattheu 2:11 ati Luuku 2:8-18 sọrọ lẹkunrẹrẹ nipa itan ibi Jesu. Ẹwẹ, ṣiṣe ajọyọ ọdun keresi bẹrẹ lati ọdọ awọn Angẹli pẹlu iroyin ayọ ibi Jesu ninu iwe Luuku ori keji. ""8: Àwọn olùṣọ́-àgùntàn ń bẹ tí wọ́n ń gbé ní ìlú náà, wọ́n ń ṣọ́ agbo àgùntàn wọn ní òru ní pápá tí wọ́n ń gbé. 9: Angẹli Olúwa sì yọ sí wọn, ògo Olúwa sì ràn yí wọn ká"". Nigba ti awọn Angẹli gan tun ṣe ikede yii, wọn bẹrẹ si ni ṣe ajọyọ, wọn n kọrin ayọ lati mọ ẹni naa ti yoo wa si aye fun alafia gbogbo eeya, ggẹ bo ṣe wa ninu ẹsẹ ikẹẹdogun ati ikẹrindinlogun Luuku keji. ""Bi awọn Angẹli ba lee ṣe eyi lati ṣe ajọyọ lori ẹni ti ko ni ẹṣẹ, tani ko ba tun maa yọ bi ko ṣe awọn eniyan lojoojumọ"", Alufaa Murtala Mati Dangora to jẹ igbakeji aarẹ ẹgbẹ CAN ni ipinlẹ Kano. Nitorinaa, idunu ati ayọ ṣe pataki fun gbogbo ẹda alaye lati ṣe ajọyọ ninu igbala Jesu Kristi. Ọjọ ipinfunni Ọjọ yii, gbogbo eeyan mọ wipe fifi ifẹ han si ara ẹni maa n waye. O jẹ ọj to ṣe wipe bi oo ba tilẹ ni lati fun eeyan, gẹgẹ bii Kristẹni, o gbudọ hu iwa ifunni. ""Idi ni wipe ni ọjọ naa, Jesu Kristi jẹ ẹbun fun gbogbo araye to ta ẹjẹ rẹ silẹ fun ẹṣẹ wa"". Awọn amoye tu baagi wọn wọn si mu ẹbun oriṣiriṣi - Wura, Fadaka ati Ojia to jẹ ẹbun iyebiye gidi gan nitorinaa lasiko yii, a maa n ṣe ẹda iru iwa yii,"" Alufaa Alex Garba Shekau to jẹ Pasitọ ijọ kan ni Kano sọ bẹẹ. Ninu iwe Matthew 2:11 awọn amoye wolẹ niwaju ọm naa taa bi wn si fori balẹ fun un, oun lo tun jẹ awokọṣe fun wa. Nitorinaa, o jẹ ọjọ fifi ogo Ọlọrun han ati gbigbe orukọ rẹ ga, ọjọ ti o yẹ ki gbogbo Kristẹni lọ si ṣọọ̀ṣi  lọ sin Ọlọrun ni. Eyi yoo jẹ apẹrẹ fun awọn ọmọlẹyin  ati lati gbadura fun idariji ẹṣẹ gbogbo agbaye. ""10: Angẹli náà sì wí fún wọn pé, Má bẹ̀rù: sá wò ó, mo mú ìhìnrere ayọ̀ ńlá fún yín wá, tí yóò ṣe ti ènìyàn gbogbo"". O jẹ ọjọ alafia ati aiṣe ẹlẹyamẹya Eyi kii ṣe asiko lati maa sọrọ ṣiṣe inunibini si awọn Kristẹni ati awọn ti kii ṣe ẹlẹsin Kristẹni, nitoripe igbala ti Jesu mu wa lọjọ naa, ko si ẹni to ṣe ininibini si i. Torinaa, ọjọ ifẹ ati fifi ifẹ igbala han si ọmọlakeji ni ọjọ ayẹyẹ keresi. Awọn adari ẹsin Kristẹni lo ba BBC sọ awọn ọrọ yii."	https://www.bbc.com/yoruba/55445311
health	Measles: Àwọn ọmọdé mẹ́rìnlá pàdánù ẹ̀mí wọn ní ìpínlẹ̀ Anambra	"Ìjọba ìpínlẹ̀ Anambra ti fìdí rẹ̀ múlẹ̀ pé àwọn ọmọdé mẹ́rin ló ti ṣe kòńgẹ́ ọlọ́jọ́ wọn bí ààrùn measles ṣe bẹ́ sílẹ̀ ní ìpínlẹ̀ náà. Kọmíṣọ́nà fétò ìlera ìpínlẹ̀ ọ̀hún, Dókítà Afam Obidike tó fìdí ọ̀rọ̀ ọ̀hún múlẹ̀ ní àwọn ọmọdé mẹ́rìnlá lé ní irinwó ló ti lùgbàdì àrùn náà ṣùgbọ́n àwọn mẹ́rìnlá ni àrùn náà ti gba ẹ̀mí lọ́rùn wọn. Obidike ṣàlàyé pé ìjọba ìbílẹ̀ mẹ́sàn-án ní ààrùn náà ti tàn dé báyìí. Àwọn ìjọba ìbílẹ̀ náà ni: Anambra East, Anambra West, Ayamelum, Ihiala, Idemili North, Nnewi North, Onitsha North, Njikoka, àti Oyi. Ó ní láti inú oṣù Kẹta ọdún ni àjọ tó ń mójútó àjàkálẹ̀ àrùn ní Nàìjíríà, NCDC ti ta àwọn lólobó lórí àrùn náà ní ìjọba ìbílẹ̀ mẹ́sẹ́ẹ̀sàn-án. Ó fi kun pé èyí ló mú kí àwọn tọ àjọ ètò ìlera àgbáyé, WHO àti ẹ̀ka tó ń rí sí ọ̀rọ̀ àwọn ọmọdé ní àjọ ìṣọ̀kan àgbáyé UNICEF lọ láti bá àwọn wá wọ̀rọ̀kọ̀ fí ṣàdá lórí àrùn náà. Obidike sọ síwájú pé àrùn náà ti kọ́kọ́ tàn láti ìjọba ìbílẹ̀ mẹ́sàn-án wọ ìjọba ìbílẹ̀ mẹ́tàlá àmọ́ àtìlẹyìn àjọ WHO ló tètè bá àwọn paná rẹ̀ kú ìjọba ìbílẹ̀ mẹ́sàn-án. ""Ó ṣeni láàánú wí pé pẹ̀lú gbogbo ìgbìyànjú wa, a pàdánù ọmọ mẹ́rìnlá sọ́wọ́ àrùn yìí."" Bákan náà ló ní àwọn ti fún àwọn ọmọdé tí wọn kò tíì gba abẹ́rẹ́ àjẹsára dèna measles tí ọjọ́ orí wọn kò sì tíì ju ọdún márùn-ún lọ tí iye wọn dín díẹ̀ ní ẹgbẹ̀rún lọ́nà ogún ní abẹ́rẹ́ àjẹsára measles. Ó fi kun pé àwọn ọmọdé tó wà ní agbègbè ìjọba ìbílẹ̀ mẹ́sàn-án yìí ni àwọn tún fún ní abẹ́rẹ́ nítorí àti dènà ìtànkálẹ̀ àrùn náà ju bó ṣe yẹ lọ. Ó wòye pé Covid-19, àìkọbi ara sí abẹ́rẹ́ àjẹsára àti àìní ìmọ́tótó tó bó ṣe yẹ ló ṣokùnfà bí àrùn náà ṣe bẹ́ sílẹ̀. Ẹ ó rántí pé ní ọjọ́ kẹrin, oṣù Kẹta ni àjọ NCDC kéde pé àrùn measles ti bẹ́ sílẹ̀ ní ìpínlẹ̀ mẹ́jọ: Jigawa, Anambra, Katsina, Rivers, Enugu, Delta, Osun àti Sokoto."	https://www.bbc.com/yoruba/afrika-61589690
entertainment	Mide-Funmi Martins: Kí ló dé táwọn èèyàn ń ṣ'épè fún Mide Martins torí àbúrò rẹ̀ àmọ́ tí kò fèsì? - ESABOD	"Gbajugbaja sọ̀rọ̀ sọ̀rọ̀ orí ayélujára, Esther Aboderìn tí ọ̀pọ̀ mọ si Esabod ti fi epe kabiti kabiti ránṣẹ́ sì àwọn tó ń wá egun ọ̀rọ̀ lè gbajugbaja Òṣeré Mide Martins. Mide Martins lo jẹ  ọmọ olóògbé Funmi Martins lórí ọrọ pé kò tọju àbúrò rẹ̀, Damilare to wá ní ìkòkò nígbà tí ìyà rẹ faye silẹ. Kii kúkú ṣe ìgbà àkọ́kọ́ tí ọrọ yìí yóò jáde rèé torí ni igba to sẹlẹ keyin, àwọn èèyàn dá sii. Tó bẹ́ẹ̀ tí bàbá ọmọ náà gangan ti òun náà jẹ ìlumọọka olorin Afro-Juju, Sir Shina Peters jáde síta láti sọ pé òun lòun bí ọmọ náà kì gbogbo ayé dárí jì òun. Kí wá lọ tún kan Mide-Funmi Martins mọ nínú ọ̀rọ̀ yìí? Ní àkọ́kọ́, ọ̀pọ̀lọpọ̀ rii pe Mide kii fèsì rárá àti rárá lórí ayélujára bí àwọn èèyàn bá ti ń sọ̀rọ̀ nípa ọmọkùnrin àbúrò rẹ̀ yìí. Àmọ́ṣá, lọpọ ìgbà ni àwọn akọroyin ti fi fídíò iforowanilenuwo wọn pẹlu ọmọ náà àti ẹ̀gbọ́n ìyá rẹ tó ń gbé lọdọ rẹ sita àmọ́ kò fi bẹẹ si fídíò kankan tí Mide fúnra rẹ ti fèsì. Esabod bẹ̀rẹ̀ si ni wù orúkọ àwọn èèyàn tó ṣepé fún Mide síta ó sì ń dá epe náà padà sórí wọn torí ni tìrẹ kò sohun tó burú tí Mide ṣe. ""Ṣe dandan ni ki Mide tọju ọmọ yìí ni, àbúrò rẹ̀ taa ń sọ yìí tí lè ní ọmọ ọdún méjìdínlógún "". Ó ní osere bìnrin Adunni Olorisa kan ń ṣe ìlara lásán ni. O ní àrùn ọpọlọ lo n dá a láàmú to jẹ pe kii se ìgbà àkọ́kọ́ to bá àwọn osere ja niyii. Ó bú ẹnu atẹ lu bí Adunni ṣe ń ṣepe fún Mide. Iroyin sọ pé Adunni gbé fídíò kan jáde níbi tó ti ń pe fún kí àwọn eleyinju àánú máa dá owó láti ran ọmọ náà lọwọ to tún wà ń dá orúkọ Mide Martins pelu ohun tó ṣe. ""Kódà kii se dandan kí òbí rẹ tọju rẹ, mi ò ní kii ṣe ojúṣe wọn ò àmọ́ ẹni tí irú rẹ bá sẹlẹ si ko tesiwaju ninu igbe ayé rẹ "". Esabod ni ọmọ tí wọn  ń sọ yìí tí tójú bọ pé ó leè lọ wà isẹ ṣe. Àti pé níwọ̀n ìgbà  tí Sir Shima Peters tí gba pe oun ni bàbá rẹ̀ tó ṣí ṣèlérí fún gbogbo ayé pé òun yóò tọju rẹ, o ni ki lo ṣe tí wọn tún wà ń fún ogún mọ Mide Martins. Esabod ni wọn tún ń kó ọkọ Mide Martins pọ gan tí wọn ró èrò kí òun àti Afeez Owó àti Mide ìyàwó rẹ tuka nítorí ọrọ Damilare. Esabod: ""Àìmọye àwọn ọmọ tó wà nilu oyinbo tí kò tójú ìyá àti bàbà wọn, irú wọn náà mọ pe oun ó lè jẹun ọmọ, àmọ́ ẹyin ẹ fi idajọ tó wà láàrin Mide àti ìdílé rẹ silẹ"". Ó figbe tá pé kí wọn fi Mide lọrun silẹ lórí ọrọ yìí. ""Ẹ rántí pé Mide náà ti ní ìdílé tirẹ kí wọn fii silẹ"". Ẹwẹ, àti ori àti àbọ̀ ohun tó tún wú ọ̀rọ̀ yìí síta kò tíì loju gẹgẹ bí kò ṣe sí ẹni tó gbọ́ bóyá owó kankan jáde lára ohun tí wọ́n ń gbèrò láti kó jọ fún iranlọwọ ọmọ náà."	https://www.bbc.com/yoruba/58108349
entertainment	Toyosi Adesanya: Ohun tó ṣẹlẹ̀, gbogbo wa ló kàn àmọ́ ṣe ni à ǹ fọ aṣọ ìdọ̀tí wa níta gbangba,	"Ọrọ ẹsun ti wọn fi kan gbajumọ osere tiata Yoruba, ti ọpọ eeyan mọ si Baba Ijesha ti n fun awọn oniruuru ẹgbẹ osere tiata lanfaani lati maa sọrọ soke. Ọpọ awọn osere tiata yii to ti sọrọ saaju bii Iyabo Ojo, Yomi Fabiyi, Foluke Daramola, Bukky Black, Mr Latin ati Saheed Balogun, ni wọn n gbena woju ara wọn lori isẹlẹ naa. Amọ awọn osere tiata miran to tun sẹsẹ sọrọ sita lori isẹlẹ naa ni Toyosi Adesanya ati Laide Bakare. Awọn osere tiata mejeeji naa ni wọn gbe fidio kan soju opo Instagram wọn lati da si ohun to n waye lagbo tiata naa. Toyosi Adesanya, to gbẹnu sọrọ lorukọ awọn mejeeji salaye ọrọ pọ ninu awọn ti awọn fẹ sọ sugbọn awọn ko le sọrọ, ti wọn ba lọ bulọọku awọn. Toyosi ni tawọn pọ ju lagbo tiata Yoruba, ohun to sẹlẹ ti sẹlẹ amọ se ni awọn tun n fọ asọ idọti awọn nita gbangba, ti onikaluku wa n sọ ohun to wu lori isẹlẹ to waye. ""Awọn to ni ka se afọmọ agbo tiata wa ko parọ rara, pe awọn osere ti ko dantọ ti pọ ju, pe awọn to n ba agbo wa jẹ ti pọ ju, se wọn parọ ni. O ti wa debi pe o yẹ ki gbogbo wa ronu bayii nitori agbo tiata Yoruba kii se ohun amurele mọ, ki awa ta ni orukọ lati agbo ere tiata Yoruba si mọ ara wa. Wọn wa n pe awa ni Yeyebrity, ẹ jọọ se bi awọn asiwaju wa se se e ree ni bii ọgbọn ọdun sẹyin, ti awọn kan si ni awọn gbọdọ sọrọ pẹlu tipatipa. Toyosi ni o dabi ẹni pe awọn ko mọ bi nnkan to sẹlẹ naa se wuwo si eyi to seese ko ba agbo tiata Yoruba jẹ patapata, awọn ti wọn si bajẹ laarin awọn gan mọ pe awọn bajẹ. O wa fara ya lori awọn eeyan ti kii jade taara ta lati sọrọ amọ ti wọn maa n sa pamọ sabẹ ọrọ mii tawọn eeyan kan ba sọ sita lati maa ju oko ọrọ miran. ""Idile nla kan soso lo yẹ ka jẹ. Nnkan to sẹlẹ yii ba wa gidi nitori ẹni to ba ni idanilẹkọ gidi nipa isẹ tiata yoo mọ pe o ba wa nitori bi awọn asiwaju ti se kọ ree. Ojoojumọ ni idarudapọ n waye, to si yẹ ka kọkọ bọ ni ogun onijẹsa de yii naa, ka to wa maa wa ọna abayọ nitori ohun to ba se ọrẹ rẹ, se ọ pẹlu. Oju ti ọrẹ mi, oju ko ti mi, oluwarẹ ko ni ojuti ni, nitori nnkan to se Ijesha, nnkan to se gbogbo wa ni. Ko wa yẹ ki ẹnikẹnni maa wa ohun ti ko sẹlẹ jade."" Toyosi Adesanya fikun pe ko yẹ ki gbogbo awọn osere tiata to n gba ọrọ Baba Ijesha mọ ara wọn lọwọ bii ẹni gba igba ọti de debi pe awọn onworan awọn ni yoo maa gba awọn nimọran. Amọ o ni eyi ti n ri bẹẹ nitori awọn ko serious, ko si si ifọwọsowọpọ laarin ara wọn, to si n beere pe se ọna abayọ si isẹlẹ to waye, eyi ti ko dara ree? ""Kii se ọna abayọ ree rara ni a n se yii nitori o ti n di nnkan miran, yoo si dara ki a maa sọrọ pẹlu ọpọlọ pipe nitori a ni ẹgbẹ ati asaaju. A ti wa n ba debi pe wọn ti n bi wa pe ki ni pataki ẹgbẹ wa gan? Ẹ saanu wa, ẹ ma jẹ ko bajẹ, a ko ni ọna miran ta fi n jẹun, ẹ jẹ ka pe aaro ati ọdọfin inu wa."" Toyosi ni nnkan to sẹlẹ, nnkan buruku ni, kaka ki awọn si pe ara awọn jọ, n se ni awọn tun n ja, to si rọ awọn abiyamọ to n ja lori ọrọ yii, pe ki wọn se diẹdiẹ. Bakan naa lo rọ wọn pe ki awọn mase ta ara awọn nu nitori eyi ko le se awọn ni anfaani."	https://www.bbc.com/yoruba/afrika-56974008
religion	Olusegun Obasanjo: Màá fi ìyókù ayé mi sin Ọlọ́run áti ènìyàn	Ààrẹ tẹ́lẹ̀ ní orílẹ̀èdè Nàíjíríà, Matthew Okikíola Arẹmu Olusegun Obasanjo, ti salaye pe koko ni ara ọta le fun oun, tori pe oun jẹ ọmọ oko. Lásìkò tó ń bá BBC Yorùba sọ̀rọ̀, Ọbasanjọ ni ki ọ̀rọ̀ òun tó dayọ, ojú ti rí, pàápàá jùlọ lásìkò ti òun wà lọ́gbà ẹ̀wọ̀n. Lasiko to n sọ ohun ti oju rẹ ti ri lọgba ẹwọn, Obasanjo sàlàyé pé, òhun kò ni ìrètí mọ ninu ọgba ẹwọn, nítori àṣẹ Abacha ni pé a fi ti òun ba kú ni òun àti àwọn méjì míràn to lé jáde lẹ́wọ̀n. Ọbasanjọ ni riro ni ti eniyan lọrọ naa jẹ, tori sise ni ti Ọlọrun ọba, sùgbọ́n nípa ore ọfẹ́ Ọlọ́run, oun nìkan ni oun jáde laaye lọgba ẹwọn. Obasanjo wá sàlàyé pé nígbà ti Ọlọ́run ti ṣe irú oore yìí fún oun, kò si ǹkankan to ku fun oun ju láti máa dúpẹ́ lọ. Obasanjo dupe lọwọ Olorun pe oun pada jade lẹwọn. O ni MKO Abiola, Oun ati Shehu Yaradua ni Abacha sọ pe awọn ko ni jade lẹwọn ṣugbon oun, Obasanjọ ri aanu gba. O gbadura pe ki ohun rere pada jade lorilẹ-ede Naijiria laipẹ.	https://www.bbc.com/yoruba/afrika-47458579
religion	Ash Wednesday: Àyájọ́ ọjọ́ eérú t'ọdún yìí bẹ̀rẹ̀ pẹ̀lú aṣọ ọ̀fọ̀	"Ọjọ mimọ ni ayajọ ọjọ eeru jẹ lagbaye fun awọn Kristẹni gẹgẹ bi ọjọ ti wọn n pe ni akoko Lẹnti eyi tii ṣe akoko awẹ ati adura. O jẹ akoko ironupiwada fun ọsẹ mẹfa ṣaaju ọdun ajinde. Aawẹ yii maa n waye fun ogoji ọjọ gẹgẹ bi Jesu Kristi ti gba a ninu bibeli. Lasiko yii lọdun ti a wa yii, awọn ọmọ ijọ Katoliki ni Naijiria n lo ọjọ eeru lati fi ṣ'ọfọ awọn to fara gba ninu gbogbo iwa ipa to damu orilẹede yii. Biṣọọbu agba patapata ti ijọ Katoliki ni ipinlẹ Eko, Arch bishop Adewale Martins sọ fun BBC pe ipade awọn Biṣọọbu ti wọn ṣe kọminu gidi gan lori iṣoro aabo lorilẹede Naijiria. ""O ba ni ninu jẹ gan pe ọpọlọpọ ọmọ Naijiria lo n la ọpọlọpọ iwa ipa kọja latọdọ awọn ẹgbẹ bii Boko Haram, ISWAP, awọn Fulani darandaran ati awọn ẹgbẹ agbesunmọmi mii. Biṣọọbu ni tori naa lawọn ṣe ni awọn yoo ṣe ọjọ eeru wọn lati gba adura fun awọn to fara gba ninu ikọlu ati adura fun ẹmi awọn to ti papoda. ""A ni ki awọ́n eeyan wọ aṣọ dudu, ẹgba ọwọ rọba dudu tabi ohunkohun lati fi han pe a n ṣe ọfọ"". Biṣọọbu agba tun ni igbesẹ yii wa lati  fun'pe si ijọba lori ọ̀rọ̀ yii. ""O tun jẹ ọna ti a fẹ gba lati ke si ijọba pe inu wa ko dun pe ijọba ko ṣe to lati da abo bo ẹmi ati dukia awọn araalu pẹlu gbogbo owo ti wọn ti rọ sinu ọrọ naa ati idaniloju ti wọn n fun wa nigbakugba ti ikọlu ba ṣẹlẹ si awọn eeyan wa. Ju eyi lọ, a tun ro o wi pe o ṣe pataki fun awọn orilẹede agbaye lati ri i pe Naijiria  n woye pe wọn ni imọlara oun ti a n la kọja ki wọn si da si ọrọ naa ki wọn ba wa yanju iṣoro yii tori o da bii wi pe iṣoro yii ti tayọ ijọba atawọn oṣiṣẹ alaabo orilẹede yii"". Biṣọọbu agba ni pẹlu inu mimọ ni ohun ti awọn n ṣe lati fa oju ijọba sinu iṣẹlẹ ọhun kii ṣe lati tako ijọba rara."	https://www.bbc.com/yoruba/media-51641326
health	Madagascar Covid 19 Update: Àgbo Covid-19 Madagascar kò ṣiṣẹ́, àwọn ènìyàn tí bẹ̀rẹ̀ sí ní kú níbẹ̀	"Ileewosan lorilẹ-ede Madagascar ti n tiraka lati tọju awọn alarun Coronavirus nitori arun naa ti peleke si nibẹ. Bi o tile jẹ pe Aarẹ orilẹ-ede Madagascar, Andry Rajoelina n lọgun pe agbo awọn n koju arun Coronavirus, Ajo Eto Ilera Lagbaye (WHO) ti ṣekilọ lori lilo agbo naa nitori ko gba ontẹ ayẹwo finifini. Laarin oṣu kan, iwadii fihan pe iye awọn to ti lugbadi arun naa ti peleke si ni lorilẹ-ede naa. Eniyan ẹgbẹrun lọna mẹtala lo ti lugbadi arun naa, ti eniyan mejilelọgọjọ si ti ku. Amọ bi iye eniyan ṣe n peleke si to ni arun Coronavirus naa ni Aarẹ Andry Rajoelina n sọ wi pe agbo Madagascar yii ni ọna abayọ si arun Coronavirus, ti o si ṣe ifilọlẹ rẹ ni Oṣu Kẹrin. Ileeṣẹ Madagascar Institute of Applied Research ni wọn lo egbogi artemisia, to n koju aisan iba ati awọn egbogi miran lati fi ṣe akojọpọ agbo naa. Orilẹede naa ti polongo oogun ohun gẹgẹ bi oogun to n dena to si n ṣewosan fun arun naa, ti wọn si ti fun awọn akẹkọọ to wa nile iwe mu lati bi oṣu mẹrin ṣẹyin. Saaju ninu oṣu yii, aarẹ naa ṣi n pin agbo naa kaakiri pẹlu awọn ohun iranwọ miran bii irẹsi, ororo, suga fun awọn eniyan to wa ni igberiko. Amọ, Ajo Eleto Ilera Lagbaye, WHO ni awọn ṣe agbatẹru fun awọn oogun iwosan ibilẹ, amọ awọn gbọdọ ri ẹri ayẹwo imọ sayẹnsi wi pe awọn agbo yii le e ṣe awotan aarun Coronavirus. Kini o ti ṣẹlẹ sẹyin? Awọn alaṣẹ orilẹ-ede Naijiria ti sọ pe awọn ko ri ẹri tabi aridaju pe àgbo ti orilẹ-ede Madagascar ṣe fun iwosan coronavirus n ṣiṣẹ. Ajọ to wa fun iwadii ijinlẹ ati idagbasoke nipa oogun ni Naijiria, National Institute of Pharmaceutical Research and Development (NIPRD) lo fi ikede naa sita lẹyin iwadii to ṣe lori agbo naa. Ṣugbọn awọn alaṣẹ ajọ NIPRD tun sọ pe iwadii ko pin si ibi kan. Oṣu Karun ni orilẹ-ede Madagascar fi agbo na, Covid-Organics ranṣẹ si Naijiria, ati awọn orilẹ-ede ilẹ Africa kan, ṣugbọn Aarẹ Muhammadu Buhari sọ pe oun ko ni fi ọwọ si lilo agbo naa ni Naijiria titi di igba ti awọn alaṣẹ eto ilera ba buwọlu u. Bo tilẹ jẹ pe ọpọ eeyan lo bu ẹnu atẹ lu ijọba nigba naa pe wọn ko fẹ ẹ ṣe atilẹyin fun akẹgbẹ rẹ nilẹ Africa ni. Bakan naa ni ajọ eto ilera l'agbaye, WHO, sọ pe ko si ẹri pe oogun kankan ti wa fun iwosan Covid-19, lẹyin ti Ewe Artemisia ni eroja gboogi ti wọn fi ṣe agbo naa, ati awọn ewe miran to wa l'orilẹ-ede Madagascar. Olori  ajọ NIPRD, Dokita Obi Adigwe, sọ fun BBC pe ""iwadii ti a ṣe fihan pe agbo naa ni agbara lati mu ki eeyan hu ikọ jade, to si tun din iba ku lara awọn ẹranko ti wọn ti dan-an wo. Ṣugbọn o ni NIPRD ti gba ijọba Naijiria nimọran pr ko si ẹri pe àgbo naa le dena tabi wo Covid-19 san. ""Ti a ba ni akoko ati awọn nkan to yẹ, o ṣeeṣe ki a ṣi ri arigbamu."" O ti le ni ẹgbẹrun mẹtaledinlogoji eeyan ti Covid-19 ti ran ni Naijiria, awọn to le ni ẹgbẹrin si ti ku."	https://www.bbc.com/yoruba/afrika-53486728
health	'Láti ojú orun, ohùn kan máa ń tọ́ka ewé àti ègbòogi sí mi, báyìí la ṣe ń ṣe agbo fún ǹkan ọmọ ọkùnrin'	"Sisi Alagbo Abuja tẹẹ n ri yii, gbajumọ ni, akọṣẹmọṣẹ si ni ninu iṣẹ ti o yan laayo. Ọmọ bibi ipinlẹ Oyo ni Eniola Fagbemi to sọ fun BBC pe oun ba iṣẹ agbo yii laye ni tori wọn bi oun sinu rẹ ni. ""Lati kekere, mo jẹ ẹni to fẹran ewe ati egbo ati iṣẹṣe, wọn sọ fun mi pe nigba ti mo maa fi gbọnju mọọ, iya baba mi to n ṣee ti jade laye"". Olu ilu orilẹede yii, Abuja lo fi ṣe ibugbe. ""Ọdun meji ni mei kọ iṣ agbo, iya to kọ mi si kọ mi ni gbogbo tinu tode iṣẹ agbo kiki"". Eniola Alagbo tun mẹnu ba bi o ṣe dagba, awọn ipenija to doju kọ ati bo ṣe bori rẹ to jajabọ lọwọ iporuru ọkan to n baa finra nigba naa lẹyin igba to padanu ẹbi rẹ. Bakan naa lo ṣalaye bi wọn ṣe maa n gbe awọn agbo to ba fẹ fi ranṣẹ si oke okun lọ si laabu ayẹwo ki wọn to lee fi ran awọn ọlọkọ ofurufu. ""A maa n ki agbo ti a maa pakeeji rẹ ranṣẹ lọ si Australia, Amẹrika ati kaakiri orilẹede agbaye bo til jẹ pe mi o tii ni ṣọọbu, ile mi ni mo ṣi n lo"". Asiko yii lo yan iṣẹ agbo laayo to si n ṣe aṣeyọri ninu rẹ titi to fi di gbajumọ de oke okun ninu iṣẹ agbo kiki."	https://www.bbc.com/yoruba/articles/c4np6yykd5yo
entertainment	2021 Grammy Awards: Àwọn ọmọ Nàìjíríà tí wọ́n ti fà kalẹ̀ fún àmì ẹ̀yẹ Grammy tẹ́lẹ̀ rí rèé	"Burna Boy ati Wizkid gbe ogo orilẹede Naijiria ga lẹyin ti wọn wa lara awọn to gbami ẹyẹ Grammy ninu orin takasufe. Burna Boy to dantọ julọ lagbaye pẹlu awo orin rẹ to pe ni ""Twice as tall,"" nigba ti Wizkid gba ẹyẹ tirẹ pẹlu ilumọọka olorin ilẹ Amẹrika, Beyoncé ati Blue Ivy. Akọle orin ti wọn jọ kọ papọ lati gba ami ẹyẹ naa ni wọn pe ni ""Brown Skin Girls."" Amọ, awọn alaṣẹ ami ẹyẹ Grammy ti fa awọn olorin kan to jẹ ọmọ Naijiria kalẹ fun awọn ami ẹyẹ Grammy tẹlẹ ri. Orukọ wọn ni wọnyii: 1. King Sunny Ade Gbajugbaja olorin Juju, King Sunny Ade ni olorin ọmọ Naijiria akọkọ ti wọn kede orukọ rẹ lara awọn ti wọn mu lati gba ami ẹyẹ Grammy. Koda igba meji ni orukọ KSA ti jade fun ami ẹyẹ Grammy. Ọdun 1984 ni wọn kọkọ kede orukọ Sunny Ade fun ami ẹyẹ Grammy pẹlu orin rẹ to pe ni Syncro System ni ẹka orin ibilẹ. Wọn kede King Sunny Ade fun ami ẹyẹ Grammy lọdun 1999, ni ẹka awo orin to pegede julọ. 2. Babatunde Olatunji Onilu ara, Babatunde Olatunji ni ọmọ Naijiria keji ti iṣẹ orin to yan an laayo gbee de ibi ami ẹyẹ Grammy. Ọdun 1998 ni wọn kede orukọ Olatunji fun ami ẹyẹ Grammy ni ẹka onilu to pegede julọ julọ lagbaaye. Wọn bi Ọgbẹni Olatunji ni ilu Ajido ti ko jinna si Badagry nipinlẹ Eko lọdun 1927. Ọdun 1950 ni Olatunji fi Naijiria silẹ lọ si orilẹede Amẹrika. 3. Femi Kuti Olorin Afro, Femi Kuti ni olorin ọmọ Naijiria kẹta ti wọn fa kalẹ fun ami ẹyẹ Grammy. Wọn fa Femi silẹ fun ami ẹyẹ Grammy lọdun  2003, 2010, 2012 ati 2014. Ẹka awo orin to pegede julọ ni wọn kede ori Femi to akọle rẹ ni ''Fight to Win'' lọdun 2003. Ọdun 1962 ni wọn bi Femi niluu London, oun si ni ọmọkunrin akọkọ oloogbe olorin Afro, Fela Anikulapo Kuti. 4. Wizkid Ayodeji Ibrahim Balogun ti ọpọ mọ si Wizkid kọkọ pegede fun ami ẹyẹ Grammy pẹlu iṣẹ ajọṣepọ rẹ pẹlu olorin takasufe ilẹ Amẹrika, Drake lọdun 2015. Ilumọọka olorin ni Wizkid ti ọpọ gbagbọ pe o bẹrẹ iṣẹ orin kikọ lọmọ ọdun mọkanla. Wizkid di ẹni tu araye n sọ nipa rẹ lagba ile orin lọdun 2011 lẹyin to gbe orin ''Holla at Your Boy'' jade. 5. Seun Kuti Seun Kuti to jẹ ọkan lara awọn ọmọkunrin oloogbe Fela Kuti to n kọrin jọ ọkan lara awọn olorin ọmọ Naijiria ti wọn fa kalẹ fun ami ẹyẹ Grammy lọdun 2018. Ẹka awo orin to pegede julọ ni wọn ti fa Seun kalẹ fun ami ẹyẹ Grammy pẹlu orin to pe akọle rẹ ni ''Black Times.'' Seun ni ọmọkunrin Fela to kere julọ, oun lo si n dara ẹgbẹ olorin baba rẹ ti wọn n pe ni Egypt 80. 6. Burna Boy Burna Boy tun ni olorin takasufe ni Najiria ti wọn ti fa kalẹ fun ami ẹyẹ Grammy. Ọdun 2019 ni wọn kọkọ fa Burna Boy kalẹfun ami ẹyẹ Grammylori orin rẹ to pe ni ''Fall Out Boy's Mania.'' Ọdun 2020 ni wọn tun kede Burna Boy fun ẹka awo orin to pegede julọ ti o pe akọle rẹ ni ''African Giant.'' Ṣugbọn Burna Boy pada gba ami ẹyẹ Grammy lọdun 2021 yii pẹlu orin rẹ to pe ni ''Twice as Tall.'' 7. Chimamanda Ngozi Adichie Chimamanda Ngozi Adichie ni obinrin akọkọ to jẹ ọmọ Naijiria ti wọn kọkọ kede orukọ rẹ fun ami ẹyẹ Grammy. Wọn fa Chimamanda kalẹ fun ami ẹyẹ Grammy lọdun 2015 lori ajọṣepọ rẹ pẹlu olorin Amẹrika, Beyonce ti wọn pe orukọ rẹ ni ''Flawless.'' Chimamanda ti ọpọ maa n pe ni CNA jẹ gbajugbaja onkọwe ati ajijagbara fun ẹtọ awọn obinrin. Oun lo kọ awọn iwe pẹlu akori bii ''Purple Hibiscus, Half of a Yellow Sun, The Thing Around Your Neck, Americanah, ati We Should All Be Feminists.'' Ògo àgbáyé wọ Nàíjíríà, Burna Boy àti WizKid gbàmì ẹyẹ Grammy Awọn gbajugbaja olorin takasufe meji to jẹ ọmọ Naijiria, Burna Boy ati Wizkid ti gba ami ẹyẹ Grammy fun igba akọkọ. Burna Boy gba ami ẹyẹ awo orin to pegede julọ lagbaye pẹlu awo orin rẹ to pe ni ""Twice as tall."" Lara awọn ti wọn jọ n du ami ẹyẹ naa ni ipele awo orin to pegede julọ ọhun ni awọn olorin juju lati ilu New York, Antibalas, ọmọ ilẹ Brazil-Amẹrika, Bebel Gilberto, olorin ọmọ ilẹ Gẹẹsi ati India, Anoushka Shankar atawọn mii. Eyii ni igba keji ti wọn yoo fa Burna Boy kalẹ fun ami ẹyẹ naa ṣugbọn o fidi rẹmi nigba akọkọ lẹyin ti ọmọ orilẹ-ede Benin, Angélique Kidjo fidi rẹ janlẹ lọdun naa lọhun. Lẹyin to gba ami ẹyẹ naa tan, Burna Boy sọ pe ""aṣeyọri yii jẹ ti awọn iran mi nilẹ Afrika kaakiri gbogbo agbaye."" ""Ati pe ami yii jẹ ẹkọ fun gbogbo ọmọ ilẹ adulawọ pe ko si ibikiti ti eeyan ba wa tabi ohunkohun ti ko le ṣaṣeyọri ninu rẹ to ba tẹpamọṣẹ."" Wizkid naa ti darapọ mọ awọn to ti gba ami ẹyẹ Grammy lagbaye lẹyin to gba ami ẹyẹ ọhun fun igba akọkọ. Orin rẹ to pe ni ""Brown Skin Girls"" to gbe jade pẹlu gbajugbaja olorin ilẹ Amẹrika, Beyoncé ati Blue Ivy lo fun ni ami ẹyẹ naa. Lara awọn olorin miran to lamilaka lagbaye to tun gba ami ẹyẹ Grammy ọdun yii ni; Kanye West, Nas, John Legend, Billie Eilish, Taika Watiti, Lady Gaga, Dolly Parton pẹlu Zach Williams, ati bẹbẹ lọ. Ami ẹyẹ Grammy ni ami ẹyẹ awọn olorin to gbajumọ julọ lagbaye. Oṣu Kinni ọdun 2021 yii lo yẹ ki ayẹyẹ naa waye ṣaaju ṣugbọn awọn to n ṣagbatẹru rẹ sun si oṣu Kẹta nitori ajakalẹ arun Coronavirus to n ba gbogbo agbaye finra."	https://www.bbc.com/yoruba/56398413
politics	À﻿wọn èèyàn kan faraya bí Peter Obi ṣe ṣe àbẹ̀wò sí Gumi	Gbajugbaja onimọ nipa ẹsin Islam, Sheik Gumi ti sọ ohun ti o ba oludije lẹgbẹ oṣelu Labour party, Peter Obi sọ lasiko to ṣabẹwo si. Ọjọ Aje ni Peter Obi ṣabẹwo si ni ile rẹ ni ilu Kaduna. Ninu ọrọ ti Gumi ba BBC sọ, o ni Obi wa ba oun lori erongba rẹ lati tukọ orilẹede Naijiria. Gumi ni amọran ti oun fun naa ni oun fun awọn oloṣelu miran to ti wa ṣabẹwo si oun. ‘’Ọjọ Aje ni igba akọkọ ti n o ma ṣepade pẹlu Peter Obi lori ero rẹ lati jẹ aarẹ orilẹede Niajiria.’’ O sọ fun mi idi to fi wa si Kaduna ati ero rẹ fun orilẹede Naijiria. Gẹgẹ bi mo ṣe ṣe fun awọn to ku, mo gbaa ni imọran pe ẹni ti yoo tukọ Naijiria gbọdọ gba alaafia laaye, ko si sọ orilẹede Naijiria di ọkan. Lasiko ti wọn bi leere boya o ti ni ẹnikan to fẹ ko di ipo aarẹ mu ni Naijiria, Gumi ni oun ko ṣetan lati fi ero naa han ni asiko yii. Ni tirẹ, Peter Obi fi fọto to ya ni ile rẹ lasiko to ṣabẹwo si Gumi han si gbangba. Lati igba ti Peter Obi ti fi aworan han lori ayelujara nibi to ti sabẹwo is Sheik Gumi, ni awọn eniyan si bẹrẹ si ni sọrọ nipa ẹ. Bi awọn kan ṣe n gboriyin fun pe o ṣe daradara, ni awọn miran n bu ẹnu atẹ lu abẹwo naa. Awọn to bu ẹnu atẹ lu ni ko tọsi Obi lati ṣabẹwo si Gumi, to jẹ wi pe oun lo n duna dunra pẹlu awọn agbebọn to n pa awọn ọmọ Naijiria. Bẹẹ ni wọn sọ pe Gumi si n ṣe atilẹyin fun awọn agbebọn nipa ọrọ rẹ. Amọ awọn to faramọ abẹwo naa ni ọpọlọ ni Peter Obi n lo lati ṣiṣẹ pọ pẹlu awọn alẹnulọrọ pẹlu awọn araalu lorilẹede Naijiria.	https://www.bbc.com/yoruba/articles/crgx2v008xyo
entertainment	Bukunmi Oluwashina: Àlàyé rèé lórí ohun tó fàá tí òṣèrébìnrin yìí fi ń wa ẹkùn mu	"Gbajúgbajà òṣèré tíátà, Bukunmi Oluwashina ti tọrọ àforíjì lọ́wọ́ àwọn olólùfẹ́ rẹ̀ lórí fídíò kan tó fi sórí ẹ̀rọ ayélujára Instagram rẹ̀ lọ́jọ́ méjì sẹ́yìn. Nínú fídíò ọ̀hún ni Bukunmi ti ń sunkún kíkorò pẹ̀lú àkọ́lé wí pé òun kò gbàgbọ́ wí pé ""o ti yaa lọ náà nu."" Fídíò náà ló ti wá mú kí ọ̀pọ̀lọpọ̀ àwọn olólùfẹ́ òṣèré náà bẹ̀rẹ̀ sí ní pèé lórí ẹ̀rọ ìbánisọ̀rọ̀ rẹ̀ láti ohun tó ṣẹlẹ̀ si ní pàtó. Bí ó tilẹ̀ jẹ́ pé bí ènìyàn bá wo fídíò náà délẹ̀ yóò ri wí pé àwàdà lásán ni Bukunmi ń ṣe nínú fọ́nrán náà ṣùgbọ́n ọ̀pọ̀lọpọ̀ àwọn olólùfẹ́ rẹ̀ ni kò wo fídíò náà kì wọ́n tó máa kàn si nítorí wọ́n rò wí pé aburú kan ṣẹlẹ̀ si ni. Alaafin Oyo, Oba Lamidi Adeyemi ti jáde láyé! Ọdún mọ́kànlá rèé témi àti ọkọ mi bẹ̀rẹ̀ ìfẹ́ láti ilé ẹ̀kọ́ girama - Bukunmi Oluwasina Irú iṣẹ́ wo ní Funke Akindele rán sí Bukunmi Oluwasina, tó fa ariwo lórí ayélujára? Ayọ̀ abara tín-ín tín-ín! Wo àwọn òṣèré tó ti bímọ lọ́dún 2021 Wo ojú àwọn òṣèré yìí láì lo ""Make-up"" orí ìtàgé bó ṣe rí gẹ́lẹ́ Fayose kìí bá wọn jẹ ìjẹkújẹ, bí Aisha Buhari bá fẹ́ fún èèyàn l'Oúnjẹ ko wá aláìní lọ Wo bí o ṣe lè so fóònù rẹ pọ̀ mọ́ àwọn ǹkan tí ọmọ rẹ ń wò lórí fóònù rẹ̀ Ìdásílẹ̀ ọlọ́pàá ìpínlẹ̀ ló le yanjú ìṣòro ètò ààbò tó mẹ́hẹ - Obasanjo Nítorí charger fóònù tó bá fóònù Bukunmi wá tó bàjẹ́ mà ló fi ń sunkún lórí ayélujára o. Ọ̀pọ̀lọpọ̀ àwọn ènìyàn lo ń kọminú wí pé irú eré bẹ́ẹ̀ ti lágbára jù fún òṣèré náà láti ṣe nítorí gbogbo àwọn nǹkan aburú to ń ṣẹlẹ̀ lẹ́nu ọjọ́ mẹ́ta yìí. Ọ̀pọ̀ lára àwọn tó kọ ọ̀rọ̀ sábẹ́ fídíò náà kò ì tíì mọ ohun tó ṣẹlẹ̀ tí omi ti ń jábọ́ lójú àwọn láì wí pé nítorí charger lọ fi ń sun ẹkún kíkorò bẹ́ẹ̀ àti wí pé kò dẹ́kun fífi ẹkún bẹ́ẹ̀ ṣe àwàdà mọ́. Àwọn mìíràn tilẹ̀ ní àwọn ti fẹ́ máa ní ẹ̀jẹ̀ ríru nítorí àwọn ti rí ti òṣèré mìíràn náà tún ti gbé ọ̀rọ̀ ìdágbére sórí ayélujára rẹ̀ láì fi orúkọ ẹni tó papòdà síbẹ̀. Ṣé lóòtọ́ ni pé mo leè jẹ́ ''virgin"" kí ẹ̀jẹ̀ má sì yọ lálẹ́ ọjọ́ ìgbéyàwó? - Ìwádìí fìhàn Ọ̀gá Àgbà Ọlọ́pàá sọ ìgbà tí wọ́n ó gbé ọkọ akọrin Osinachi tó dolóògbé lọ sí iléẹjọ́ Ọ̀nà àti yọ ọwọ́ àwọn ọ̀dọ́ àti obìnrin kúrò láwo òṣèlú ni owó fọ́ọ̀mù #100m tí APC kéde - CISLAC Ṣé lóòtọ́ ni àwọn òṣìṣẹ́ LASTMA ń lọ́ àwọn awakọ̀ lọ́wọ́ gbà l'Eko? Àwọn èèyàn jáde fi ẹ̀hónú hàn Nínú àtẹ̀jáde mìíràn tí Bukunmi fi léde lálẹ́ ọjọ́rú, ogúnjọ́, oṣù kẹrin ló ti tọrọ àforíjì lọ́wọ́ àwọn olólùfẹ́ rẹ̀ wí pé títí di àkókò náà ni àwọn ènìyàn ń pe òun láti bèrè ohun tó ṣẹlẹ̀ si òun Ó ní ọ̀pọ̀ èèyàn ni kò dúró wo fídíò náà kí wọ́n tó máa tan ìròyìn náà ká wí pé òun la ìṣòro kọjá. Ó fi kun pé ọ̀pọ̀ ló tilẹ̀ ń bú òun nígbà tí wọ́n mọ wí pé aburú kankan kò ṣe òun. Bukunmi tẹ̀síwájú àwọn olólùfẹ́ òun mọ̀ wí pé òun máa ń ṣeré púpọ̀ àti wí pé tí òun bá ń ṣeré ọ̀pọ̀lọpọ̀ kò ní mọ ìyàtọ̀ rẹ̀ sígbà tí òun kò bá ṣeré nítorí yóò jọ òótọ́, èyí sì fi hàn wí pé òṣèré gidi ni òun. Ó ní kí wọ́n foríji òun wí pé òun já wọn kulẹ̀. Àwọn olólùfẹ́ rẹ̀ náà sì ti fèsì wípé kò ṣọ́ra fún irú àwọn eré bẹ́ẹ̀ nítorí ọ̀pọ̀lọpọ̀ àwọn ló ti káyà sókè nítorí fọ́nrán náà tí àwọn sì ti fẹ́ ní ẹ̀jẹ̀ rúru. Àti wí pé ìgbà àkọ́kọ́ kọ̀ nìyí tí àwọn òṣèré máa ń fi irúfẹ́ fídíò bẹ́ẹ̀ sórí ayélujára láti ṣàlàyé ìṣòro tí wọ́n bá ń kojú. Wọ́n ni fífi irú nnkan bẹ́ẹ̀ ṣe àwàdà le mú kí ènìyàn má kọbi ara sí èyí tó bá jẹ́ òótọ́."	https://www.bbc.com/yoruba/afrika-61172352
politics	Osun 2022 elections: Ademola Adeleke ní igun kíni PDP ní Osogbo fà kalẹ̀ gẹ́gẹ́ bí ọmọ oyè fún PDP	"Ademọla Adeleke ni awọn igun to ṣe eto idibo abẹnu ni papa iṣere ilu Oṣogbo kede gẹgẹ bi ọmọ oye ti yoo ṣoju ẹgbẹ oṣelu PDP ninu eto idibo gomina nipinlẹ Ọṣun.PDP Osun ti kéde Omooba Dotun Babayemi ní ọmọ oyè igun kéjí Akọsilẹ onka awọn oludibo jẹ :    1,916. Bayii ni abajade eto idibo naa ṣe lo; 1. Ademola Adeleke - 1,887 2. Dele Adeleke - 01 3. Akinbade Fatai - 00 4. Dotun Babayemi - 00 5. Akin Ogunbiyi - 00 6. Sanya Omirin - 04 Onka awọn ibo ti ko kẹsẹjari jẹ; 24. Kini awon igun keji se ati pe tani wọ́n kede lati dije dupo PDP ni Osun? Ọmọọba Dọtun Babayẹmi ni wọn kede gẹgẹ bi i ọmọ oye ni igun ikeji ti eto idibo abẹnu PDP ti waye nipinlẹ Ọṣun. Babayẹmi jawe olubori pẹlu onka 1,781. Bayii si ni onka awọn oludije to ku ṣe lọ: Dr Akin Ogunbiyi; 23 Sanya Omirin; 16 Fatai Akinbade; 28 Dele Adeleke; 32. Kini o ti koko sẹlẹ̀ sẹ́yìn? Adeleke, ìbátan Davido, àwọn mẹ́ta míì yọwọ́ nínú eré ìje sí ipò gómìnà ìpínlẹ̀ Osun, ìdí rèé Eeyan mẹrin ninu awọn mẹfa to n dijẹ ninu ẹgbẹ oṣẹlu PDP ipinlẹ Ọṣun ti yọwọ ninu ibo naa bayii. Laarin wakiti diẹ si ibo abẹnu ẹgbẹ oṣelu PDP ipinlẹ Ọṣun ni eeyan mẹrin lara awọn mẹfa ọtọọtọ to n dije du ipo ọmọ oye ninu ẹgbẹ oṣelu naa kede wipe awọn ti yọ ọwọ ninu eto naa. Akọsilẹ awọn eeyan mẹfa to gba fọọmu idije naa ni: ""Oludije fun ipo gomina ninu ẹgbẹ oṣelu PDP lọdun 2018, Sẹnetọ Ademọla Adeleke, Dr Akin Ogunbiyi, Họnọrebu Sanya Omirin, Alhaji Fatai Akinbade, Ọmọọba Dọtun Babayẹmi Dele Adeleke. Awọn mẹrin ti wọn ti fi idi ọrọ mulẹ wipe awọn ko ṣe mọ ni; Dr Akin Ogunbiyi, Họnọrebu Sanya Omirin, Alhaji Fatai Akinbade Dele Adeleke. Làásìgbò níbi ìpàdé PDP l‘Osun mú ẹ̀mí méjì lọ, ọ̀pọ̀ fara pa, dúkìá jóná Ademọla Adeleke, Fayoṣe, Atiku sọ̀rọ̀ lórí ìdájọ́ ilé ẹjọ́ International Women's Day: Kí ni pàtàkì àyájọ́ àwọn obìnrin lágbáyé fún Áfíríkà? Lẹyìn ìtúsílẹ̀  Igboho, Yoruba Agenda ló yẹ kí a gbajumọ́ ní 2023 dpo ìjà fún Yoruba Nation - Ọdọ Yoruba Wọ́n gbé ìbọn sí mi léti lásìkò tí mò ń wa ọkọ̀ BRT tí Bamise ti dàwátì, mi ò mọ bó ṣe ń ṣe mí rárá- Dẹ́rẹ́bà BRT Wo àwọn ìgbésẹ̀ tí Sunday Igboho gbé, tó fi di ọ̀tá ìjọba Nibayii, ifigagbaga fun ipo ọmọ oye ninu eto idibo abẹnu ẹgbẹ oṣelu PDP wa laarin Sẹnetọ Ademọla Adeleke ati Ọmọọba Dọtun Babayẹmi. Lonii ọjọ kẹjọ osu kẹta ọdun yii si ni eto idibo naa n waye ni gbọngan nla iṣere ti ilu Oṣogbo,'Oṣogbo township stadium', gẹgẹ bi alaye ti alaga ẹgbẹ oṣelu PDP ipinlẹ Ọṣun, Họnọrebu Sunday Biyi ṣe fun BBC Yoruba. Jakejado awọn ijọba ibilẹ ọgbọn to n bẹ n'ipinlẹ Ọṣun ni awọn aṣọju ti wọn yan yoo ti wa dibo fun ẹni ti o wu wọn laarin eeyan meji to n ta kangbọn. Saaju ni ileeṣẹ ọlọpaa ipinlẹ Ọṣun ṣe ileri wi pe aabo to peye yoo wa nibi eto idibo naa. Ninu atejade ti o to awon oniroyin lọwọ nilu Oṣogbo, Kọmisana ileeṣẹ ọlọpaa ipinlẹ Ọṣun, Ọlawale Olokode fi idi ọrọ mulẹ pe eto aabo yoo wa saaju, lọjọ ati lẹyin idibo naa ni ibamu pẹlu ilana eto idibo ọdun 2010. Ileeṣẹ ati awọn ẹṣọ aabo mii yoo ṣiṣẹ pọ lati ri i daju wi pe ohun gbogbo lọ bo ṣe yẹ. Kọmisana parọwa si awọn eyan ilu lati maa ba iṣẹ oojọ wọn lọ lai tapa si ofin. 'Ká tó lè kúrò ní Ukraine sí orílẹ̀èdè ìtòsí, wọ́n ní kí àwa gan san $1,000' Ibatan gbajugbaja olorin takasufe, Davido, iyẹn Dele Adeleke ti yọ ọwọ kuro lawo idije sipo gomina ipinlẹ Osun ninu eto idibo to n bọ lọna. Ninu atẹjade kan to fi ṣọwọ si awọn akọroyin niluu Osogbo lo ti fi ikede naa sita. Gẹgẹ bii ohun to sọ, igbesẹ naa ko ṣeyin ipinnu rẹ lati tẹle ti awọn alaṣẹ ẹgbẹ oṣelu naa f.un itẹsiwaju ẹgbẹ. O ni ""Ipinnu mi ko ṣẹyin bi gbogbo wa ṣe maa fọwọsowọpọ lati kopa ninu eto idibo abẹnu ki a si ṣaṣeyọri."" ""Mo Gbagbo ninu igbẹsẹ ti ẹgbẹ gbe ati igbagbọ pe wọn yoo ko wa de ebute ogo."" ""Fun idi eyii, mo ti sọ fun awọn adari ati gbogbo awọn alatilẹyin mi pe mi o ni dije du ipo labẹ asia ẹgbẹ oṣelu PDP ninu eto idibo to n bọ yii mọ."" ""Mo gbe igbesẹ yii lọna ati ṣe ohun ti awọn adari ẹgbẹ n fẹ."" Ẹwẹ, atẹjade kan lati ọdọ awọn olori ẹgbẹ  ọhun fi han pe ọmọba Dotun Babayemi ni wọn n ṣatilẹyin fun, wọn si ti rọ gbogbo awọn oludije to ku lati gbaruku tii. Ọdun 1972 ni wọn bi Bamidele David Adeleke, ọmọ ipinlẹ Osun si ni. O jẹ ibatan si gbajugbaja olorin takasufe, David Adeleke ti ọpọ mọ si Davido, o tun jẹ ibatan si Ademola Adeleke ti ọpọ eeyan mọ si 'Dancing Senator.' O kawe nipa imọ iṣiro, Accountancy, ni ile ẹkọ gbogboniṣe ilu Ibadan, lẹyin naa lo lọ kawe siwaju si ni fasiti ijọba apapọ to wa niluu Ibadan kan naa, UI, ko to tẹsiwaju lati ṣe MBA ni fasiti Obafemi Awolowo ni Ile Ife, OAU. Dele ṣiṣe ni oniruru ileeṣẹ ko to di oloṣelu, lara awọn ibi to ti ṣiṣẹ  ni ile ifowopamọ Liberty Merchant Bank Limited, Standard Trust Bank ati Pacific Merchant Bank Limited. O wa lara awọn to duro digbi lẹyin ibatan rẹ, Ademola Adeleke lasiko eto idibo ọdun 2018, amọ Dancing Senator fidi rẹmi ninu eto idibo ọhun. Idibo eni ti yoo dije dupo gomina ni ipinle Osun ku ọla ni Omowe Akin Ogunbiyi bẹ̀rẹ̀ orin mi o se mọ́. Àsìkò ti tó fún wa láti gba ìpínlẹ̀ Ọṣun padà lẹ́yìn ọdún kejìlá ti a tí ń se ẹgbẹ́ alátakò- Alága PDP Ọṣun Wakati perete lo ku ki idibo abenu ẹgbẹ́ oselu PDP iyen Peoples Democratic Party, PDP ti ipinlẹ̀ Osun bẹrẹ̀ bayii. Sugbọ́n si iyalẹ́nu gbogbo eniyan ni Omowe Akin Ogunbiyi, okan gboogi lara awọn to n dije dupo naa ba kede pe oun ko se mọ́. Akin Ogunbiyi se ikede naa nile olu ipolongo rẹ̀ to wa ni agbegbe Ogo Oluwa ni opopona marose Gbongan si Ibadan nilu Osogbo to je Olu ilu ipinle Osun to wa ni guusu iwo oorun Naijiria. Saaju ni Alaga egbẹ́ oselu PDP ti kọ́kọ́ sọ̀rọ̀ nipa eto idibo naa pe: Ninu ọrọ ti o ba BBC Yoruba sọ l'ọjọ Aje nilu Ọṣogbo saaju ẹto idibo abẹnu ẹgbẹ naa ti yoo waye lọjọ Iṣẹgun ọjọ kẹjọ oṣu kẹta ọdun 2022, Biyi ni alaafia ni ẹgbẹ oṣelu PDP wa n'ipinlẹ Ọṣun. O ni bo tilẹ jẹ wi pe ẹgbẹ to n ṣe ijọba lọwọ n'ipinlẹ naa n lo awọn eeyan perete kan lati da omi alafia ẹgbẹ oṣelu naa ru sibẹ́ ko ni sewu loko. Bakan naa lo ni ti igbimọ ẹgbẹ naa si ti gba gbogbo ọna lati pẹtu si irufẹ awọn ẹniyan bẹẹ lọkan, ṣugbọn wọn kọ eti ikun. Honorebu ni eyi ko seyin pe wọn gbe iṣẹ fun wọn lati ita ni wi pe ki wọn lọ da omi alaafia ẹgbẹ oṣelu PDP ru. Kini o tun sele pelu Akin Ogunbiyi bayii? Omo bibi Ile Ogbo ni ipinle Osun ni Akin Ogunbiyi. Onisowo to di oloselu si ni pelu. Iroyin kan n so pe nitori ewu ikọ̀lu si awon ero to wa lẹ́yin rẹ̀ lo se jawọ́ ninu idije naa. BBC Yoruba yoo maa mu gbogbo bo ba se n lọ wa fun un yin, Kini o kọ́kọ́ seleẹ̀ ninu egbẹ́ Oselu PDP? Leyin ti Kwankwaso kede pe oun le fi egbẹ́ oselu PDP sile ni Shehu Sagagu rọ̀ Saraki pe ko da si ọ̀rọ̀ Kwankwaso Bá wa pàrọwà sí Kwankwaso kó má fi ẹgbẹ́ òṣèlú PDP sílẹ̀- Alága PDP Kano bẹ Saraki lọ́wẹ̀ Alága ẹgbẹ́ òṣèlú Peoples Democratic Party (PDP) ìpínlẹ̀ Kano, Shehu Sagagu ti pàrọwà sí gbogbo àwọn àgbààgbà ẹgbẹ́ òṣèlú náà láti jíròrò pẹ̀lú gómìnà ìpínlẹ̀ náà tẹ́lẹ̀ rí, Rabiu Kwankwaso láti má fi ẹgbẹ́ náà sílẹ̀. Sagagu ni bí Kwankwaso bá fi lè fi ẹgbẹ́ náà sílẹ̀ pẹ̀lú ipa rẹ̀ nínú ẹgbẹ́, àdánù ńlá ni yóò jẹ́ fún PDP lásìkò yìí. Alága PDP Kano sọ̀rọ̀ yìí nígbà tí ikọ̀ olùpolongo ètò ìdìbò ipò Ààrẹ fún Ààrẹ ilé ìgbìmọ̀ aṣòfin àgbà tẹ́lẹ̀ rí, Bukola Saraki ṣe àbẹ̀wò sí ìpínlẹ̀ Kano. Adárí ikọ̀ olùpolongo náà, Ọ̀jọ̀gbọ́n Iyorwuese Hagber ló kó àwọn ènìyàn rẹ̀ sòdí lọ sí ìpínlẹ̀ Kano. Ẹgbẹ́ òṣèlú APC kò ṣe dada fún àwọn ọmọ Nàìjíríà Nígbà tó ń sọ̀rọ̀ ní ìpínlẹ̀ Jigawa, lọ́jọ́ Ẹtì, Hagber ní nǹkan kò ṣẹnu rere fún àwọn ọmọ orílẹ̀ èdè Nàìjíríà lábẹ́ ìṣèjọba ẹgbẹ́ òṣèlú All Progressives Congress (APC). Ó ní làásìgbò tó wà nínú ẹgbẹ́ òṣèlú PDP lásìkò ètò ìdìbò odún 2015 ló ṣokùnfà tí ẹgbẹ́ òṣèlú ṣe ríbi gba àkóso Nàìjáríà lọ́wọ́ àwọn. Bákan náà ló ní àwọn ti ṣetán láti gba ẹ̀tọ́ àwọn padà tí àwọn yóò sì gba agbára lọ́wọ́ ẹgbẹ́ òṣèlú APC padà lọ́dún tó ń bọ̀."	https://www.bbc.com/yoruba/60630285
religion	Shuwa Arab Edo: Àrífin ni ìfinijoyè Sultan of Shuwa Arab sí àṣà àti àwọn èèyàn Edo	"Ijọba ipinlẹ Edo ti sọ pe ayẹyẹ ifinijoye bi ti Sultan of Shuwa Arab, jẹ iwa afojudi si aṣa ati ìṣe awọn eniyan ẹya Edo. Ati pe awọn to ṣagbatẹru ifinijoye naa fẹ ẹ fi iwa ikonimọra awọn ẹya Edo wọlẹ. Akọwe ijọba ipinlẹ Edo, Osarodion Ogie lo sọ eyi ninu atẹjade to fi sita nitori awuyewuye to waye lori ayẹyẹ ifinijoye naa. Iroyin jade pe awọn eeyan ẹya Shua lati Ariwa Naijiria fẹ ẹ fi Sultan jẹ ni Benin. Ọgbẹni Ogie sọ pe iru iwa bẹẹ le fa rogbodiyan ni ipinlẹ na. O ni ẹṣẹ ni fun ẹnikẹni lati pe ara rẹ ni oloye tabi ọba ti ofin ifinijoye ipinlẹ naa ko da mọ tabi fọwọ si. Eyi waye nitori bi awọn ọdọ kan nilu Benin ṣe bẹrẹ awuyewuye lori bi ẹgbẹ kan lati ipinlẹ Borno ṣe n gbeero lati fi Sultan of Shuwa Arab jẹ nilu Benin. Ẹni to jẹ Aarẹ ẹgbẹ ọmọ bibi ilu Benin kaakiri agbaye, Curtis Eghosa Ugbo, sọ fun BBC Pidgin pe awọn ko le faaye gba iru ifinijoye bẹẹ, nitori pe ko ṣe e ṣe ki wọn o ni ọba meji nilu Benin Ọgbẹni Ugbo sọ pe awọn ọmọ ẹgbẹ Shuwa arab ti kọkọ kọ lẹta si Aafin Ọba pe awọn fẹẹ wa ki, o ni ṣugbọn iyalẹnu lo jẹ nigba ti awọn ri ti iwe ipe si ayẹyẹ ifinijoye Sultan n lọ kiri igboro. O ni eyi yatọ si nkan ti wọn kọ sinu lẹta ti wọn kọ. ""Ṣe o ṣe e ṣe ki n lọ si Ariwa Naijiria, ki n sọ pe mo fẹ ẹ jẹ Enogie ilu wọn? Koda, ko ṣe e ṣe ni ipinlẹ Delta to sun mọ Edo. Arifin lo jẹ fun ilu naa."" Bakan naa ni Aafin Ọba ilu Benin sọ pe inu awọn dun si bi ijọba ipinlẹ Edo ṣe koro oju si iwa afojudi ti awọn eeyan hu nipa gbigbeero lati fi Sultan jẹ ni Edo. Ninu ikede ti wọn fi sita lori Facebook wọn, wọn ni awọn fi ara mọ igbesẹ ijọba lori ọrọ naa. Ileeṣẹ ọlọpaa paapaa sọ pe awọn n wo ibi ti ọrọ naa yoo ja si, nitori pe awọn ko ti i ri aṣẹ gba lọwọlọwọ ẹnikẹni lati da si ọrọ naa."	https://www.bbc.com/yoruba/awon-iroyin-miran-58297311
politics	2023 Presidency: Mo faramọ́ kí ìjọba sún lọ si ìhà Gúúsù - Masari	"Gomina ipinlẹ Katsina Aminu Masari Bello ti kede pe gidigba bayi ni oun duro pe ki ijọba sun lọ si iha Gúùsù orilede Naijiria. O salaye pe, eyi yoo ran isọkan orilede Naijiria lowọ. Masari sọ eyi di mimọ lasiko to n ba awọn oniroyin sọrọ ni Katsina lọjọ Isẹgun. Gẹgẹ bi o ṣe sọ, iwe ofin Naijiria fi aaye gba gbogbo ọmọ orilede yii ni lati wa ni ori ipo naa "" O se fun wa ni, ki se awa fun iwe ofin. Bẹẹ ni iwe ofin ko sọ pe ki wọn sun. "" Ti ẹ ba pinu lati dibo fun ẹnikẹni lati iha kankan ni Naijiria, ṣe o tunmọ si pe eniyan ti ru ofin ni?"" ""Mo si ni igbagbọ gẹgẹ bi ọlọdani, gẹgẹ bi Aminu Bello Masari, gẹgẹ bi ilana temi, kii se bi ofin se sọ, a fi igba ti a ba n woye bayii ti a ni eto oselu to ni ipilẹ, mimu ipo ijọba yika gbogbo ẹkun lati igba de igba yoo ran isọkan orilede Naijiria lọwọ. "" Eyi jẹ  ero ti tẹmi alara mi, ibi ti mo duro si ree, sugbọn mo ni igbagbọ nipa sisun agbara ijọba kaakiri, Gomina ọun ṣọ bẹ. Ti ẹ o ba gbagbe ni ibẹrẹ ọdun yii ti o n sọrọ nipa bi awọn iha iwọ-oorun ati ila-oorun fun ijangbara ara ẹni. Masari sọ pe, sisun agbara kaakiri ni orilede yii yoo mu ki gbogbo wahala to wa nilẹ yoo ni Naijiria dinku paapaa julọ awọn ti wọn sọ pe awọn ara Arewa nikan lo n dari Naijiria. Nipa ti idibo ijọba ibilẹ Gomina Masari sọ pe idibo yoo waye ni osu mẹta akọkọ lọdun 2022. O fi kun pe gbogbo awọn eto ati ohun ti wọn nilo fun eto idibo lo ti wa nilẹ lati rii daju pe ko si wahala kankan lasiko idibo."	https://www.bbc.com/yoruba/59815520
entertainment	Yekini Ajileye lo gbe èmi Tamotiye, Abeniagbon àti Akeekee síta nígbà náà- Alirat Atowule	Ẹja tí kò gbọ́njú mọ ìyá rẹ̀ àti ọbẹ̀ ìgúnpa ni àwa eèyàn 30 tó jọ n sun ìyará ń jẹ́ lọ́dọ̀ọ́ Alhaji Ajileye nígbà náà. Alirat Atowule ti ọpọ mọ si Tamotiye ni agba oṣere lati aye ere itage pẹlu awọn agba ọjẹ bii Alhaji Yekini Ajileye, Abeni agbon, Akeekee, Oyiboyi ati Koledowo. O royin diẹ lara ohun oju ri ki oṣere yii to goke agba bayii. Tamotiye sọrọ nipa irinajo aye rẹ lati ibẹrẹ niagb to n kọ iṣẹ owo amunidara aranṣọ titi de inu iṣẹ oṣere. Bakaa naa lo gab awọn oṣegbe akegbe rẹ lati maa ṣora ṣe lai sare kọja kadara ki wọn ma lọ sare mọto fi kọlu kẹkẹ. O tun ni ki wọn maa kọ ololufẹ won lékọ iwa omoluwabi pẹlu iwa rere.	https://www.bbc.com/yoruba/64068666
politics	Free Salihu Tanko Yakasai Dawisu: Lẹ́yìn o rẹ́yìn, gómínà Ganduje Kano yọ Dawisu ní íṣẹ́ nítorí o sọ̀rọ̀ tako Ààrẹ Buhari	"Ijọba ipinlẹ Kano ti sọ idi ti awọn fi yọ olubadamọran pataki fun gomina ipinlẹ Kano, Dawisu ti wọn yọ niṣẹ lẹyin to sọrọ tako ijọba. Gomina ipinlẹ Kano, Umar Ganduje ni kosi ani-ani lori iyọninipo rẹ, o gbọdọ waye ni wara ṣeṣa. Ẹsun ti wọn fi kan an ni pe ko mu iṣẹ rẹ bii iṣẹ nitori oun sọ ọrọ ara rẹ tako ijọba, eleyii to lodi si ofin awọn oṣiṣẹ ijọba. Ijọba ipinlẹ Kano ni nitori naa ni awọn ṣe yọọ ni iṣẹ nitori ko tọ si lati bu ẹnu atẹ lu aarẹ Buhari. Ọrọ ti Dawisu ti wọn yọ nipo kọkọ sọ tako ijọba loju ọpọ Twitter rẹ ni pe, igbẹsẹ ijọba lori ọrọ Endsars fihan pe Aarẹ Buhari ko naa ni aarẹ ilu. Laipẹ yii lo tun sọ wi pe, ọrọ ijinigbe ojoojumọ yii fihan wi pe ijọba to wa lode ko kunjuwọn to. Lara awọn ọmọ Naijiria to bu ẹnu atẹ lu igbesẹ ijọba ipinlẹ Kano nipa iyọnipo naa ni gomina ipinlẹ Ekiti tẹlẹri, Ayo Fayose. Fayose ninu  ọrọ rẹ ni eniyan nla ni Dawisu nitori o sọrọ soke tako ijọba aarẹ Buhari nitori o tẹle ẹtọ rẹ to ni labẹ ijọba tiwantiwa. Lẹ́yìn wákìtí mẹ́rìnélógún ti Salihu Tanko Yakasai tó jẹ́ olùbádámọ̀ràn pàtàkì fún gónìmà Kano kọ sójú òpó Twitter rẹ̀ pé, ìjọba APC tí já àwọn ọmọ Nàìjíríà kùlẹ̀, ni ọpọ àwọn ènìyàn lórí Twitter tí n ke tantan pé, àwọn kò gbúro bábá ọlọ́mọ̀ mẹ́tà náà mọ láti bi wákàtí mẹ́rìnlá. Kìí ṣe ìgbà àkọ́ka rèé tí olùbádámọ̀ràn pàtàkì náà yóò fi ojú òpó Twitter rẹ̀ @dawisu bu ẹnu àtẹ lu ìjọba, ní ǹkan bi oṣù mẹ́rìn ni wọ́n fún ni iwe lọ dúró nílé díẹ̀ náà, nítoró ó sọ pé, Aàré Buhari kò mójú tó ọ̀rọ̀ ìfẹ́hónúhàn EndSars bótitó àti bóti yẹ'. Agbẹnusọ ọlọ́pàá ìpińlẹ̀ Kano, DSP Abdullahi Haruna ti BBC bá sọ̀rọ̀ lati mọ̀ bóyá wọ́n gbọ  pé wọ́n kò rí Salihu mọ́, sùgbọn ó ni kò sí ǹkan tó jọ bẹ́ẹ̀ báyìí. "" A ti gbọ́ ǹkankan nípa pé ó sọnù."" Bàbá Salihu to jẹ ilúmọ̀ọ́ká olóṣèlú, Tanko Yakasai sọ fun BBC pé, òun gbọ́ ìròyìn pé ọmọ oun wà ni ọgbà DSS. ""Ìròyìn tó tẹ̀ mí lọ́wọ́ báyìí ni pé, ọmọ mi wà lọ́dọ̀ àwọn DSS, ọ̀rọ tó sì wà nílẹ̀ kọjá pé ó kọ ǹkan  sójú òpó Twitter lánàá"" "" Gẹ́gẹ́ bi ẹbi, à sì n retí ǹkan ti yóò ṣẹ̀lẹ̀ ni oo, sùgbọn mo ní ìgbàgbọ pé àwọn ẹ̀gbọ́n rẹ̀ yóò ti bá àwọn aláṣẹ sọ̀rọ̀"". ""Sáájú àsìkò yìí ni mo ti sọ fún kó yé tako ọ̀rọ̀ ìjọba mọ́, nígbà tí ó kọ́ka kọ èyí ti ìjọba fi fún  ni iwé lọ jòkó nílé, mo sọ fun pé, tó bá fẹ́ bú ìjọba, ko kúrò lórí ipò tó dìmú, nítorí níwọn ìgbà tí ó bá ti wà níjọba, wọ́n yóò ri gẹ́gẹ bi ẹsẹ̀ nla ni."" Bákan náà, Abubakar Sadeeq to n mojú tó àwọn ojú òpó ìkànsíraẹni f;un ìpínlẹ Kano fi idí rẹ múlẹ̀ lójú òpó Twitter pé Salihu wa ni ọgbà DSS lọ́wọ́lọ́wọ́. BBC kan sí ìjọba ìpinlẹ̀ Kano, lásikò ti a pe kọmísọ̀nà ètò ìròyìn, Muhammed Garba láti sọ si ọ̀rọ náà sùgbọn kò gbé aago rẹ̀ bákan náà ni kò fèsì si àtẹ̀jísẹ́ rẹ̀ lórí ọ̀rọ̀ náà. Tani Dawisu? Salihu Tanko Yakasai ti gbogbo ènìyàn mọ̀ sí Dawisu lójú òpó Twitter jẹ́ olùbádámọ̀ràn pàtàkì fún gómìnà Ganduje ìpínlẹ̀ Kano lori  ètò ìròyìn. Òun ni adarí ètò ìròyìn àti ìbáràẹni sọ̀rọ̀ ni ilé ìjọba Kano tẹ́lẹ̀rí. Bákan náà lo ti fi ìgbà kan jẹ olùdásílẹ̀ ''Curator of Global Shapers Community'' ti World Economic Forum, ẹka ti ìpínlẹ̀ Kano. Salihu Tanko jẹ oníròyin gẹ́gẹ́ bi ìṣẹ tó yàn láàyò lówùrọ̀ ọjọ́, o si ti n kọ ìròyìn fún CNN Politico àti Ynaija to jẹ iwe iroyin orí ayélujára. O ti kawe ni Harvard tẹlẹ̀ rí, o si tú jẹ́ olóṣèlú abẹ́lé láti bi ogún ọdún sẹ́yìn. Bákan náà lo ma n ṣiṣẹ́ ìdàgbàsókè fún ìlú. Nínú Oṣù Kéwàá, ọdún 2020, ìjọba ìpińlẹ̀ Kano ti dádúró lẹ́nu isẹ́ gẹ́gẹ́ bi olùbádámọ̀ràn pàtàkì fún gómìnà, nítorí o bú ẹnu àtẹ lu ààre Muhammadu Buhari lójú òpó Twitter, pé irú ọwọ́ to fi mú ìfẹhónúhàn ọ̀rọ ìwóde EndSars ko dara tó. Nínú àtẹ̀jáde ti kọmísọ́nà ètò ìròyìn, Muhammad Garba fí síta, lo tí sọ pé ọ̀kàn lara pàtàkì iṣẹ́ ìlú àti asojú ìjọba ni láti mọ irú ǹkan ti ènìyàn yóò máa kọ síta lórí ayélujára nítori pé, ó máa n dá wàhálà sílẹ̀. Láìpẹ́ yìí ni ọkùnrin náà kọ sójú òpó Twitter rl pé, bí ẹgbẹ́ òṣèlú All Progressives Congress ṣe n mu ọ̀rọ ètò ààbò ko dára tó bi àwọn ọ̀daràn ṣe n fi ojojúmọ ji ènìyàn gbé. Abubakar to jẹ́ alábojúto àwọn opó ìkànsíraẹni ni ìpínlẹ̀ Kano fikdi rẹ múlẹ̀ pé, @diwasu wà ni gbaga àwọn ọtẹlẹ̀m'úyẹ́ DSS Ọ̀pọ̀ àwọn ọmọ Nàìjíría ló ti bó sójú òpó Twitter lati fi ẹdun ọkàn wọn hàn pé àwọn àjọ DSS gbé ọkùnrin náà."	https://www.bbc.com/yoruba/56216089
entertainment	Bolaji Amusan: TAMPAN ń ṣiṣẹ́ lórí 'minimum wage àti insurance' òṣèré báyìí- Mr Latin	Ọpọ́ àwọn  tó n tọrọ owọ lori ayelujara  ni ẹgbẹ́ àti 'indicvidual'ti ràn lọ́wọ́- Latin Aarẹ ẹgbẹ awọn oṣere ni Naijiria, Bolaji Amusan ti ọpọ mọ si Mr Latin gablejo BBC Yoruba. Nibẹ lo ti sọrọ ni kikun lori pe awọn oṣere kọọkan n tọrọ owo lori ayelujara nigba ti wọn ba wa ninu iṣoro. O mẹnuba ipa ti ẹgbẹ n ko lati ran awọn oṣere lọwọ. Bakan naa ni Mr Latin tun sọ nipa pataki ṣiṣe sinima ti yoo kọ awon eeyan lẹko ati pataki jijẹ ọmọluwabi gẹgẹ bi oṣere ni eyi ti ẹgbẹ fi n kọ won ni TAMPAN. O tun sọrọ lori bi onikaluku ṣe n na owo rẹ lọtọọtọ pe oriṣii nakn to wu onikaluku lo n na owo rẹ si lawujọ. O menuba ipa ti ẹgbẹ n ko lori eto adojutofo ati owo sisan fun awon oṣere.	https://www.bbc.com/yoruba/64023795
religion	Ìjàmbá iná pa èèyàn 41 lásìkò iṣẹ́ ìsìn nínú ìjọ kan	Pupọ wọn ni wọn tẹ mọlẹ lasiko ti wọn n gbiyanju ati sa asala fun ẹmi wọn. Awọn alaṣẹ sọ pe ko din ni eeyan mọkanlelogoji to ku ti ọpọ miran si tun fara ṣeṣe. Iroyin sọ pe awọn ọmọde wa lara awọn ti wọn ku nibẹ. Gẹgẹ bi awọn agbofinro ṣe fi to ileeṣẹ akoroyinjọ Reuters leti, Ina ṣẹyọ latara ohun elo amunawa kan nibi ti awọn eeyan bii ẹgbẹrun marun un ti n ṣe ijọsin ni ijọ Coptic Abu Sifin naa. Ina naa di ẹnu ọna abajade eyi si fa ọpọlọpọ wọlukọlu bi otilẹ jẹ wi pe awọn panapana lorilẹede naa ni awọn ti pa ina naa. Ko tii si ẹni to lee sọ ni pato ohun gan an to ṣokunfa ina ọhun. Amọṣa o, oluṣọaguntan Farid Fahmy to jẹ fada ijọ kan nitosi ijọ ti ijamba ina ti ṣẹlẹ naa lagbegbe Imbaba ṣalaye fun ileeṣẹ akoroyinjọ AFP pe aṣemaṣe latara ohun elo ina manamana kan lo ṣokunfa ina naa. Awọn olujọsin to wa ninu isin lasiko ti ijamba ina naa fi ṣẹlẹ ti n sọ iriri wọn. Yasir Munir to jẹ ọkan ninu wọn ṣalaye pe, “Awọn eeyan n korajọpọ si aja kẹta ati ikẹrin ileejọisn naa la ba ri ti ina ṣẹyọ ni aja keji. Awọn eeyan ba sare n sọkalẹ ni wọn fi wa n ṣubu le ara wọn.” “ Lẹyin eyi la n gbọ iro nla to n dun ti ọwọja ina ṣi n ṣẹyọ lati oju ferese” O fi kun un pe isalẹ patapata loun ati ọmọbinrin oun wa lawọn fi raye tete sa asala. Aarẹ orilẹede Egypt, Abdel Fattah al-Sisi ti ranṣẹ “ibanikẹdun si mọlẹbi awọn to ti lọ darapọ pẹlu Oluwa ninu ọkan lara ile ijọsin rẹ.” Ọfiisi oluwadi agba lorilẹede naa ni oun ti fi awọn ọtẹlẹmuyẹ ranṣẹ sibi iṣẹlẹ naa lati lọ ree ṣe iwadii ohun to fa ajalu ina naa. Awọn kiristẹni ijọ ilna ẹsin Coptic ni wọn ko ida miliọnu mẹwaa ninu eeyan miliọnu mẹtalelọgọrun to wa lorilẹede Egypt.	https://www.bbc.com/yoruba/articles/cxwm9731r4lo
sports	Cristiano Ronaldo: ''Ronaldo ṣì lè padà sí ẹgbẹ́ agbábọ́ọ̀lù Real Madrid''	Ko le ja iyalẹnu ti agbabọjẹ agbabọọlu, Cristiano Ronaldo ba pada si ẹgbẹ agbabọọlu Real Madrid. Akẹgbẹ Ronaldo ninu ẹgbẹ agbabọọlu orilẹede Portugal, Jose Fonte lo sọrọ yii nipa ẹlẹsẹ ayo, Ronaldo to wa pẹlu ikọ Juventus bayii. O ni Ronaldo ma fi n fi aye a ti dagbere silẹ nibi kibi to ba wa lati pada si ẹgbẹ agbabọọlu to wa tẹlẹ. Ronaldo fi Real Madrid silẹ lọ si Juventus lọdun 2018 lẹyin to ti ṣoju ẹgbẹ agbabọọlu naa lorilẹede Spain fun ọdun mẹsan an gbako. Ọgọrun un miliọnu pọn-un(£100million) ni Juve san fun Madrid ki Ronaldo to darapọ mọ wọn. Lati igba ti Ronaldo ti wa ni Manchester United lo ti bẹrẹ si ni gba oniruuru ami ẹyẹ, ṣugbọn nigba to darapọ mọ Real Madrid lo gba oriṣiiriṣii ami ẹyẹ. Cristiano Ronaldo ti gba gbajugbaja ami ẹyẹ Ballon d'Or fun igba marun un ọtọtọ, Lionel Messi nikan lo gba a juu lọ pẹlu mẹfa to gba. Fonte ni Ronaldo si Madrid nitori o fẹran ẹgbẹ agbabọọlu Real Madrid pupọ, o ni bakan naa lo fi ọpọ awọn ọrẹ sibẹ. Ronaldo si ni ọdun meji ṣii ninu iwe adehun to buwọlu pẹlu Juventus.	https://www.bbc.com/yoruba/ere-idaraya-52232924
health	Lady sleeping with dog update: Obìnrín tó bá ajá ní ìbálòpọ̀, kíni ọlọ́pàá sọ nípa ìròyìn ikú rẹ̀ tó gbòde	"Iroyin to gbode laipẹ yi pe arabinrin kan ni Ibalopọ pẹlu aja tun ti gba ọna mii yọ bayi. Ohun taa tun gbọ ti o n mu awuyewuye wa sí ní pe arabinrin naa ti dagbere faye lẹyin iṣẹlẹ naa. Ileesẹ ọlọpaa n'ipinlẹ Eko naa gbọ nipa iroyin yi ti wọn si ti fesi pe ko si ootọ ninu iroyin yi. Bóo bá ma ń la ẹnu kalẹ̀ lójú oorun, wo ìpèníjà tí o lè ní Alukoro ọlọpaa ni Eko Benjamin Hundeyin fi ọrọ yi lede ninu atẹjade kan to si ṣe alaye lori ohun ti iwadii awọn gbe jade. Hundeyin ni nigba t'awọn gbọ nipa iroyin to sọ pe arabinrin naa ku nipasẹ kiko aisan latara Ibalopọ pẹlu aja, awọn kan si arakunrin to gbe iroyin yi si'ta ninu iwe iroyin Independent Newspapers. Gẹgẹ bo ṣe salaye, arakunrin Kayode Ajiboye ni lootọ loun gbe iroyin jade nipa iku arabinrin naa ṣugbọn oun naa kan gbe iroyin naa loju opo mi ni lalai ṣe iwadii to yẹ.Iléeṣẹ́ Ọlọ́pàá ti sọ ìgbésẹ̀ tuntun tí wọ́n fẹ́ gbé nípa ẹ̀sùn àwọn tó ń ní ìbálòpọ̀ pẹ̀lú ajá ""Yatọ sí pe arakunrin yi kọ lo ni ọrọ to gbe jade yi ko bikita lati ṣe iwadii ọfintoto lori ọrọ yi. Tori naa, o fi ara rẹ sí ipo biba wọn Pin iroyin ofege lawujọ."" O tẹsiwaju pe iwa to hu yi fihan pe o ṣeéṣe ki o maa lẹdi apo pẹlu arabinrin naa lati sa mọ awọn agbofinro lọwọ. Bi a ko ba gbagbe ileesẹ ọlọpaa Eko n ṣe iwadii lori arabinrin yi ti wọn sì ni àwọn n wa lati wa sọ tẹnu rẹ lori iwa to hu ni itako si ofin Naijiria. Ofin yi ni eleyi to lodi sí kí eeyan mọọmọ ni Ibalopọ pẹlu ẹranko. Yala ajá tàbí ẹranko mìíràn ofin Naijiria fi ijiya ẹwọn ọdun mẹrinla le'lẹ fun ẹnikẹni tó bá ni Ibalopọ pẹlu ẹranko. Lawujọ Naijiria lóde oni, awọn onwoye ni eyi to sunmọ òtítọ ni pé àwọn tó n ba ẹranko ni Ibalopọ n ṣe bẹ nitori pe ki wọn fi ṣe oogun owo. Iru ihuwasi sí yi ni ìpalára fun ẹni to ba n ṣé iru rẹ nitori pé wọn lè ko aisan oríṣi nipa Ibalopọ pẹlu ẹranko."	https://www.bbc.com/yoruba/afrika-61447905
sports	Premier League: Arsenal jẹ àjẹkún ìyà lọ́wọ́ Leicester City pẹ̀lú àmì ayò 2-0	Ikọ Leicester City sun siwaju ninu idije Premier League lẹyin ti wọn fẹyin Arsenal gbolẹ pẹlu ami ayo meji si odo ninu ifẹsẹwọnsẹ loni. Ṣaaju ninu ifẹsẹwọnsẹ naa ni ikọ naa ti gbiyanju lọpọ igba lati sọ goolu sinu awọn, koda Wilfred Ndidi sa ipa rẹ, ṣugbọn, pabo lo ja si. Ninu abala keji ifẹsẹwọnsẹ naa ni Vardy ti sọ goolu rẹ kọkanla ni saa yii sawọn ile Arsenal, lẹyin ti Harvey Barnes ati Youri Tielemans ti domi siwaju fun un. Laipẹ sii ni Maddison naa ṣe bi okunrin, ti oun naa gba bọọlu saarin ẹse Héctor Bellerin, leyi to wọle tara sinu awọn ile Arsenal. Bi ikọ Leicester City ṣe pegede yii tumọ si pe, wọn ti tẹsiwaju si ipo keji ninu idije Premier saa yii. Bakan naa ni ikọ Arsenal sun si ipo kẹfa ninu idije naa to n lọ lọwọ.	https://www.bbc.com/yoruba/50363354
politics	Mo bèrè lọ́jọ́ Debate pé níbo ni Helicopter wà, ọ̀rọ̀ tí Oyetola sọ, mo wá fẹ́ fún un lèsì báyìí - Ademola Adeleke	"Oludije ẹgbẹ oṣelu Peoples Democratic Party, Sẹnetọ Ademola Adeleke ba BBC Yoruba sọrọ lati fesi lori awọn ọrọ ti gomina to wa lori oye lọwọlọwọ bayii, gomina Gboyega Oyetola sọ pe oun n ṣe nibi ipade itakurọsọ eyi ti BBC Yoruba gbekalẹ laarin awọn oludije ni ọsẹ diẹ sẹyin. ""Oyetola to sọ pe oun n san owo oṣu, o pa awọn gbese ti wọn jẹ tẹlẹ ti, igbega lẹnu iṣẹ to ni oun fun awọn oṣiṣẹ, o kan gbe iwe le wọn lọwọ lasan ni, wọn o tii gba igbega"". Adeleke ni oun loun wọle idibo ọdun 2018 ti ile ẹjọ si sọ bẹẹ amọ awọn fi gbogbo rẹ silẹ fun Ọlọrun. ""Mi o wa le ri awọn eeyan mi ki wọn maa jiya ki n si tun dakẹ"".\nAdemola ni boun ṣe sọ lọjọ ipade itakurọsọ, oun tun n tun un sọ pe ""ẹyin eeyan mi, ẹ ku irọju o""."	https://www.bbc.com/yoruba/articles/cv2m04g83lko
entertainment	Janet Jackson's Yoruba song: Tony Ade ti wọ́n bí sí Amẹ́ríkà ti fẹ́ padà wá Nàìjíríà, ìdí tó fi fẹ́ darí wálé rèé	"""Emi ni mo ṣẹdaa orin akọwọle ti a ṣe ninu orin Janet Jackson, 'Made for Now' to sọ pe ""asiko ọpẹ Janet de"". Idi ti Anthony fi ni awọn bẹrẹ ilu ati orin naa pẹlu ""asiko ọpẹ Janeti de"" lori gbajugbaja eto Jimmy Fallon Show ni pe ninu akọsilẹ, o ti to ọdun marun gbako ti Janet Jackson to jẹ gbajugbaja olorin ọmọ Amẹrika ti kọ orin lori itage tabi ṣe awo orin kankan jade leyi ti gbogbo agbaye mọ ọ si. Awọn oun aṣa ilẹ Afrika ati Yoruba to mu lo ninu fidio naa di ọrọ ti gbogbo ọmọ Naijiria tẹ sori igba ayelujara bayii. Orin naa lo jẹ fidio orin akọkọ ti yoo gbe jade lati bi ọdun mẹta. ' Mo ti lu bàtá wọ Dubai, Abidjan, Turkey...' Wo oríṣìí ìlù Yorùbá, ìwúlò wọn àti ba ṣe ń lò wọ́n Orúkọ ro àwọn Àyánbìrin kékèké yìí o Aarin fidio naa to ṣe pẹlu ọkunrin olorin Amẹrika t'orukọ rẹ n jẹ Daddy Yankee, ni wọn ti ṣe afihan ẹgbẹ onilu ọmọ Yoruba kan, GT Afrodrum Ensemble. Awọn ọmọ ẹgbẹ naa ti wọn bi si orilẹede Amẹrika ṣugbọn ti wọn ko gbagbe orisun wọn ni awọn kọ bi wọn ṣe n lu Gangan, Omele, Bata, Iya Ilu, Dundun ati Ṣẹkẹrẹ ni ilu oyinbo. Aburo ilumọọka olorin Michael Jackson yii ri ilu ati orin ti ẹgbẹ onilu Tony Ade ṣe nibi kan pẹlu gbogbo ohun elo orin bii bata, iya ilu, omele ati bẹẹ bẹẹ lọ lo wu u lori to si bẹrẹ si ni gfbe iṣẹ fun wọn to wa aye fun orin ati ilu Yoruba ninu orin oyinbo ti awọn oyinbo mọ ọ si. Idi ti arakunrin yii ti wọn bi oun ati baba rẹ si oke okun ṣe fẹ pada wa tẹdọ si Naijiria lẹyin ọpọlọpọ ilu to ti lu fi ṣiṣẹ ni New York ya ni lẹnu. Alaye rẹ ree fun BBC Yoruba. Rahmon ń múra láti lọ rí ìyàwó àti ìbèjì tó bí ní US ni wọ́n bá pa á níbi ìjà tó bẹ́ sílẹ̀ ní Iwo road Àwọn ọlọ́pàá máa ń yọ Baba Ijesha jáde látimọ́lé lálaalẹ́ - Princess Olólùfẹ́ méjì lẹ̀pọ̀ lásìkò ìbálòpọ̀, ni wọn bá figbe ta Olùwọ́de EndSARS bímọ tuntun nínú ẹ̀wọ̀n lẹ́yìn tó ti lo oṣù mẹ́jọ ní àhámọ́ Olùwọ́de EndSARS bímọ tuntun nínú ẹ̀wọ̀n lẹ́yìn tó ti lo oṣù mẹ́jọ ní àhámọ́"	https://www.bbc.com/yoruba/57536920
religion	T. B Joshua: Chris Okotie ní wòlíì èké, onídán àti onítànjẹ tó ń fi ara rẹ̀ wé Jesu ní Joshua	"Pasitọ agba fun ijọ Household of God, Chris Okotie ti sapejuwe wolii TB Joshua gẹgẹ bi opurọ, wolii eke ati onidan to n fi bibeeli lu awọn eeyan ni gbajuẹ. Oloogbe TB Joshua, ẹni to fẹsun yii kan ni oludasilẹ ijọ Synagogue Church of All Nations (SCOAN), to jade laye lọjọ Kẹfa osu Kẹfa ọdun 2021. Ninu fọnran fidio kan to fi sita loju opo Youtube lọjọ Aiku, ni Chris Okotie ti sọ ọrọ yi nigba to n se atupalẹ iru onigbagbọ ti TB Joshua jẹ nigba aye rẹ. Bẹẹ naa lo fẹsun kan Joshua pe wolii eke to n fi ara rẹ we Jesu ni. ""Ki ni ododo nipa TB Joshua? Ta nii se? Njẹ ẹlẹsin Kristẹni ni tabi ọmọ lẹyin ẹsin shamanism? Njẹ ọmọlẹyin Jesu Kristi Oluwa wa ni? Tabi gbarọgudu alarinka?"" ""Se wolii tootọ ni abi awọn eeyan si ọrọ rẹ gbọ?Tabi ka si ni sekusẹyẹ to sa sabẹ ẹsin nii se?"" Diẹ ree ninu awọn ibeere ti Pasitọ Chris Okotie fi sita ninu fidio naa. O tẹsiwaju pe ''Joshua ko pe ara rẹ ni Aposteli tabi Olukọni. Ko tiẹ pe ara rẹ ni Pasitọ nitori to ba pe ara rẹ lorukọ mi to yatọ si wolii, ko kunju osunwọn awọn orukọ wọn yi'' O ni idi ree ti ko fi le yi orukọ pada. Okotie sọ pe ''O gbọdọ duro ti ipo to gbe fun ara rẹ yii ni. Onpidan to pe ara rẹ ni wolii nii se ati pe wolii eke ni. Ninu fọnran yii bakan naa Okotie sọ pe Joshua n polongo igbagbọ to gbe ọla ati ipo bi Ọlọrun fun ara rẹ. Bẹẹ ni o tun sọ pe Wolii Joshua a maa tan awọn eeyan jẹ nipa sise isẹ aanu, ki o ba le dabi pe iwa ati ise rẹ wa ni ibamu pẹlu ohun ti bibeeli sọ. Ohun to fa ki Okotie maa sọ iru ọrọ bayi nipa Joshua paapa lẹyin iku rẹ ko ye wa si. Amọ lati igba ti wolii Joshua ti papoda ni Okotie ati awọn pasitọ mii ti n bẹnu atẹ lu. Wolii TB Joshua nigba aye rẹ jẹ oniwaasu, ti ko fi taratara ba awọn akẹgbẹ rẹ mii ni Naijiria se. Lọpọ igba lawọn nkan mii to maa n sọ ninu iwaasu rẹ maa n da awuyewuye silẹ. Titi di igba ta fi n se akojọ iroyin yii, a ko gbọ esi kankan lati ile ijọsin TB Joshua tabi mọlẹbi rẹ lai tako ohun ti Okotie n sọ. Saaju ki o to di ẹni to n polongo ẹsin, olorin takasufe ni Chris Okotie jẹ. O tun fi igba kan sọ pe oun gbọ ipe lati di aarẹ orileede Naijiria. Igbiyanju rẹ lati dije dupo aarẹ ja si pabo ninu idibo eyi to kopa lẹẹmẹta ọtọọtọ ni ọdun 2003,2007 ati 2011 labẹ asia ẹgbẹ oselu Fresh Party."	https://www.bbc.com/yoruba/afrika-58156109
entertainment	Yomi Fabiyi: Fíìmù ‘Owó orí ẹlẹ́wọ̀n’ jẹ́ ká mọ̀ pé ìgbà ìpọ́njú làá mọ ọ̀rẹ́	Yoruba ni ọwọ epo ni ọmọ araye n ba ni la, wọn kii ba ni la ọwọ ẹjẹ. Ẹkunrẹrẹ alaye nipa owe yii lo wa ninu sinima tuntun ti Yomi Fabiyi n ya lọwọ, to pe akọle rẹ ni ‘Owo Ori Ẹlẹwọn,” Nigba ti BBC Yoruba kan si ibi to ti n ya sinima naa, ọpọ awọn akikanju osere la ba ni oko ere naa, ti wsn n sisẹ karakara. Yatọ si Yomi Fabiyi to ni ere, a tun ri Muka Ray, Ronke Odusanya, Adekola Tijani ati bẹẹ bẹẹ lọ. Nigba to n sọ nipa sinima naa, Yomi Fabiyi ni sinima Owo ori ẹlẹwọn lo n sọ fun wa pe ka mase gbe ara le ọrẹ lasiko ti nnkan n dun fun wa. O ni igba ipọnju laa mọ ọrẹ, bi oorun si tilẹ mu to, sanmọ dudu diẹ yoo wa.	https://www.bbc.com/yoruba/afrika-54398760
entertainment	Digbí ni ìdílé wa dúró- Toyin Abraham àti Kolawole Ajeyemi jiyàn àhesọ ọ̀rọ̀	Gbajúgbajà òṣèré tíátà, Toyin Abraham àti ọkọ rẹ̀, Kolawile Ajeyemi ti jiyàn àhesọ ọ̀rọ̀ tó gba ìgboro wí pé ìgbéyàwó àwọn ń la ìṣoro kọjá. Àtẹ̀jáde kan látọwọ́ ẹni tó ń mójútó ẹ̀rọ ayélujára Toyin Abraham 007globalmanagement ní irọ́ tó jìnà sí òótọ́ ni ìròyìn ẹlẹ́jẹ̀ náà. Ó ní bí ó tilẹ̀ jẹ́ wí pé bí kò bá sì iná kò sí ohun tó ń jẹ́ èéfín àmọ́ ní ti ìròyìn pé Toyin àti ọkọ rẹ̀ ń fa àáwọ̀ irọ́ pátápátá gbá à ni. Àtẹ̀jáde náà fi kun wí pé kò sí ìgbà kankan tí Toyin fi kọ̀ láti sun ilé láti ìgbà tí òun àti ọkọ rẹ̀ Kolawole ti fẹ́ ara wọn àyà fi tó bá wà ní oko eré. Bákan náà ló ní ọ̀pọ̀ ìgbà ló jẹ́ wí pé Toyin àti ọkọ rẹ̀ dìjọ máa ń lọ fún ìsinmi papọ̀ ni. Ó ní àwọn fa gbogbo àwọn tó ń gbé ìròyìn irọ́ kiri lé Ọlọ́run lọ́wọ́ àti wí pé àwọn dúpẹ́ lọ́wọ́ gbogbo àwọn tó ti ń kọminú lórí ìròyìn náà láti ìgbà tí ìròyìn ẹlẹ́jẹ̀ náà ti jẹ jáde. Àtẹ̀jáde náà fi kun wí pé kò sí ewu lóko àfi gìrì àparò wí pé digbí ni ìgbéyàwó Toyin àti Kolawole dúró ire. Nínú ọjọ́ Ẹtì, ọjọ́ Kìíní, oṣù Keje ní gistlover fi sórí Instagram pé kí Toyin rọra tẹlẹ̀ jẹ́jẹ́ nítorí ọkọ rẹ̀ ti ń rojọ́ fún àwọn ọ̀rẹ́ rẹ̀ wí pé òun kò gbádùn ìyàwó òun. Ó ní Kolawole ni òun kàn ń farada gbogbo àwọn ìwà àìtọ́ tí Toyin máa ń wù sí òun kódà ṣaájú kó tó bímọ àwọn. Àtẹ̀jáde tí gistlover fi síta ni Kolawole fẹ̀sùn kàn wí pé ọ̀pọ̀ ìgbàni ìyàwó òun kìí sunlé, tí kìí sì ṣe ojúṣe rẹ̀ gẹ́gẹ́ bí ìyàwó. Ó ní ọ̀pọ̀lọpọ̀ àwọn fọ́nrán tí Toyin máa ń gbé síta lórí Instagram máa ń jẹ́ ọgbọ́n láti fi bẹ òun nígbà tó bá ti wu àwọn ìwà tó máa ń wù. Bákan náà ló ní Kolawole sọ fún onítọ̀hún wí pé kò sí ìgbéyàwó tó pé àti wí pé àwọn náà kàn ń dawọ́ bo ti wọn ni. Èyí ni àwọn ohun tí Gistlover fi léde láti ṣèkìlọ̀ fún Toyin Abraham láti ṣe jẹ́jẹ́ kí ilé rẹ̀ má ba dàrú. Ìmọ̀ràn gístlover yìí kò ṣẹ̀yìn bí ìgbéyàwó Funke Akindele àti ọkọ rẹ̀ JJCSkills ṣe forí ṣọ́pọ́n. Nínú ọ̀sẹ̀ tó kọjá ni JJCSkills kéde wí pé Funke Akindele ti lé òun kúrò nílé àwọn láti oṣù mẹ́ta sẹ́yìn .	https://www.bbc.com/yoruba/articles/cn0r1g2ld2no
politics	Nyesom Wike: Gómìnà Wike dá rúgúdù sílẹ̀ láàárín ọlọ́pàá, Sífú dìfẹǹsì lórí ẹsùn fàyàwọ́ epo rọ̀bì	"Gomina ipinlẹ Rivers, Wike ti da rugudu silẹ laarin awọn ọlọpaa, atawọn sifu difẹnsi lẹyin to fi ẹsun kan awọn agbofinro kan pe wọn n ṣe fayawọ epo, wọn si n da awọn ibudo ipọnpo ti ko bofinmu silẹ kaakiri. Gomina Wike, lasiko to n fun awọn alaga kansu nipinlẹ naa laṣẹ lati ko orukọ awọn eeyan to n da ibupo ipọnpo ti ko bofinmu silẹ ni ipinlẹ naa fi ẹsun kan awọn oṣiṣẹ ọlọpaa ati sifu difẹnsi, NSCDC kan to ni wọn ni ibudo ipọnpo  nibẹ. Gomina ipinlẹ Rivers tọka si ọga ọlọpaa agbegbe kan nibẹ pẹlu oṣiṣẹ ikọ to n gbogunti biba dukia ilu jẹ nileeṣẹ Sifu difẹnsi kan gẹgẹ bi apẹrẹ awọn agbofinro to n gbẹyin bẹbọ jẹ lori ọrọ fayawọ epo rọbi nipinlẹ naa. Wike ni: ""O ṣeni laanu pe lorilẹede yii, awọn agbofinro lo tun n lọwọ ninu iwa fayawọ epo rọbi. O ṣe mi ni kayeefi o ọga ọlọpaa Kọmiṣọnna. Mo dupẹ pe ẹ ti gbe ga ọlọpaa ilu Rumuji to ni ile ipọnpo rọbi ti ko bofinmu kuro, ṣugbọn mo fẹ ki ẹ gbe e kuro ni ipinlẹ yii patapata. Mi o lee jẹ gomina ni ipinlẹ ti agbofinro yoo tun maa lọwọ ninu iwa fayawọ epo rọbi. Ẹ gbe e lọ si ipinlẹ yoowu ti wọn ba ti fi aye gba fayawọ epo rọbi."" Bakan naa lo ni wọn gbọdọ gbe oṣiṣẹ agbofinro sifu difẹnsi naa kuro pẹlu nitori iwa agbẹyinbẹbọjẹ patapata ni wọn n hu yii ti ko si yẹ ko jẹ awọn ti a fi si idi didẹkun iwa fayawọ epo gan an ni yoo maa lọwọ ninu rẹ. Awọn ẹsun ti Gomina Wike la mọ awọn oṣiṣẹ ọlọpaa ati NSCDC yii ti n da ọpọlọpọ rugudu silẹ laarin agbo ileeṣẹ agbofinro mejeeji yii ti awọn alaṣẹ wọn si ti n gbe igbesẹ lori ọna ati ṣe afọmọ ẹrẹ ti igbesẹ naa taba aṣọ ala ileeṣẹ agbofinro wọn. Iroyin sọ pe ileeṣẹ ọlọpaa ti gbe ọga ọlọpaa torukọ rẹ jade lori iwa ibajẹ naa kuro lagbegbe naa, wọn si ti gbe igbimọ oluwadi kan kalẹ labọ ga ọlọpaa ACP kan lati tan ina wadii iṣẹlẹ naa."	https://www.bbc.com/yoruba/afrika-60014174
health	Ilorin Conjoined Twins: Àwọn òbí ìbejì tó lẹ̀pọ̀ ní ọ̀kàn àwọn bàjẹ́ láti rí ibèjì wọn tó	Ohun ayọ ati idunnu ni ọmọ bibi jẹ, gbogbo obi ati ẹbi lo si maa n fi oju sọna lati ki ọmọ tuntun kaabọ saye ni kete ti alaboyun ba ti loyun. Amọ eyi ko ri bẹẹ fun arabinrin Tawakalitu Ahmed ati ọkọ rẹ nilu Ilorin, ẹni ti ọba oke fi ibeji lanti-lanti ta lọrẹ. Idi ni pe awọn ibeji naa lẹ pọ ni lati igba aya lọ soke nigba to bi wọn, bi o tilẹ jẹ pe ayẹwo to se ninu oyun ko fihan pe awọn ibeji to wa ninu rẹ ti lẹpọ. Nigba to n ba BBC Yoruba sọrọ lori ohun to la kọja ninu oyun ati lẹyin to bi awọn ibeji naa tan, Tawakalitu ni ibanujẹ nla lo gba ọkan oun lati ri pe awọn ọmọ naa ko pe lara. O ni ọpọ ọrọ ti ko dara ni awọn eeyan ti sọ nipa awọn ọmọ oun, ti wn si gba iya mi nimọran lati fi oogun pa wọn nitori abami ọmọ ni wọn O ni isẹ abẹ to jẹ aseyọri ti wọn se fun awọn ibeji naa nile iwosan ẹkọsẹ isegun fasiti Ilorin lo tun mu ayọ pada si ọkan oun. Bakan naa, awọn dokita to sisẹ abẹ yii ba BBC Yoruba sọrọ lori ọna ti wọn gba ati irinsẹ ti wọn lo lati ya awọn ibeji naa, ninu isẹ abẹ oni wakati meje to jẹ aseyọri. Àwọn ìtàn mánigbàgbé tì ẹ leè ní ìfẹ̀ síí: Ohun ayọ to tun wa nibẹ ni pe ile iwosan ẹkọsẹ isegun naa ti gba awọn obi awọn ibeji naa sẹnu isẹ, ki wọn le ri owo tsju awọn ọmọ naa.	https://www.bbc.com/yoruba/afrika-55851686
politics	Kílódé tí ẹnu ń kun Seyi Makinde lórí ìpolongo ìbò tí Peter Obi fẹ́ ṣe ní'badan lónìí?	L'aipẹ yii ni ariwo Gomina ipinlẹ Ọyọ, Onimọẹrọ Ṣeyi Makinde gba ode kan, paapaa julọ lori opo ikansiraẹni Twitter, lori ipolongo ibo oludije si ipo aarẹ orilẹede Naijiria ninu ẹgbẹ oṣelu 'Labour Party', Peter Obi.  Abẹwo ti BBC Yoruba ṣe si oju opo ikansiraẹni naa lo fi idi rẹ mulẹ wipe niṣe ni awọn eeyan n gbe oṣuba kare fun Makinde nitori anfani ti o fun Obi lati ṣe ipolongo idibo ni papa iṣere Lekan Salami to n bẹ ni Adamasingba niluu Ibadan, pẹlu bi o ṣe jẹ pe awọn mejeeji ko si ninu ẹgbẹ oṣelu kan naa.  Saaju asiko yii ni Peter Obi ti ṣe ipolongo ibo ni awon ipinlẹ kan, sugbọn ti awọn Gomina ipinlẹ naa ko fun un ni aye lati lo ibi ti o wuu.  Ọkan lara awọn ipinlẹ naa ni ipinlẹ Edo, nibi ti Godwin Obaseki ti jẹ Gomina. Papa iṣere Samuel Ogbemudia ni egbe oṣelu Labour Party gbero lati lo tẹle, sugbọn Obaseki ni oun ko fun wọn ni anfani lati lo ibẹ nitori o pe ki wọn to fi ọrọ naa to ijọba leti.  O ni gbogbo igbaradi ati atunṣe ti o ye ki ijọba ṣe ni papa iṣere naa ni ko si aye fun, nitori pe lojiji ni wọn beere fun anfani lati lo papa iṣere naa.  Bakan naa ni ile ẹjọ kan nilu Eko ti paṣẹ saaju wi pe awọn alatilẹyin Obi ko gbudọ kora jọpọ ni ẹnu iloro 'Lekki Toll Gat' lati ṣe iwọde tabi ipolongo ibo fun Peter Obi.  Igbese ti Makinde gbe lati fun ẹgbẹ oṣelu naa ni anfani n'ipinlẹ Ọyọ, lo jẹ nnkan iyalẹnu ti o si mu ki ọpọ eeyan maa fọn rere rẹ lori ayelujara.  L'Ọjọru ni ipolongo ibo naa yoo waye ni papa iṣere to n bẹ ni Adamasingba.  Papa iṣere naa ni aye ti o le gba ẹgbẹrun mewaa eeyan lẹẹkan ṣoṣo.	https://www.bbc.com/yoruba/articles/c4ne05472qeo
religion	Myth of Witchcraft: Ṣé ìwọ mọ̀ pé Olodumare lè lo Aje láti gbé ẹ lọ síbi ire?- Abiodun Fatomilola	Mọ̀ síi nípa bí Babalawo ṣe ń rán Esu níṣẹ́ nítorí ìṣòro àwọn Ẹ̀dá láyé- Abiodun Fatomilola Kikọ ni mimọ ni ọrọ ile aye. O yẹ ki eeyan maa wa imọ kun imọ ni. Abiodun Fatomilola mẹnuba ipo ti Olodumare fi awọn alagbara aye si ati bi o ṣe n lo awọn ẹlẹyẹ lori awọn eeyan gẹgẹ bii paṣan ati gẹgẹ bii ọna lati ṣoriire lawujọ. Oloye Abiodun Fatomilola ogbontarigi olukọ ninu ere itage, Ifa ati aṣa Yoruba ba BBc sọrọ lori pataki nini imọ nipa Ifa ti ko nii ṣe pẹlu ẹsin. O sọ nipa ajọṣepọ to wa laarin awọn Eleye, Babalawo ati eeyan nile aye. Ati pe ibi gbogbo lati n ko adiyẹ alẹ ni ọrọ awọn ajẹ jẹ lai yọ awọn orilẹ-ede bii China ati Japan silẹ. Abiodun Fatomilola tun sọ ipo ti Ifa wa gẹgẹ bi imọ fun ẹda. O ni Ifa ni ilana imọ kii ṣe ẹsin rara. Ati pe iyatọ wa laarin Adahunse, Babalawo, Onisegun ati Onifa. Bakan na  lo sọ nipa bi wọn ṣe wọ inu ara wọn. O ni gbogbo Oriṣa kọ ni ibọ ṣugbọn gbogbo ibọ ni Oriṣa. Fatomilola ni Orunmila nikan ni ko ni iboji oku ninu awọn oriṣa nitori pẹ ẹyẹ Asa idi lo gbe Orunmila pada si ọrun to kọ awọn eeyan ni Ifa lati ni imọ lori ọna abayọ si iṣoro wọn.	https://www.bbc.com/yoruba/media-58840016
health	Inter-family marriage: Wo oríṣìí àrùn márùn ún tí ìgbéyàwó láàrin ìbátan máa ń fà	Igbeyawo laarin ibatan si ibatan wọpọ laarin ẹya Hausa ati Fulani ju bi ọpọ ṣe ro lọ. Amọ, bi o ti wu ki o ri, igbeyawo laarin ọmọ tẹgbọn taburo fun apẹẹrẹ maa n jẹ ki ibaṣepọ to dan mọran wa laarin ẹbi. Ṣugbọn awọn dokita oniṣegun oyinbo sọ pe, ewu maa n wa ninu irufẹ igbeyawo bẹẹ nigba mii gẹgẹ bi iwadii tawọn onisayẹnsi ṣe. Dokita Ibrahim Musa ti ile iwosan ẹkọṣẹ ogun ni ilu kano to jẹ akọṣẹ-mọṣẹ nipa ṣisẹ iwadii lori ẹjẹ ati aarun inu ẹjẹ sọ pe, igbeyawo laarin ibatan ni ewu kiko arun lati ara awọn obi ninu. Gẹgẹ bi iwadii ti awọn onimọ sayẹnsi ṣe, Dokita Musa ni wọnyii ni awọn arun ti igbeyawo laarin ibatan le fa. Arun foniku-fọlande: Dokita Musa ni arun kan to wọ pọ ninu awọn arun ti igbeyawo laarin ẹbi maa n fa, ni arun foniku-fọlande, taa mọ si sickle cell. O ni awọn obi maa n ṣaa ba ni iru iṣọri ẹjẹ kan naa tawọn oloyinbo n pe ni ''genotype.'' Dokita naa ṣalaye pe iru arun yii yoo maa ran lọ ni ti awọn ọmọ tẹgbọn taburo to ba ni iru ẹjẹ bẹẹ ba si n fẹ ara wọn. Dokita fikun ọrọ rẹ pe, awọn arun ajogunba kan tiẹ wa ti igbeyawo laarin ibatan maa n fa, eleyi tawọn ẹbi gan an kii ṣaba mọ. Arun ajogunba: Iwe iroyin Lancet Health Magazine lọdun 2013 ṣalaye pe, arun inu ẹjẹ obi le ṣakoba fun awọn ọmọ ti wọn ba bi. Fun apẹẹrẹ, obinrin to fẹ ọkunrin ibatan rẹ, o ṣeeṣe ki awọn ọmọ to ba bi ni iru arun to wa lara awọn obi ọkunrin naa. Iṣẹ iwadii awọn onimọ iṣegun fidi rẹ mulẹ pe, wahala arun maa n ṣẹlẹ nigba ti igbeyawo ba waye laarin ọmọ tẹgbọn taburo. Iṣẹ iwadii naa ṣalaye pe, awọn ọmọ to ba jade lati inu igbeyawo ibatan si ibatan papaa julọ, tawọn obi wọn ba jogun arun kan tabi omiran lara awọn obi tiwọn naa. Bibi akanda ọmọ: Ajọ eleto ilera NHS sọ pe, iṣoro arun ajogunba wa kaakiri ni gbogbo awujọ lagbaaye. Ṣugbọn ajọ naa ni bibi akanda ọmọ ṣa baa wọ pọ laarin igbeyawo ibatan si ibatan. Iwadii ajọ NHS tun fihan pe, igbeyawo laarin ẹbi wọpọ laarin awọn ọmọ orilẹede Pakistan to n gbe ni UK. Iṣẹ iwadii ọhun fidi rẹ mulẹ pe, ọpọ iru igbeyawo bẹẹ ni o ṣeeṣe ki wọn bi ọmọ to ni ipenija ara. Dokita Musa ni niwọn igba ti arun kan tabi omiran ti wa ninu ẹbi, yoo maa ran lọ ni, tawọn ọmọ iru ẹbi bẹẹ ba n fẹ ara wọn. Arun ọpọlọ: Arun mii ti igbeyawo laarin ẹbi maa n fa ni arun ọpọlọ, gẹgẹ bi iwadii awọn onimọ sayẹnsi ṣe sọ. Dokita Musa tun sọ pe, awọn arun ajogunba lo maa ṣaa ba jẹ ki oyun bajẹ lara obinrin. Bakan naa lo ṣalaye pe aisan ẹjẹ ruru naa tun wọ pọ ninu igbeyawo laarin ẹbi. ''Iru rẹ ṣẹlẹ laipẹ yii nijọba ibilẹ Batsari nipinlẹ Katsina, nibi ti awọn ọkunrin ati obinrin kan ti wọn jẹ ọmọ ibeji ti fẹ ara wọn. Mẹrin ninu awọn ọmọ ti wọn bi lo ni ipenija ara,'' Dokita Musa lo sọ bẹẹ. Dokita ni awọn ọmọ naa ni ipenija oju ati imu. Arun jẹjẹrẹ oju: Dokita Ramatu Hassan to jẹ olulanilọyẹ nipa arun jẹjẹrẹ oju ni Naijiria tẹlẹ ṣalaye fun BBC pe, igbeyawo laarin ẹbi maa n fa arun jẹjẹrẹ oju. Dokita Hassan ni ''arun yii maa n bẹrẹ nigba ti ọmọ ba wa ni ikoko, yoo si maa gbilẹ sii bi ọmọ ṣe n dagba, nigba to ba ya ọmọ naa le ma riran mọ.'' O ṣalaye pe iru arun yii wọ pọ lapa ariwa orilẹede Naijiria, nibi ti iru igbeyawo bẹẹ ti wọpọ. ''Irun arun jẹjẹrẹ oju yii ti maa n mu ọmọ ti wọn tiẹ to bi sile aye nitori arun ajogunba ni,'' Dokita Hassan lo sọ bẹẹ.	https://www.bbc.com/yoruba/afrika-55285321
religion	TB Joshua: Ìjọ Synagogue ní kò sí awuyewuye lórí ẹni tí yóò rọ́pò TB Joshua	Ijọ The Synagogue Church of All Nations, SCOAN ti ṣalaye pe iroyin ofege ni iroyin kan to jade ninu iwe iroyin pe awuyewuye n ṣẹlẹ lori ẹni ti yoo gba ipo olori ijọ naa lẹyin ti Wolii TB Joshua ti papoda tan. Iwe iroyin kan lo kọkọ sọ pe awuyewuye lori ẹni ti yoo rọpo TB Joshua ti bẹ silẹ laarin iyawo oloogbe, Evelyn TB Joshua atawọn ọmọlẹyin wolii to doloogbe naa kan. Ṣugbọn awọn alaṣẹ ijọ SCOAN sọ ninu atẹjade kan ti wọn sita pe awọn alaparutu kan lo n gbe ayederu iroyin kiri nipa ijọ naa. Ijọ SCOAN ṣalaye ninu atẹjade ọhun pe ''aya oloogbe Evelyn ṣi n ṣọfọ lọwọ lẹyin ti ọkọ rẹ wọ kaa ilẹ sun tan lọjọ kẹsan oṣu keje ọdun 2021. Gẹgẹ bi iyawo gidi ati abiamọ, o yẹ kawọn eeyan yẹ ẹ si nipa bibu ọlu fun un ki wọn si maa sọrọ rẹ lasiko yii to si n kẹdun ọkọ rẹ lọwọ. Evelyn ko ba ẹnikan ja, niṣe lo gbajumọ bi yoo ṣe tẹsiwaju pẹlu iṣẹ ti ọkọ rẹ fi silẹ lọ. Ọkan ṣoṣo ni gbogbo awọn ọmọ ijọ SCOAN, aya oloogbe Evelyn ko si ni gbolohun asọ pẹlu ẹnikan kan. A fẹ fi asiko yii sọ fun gbọgbọ eeyan pe, to ba to asiko, a o kede olori tuntun ti yoo rọpo Wolii TB Joshua. Ẹmi mimọ ni yoo ṣe atọna wa lori ati yan ẹni ti yoo rọpo TB Joshua. Ṣugbọn lọwọ yii, arabinrin Evelyn lo si n dari gbogbo eto ijọ SCOAN.''	https://www.bbc.com/yoruba/afrika-57867565
religion	RCCG Dating Site: Wo àwọn òfin tí ìjọ Redeem gbé kalẹ̀ kàwọn ọ̀dọ́ tó wọ ojú òpó olólùfẹ́	"Ile ijọsin Redeem Christian Church of God (RCCG), ẹka City of David to wa ni agbegbe Victoria Island ni ipinlẹ Eko, ti gbe oju opo ololufẹ kan kalẹ̀ si ori ayelujara. Ninu akọle ti ile ijọsin naa fi si oju opo Facebook rẹ lo ti kede pe ""ko si igbeyawo ni ọrun'' lẹyin ọjọ diẹ ti oju opo naa bọ si ori ayelujara. Bakan naa ni wọn kọ si oju opo naa pe awọn woye pe awọn eniyan yoo pade egungun iha wọn ni oju opo naa. Abẹwo si oju opo naa fihan pe o wa fun awọn ọdọlangba to n wa afẹsọna, ti wọn si n fi oju sọna fun igbeyawo. Awọn ti o ba si fẹ darapọ mọ oju opo naa gbọdọ fi orukọ wọn silẹ, ti wọn yoo si ṣayẹwo wọn ki wọn to gba wọn wọle. Amọ wọn fi ikilọ si oju opo naa pe ẹnikẹni ko ni san owo kankan lati darapọ mọ oju opo ọhun. Ninu atẹjade to wa ni oju ọpọ naa ni wọn ti parọwa si awọn ti wọn fẹ darapọ mọ oju opo naa lati farabalẹ ṣe iwadii ẹnikẹni to ba kọ ẹnu ifẹ si wọn. ''Ijọ Christian Church of God (RCCG), the City of David ko fi ẹnikẹni ṣe oniduro ẹnikẹni to ba sọ ọrọ ifẹ si ọ, ti wọn ba si lu ọ ni jibiti ko si ọwọ ijọ naa nibẹ nitori o darapọ mọ oju opo naa.'' Bakan naa ninu fidio ti pasitọ ijọ naa, Idowu Iluyomade fi sita, ni o ti sọrọ nipa oju opo naa ati iru awọn eniyan to wa nibẹ. ''Oriṣirisi eniyan lo wa ni oju opo naa, lati ẹni ogun ọdun, de ọ̀dun marundinlọgbọn to fi de ẹni ọdun marundinlaadọrin.'' Bakan naa ni wọn fikun un pe oju opo naa ti n gbe igbesẹ lati bẹrẹ eto idanilẹkọ fun awọn to ba darapọ mọ oju opo naa, lọna ati kọ wọn nipa awọn ohun ti eniyan le ṣe lati ni igbeyawo to wuyi ni awujọ."	https://www.bbc.com/yoruba/media-59517290
religion	Patrick Day: Akẹ̀ṣẹ́ kan, Day dèrò ọ̀run lẹ́yìn tó gba ẹ̀ṣẹ́ s'órí	Iku ogun nii pa akinkanju, iku odo nii pa omuwẹ. Abẹṣẹ-ku-ojo ọmọ ilẹ Amẹrika kan, Patrick Day ti dero ọrun lẹyin to fi ori ṣeeṣe nigba to ba Charles Conwell ja. Day to ku ni ẹni ọdun mẹtadinlọgbọn dero ile iwosan lọjọ Satide to kọ ja, ko da ko le sọrọ mọ, bẹẹ ni ko mo ohun kankan mọ nitori. Ipele kẹwaa ija rẹ pẹlu Conwell eyi to waye niluu Chicago lo ti fidi rẹmi lẹyin ti ẹṣẹ ṣakoba fun un lori. Ọjọ mẹrin ni Day fi wa nile uwosan nibi ti ko ti le gbe apa, gbe ẹsẹ, ko to di pe o wa jẹ Ọlọrun nipe. Onigbọwọ Day, Lou DiBella lo kede iku rẹ nigba ti o wa pẹlu awọn ẹbi ati ọrẹ rẹ. DiBella ṣalaye ninu atẹjade kan to fi sita pe, oloogbe Day ko tiẹ nilo lati ja ẹṣẹ nitori o  kawe, bẹẹ lo si ti ile ire jade, ati pe, o ni awọn ohun amuyẹ to le mu ṣe iṣẹ miiran yatọ si ẹṣẹ kikan. DiBella ni Day pinu lati maa ja ẹṣẹ nitori ẹṣẹ kikan ni iṣẹ to yan laayo, ohun si ni o jẹ nnkan iwuri fun un. Ẹwẹ, Conwell ti wọn jọ ja naa kẹdun pẹlu ẹbi Day, o ni oun ko gbero iku sii nigba yawọn n ja. Conwell ṣalaye pe oun gbiyanju lati bori ninu ija naa ṣugbọn oun ko mọ pe iku ni yoo jasi fun alatako oun, Day. Day jawe olubori ninu ija mẹtadinlogun ninu mejilelogun to kopa ninu rẹ, o fidi rẹmi ninu mẹrin, o si ta ọmi ninu ija kan. Ọpọ lo n ṣedaro Patrick Day lori ayelujara, wọn kẹdun pẹlu ẹbi rẹ ninu ọrọ ti wọn fi sita.	https://www.bbc.com/yoruba/ere-idaraya-50079396
entertainment	Iyabo Oko ti gba ìtọ́jú ní Uk àti India nígbà tó kọ́kọ́ dùbúlẹ̀ àìsàn	"Kii ṣe iroyin tuntun mọ pe gbajumọ oṣere tiata Yoruba, Kudirat Odukanmi, ti ọpọ mọ si Iyabo Oko ti dubulẹ aisan. Ọkan lara awọn oṣere ẹgbẹ rẹ, to tun jẹ oloju aanu, Foluke Daramola lo kede ọrọ naa loju opo Instagram rẹ. Ṣugbọn ki Foluke to fi ikede naa sita nipa aisan Iyabo Oko yii, agba oṣere naa ti n ṣaisan tẹlẹ lati nkan bii ọdun marun un sẹyin. Ọdun 2016 ni oṣere ọhun kọkọ ṣaisan. Gẹgẹ bii ileeṣẹ iroyin City People lọdun naa lọhun ṣe jabọ, nigba to ku oṣu kan ki wọn fun oṣere naa ni ami ẹyẹ gẹgẹ bii oṣere to dantọ ati fun igbiyanju rẹ nidi iṣẹ tiata Yoruba lo dubulẹ aisan. City People ni ""A gbiyanju titi lati pe aago ilewọ rẹ ṣugbọn ko lọ, lẹyin oṣu diẹ si asiko naa ni a gbọ pe o n ṣaisan, to si lọ gba itọju nile iwosan ti wọn  pe ni 68, eyii to wa ninu baraki awọn ologun ni Yaba, niluu Eko."" Lẹyin naa ni iroyin sọ pe akọbi ọmọ rẹ gbe lọ silẹ Gẹẹsi, ṣugbọn o tun gbe kuro nibẹ lọ si orilẹ-edd India fun itọju to peye. Wo àwọn òṣèré tó ń fi àwòrán Bimbo Oshin kẹ́dùn ikú Dudu Heritage Ọdun kan lẹyin to lọ gba itọju ni India ni Iyabo Oko pada wale si Naijiria lọdun 2017, ti ara rẹ si da. Ẹwẹ, lẹyin aisan ọhun atawọn irinajo fun itọju ni Iyabo Oko ru gidi, ṣuigbọn o bẹrẹ si n pada bọ sipo diẹ diẹ. Ninu ifọrọwerọ pẹlu ileeṣẹ iroyin City People lọdun 2017, agba oṣere naa ni ""Mo dupe lọwọ Ọlọrun to da ẹmi mi si titi di akoo yii, Eṣu gbogun lori ilera mi ṣugbọn Eledua da ẹmi mi si."" Lọjọ kọkanlelogun, oṣu Kẹsan an, ọdun 2017, Iyabo Oko sọrọ loju opo Instagram rẹ pe irọ ni iroyin ẹlẹjẹ ti awọn eeyan ka  gbe kiri pe oun ti jade laye. O ni lootọ ni oun ṣaisan ṣugbọn ara oun ti mokun, bo tilẹ jẹ pe oun ti ru. Ọpọ awọn ololufẹ rẹ lo gbagbọ pe alaafia lo wa lati ọdun naa wa titi di igba ti Foluke Daramola kede pe o tun ti dubulẹ aisan lọjọ kejila, oṣu Kẹsan an ọdun 2021 yii. Adura wa nileeṣẹ BBC Yoruba ni pe ki Ọlọrun lọra ẹmi agba oṣere naa, ko si tun fun ni alaafia."	https://www.bbc.com/yoruba/media-58541897
entertainment	Rahama Sadau blasphemy: Ẹ̀kúnrẹ́rẹ́ ìròyìn rèé nípa bóyá wọ́n dájọ́ ikú fún òṣeré Kannywood	"Osere tiata Kannywood kan, Rahama Sadau ti figbe ta pe ko si ẹnikẹni to mu oun ati pe, ofege ni iroyin to gbode pe wọn ti dajọ iku fun un. Sadau fi ikede yii sita loju opo rẹ ni Twitter rẹ nirọlẹ ọjọ iṣẹgun. Ikede rẹ naa ko ṣẹyin bi iroyin ṣe gba ori ayelujara kan pe wọn ti gbe osere tiata naa lọ si ileẹjọ Sharia, ti wọn si dajọ iku fun tori pe o ṣatọna bi  awọn kan ṣe sọrọ abuku si Anọbi Muhammad. O ni ''Mi o mọ ibi ti iroyin yi ti wa. Mo si rọ awọn eeyan lati sinmi ahesọ ọrọ ti ko nidi."" Lọsẹ to kọja ni Rahama ṣe alabapin awọn aworan rẹ kan to fara rẹ silẹ loju opo ayelujara. Bi awọn eeyan kan si ṣe n gbosuba kare fun lori aworan yii, ni awọn miran n bẹnu atẹ lu. Aworan naa da awuyewuye silẹ, tawọn eeyan kan si n sọrọ abuku si Anọbi Muhammad ninu ọrọ ti wọn kọ sabẹ aworan naa loju opo Twitter Rahama. Ko si ẹnikankan to mu mi: Amọ bi awọn eeyan kan ṣe n pe Rahama Sadau lori ago nipa idajọ iku ti wọn gbọ pe wọn se fun, lo mu ko bọ si oju opo Twitter rẹ lati salaye pe wọn ko mu oun. ''Awọn ọlọpaa ko fiwe pe mi, bẹẹ si ni mi o gba iwe ipẹjọ kankan. Mo fẹ fi da awọn ololufẹ mi loju pe alaafia ni mo wa, ko si si ẹjọ kankan ti wọn fi kan mi'' ''Fawọn to fẹ sọ ọrọ yii di bamii, ti o le mu wahala wa, mo bẹ yin, ẹ tọwọ ọmọ yin ba sọ'' O fi kun ọrọ rẹ pe ''asiko yi jẹ akoko inira fun mi. Kii ṣe igba yii lo yẹ ka tun maa tan iroyin ofege ka. Mo dupẹ lọwọ awọn to kan si mi''"	https://www.bbc.com/yoruba/afrika-54900099
politics	2023 Father Kukah: Ilééṣé ààrẹ fèsì sí Kukah,wọn ní ìwàásù rẹ̀ ń mú ìyapa wà láàrin àwọn ọmọ Nàìjíríà	"Ileeṣẹ aarẹ lorileede Naijiria ti fesi pada si ọrọ ti Biṣọọbu ijọ Katoliiki ilu Sokoto, Matthew Hassan Kukah sọ ni itako ijọba aarẹ Buhari. Gẹgẹ bi atẹjade ti wọn fi sita ṣe wi, wọn ni Kukah lo ọrọ ajọdun Ajinde rẹ lati fi mu iyapa wa laarin awọn ọmọ Naijiria ni. Garba Shehu to jẹ agbẹnusọ aarẹ ni ki Kukah gbaju mọ iṣẹ rẹ bi bẹẹ kọ ko darapọ mọ iṣẹ oṣelu. Ninu alaye rẹ Garba Shehu ni ''a fi tọwọ tọwọ beere ki Kukah fi iṣejọba silẹ fawọn araalu to dibo ati oloṣelu ti wọn dibo yan ko si kọju mọ iṣẹ tiẹ'' Koda o tun fi ẹsẹ iwe mimọ kin ọrọ rẹ lyin pe ''ẹsin jẹ nkan to mọ ati pe oun to tumọ si ni ki eeyan ṣabẹwo si awọn orukan ati opo,ko si ko ara rẹ ni ijanu kuro lọr ile aye'' Bakan naa ni Garba Shehu sọ pe awọn ẹsun ti ko fẹsẹ rinlẹ ni Kukah fi n kan ijọba apapọ Naijiria. O ni kaka ki Kukah lo asiko ọdun ajinde lati ṣe iwaasu isọkan, niṣe lo n fi n sọ ọrọ iyapa ati arinyanjinyan nipa ofin. ''awọn ẹsun to ka si ijọba lẹsẹ kan ṣe afihan iru inunibini to ni si ijọba ni'' Bẹẹ naa ni Shehutun gba Biṣọọbu Kukah lamọran [pe bo ba tiẹ fẹ bẹnu atẹ lu ijọba pẹlu ọrọ tutu lo yẹ ko fi ṣe. O ni bi awn oniwasu tabi olori sin ba ro pe awọn ni ijọ ti yoo tẹti gbọ ọrọ wọn,''ohun ti ko da ni bi wọn baa n ko ọrọ aburu ati iyapa siwọn leti'' Igba akọkọ kọ ni yi ti Kukah ati ileeṣẹ aarẹ Naijiria yoo maa ta oko ọrọ si arawọn. Lọpọ igba ni Father Kukah ti maa n bẹnu atẹ lu iṣejọba aarẹ Buhari paapa lori ikọlu sawọn Kristẹni ni apa ariwa Naijiria. Kukah ti fi igba kan sọ fun ile aṣofin orileede Amẹrika pe awn janduku agbebon ati darandaran Fulani to fi mọ Boko Haram n doju le awọn ile ẹkọ ni ariwa Naijiria paapa awọn ti Kristẹni. Ọrọ yi wa lara awọn eleyi ti ko mu ki ijọba Buhari ri gẹgẹ bi ọrẹ ti ileeṣẹ aarẹ kii si fi ọrọ bo lati ṣapejuwe rẹ gẹgẹ bi ẹni ti ko fran ijọba aarẹ Buhari. Àwọn iròyin tì ẹ leè ní ìfẹ̀ síí: Biṣọọbu ijọ Katọliki ti ilu Sokoto Matthew Hassan Kukah tun ti sọko ọrọ si ijọba aarẹ Buhari lori ailemojuto aabbo ati kikoju ajẹbanu ni Naijiria. O fi eyi lede ninu ọrọ to sọ lori pẹpẹ lasiko ọdun ajinde eleyi to pe akọle rẹ ni  'To mend a broken nation: The Easter metaphor' . Ninu ọrọ yi, o sọ fun aarẹ Buhari pe awọn ọmọ Naijiria ko da orileede wọn mọ mọ nitori awọn alaburu eeyan ti n ṣapata rẹ bọ lati ọjọ to ti pẹ. Gẹgẹ bo ti ṣe ṣalaye, ipenija to n koju Naijiria kii ṣe idibo ọdun 2023 to n bọ lọna bi kii ṣe bi wọn yoo ṣe ṣọ awọn ọmọ ilẹ naa papọ ni alaafia. Ọrọ pọ to sọ amọ awọn koko marun un kan ree ti a ri fayọ ninu rẹ: Ajẹbanu ohun jẹgudujẹra Labẹ akori ọrọ yi, Kukah ni bi ajẹbanu ṣe n gbooro si ni Naijiria niṣe lawọn origun igbe aye miran n dẹnukọlẹ. Gẹgẹ bo ti ṣe wi, ''ko jẹ tuntun ka maa beere pe bawo la ṣe de ibi taa de yii. Ipenija to wa ni baa ṣe ribi jade kuro ninu ọfin taa ja si. Amọ o ṣeeṣe ka tun maa bere pe jade lọ sibo?'' O ni niṣe ni ''ọkan wa ti daru, orileede wa naa ti dẹnukọlẹ. O dabi ileewosan itọju iṣẹlẹ pajawiri ti o kun fọfọ''. Olori ẹlẹsin, asiko to kẹẹ koju ipenija to delẹ Nipa awọn olori ẹlẹsin Kukah ni ọrọ to ta mọ awọn naa leti aṣọ wa. O ni asiko ti to bayi kawọn olori ijọ ẹlẹsin ṣugbaa Naijiria ki wọn koo yọ kuro ninu ewu to wa bayi. Ati olori ẹlẹsin Kristẹni ati Musulumi ko si ẹnikan to yọ silẹ ''awa olori ẹsin Islaamu ati Kristẹni, a ni lati fi ododo koju ipa ti ẹsin n ko lorileede wa.'' O tẹsiwaju pe ''a gbọdo doju kọ nkan to de ba bayi to ṣe pe awọn ọgọrọ eeyan lo n fojojumọ kuro ninu ẹsin Islamu ati Kristẹni.'' O ni wọn ko le maa kọ eti ikun si ko ko ko ẹsẹ awọn ọmọ ijọ to n rin lọ si inu ainigbagbọ ati igbe aye ti ko ka Ọlọrun si. Lori awọn ipenija to ni ko niye to n koju Naijiria Kukah ni eleyi to lagbara julọ kii se ti ọrọ ti idibo 2023 to n bọ lọna. O ni ipenija bawọn ọmọ Naijiria yoo ṣe wa wa papọ ni irẹpọ jẹ eleyi to ka ni laya julọ. Nibi lo si ti sọ bo ṣe maa n sọ tẹlẹ pe ijọba aarẹ Buhari ti mu ipinya ba awọn araalu nipa ẹsin, ẹya ati agbegbge ti wọn ti wa. Kukah sọ pe afojusun ijọba yi nipa mimu ipinya wa laarin araalu ti sọ awọn eeyan Naijiria sinu ewu. O pari ọrọ rẹ pe Naijiria ko ri iru ipinya bayi ri ninu akọsilẹ itan orileede naa. Nibi ni Kukah ti bẹnu atẹ lu bi ijọba ṣe n ṣe idarijin fawọn agbesunmọmi lorileede Naijiria. O ni ""asiko to ki a bẹrẹ si ni ronu nipa Naijiria to ju ibi tawọn ajinigbe ati janduku ti sọ ara wọn di gaba ni ilẹ wa. A ko le maa dakẹ ka si maa tan ara wa pe ikọlu to n waye yi ko lọwọ ẹsin ninu"". Kukah wa daba ọna abayọ lori ipenija yi eyi to ni ''fifi ofin mulẹ lori nkan ti iwe ofin sọ nipa jijẹ orileede ti ko faramọ ẹsin kan ju omiran lọ lo le mu ki a sọ ipo ti ẹsin yoo ko lawujọ wa.'' Kukah ni oun ko tako ẹlẹṣẹ to ba yiwa pada tabi ọdaran to ba fi iwa ọdaran silẹ ṣugbọn ṣe kii ṣe pe ọgbọn ẹwẹ ni iyipada tawọn alaburu yi lawọn yi pada jẹ? Aarẹ Naijiria to n bọ ati iru iwa to yẹ ko ni Eleyi ni ṣe pẹlu awọn amuyẹ yo yẹ ki ẹni ti yoo ba jẹ aarẹ Naijiria ni ati ipenija ṣiṣe atunṣe nkan to bajẹ lara Naijiria. O ṣe agbekalẹ awọn amuyẹ to yẹ ko wa lara ẹni to ba n gbero lati di aarẹ Naijiria. Ninu awọn nkan to darukọ, o ni ẹni naa gbọdọ jẹ eeyan to ni ''ọkan, ẹmi ifarajin ati ẹmi ti o wa laaye' ti ko ku'' O ni ipo aarẹ Naijiria kiiṣe ipo ti o gbọdọ da lori ẹya ẹsin tabi agbegbe ibi ti ẹni naa ba ti wa. O ni ẹni to maa jẹ aarẹ Naijiria gbọdọ jẹ ''ọlọkan, to ni ẹmi ifarajin to si gbọdọ ni gbedeke iru ijiya tawọn araalu gbọdọ jẹ labẹ rẹ''. Kukah sọ pe Naijiria ko nilo ọrọ olugbala nbọ ti ko ni anfaani faraalu. O ni Naijiria nilo ẹni ti yoo le ṣatunto nkan to bajẹ lara Naijiria, ti yoo gbọn ebi ohun iṣẹ kuro faraalu'' Lakotan o ni ẹni ti yoo ba jẹ aarẹ gbọdọ ni ẹri ti yoo fi han pe oun le ko Naijiria yọ kuro ninu ile iwosan ti wọn sọ da yi. O fikun pe atilẹyin ṣe pataki fun ajọ eleto idibo INEC ati awọn eronja mii fun idibo to poju owo. O ni oun bẹnu atẹ lu awọn to n lo jagidijagan lati maa fi dunkoko mọ araalu."	https://www.bbc.com/yoruba/afrika-61138769
health	Pregnancy sleep tips: Wo ìgbésẹ̀ mẹ́wàá fún aláboyún láti rí oorun ṣùn lálẹ́	Oorun sisun kii ṣaba rọrun fun alaboyun, paapaa ni oru, nitori bi oyun ṣe n dagba si, ni ikun rẹ n tobi si, bẹẹ naa ni ọmọ to wa ninu rẹ yoo ma ju apa, ju ẹsẹ. Niṣe ni yoo si dabi ẹni pe niṣẹju-iṣẹju ni alaboyun naa yoo ma a tọ. Eyi si jẹ ara awọn nkan to ma n mu ki asiko ti alaboyun fi n sun ni oru dinku. Ko wọpọ lati ri aboyun ti yoo sun orun asunwọra laarin oru, eyi to mu ki ọpọ eeyan gbagbọ pe ara ọna ti iṣẹda eeyan fi n mura ìyá silẹ fun itọju ọmọ tuntun ni. Wo awọn nkan ti o le ṣe lati mu ki o ri oorun to dara sun ni oru, ati fun isinmi ti ara rẹ n fẹ ni ọsan. Nkan akọkọ ni pe ki o mu omi daadaa ni ọsan, ṣugbọn to ba ti n sun mọ asiko ti o fẹ ẹ sun, din omi tabi nkan olomi ku. Eyi yoo mu adinku ba iye igba ti o ji dide tọ ni oru. Lootọ ni ere idaraya yoo nira fun ọ ni asiko yii, sugbọn gbiyanju lati ṣe diẹ. O le jẹ ki o kan ma a rin kiri inu ile, lati mu ki ẹjẹ ṣan kaakiri ara rẹ, ati din ẹsẹ riro ku laarin oru. Fi opin si ere idaraya ti o ba fẹ ẹ ṣe, o kere tan wakati meji ṣaaju asiko ti o fẹ ẹ sun. Wahala ati ipaya jẹ gbajumọ lara awọn nkan ti kii jẹ ki eeyan ri oorun sun daadaa ni alẹ. Ranti pe ironu tabi ipaya ko le ṣe ọ ni oore kankan. Ti ohunkohun ba n ja ọ laya tabi ba ọ lọkan jẹ, jiroro pẹlu ọkọ tabi ọrẹ rẹ timọtimọ, to le mu ki ọkan rẹ ko fuyẹ. Ọpọ ironu ti alaboyun ma n ni nipa irọbi, ibimọ, itọju ọmọ tuntun, ati bi igbeaye yoo sẹ ri lẹyin ti ọmọ naa ba de tan, lo ma n fa airoorun sun. Ti o ba le yan asiko kan naa lati ma a sun ni alaalẹ, yoo ran ọ lọwọ lati sinmi, ki o si sun pẹlu irọrun. Ti asiko oorun ba ti n to, gbiyanju lati se diẹ lara awọn nkan to le fun ọ ni itura bi i: Ti oyun ba ti pe ogun ọsẹ, awọn dokita ma n sọ pe ki alaboyun o ma a fi ẹgbẹ osi sun, ki ẹjẹ le ṣan daadaa si ile ọmọ ati kidinrin rẹ. Gbiyanju lati fi irọri si abẹ orunkun rẹ, ati irọri miran si abẹ ikun. O si le ma a lo akanṣe irọri fun alaboyun. Bakan naa ni o le fi irọri yi gbogbo ara rẹ ka ati si ẹsẹ rẹ. Lati dena aya tita, ma fi ẹyin le lẹ laarin wakati kan si meji ti o ba jẹun tan. To ba jẹ iṣoro aya tita ni ko jẹ ki o ri oorun sun, fi irọri gbe ori rẹ soke. Bakan naa ni ki o yago fun ounjẹ to ni ata pupọ tabi eyi ti wọn din. Awọn ounjẹ bẹ ẹ yoo mu ki aya tita naa buru si. To ba nira fun ọ lati sun daadaa ni oru, gbiyanju lati sun diẹ ni ọsan. Eyi yoo mu adinku ba rirẹ to le rẹ ọ. O le sun fun bi ogun tabi ọgbọn iṣẹju ni ọsan tabi lẹyin iṣẹ oojọ rẹ. Ma jẹ ki o kọja iṣẹju yii, nitori pe oorun asunju yoo tun mu ki o rẹ ọ ju bo ṣe yẹ lọ. Ti o ba ṣakiyesi pe ọmọ inu rẹ ma n ṣerepa lẹyin ti o ba jẹ ounjẹ to ni ṣuga tabi to ni ata pupọ, ma jẹ wọn fun ounjẹ alẹ. Bi bẹẹ kọ, ijo alarinrin ni ọmọ rẹ yoo fi gba oorun loju rẹ ni oru. Jẹ ounjẹ aṣaraloore fun anfaani iwọ ati ọmọ inu rẹ. To ba jẹ nitori eebi lo ṣe n jẹ awọn ọunjẹ to ni ata ju, o le gbiyanju lati jẹ ipanu 'crackers' tabi awọn mii ti ko dun ju. Oyun yoo mu ki ara rẹ ma a gbona ju ti tẹlẹ lọ. Nitori naa lo ṣe ṣe pataki fun ọ lati sun si ibi ti afẹfẹ ba ti n fẹ. Wo o, ti gbogbo nkan ti a ka silẹ yii ba fori ṣanpọn, gba kadara pe nkan ayọ ni. Ti o ko ba ri oorun sun l'oru, o le rọra maa fi ọwọ pa ikun rẹ, ki o si ma a kọrin aladun fun ọmọ naa. Ọmọ naa le gbọ nkan ti o ba n sọ bayii. Boya ti o ba n kọ orin to le mu ki oorun kun, o ṣe e ṣe ki iwọ naa gba ibẹ sun lọ. Eyi si tun jẹ ọna lati mu ki ọmọ rẹ da ohun rẹ mọ.	https://www.bbc.com/yoruba/awon-iroyin-miran-55781607
sports	#UEFAawards: Van Dijk gbadé UEFA mọ́ Messi àti Ronaldo lọ́wọ́	Adẹyinmu  fun ẹgbẹ agbabọọlu Liverpool, Virgil Van Dijk lo gbami ẹyẹ agbabọọlu UEFA to pegede julọ ni saa bọọlu to lọ. Van Dijk fẹyin Cristiano Ronaldo ti Juventus ati Lionel Messi ikọ Barcelona gba lẹ gba ami ẹyẹ naa. Van Dijk wa lara awọn agbabọọlu to pegede nigba ti Liverpool na Tottenham pẹlu ami ayo meji sodo ninu ifẹsẹwọnsẹ aṣekagba idije UEFA Champions Laegue ti saa to lọ. Agbabọọlu Van Dijk to jẹ ọmọ orilẹde Netherlands lo ti n fakọyọ lati to ti darapọ ikọ Liverpool lati Southampton loṣu kinni ọdun 2018 fun pọun marunlelaadọrin(£75m). Agbabọọlu naa ki awọn akẹgbẹ rẹ atawọn ti wọn ran an lọwọ lati gbami ẹyẹ naa. O ni ti ko ba si awọn akẹgbẹ oun, ko lee ṣeeṣe fun oun lati pegede gbami ẹyẹ naa mọ Messi ati Ronaldo lọwọ. Ṣé Van Dijk lè borí Ronaldo àti Messi nínú ìdíje UEFA? Loni ni igbimọ adari ere bọọlu alafẹsẹgba UEFA yoo kede ẹlẹsẹ ayo tọdun yii nilẹ Yuroopu. Awọn akọni mẹta ni wọn jọ n du ami ẹyẹ yii: adiẹyin ẹgbẹ agbabọọlu Liverpool, Virgil Van Dijk, Cristiano Ronaldo ti Juventus ati Lionel Messi to n gba bọọlu fun Barcelona. Luka Modric lo yọ lara Ronaldo ati Messi lati gba ami ẹyẹ Ballon d'Or lọdun to kọja. Opo n lero pe o ṣeeṣe ki Van Dijk gbegba oroke mọ Messi ati Ronaldo lara lọdun yii. Lionel Messi ati Cristiano Ronaldo ni wọn ti n gba ami ẹyẹ yii mọ ara wọn lọwọ lati ọdun bii mẹwaa sẹyin. Lọdun 2011 ti wọn kọkọ yan ẹlẹsẹ ayo UEFA. Ronaldo ti gbaa ni ẹẹmẹta iyẹn ọdun 2014, 2016 àti 2017. Nigba ti Lionel Messi ti gba a lẹẹmeji lọdun 2011 ati 2015. Ronaldo lo ran Juventus lọwọ ti wọn fi bori ni Seria A nigba ti Messsi ran Barcelona lọwọ lati gba Liga. Laarin ọjọ kọkanlelọgbọn, oṣu keje, ọdun 2018 si ọjọ kọkanlelọgbọn, oṣu keje, ọdun 2019 ni esi abajade ifakọyọ awọn mejeeji ti fihan. Messi ti gba goolu mẹrinlelaadọta sáwọn nigba ti Ronaldo ti gba mejilọgbọn sawọn. Van Dijk ló ti jé akọni pataki ni Liverpool lati igba to ti kuro ni Southampton nibi ti wọn ti bori Champions League ni saa to lọ. Bakan naa ni o ṣe iranwọ fun Manchester City lati gba Premier League. Van Dijk ni agbabọọlu adiẹyin mu akọkọ ti wọn yoo maa wo boya o le gba ami ẹyẹ naa. Van Dijk ti kopa ninu idije mọkandinlọgọta to si ti gba ọpọlọpọ goolu sawọn. Oun tun ni ẹlẹsẹ ayo Liverpool ati agbabọọlu to tii pẹ ju lagbaye (4,465). Ilu Monarco lorilẹ-ede Faranse ni ikede ẹlẹsẹ ayo naa yoo ti waye.	https://www.bbc.com/yoruba/ere-idaraya-49506695
entertainment	Oyin Elebuibon: Olórìṣà ni mí, ẹ yé é fi ojú ẹni ibi wo àwa ẹlẹ́sìn àbáláyé	"Osere Yoruba, Oyinkansola Elebuibon ti pariwo sita pe ẹlẹsin abalaye ni oun, kii ṣe Musulumi tabi Kristiẹni. Ninu ọrọ kan to kọ si ori ayelujara Instagram rẹ, Elebuibon sọ pe Oriṣa ni oun n sin. ""O ni Olorisa ni mi, ohun naa ni ma a si jẹ ni igba gbogbo."" O ṣalaye pe jijẹ ẹni to n sin Orisa kii ṣe iwa ọdaran, bẹẹ ni kii ṣe ibi, nitori pe inu gbogbo eniyan ni ibi n gbe."" Oyinkansola Elebibon tẹsiwaju ninu ọrọ rẹ pe awọn to jẹ ẹlẹsin ibilẹ, lo jẹ baba ati iya to bi gbogbo ẹsin to ku, ""nitori naa, ẹ jawọ ninu didẹyẹ si awọn ẹlẹsin ibilẹ. Ko tan sibẹ o, o ni ofin gan-an daabo bo ominira ẹsin ati didarapọ mọ ẹgbẹ to ba wu eeyan. Ẹ fi wa silẹ ka sin Orisa wa, ati awọn alaalẹ wa ni ọna to ba wu wa. Ilẹ Yoruba kii ṣe ilẹ Araabu, arọmọdọmọ Orisa ni wa."" Oyinkansola Elebuibon jẹ ọkan lara awọn ọmọ gbajugbaja babalawo, to tun jẹ Araba ilu Osogbo, Oloye Ifayemi Elebuibon. Oṣere tiata Yoruba ni, to si n gbe ni orilẹ-ede America. Yatọ si pe o jẹ oṣere, o tun n ṣe iṣẹ agbohunsafẹfẹ ati oludari eto nibi ayẹyẹ. O kẹkọọ gba iwe ẹri ninu imọ Ọsin ẹranko ati ilera wọn, ni Federal University of Technology, FUTA, nilu Akure, nipinlẹ Ondo. O si tun jẹ Iya Awo, to ma n difa fun awọn eeyan. Laipẹ yii ni iroyin kan sọ pe oṣerekunrin, Lateef Adedimeji, lo bi ọmọ rẹ to bi laipẹ yii fun. Ṣugbọn, o ti sọrọ jade pe irọ̀ patapata ni iroyin naa. Ẹsin ibilẹ tabi abalaye ṣi wa ni awọn ẹbi ati ilu nilẹ Yoruba, bo tilẹ jẹ pe awọn to tẹwọ gba a ko pọ."	https://www.bbc.com/yoruba/awon-iroyin-miran-57879057
sports	Nigeria vs Ghana: Eléyìí kọjá jọ̀lọ́ọ̀fù ẹni tó dùn ju, orí pápá ní Nàìjíríà àti Ghana yóò tí fìjà pẹẹ́ta	Bi eeyan ba darukọ Naijiria ati Ghana papọ ninu gbolohun kan, ohun meji lo maa n wa si ọkan awọn to ba gbọ ọ. Akọkọ ni jọlọọfu ẹni to dun ju ti ẹlẹẹkeji si jẹ ẹni to mọ bọọlu gba julọ ninu awọn orileede mejeeji yi. A tun le fi olorin to ba mọ orin kọ ju ninu olorin Naijiria ati Ghana kun  afiwe yi ṣugbọn nitori pe ọrọ wa niṣe pẹlu ere idaraya, a o fi mọ nidi ere bọọlu. Lọjọ kẹẹdọ́gbọn ati ọjọ Kọkandinlọgbọn oṣu Kẹta, ija kan ni wọn yoo pari laarin ikọ agbabọọlu il wnyi, ẹni to ba si jaweoluboriu ni yoo tẹsiwaju lọ si idije ere bọọlu agbaye ni Qatar 2022. Ipade laarin Naijiria ati Ghana ni Kumasi lọjọ Karundinlọgbọn oṣu yi yoo kamama. Gbọngbọn yoo kan si, alarẹ yoo jagba ti pẹpẹyẹ yoo si pọnmọ lọjọ taa n wi yi. Ipade akọkọ ree lari awọn orileeede mejeeji lati nkan bi ọdun mkanla sẹyin nigba ti wọn koju ni ọdun 2001. Ọjọ mẹrin lẹyin ti wọn ba kọkọ figa gbaga ni Kumasi, wọn yoo tun fi ipade si Abuja fun ifẹsẹwọnsẹ ikẹyin ṣaaju irinajo ẹni to ba pegede si Qatar. Naijiria n gbiyanju lati lọ si idije Workld Cup ẹlẹẹkẹrin wọn lera ti Ghana si fẹ tun tọ adun idije yi wo lẹyin ijakulẹ wọn lọdun 2018 ti ko jẹ ki wọn kopa ni Russia. Ọkùnrin kan fípa bá obìnrin tó sùn sẹ́gbẹ̀ẹ́ ọkọ rẹ̀ lòpọ̀! Wo bí gbẹgẹdẹ ṣe gbiná Olùdásílẹ̀ ìjọ méjì di afurasí tó pa ọmọ ìjọ lásìkò ìsìn, wo bí wọ́n ṣe sin òkú rẹ̀ láì sọ f'Ọ́lọ́pàá Naijiria ati Ghana kii se ajoji arawọn. Ni ti ẹni to kọkọ gba ominira, Ghana ṣaaju Naijiria jakun lọwọ amunisin ṣugbọn ninu orileede to tobi julọ, Naijiria gbe Ghana mi laimọye igba. Koda ninu ibi tawọn ọmọ  Ghana ti n wa ọna ijẹ ati imu ni Naijiria wa lati ibẹrẹ ko to di ọrọ Ghana must Go to da ọpọ ọmọ ilẹ naa pada sile. Amọ ṣa bo ba kan ti ọrọ ere bọọlu, Ghana ti gba ife ẹyẹ Afcon lẹẹmẹrin ti Naijiria si ṣẹṣẹ ri gba niwọn igba mẹta pere. Laarin ọdun1970-1980 Ghana a maa foju Naijiria gbole. Bi a ko ba gbagbe,wọn gbewuro soju Naijiria ni ọdun 1992 nigba ti wn bori Naijiria ni abala to kangun si aṣekagba idije Nations Cup. Omi tuntun ti ru bayi ti Naijiria si ti gba ife ẹyẹ Afcon ni ọdun 1994 ati 2013.Lati 1982 ti Ghana ti gba ife yi kẹyin, nkan ko rọgbọ fun wọn titi di asiko yi. Lara ọgbọn ti Ghana da lati le ko ipaya ba Naijiria ni pe wọn ko tete kede orukọ awọn ti yoo ṣoju ilẹ naa lori papa. ''O si ko idamu bawọn'' nigbolohun to jade lẹnu ọmọ ẹgbẹ igbimọ alaṣẹ ere bọọlu Ghana Sammy Anim nigba to n ba BBC Sport sọrọ nibẹrẹ ọṣẹ yi. ''A ko le maa lo ọgbọn atẹyinwa ta ba fẹ bori Naijiria. Eyi taa lo yi, o da wa loju pe a o bori Naijiria lati tẹsiwaju lọ si Qatar 2022'' Balogun ikọ Ghana Andre Ayew ko ni kopa ninu ifẹsẹwọnsẹ Kumasi nitori pe o gba kaadi pupa. Otto Addo ni akọnimọọgba Ghana bayi ti Chris Hughton agbabọọlu tẹlẹ fẹgbẹ Tottenham yoo jẹ oludari eto ikọ naa. Awọn agbabọọlu Naijiria kanna wa ti wọn ko ni kopa ninu ifẹsẹwọnsẹ yi.Alex Iwobi ti gba aṣ lọrọọkun nile, Wilfred Ndidi farapa ṣugbọn Ademola Lukman yoo ṣoju Naijiria lyin to paarọ orileede kuro nil Gẹẹsi lati le ṣoju Naijiria. Ghana nikan kọ ni nkan ko rọgbọ fun. Awọn alatilẹyin Naijiria ti wọn ruga apa soke ti wa n se pẹlẹ bayi lẹyin tijakulẹ ikọ wn ni Afcon to kọja yi. Eyi ko si ṣyin ijakulẹ ti ikọ Augustine Eguavoen koju lẹyin ti Tunisia fi goolu kan ṣoṣo ja ireti wọn labala komẹsẹoyọ. ''Mo gba pe emi ni mo lẹbi ijakulẹ ati gbogbo nkan to ṣẹlẹ ni Cameroon ṣugbọn nkan yoo yatọ pẹlu Ghana'' Ọrọ iwuri ree ti akọnimọọgba Super Eagles sọ lasiko ifọrọwanilẹnuwo pẹlu BBC. ''Nkan to tobi lo wa nilẹ yi to si da lori niti yoo kopa ninu idije ife ẹyẹ agbaye. Mi o fẹ sọrọ pupọ. Ipade dori papa''	https://www.bbc.com/yoruba/ere-idaraya-60865074
politics	Oba Abdul-Rauf Olayiwola Adedeji II : Wo ohun tó yẹ kí o mọ̀ nípa Akirun ti Ìlú Ìkìrun tó wàjà	Ijọba ipinlẹ Osun lo kede loju opo Twitter rẹ pe Akirun ilu Ikirun, Oba AbdulRauf Olawale Adedeji waja lalẹ Ọjọru Ijọba Osun ṣalaye loju opo Twitter rẹ pe ni bii ago mọkanla alẹ Ọjọru ti Oba Adedeji dagbere faye. Ko si ẹni to le sọ pato ohun to ṣekupa Akirun ilu Ikirun lẹni ọdun mejidinlọgọrin. Ohun ti a gbọ ni pe Akirun ṣe aisan diẹ ki Ẹlẹmi to gba a lalẹ Ọjọru. Bi ọgbọn ọdun sẹyin ni Oba Adedeji  gori itẹ baba rẹ nilu Ikirun. Ọpọ eeyan lo ṣapejuwe Oba Adedeji to jẹ oṣiṣẹ banki tẹlẹ ki o to jọba pe musulumi ododo ni. Ogunna gbongbo ẹgbẹ musulumi nii ṣe nilu Ikirun ati ni ipinlẹ Osun lapapọ nigba aye rẹ. Ọdun 2002 ni Oba Adedeji lọ si ilẹ mimọ ni ilu Mecca. Oun ni baba iṣalẹ ẹgbẹ musulumi Ibadu-Rahman Society ati Anwar-Ul-Islam niluu Ibadan nigba aye rẹ. Oba Adedeji lo ọrọ rẹ Eledua yọnda fun un lati ṣe iranwọn fawọn ti ko rọwọ họri lawujọ. Ìròyìn Yàjóyàjó -'Akirun ti Ìlú Ìkìrun,Oba Abdul-Rauf Olayiwola Adedeji II   ti wàjà Ọba Akirun ti Ikirun, Oba Abdul-Rauf Olayiwola Adedeji II ti jade laye. Eni ọdun  mejidinlọgọrin ni ọba ni ipinlẹ Osun naa ki wọn to jade laye.	https://www.bbc.com/yoruba/afrika-55932762
health	Coronavirus: Ohun tó ṣì ṣókùnkùn sí ìgboro ayé nípa àrùn Covid-19	Niṣe ni ọrọ naa jọ bi ẹni pe ati ogun ọdun la ti n ba bọ ṣugbọn ko ju oṣu Kejila ọdun 2019 to kọja ta bẹrẹ si ni jẹ ọrọ Coronavirus lẹnu. Toun ti akitiyan awọn onimọ sayẹnsi jakejado agbaye,diẹ lohun ta mọ nipa arun yi ti gbogbo aye si ti wa n ṣakitiyan lati wa idahun si ibeere to mu wa. Diẹ re e lara awọn ibeere ti o fakọyọ nipa arun Coronavirus Ibeere kan to jọ pe ko le ṣugbọn eleyi to si ṣe pataki nipa arun yi leyi jẹ Jakejado agbaye lati ka nipa ọkẹ aimọye eeyan to ko arun naa ṣugbọn lotitọ,diẹ leleyi jẹ lara awọn to ni gaan. Ohun miran to tun dakun darudapọ nipa iye eeyan to ni ni pe awọn mi ti arun yi mu wọn ko fi apẹrẹ han-awọn wọn yi ni arun naa ṣugbọn wọn ko ṣaare . Ti awọn onimọ ba ri ayẹwo to poju owo ṣe lati mọ ni to ni arun yi eleyi yoo ṣe anfaani to pọ lati mọ bi arun naa ṣe n tan kaakiri si. 2.Bawo ni arun yi ṣe loro si Bi a ko ba mọ iye eeyan to ni arun yi,yoo ṣoro ki a to le sọ iye awọn to padanu ẹmi wọn lọwọ arun yi. Lọwọlọwọ, a gbọ pe ida kan ninu ọgọrun awọn to ko arun naa lo gba ibẹ ku. Ṣugbọn ti imọ nipa awọn ti ko ba fi apẹrẹ arun yi han ba pọ si, o ṣeeṣe ki a mu adinku ba iye awọn to ku latari arun Coronavirus. 3. Ki lawọn apẹrẹ ti a fi n da mọ Eyi to jẹ ojulowo apẹrẹ arun yi ta mọ ni ara gbigbona ati ikọ Lawọn ibi kan apẹr bi ki ọna fun ma dun eeyan, ori fifọ tabi  yiya igbẹ gburu naa a ma farahan ti awọn kan a si ma ni eeyan ko ni le gborun nnkan daada. Ibeere to ṣe koko ni pe njẹ apẹrẹ diẹdiẹ tabi eleyi to farajọ otutu bi ki eeyan ma sin tabi ko ma yọ ikun nimu a ma farahan lara awọn alaisan kan. Iwaadi ti fi han pe o ṣeeṣe ki awọn eeyan ni arun yi lara lalai mọ ti eleyi si ni ewu pupọ. 4.Ipa ti awọn ọmọde n ko ni itankalẹ Coronavirus. Ko si ani ani pe awọn ọmọde le ko arun Coronavirus . Amọ,apere arun naa diẹdiẹ ni wọn ma n ṣe afihan ti ko si wọpọ pe ki awọn ọmọde gba ti ọwọ arun yi lọ niafiwe ti awọn eeyan ọjọ ori toku. Awọn ọmọde a ma tan arun yi kaakiri nitori pe wọn a ma ba awọn ọmọ miran ṣere ṣugbọn a ko ti le sọ boya wọn ṣalabapin kokoro arun yi fẹlomiran. 5. Nibo ni ó ti wá gan:Kòkòrò aifojuri Corona jáde láti ìlú Wuhan, ní China ni opin ọdún 2019 nigbati onírúurú  rẹ ń jeyo laarin awọn ènìyàn nínú ọjà kan tí wón ti ń tà nkan ọ̀sìnAarun tí wọn koko npe orúkọ rẹ ni Sars-Cov-2  fara pé kòkòrò aifojuri tí wọn rí lára àdán, èwe, wọn ní gbagbọ pé kòkòrò náà tí ara àdán bo si ara ẹranko miran ti o fi wá dé ara ènìyàn.Àlàfo àárín yìí sí jẹ ohun tó suniloju di asiko yii èyí sì lè ṣokùnfà aarun miran. 6. Bóyá Aarun náà yóò dín kù lásìkò erun(Summer)Ofinkin má ń wọ́pọ̀ lásìkò òtútù ju asiko èérún lọ, sugbon a kò tíì mọ bóyá ìtàn kalẹ rẹ yóò dín kù tó bá di igba ẹẹrun.Olubadamoran ijoba ile Geesi tí gba ìjọba nimoran pé àwọn kò tíì tlri àrídájú bóyá aarun tó ń bá ìgbà rìn ni, tó bá jẹ́ àsìkò lọ ń bá ṣe ó túmọ̀ sí pé nkan tó kéré sì kata àti ofinkin ni. 7. Kí ló dé tí àpẹrẹ tó fi hàn fún àwọn kan lágbára jù tí àwọn míràn lọÀàrùnCovid-19  kii se nkan tó nira fún ọ̀pọ̀ ènìyàn rárá. Ẹwẹ̀, ìdá ogún lọ padà wá ń tún ní ìpèníjà tó pọ̀. Kíni ìdí rẹ?Ipò tí àwọn èròjà tó ń jà fún ara bá wà ṣe pàtàkì lori oro aarun a Coronavirus, tí ó bá seese fún wọn láti gbógun ti aarun náà ti wọn si se àṣeyọrí, bákan náà ni ó nise pelu ara ẹni tí ènìyàn tí jáde, tí òye yìí bá yẹ àwọn ènìyàn, yóò ṣe iranwo láti mọ àwọn tí wọn dabo bo ara wọn láti má lè yọjú sì ipele tí ó lágbára nílé ìwòsàn.8. Ìgbàwo ni èròjà tó gbógun ti àìsàn lára lè ṣiṣẹ́ dá, àti pé bóyá ó lè ní ààrùn náà ni ẹ́ẹmèjì Onírúurú aheso lọ tí wá sugbon peleu ẹri péréte lórí bí èròjà tó gbógun ti àìsàn ṣe lè ṣíṣe pé tolati gbógun ti aarun náà.Aláìsàn gbodo tí ni èròjà ara to ń gbogun ti ààrùn, ti wọn ba se àṣeyọrí láti bá aarun náà ja. Sugbon óò, asiko ti aarun náà lọ kò tíì pé, èyí kò sì lè jẹ ki a ní àwọn àkọsílẹ̀ tó dájú. Ọ̀rọ̀ tí kò fìdí múlẹ̀ ni pé àwọn kan tó ti gba ìwòsàn tún padà ní aarun náà, a lè sọ pé bóyá ayẹwo tí wọn koko ṣe ni kò múná doko tó kí wọn tó sọ pé wọn kò ní aarun náà mọ.Ìbéèrè nípa èròjà ara ro gbógun ti aarun ṣe pàtàkì tí òye rẹ bá yẹ ni èyí sì ni yóò sọ nkan ti yoo sẹlẹ tí ẹni náà bá ní aarun.9. Bóyá àrùn náà yóò tún yà irú òmírànGbogbo àwọn kòkòrò aifojuri lọ má ń tú gbile sí irú òmíràn ni gbogbo igba, sugbon awon iyato tí wọn ní yìí kii sábà farahàn tó bẹ́ẹ̀.Gégé bí ìlànà tó, ìwòye ni pé kí àwọn kòkòrò aifojuri yìí kò dinku nínú agbára rẹ kì í sì má lè pá ènìyàn mo ti bá ya ṣùgbọ́n kò sí afọwọ́sọ̀yà pé.Nkan ti o wa kan ni lominu ni pé tí kòkòrò na bá tún yà irú òmíràn, èròjà tó ń gbógun ti aarun lára kò ní damọ̀ mọ́ àwọn abẹ́rẹ́ tí wọn tí pèsè fún náà kò ní ṣıṣẹ́ mọ (Gege bí ó ṣe rí pelu ofinkin) Ilu Wuhan ni China lo ti jẹyọ niipari ọdun 2019 nibi ti a ti ri awọn iṣẹlẹ arun naa lọja lekulẹja nibẹ. Coronavirus ti orukọ rẹ n jẹ Sars-CoV-2,sunmọ kokoro aifojuri to n ba awọn adan finra amọ igbabọ ni pe lati ara adan si ẹrank miran lo gba ki o to de ara awọn eeyan. Ọna to gba yi ṣokunkun ti o si ṣeeṣe ki o jẹ ọna tawọn ẹlomiran yoo fi ko arun yi.	https://www.bbc.com/yoruba/agbaye-52084573
sports	#TUNNGR: Ẹyẹ j’ẹyẹ lọ! Super Eagles f'ìyẹ́ bo Carthage Eagles Tunisia mọ́ 'lẹ̀	Diẹ to ninu nnkan oni nnka, eyi lo difa fun ẹgbẹ agbabọọlu Naijiria, Super Eagles ti wọn ipo kẹta tawọn nnkan n pe ni golden bronze ninu idije AFCON 2019. Lẹyin iṣẹju mẹta pere ti wọn bẹrẹ ere bọọlu ọhun ni ẹlẹsẹ ayo, Odion Ighalo gba bọọlu sawọn eyi fun Naijiria lanfani lati siwaju ninu ifẹsẹwọnsẹ to kangun su aṣekagba. Ighalo ti gba goolu marun un wọ le bayii lati igba ti idije AFCON 2019 ti bẹrẹ. O ṣeesẹ ko jẹ pe Ighalo lo maa gbami ẹyẹ agbabọọlu to gbayo sawọn julọ ninu idije AFCON 2019. Ẹwẹ, akọnimọọgba ẹgbẹ agbabọọlu Naijiria, Gernot Rohr sọ ṣaaju ifẹsẹwọnsẹ alẹ Ọjọru pe lẹyin ere bọọlu pẹlu Tunisia l'oun yoo kede bo ya oun yoo tẹsiwaju pẹlu ikọ agbabọọlu Naijiria. AFCON 2019: Ìjà ẹlẹyẹ méjì láàrin Nàìjíríà àti Tunisia Ẹgbẹ agbabọọlu Naijiria ati ti orilẹede Tunisia yoo jọ ta kanungbọn lalẹ Ọjọru lati ja fun ipo kẹta ninu idije AFCON 2019 lorilẹede Egypt. O ku iṣẹju aaya ki ifẹsẹwọnsẹ to kangun si aṣekagba laarin Super Eagles ti Naijiria ati Algeria tan ni Riyad Mahraz gbayo keji wọ le Naijiria. Eleyi to jẹ ki Algeria fi Naijiria ṣatẹgun si ipele aṣekagba pẹlu ami ayo meji sẹyọ kan. Ẹgbẹ agbabọọlu Tunisia kuna lati de ipele aṣekagba lẹyin ti Senegal fagba han wọn pẹlu ami ayo kan sodo. Igba akọkọ ree ti ẹgbẹ agbabọọlu Tunisia yoo de ipele to kangun si aṣekagba lati igba ti wọn ti gba ife ẹyẹ AFCON lọdun 2004 ti wọn gbalejo idije ọhun. Ọmi ni ikọ agbabọọlu Tunisia ta ninu ifẹsẹwọnsẹ mẹta ti wọn kọkọ gba, ki wọn to na Ghana pẹlu wo mi ki n gba siọ ni ipele ẹlẹni mẹrindinlogun. Ṣugbọn wọn fakọyọ ni ipele ẹlẹni mẹjọ lẹyin ti wọn fiya jẹ Madagascar pẹlu ami ayo mẹta sodo. Ikọ Super Eagles jawe olubori ninu ifẹsẹwọnsẹ meji ti wọn kọkọ gba pẹlu Burundi ati Guinea ki Madagascar to fiya jẹ wọn lai ro tẹlẹ. Naijiria fi Cameroon paa ni ipele ẹlẹni mẹrindinlogun pẹlu ami ayo mẹta si meji ki wọn to ṣeya fun South Africa ni ipele ẹlẹni mẹjọ. Algeria lo ṣẹ Naijiria leegun ẹyin ninu ifẹsẹwọnsẹ to kangun si aṣekagba.	https://www.bbc.com/yoruba/ere-idaraya-49019742
politics	PDP Crisis: Ologbondiyan ní ìjà inú ẹgbẹ́ náà kò sẹ̀yìn ìbò 2023, kìí ṣe nǹkan bàbàrà	"Iṣẹlẹ  to n waye lọwọ ninu ẹgbẹ People's Democratic Party  (PDP) jẹ nnkan ti o ma n waye ni gbogbo ẹgbẹ paapaa julọ ti o ba ti sunmọ asiko ti idibo miran n bọ. Eyi ni alaye Kola Ọlọgbọdiyan, to jẹ akọwe ipolongo ẹgbẹ oṣelu PDP nilu Abuja lasiko ifọrọwerọ pẹlu BBC News Yoruba. Kọla Ologbondiyan ni, gbogbo ọmọ ẹgbẹ naa ni o maa n fẹ ki ipo ẹni ti yoo jẹ alaga ẹgbẹ fun saa miiran bọ sọdọ rẹ, nitori naa gbọmisi-omi-oto to n lọ lọwọ yii yoo bẹ silẹ. Bakan naa lo fikun pe àwọn to ti jẹ mínísítà tabi gomina tẹlẹ ti parapọ bayii, lati ri daju pe wọn mu alaafia wọ inu ẹgbẹ ati lati ṣe nnkan ti iwe ofin ẹgbẹ sọ laarin osu mẹrin to ku fun ipade gbogboogbo. O wa pe fun ifẹnuko awọn ọmọ ẹgbẹ lojuna lati mu ki awọn ọmọ Nàìjíría le bọ nínu oko iya ti wọn wa. O ni ẹgbẹ ko gbọdọ fi han pe aarin awọn ko gun, ki wọn le mọ pe awọn setan lati dije, sùgbọn ọpọ lo n reti lati ṣe nnkan ti yoo han si gbogbo eniyan. ""Saaju ọdun 2015, iwa jagidijagan ni ẹgbẹ oṣelu All Progressive Congress (APC) n hu nitori pe wọn fẹ gba ijọba sugbọn gẹgẹ bi ẹgbẹ to ti sinlu ri, ẹgbẹ oṣẹlu PDP mọ ilu tò nitori pe nigba ti wọn wa nipo aye, ko nira fun ara ilu bi asiko yii"" Ologbondiyan ni gbogbo nnkan ti ẹgbẹ oselu APC sọ pe awọn yoo se lasiko ti wọn n pologo ibo, lati bi ọdun mẹfa si asiko yii, ko si eyi ti wọn mu ṣẹ. Akọwe Ipolongo ẹgbẹ oṣelu PDP ni ""ti a ba ni ki a gbe ẹgbẹ oṣelu APC si ori iwọn, òdo pọnbele ni wọn gba nitori ko si larija aseyọri kankan paapaa julọ lori ọrọ eto aabo. Ologbọndiyan naa oju ọmọ Naijiria ti la ju pe ki eniyan maa se nnkan to pinu lati ṣe i ko ba ṣe awọn ọmọ Naijiria yoo yọ danu. O rọ awọn ọdọ ati obinrin lasiko yii lati wa dije nitori pe ẹgbẹ PDP ti fi aaye silẹ lati mu ki nnkan ki o rọrun fun wọn. O ní ni asiko yii, owo ìkanlẹkun nikan ni PDP n gba bayii lojuna lati mu ki awọn eniyan le darapọ mọ ẹgbẹ, ki wọn si le kopa ninu eto oselu. Ibi ti ọrọ alaga ẹgbẹ oselu Peoples Democratic Party,Uche Secondus yoo ja si ko ti foju han pẹlu bi ipade awọn Gomina ẹgbẹ naa ko se fẹnu ko lori ọrọ rẹ. Nibi ipade to waye ni Abuja lọjọ Aje lo yẹ ki wọn ti sọ boya Secondus yoo si wa lori ipo tabi ki wọn yọ saaju ipade gbogbogbo ẹgbẹ losu Kọkanla ọdun. Amọ a gbọ pe ipade igbimọ amusẹya ẹgbẹ naa ko panupọ sọna kan lori ọrọ yii. Ninu awọn ọmọ igbimọ naa, awọn mẹfa kan ni ko kọwe fipo silẹ tawọn iyoku ko si faramọ, amọ eyi ko tan sibẹ. Awọn ọmọ ẹgbẹ to wa nile asojusofin naa ko fimọ sọkan lori iyọninipo Secondus. Bi a ko ba gbagbe lỌ́jọbọ to kọja yii ni igbimọ majẹkobaje ẹgbẹ da si ọrọ awọn ọmọ igbimọ alasẹ ẹgbẹ meje to kọwe fiposilẹ. Ninu awọn to lewaju ki Secondus fipo silẹ ni Gomina Nyesom Wike ti ipinlẹ Rivers, to ni Secondus n pete pero lati tun dije dupo alaga lasiko ipade apero ẹgbẹ to n bọ lọna ni. Lẹyin ti wọn se eleyi tan, wọn ba awọn akọroyin sọrọ, ti wọn si ni awọn yoo jiroro laarin ọrọ mẹta lori bi wọn yoo se yanju aawọ to n koju ẹgbẹ naa. Abalọ ababọ ijiroro yi ni eleyi taa tun gbọ pe wọn ko ti fẹnu ko lori boya Secondus yoo si wa lori oye tabi ko ko ẹru rẹ kuro gẹgẹ bi alaga ẹgbẹ. Ni ọjọ Aje yii kanna, awọn Gomina kan ti wọn wa lẹyin Secondus ti Aminu Waziri Tambuwal Gomina ipinlẹ Sokoto lewaju wọn, si duro gbọin lẹyin Secondus pe ko pari saa rẹ gẹgẹ bi alaga ẹgbẹ. Tambuwal, lasiko to n ba awọn akọroyn sọrọ ni awọn yoo si tẹsiwaju pẹlu ipade naa, tawọn yoo si yanju ọrọ ni tunbi n nubi. Nibi ti gbogbo eleyi ti n waye naa ni awọn ọmọ ẹgbẹ yii kan ti se iwọde pe dandan ni ki Secondus fipo silẹ gẹgẹ bi alaga. Niwaju olu ileesẹ ẹgbẹ naa tii se Wadata Plaza, ni iwọde ifẹhonuhan yii ti waye. Labẹ asia ikọ ti wọn pe orukọ rẹ ni Save PDP group mii, wọn ti ko ara wọn jọ pe ki Secondus fipo silẹ nitori pe ko kaju osunwọn. Saaju ka to sọ nkan ti Secondus naa sọ, o tọ ka fi lelẹ pe Gomina Seriake Dickson tipinlẹ Bayelsa wa lara awọn to duro bi ike lẹyin Secondus. Bẹẹ naa ni awọn Gomina kan ninu ẹgbẹ ni dandan, ki Secondus pari saa rẹ gẹgẹ bi alaga ati pe ipade gbogbo gboo ẹgbẹ nikan lo lagbara lati yọ ni ipo. Ipade gbogboogbo yii lawọn to fẹ yọ Secondus lawọn ko le duro de nitori Secondus yoo fidi ẹsẹ rẹ mulẹ nipo alaga. Ninu atẹjade tiẹ, Secondus sọ pe oun ko se nkankan to yẹ ki wọn fi yọ kuro nipo alaga. O fi ọrọ yi sita ninu atẹjade to pe akori rẹ ni ''Idi ti mi o le fi fipo silẹ'' Ike Abonyi to jẹ agbẹnusọ rẹ lo fi sita lọjọ Aje ni Abuja. Ni soki nkan ti Secondus sọ ninu atẹjade naa ni pe, ki awọn eeyan perete to n pe fun ifiposilẹ rẹ jade sita lati wa sọ fun araye idi ti wọn fi fẹ ki oun si ipo silẹ. Ipade awọn Gomina si n tẹsiwaju loni tii se ọjọ Isẹgun."	https://www.bbc.com/yoruba/afrika-58155599
entertainment	Bunmi Akinnanu: Ọlọ́run kìí fún èèyàn méjì ní orin ẹ̀mí kan ṣoṣo, ẹ jẹ́ ká ṣe sùúrù	Gbajugbaja akọrin ẹmi kan, Bunmi Akinnanu to kọ orin Omije Oju mi n beere aanu rẹ, ti ke si awọn akẹẹgbẹ rẹ lati mase da orin ẹmi papọ mọ orin aye. Akinnanu, lasiko to n ba BBC Yoruba fi ọrọ jomitorro ọrọ lo gbe imọran yii kalẹ, to si tun woye pe o yẹ ki orin aye wa ni ẹgbẹ kan ni, ki orin ẹmi naa si wa ni ẹgbẹ kan. O ni orin aye ati orin ẹmi ko jọ ara wọn rara, iyatọ nla lo si wa ni aarin wọn. Bakan naa lo tun salaye pe o yẹ ki awọn olorin ẹmi se suuru fun ara wọn lori bi wọn se maa n kọrin ti ẹlomiran ti kọ, ti wọn yoo si ni Ọlọrun lo dijọ fun awọn mejeeji ni imisi orin naa. “Ọlọrun kii fun eeyan meji ni imisi orin kan soso, awa lo yẹ ka se suuru fun ara wa. Nigba to n salaye bo se di akọrin ẹmi ti aye n tẹwọgba, Bunmi Akinnanu salaye pe inu ẹgbẹ akọrin ọmọ ni oun wa ninu ijọ ECWA to wa ni Mushin. O ni awọn lo sawari talẹnti tuntun ninu oun, ti wọn si si ri pe oun le kọrin, lẹyin igba naa ni oun lọ si ẹgbẹ akọrin fun awọn agbalagba. Omije Oju mi ni inu ẹgbẹ akọrin agba yii ni oun ti ri pe oun naa le fi orin ẹmi jẹun. Akinnanu, lasiko to n sọrọ lori isesi ati ihuwasi awọn akọrin ode iwoyi si ti atijọ, o salaye pe isesi awọn akọrin ẹmi lode oni yatọ pupọ si ti awọn iya to n kọ orin naa laye atijọ. “Iwa ta ba lọwọ awọn iya wa laye atijọ kọ ni a n hu lode oni nitori iyatọ nla lo wa nibẹ. Amọ odabi ẹni pe a tun ti n pada lọ si ti atij nitori gbogbo wa la ti mọ bayii pe ba se da gbogbo rẹ pọ nigba yẹ, ta n lu alujo kiri ti yatọ. Ẹni to gbe igbagbọ dani, ko gbe dani, ẹni to si gbe ti aye dani, ko di mu nitori ko jọ ara wọn rara. Maa ri awọn ẹlomiran, wọn yoo maa lo ‘slang’ aye lorisirisi, maa kan wo pe se eleyi jọ orin ijọba ọrun bi.” Bunmi Akinnanu tun salaye fun BBC Yoruba pe oun si wa ninu ijọ Ecwa lodi si ero awọn eeyan pe oun ti fi ijọ naa silẹ. O salaye pe ipe lati ọdọ Ọlọrun ni orin ti oun nkọ, o si yatọ si akọrin inu ijọ lasan. “Lootọ ni Ọlọrun fa mi dide laarin ECWA amọ wọn ri pe oun to wa ninu mi tobi pupọ. N ko sọ pe ko si wahala laarin wa amọ Ọlọrun ti yanju gbogbo, ti wọn si ti fi mi silẹ. Koda, ti wọn ba fẹ se ajọdun, wọn maa n ransẹ pe mi lati wa kọrin fun wọn.” Bunmi Akinnanu ni o yẹ ki akọrin ẹmi maa ni itẹriba fun awọn to ba niwaju, ko si mase gbe igbesẹ lati bi ẹnikẹni subu. O ni bi wọn ba se ri Akọrin ẹmi, lo yẹ ki wọn daa mọ pe akọrin ẹmi ni, lai si igberaga nibẹ. O wa dupẹ lọwọ awọn ololufẹ rẹ pe wọn seun, wọn ku atilẹyin oun nitori naira kan ati meji ti wọn n na fun oun, lo gba akisa kuro lọrun oun.	https://www.bbc.com/yoruba/afrika-60279371
entertainment	Yoruba artists: Ṣé Yomi Fabiyi ti rí ìfẹ́ míràn ni lẹ́yìn tó kọ ìyàwó rẹ̀ òyìnbó tẹ́lẹ̀ sílẹ̀?	"Oriṣiiriṣii nkan lo ṣẹlẹ lagbo awọn oṣere tiata Yoruba lọsẹ yii. Lara awọn nkan to ṣẹlẹ lagbo oṣere yii, meji lami laaka ninu wọn. Wọnyii ni awọn oriṣiiriṣii to ṣẹlẹ lagbo awọn osẹre tiata lọsẹ yii. Yomi Fabiyi Ṣe ẹ mọ pe ọrọ ifẹ bi adanwo ni. Fidio kan ti gbajugbaja oṣere tiata, Yomi Fabiyi fi sita ti jẹ ki awọn eeyan maa beere ibeere. Fidio naa ṣe afihan rẹ pẹlu orekelẹwa obinrin kan nibi ti awọn mejeeji ti n fẹnu ko ara wọn lẹnu. Ọgbẹni Fabiyi gan an kọ awọn ọrọ ifẹ sori fidio naa loju opo Instagram rẹ. Fabiyi ni ''ti mo ba nifẹ rẹ, mo gbọdọ fẹnu ko ẹ ni ẹrẹkẹ. Ọrọ ifẹ maa n sọ mi di alailagbara"". Yomi tun sọrọ lori fido mii to fi soju opo Instagram rẹ pe oun ati ọrẹbinrin oun n lọ si gbọngan idaraya. O tun sọ lori fidio naa pe pe kawọn eeyan wo oluranlọwọ oun, eyun-un ni ọmọ pupa roboto kan to wa lẹgbẹ rẹ ninu mọto. Ẹwẹ, ọpọ awọn akẹgbẹ re lo n ki ku oriire igbeyawo bo tilẹ jẹ pe ko sọ fun ẹnikan pe o ti ṣe igbeyawo. Fabiyi kede lori ayelujara lọdun 2016 pe oun ti kọ iyawo oun oyinbo ọmọ ilẹ Gẹẹsi, Fran silẹ. Iya Awero Iya Awero fẹ́rẹ̀ẹ́ bú sẹ́kún níbí tó ti tẹ́wọ́ gba ẹ̀bùn ilé tuntun Gbajugbaja oṣere fiimu Yoruba, Lanre Hassan ti ọpọlọpọ mọ si Mama Awero di onile lairo tẹlẹ. Bawo lo ti ṣẹlẹ? Gomina Babajide Sanwo-Olu ipinlẹ Eko lo fi ile oniyara mẹta ta Iya Awero lọrẹ. Arabinrin Hassan fi idunu rẹ han si gomina ipinlẹ Eko pẹlu oriṣiiriṣii ọrọ iwuri. ""Mi o mọ ohun ti mo le sọ, o ṣi n ya mi lẹnu ṣugbọn inu mi dun lonii, mi o ni le sọ pupọ. Mo dupẹ pupọ lọwọ yin gomina mi"". Bayii ni Iya Awero ṣe fi idunnu rẹ han si Gomina Sanwo-Olu. Adebimpe Oyebade Ilumọọka oṣerebinrin Adebimpe Oyebade ṣe ọjọ ibi, ori ayelujara mi titi. O ni oun fẹ maa jẹ ẹni to n fi ipo adari to dara han siwaju sii bi oun ṣe n ṣe latẹyin wa. Mo_bimpe fi ọrọ dupẹ fun bi awọn ololufẹ rẹ ṣe tu yaya lati ki i ku ọjọ ibi rẹ. ""Ori itage mi ni ile aye yii jẹ mo si ti fi gbogbo ipa mi ko ipa gidi latyin wa. Mo gbadura lati tẹsiwaju ninu ṣiṣe afihan ipo ẹni nla to n dari siwaju sii"". Bakan naa ni akẹgbẹ rẹ ti ọpọ maa n pe ni ọkọ rẹ, Lateef Adedimeji ṣe tẹ ẹ si rẹpẹtẹ. Niṣe lo n ki i ni mẹsan an mẹwaa. Femi Adebayo Salami Gbajugbaja oṣere tiata, Femi Adebayo Salami ṣe iranti igba ti o lẹpọ pẹlu baba rẹ Adebayo Salami lagbo ogege ṣiṣe. Asọ aran to ṣiṣẹ si lọrun ni Femi wọn ninu fọto ti oun ati baba rẹ wa ninu rẹ wọ. Ọgbẹ Salami gan an fun ra rẹ ro dẹdẹ, bẹẹ lo kan dudu ninu aṣọ oke alanbara to wọ pẹlu ọpọ lọwọ. Lai ṣe ani-ani, awọn mejeeji rẹwa lọkunrin ninu aṣọ ti wọn wọ."	https://www.bbc.com/yoruba/afrika-56534925
entertainment	Ẹ yé fi fóònù lé mi kiri lórí ọ̀rọ̀ tí mo sọ lórí ìbálòpọ̀- Toyo-Baby	Gbajúgbajà òṣèré, Olayode Juliana tí ọ̀pọ̀ mọ̀ sí Toyo baby ti ṣèkìlọ̀ fún àwọn tó ń bu ẹnu àtẹ́ lù ú lórí ìpinu rẹ̀ láti má nì í ìbálòpọ̀ títí òun fi máa ṣe ìgbéyàwó. Lọ́jọ́ Àìkú ni Juliana ti kọ́kọ́ fi fídíò kan síta níbi tó ti sọ̀rọ̀ nípa ìpèníjà tó ń la kọjá nítorí ìpinu rẹ̀ láti wà ní mímọ́ títí dí àsìkò tí òun yóò  ṣe ìgbéyàwó. Nínú fídíò náà ni Juliana ti sọ àwọn nǹkan tó ń là kọjá lórí ìpinnu yìí pàápàá lẹ́nu ọjọ́ mẹ́ta yìí. Nínú fídíò kan tí Olayode Juliana fi sojú òpó Instagram rẹ̀ lọ́jọ́ Àìkú, ọjọ́ Kẹfà oṣù Kejìlá ọdún 2022 ló ti sọ wí pé ọ̀rọ̀ ara òun kò fẹ́ yé òun mọ́. Juliana ní gbogbo bí ó ṣe ń ṣe òun ni pé kí òun ní ìbálòpọ̀, òun tó jẹ́ wí pé òun ti pinnu wí pé tí kò bá di alẹ́ ọjọ́ ìgbéyàwó òun kò ní dan irú rẹ̀ láṣà. Ó ní gbogbo ìpèníjà tí àwón ènìyàn tí wọ́n ṣe irú ìpinnu yìí ń là kójá ni òun náà ń là kọjá nítorí náà kí wọ́n má jẹ̀ ẹ́ kí ìgbádùn ìṣẹ́jú mélòó kan ba ìpinnu wọn pẹ̀lú Ọlọ́run jẹ́. Ó fi kun pé nígbà tí ara òun kò fẹ́ gbà á mọ́ ni òun kọjú sí Ọlọ́run láti bá a sọ̀rọ̀. Juliana ní òun sọ fún Ọlọ́run wí pé ṣe ó sọ nínú ìwé mímọ́ Pọ́ọ̀lù pé bí ènìyàn kò bá le mú ara dúró mọ́ ònítọ̀hún le ṣe ìgbéyàwó, bóyá kí òun lọ torí ìbálòpọ̀ ṣe ìgbéyàwó. Fídíò yìí ti wá ń fa onírúurú àríwísí láti ọ̀dọ̀ àwọn ènìyàn, bí àwọn ènìyàn kan ṣe ń kan sárá sí òṣèrébìnrin náà lórí ìpinnu rẹ̀ ni àwọn mìíràn ń yọ ẹnu gẹ̀rẹ̀ sí. Àwọn mìíràn tilẹ̀ ń sọ pé àìní ìbálòpọ̀ ṣaájú ìgbéyàwó kò túmọ̀ sí pé ọkàn rẹ̀ yóò balẹ̀ tó bá ṣe ìgbéyàwó tán àti pé kò túmọ̀ sí pé yóò ní ìgbéyàwó aláyọ̀. Lẹ́yìn tí àwọn ènìyàn bẹ̀rẹ̀ sí ní kàn sí Juliana lórí fídíò tó ṣe ní òṣèrébìnrin náà ti rọ àwọn ènìyàn láti fi òun sílẹ̀. Nínú àtẹ̀jáde kan tí Toyo Baby fi sójú òpó Instagram rẹ̀ lọ́jọ́ru ló ti ṣèkìlọ̀ fún àwọn tó ń pè é láti ba sọ̀rọ̀ lórí fídíò náà. Nínú àtẹ̀jáde ọ̀hún, Juliana ní òun kò kábàámọ̀ wí pé òun ṣe fídíò náà nítorí òun ṣe fídíò náà láti fi ṣe ìwúrí fún irú àwọn ènìyàn tí wọ́n ní irú ìpinu tí òun ní láti má jẹ̀ ẹ́ kí ọkàn wọn pamí láti yí ìpinu wọn padà. Juliana ní láti ìgbà tí òun ti fídíò náà jáde ni gbogbo ènìyàn ti ń pe òun lórí fóònù láti bá òun sọ̀rọ̀ lórí fídíò àti pé ní ṣe ló dàbí wí pé gbogbo ènìyàn ló ti ní nọ́mbà fóònù òun lọ́wọ́. Ó ní kí àwọn ènìyàn dẹ́kun fífi àtẹ̀jíṣẹ́ ránṣẹ́ sí òun lórí fídíò náà nítorí òun kò kábàámọ̀ àti pé àsìkò yìí ni inú òun dùn jù ní ìgbésí ayé òun. Ó fi kun pé ọ̀pọ̀lọpọ̀ máa ń rò wí pé nítorí àwọn kò lè ṣe nǹkan, ẹlòmíràn kò ní le ṣe nǹkan náà àti pé òun kò mọ ìdí tí àwọn ènìyàn fi ń bínú pẹ̀lú àwọn nǹkan tí òun sọ. Ó tẹ̀síwájú pé jíjáde síta láti sọ ìlàkàkà òun nípa ohun tí òun ń là kọjá lórí wí pé òun kò ní ní ìbálòpọ̀ kò túmọ́ sí wí pé òun kì í ṣe onígbàgbọ́ mọ́ bí ó tilẹ̀ jẹ́ pé ọ̀pọ̀ ni kì í lè sọ irú rẹ̀ nítorí ìbẹ̀rù òun tí àwọn ènìyàn yóò sọ. Òṣèré náà ní òun ṣe ìpinu òun láti fi sin Ọlọ́run ni tóun sì ní ìgbàgbọ́ pé Ọlọ́run máa ran òun lọ́wọ́ láti gbé ìpinu ọ̀hún délẹ̀. Juliana tún là á mọ́lẹ̀ pé gbígbé ìgbéayé tí mímọ́ kọjá ọ̀rọ̀ ìbálé nìkan, ó ní ó jẹ́ wíwá ní àyíká tí kò ní sí ọ̀rọ̀ ìfipábánilòpọ̀, àgbèrè àti àwọn ìwà kòtọ́ mìíràn lórí ìbálòpọ̀. Bákan náà ló ní kò sí bí àwọn ènìyàn ṣe lè bu ẹnu àtẹ́ lu òun tó òun kò ní yé sọ̀rọ̀ nípa rẹ̀ àti pé gbogbo èébú náà ló tún kí ọkàn òun tún le si ní. “Ìhà tí àwọn ènìyàn kọ sí fídíò náà tún jẹ́ kí n tún ṣe ìpinu mi lákọ̀tun pẹ̀lú Ọlọ́run lórí ìbálòpọ̀.”	https://www.bbc.com/yoruba/articles/crg8ldr34jdo
health	The Church of Beer: Ìnira nlá ni òfin tó dé kátà-kárà ọtí líle lásìkò Covid-19 jẹ́ fún ilé ìjọsìn wà	"Orileede South Africa ti bẹrẹ ifilọlẹ ofin to de ọti tita lasiko Covid -19 fun igba ẹlẹẹkeeji. Ijọba South Africa ṣe agbekalẹ ofin to de karakata ọti lilẹ lati mu adinku ba iye awọn eeyan to n lọ si ile iwosan. Agbekalẹ ilana yi ni ipalara awọn ara ilu lọna orisirisi paapa awọn ile itaja to n ta ọti ati awọn ile ounjẹ. Amọ ṣa ọrọ naa ṣeni ni kayeefi bi awọn ile ijọsin kan ti ṣe n kerora lori ofin to tako tita ọti yi nitori pe awọn ko ni ribi jọsin bo ti ṣe yẹ. Ọrọ naa ṣe yin ni haa hun abi? Ile ijọsin kan ti wọn n pe orukọ rẹ ni Ghabola Church to wa ni guusu olu ilu Johannesburg ni awọn ọmọ ijọ bẹẹ ti ni ki ijọba wa nkan ṣe si ofin ma ta ọti yi. Nile ijọsin taa n wi yi, igbagbọ wọn ni pe mimu ọti lamupara jẹ ọna kan gbogi tawọn fi le ba Ọlọrun sọrọ . Gabola ti wọn fi sọri ile ijọsin naa tunmọ si ọti mimu ni ede SeTswana. Oludasilẹ ile ijọsin naa Pope Tsietsi Makiti salaye fun akọroyin BBC to ṣabẹwo sile ijọsin naa lati mọ bi nkan ṣe n lọ lasiko yi pe ''awọn ko kọ ki ijọba ti awọn mọle titi di igba ti Jesu yoo fi pada wa.'' Tsietsi to jẹ ẹni ọdun marundinlọgọta ṣalaye pe nkan bi ọdun meji sẹyin lawọn bẹrẹ ile ijọsin awọn. ''Ni ile ijọsin Gabola, o maa gbe ọti rẹ wa ti pasitọ yoo si ba ọ ya si mimọ ki o fi ma ṣe akoba f'ara rẹ'' O ni nigba ti ofin yi si ti bẹrẹ niṣe lawọn ko duro loju kan ṣe ijọsin ki awọn agbofinro ma baa mu awọn. Òfin tí ìjọba fi dé oko-owo ọtí líle lásìkò igbele Coronavirus ni orílẹ̀ èdè South Africa tí mú kí ọ̀pọ̀ ibùsùn làwọn ilé ìwòsàn ṣófo, mú kí àìmọye oko-owo dojú de, tí làásìgbò oselu sì ń peléke si, èyí tó mú kí àwọn ènìyàn nifẹ báyìí sí ọgbin òyìnbó tá mọ si Pineapple.Ṣáájú kí àrùn Coronavirus tó wọlé sí ilẹ̀ South Africa, ó to àwọn èèyàn bíi ẹgbẹ̀rún lọ́nà mẹrinlelọgbọn, tí wọn máa ń gbé wa sáwọn ílè ìwòsàn ni orílẹ̀ èdè náà ni ọṣẹ kan ṣoṣo, ẹyọ tó lọ́wọ́ ọtí líle ninu.Àmọ́ láti ìgbà tí ìjọba tí ṣe ìkéde konile ó gbele láti dènà itankalẹ àrùn Coronavirus ni osu kẹta ọdún, adinku tí bá ìṣẹ̀lẹ̀ náà sì idà méjì nínú mẹta, èyí tíì ṣe ẹgbẹ̀rún méjìlá péré. ""Covid-19 yóò nípa burúkú lórí àwọn ọmuti alamupara, bẹ́ẹ̀ si ni nilẹ South Africa, àwọn èèyàn ń gbé ní àgbègbè tó kún fún èrò"" Nítorí náà, kata-kara ọtí líle leè mú kí itankalẹ àrùn Covid-19 ni agboolé pọ si, nítorí àwọn èèyàn máa ń ṣe awọmu ni, ó si ṣeé ṣe kí ọwọja ìwà ipá sì abo àti ọmọdé pọ sì"" Ọjọgbọn Parry tún ṣe ikilọ.Àmọ́ ń jẹ ó ṣeé ṣe kí wọn tún ṣe àfikún àkókò òfin to de oko-owo ọtí líle, to tí wáyé ṣáájú fún ọ̀sẹ̀ márùn-ún tẹ́lẹ̀, síwájú sí, lẹyin ọgbọnjọ oṣù kẹrin tó yẹ kí òfin náà kasẹ nlẹ?Bẹẹ si ni ọga ọlọ́pàá tí tí ìbínú àwọn èèyàn sókè nígbà tó kéde pé káwọn agbofinro máa lo ọwọ líle àti ọna ti ko bófin mú, fìyà jẹ àwọn èèyàn tó ba tako òfin náà. Minisita fún ọrọ ọlọ́pàá, Bheki Cele, tí ọ̀pọ̀ èèyàn mọ fún sísọ ọ̀rọ̀ kobakungbe àti iwanwara rẹ lórí amusẹ òfin to de ọtí tita, lo sí ti fi ikilọ síta laipẹ yìí pé, àwọn ikọ òun ""yóò ba àwọn ohun èlò ti wọn ba fi ń ta ọtí jẹ"".Àmọ́ Apiwe Nxusani-Mawela, tí ṣe obinrin àkọ́kọ́ tí yóò dá ileesẹ ipọnti silẹ, to tún jé alaga ẹgbẹ́ àwọn oloko owó ọtí títa ni South Africa ṣàlàyé pé ""èyí kò dára rárá"", to sì fi ibẹru hàn pé, ó ṣeé ṣe kí oko-owo òun dojú de, tí òfin tó dé kata-kara ọtí líle náà bá tẹsiwaju. O ni ""ọpọ èèyàn ti ko ni isẹ lọ́wọ́ lo ń fi ọtí pa ìrònú rẹ, dípò kí wọn lo oogun oloro, tó sì tún daba pé, tí ìjọba bá fi ààyè gba títa ìwọ̀nba ọtí díẹ̀, èyí kò ní jẹ́ kí oko-owo òun dẹnu kọlẹ. Bákan náà ni Nick Smith, tíì ṣe ọmọ ilẹ̀ Amẹ́ríkà tó ní ibùdó ipọnti lẹ́yìn odi ìlú Cape Town sọ pé "" isẹ tán fún wa nìyẹn""O fikùn pé "" òfin tó dé oko-owo ọtí náà tí ṣe àkóbá nla fún àwọn oko-owo alabọde"".Ṣùgbọ́n ní báyìí, àwọn èèyàn ti ń lo ọgbin oyinbo pineapple láti fi ṣe ọtí líle nínú ilé. Ọ̀pọ̀ èèyàn sì lo ń wá fídíò kiri lórí ayélujára nípa bí wọn ṣe leè lo pineapple àti ọkà bàbà pẹlu sogomu fi ṣe ọtí líle ni abẹle, tí wọn ń pè ní ""Umqombothi"".Ikilọ sì ti ń lọ káàkiri pé tí wọn kò bá pèsè ọtí ìbílẹ̀ náà pẹ̀lú imọtoto, a jẹ pe ewu ń bẹ ní oko longẹ."	https://www.bbc.com/yoruba/afrika-52385710
health	Wọ́n ti iléèwòsàn pa nítorí àwọn àlùjànú tó n fi ipá bá àwọn nọ́ọ́sì lòpọ̀	"Wọn ti gbe ilẹkun ileewosan alabọde kan ti pa ni agbegbe Umzingwane lẹyin ti awọn nọọsi pariwo sita pe awọn ẹmi airi n ba awọn ni ibalopọ. Awọn ẹmi airi naa ni iroyin tun sọ pe wọn dan nkan wo ni ile ẹkọ alakọbẹrẹ Shale to wa nitosi ileewosan naa. Eyi si ti mu ki awọn olukọ ma a dunkooko pe awọn yoo fi iṣẹ silẹ ti atunṣe ko ba waye laipẹ. Oṣu Keji ọdun yii ni wọn ṣi ileewosan Shale ni agbegbe Umzingwane ni orilẹ-ede Zimbabwe, lati pese ilera fun awọn ara abule to n gbe ni agbegbe naa. Pẹlu bi wọn ti ṣe ti i pa, awọn ara abule n rin irianjo lọ si ilu miran, Esigodini lati gba itọju. Ara abule naa kan, Themba Moyo, sọ fun iwe iroyin ZimLive pe wọn ti ileewosan ọhun pa lẹyin ti nọọsi obinrin meji ati ọkunrin kan to jẹ oṣiṣẹ ibudo ayẹwo salọ nitori pe awọn kan n fi ipa ba wọn lopọ. ""Ti wọn ba ji ni ouwrọ, niṣe ni oju ara wọn ma n tutu pẹlu apẹẹrẹ pe wọn ni ibalopọ. Oru ni iṣẹlẹ naa n waye. ""Ni bayii, oluranlọwọ nọọsi kan pere ati aṣọgba to n gbe ninu abule nkan lo ku sibẹ."" Awọn araalu sọ pe oṣu Kẹsan-an ni ikọlu naa bẹrẹ. Wọn ni awọn nọọsi naa kọkọ ma n fi ẹsun ọkan han ti wọn ba ti bẹrẹ iṣẹ ni owurọ pe o rẹ awọn nitori pe awọn ko sun oorun gidi ni oru. Nigba to ya ni wọn tu aṣiri nkan to ti n ṣẹlẹ ni ileewosan ọhun. Ara abule kan sọ pe ""ọkunrin to n ṣiṣẹ ni ibudo ayẹwo ni iriri to ba ni lẹru pupọ lalẹ ọjọ kan. Niṣe ni awọn alujọnu naa n fa nkan ọmọkunrin rẹ. ""Pẹlu inira lo fi n rin ni owurọ ọjọ keji nitori nkan ọmọkunrin ati koropọn rẹ wú. Laipẹ yii ni oyun bajẹ mọ iyawo rẹ lara, igbagbọ wa si ni pe o le jẹ nitori iṣẹlẹ awọn alujọnu ni."" Bakan naa ni iriri awọn olukọ to n gbe ninu ọgba ile ẹkọ alakọbẹrẹ to wa nitosi ileewosan naa. ""Nigba miran, ita gbangba ni awọn olukọ obinrin yoo ti ba ara wọn ni owurọ."" Awọn alaṣẹ ilu naa ti bẹrẹ igbesẹ lati wadii iṣẹlẹ ọhun pẹlu agbara ibilẹ, ti wọn si ni iya yoo jẹ ẹnikẹni ti aṣiri ba tu pe oun lo ni awọn alujanu naa. Gbajugbaja ni ọrọ nipa awọn ẹmi airi ti wọn n pe ni Tikoloshes, ni orilẹ-ede Zimbabwe."	https://www.bbc.com/yoruba/agbaye-59720319
sports	Brazil vs Nigeria: Ọ̀mì aláyò kọ̀ọ̀kan lakitiyan Super Eagles pẹ̀lú Brazil jásí	Ifẹsẹwọnsẹ ọlọọrẹsọọrẹ to waye laarin ikọ agbabọọlu Naijiria ati Brazil lo pari si ọmi. Ikọ Supper Eagles Nigeria lo kọkọ sọ bọọlu sinu awọn ilẹ Brazil, nigba ti Joe Aribo to n gba bọọlu fun Glasgow Rangers nilẹ Gẹẹsi  ṣo ayo kan wọle, ni igabti idije naa wọ iṣẹju marundinlogoji. Sugbọn lẹyin ọpọlọ akitiyan ninu abala keji idije ọhun ni ikọ Brazil da bọọlu naa pada si awọn ikọ Naijiria, ni igba ti Casemiro to n gba bọọlu fun ikọ Real Madrid sọ ayo tiẹ wọle. Ọmi ti wọn ta yii tunmọ si pe, ikọ ilẹ Brazil ti kuna lati bori ninu idije mẹrin ti wọn ti gba sẹyin. Ẹgbẹ agbabọọlu Naijiria, Super Eagles ti ṣetan lati gbena woju ikọ agbabọọlu ilẹ Brazil lọjọ Aiku lorilẹede Singapore. Ikọ agbabọọlu Brazil ti kọkọ ta ọmi alayo kọọkan pẹlu Senegal l'Ọjọ ọsẹ to lọ nibu ifẹsẹwọnsẹ ọlọọrẹsọọrẹ. Ọdun 2003 ni Naijiria ati Brazil jọ koju ara wọn kẹyin ninu ere bọọlu ọlọọrẹsọọrẹ. Ni papa iṣere orilẹede Naijiria to wa l'Abuja ni Brazil ti lu Super Eagles lalu bolẹ pẹlu ami ayo mẹta sodo. Akọnimọọgba Supe Eagles Gernot Rohr ti sọ pe ẹgbẹ agbabọọlu Naijiria ti ṣetan lati jẹwọ ara wọn fun Brazil ninu ere bọọlu lorilẹede Singapore. Bakan naa, minisita fun ere idaraya ati idagbasoke ọrọọdun, Sundare Dare ni awọn agbabọọlu Naijiria fi da oun loju pe didun lọsan yoo so fun Naijiria ninu ifẹsẹwọnsẹ pẹlu Brazil. Minisita ṣalaye pe bo tilẹ jẹ wi pe ifẹsẹwọnsẹ ọlọọrẹsọọrẹ ni, awọn agbabọọlu Naijiria yoo fi taratara sii.	https://www.bbc.com/yoruba/ere-idaraya-50031682
entertainment	Onítíàtà, ẹ tún ààrọ̀ yín ṣe, kẹ́ yé tọ̀rọ̀ owó kiri tí àìsàn bá dé lọ́jọ́ alẹ́ - Toyin Aṣẹ́wó tó re Mecca	Gbajumọ osere tiata lobinrin, Yeye Oluwatoyin Adegbola, ti ọpọ eeyan mọ si Toyin Asẹwo to re Mecca ti foju abuku wo asa kawọn onitiata maa tọrọ owo lasiko aisan. Adegbola, ẹni to gbalejo BBC Yoruba sọrọ ni ẹkunrẹrẹ nipa itan aye rẹ, ibi to ba igbe aye rẹ de ati isẹ tiata lapapọ. Nigba to n tara poro lori asa to gbode kan, nibi ti wọn ti maa n tọrọ owo fawọn osere tiata to ba n saisan, Adegbola ni eyi ko bojumu rara. Gbajumọ osere naa wa woye pe se lo yẹ kawọn osere tiata se ọmọ ti wọn ba bi ni iwọn eku ni iwọn itẹ, ki wọn ma si da omi ju iyẹfun lọ. O woye pe bi eeyan ko ba tọju ọmọ lasiko to wa ni opepe, tabi to bimọ ju eyi ti agbara rẹ le tọju lọ, awọn ọmọ naa le ma yege lati tọju onitọun lọjọ alẹ. Bakan naa lo gba awọn osere tiata lọkunrin nimọran pe ki wọn yee fẹ ọpọ iyawo lasiko ti okiki wọn ba n tan, nitori alaafia wọn lọjọ alẹ. Adegbola wa woye pe asa ki awọn osere tiata maa bọ sori ayelujara lati tọrọ owo lasiko ti aisan ba de lọjọ alẹ lọwọ awọn ololufẹ wọn kii se iwa to bojumu. O ni gbogbo eeyan lo ni ohun to n la kọja, bi igba ti eeyan si n si anfaani to ni lo ni, tawọn onitiata to n saisan ba n tọrọ owo lọwọ awọn ololufẹ wọn. O fikun pe kii se awọn osere tiata nikan ni osisẹ mto wa lawujọ, bẹẹ si ni awọn agbaagba miran naa n se aisan lai jẹ pe wọn wa sojutaye lati bẹbẹ fun owo. Asẹwo to re Mecca wa rọ awọn akẹẹgbẹ rẹ lagbo tiata lati maa pọn omi silẹ de oungbẹ nitori ọjọ alẹ, ki wọn si jawọ ninu sise agbe lasiko ti aisan ba de lọjọ alẹ.	https://www.bbc.com/yoruba/articles/c514p0vj32go
politics	Cash grant: Ìjọba àpapọ̀ bẹ̀rẹ̀ sísan N20,000 owó ìrànwọ́ fáwọn obìnrin igbèríko l'Ogun	Ijọba apapọ ti bẹrẹ si ni san owo iranwọ ẹgbẹrun lọna ogun naira(N20,000) fawọn obinrin ẹgbẹrun mẹta ati abọ(3500) to wa ni igberiko nipinlẹ Ogun. Ijọba ibilẹ ogun to wa ni ipinlẹ naa lawọn obinrin ọhun ti wa. Minisita fun ileeṣẹ ijọba to n ri si ṣiṣe iranwọ fun araalu ati idasoke awọn eeyan, Hajiya Sadiya Faruq lo fi eto naa lọlẹ niluu Abeokuta lopin ọsẹ to lọ. Hajiya Faruq ti akọwe agba ileeṣẹ ijọba naa, Bashir Alkali ṣoju nibi ayẹyẹ ọhun ṣalaye pe eto naa wa fun fifa awọn ti ko rọwọ họri soke. O ni ijọba Aarẹ Muhammadu Buhari ti n ṣeranwọ fawọn talaka lati ibẹrẹ ijọba rẹ, bo tilẹ jẹ pe idojukọ pọ fun ijọba rẹ. Minisita ni dindin iṣẹ ku lawujọ ti di eto ti gbogbo awọn ijọba orilẹede agbaye n ṣe bayii. ''Eyi lo mu ki Aarẹ Buhari ṣe agbekalẹ eto iranwọ fawọn eeyan,  National Social Investment Programme (NSIP) lati le din oṣi ku ni Naijiria,'' minisita lo sọ bẹẹ. Hayiya Faruq ni eto NSIP ti ni ipa to dara laye awọn ọmọ Naijiria lati igba to ti bẹrẹ lọdun 2016. Minisita sọ pe akọsilẹ fihan pe miliọnu mejila eeyan lo ti jẹ anfaani eto ọhun lati igba to ti bẹrẹ ni Naijira. O ni bakan naa ni ijọba tun n san ẹgbẹrun marun naira fawọn eeyan bi miliọnu kan ti wọn ko rọwọ họri lawujọ. Hajiya Faruq fikun ọrọ rẹ pe awọn olokoowo kekeke naa ti jẹ anfaani ẹyawo labẹ ijọba Aarẹ Muhammadu Buhari.	https://www.bbc.com/yoruba/afrika-55879367
entertainment	Nkechi Blessing sọ̀rọ̀ nípa ikú ìyá rẹ̀, ó tún tú àṣírí kàbìtì nípa ìhùwàsí ara rẹ̀ táyé kò mọ̀	"Gbajugbaja Òṣeré fíìmù Yorùbá yii Nkechi Blessing jẹ oṣere kan ti ẹnu kò ṣi lára rẹ. Laipẹ yii ni ṣáájú iku iya rẹ àmọ́ pẹlu gbogbo eyi náà Nkechi kọ lati gba ọjẹgẹ, ṣe lo sì ń mókè ninu isẹ rẹ to sì ti di ólórúkọ ńlá laarin awọn akẹgbẹ rẹ bo tilẹ̀ jẹ́ pé ọmọ ẹ̀yà Igbo ni. Iroyin tilẹ̀ sọ pe ko fi iya rẹ ṣeré rara kódà títí di ìgbà ikú rẹ inú ilé Nkechi lo n gbe. Ó fi hànde pé irẹpọ to wa laarin oun ati iya rẹ to bẹẹ to sọ ní gbangba pe iya òun ni igi lẹyin ọgba oun. Nkechi sọ nigba kan ri pe bi òun bá padanu ìyá òun nìkan ni ohun tó lè mú òun sọkún lai tilẹ̀ mọ pe ọlọ́jọ́ ti ń kan ilẹkun. Afi tí iku sì de ni ọjọ kẹtalelogun oṣù Kẹ̀sán ọdun 2021 tí màmá Gloria Obasi Sunday ti wọn n pe ni Mummy Nkechi dagbere faye. ""Ẹni ọdun méjìlélógún ni mi mo dẹ sì ń gbé pẹlu ìyá mi. Torí tìrẹ gan ni mí ó ṣe tíì kò lọ bá ọkọ mi, mo sunmọ ìyá mi gidi gan mi ò sì lè fi silẹ. Kí n tó fún ẹ ní mílíọ̀nù kan, máa tí fún ìyá mi ni mílíọ̀nù marun-un. Nkechi sọ lẹyin iku iya rẹ pé ""kani àwọn dókítà béèrè owó láti doola ẹ̀mí rẹ, òun a bẹ gbogbo ayé láti ran òun lọwọ. Nkechi ni inu rirun lásán ni ìyá òun ni ó ṣe òun. ""Nkan to gbẹ̀yìn ti mo gbọ́ nìyẹn o"". Nkechi sọ pupọ nípa ìyá rẹ àti bó ṣe fi igboya tọ ọ dàgbà. Nkechi ni òun ó lè fi gbigbajumo bọ ẹbi oun. ""Ẹ gba gbigbajumo yín kẹẹ fi ẹbi mi silẹ. Mi ò lè jẹ akuṣẹ Òṣeré láyé. Mo fẹ́ kí n lè tọ́ka si ọkọ kan pé owó isẹ mi ni mo fi raa"". Nkechi ni awọn osere akẹgbẹ awọn elédè gẹ̀ẹ́sì ń pá owó gidi gan àti pé oogun wọn ni wọn ń lọ tẹẹ  bá rí wọn tí wọ́n ń ra gbogbo nkan. Nkechi jẹ ko di mimọ pe àwọn eeyan ńlá ńlá lo ko owo sínú fíìmù gẹgẹ bii onigbọwọ. Ó fi wọn we fiimu Yoruba to ni eeyan kan lè dédé yà wọle kò dẹ máa kopa ninu ere. ""Mo leè sọ awọn eeyan fún yín nínú fíìmù Gẹ̀ẹ́sì tí wọn kò gbé ère ara wọn jáde ri ti wọn si n kore owó gidi gan. Oludokoowo láwọn to n ṣe fíìmù Gẹ̀ẹ́sì torinaa ni wọn ṣe ń kore owó gidi gan. Nínú iforowanilenuwo kan tó ṣe ló ti sọ̀rọ̀ nípa ìdí tó fi dá sí ọrọ Baba Ijesa èyí tó mú ki wọn dáa dúró laarin awọn osere TAMPAN. Ó ní òun ó lè sọ pé wọn fipa bá òun lopọ rí àmọ́ ó sún mọ́ ọn. ""Pé ẹ lè mi kúrò lagbo TAMPAN gaan tún jẹ́ ọna lati ran mi lọwọ"". Wọn ní kilode to máa ń jà lórí ayélujára, ó ní ""ẹ o le bu mi ki n dakẹ. ""Ẹ jẹ ki n yà yín lẹ́nu, èmi àti ọkọ mi ò kí n ṣe ọrẹ ara wa lori Instagram. Ó lè di ọjọ kan ka ni ìjà lórí Whatssap taa tí ń sọ̀rọ̀ lojoojumo kí n dẹ lọ yọ ọ kuro lára àwọn ọrẹ mi lórí Instagram. tí àwọn oniroyin ayelujara yóò ti lọ gbé e èyí sì lè tún bá ọ̀pọ̀lọpọ̀ irẹpọ jẹ. Nkechi fi kún un pé inú òun dùn pẹlu bí òun ṣe ń ṣe nkan òun fún àpẹrẹ ""mo ṣe ìgbéyàwó kò sì sí ẹni tó mọ sii. Inú mi dùn gidi gan pelu igbe ayé mi mo sì ń ṣe fàájì""."	https://www.bbc.com/yoruba/afrika-58811021
politics	Ṣ﻿é lóòtọ́ ni àwọn jàndùkú kọlu Atiku àti ikọ̀ ìpolongo rẹ̀ ní Borno?	Iroyin to n lọ ni pe awọn ọdọ kan kọlu awọn ọkọ oludije sipo aarẹ lati inu ẹgbẹ oṣelu PDP, Atiku Abubakar nipinlẹ Borno. Ikọlu naa waye lasiko ti awọn ọkọ̀ naa n lọ si gbagede Ramat Square nilu Maiduguri, lati ba awọn alatilyin rẹ sọrọ. Niṣe ni wọn ba awọn ọkọ naa jẹ, ti wọn si fọ gilaasi awọn kan. Iroyin sọ pe o to aadọrin eeyan to farapa nibi ikọlu ọhun. Ninu fidio kan to n lọ kaakiri lori ayelujara, ọpọlọpọ awọn ọkọ ipolongo Atiku ni wọn ba jẹ. Ẹgbẹ oṣelu PDP ti bu ẹnu atẹ lu ikọlu naa. Ẹgbẹ naa sọ pe awọn janduku ẹgbẹ oṣelu APC to n ṣe ijọba lọwọ nipinlẹ Borno lo wa lẹyin ikọlu naa. Ṣugbọn ijọba ipinlẹ naa sọ pe irọ ni. Agbẹnusọ wọn, Isa Gusau sọ pe o ṣeeṣe ko jẹ PDP funra wọn lo pete ikọlu naa. Eyi kii ṣe igba akọkọ ti iroyin jade pe awọn janduku kọlu ikọ ipolongo oloṣelu ni Naijiria. Ọpọ igba si ni dukia ati ẹmi awọn eeyan ma n ṣofo sinu awọn ikọlu bẹẹ. Ileeṣẹ ọlọpaa nipinlẹ Borno ti sọ pe ayederu ni iroyin to ni awọn janduku kọlu awọn ọkọ ipolongo oludije ẹgbẹ PDP. Agbẹnusọ ọlọpaa nipinlẹ naa, ASP Kamilu Shatambaya sọ fun awọn akọroyin pe gbọyi-sọyi iroyin lasan ni pe wọn kọlu ikọ ipolongo Atiku. “Awọn oṣiṣẹ alaabo wa pẹlu Atiku Abubakar nigba to lọ si aafin Shehu ilu Borno, ati nigba to lọ si gbagede Ramat. “Koda, kọmisanna ọlọpaa wa nibi eto naa lati ri i daju pe o lọ lai si wahala kankan.” ASP Shatambaya sọ pe awọn tun lọ kaakiri awọn ileewosan lati wo boya eeyan mẹrinlelaadọrin ti wọn lo farapa wa nibẹ, amọ awọn ko ri ẹnikẹni. Ṣugbọn o, o ni awọn mu ọkunrin kan, Danladi Abbas nitori pe o n gbiyanju lati sọ òkúta lu awọn ọkọ to ba Atiku rin loju ọna wọn si papakọ ọkọ ofurufu ilu Maiduguri.	https://www.bbc.com/yoruba/articles/cjjvejlywp6o
religion	Shepherd Bushiri church pastor shot dead: Bí wọ́n ṣe yìnbọn pa Pasitọ kan lórí òkè	"Ọkan lára àwọn Pasito ìjọ Enlightened Christian Gathering (ECG) ti ṣalábàápàdé iku ojiji lásìkò tí wọn ń gbàdúrà lórí òkè àdúrà wọn ní South Africa. EGC jẹ Sọọṣi nla kan ni orileede South Africa eyi ti Oniwaasu ara ilẹ̀ Malawi Shepherd Bushiri n ṣe adari fun. Loju opo ayélujára Bushiri fúnra rẹ lo ti fi sita pe wọn yìnbọn pa Pasitọ Eric Bhuka. O ni ""ó dùn mi gidi gan láti gbọ́ ìròyìn aburu nipa iku Aposteli Eric Bhuka, ọkan lara awọn Pasitọ ECG ni South Africa. ""Ohun to tilẹ n da ọkan mi laamu ni pe lori oke adura ni wọn ti yinbọn pa Aposteli wa nibi to ti lọ gbadura ni igbaradi fun isin ọjọ Aiku. Wòlíì míì, tún wọ gàù lẹ́yìn tó tàpá sí ìlànà béèlì tí wọ́n fún un nílé ẹjọ́ Mo mọ riri rẹ Aposteli Eric. O wa, o waasu, o jere ọkan ati pe ni ipari irinajo aye rẹ yii, o ti pada lọ ibi ti gbogbo wa yoo pada lọ bi a b pari iṣẹ wiwaasu Jesu Kristi laye yii. Sun un re fun ogo Aposteli"". Awọn ọmọ ijọ ECG naa ti n fi ọrọ ibanikẹdun wọn ranṣẹ si adari Bushiri ati idile oloogbe Eric Bhuka. Ninu oṣu Kẹwa ọdun 2020 ni awọn ijọba fi panpẹ ọba mu Wolii Bushiri ati iyawo rẹ lori ẹsun jibiti to ni ṣe pẹlu ẹgbẹgbẹrun miliọnu dolar ati iwa jẹgudujẹra. Nigba to ya ni wọn tu wọn silẹ pẹlu beeli ninu oṣu Kọkanla ọdun 2020 pẹlu aṣẹ pe wọn gbudọ ko gbogbo iwe irina wọn le ijọba lọwọ. Bakan naa ni ibẹrẹ ọdun to kọja, Bushiri padanu ọmọ rẹ obinrin ọmọ ọdun mẹjọ, Saint Israella ti wọn si sinku rẹ ni orilẹede Malawi. Wo ìlú tí wọ́n ti ń gbé òkú ọba wọn pọ̀n lórí ẹṣin lọ fún ìsìnkú nínú igbó"	https://www.bbc.com/yoruba/afrika-60030425
politics	Osun 2022: Iléeṣẹ́ ọlọ́pàá nawọ́ gán afurasí ọ̀daràn 18	Iléeṣẹ́ ọlọ́pàá ìpínlẹ̀ Osun ní ọwọ́ ti tẹ àwọn afurasí gẹ́gẹ́ bí ọ̀daràn méjìdínlógún káàkiri ìpínlẹ̀ náà nígbà tí àwọn ṣe àbẹ̀wò sí gbogbo àyè tó ṣe kókó. Èyí kò ṣẹ̀yìn bí iléeṣẹ́ ọlọ́pàá ṣe ti  bẹ̀rẹ̀ ìgbésẹ̀ akin lórí bí ètò ìdìbò tó ń lọ́nà ní ìpínlẹ̀ náà ṣe máa kẹ́sẹ járí. Agbẹnusọ ọlọ́pàá ìpínlẹ̀ Osun, Yemisi Opalola lo fi ọ̀rọ̀ yìí léde nínú àtẹ̀jáde kan tó fi léde ní ọjọ́ Àbámẹ́ta, ọjọ́ Kejì, oṣù Keje, ọdún 2022. Opalola ní àwọn afurasí gẹ́gẹ́ bí ọ̀daràn náà ni àwọn ti ń fi ọ̀rọ̀ wá lẹ́nu wò lọ́wọ́ tí àwọn sì máa gbé ìgbésẹ̀ tó nípọn lórí ọ̀rọ̀ ní kété tí ìwádìí àwọn bá ti parí. Ó wá rọ àwọn ènìyàn láti so ewé agbéjẹ́ mọ́wọ́ pàápàá bí ètò ìdìbò sípò gómìnà yóò ṣe wáyé ní ìpínlẹ̀ náà láìpẹ́ nítorí àwọn kò ní fi àyè ọ̀daràn bó ṣe wù kó mọ lásìkò èyò ìdìbò. Bákan náà ló rọ àwọn ará ìlú láti máa ṣe àtìlẹyìn fún àwọn agbófinró nípa fífún wọn ní àwọn ìròyìn nípa àwọn ìwà kòtọ́ tó bá ń lọ ní agbègbè kóówá wọn. Ó ní èyí yóò mú iṣẹ́ àwọn yá, tí ìpínlẹ̀ Osun sì máa dùn-ún gbé fún tẹrú tọmọ pàápàá jìlọ lásìkò ètò ìdìbò tó ń bọ̀ lọ́nà yìí. “Bí ètò ìdìbò sípò gómìnà ìpínlẹ̀ Osun ṣe ń súnmọ́ etílé, iléeṣẹ́ ọlọ́pàá ìpínlẹ̀ Osun ti bẹ̀rẹ̀ sí ní gbọn gbogbo àwọn ibi tí àwọn ọ̀daràn máa ń sá sí yẹ́bẹ́yẹ́bẹ́.” “Àwọn méjìdínlógún la ti nawọ́ gán báyìí tí a sì ti ń fi ọ̀rọ̀ wá wọn lẹ́nu wò.” Ọwọ ọlọpaa ti tẹ awọnagunbanirọ ati afurasi miran ti wọn n ko kaadi awọn oludibo pamọ lati ta fun awọn oloṣelu to fẹ fi ṣe ayederu ibo lasiko idibo to n bọ lọna. Alukoro ileeṣẹ ọlọpaa ni ipinlẹ Ọṣun, SP Ọpalọla ṣalaye fun awọn akọroyin ni ilu Oṣogbo lasiko to n fi oju awọn afurasi naa han pe ọwọ tẹ wọn lẹyin ti eeyan kan to forukọ silẹ lati gba kaadi idibo lọdọ ajọ eleto idibo INEC lọ fi ẹjọ sun ni agọ ọlọpaa to wa lagbegbe Oṣu ni ọjọ kọkandinlọgbọn oṣu kẹfa ọdun 2022 pe  oun lọ si ọfiisi ajọ INEC to wa nijọba ibilẹ Atakunmọsa West ti olu ileeṣẹ rẹ wa nilu Oṣu lati lọ gba kaadi idibo oun ṣugbọn oun ko rii gba. O ni oun beere fun iwe iforukọ silẹ awọn to fẹ gba kaadiu nibẹ nibi ti oun ti wa rii pe agunbanirọ kan ti orukọ rẹ n jẹ, Orji Desmond Nkenna, ti o n sinruulu pẹlu ajọ INEC nijọba ibilẹ naa ti gba kaadi ọhun pẹlu igbimọpọ pẹlu arakunrin kan ti orukọ rẹ n jẹ Wale Ojo ati Ijimakinwa Ọlaoluwa. Ninu ọrọ to sọ, agunbanirọ naa ṣalaye pe awọn mejeeji yii lo wa ba oun pe awọn fẹ ki oun ko awọn kaadi idibo kan fun awọn nitoripe awọn rii pe awọn mọlẹbi awọn kan ti wa forukọ silẹ fun kaadi ṣugbọn wọn ko si nitosi. O ni ọgbẹni Wale Ojo naa, to pe ara rẹ fun oun pe oun ni aṣofin to n ṣoju ẹkun  naa ni oun yoo fun oun lowo gọbọi fun iṣẹ naa ti oun ba lee ko awọn kaadi naa fun oun. Agunbanirọ naa tun ṣalaye wi pe, igbesẹ naa ko ṣai lọwọ oṣiṣẹ ajọ INEC to wa lẹkun ijọba ibilẹ naa, to pe orukọ rẹ ni arabinrin Makanjuọla Bilahu, ẹni ọdun mejidinlọgọta ati arakunrin ẹni ọdun mejilelọgbọn kan ti orukọ rẹ n jẹ Oluwatobi Ọginni. Alukoro ileeṣẹ ọlọpaa nipinlẹ Ọṣun ṣalaye pe nikete tawọn ọlọpaa gba ifisun naa ni wọn bẹrẹ iṣẹ, wọn mu agunbanirọ naa, oṣiṣẹ ajọ INEC to jẹ ọga rẹ ati ọgbẹni Ọgini to darukọ lati mọ ohun ti wọn mọ nipa iwa naa. Ileeṣẹ ọlọpaa ni ipinlẹ Ọṣun ko ṣai tun kede pe afurasi meji ninu wọn, Wale Ojo ati Ijamakinwa Ọlaioluwa ti na papa bora ti awọn ọlọpaa si n wa wọn.	https://www.bbc.com/yoruba/articles/c80w58612kyo
sports	Super Eagles kò rántí kó ohun eèlò ìgbábọọlu wọn dání	Agbẹ ti lọ soko idije bẹẹ ko ranti ọkọ ni ọrọ Super Eagles loni. Egbẹ agbabọọlu Super Eagles ti ilẹ Naijiria to lọ si orilẹ-ede Ukraine lati gba boolu ọlọrẹjọrẹ ninu eyi ti wọn ti gbagbe eroja wọn. Super Eagles ti wọn jẹ agbabọọlu àgbà fun ilẹ wa ni wọn ti gunlẹ si ilu Dnipro sugbọn ti wọn ko ranti ko awọn ohun eelo igba bọolu wọn dani. Abẹnugan fun  eto are bọọlu fún Super Eagles, Ademọla Ọlajiire lo fi iroyin naa lede ni ọjọ lsinmi ọsẹ yii. O fi kun ọrọ rẹ pe awọn agbabọọlu mẹfa miran ni wọn tun n reti baagi ti ohun eelo wọn wa gẹgẹ bi igbaradi yoo ṣe bẹrẹ ni ọjọ Iṣẹgun ni pẹrẹwu. Wọn ni lẹyin ti ọkọ ofurufu to gbe wọn balẹ tan naa ni wọn rii pe ko si ẹru wọn kankan ninu ọkọ ofurufu ọhun Olori awọn ti wọn jọ kọwọ rin de ilu Dnipro, ni orile ede Ukraine, Dayọ Achor wi pe awón alaṣẹ ọkọ ofurufu Turkey yoo ṣe iranlọwọ to yẹ lati ko ẹru naa pada wa. Dayọ tẹsiwaju pe, asọye to muna doko ti wa laarin ajọ NFF ti ilẹ Naijiria ati alaṣẹ ileeṣẹ ọkọ ofurufu naa lati tete ko awọn ohun eelo naa pada de saaju ọjọ lsẹgun. Idije ọjọ Isẹgun yii lo maa bẹrẹ ni bii agogo meje abọ aṣaalẹ lori papa iṣere nla ti ilu Dnipro.	https://www.bbc.com/yoruba/afrika-49632506
health	Àwọn nọ́ọ̀sì ní UK gùn lé ìyanṣẹ́lódì, pè fún ẹ̀kúnwó	Awọn nọọsi ni orilẹede  Gẹẹsi paapa julọ awọn ti ilu England, Wales àti Northern Ireland ni wọn ti bẹrẹ  iyanṣẹlodi. Iyanṣẹlodi yii ni yoo jẹ eyi ti o gbooro julọ ninu itan ẹka to n ri si eto ilera lorilẹede naa. Pẹlu iyanṣẹlodi ti awọn oṣiṣẹ ilera gun le, ọpọlọpọ iṣe abẹ ati awọn itọju to rọ mọ ọ ni ko ni ṣeeṣe, ṣugbọn awọn itọju to ro mọ didoola ẹmi ni wọn yoo maa ṣe. Awọn oṣiṣẹ Royal College ninu ọrọ wọn sọ wipe awọn ni lati gun le iyanṣẹlodi nitori wipe ijọba kuna lati ba awọn oṣiṣẹ ilera sọrọ. Ijọba ilẹ Gẹẹsi lo ti sọ wi pe oun ko lagbara ekunwo ida Mọkandinlogun ti awọn oṣiṣẹ eto ilera beere fun. Adari RCN Pat Cullen rọ ijọba lati ṣe ohun to tọ ki wọn si fi opin si iyanṣẹlodi yii ki ọdun 2022 to dopin. Iyanṣẹlodi naa  lo tan yika awọn ile iwosan ni ilẹ Gẹẹsi, awọn ile iwosan ni Northern Ireland, gbogbo ile iwosan ni Wales ayafi ile iwosan kan, ṣugbon awọn ile iwosan ni Scotland kii yanselodi. Iyanṣẹlodi oni wakati mejila ti wọn gun le yii wa ni ninu ofin to rọmọ iṣẹ ni ile Gẹẹsi. Awọn itọju to jọ mọ ọmọ bibi, aisan  jẹdọjẹdọ, itọju ọmọde àti awọn itọju to rọmọ idoola ẹmi nikan ni wọn yoo maa mojuto ni awọn ilẹ iwosan naa. Arabinrin lyndsay Thompson  ẹniti o ti bẹrẹ iṣẹ gẹgẹ bii nọọsi lati ọdun mejila ṣẹyin ni ko wù awọn lati gun le iyanṣẹlodi ṣugbọn aibikita ijọba si ipenija awọn lo jẹ ki awọn gun le iyanṣẹlodi naa.  Iyanṣẹlodi ọhun lo ṣeeṣe ko tẹsiwaju ni ogunjọ oṣu yii ti ijọba ilẹ Gẹẹsi ba kọ lati dahun ibeere awọn nọọsi yii.	https://www.bbc.com/yoruba/articles/cpd2ej3rk38o
sports	Gabon youth coach arrested: Olùkọ́ni ẹgbẹ́ agbábọ́ọ́lù U-17 ní Gabon dèrò àtìmọ́lé fún ẹ̀sùn fífipá bá àwọn agbábọ́ọ́lù ọ̀kùnrin sùn	Olukọni tẹlẹ fun ẹgbẹ agbabọọlu Under-17 ni orilẹ-ede Gabon, Patrick Eyi, ti wa ni ahamọ ọlọpaa bayii nitori ẹsun ifipabanilopọ. Ọjọ Ẹti to kọja ni ajọ bọọlu orilẹ-ede naa da a duro lẹnu isẹ, lẹyin ti ileeṣẹ to n mojuto ere idaraya sọ pe Aarẹ Ali Bongo ṣapejuwe ẹsun naa gẹgẹ bi eyi to lagbara pupọ. Ọgbẹni Eyi sọ fun BBC pe oun ko jẹbi ẹsun naa. O ni ọna lati yẹyẹ awọn aṣeyọri oun ni. Ẹsun ti wọn fi kan-an ni pe o n ni ibalopọ pẹlu awọn ọdọmọkunrin kekeeke to n dari. Iwe iroyin The Guardian to jẹ ti ilẹ Gẹẹsi sọ pe agbabọọlu kan to wa pẹlu ikọ ọjẹ wẹwẹ nigba kan, sọ fun ohun pe iwa fifi ipa banilopọ ti n waye fun ọpọlọpọ ọdun ninu ajọ bọọlu alafẹsẹgba ni Gabon. Agbabọọlu naa sọ pe wọn fi ipa ba oun lopọ. Lọjọ Aiku bakan naa, wọn tun da olukọni miran duro ni Gabon lori ẹsun fifi ipa ba ọmọde lopọ. Ẹgbẹ agbabọọlu TP Akwaenbe da Mickala Orphe duro lẹyin ti awọn eeyan fi ẹsun ifipabanilopọ kan lori ayelujara. Ni bayii, ileeṣẹ eto ere idaraya ni Gabon ti bẹrẹ iwadii lori awọn ẹsun ifipabanilopọ to n waye ninu ẹgbẹ agbabọọlu orilẹ-ede naa, to si tun sọ fun ileeṣẹ eto idajọ lati tan ina iwadii de awọn ẹka ere idaraya yooku.	https://www.bbc.com/yoruba/ere-idaraya-59738953
politics	Afurasí 4,000 la fi ṣìkùn òfin mú láàrín ọṣù márùn ún- Adetunji Adeleye adarí Amotekun Ondo	"Amotekun mú afurasí 4,000 lórí onírúrú ẹ̀sùn l'Ondo Ikọ alabo Amotekun ipinlẹ Ondo ti ni o kere tan, awọn ti fi ṣikun ofin mu nnkan bii ẹgbẹrun mẹrin awọn afurasi laarin oṣu Kinni si oṣu Karun un ọdun 2022 lori oniruru iwa ọdaran. O  ni awọn fi panpẹ ofin mu awọn eeyan ọhun lori oniruru awọn ẹsun bii ijinigbe, idigunjale, nini ohun ija oloro lai gba aṣẹ lọwọ ijọba, atawọn ẹsun mii. Adeleye ṣalaye pe iwa ọdaran ti dinku si pẹlu ida aadọrin l'Ondo nitori akitiyan ikọ Amotekun lati ti ọwọ iwa ọdaran bọlẹ. Nibe ni Adeleye ti salaye pe:  ""Laarin oṣu Kinni si oṣu Karun un ọdun 2022, a ti fi ṣikun ofin mu nnkan bii ẹgbẹrun mẹrin afurasi, awọn kan ninu wọn ti wa lọgba ẹwọn, nigba ti iwadii ṣi n lọ lọwọ lori awọn mii."" ""Laarin oṣu marun un to kẹyin ọdun to kọja, ati oṣu marun un to bẹrẹ ọdun yii, awọn ti a fi ṣikun ofin dinku si."" ""Lọdun to kọja, awọn ti a mu lori ẹsun pe wọn tapa si ofin ma fi ẹranjẹko laarin igboro to ẹgbẹrun mẹrin, amọ lọdun yii, awọn ti a ti mu lori ẹsun kan naa ko tii ju ẹgbẹrun kan."" Ona wo ni awọn ajinigbe n gba ṣiṣẹ bi Adeleye ṣe ṣalaye? Adeleye sọ siwaju si pe ṣaaju akoko yii, ni ṣe ni awọn ajinigbe maa n ṣọṣẹ bo ṣe wu wọn amọ ikọ Amotekun ti ti ọwọ wọn bọ aṣọ. Gẹgẹ bii ohun to sọ, aṣeyọri naa kii ṣe igbiyanju  Amotekun nikan, amọ awọn ṣe aṣeyọri naa pẹlu ifọwọsowọpọ ajọ NSCDC, DSS ati ileeṣẹ ọmọ ogun. A ko ni da si eto oṣelu tabi idibo Adari ikọ Amotekun ọhun tun sọ pe awọn oṣiṣẹ ikọ naa ko ni lọwọ ninu eto idibo Aarẹ ọdun to n bọ. O ni ""Ti ijọba ipinlẹ Ondo ko ba lo ikọ Amotekun fun idibo tirẹ, o yẹ ki ẹ mọ pe a ko ni fi sẹgbẹ kan to ba di akoko eto idibo gbogbogbo ọdun to n bọ. ""Ohun to kan wa ninu eto idibo naa ni pe ki awọn araalu ma ṣe tẹ ofin loju mọlẹ lasiko eto idibo naa, awa yoo si ṣe iṣẹ wa bo ṣe tọ ati bo ṣe  yẹ."" Lẹyin naa lo rọ awọn araalu lati tete bun awọn gbọ ti wọn ba kofiri iwa ọdaran kankan lagbegbe wọn."	https://www.bbc.com/yoruba/afrika-61568293
politics	Adebayo Alao-Akala: 'Mo ti dàgbà ọ̀jẹ̀, n kò ní díje fún ipò gómìnà ìpínlẹ̀ Oyo mọ́'	Gomina ana ipinlẹ Oyo, Otunba Christopher Adebayo Alao-Akala ti kede pe oun ko ni dije fun ipo gomina ipinlẹ naa mọ nibi ti oun ba a de bayii. Otunba Akala sọrọ yii lori eto kan to waye ni ileeṣẹ redio kan niluu Ibadan lọjọ Abamẹta, ọjọ kọkandinlọgbọn oṣu kẹjọ ọdun 2020 yii. Bakan naa o fidi ọrọ naa mulẹ fun BBC Yoruba latẹnu agbẹnusọ rẹ, Yusuf Olaniyi pe oun ti fiṣẹ silẹ fawọn to ṣẹṣẹ n dide ninu oṣelu. Akala ni ohun ti o ku f'oun lati ṣe bayii ni lati rii pe oludije to kun oju oṣuwọn jade ninu ibo abẹle lati ṣoju ẹgbẹ oṣelu APC ninu ibo gomina ọdun 2023 to n bọ. Otunba Alao-Akala to ṣe ọjọ ibi aadọrin ọdun loke eepẹ laipẹ yii ni igbesẹ oun lati ma dije fun ipo gomina mọ yoo f'oun lanfaani lati ṣiṣẹ ipẹtu si aawọ ti gomina ipinlẹ Oyo tẹlẹ, oloogbe Abiola Ajimobi gbe le oun lọwọ daadaa. Alao-Akala ni oun ati Ajimọbi sọ ọpọlọpọ ọrọ ninu eyi tawọn ti fẹnu ko pe ki oun pari aawọ to wa laarin gbogbo ọmọ ẹgbẹ to n binu lẹyin idibo gbogbogbo to lọ. O ni oun ti ba gbogbo awọn ọmọ APC to n binu atawọn to ti kuro sọrọ, wọn si ti gba lati pada sinu ẹgbẹ. Gomina Oyo tẹlẹ ni oun rawọ ẹbẹ si awọn mii pe ki wọn j'eburẹ ki wọn to gba lati pada sinu ẹgbẹ. ''Ko si ohun ti n ko mọ nipa oṣelu ipinlẹ Oyo, n o si ni erongba lati fa ẹnikan kalẹ lati dije fun ipo gomina lọdun 2023,'' Alao-Akala lo sọ bẹẹ. Alao-Akala sọ pe ilẹkun ile oun ṣi silẹ fun gbogbo ọmọ ẹgbẹ APC nipinlẹ bayii. Nigba ti o n kin ọrọ Akala lẹyin, oluranlọwọ fun gomina ipinlẹ Oyo tẹlẹ, Yusuf Olaniyi sọ fun BBC Yoruba pe Alao-Akala ti di agbaọjẹ ninu oṣelu ipinlẹ, iyẹn lo ṣe ni oun ko ni dije fun ipo gomina mọ. O ni Akala ti da oun to fẹ da laye papaa julọ lagbo oṣelu, ''eyi gan lo jẹ ko pinnu lati fun awọn to wa lẹyin ninu ẹgbẹ lati dije.'' O ni Alao-Akala ti jẹ oye lemọmu bayii, ko tun le maa du oye Ṣeriki mọ, nitori oun ni alaga apẹtu si aawọ ninu ẹgbẹ oṣelu APC ipinlẹ, ko le maa du ipo gomina mọ to jẹ Ṣeriki. Bi o lo dagba, bi o loo gbo, bo ba pẹ titi, oju a hun jọ, Olaniyi ni agba naa ti de si Otunba.	https://www.bbc.com/yoruba/afrika-53957015
entertainment	Nollywood: Kìí ṣe nǹkan ìtìjú pé èmi ni mò ń gbọ́ bùkátà ẹbí mi - Nkechi Blessing	"Gbájúgbajà  òṣèré  Nollywood Yoruba Nkechi Blessing Falegan pe kò sí ǹǹkan ìtìjú fún òun láti jẹ́ ẹni to n gbọ́ bùkátà àwọn ẹbi òhun. Ojú òpó Insagram rẹ ló ti fi ìdí ọ̀rọ̀ yìo múlẹ̀ lásìkò tó n ṣe ìránti oṣù kan ti ìyá rẹ re ibi àgbà n re. Gbajúgbajà òṣèré náà pàdánù ìyá rẹ lẹ́yín ọjọ́ díẹ̀ sí ayẹyẹ ọjọ́ ìbí rẹ̀, tí ó sì ṣe ẹ̀yẹ ìkẹyìn fún ìyá rẹ ni ọ̀eẹ̀ tó kọjá. Lẹ́yìn ayẹyẹ ọkú náà ni òṣèré ọhún lọ sí ilẹ Gẹ̀ẹ́sì láti lọ bá ọkọ rẹ David Adelegan tí kò sí nibi ayẹyẹ ìsìnku ìyá Nkechi Blessing. Ó ṣàlàyé pé, ìyá òun àti ẹbi tí òin nílò láti gba bùkàta wọn ó fàá tí òun fi n ṣe iṣẹ àṣefẹ́ẹ̀kú, kìí ṣi ṣe ohun ìtìjú rárá. Ní báyìí òṣeré náà ni òun ṣeetan láti padà sí ẹnu isẹ́ àti láti tẹ̀síwájú lẹ́nu iṣẹ́. Nkechi Blessing dúpẹ́ lọ́wọ́ gbogbo àwọn ènìyàn tó dúró tìí lásìkò ìsìnkú ìyá rẹ̀. Nítorí owó, ọlọ́pàá obìnrin kan pa mọ̀lẹ́bí rẹ̀ márùn-ún àti ọ̀rẹ́kùnrin rẹ̀ Ṣé ẹ ti gbọ́ nípa bí ""Flubot Malware"" ṣe lè kọlu fóònù yín lójijì? - NCC Ọ́ọ́físà tó lu Clement awakọ̀ Uber níbi EndSARS gba ìwé máa lọ ilé ná"	https://www.bbc.com/yoruba/afrika-59022427
politics	PDP Crisis: Mo fẹ kí èmi àti Auxillary kojú ara wa lọ́dọ̀ ọlọ́pàá ní Abuja lórí ìkọlù náà	"Eekan oloṣelu kan lẹgbẹ oṣelu NNPP nipinlẹ Ọyọ, Alhaji Adebisi Ọlọpọeyan ti kọwe ẹdakun ẹ gbami ranṣẹ si ọga ọlọpaa lorilẹede Naijiria Usman Baba. Bakan naa lo fi iwe ẹbẹ sọwọ si adari ileeṣẹ̀ alaabo DSS, Yusuf Bichi pe ko ṣeto ati fi panpẹ ofin gbe olori ajọ amojuto ibudokọ ero nipinlẹ̀ Ọyọ, PMS, Mukaila Lamidi ti ọpọ mọ si Auxilliary. Awọn iwe ẹbẹ naa lo kọ nitori bi awọn afurasi janduku kan se ya bo ile rẹ lọjọ Aje, ti wọn si ba dukia olowo iyebiye jẹ ati bi wọn ti ṣe ọpọ eeyan leṣe pẹlu. Ninu iwe ẹbẹ to kọ sawọn agbofinro naa si ni Olopoeyan ti kede pe Auxillary ni oun fura si pe o ran awọn janduku naa wa se isẹ ibi nile oun. Eekan ẹgbẹ oṣelu PDP ni Alaaji Ọlọpọeniyan tẹlẹ, ki o to digba ati agbọn rẹ gba ẹgbẹ oṣelu NNPP lọ. O ni bi gomina ipinlẹ̀ Ọyọ, Seyi Makinde ṣe n ṣakoso ẹgbẹ oṣelu naa lo sun oun kuro lagbo rẹ lọjọ Aje. Lẹyin to gbe igbesẹ kuro lẹgbẹ oṣelu PDP lọ si NNPP yii, lawọn janduku kan, ti Alaaji Ọlọpọeniyan sọ pe oun furasi pe wọn jẹ ọmọ ajọ amojuto ibudo ero nipinlẹ naa. Amọṣa o, ọwọ awọn ọlọpaa kogberegbe tẹ ọkan ninu wọn. Alaaji Ọlọpọeniyan ṣalaye pe kii ṣe oni tabi ana ni Auxilliary ti n lepa ẹmi oun, ti oun si ti kọ ọpọ iwe ẹ gba mi ranṣẹ si awọn adari ileeṣẹ ọlọpaa ati ileeṣẹ agbofinro DSS. O ni ikọlu naa fidi ohun ti oun ti n fi to ileeṣẹ ọlọ̀paa leti tipẹtipẹ ni ṣugbọn ọkan ninu awọn janduku naa ti awọn ọlọpaa mu lo jẹ ki oun mọ pe awọn mọ ikọ amojuto ibudokọ ero nipinlẹ Ọyọ ni afurasi naa jẹ. Eekan oloṣelu naa ṣalaye pe kii ṣe igba akọkọ niyi ti awọn ""ọmọlẹyin Auxilliary"" yoo maa kọlu oun; nitori pe wọn ṣe oun to jọọ eyi lasiko ti oun ṣi wa lẹgbẹ oṣelu PDP. ""Wọn kọlu wa nibi ipade idibo yan awọn adari ẹgbẹ oṣelu naa to waye ni papa iṣire Liberty. Ninu ọrọ rẹ si ẹsun ti Alaaji Ọlọpọeniyan fi kan PMS ati alaga rẹ, Auxilliary, alukoro ajọ amojuto ibudokọero nipinlẹ Ọyọ, PMS ṣalaye pe irọ nla ni Alaaji Ọlọpọeniyan n pa. O ni ahesọ lasan ni pe awọn ọmọ ajọ PMS lo kọlu ile oloṣelu naa nitoripe agbegbe Testing Ground niluu Ibadan ni iṣẹlẹ naa ti waye niwaju agọ ọlọpaa to wa ni Testing ground. Awọn ọlọpaa ranṣẹ pe awọn kan lara awọn ọmọ wa, nigba ti wọn n kuro nibẹ lawọn janduku kan ti wọn jẹ ọmọlẹyin Alaaji Ọlọpọeniyan kọlu wọn ni oju titi nibẹ. Awọn gan an ni ọdaluru o."" Saaju la ti mu iroyin wa fun yin pe wahala nla bẹ sile nilu Ibadan, tii se olu ilu ipinlẹ Oyo nigba ti awọn afurasi janduku kan ya bo ile eekan oloselu kan. Oluwarẹ ni Alhaji Adebisi Olopoeyan, tii se alajọsepọ tẹlẹ ninu ẹgbẹ oselu PDP pẹlu gomina Seyi Makinde. Olopoeyan, to n fapa janu lori bo se ni gomina Makinde n fi ọwọ rọ wọn sẹyin ninu ẹgbẹ PDP ati isejọba rẹ lo wa ni igun tinu n bi ninu ẹgbẹ oselu PDP tẹlẹ. Adebisi Olopoeeyan lo kede lọjọ Aje pe oun ti kuro ninu ẹgbẹ oselu PDP, ti oun si ti dara pọ mọ ẹgbẹ oselu New Nigeria People's Party, NNPP. Nibi ayẹyẹ igbasagbo kan to waye nilu Ibadan lọjọ Aje ni wọn ti fi tilu-tifọn ki Olopoeyan atawọn alatilẹyin rẹ kaabọ sinu ẹgbẹ oselu NNPP. Nigba to n sọrọ nibi ayẹyẹ igbasagbo naa ni Olopoeyan ti sapejuwe gomina Makinde bii alaimoore. Agba oselu naa salaye pe ibẹrẹ pẹrẹ ni oun ti gbe ẹgbẹ PDP ga lọdun 2015 fun Seyi Makinde lati moke ninu idibo gomina. O wa fọwọ gbaya pe ọpọ ọmọ ẹgbẹ APC ati PDP nipinlẹ Oyo si ni wọn ti n palẹ mọ lati dara pọ mọ ẹgbẹ NNPP naa laipẹ laijinna. Ko pẹ ti ayẹyẹ igbasagbo naa pari ni awọn janduku kan ya bo ile agba oselu Adebisi Olopoeyan to wa ni Basorun/Idi Ape nilu Ibadan. Se ni ọpọ eeyan to wa ni adugbo naa, titi to fi de orita Idi-Ape si Iwo Road fẹsẹ fẹ nigba ti wọn n gburo ibọn to n dun lakọ lakọ ati idagiri eeyan. Idi ni pe wọn ro pe awọn adigunjale lo tun gbe ise wọn de ladugbo naa gẹgẹ bi wọn ti se nibẹrẹ ọdun yii. Nigba ti wọn yoo si fi sẹju diẹ lẹyin isẹju melo kan, ọpọ eeyan, ti pupọ wọn jẹ alatilẹyin Olopoeyan, ti fara pa yanna-yanna. Bi o tilẹ jẹ pe awọn janduku naa raye na papa bora, amọ sibẹ ọwọ tẹ ọkan lara wọn. Lasiko to si fẹ fẹsẹ fẹ pẹlu awọn yoku rẹ ni awọn eeyan gba ya a, ti wọn si mu silẹ. Lara awọn nnkan ti wọn si ba lara afurasi naa ni kaadi idanimọ ọmọ ẹgbẹ alakoso gareeji ọkọ nipinlẹ Oyo, Parks Management System (PMS). Alhaji Mukaila Lamidi, ti ọpọ eeyan mọ si Auxillary si ni adari ẹgbẹ PMS naa. Ninu fidio kan to wa lori ayelujara nibi ti awọn eeyan ti n fi ọrọ wa afurasi ti wọn naa lẹnu wo. Afurasi janduku naa, ti wọn ti bọ sokoto nidi rẹ de idaji, lo ti salaye pe oun kii se ara awọn janduku to wa sile agba oselu naa. Bakan naa ni ko si asọ lọrun afurasi naa, to si din irun rẹ ni irun dada igbalode. Afurasi naa, to na kaadi idanimọ ti wọn ka mọ lọwọ soke, wa n bẹ awọn to mu pe ki wọn mase jẹ ki oun jẹ iya oniya nitori oun kii se ara awọn janduku to wa. ""Ẹ dakun, ẹ ma pa mi. Emi kii se ara wọn walahi, ọlọkada ni mi: Iyawo mi sẹsẹ loyun ni, ọlọkada ni mi emi kii se ara wọn. Mo ni ki n maa ta igbo yii ni boya Ọlọrun le saanu mi, n kii se ara wọn."" Amọ nibayii, wọn ti fa afurasi janduku naa le awọn ọlọpaa lọwọ. BBC Yoruba kan si agbẹnusọ fun ẹgbẹ alakoso gareeji PMS nilu Ibadan, Wasiu Adebayo lati mọ iha ẹgbẹ naa si isẹlẹ ọhun. Adebayo, lasiko to n ba BBC Yoruba sọrọ ni awọn ko mọ ohunkohun nipa isẹlẹ naa. ""A ko mọ nkankan nipa rẹ, tẹ ba bi wọn gan, wọn yoo sọ fun yin pe a ko mọ nkankan nipa isẹlẹ naa. Awọn ole ni wọn sọ pe wọn wa jale ni adugbo yẹn, awa kan rin si asiko ti isẹlẹ naa waye ni. Ohun to sẹlẹ nibẹ ko kan wa rara, a kan kọja ni akoko igba yẹn ni. Ẹnikankan ko ba wn ja ninu awọn ọmọ ẹgbẹ PMS, awọn naa ko si ba wa ja, a kan kọja lọ nibẹ ni."" Wayio, ileesẹ ọlọpaa ipinlẹ Oyo ti wa salaye pe ko si isẹlẹ idigunjale kankan to waye ladugbo Idi-Ape lọjọ Aje gẹgẹ bawọn eeyan kan se n sọ ahesọ ọrọ kiri."	https://www.bbc.com/yoruba/afrika-61079389
politics	2023 Presidency: Wo ohun tí ìgbákejì ààrẹ àti Olubadan sọ lásìkò ìbẹ̀wò rẹ̀	"Igbakeji aarẹ Ọjọgbọn Yemi Osinbajo to tun jẹ ọ̀kan lara awọn oludije fun ipo aarẹ ti lọ ṣe ibẹwo si Olubadan ti ilu Ibadan, Sẹnetọ Lekan Balogun lati fi too leti nipa erongba rẹ ati dupo aarẹ. Ọba alade naa si ti gbadura fun igbakeji aarẹ pẹlu bo ṣe ni ""mo kasẹ ọrọ mi nilẹ nipa gbigbe ọle Allah lọwọ lati da abo bo ẹ"". Bakan naa ni igbakeji aarẹ ṣepade pẹlu awọn ọmọ ẹgbẹ oṣelu All Progressives Congress ti ipinlẹ Oyo. Mo ṣèlérí pé n kò ní já Ibadan àti Nàìjíríà kulẹ̀- Olúbàdàn tuntun, Ọba Lekan Balogun Ali Okùmádé kejì Ṣé lóòtọ́ọ́ ní pé Osinbajo dalẹ̀ Tinubu pẹ̀lú bó ṣe kéde láti du ipò ààrẹ? Ẹlẹ́yàmẹ̀yà, ẹ̀sìn kò lè pín Nàìjíríà - Osinbajo Ìpadàbọ̀sípò àti ọrọ̀ yóò wà fún Nàìjíríà -  Osinbajo gbàdúrà Ìdí tí Tinubu fi ṣèpàdé pẹ̀láwọn gómìnà APC lẹ́yìn tí Osinbajo kéde lati dupò ààrẹ Lasiko ti wọn jọ n sọrọ, o ni oun ni igboya pe ni gbogbo ọdun meje sẹyin gẹgẹ bi igbakeji aarẹ, o ti ṣe igbaradi fun oun fun ipo giga. Nigba to n gbe iwe aato oṣelu siwaju awọn aṣoju ẹgbẹ naa, igbakeji aarẹ ni oun ti lo iye ọdun bii melo yii sẹyin ni oun ti fi kọ ẹkọ ati igbaradi. Fun idi eyi lo ṣe gbagbọ pe oun ni iriri to koju osuwọn lati kan lu agbami adari lati dije du ipo aarẹ ti yoo gba eku ida lọwọ Buhari. Wo bí àwọn Alfa ṣe kírun sí Aláàfin lára àti ètò tó kàn láti gbé e wọ káà ilẹ̀ Aláàfin àti Ọba ilẹ̀ Yorùbá márùn-ún mìí tó wàjà láàrin oṣù márùn-ùn péré Wo àwọn ǹkan tí o kò mọ̀ nípa Ọba Lamidi Adeyẹmi, òṣìṣẹ́ adójútòfò àti Abẹ̀ṣẹ́kùbíòjò tó wàjà Alaafin Oyo Oba Lamidi Adeyemi ti wàjà! ""Pẹlu gbogbo irẹlẹ lonii ni mo fi n kede erongba mi lati du ipo aarẹ orilẹede Naijiria labẹ asia ẹgbẹ oṣelu nla wa""APC, o sọ eyi ninu fidio kan ti ileeṣẹ Channels fihan. Ikede rẹ yii lo mu opin wa si ọpọlọpọ ireti ati ero awọn eniyan Naijiria lati mọ boya yoo dije  eyi to si tun ti ṣi aaye silẹ fun ọpọ eeyan lati darapọ mọ awọn to n kede ati dije."	https://www.bbc.com/yoruba/61201518
health	Ondo Rape: Pásítọ̀ ní ẹ̀mí èsù ló gbé òun wọ̀ títí òun fi fi ipá bá olóyún oṣù mẹ́jọ lòpọ̀!	Ọwọ ti tẹ pasitọ ẹni ọdun mẹrindinlọgọta, Festus James to fi ipa ba oloyun osu mẹjọ sun ni agbegbe Agbabu nipinlẹ Ondo. Agbẹnusọ Ileeṣẹ ọlọpaa nipinlẹ Ondo, Funmilayo Odunlami to fi idi iṣẹlẹ naa mulẹ ni pasitọ ọhun jẹwọ pe lootọ ni oun ṣe aṣemaṣe naa. Arabinrin Odunlami ni pasitọ naa lọ si ilu Agbabu lati ipinlẹ Ọyọ lati lọ ṣe isọji agbaiyanu nibẹ ti ọpọ ero si pe jọ. Lasiko isoji naa ni pasitọ ni ẹmi mimọ kọ si oun pe obinrin oloyun naa ni ẹmi esu pe ki o si tẹle oun lọ gbadura lati yọ ẹmi buruku naa kuro ninu rẹ. Arabinrin oloyun naa to jẹ ẹni ọdun mejilelogun lo tẹle pasitọ wọ yara to wa ni ''mission house'' to si fi ipa ba a lọpọ. Pasitọ lasiko to n wi ti ẹnu rẹ fun awọn oniroyin ni ko fi igba kankan sọ wi pe oun ko jẹbi ẹsun naa, amọ o ni oun ko mọ nkan to gbe oun wọ lati hu iru iwa bẹẹ. O ni wi pe oun ti ba obiinrin naa lopọ tan ki iye rẹ to sọ pe iwa buruku ni oun ṣẹṣẹ wọ tan. Pasitọ naa ni o dabi ẹni pe ẹmi ẹsu gbe oun wọ, amọ oun ti oun le e sọ ni pe oun ko mọ bi iṣẹlẹ naa ṣe waye afi igba ti oun pari ifipabanilopọ naa. Agbẹnusọ ọlọpaa naa wa fikun un pe awọn n gbe pasitọ James naa lo si ileẹjọ ni aipẹ lati foju wina ofin lori ẹsun ifipabanilopọ naa.	https://www.bbc.com/yoruba/media-59344403
religion	Pastor Taiwo Odukoya: Ọ̀fọ̀ míìràn tún ṣe Pasítọ̀ Taiwo Odukoya	"Pasitọ agba ijọ Fountain of Life Bible to wa ni ipinlẹ Eko bi ibeji rẹ Kehide Hassan ṣe tun di oloogbe. Iroyin sọ pe arabinrin naa d'ologbe lẹyin ọsẹ diẹ ti iyawo ẹlẹkeeji pasitọ naa ku lẹyin to ti japoro lọwọ aisan jẹjẹrẹ fun ọdun meji. Ọmọ Pasitọ Taiwo Odukoya, Tolu Ijogun lọ sisọ loju eegun ọrọ naa loju opo instagram rẹ lasiko to kọ sibẹ pe oun n selede lẹyin ibatan baba oun to ti duro gẹgẹ bi mama fun awọn ni gbogbo igba ti awọn nilo eniyan bi iya. Mo ta gbogbo dúkìá mí nítorí àìsàn tí kò gbóògùn tó ń sé mí – Kemi Afolabi Àsọtẹ́lẹ̀ 2022 àti ìgbésẹ̀ tí Pásítọ̀ Enoch Adeboye fẹ́ gbé lórí ìdojúkọ Nàìjíríà nìyí Wo bí àwọn gbajúmọ̀ tí ẹ̀ fẹ́ràn yìí ṣe tẹ̀ẹ́ wọ́nú ọdún 2022 àtí ohun t'Ọ́lọ́hun gbé wọn borí O kọ bayii pe, "" Aunti mi ""K"" ọwọn, ẹni ti o sun mọmi julọ.... ẹyin ni ẹ maa n wa nibẹ fun mi ni ọpọ igba ti mo ba nilo iya mi julọ. ""Ẹ di mi lọwọ mu nigba ti e si ma n gba mi nimọran ... Lakotan  ti mo ba sọ pe ayun yin ko ni mumi asọdun ni, Sun-un Re oo Aunti mi ọwọn "" Wo àwọn Sẹlẹ́bírítì fíìmù àti Olórin Yorùbá tí ọ̀rọ̀ ìbálòpọ̀ wọ́n àti ìṣẹ̀lẹ̀ míì dàgboro rú lọ́dún 2021 'Àwọn olóṣèlú Nàìjíríà náà máa n ṣàbèwò sí àwọn wòólì, wọn kò lè fòfin de àsọtẹ́lẹ̀ ọdún tuntun'"	https://www.bbc.com/yoruba/media-59835385
health	Cities of illegal death: Wo àwọn ìlú tó jẹ́ ẹ̀ṣẹ̀ ni kí ènìyàn kú níbẹ̀	"Ta lo le ro o rara pe ki eeyan ku tun di ogun? Ṣe ogun laye ni? Bẹẹni, ẹ o kuku ri baibai. Awọn ilu kan wa lagbaye to jẹ eewọ ni ki wọn ku ti ko si ba ofin mu. Ẹ wo idi ti awọn ilu naa ṣe ti ara abuda yii jẹ abami: Ọmọ Nàìjíríà àtàwọn orílẹ̀èdè mìí kò ní l'ánfàní láti ra ilé sí Canada mọ́ o! ìdí nìyí Ilu yii wa ni ipinlẹ Sao Paulo. Britiba Mirim ko ni ju aaye ilẹ isinku to ju fun eeyan ẹgbẹrun lọna aadọta (50,000) lọ. Eleyii ti di ki awọn oku maa fun mọ ara wọn ni iboji to si di ki wọn maa pin aye. Olootu ilẹ naa ni gbe igbesẹ pataki lati ṣe ipẹjọ itagbangba lọdun 2005 pe ki ofin ti i lẹyin pe ẹṣẹ ni lati ku. Nitori eyi, bi eyan kan ba ku, wọn a ni ki awọn ẹbi wọn san faini tabi ki wọn lọ ẹwọn iye ọjọ melo kan gẹgẹ ijiya ẹṣẹ wọn ki wọn baa le tun wa aye ti wọn le gbẹ gẹgẹ bi iboji isinku si. Ilu Itsukushima tabi Miyajima jẹ ilẹ ini ẹka ajọ isọkan agbaye UNESCO ni orilẹede Japan eyi ti wọn tun mọ si ""Shrine Island"". Wọn fun erekusu naa ni orukọ yii tori wipe wọn ri i gẹgẹ bii ọlọrun mimọ funrarẹ to si jẹ ile fun ọpọlọpọ ojubọ ati pẹpẹ adura. Torinaa lati ri i pe ibẹ jẹ mimọ tori wọn ti fi ji fun awọn oriṣa, wọn ko faaye gba iku tabi bibimọ lori il erekusu naa lati dun 1978. Koda ko si ile iwosan tabi iboji ti wọn kọ sibẹ rara. Àfi bí àfiṣe! Ẹ wo àwọn ǹkan tó ń fàá tí àwọn kan kò lè ṣe láì ní ìbálòpọ̀ lemọ́ lemọ́ láì sinmi À ǹ gbìyànjú láti yánjú àáwọ̀ àárín ẹgbẹ́ wa, àmọ́ àwọn èèyàn ló bẹ̀ mí kí n lọ fún sáà kejì Mo tọrọ àforíjì pé mo parọ́ ìgbéyàwó! Mi ò ṣe ìgbéyàwó kankan! Ldun 1999, Olootu ilẹ Lanjaron fi ofin de iku kiku niwọn igba to di pe awọn ibi itẹ oku ti ibil ti kun ti ẹmi awọn to ku ko si ni ribi sinmi lalafia. Ilu naa wa ni agbegbe Granada Province. Lara ọna ti wọn gba gbe igbesẹ yii kọkọ dabi awada o si tun fara pẹ igbesẹ oṣelu lati fa oju awọn eeyan mọra si ọrọ naa. Nigba to si ti jẹ pe ofin naa di ootọ, wọn gba awọn eeyan ẹgbẹrun mẹrin niluu naa nimọran lati dakun wa ni ilera pipe titi di igba ti wọn yoo kọ ibi it oku tuntun. O jẹ ilu kan ni ẹkun Provence-Alpes-Côte d'Azur. Ilu yii gbajumọ fun ọpọ okun to wa nibẹ ati iwoye to dara o si ti di ibomiran to ti kun dẹnu. Wọn ṣe ofin nibi lọdun 2000 eyi to lodi si ki awọn eeyan maa ku ni ilu Le Lavandou. 5. Longyearbyen jẹ ilu kekere kan ni Norway ti wọn mọ gidi gan fun iṣẹ wiwa eedu. Nibi yii, oju ọjọ maa n tutu gan ti yoo debi pe o di gan ti ko si ni jẹ ki ara awọn oku naa maa bajẹ eyi ti o lee fa itankalẹ arun si ara awn eeayan alaye. Nitorinaa gẹg bi ofin, o lodi si ofin ki eeyan ku ki wọn si sin in si Longyearben. Bo ba wa jẹ pe awọn kan ti sunmọ bebe iku, wọn a gbe ẹni naa lọ si ""Mainland atawọn apa ibomii ni Norway nibi ti ko ti si iru ofin bayii. Lọdun 2018, olootu kan pa aṣẹ ranṣẹ si Sarpourenx pe o di eewọ fun awọn araalu lati ja fun ẹtọ wọn lati ku ayafi to ba jẹ pe wọn ti baba ni ojuko kan fun isinku laarin iboji to ti kun tẹlẹ. Awọn alaṣẹ ti ṣe agbejade oriṣiriṣi ijiya fun awọn arufin. Igbesẹ yii tun pada bi ifẹhonuhan lati iha ti olootu gẹgẹ bi adajọ ṣe paṣẹ lodi si gbigbẹsẹ le ilẹ oko awọn eeyan fun anfani jijẹ ki ibi it oku fẹ sii. Sellia jẹ ilu kan ni ẹkun Calabria ni iha Guusu orilẹede Italy nibi ti ida marunlelọgọta iye awọn araalu naa ti wọn o ju ọọdunrun le ọgọta to n gbe nibẹ lọ to le ni ẹni ọdun marundinlaadọrin. Aṣẹ kan jade pe wọn fi ofin de awọn olugbe ilu naa pe ki wọn ma tilẹ ṣe aisan rara ka ma darukọ iku. Eyi wa fun lati le daabo bo adinku iye eeyan to wa nibẹ. Ẹkunrẹrẹ aṣẹ naa paṣẹ pe awọn to ti n darugbo gbudọ kọ lati ku bo tilẹ jẹ wipe o jẹ ọna to lagbara lati maa mu awọn eeyan ni dandan lori ofin yii ki awọn eeyan le maa wa ni ilera pipe. O fẹ da bii wipe ọna yii nikan ni olootu ijọba ilẹ naa le gba lati mu ki awn araalu wa ni ilere pipe. Awọn iroyin yii jẹ otitọ amọ iṣẹlẹ abami gidi niwọn!"	https://www.bbc.com/yoruba/56221173
politics	Yemi Osinbajo: Seyi Makinde, mo gbà fún ọ lórí ẹ̀kọ́ ọ̀fẹ́ tó o ṣe l‘Ọyọ	"Igbakeji aarẹ ilẹ wa, Ọjọgbọn Yemi Osinbajo ti se sadankata, mo gba fun ọ, si gomina ipinlẹ Ọyọ, Onimọ ẹrọ Seyi Makinde lori ilana ẹkọ ọfẹ to gbe kalẹ nipinlẹ Ọyọ. Atẹjade kan ti akọwe gomina ipinlẹ Ọyọ feto iroyin, Taiwo Adisa fisita salaye pe, igbakeji aarẹ gbosuba bẹẹ fun Seyi Makinde lasiko ti wọn jọ peju sibi isin ayẹyẹ ọgbọn ọdun ti wọn da ijọ Bishop Taiwo Adelakun, Victory Church silẹ nilu Ibadan. Osinbajo salaye inu oun dun pe gomina Makinde tẹwọgba ipenija to wa nidi ipese ẹkọ ọfẹ to tun jẹ ojulowo nipinlẹ Ọyọ. Osinbajo fikun pe ijọba Muhammadu Buhari gan sọ logunjọ osu Kẹfa ọdun 2019 pe eto ẹkọ yoo jẹ ọfẹ yika orilẹede Naijiria fun ọdun mẹsan akọkọ nile ẹkọ alakọbẹrẹ ati girama, tijsba apapọ ko si lee kan nipa fawọn ijọba ipinlẹ lati se bẹẹ. O wa jẹjẹ pe ijọba apapọ yoo sisẹ pọ pẹlu awọn ipinlẹ lati se amusẹ ipese ojulowo ẹkọ ọfẹ pẹlu afikun pe ijsba yoo ran wọn lọwọ ni gbogbo ọna lati ri daju pe afojusun ipese ẹkọ ọfẹ, to tun jẹ dandan di ohun. Nigba to n fesi, gomina Seyi Makinde ni ẹkọ ọfẹ ti di ohun nipinlẹ Ọyọ nitori ilana eto ẹkọ nikan ni ọna to daju lati mu adinku ba isẹ ati osi ati ilana ironilagbara to pegede julọ fawọn ọdọ. ""Lootọ ọdun mẹrin ko to lati gbe wa de ibi ti a n ls amọ ọdun mẹrin to lati fi ipilẹ gidi lelẹ fun eto ẹkọ, eyi ti ijsba to n bs yoo mọ le lori."" ""Ọpọ awọn asaaju wa lo si n royin anfaani ẹkọ ọfẹ Oloye Ọbafẹmi Awolọwọ ti wọn jẹ anfaani rẹ bi o tilẹ jẹ pe ọjọ pẹ ti Awolọwọ ti papoda. Sugbọn ipa ẹkọ ọfẹ ti Awolọwọ fi silẹ lo jẹ opo tijsba mi fẹyinti nipinlẹ Ọyọ."""	https://www.bbc.com/yoruba/afrika-50114241
politics	Bode George vs Tinubu: Igbokwe képe Bode George láti jèbùrẹ́, kó sì fa Tinubu mọ́ra	"Alukoro ẹgbẹ oṣelu APC nipinlẹ Eko tẹlẹ, Joe Igbokwe ti rọ awọn alẹnulọrọ nipinlẹ Eko lati yanju gbọmi sii omi o to to wà laarin Asiwaju Bola Tinubu ati eekan ẹgbẹ oṣelu PDP, Oloye Bode George. Igbokwe ni lati ọdun 1999 ti orile-ede Naijiria ti pada si ijọba awaarawa  ni ọrọ Tinubu ati Oloye George ko ti wọ rara. ""Loju bayii ni awọn eekan  ẹgbẹ oṣelu PDP nipinlẹ Eko lati ọdun 1999 ti darapọ mọ ẹgbẹ oṣelu AD, AC, ACN ati APC bakan naa. Oloye Bode George nikan ni eekan ẹgbẹ oṣelu PDP ti ko darapọ mọ ọkàn kan ninu awọn ẹgbẹ yii. Bode George ti gbiyanju, o si ti fihan pe ọkunrin mẹta nii ṣe. Ati pe o ti fihan gbogbo eeyan pe ẹni to maa n duro lori ipinnu rẹ ni i ṣe. Amọ, ko yẹ ki Oloye Bode George maa fi akoko rẹ ṣofo lori aawọ ati iyapa. O yẹ ki Oloye Bode George gbe ọrọ yii yẹwo ki o si ṣe ohun to tọ. Titako Asiwaju ni gbogbo  igba ko le mu nkan kan wa. Ti ọmọ ẹni ba dara, ẹ jẹ ka sọ, ti eeyan ba ju wa lọ bakan naa, ẹ jẹ ki a gba fun un. Ọga mi, ika o dọgba, ẹ jẹ ki a gba fun ọga. Gbogbo eeyan ni Asiwaju nilo to fi mọ Bode George lati tẹsiwaju ninu Irinajo oṣelu rẹ. Idi gan an niyii ti mo fi n rọ awọn eekan ilu nipinlẹ Eko lati pẹju si ija to wa laarin Tinubu ati Bode George,"" Igbokwe lo sọ bẹẹ."	https://www.bbc.com/yoruba/afrika-59295423
entertainment	Sir Kay wọ káà ilẹ̀ sùn lẹ́yìn oṣù mẹ́rin tí Isbae U ọmọ rẹ̀ fún ní ₦1m fún ọjọ́ ìbí	Ọ̀pọ̀lọpọ̀ ènìyàn ló ń kọ ah! ah! lẹ́yìn tí ìròyìn ikú gbajúgbajà òṣèré nni, Kamal Adebayo tí ọ̀pọ̀ ènìyàn mọ̀ sí Sir Kay kàn, bí pọ̀pọ̀ ṣìnṣìn ọdún Kérésìmesì ṣe ń tẹ̀síwájú. Ọjọ́ Kẹtàdínlógún, oṣù Kejìlá ọdún 2022 sì ni àgbà òṣèré náà kí ayé pé ó dìgbóṣe.  Alága igbimọ to n se akoso ibudokọ ní ìpínlẹ̀ Eko, Alhaji Musiliu Akinsanya tí ọ̀pọ̀ mọ̀ sí MC Oluomo ló kọ́kọ́ kéde ikú Sir Kay ní ọjọ́ Ìṣẹ́gun lórí ẹ̀rọ Facebook àti Instagram rẹ̀.  Ọ̀pọ̀lọpọ̀ àwọn gbajúmọ̀ òṣèré ló ti ń ṣe ìdárò ọ̀kan lára wọn tí wọ́n ṣe àfẹ́kù rẹ̀. Ní báyìí òkú Sir Kay ti wọ káà ilẹ̀ sùn tí wọ́n sì ti sín ní ìlànà Mùsùlùmí.  Fídíò kan tó gba ẹ̀rọ ayélujára ṣàfihàn bí wọn ṣe sin òkú Sir Kay ní ìlànà Mùsùlùmí níbi tí ọmọ rẹ̀ tó jẹ́ gbajúgbajà adẹ́rìnínpòṣónú, Isbae U báwọn péjú sí.  Àwọn Alfa, ará, ọ̀rẹ́, àwọn òṣèré tíátà lọ péjú síbi ètò ìsìnkú náà, tí ọmọbìnrin kan tí èròńgbà wà pé ó jẹ́ àbúrò Isbae U wà ní ẹ̀gbẹ́ rẹ̀.  Fídíò náà ṣàfihàn Isbae U àti àwọn ènìyàn tó wà níbi ètò ìsìnkú náà tí wọ́n ń ṣe àdúrà ní ìlànà Mùsùlùmí fún òkú Sir Kay. Sir Kay gba owo beba ọgọrun kan miliọnu naira lọwọ Isbae U ọmọ rẹ lọsẹ diẹ sẹyin Owo yii si ni ọmọ rẹ naa fi n mọ riri baba rẹ ni ayajọ ọjọ ibi rẹ. Agba ọjẹ osere tiata naa, Sir Kay, ni baba adẹrinposonu kan lori ayelujara, Isbae U. Isbae U ni iroyin rẹ gbalẹ́ ni ọsẹ diẹ sẹyin lori itakun agbaye pe o kọle ọlọgọrun kan miliọnu naira. Losu kẹjọ ọdun 2022 si ni Sir Kay gba owo beba miliọnu kan naira lọwọ ọmọ rẹ naa. Ọmọ rẹ ọhun, Isbae U lo kede ninu fidio kan lori ayelujara lori bo se gbe owo miliọọnu kan naa kalẹ fun baba rẹ. Agba osere tiata naa si ni inu rẹ dun pupọ, to si n jo si orin ati ilu ti wọn n kọ. Ohun ti Isbae U kọ soke fidio naa ni pe “Mo fun baba mi ni owo beba miliọnu kan naira lati fi se ayẹyẹ ọjọ ibi rẹ. Mo nifẹ rẹ, Baba mi (Sir K Kamor) Ki Ọba oke tẹ oloogbe naa si afẹfẹ rere.	https://www.bbc.com/yoruba/articles/clmzxn09k32o
entertainment	Mr Latin sọ pé ìjọba àtàwọn òbí ló lẹ̀bi bí àwọn ọ̀dọ̀ ṣe ń ṣe oògùn owó	"Aarẹ ẹgbẹ awọn oṣere tiata Yoruba, Bolaji Amusan, ti ọpọ awọn ololufẹ rẹ mọ si Mr Latin ti sọ pe kii ṣe ẹbi awọn oṣere tiata ni bi awọn ọdọ ṣe n ṣe oogun owo laye ode oni. Ọrọ naa lo jẹyọ lẹyin ti awọn iroyin bi awọn ọdọkunrin kan ṣe ge ori eeyan lọna fi ṣe oogun owom bẹrẹ si n fa ori ayelura ya. Ninu atẹjade kan loju opo TAMPAN lori Instagram, Mr Latin sọ pe ẹbi ijọba ati awọn obi ti ko tọju awọn ọmọ wọn lọna to tọ ati eyii to yẹ ni, kii ẹbi awọn oṣere. Gẹgẹ bii ohun to sọ, gbogbo oogun owo ti wọn maa n ṣe ninu ere lo maa n ni atubọtan, eyii ti yoo jẹ arikọgbọn fun awọn to ba wo ere naa. O ni ""Fun awọn to n da wa lẹbi, ibi ti wọn le ronu mọ niyẹn, mi o tii ri ere kankan ti ẹni to ṣoogun owo ninu rẹ ti lọ lai jiya ri."" ""Lẹyin naa, a maa n sọ iye ọjọ ori awọn to le wo awọn ere wa, bii ẹni ọdun marundinlogun, tabi  mejidinlogun, to n tumọ si pe ẹni ti ọjọ ori rẹ ko ba tii to ọdun marundinlogun ko gbọdọ wo irufẹ ere bẹẹ."" ""A ko le sọ pe iwa ipa pọ nilẹ Amẹrika nitori bi wọn ṣe maa n yinbọn ninu awọn fiimi wọn, rara o! Ẹbi awọn obi ati ijọba ni."" Mr Latin tẹsiwaju pe ""Awọn obi mii ko tilẹ ki n tọju awọn ọmọ wọn, ọmọ ọdun mẹtadinlogun mii yoo gbe ọkọ wa sile awọn obi rẹ ko si ni bere ibi to ti ri ọkọ ọhun."" Mr Latin sọ pe ko tọ ki awọn eeyan maa wo fiimu lai wo irufẹ fiimu bẹẹ pari ki wọn to maa da awọn lẹbi."" Lẹyin naa lo ṣeleri pe awọn gẹgẹ bii ẹgbẹ oṣere yoo bẹrẹ si  ṣe awọn ere ti yoo maa sọ nipa igba aye rere."	https://www.bbc.com/yoruba/media-60446455
sports	AFCON 2019: Èmi ò lè fi dáa yín lójú pé a máà bórí o - Ndidi	Oni loni n jẹ! Kẹrẹ kẹrẹ, ifẹsẹwọnsẹ laarin ẹgbẹ agbabọọlu Naijiria, Super Eagles ati ti Cameroon ti n sunmọ. Ṣe ni ọpọlọpọ ti n gbiyanju lati Sọ àsọtẹ́lẹ̀ orílẹ̀èdè tí yóò borí ìfẹsẹ̀wọnsẹ̀ t'òní Akọroyin BBC Yoruba to wa ni Alexandria, orilẹede Egypt nibi ti idije ife ẹyẹ AFCON 2019 ti n lọ lọwọ, Joshua Adetunji tun ba ọkan lara awọn agbabọọlu Super Eagles sọrọ lori ohun ti yoo jade lara ifẹsẹwọnsẹ tonii.	https://www.bbc.com/yoruba/afrika-48891801
health	HPV Infection: Àpẹ́rẹ́ àìsàn tó ń fa àrùn jẹjẹrẹ pọ̀ lára àwọn obinrin tó wà ní ìlú Ibadan - Ìwádìí fìhàn	Awọn onimọ ti ni aisan nipa ibalopọ, iyẹn ''human papillomavirus (HPV) infection'' to ma n fa arun jẹjẹrẹ oju ara obinrin, ori, ọrun pọ laarin awọn obinrin to n gbe ilu Ibadan. Awọn ti wọn parapọ ṣe iwadii naa ni ileẹkọ ileewọsan College of Medicine, University of Ibadan; ileẹkọ London School of Hygiene and Tropical Medicine, ileẹkọ London and Catalan Institute of Oncology lati orilẹede Spain. Iwadii naa fihan pe orisirisi kokoro HPV mẹrin ọtọọtọ ni wọn ri ni ara awọn eniyan, to fi mọ awọn araalu ati awọn olowo naabi. Eleyii ti o pọju ni arun oju ara  (68%), atẹle rẹ ni oju ara ti ọmọ n gba jade cervix (60%), ọna ọfun (57%), ati ẹnu(16%). Iwadii naa ni awọn ti wọn ṣe ayẹwo rẹ ni awọn ọdọ langba ti wọn ṣi n ni ibalọpọ to jẹ ẹni ọdun mejidinlogun si ọdun marundinlaadọta ni ilu Ibadan. Lẹyin ayẹwọ ojukoroju ati ni abẹ ayẹwọ sayẹnsi ni ileewosan ni wọn ti sayẹwọ ẹnu, oju ara dfun ayẹwo arun HPV ọhun. Iwadii fihan pe bi o tilẹ jẹpe kokoro HPV ma n kuro ni ara awọn eniyan ti eroja aṣeraloore immune eniyan ba wa ni sẹpẹ, amọ awọn miran kii lọ ti o si ma n fa arun jẹjẹrẹ si ara obinrin	https://www.bbc.com/yoruba/58825967
religion	Pastor Adeboye ṣáájú ìwọ́de àdúrà lòdí sí ìpànìyàn ní Nàìjíríà	"Jakejado orilẹede Naijiria lowurọ yii ni ijọ irapada ti gbogbo eniyan mọ si Redeemed Christian Church of God ṣe iwọde ifẹhonu han lodi si iṣekupani to n di lemolemo lorilede Naijiria. Laipẹ yii ni awọn ajinigbe ṣekupa alaga ẹgbẹ awọn ọmọlẹyin Kristi ni iha Guusu Naijiria. Eyi ati ọpọlọpọ awọn ọmọ Naijira to n la ijinigbe ati iṣekupani kọja lo mu ki ẹgbẹ ọmọlẹyin Kristi lapapọ lorilede Naijira kede iwọde yii. Pasitọ ijọ Redeem, Enoch Adejare Adeboye nibi isin idupẹ oṣu keji ọdun eyi to waye ni iya ijọ Redeem to wa ni Ebute Meta, ipinlẹ Eko sọ wi pe ""gbogbo ẹni ti wọn pa lorilẹede Naijiria yala Kristẹni tabi Musulumi gbudọ ṣe pataki si wa"". Lẹyin ti Adeboye le adura fun aabo, ipamọ ati alafia fun orilẹede Naijiria ninu isin naa tan lo mẹnu ba ọrọ awọn ti wọn n ṣekupa lorilẹede yii. Latari eyi oni ẹgbẹ CAN ti kede pe ki gbogbo Kristẹni ṣe iwọde lodi si i eyi to pe ni ""irin adura(prayer walk)"". Ninu iwọde ọhun, Pasitọ Adeboye lo ṣaaju awọn ọmọ ijọ rẹ pẹlu patako ti wọn gbe lọwọ pẹlu akọle to sọ wi pe ""Gbogbo kan se iyebiye si Ọlọrun""."	https://www.bbc.com/yoruba/afrika-51346192
entertainment	Helen Paul: Orí ló yọ mi, mo ní ìjàmbá ọkọ̀ tó fa ìpalára fún orí àti ojú mi	Gbajugbaja apanilẹrin, Helen Paul ti salaye idi to se n lo awo lati fi bo oju rẹ lẹnu lọọlọ yii. Ninu ọrọ to kọ si oju opo Instagram rẹ lati kede iroyin naa, Helen Paul sọ pe ijamba nla kan oun ni nilu Abuja eyi to se akoba fun ẹyin oju ati ori oun. O ni lasiko ti ijamba naa waye, se ni ori oun wu debi pe oun n fi gilaasi oju bo aṣiri apa to wa nibi ẹyinju naa ni. O ni ọpọ igba ti oun ba ya aworan pẹlu awọn eniyan lasiko naa, ni oun kii yọ gilaasi naa, ti awọn kan si lero pe igberaga lo n mu ki oun ṣe bẹẹ. O ni amọ wọn ko mọ nkan ti oun n la kọja, kii si se akọ sise tabi igberaga lo sun oun de idi lilo awo oju rara. Apanilẹrin naa sọ pe ọpọ eeyan lo n fi nkan pamọ, to si jẹ pe iṣẹlẹ to ba dara nipa wọn nikan ni wọn n fihan araye lori ayelujara. Amọ sa, ọpọ awọn ololufẹ rẹ to ka ikede yii lo n ba Helen Paul se ẹfẹ pe ko sọ tootọ boya wọn gba ni ẹsẹ loju ni oju rẹ se daranjẹ to bẹẹ.	https://www.bbc.com/yoruba/awon-iroyin-miran-58868229
politics	Ìgbìmọ̀ ìgbẹ́jọ́ ìdìbò ààrẹ kọ ẹ̀bẹ̀ ẹgbẹ́ PDP láti yẹ ojú òpó ayélujára INEC wò	"Igbimọ to n gbọ ẹsun to su yọ lori eto idibo aarẹ ti kọ ẹbẹ oludije ẹgbẹ oṣelu Peoples Democratic Party, PDP, lati ṣayẹwo oju opo ayelujara ajọ INEC eyi ti wọn pe ni ""Server"". Awọn ọmọ igbimọ maraarun naa fi ẹnu ko lori igbesẹ ọhun lati ma fi aaye gba ẹgbẹ oṣelu PDP ati oludije rẹ, Atiku Abubakar, nitori awọn nkan mii to tun ti kún ẹjọ naa nipa oju opo ayelujara INEC. Awọn adajọ naa sọ pe nibi ti nkan de bayii,  igbimọ ọhun ko tun le ti ọwọ bọ wahala boya INEC lo ẹrọ ayelujara lati ṣafihan esi idibo tabi ko lo o. Ọnidajọ Garba to ka idajọ naa sita sọ pe ṣiṣe bẹ 'ko mu ọgbọn dani''. O ni ti ile ẹjọ ba fi aaye gba ẹgbẹ PDP, eyi tumọ si pe 'wọn ti gba pe oju opo ayelujara apapọ kan wa ti gbogbo esi idibo ọjọ kẹtalelogun, oṣu Keji wa.''"	https://www.bbc.com/yoruba/afrika-48748029
sports	CAF President: Wọ́n ti fòfin ọdún márùn ún de Aàrẹ̀ CAF, Ahmad Ahmad	Ajọ to n mojuto ọrọ ere bọọlu ni agbaye ti fofin ọdun marun un de aarẹ ajọ to n ri si ọrọ ere bọọlu nilẹ Adulawọ. FIFA fẹsun kan Ahmad Ahmad lẹyin ọpọlọpọ iwadii lori ṣiṣe magomago owo ati titẹ oju awọn ofin ajọ naa molẹ nilẹ Afrika. Wọn tun ni ko ṣe e fi ọkan tan ati pe o tun gba owo ati ẹbun lọna aitọ yatọ si aṣilo ipo ati agbara. FIFA ni lati ọdun 2017 ni wọn ti n ṣe iwadii naa titi di ọdun 2019. Wọn tun ni ẹsun riran awọn eeyan lọ fun Umrah ni Mecca fun irinajo ẹsin naa tun jẹyọ. Ogbeni Ahmad ni FIFA kede fifi ofin ọlọdun marun un de yii ni wọn tun ni ko san owo itanran $200, 000 to jẹ ẹgbẹrun lọna igba owo dọla ilẹ okeere. O seese fun aarẹ CAF naa lati pe ẹjọ kotẹmilọrun si idajọ yii nile ẹjọ to wa fun igbẹjọ awọn elere bọọlu ati ere idaraya iyẹn: Court of Arbitration for Sport (CAS) laarin ọgọta ọjọ si asiko yii. Loṣu to kọja ni aarẹ Madagascar naa ni oun fẹ lọ lẹẹkeji ninu idibo to yẹ ko waye ni oṣu kẹta ọdun to m bọ. Lọdun 2017 ni Ahmad di aarẹ CAF.	https://www.bbc.com/yoruba/55040457
health	Resident doctors strike in Nigeria: Ẹgbẹ́ àwọn dókítà àti ìjọba tako ara wọn l'Oyo lórí ìyanṣẹ́lódì	"Ẹgbẹ awọn dokita ipinlẹ Oyo ti sọ pe ko si ootọ ninu  ọrọ kan ti ijọba ipinlẹ naa n sọ pe awọn ko daṣẹ silẹ. Ṣaaju ni kọmiṣọna fun eto ilera ipinlẹ ọhun, Bashir Bello ti kọkọ sọ fun BBC Yoruba pe awọn dokita ipinlẹ ọhun ko gunle iyanṣẹlodi kankan . Bello sọ pe gbogbo ohun ti awọn dokita n bere lọwọ ijọba ipinlẹ Oyo ni ijọba  naa n ṣe fun wọn, eyii to mu ki ajọṣepọ to wa laarin wọn gun rege. O ṣalaye pe nitori naa ni awọn dokita naa ko ṣe darapọ mọ awọn akẹgbẹ wọn to n daṣẹsile ni Naijiria. Gẹgẹ bo ṣe sọ, ""eto ilera ṣe patakli si ijọba to wa lode yii, nitori naa ko si dokitan kankan nipinlẹ Oyo to daṣẹsilẹ, a si n tọju awọn iba perete to n ṣiṣẹ lawọn ile iwosan ijọba."" ""Lasiko ajakalẹ arun Corona yii gan, obitibiti owo ni gomina ipinlẹ Oyo la kalẹ fun ile iwosan UCH, eyii to n ṣafihan awọn anfani ti awọn eeyan n jẹ lara ijọba, nitori naa ni wọn ko ṣe ni eredi kankan lati da iṣẹ silẹ."" Ṣugbọn nigba ti BBC Yoruba kan si Aarẹ ẹgbẹ awọn dokita nile iwosan ijọba apapọ to wa niluu Ibadan, UCH, dokita Zakariyau Temitope Hussein ni irọ pata ni ọrọ ti ijọba sọ nitori awọn wa ni iyanṣẹlodi. Hussein sọ pe awọn ti yanṣelodi gẹgẹ bi awọn akẹgbẹ awọn kaakiri Naijiria, bo tilẹ jẹ pe ẹgbẹ awọn dokita miran n ṣiṣẹ lọ lọwọ. O ni ""awa resident doctors ti daṣẹ silẹ o, ṣugbọn awọn dokita miran ti wọn n pe ni 'consultants' ṣi wa lawọn ile iwosan."" Hussein sọ siwaju sii pe ""awọn ọmọ ẹgbẹ wa ni UCH ati ile iwosan to wa ni LAUTECH ti yanṣelodi, emi o mọ ohun ti kọmiṣọna fun eto ilera n sọrọ nipa rẹ."" Ẹgbẹ awọn dokita naa gunle iyanṣẹlodi  kaakiri Naijiria lẹyin ti wọn fẹsun kan ijọba apapọ pe o n fi awọn ẹtọ wọn dun wọn. Bakan naa ni wọn tun n bere awọn ajẹmọnu kan to yẹ ki ijọba fun wọn lasiko ajakalẹ arun Covid-19, ṣugbọn wọn ni ijọba kọ etin ọgbọin si awọn ibere wọn."	https://www.bbc.com/yoruba/afrika-56650855
politics	Ìjọba Buhari gbé owó tabua wá fún Igboho, pé kó dẹ̀yìn lẹ́yìn Yoruba Nation àmọ́ ó kọ̀ jálẹ̀ - Akintoye	Adari ẹgbẹ ajijagbara Yoruba Nation, Ọjọgbọn Banji Akintoye ti sọ pe ẹṣin aayan lasan ni awọn oloṣelu iha Ariwa Naijiria n gbe Bola Ahmed Tinubu gun lẹyin ti wọn sọ pe awọn ṣe atilẹyin fun lati di Aarẹ Naijiria lọdun to n bọ. Akintoye ni oun gbagbọ pe laipẹ lai jina, awọn oloṣelu naa yoo kọ ẹyin si Tinubu lati ṣalitlẹyin fun ọmọ wọn to jẹ oludije ninu ẹgbẹ oṣelu PDP, Atiku Abubakar. Ọjọgbọn Akintoye lo sọ ọrọ naa ninu ifẹrọwerọ pẹlu ileesẹ iroyin BBC Yoruba ni Benin Republic. O ni lootọ ni pe awọn eeyan kan le ma woye pe o yẹ ki wọn jawọ ninu ọrọ Yoruba Nation lati ṣatilẹyin fun Tinubu nitori o jẹ ọmọ ilẹ Yoruba, amọ ẹtanjẹ lasan ni. Akintoye sọ pe “Awọn kan le maa sọ pe ẹ jẹ ka ṣatilẹyin fun Tinubu nitori ọmọ Yoruba ara wa naa ni... ẹ jẹ ka dan wo boya yoo ṣe daadaa, amọ ti ẹ ba wo finni-finni, wọn kan n tan Tinubu jẹ ni.” “Fun apẹrẹ, awọn eeyan PDP sọ pe awọn ko gbagbo ninu ki a maa pin ipo Aarẹ si ẹlẹkunjẹkun, ṣugbọn ni kete ti Atiku jawe olubori gẹgẹ ẹni ti yoo dije ninu ẹgbẹ PDP ni awọn gomina iha Ariwa ni awọn yoo ṣatilẹyin fun Tinubu.” “Irọ ni o, wọn kan ṣatilẹyi fun Tinubu pẹlu ẹnu lasan ni, Atiku ni wọn maa dibo fun, fun idi eyi, ko tọ ki a pa ilepa wa fun Yoruba Nation ti nitori pe Tinubu fẹ du ipo Aarẹ.” Nipa ibaṣepọ to wa laarin Ọjọgbọn Akintoye ati Bola Tinubu, Akintoye sọ pe bo tilẹ pe oun ati Tinubu kii sọrọ, amọ o da oun mọ. O ni “Mi o ni iṣoro kankan pẹlu Tinubu, aburo lo jẹ si mi, ẹgbọn ni mo si jẹ si pẹlu, amọ ohun to jẹmilogun ni bi Yoruba ṣe maa kuro lara Naijiria, ti igbeaye irọrun yoo si de ba awọn eeyan wa.” “Lootọ, ka ni pe nnkan n lọ bo ṣe yẹ ni, ti wọn si ni ki n lọ  mu ọmọ Yoruba to dantọ lati ṣe Aarẹ wa, mo maa mu Tinubu, amọ lọwọ yii nnkan ko ṣenu ire.” “Wọn n pa awọn eeyan wa nilu Owo nipinlẹ Ondo, wọn n pa wọn ni Ekiti, Igangan, Ibarapa ati bẹẹ bẹẹ lọ, ẹ wa sọ pe ọrọ Aarẹ lo kan, rara o!” Akintoye sọ pe oun ko ni ṣegbe lẹyin ẹgbẹ oṣelu kankan lọdun 2023 ju ki Yoruba Nation da wa nikan. Ni ti ọrọ oloye Sunday Adeyemo Igboho, baba Akitoye ni ijọba orilẹ-ede Benin ti fi Igboho silẹ ko maa ba tirẹ lọ awọn ololufẹ rẹ si gba tirẹ. Gẹgẹ bii ohun to sọ, olori ileeṣẹ ọmọ Naijiria ana, Lt. Gen. Tukur Buratai, gbe owo nlan kan fun Igboho ko le pada lẹyin ijijagbara fun ominira ilẹ Yoruba amọ o kọ lati gba owo naa, bẹẹ si ni ko tọwọ bọwe ọhun. Akintoye ni “Wọn wa gbe owo nla fun ọmọkunrin naa amọ o kọ jalẹ, melo ninu awọn ọdọ aye ode oni lo le kọ irufẹ owo beẹ?” “Tukur Buratai wa ba ninu ẹwọn, o si ṣeleri ẹgbẹlẹgbẹ biliọnu naira fun ti o ba le tọwọ bọwe kan ti Buratai gbe wa pe oun yoo dẹyin lẹyin Yoruba Nation amọ Igboho ni ko jọ.”  Ni ti igbiyanju igbakeji Aarẹ Naijiria, Ọjọgbọn Yemi Osinbajo lati dije du ipo Aarẹ ninu ẹgbẹ oṣelu APC, Ọjọgbọn Akintoye ni iyalẹnu lo jẹ fun oun. Gẹgẹ nii ohun to sọ, oun ko dunnu pe Osinbajo padanu ipo naa amọ ko jẹ iyalẹnu pe ko wọle. O ni “Nigba ti wọn n sọ pe awọn ara iha Ariwa wa lẹyin Osinbajo mo kan n rẹrin ni, nitori mo mọ pe Osinbajo ko ni gbongbo bii Tinubu. “Ọkan lara awọn ọlọpọlọ pipe ti a ni ni Naijireia ni Osinbajo ṣugbọn ko ni gbongbo.” Yoruba Nation nikan ni a fẹ Baba Akintoye pari ọrọ rẹ si igba ti yoo pada wa si Naijiria lẹyin to lọ si Benin Republic. O ni “Mo maa pada wa si Naijiria o, amọ kii ṣe lẹyin ti Buhari ba kuro lori alefa.” “Bi mo ṣe wa yi, mi o ni kaadi idibo, nitori mi o fẹ dibi ni Naijiria.” “Mo maa pada wa si Naijiria ti a ba ti gba ominira ilẹ Yoruba.” “Mo le sọ akoko ti yoo ṣẹlẹ amọ mi o tii ni mẹnu lọ sibẹ bayii.”	https://www.bbc.com/yoruba/articles/cz940d4rrlyo
entertainment	Mama Rainbow: iṣẹ́ tíátà kò ta sánsán mọ́ bíi ti ayé àtijọ́	Laisi Oluranlọwọ, iṣẹ tiata  kò ni pẹ parun - Idowu Phillips Ogbontarigi oṣere lati ọpọlọpọ ọdun sẹyin, Oloye Idowu Phillips ti gbogbo aye mọ si Iya Rainbow ti ke gbajere pe ki ijọba dide iranlọwọ. Iya Oṣumare rọ ijọba lati gbe owo to to owo kalẹ si ẹka fiimu ṣiṣe ko ma baa parun. Idowu Phillips sọrọ lori iyatọ to ti de ba iṣẹ tiata nisinsinyi ati laye atijo lasiko to n ba akọroyin BBC Yoruba fọrọ jomi tooro ọrọ. O mẹnuba ẹkọ lẹnu iṣẹ ere ṣiṣe to ṣe koko laye igba naa ati ohun ti awọn oṣere n ṣe laye ode oni pe o yatọ si ara wọnẸ wo adúrú ẹnu tí mó n bọ́ - Jaiye Kuti. Iya Rainbow sọ akoba ti ayelujara n ṣe lasiko yii fawọn oṣere ati awọn alagbata pe ko jẹ ki iṣẹ ọhun fẹ pé mọ. Ni afikun, iya Osumare sọrọ lori ohun toju awọn oṣere n ri ati oju ọlẹ, aṣẹwo ati oniranu ti wọn fi n wo oṣere lati aye atijọ.	https://www.bbc.com/yoruba/afrika-49417951
politics	Lẹ́yìn tó dárapọ̀ mọ́ ẹgbẹ́ òṣèlú APC, igbákejì Gómìnà Oyo bẹ̀rẹ̀ isẹ́ l'ọ́fíìsì tuntun	Igbakeji Gomina Ipinlẹ Oyo, Onimọẹro Rauf Olaniyan ni o pada ṣe lenu isẹ rẹ loni lẹyin ti o kede pe oun ti kuro ninu ẹgbẹ oselu PDP lọ si ninu ẹgbẹ oselu APC. Olaniyan ni Gomina Seyi Makinde gbe ọfisi rẹ kuro ninu ọfisi ìjọba ti o si gbe lo si ika ijọba naa ton ri si ayika ati ohun alumọni ni Ipinlẹ naa Igbakeji Gomina naa ti wa bosi ọfisi rẹ tuntun naa lati tẹsiwaju ninu isẹ rẹ gẹgẹ bii igbakeji Gomina Ipinlẹ Oyo. Lai pẹ ni Ile igbimọ aṣofin ipinlẹ Oyo fi ẹsun marun un ọtọtọ kan igbakeji gomina ipinlẹ naa, ti Mẹrinlelogun ninu awọn aṣofin ile naa lo tọwọ bọwe ẹsun naa, eyii ti wọn ka ni gbagede ile niluu ibadan. Gẹgẹ bii ohun to wa ninu iwe naa, lara ẹsun ti wọn fi kan Olaniyan ni aṣilo ọọfisi, iwa kobakungbe, ṣiṣi owo ilu na, aibọwọ fun awọn alaṣẹ, atawọn ẹsun mii.	https://www.bbc.com/yoruba/articles/cd1zv124xxdo
sports	Newcastle vs Manchester United: Newcastle da iyọ̀ sójú egbò Manchester United	Aṣe tẹni to de laari, ko si ẹni to mọ tẹni to n bọ. Bayii lọrọ ri nigba ti Wolves kọkọ na Manchester City mọle. Aṣe orogun wọn, Manchester United ti wọn jọ wa ni ilu kan naa yoo fidi rẹmi bi tawọn naa. Ẹgbẹ agbabọọlu Newcastle lo ṣina iya fun Man U ni tiwọn ni papa iṣere St. James Park nirọlẹ ọjọ Aiku ninu idije Premier League Matthew Longstaff lo gbayo naa wọle fun Newcastle nigba ti ifẹsẹwọnsẹ ọhun ku iṣẹju mejidinlogun ko pari. Ọpọ lo ti n sọ pe asiko ti to lati le akọnimọọgba Ole Gunnar Soljskaer lọ lẹyin ti Man U ti n rakoro bi ọmọ ọwọ fun bi igba diẹ bayii. Guardiola kan ìjàngbọ̀n! Tamọtiye Wolves, Traore ta Man City pa mọ́lé Iya airo tẹlẹ ni ẹgbẹ agbabọọlu Wolves fi jẹ Manchester City ni papa iṣere Etihad lọjọ Aiku. Bi awada bi ere ni ifẹsẹwọnsẹ naa bẹrẹ eleyi ti ọpọ olololufẹ ere bọọlu si lero pe Man City ni yoo jawe olubori. Amọ ọmi odo si odo ni wọn jọ gba ni abala akọkọ ere bọọlu ọhun lẹyin ti awọn mejeeji gbiyanju lati gba goolu sawọn ara wọn. Eleyi ni igbakeji ti ẹgbẹ agbabọọlu Man City yoo fidi rẹmi ninu idije Premier League ni saa yii lẹyin ti Norwich City ti kọkọ na wọn lai ro tẹlẹ bakan naa. Adama Traore lo gba goolu mejeeji sawọn fun Wolves Lampard ń dábírà! Àlùbolẹ̀ ni Chelsea lu Southampton mọ́lé Ẹgbẹ agbabọọlu Chelsea ti bẹrẹ si ni yọ eruku lala bayii o, alubolẹ ni wọn lu Southampton mọle ninu idije Premier League lọjọ Aiku. Tamọtiye ti wọn n pe ni Tammy Abraham lo kọkọ ṣide iya lẹyin to gba goolu akọkọ sawọn fun Chelsea nigba ti ere bọọlu ọhun de iṣẹju mẹtadinlogun. Ọkan lara awọn ọjẹwẹwẹ agbabọọlu Chelsea, Mason Mount lo gbayo ẹlẹẹkeji wọle fun Chelsea. Southanpton ta putu diẹ da ayo kan pada nibi ọgbọn iṣẹju, ṣugbọn Ngolo Kante fọba lee fun Chelsea pẹlu goolu kẹta. Mitchy Batshuayi lo gba goolu ẹkẹrin wọle fun Chelsea ti ifẹsẹwọnsẹ naa si pari si ami ayo mẹrin sẹyọkan.	https://www.bbc.com/yoruba/ere-idaraya-49953800
entertainment	Ayo Ajewole: Kí ló fàá tí Dele máa ń ṣe àìgbọ́ràn sí Wòlíì?	Òṣèré onísẹ́ ìhìnrere Krìstẹ́nì ni ọpọ̀lọpọ̀ mọ Ayo Ajewole, Wòlíì àgbà sí tẹ́lẹ̀ kò tó wá yà sí ṣíse àwàdà pọ́nbélé nínú gbogbo eré ìtàgé rẹ̀. Ẹ̀wẹ̀, ó sọ ìdí tí pípànìyàn lẹ́rìín fi ṣe pàtàkì nínú eré rẹ̀.	https://www.bbc.com/yoruba/afrika-45649369
politics	Màá darapọ̀ mọ́ ìpolongo Yoruba Nation tí ipò ààrẹ̀ kó bá bọ́ sí Gúsù ní 2023 - Oluwo	Oluwo ti Iwo, Ọba Abdulrosheed Akanbi, ti sọ pe oun yoo darapọ mọ ẹgbẹ to n ja fun idasilẹ orilẹ-ede Oduduwa, ti ipo aarẹ ko ba fi bọ si Gusu Naijiria lọdun 2023. Ninu atẹjade to fi sita ni ọjọ Ẹti, Oba Akanbi sọ pe ko ni i si idalẹbi kankan fun awọn to n ja ija naa, ti agbara ko ba fi bọ si iha Gusu. O ni gbigbe agbara lati ẹkun kan fun ẹkun miran, ma n mu ki iṣọkan ko gbilẹ si ni orilẹ-ede ni. Oluwo ṣalaye pe ipa ti oun ṣà gẹgẹ bi ori ade lo pa ina wahala ti ijijagbara fun orilẹ-ede Oduduwa, ko ba fa. “Mo bẹ awọn ọba ni Ariwa, ati awọn oloṣelu to fi mọ gbogbo awọn alẹnulọrọ, lati ṣeranwọ ki agbara pada si Gusu Naijiria. “Awọn oludije lati Gusu koju osunwọn lati dari Naijiria, bẹẹ ni ko si idi kankan to fi yẹ ki wọn o fi ipo agbara dùn wọn, paapaa fun iṣọkan orilẹ-ede.” Oba Akanbi sọ pe akoyawọ ṣaaju idibo ọdun 2023 nikan lo le dena iru awọn iwọde to ti waye sẹyin. Oluwo ni fifi agbara iṣejọba silẹ si Ariwa yoo tun ina ijijagbara fun orilẹ-ede miran dá. O ni ireti oun ni pe awọn ti awọn pa ina ijijagbara naa, ko ni i pada darapọ mọ wọn ti agbara ba fi duro si Ariwa. Laipẹ yii ni oludari ẹgbẹ to n ja fun idasilẹ orilẹ-ede Oduduwa, Ilana omo Oodua  Ojogbon Banji, sọ fun BBC pe awọn ti fi iwe ifitonileti ranse si Aare Buhari lori erongba wọn. O sọ ninu ifọrọwanilẹnuwo naa pe awon ti jẹ ki ijoba mọ pe Yoruba setan lati lọ lasiko yii gẹgẹ bi o se tọna labẹ ofin iṣọkan agbaye. Ati pe wọn ti fun ijoba Naijiria ni gbedeke asiko kan lati fi dahun ibeere iran Yoruba ninu lẹta naa. Ọjọgbọn Akintoye ṣalaye pe iran Yoruba ko tii gba iyọnda lati da duro ṣugbọn ireti wa pe ki ọdun yii to pari ni yoo di mimuṣẹ pẹlu iranlọwọ awọn orilẹ-ede agbaye miran ti wọn n satilẹyin fun wọn.	https://www.bbc.com/yoruba/articles/c727w5w51l0o
religion	Wo ojú díẹ̀ lára àwọn tó kú nínú ìkọlù ṣọ́ọ̀ṣì Owo àti ìròyìn nípa wọn	Ọjọ buruku esu gbomi mu ati ọjọ manigbagbe ni ọjọ Aiku, ọjọ Karun osu kẹfa ọdun 2022 jẹ nilu Owo, ipinlẹ Ondo, ilẹ Yoruba, Naijiria ati lawujọ agbaye lapapọ. Idi ni pe ọjọ yii gan ni awọnn agbebọn  kan ya bo ijọ aguda St Francis nilu Owo, ti wn si seku pa eeyan to to ogoji nigba ti ọpọlọpọ miran fara pa. Awọn osisẹ agbofinro ati awọn eeyan ti isẹlẹ naa soju wọn salaye pe ado iku ni awọn agbebọn naa yin, ki wọn to wọ inu sọọsi naa, ti wọn si n yinbọn mọ awọn olujọsin. Isẹlẹ yii lo da omi tutu si ọkan ọpọ eeyan, idi si ree ti BBC fi se akojọpọ iroyin nipa diẹ lara awọn eeyan to fori sọta isẹlẹ naa. Caroline Agboola: Lara awọn obinrin to ku ninu ikọlu naa ni mama Caroline Agboola ti ọpọ eeyan mọ si Mama Alakara. Nigba to n ba BBC Yoruba sọrọ, ọmọ ọmọ mama naa ni awọn dijọ lọ sile ijọsin lọjọ naa ni. Amọ o ni oun lọ sa pamọ si ile iyagbẹ awọn alufa to wa lẹba ppẹ nigba tawọn agbebọn de. Nigba ti ikọlu naa si pari, ti oun jade, ni oun ri oku mama agba oun nilẹ, to ti dagbere faye. Veginus Nwani: Veginus Nwani ati ọmọ rẹ obinrin kekere, Chidiogo ni wọn dijọ ku sinu ikọlu naa. Bi o tilẹ jẹ pe akọbi baba naa to jẹ ọkunrin wa nile ijọsin naa lasiko ti isẹlẹ yii n waye amọ ohunkohun ko se e rara. Ni kete ti ikọlu naa waye, awọn eeyan ti isẹlẹ ọhun soju wọn sọ fun BBC pe se ni akọbi Veginus gbe aburo rẹ digbadigba re ile iwosan fun itọju. Sugbọn wọn ni o se ni laanu pe ẹpa ko boro mọ, ọmọdebinrin naa ti tẹri gbasọ. Chidiogo Nwani: Chidiogo, tii se ọmọdebinrin ni oun ati baba rẹ, Veginus Nwani dijọ lọ jọsin lọjọ ikọlu agbebọn naa. Awọn mejeeji si lo jẹ Ọlọrun nipa lasiko isẹlẹ naa. Umunna: Bakan naa, Umunna ati ọmọdekunrin rẹ ni ọta ibọn ba lasiko ikọlu agbebọn naa. Lẹyin ikọlu naa si ni wọn ri oku Umunna to da ara rẹ bo ọmọ rẹ mọlẹ, tawọn mejeeji si wa ninu agbara ẹjẹ. Awọn ti isẹlẹ naa soju wn ni ọkunrin naa n tiraka lati daabo bo ọmọ rẹ lọwọ ọta ibọn lo se bo o mọlẹ. Amọ awọn mejeeji ni wọn dijọ dagbere faye. Awọn eroja to n lo ina ọba si ni Umunna n ta nilu Owo nibi to ti jade laye. Ozurumba Bridget: Mama Brifget Ozurumba naa ba isẹlẹ ikọlu agbebọn naa rin. Oun ati ọmọ rẹ ọkunrin si ni wn dijọ lọ sile ijọsin lọjọ naa nigba ti isẹlẹ naa waye. Bi o tilẹ jẹ pe mama yii ati ọmọ rẹ naa ni ọta ibọn dijọ ba, amọ ọkunrin naa si wa nile iwosan nibi to ti n gba itọju lọwọ. Mama ati baba Onuoha: Tọkọ tiyawo ni mama ati baba Onuoha, tawọn mejeeji si jade laye lasiko ikọlu naa. Ọgbẹ ọta ibọn ti wọn gba sara lo se iku pa wọn lasiko ikọlu naa. Bakan naa ni awọn tọkọtaya yii lọsile ijọsin naa pẹlu ọmọ wọn amọ ko si ohunkohun to se ọmọ naa. Asọgba ni baba Onuoha ko to jade laye nigba ti iyawo rẹ n ta ọja pẹ pẹ pẹ.	https://www.bbc.com/yoruba/articles/c728350pln2o
sports	Anthony Joshua: AJ ní òun ṣetán láti bá Tyson Fury jà lẹ́yìn tí Usyk fìyà jẹ ẹ́	"Abẹṣẹkubiojo ọmọ Naijiria to fi orilẹede UK ṣe ibuje, Anthony Joshua ti sọ pe oun ti ṣetan lati ba Tyson Fury ja. Bo tilẹ jẹ pe  ọmo ilẹ Ukraine, Oleksandr Usyk ti gba bẹniti rẹ mẹtẹẹta lẹyin to lu u lalubami, AJ ni oun si le ja lai si awọn bẹniti yii. Usyk ya agbado ha sawọn eeyan lẹni lalẹ ọjọ Abamẹta lẹyin to fi ẹṣẹ gbade ori Joshua. Ṣugbọn ohun ti Joshua n sọ bayii ni pe oun kọkọ fẹ gba bẹniti oun pada lọwọ Usyk. O ni lẹyin naa ni oun le rona ati ba Fury ja. Ó bà ni kò bàjẹ́, ẹ wo ọ̀rọ̀ tí Anthony Joshua sọ lẹ́yin tí Usyk fẹ̀ṣẹ̀ gbadé orí rẹ̀ láìròtẹ́lẹ̀ Iku ogun nii pa akinkanju, iku odo nii pa omuwẹ, odo ti a ba foju di nigba mii maa n le gbe ni lọ. Abẹṣẹkubiojo Anthony Joshua ti sọrọ soke lẹyin ti akẹṣẹ jẹun ọmo ilẹ Ukraine, Oleksandr Usyk fẹṣẹ gbade lọwọ rẹ niluu London lalẹ ọjọ Abamẹta. Iyalẹnu lo jẹ fun ọpọlọpọ awọn ololufẹ AJ nigba ti Usyk bẹrẹ si ni rọ ojo ẹṣẹ le e lori ti ko si lee ta putu. Gbogbo awọn oludajọ ija lo ni Usyk lo bori AJ pẹlu ayo 117-112, 116-112, 115-113 ni papa iṣere ẹgbẹ agbabọọlu Tottenham niluu London. Ọpọ lo ti ro pe Joshua yoo fi ẹṣẹ dabira si Usyk lara ṣaaju ija wọn, ọrọ bẹyin yọ nigba ti wọn bẹrẹ si ni lewọ sira wọn. Ẹwẹ, Joshua ti fi ọrọ ranṣẹ sawọn ololufẹ rẹ lẹyin to fidi rẹmi tan niluu London. AJ ni o ba ni, ko bajẹ, ''ọmọ akin, maṣe ba ọkan jẹ, koda gbogbo aye le maa wo lulẹ niwaju rẹ. Ẹyin araalu London mo nifẹ yin gan an, ẹ ṣe mo dupẹ gbogbo eeyan, ẹ ku gbogbo igba ti ẹ n gbaruku ti mi.'' 'Eniola Badmus wọ pátá lọ sí ààfin Oba Elegushi, ""ọ̀ín"" kí ló burú níbẹ̀?' Ọmọ ẹgbẹ́ PDP Oyo tí inú bá ń bí, ẹ kó ""mo kó - mo rò"" yín wá ká yanjú ẹ̀ - Makinde Ọkùnrin kan tó jẹ gbèsè N4.6m ni wọ́n so mọ́lẹ̀ bíi ewúrẹ́ Onigbọwọ Joshua naa, Eddie Hearn ti sọ ero rẹ lori bi Joshua ṣe fidi rẹmi ninu ija oun ati Usyk. Hearn ni o ṣeeṣe ki Joshua ti fi oju ṣeṣe tori ko le riran daadaa mọ nigba ti ija naa de ipele kẹsan an. Usyk ti di abẹṣẹkubiojo lagbaaye bayii lẹyin to gba bẹniiti mẹta lọwọ Joshua."	https://www.bbc.com/yoruba/ere-idaraya-58696192
entertainment	Musiliu Haruna Ishola: Ọmọ gbajúgbajà olórin Haruna Ishola mú BBC rìnrìnàjó sínú ìtàn ayé rẹ̀, ìbáṣepọ̀ òun àti bàbá rẹ̀	"Odu ni Musiliu Ishola lagbo orin Apala oun si ni ọmọ bibi eekan ati agba olorin ti gbogbo aye mọ, Haruna Ishola. Musiliu Ishola ba BBC Yoruba sọrọ, o ṣalaye iriri ati iyalẹnu rẹ pẹlu bi orin rẹ ""Iṣẹ Oluwa"" atawọn ọpọlọpọ mii ṣe jade sori igba to si burẹkẹ gidi gan. O ni ẹru Ọlọrun ba oun koda, ko lee jade ninu ile. ""Ṣe ni mo maa n woo pe emi kọ ni mo kọ orin naa, ẹru Ọlọrun ba mi koda mo tun roo pe abi ọjọ iku ti pe ni"". Adà ní bàbá mí yọ sí mí nígbà tí mo ní mò fẹ̀ máà kọrin-Popular Jingo Ṣẹ lóòtọ́ ni pé ìgò ni wọ́n gún pa olóògbé Ayinla Omowura? Àwọn ọmọ bàbá sọ òtítọ́ ibẹ̀ jáde Látilẹ̀ ni mo ti fẹ́ràn orin ìjọ Kérúbù àmọ́ ẹlẹ́sìn mùsùlùmí àti krìstẹ́nì ni mí- Qdot Kèǹgbè lílù ní Ilọrin rèé, orin ìgbéyàwó, àwàdà àti ẹ̀ẹ̀kẹ èébú Musiliu tu kẹkẹ ọrọ nipa igbe aye rẹ, iṣẹ orin kikọ to yan laayo to fi mọ ibaṣepọ laarin oun ati baba rẹ to jẹ agba olorin ati awokọṣe rẹ. Lafikun, Musiliu tun tan imọlẹ si awọn ahesọ ati awuyewuye to ni ṣe pẹlu boya oun lo ni aṣẹ fun awọn orin rẹ kan to kọ tabi oun kọ. Musiliu Ishola, popular Apala musician and son of late legend of that music genre in Yorubaland, Haruna Ishola, ""Kò sẹni to mọ mi, Haruna Ishola gangan ni wọn mọ amọ idi pataki tẹ o fi mọ mi, maa fun yin ni apẹlẹ mẹrin"". Musiliu ni oun kọ loun ṣagbekalẹ orukọ oun ti gbogbo aye mọ lonii bii awọn gbajumọ olorin mii. ""Èmí kọ́ ló ‘build’ orúkọ tí mò ń lò, wọ́n ti ṣé orúkọ yẹn sílẹ̀, iṣẹ tèmi níbẹ̀ ni pé mí ò jẹ́ kí orúkọ bàbá mi bàjẹ́"". Gbogbo agbaye ti mọ Musiliu Babatunde Haruna Ishola naa si Ọba orin Apala bayii ti Apala si ti di ẹka orin to wa da duro nitori iṣẹ takuntakun ti oun ati baba rẹ ṣe. Lọdun 2020 ni orin rẹ to tan kari aye kari oko to tun gbilẹ kan ""Soyoyo"" jade. Koda o ni orin Soyoyo ko kọkọ tẹ awọn lọrun ti awọn si ṣe atunṣe bii mẹrin amọ ko ṣi dara to ti akọkọ koda awọn to n ka orin silẹ ko fẹ baa ka a tori wọn ni ko sẹni to n kọ Apala mọ. Musiliu ni awọn o mọ pe orin ọhun gaan ni Ọlọrun yoo jẹ ko burẹkẹ."	https://www.bbc.com/yoruba/afrika-61519239
entertainment	Erelu Elemure: Ìyá mi rò pé mi ò lè tibi kíkọrin bíi bàbá mi là	Yoruba ni bi baba ba ku, baba nii kù. Adia fun ọmọ bibi inu gbajugbaja olorin ilu Ekiti, Elemure Ogunyemi ti gbogbo eeyan mọ si Elemure iyẹn Funmilayo Elemure to fiwa jọ baba ninu gbogbo nkan. Erelu Elemure ni orukọ itage rẹEde Ekiti kan naa ti baba rẹ, Peter Ogunyemi elemure to ti di oloogbe bayii ma fi n kọ orin loun naa nlo, koda bii ọkunrin lo yan lati maa mura ninu ẹwu bii Agbada, Sokoto ati sọọrọ. Gẹgẹ bo ṣe ṣalaye fun BBC Yoruba, ara ọtọ to n gba mura lo n fun un ni ọgbọn atinuda fun iṣẹ rẹẹ bẹẹ si ni o ni oun n ri iyi ati ọwọ gba latara eyi. O sọ bi iya rẹ ṣe kọkọ sọ ireti nu ninu oun to yan laayo yii to si sọ fun un pe ko le ṣe oriire nibẹ amọ ṣe ni ohun ati ilu ijo mama gan yipada nigba tinkan ti ọmọ rẹ, Erelu elemure n ṣe bayii ti di iwuri nla fun un.	https://www.bbc.com/yoruba/afrika-55026444
sports	Rashidi Yekini: Ijọba Kwara ti ṣetán látí má ṣèrántí gbajúgbajà agbábọ́ọ̀lù tó ti dolóògbé	Gomina ipinlẹ Kwara, AbdulRahman AbdulRazaq ni eto ti n lọ lọwọ lati yi orukọ papaa iṣere wọn ni Ilorin si orukọ gbajugbaja agbabọọlu Rashidi Yekini to doloogbe. Gomina Abdurazaq fi eyi lede lasiko ti o lọ ṣe abẹwo ikini si minisita fun ere idaraya ati idagbasoke awọn ọdọ, Sunday Dare ni ofisi rẹ ni ilu Abuja. Abdulrazaq ni ijiroro awọn da lori ọna ati mu idagbasoke ba awọn ọdọ lawujọ. O ni ijọba oun yoo fi abadofin ti yoo yi orukọ papa iṣere naa pada si orukọ Yekini, ranṣẹ si Ile Igbimọ Asọfin ni ipinlẹ naa. Ninu ọrọ idupẹ rẹ, Minisita naa ni ọpọ igba ni awọn kọ lẹta si ipinlẹ Kwara, lati gbe igbesẹ ti ko ni jẹ ki orukọ gbajugbaja elerebọọlu naa parẹ lailai. Dare rọ ijọba ipinlẹ Kwara lati tẹsiwaju ninu igbiyanju wọn, lati mu idagbasoke ba awọn ọdọ ni agbegbe wọn. O ni igbelarugẹ ati ipese iṣẹ fun awọn ọdọ lawujọ ni yoo mu ki iwa ibajẹ dinku lorilẹede Niajiria. Ọjọ Kẹrin, Oṣu Karun un, ọdun 2012 ni agbabọọlu Naijiria naa papoda ni ilu Ibadan ni ẹni ọdun mejidinlaadọta. O bẹrẹ ere bọọlu pelu UNTL Kaduna ni ọdun 1981, to si tẹsiwaju lọ darapọ mọ ikọ agbabọọlu Naijiria ati Yuroopu. Nibẹ lo ti gba bọọlu fun ọdun mẹrin pẹlu ẹgbẹ agbabọọlu Vitoria Setubal ni  Portugal, to si tun gba ami ẹyẹ ẹni to gba bọọlu wọ inu awọn julọ ninu idije Primeira Liga ni saa ọdun 1993 si 1994. Gẹgẹ bi agbabọọlu fun ikọ Naijiria, Yẹkini gba bọọlu wọ inu awọn ni igba mẹtadinlogoji, ti o si ṣoju Niajiria ninu idije gboogi marun pẹlu Idije agbaye meji. Ni ibẹ ni o ti kọkọ jẹ ẹni akọkọ ti yoo gba bọọlu wọ inu awọn fun Naijiria ninu Idije Agbaye. Ọdun 1993 ni o gba ami ẹyẹ Agbabọọlu Ilẹ Afrika to lamilaaka julọ.	https://www.bbc.com/yoruba/afrika-54113795
health	Lagos doctors strike: Ẹgbẹ́ dókítà bẹ̀rẹ̀ ìyanṣẹ́lódì lórí owó oṣù àti ètò adójútòfò fún ìtọ́jú covid-19	Nibi a ti n ṣe laa tii jẹ. Eyi lo mu ki awọn dokita to n ṣiṣẹ lawọn ile iwosan ipinlẹ Eko gunle iyanṣẹlodi ọlọjọ mẹta lati ṣe ikilọ fun ijọba. Awọn dokita labẹ asia ẹgbẹ awọn dokita onisẹgun nipinlẹ Eko, Medical Guild Association sọ pe ijọba n jẹ awọn ni owo oṣu meji. Bakan naa lawọn dokita n ja fun aabo to peye lẹnu iṣẹ ati eto adojutofo fun wọn. Ipinlẹ Eko ni aarun coronavirus ti pọ ju lorilẹede Naijiria, eeyan to le lẹgbẹrun mejila lo laarun naa nipinlẹ nikan ninu ẹgbẹrun mejilelọgbọn eeyan to ni covid-19 ni Naijiria. Alaga awọn dokita naa, to ba BBC sọrọ, Dokita Oluwajimi Sodipo ṣalaye pe ọrọ aabo fawọn dokita to n tọju awọn alaarun covid-19, atawọn ajẹmọnu kan to fi mọ iyatọ to wa laarin awọn dokita to n ṣiṣẹ lawọn ile iwosan ijọba apapọ lawọn fẹ ki ijọba ipinlẹ Eko nkan ṣe si i. Ọgbẹni Sodipo sọ pe ninu ewu nla ni awọn dokita tọju awọn to laarun coronavirus wa, notori naa, o yẹ ki ijọba wa nkan ṣe si ọrọ aabo wọn lẹnu iṣẹ. ''Awọn dokita fẹ ki ijọba pese aṣọ idaabobo to peye, eto adojutofo ati eto lati maa ṣe ayẹwo deedee fawọn dokita atawọn oṣiṣẹ eleto ilera,'' Dokita Sodipo lo woye bẹẹ. Ẹwẹ, ijọba ipinlẹ Eko ti sọ pe oun yoo ṣepade pẹlu awọn dokita naa lati wa ojutu si ọrọ wọn. Ẹru n ba ọpọ eeyan nipinlẹ Eko pe o ṣeeṣe ki iyanṣẹlodi awọn dokita ko pẹ eyi ti yoo ṣakoba fun akitiyan ijọba lati dẹkun itankalẹ coronavirus l'Eko.	https://www.bbc.com/yoruba/afrika-53393335
entertainment	Nígbẹ̀yìn gbẹ́yín, Iyabo Ojo fojú olólùfẹ́ rẹ̀ hàn	Gbajugbaja oṣere fiimu Yoruba, Iyabo Ojo ti ṣi aṣọ loju ẹnibiọkan rẹ to n fi owe sọrọ nipa rẹ lati ọjọ yii. Bi o ṣe n ṣe ayẹsi ayajọ ọjọ ibi ọdun karundinlaadọta ti o pe loke eepẹ lo ṣe ikede yii lati ṣaami ọjọ ibi rẹ to si fi oju ololufẹ rẹ han fun araye. Ninu atẹjade to fi sita, Iyabo Ojo fi fọto oun ati Oludasilẹ ati adari ileeṣẹ Upfront and Personal Management, Paul Okoye ti ọpọ mọ si “Paulo” han sita gẹgẹ arakunrin to ti n da lọrun lati ọjọ yii. Lọpọ igba ṣaaju ọjọ ibi rẹ ni oṣerebinrin yii ti maa n bun awọn araalu gbọ diẹ diẹ pe “iyawo Igbo” ni oun to si ṣeleri lati fi oju rẹ han nigba ti akoko ba to. O wa jọ pe lakoko ọjọ ibi rẹ gaan ni akoko to to si ọpọ fidio ati aworan oun ati Paulo hande loju opo Instagram rẹ. Ninu akọle to kọ sori awọn nnkan to fi sita yii ni bi o ṣe Paulo ni “Obim”, eyi tii ṣe ede Igbo to tumọ si “ọkan mi” lede Igbo. Eyi to wa dee lade gaan ni ti oju opo Instagram ti Paulo funrarẹ to ti ṣe ayẹsi ololufẹ rẹ ẹni to juwe gẹgẹ bii “Ezenwanyi, itumọ eyi to jẹ “Olori gbogbo awọn obinrin” lede Igbo. Paulo fi fọto oun ati Iyabo Ojo sita to si kọ akọle pe “O ku ayẹyẹ ọjọ ibi “Ezenwanyi” mi. A ba ẹ yọ lonii. Asiko wẹjẹwẹmu dee... Ọkan to mọ! Ẹwa to mọ!” Odu ni arakunrin yii naa, Paulo laarin awọn olorin ati gbajumọ adanilaraya. O maa n ṣiṣẹ pẹlu ọpọlọpọ wọn bii Marie Chike to kopa ninu eto agbelewo Big Brother Naija, Olorin Kizz Daniel ati bẹẹ bẹẹ lọ. Ọpọlọpọ awọn gbajumọ ati ololufẹ rẹ lo ti n ki Iyabo Ojo ku oriire bo ṣe fi oju ọkọ afẹsọna rẹ han. Bo tilẹ jẹ pe awọn ololufẹ mejeji yii ko tii sọ pato igba ti ifẹ wọn bẹrẹ, laipẹ yii ni Iyabo Ojo ti maa n sọrọ nipa ibaṣepọ wọn eyi to bẹrẹ si ni sọrọ nipa rẹ nibẹrẹ Oṣu Kọkanla. O ni “Ọmọkunrin Igbo yii ti gba gbogbo ọkan mi so”. Bakan naa lo ti sọ fun awọn oniroyin pe oun ni afẹsọna ti awọn yoo si to ṣe igbeyawo. O ti sọ ri fun awọn oniroyin pe: “Bẹẹ ni mo fẹ dan igbeyawo wo, mo ti yo ifẹ. O ni ọmọkunrin Igbo kan lapa ibi kan to ti ji ọkan mi lọ.” Gbajumọ adanilaraya ni Paul Okoye to si tun jẹ apolongo eto tabi iṣẹ ọpọlọ bii orin. Oun ni Ọga agba ati oludasilẹ ileeṣẹ “Upfront and Personal Management”\n ti wọn n ṣiṣẹ nipa fiimu, orin, ere idaraya ati idanilaraya. O maa n ba ọpọ gbajugbaja ṣiṣẹ ni Naijiria ati kaakiri Afirika. Bakan naa, Paulo ni o ṣe agbekalẹ akanṣe eto idaranilaraya kan, “One Africa Music Fest,” ti wọn maa n ṣe lọdọọdun lati ṣe ayẹsi ẹka orin Afrobeat.	https://www.bbc.com/yoruba/articles/cv2ng64y3z2o
religion	Ticket to Heaven: Ọwọ́ ọlọ́pàá tẹ Pásítọ̀ tó ń ta tíkẹ́ẹ̀tì sí ìjọba ọ̀run ní $500 èèyàn kan	"Ara meeriri, mo rí ori olongbo lori atẹ ni iṣẹlẹ kan to waye lorilẹede Zimbabwe laipẹ yii.Pásítọ̀ kan àti aya rẹ ni ọwọ awọn ọlọpaa tẹ pe wọn n gba awọn eeyan lati wa ra tíkẹ́ẹ̀tì sijọba ọrun ni ẹẹdẹgbẹta dọla.Pásítọ̀ Tito Wats lo sọ fun ẹgbẹlẹgbẹ ọmọlẹyin rẹ pe Jesu lo fun oun ni awọn tíkẹ́ẹ̀tì naa, ti wọn yoo lo wọ ọrun rere. ""Ko kan mi ohun tawọn eeyan tabi ọlọpaa n sọ nipa mi, wọn n ṣe inunibini si mi ni tori pe mo n ṣiṣẹ Ọlọrun.Jesu funra rẹ lo yọju si mi, to si ko awọn tíkẹ́ẹ̀tì naa le oun lọwọ, ti wọn jẹ kikida wura. O ni ki n ta wọn fun awọn eeyan to ba n fẹ igbala.""Iroyin naa ni ẹgbẹlẹgbẹ awọn eeyan lo n fi ẹhonu han tori bi wọn ṣe mu si ahamọ, wọn ni ki ọlọpaa fi silẹ ni.Pásítọ̀ naa ni wọn lo sọ pe goolu pọnbele ni wọn fi ṣe tíkẹ́ẹ̀tì naa, eyi ti yoo pese aaye nijoba ọrun fun ẹnikẹni to ba ni lọwọ."" N ko fẹ mọ ohun ti awọn ọlọpaa n sọ. Goolu pọnbele ni awọn tikẹẹti naa, kii se eyi ti mo ge funra mi, ti mo si fi omi goolu pa lara. Jesu funra rẹ lo fun mi lẹyin KFC, to si ni ki n lọ ta lati ri owo gba aaye to tobi si. Mo si ti pade ajeji kan to n jẹ Stevie. O ti wa seleri pe ti mo ba le ko awọn owo naa pap, oun yoo fi baalu kekere rẹ gbe emi ati iyawo mi lọ si aye miran to jẹ kikida eroja Cocaine nikan lo wa nibẹ. Ẹ le fin gbogbo Cocaine to wa nibẹ tẹba fẹ, ọfẹ ni. Ẹ wa ran alaisẹ ni ẹwọn, kẹ wa ri nnkan ti yoo sẹlẹ. O yẹ kẹ lọ mu Jesu naa nitori oun lo fun mi ni awọn tikẹẹti onigoolu ọhun lati ta wọn. Mo si setan lati fa Jesu silẹ pẹlu."" Lara awọn nnkan ti awọn ọlọpaa ba ninu ile wọn ni ẹgbẹrun mẹwa dọla owo beba, awọn ọpa ati ọmọ Anta."	https://www.bbc.com/yoruba/afrika-57756103
religion	Pastor Adeboye on 2023 Election: Wọ́n bi mi pé ta ni yóò di ààrẹ Nàìjíríà lọ́dún 2023	"""Mo ni bawo lo ṣe da ọ loju pe Naijiria yoo wa lọdun 2023"" Mo gbadura ko wa o tori naa, ẹ ma ṣi ọrọ mi gbọ ṣugbọn ṣe o da ọ loju?"" Adari ijọ irapada eyi ti ọpọ mọ si Reedeem Church of God ni Naijiria, Pasitọ Enoch Adejare Adeboye ti ju ibeere nla kan kalẹ nipa ibo fun aarẹ Naijiria ti yoo waye lọdun 2023. Lasiko ti Adeboye n ṣe iwaasu ọjọ isinmi idupẹ ti oṣu kọkanla eyi ti wọn maa n ṣe loṣooṣu ni olu ijọ naa to wa ni Ebute Meta, Eko ni ọrọ naa jade lori boya Naijiria yoo ṣi wa tabi ko ni si mọ lọdun 2023. O ni awọn eeyan wa bi oun pe ""baba, ta ni yoo di aarẹ orilẹede lọdun 2023, mo si bere pe aarẹ orilẹede wo, wọn ni ti Naijiria, mo da wọn lohun pe ṣe Naijiria gan yoo ṣi wa lọdun 2023"". Pásítọ̀ Adeboye bú ẹnu àtẹ́ lú ìjọba tó fofin dé ìsìn ìrékọjá sí ọdún tuntun RCCG: Pásítọ̀ Adeboye ṣáájú ìwọ́de àdúrà CAN lòdí sí ìpànìyàn ní Nàìjíríà Adeboye, ìmọ̀ràn rẹ láti dènà panṣágà tako àwọn obìnrin - Ọmọ Nàíjíríà Pasitọ Adeboye ni ki ẹnikẹni ma ṣe yi ọrọ ohun mọ nkankan o amọ o tun tun un sọ pe ṣe o daa yin loju pe orilẹede Naijiria yoo ṣi wa lọdun 2023? Adeboye ni awọn kan n wa iyi ati ipo ohun agbara oṣelu ni gbogbo ọna ti wọn si ṣetan lati pa ara wọn lori ibo ọdun 2023. O ni awọn bẹẹ ko mọ boya wọn yoo tilẹ di ọla tori ""ko sẹni to mọ nibi taa wa yii ati iwọ to n wo wa boya oo di ọla"". ""Wọn o tilẹ mọ boya ọdun 2022 gan yoo wa. Bi 2023 ba tilẹ wa wa, wọn o mọ boya awọn gan yoo ṣi wa laye. Ko sẹni to lee sọ daju pe oun yoo wa laye lọla"". Adeboye ni Ọlọrun nikan lo n ṣe ipinu ẹni ti yoo wa laye lọdun 2023. ""Ẹni kan n bi mi pe tani mo ro pe yoo di aarẹ"". Ṣé lóòtọ́ ni Lateef Adedimeji àti Bimpe Oyebade fẹ́ ṣègbéyàwó lọ́tẹ̀ yìí lóòtọ́? Lateef bá BBC Yoruba sọ̀rọ̀ Erin wó! Orí Adé kan ti wàjà l'Oyo Taaooma tọrọ aforíjìn pé ó bá ìgbákejì ààrẹ ṣèpàdé, èsì Mr Macaroni àtàwọn ọdọ́ rèé Sanwo-Olu ṣèlérí ìrànwọ́ owó fún ètò ìsìnkú tó dára f'àwọn tí ilé alájà 21 wó pa ní Ikoyi ''Mo ti gbàdúrà fún àànú láti r'ọ́run wọ̀ lẹ́yìn tí mo wà lábẹ́ ilé tó wó ní Ikoyi fún ọjọ́ kan'' Ṣaaju ibẹrẹ isin naa ni Pasitọ Adeboye ti gbadura fun gbogbo awọn onile ati ayalegbe pe Ọlọrun yoo jẹ ki ẹmi wọn gun lati jere iṣẹ wọn. O kẹdun pẹlu gbogbo awọn to padanu mọlẹbi wọn ninbi ile alaja mọkanlelogun to dawo ni Ikoyi, ipinlẹ Eko o si gbadura fun wọn. Adeboye ni bi ko ba tii kan ọ, oo le mọ ohun ti awọn to padanu eeyan to sunmọ wọn n la kọja. ""Mo ti ni iriri temi nibẹrẹ ọdun yii, mọ si mọ bo ṣe ri"". A kò ní pe Ọlọ́run ní ẹjọ́ lórí ìkú ọmọ wa, Dare Adeboye - Ẹbí Adeboye Ikú Dare Adeboye kò ní ǹkankan ṣe pẹ̀lú Covid-19, a bẹ̀bẹ̀ láti dá wà lákòókò yìí - Ẹbi Adeboye Ikú kò m'ọmọdé, kò màgbà, ẹ gbàdúrà fún ìdílé mi àti aya pẹ̀lú ọmọ olóògbé- Pásítọ̀ Adeboye Gẹgẹ bi Adeboye ṣe sọ, Ọlọrun nikan lo ni igbega lọwọ tori bo ṣe gbe eeyan kan ga lo lee rẹ ẹlomiran silẹ. ""Jẹ ki ireti rẹ wa lori bibọ Jesu Kristi lẹẹkeji. Bo ba wu u lati gbe ọ ga yoo gbe ọ ga amọ wa Ọlọrun na"". Eyi lo fi kadi ọrọ rẹ to si ni ki awọn eeyan gbadura pe ohunkohun ti ko ni mu wọn de ọrun ki Ọlọrun maṣe fun wọn rara."	https://www.bbc.com/yoruba/afrika-59202960
religion	Silhouette Challenge: Pásítọ̀ Adeboye korò ojú sí ìwà ṣíṣí ara sílẹ̀ lórí ayélujára	Ọpọlọpọ eniyan lo ti n fi ero wọn han lori aworan ati fidio #Silhouette Challenge. ti awọn eniyan n fi sita lẹyin ti wọn ti kuro lori #BussItChallenge. Ninu Silhouette Challenge yii ni wọ̀n ti n fi aworan ihooho ara wọn sita ninu okunkun. Bi awọn eniyan kan ṣe n sọ wi pe o dara, ni awọn miran sọ wi pe ko bojumu rara. Awọn gbajumọ lawujọ ati awọn osere naa ko gbẹyin ninu awọn to kopa ninu #Silhouette Challenge lori oju opo Twitter. Awọn to n kopa ninu Kini #Silhouette Challenge ni wọn n fi fidio ara wọn lede loju opo Twitter nibi ti wọn ko wọ aṣọ. Fidio naa yoo safihan awọn awẹlẹwa ti wọn n ṣe afihan ara wọn ninu okunkun lai wọ aṣọ. Pupọ ninu wọn yoo kọkọ safihan ara wọn ti wọn ba wọ aṣọ, lẹyin naa ni wọn yoo wa bọ aṣọ ti wọn, yoo si fi ihoho ara wọn han. Amọ ohun ti wọn n lo ninu fidio naa ni Vin Rouge filter lati Snapchat, eleyii ni yoo sọ fidio ihoho wọn di pupa ati dudu, ti yoo si dabi ojiji ara eniyan ni wọn n wo. Awọn ohun to n dun mọ awọn eniyan to fẹran rẹ ni wi bi o ṣe n yipada lati fidio to safihan wọn ninu aṣo si eleyii to safihan ojiji wọn ni ihoho. Ati ọmọlẹyin Kristẹni, Musulumi ati bẹẹ bẹẹ lọ ni wọn n kopa ninu #Silhouette Challenge lori Twitter. Lara awọn to tako Silhouette Challenge ni adari ijọ irapada, Redeemed Christian Church of God, Pásítọ̀ Enoch Adeboye. Pasito Adeboye sọrọ tako fifi ihọho ẹni han lori ayelujara, eleyii to ni yoo le ẹmi mimọ kuro ni ara eniyan. Loju opo Twitter ni Baba Adeboye ti ni awọn ohun ara lo fi ara han gẹgẹbi bibeli ṣe sọ ninu Iwe Galatia 5:19-21. ''O ro wi pe o le e wo ihoho eniyan lẹẹkan ko o gboju kuro, ko ṣeeṣe, wa a pada sibẹ'' ''Oun pa ina ẹmi mimọ to wa ninu rẹ, ti o ko ba kiyesi ara'' ''Nitori naa, mo rọ yin lati ma ṣe pa ina ẹmi mimọ to wa ninu rẹ lailai'' Ọpọlọpọ awọn eniyan lo bu ẹnu atẹ lu ọrọ ti Baba Adeboye sọ, amọ awọn miran gboriyin fun wi pe ọrọ iwuri. Awọn to bu ẹnu atẹ lu u ni wi pe ọrọ ti ko ṣe koko ni Baba Adeboye ran isan mọ, to fi awọn ọrọ to ṣe koko. Wọn ni baba ko sọrọ si awọn ohun to ṣe pataki bii awọn igbesẹ ijọba to mu aye niran fun awọn eniyan. Awọn miran tun bere lọwọ baba boya o ti wo fidio ihoho naa lo ṣe mọ nkan to wa nibẹ. Amọ awọn ẹlomiran gbe orinyin fun baba, ti wọn si ni ẹsẹ ni lati fi ihoho eniyan si ita gbangban. Bakan naa ni awọn miran sọ wi pe ẹsẹ ma n ba ọjọ ọla eniyan jẹ ni, ti kii si jẹ ki eniyan ṣe rere. Awọn miran to tun sọrọ tako #Silhouette Challenge ni akọrin ogo,Mercy Chinwo , Reno Omokri ati bẹẹ bẹẹ lọ.	https://www.bbc.com/yoruba/media-55868880
sports	Ukraine crisis: FIFA pàṣẹ pé Russia kò gbọdọ̀ díje pẹ̀lú àṣíá orílẹ̀èdè rẹ̀	FIFA pàṣẹ pé Russia kò gbọdọ̀ díje pẹ̀lú àṣíá orílẹ̀èdè rẹ̀ Ajọ ere bọọlu lagbaye, FIFA ti paṣẹ fun Russia pe orilẹede miran ni yoo ti maa gba awọn ifẹsewọnsẹ rẹ yoku. Koda, wọ́n ni ko si gbọdọ lo orukọ Russia gẹgẹ bi orilẹede bikoṣe orukọ ajọ agbabọlu orilẹede naa, Football Union of Russia. Igbesẹ ti FIFA gbe yi n waye pẹlu bi Russia ṣe ṣigun wọ Ukraine lọjọ diẹ sẹyin. Bakan naa lajọ FIFA tun paṣẹ oe wọn ko gbọdọ kọ orin orilẹde Russia nibi ifẹsẹwọnsẹ rẹ kankan; bẹẹ ni asia rẹ ko gbọdọ si nibẹ. Kini awọn orile-ede mii ti se? Ọpọ awọn orilẹede bii England, Wales, Poland, Czeck Republic ati Sweden lo ti sọ pe awọn ko ni kopa ninu ifẹsẹwọnsẹ kankan to ba nii ṣe pẹlu Russia. Russia yoo kopa ni ifẹsewọnsẹ tani yoo lọ idije agbaye pẹlu awọn orilẹede bii Poland ki o to koju eyikeyi ninu Sweden tabi Czech Republic loṣu kẹta ọdun yii. Ajọ FIFA ni ijiroro yoo ṣi waye pẹlu awọn ajọ ere idaraya miran lori boya ki wọn le Russia kuro lawọn idije wọn gbogbo. FIFA ni ajọ naa ko fara mọ iwa ipa, bi o ti wulẹ ko mọ , bẹẹ lo ba awon eeyan Ukraine kẹdun lori ikọlu naa. Ipe fun fifofin de Russia lajọ ere idaraya Olympics ati Paralympics. Lọjọ Aiku, ẹgbẹ kan to jẹ tawọn elere idaraya lorilẹde Ukraine pe fun fifofin de awọn elere idaraya Russia ati Belarus lati maṣe kopa lawọn idije ere idaraya gbogbo. Ẹgbẹ naa kọwe si ajọ ere idaraya Olympics, IOC ati ajọ ere idaraya Paralympics IPC lati fofin de Russia ati Belarus lesekese. Wọn ni igbesẹ naa ṣe pataki pẹlu bi Russia ṣe ṣigun wọ Ukraine. Awọn eeyan lagbo ere idaraya ṣi n fẹhonu han Ajọ ere idaraya Judo ti yọ Aarẹ Vladimir Putin kuro gẹgẹ bi baba isalẹ ajọ naa. Awọn ajọ ẹṣẹ kikan bii IBF, WBC, WBA ati WBO ni wọn ti sọ oe awọn ko ni fọwọ si idije ẹṣẹ Nkan ti yoo ba waye ni Russia. Lagbo ere idaraya to ku n ko? Bakan naa ni gbajumọ elere Tennis ọmọ Ukraine kan, Elina Svitolina ti kede pe oun yoo ko owo ere idaraya ti oun ba pa ranṣẹ sawọn ologun ilẹ naa atawọn to n moju to ipenija ilu lasiko ogun naa. Bẹẹ ni idije ife ẹyẹ agbaye ere idaraya Fencing to n lọ lọwọ ni Cairo, awọn oludije kati Ukraine kọ lati koju awọn ti Russia ni ifẹsẹwọnsẹ ti yẹ ko waye laarin awọn mejeeji. Kini o n sele ninu idije to ku? Bakan naa ni Baba olowo to ni ẹgbẹ agbabọlu Chelsea, Roman Abramovich ti ọpọ woye pe o sunmọ Aarẹ Putin pẹkipẹki pẹlu ti fa akoso Chelsea le awọn ewyan miran lowo ninu igbesẹ tawọn eeyan kan woye oe ko ṣai nii ṣe pẹlu ohun to n waye laarin Russia ati Ukraine. Ẹwẹ, Ajọ ere idaraya iwẹ wiwẹ lagbaye, FINA pẹlu ni awọn ti wọgile idije iwẹ wiwẹ awọn ojẹ wẹwẹ to yẹ ko waye nilu Kazan loṣu kẹjọ ọdun yii.	https://www.bbc.com/yoruba/60554121
politics	Ayo Fayose: Gómìnà àná ìpínlẹ̀ Ekiti tọrọ àforíjìn, ó ní PDP gbọdọ̀ gbapò gómìnà padà	A kii rin, ki ori maa ma mi.  Eyi lo difa fun gomina ipinlẹ Ekiti tẹlẹ ri, Ayodele Fayoṣe to tọrọ aforijin lọwọ gbogbo awọn ọmọ ẹgbẹ oṣelu PDP nipinlẹ naa. Fayoṣe sọrọ yii nibi ipade ibara ẹni laja laarin awọn olori atawọn eekan inu ẹgbẹ PDP to waye nile rẹ ni Afao Ekiti lọjọ Iṣẹgun. Sẹnẹtọ Biodun Olujimi, Duro Faṣeyi to jẹ ọmọ ile igbimọ aṣofin l'Abuja tẹlẹ ati alaga ẹgbẹ PDP nipinlẹ Ekiti, Oloye Gboyega Oguntuwase ti wọn jẹ adari ẹgbẹ naa ni iyapa wa laarin awọn. Fayoṣe ni ''ẹgbẹ oṣelu PDP nipinlẹ Ekiti nilo atunṣe lọna ti yoo mu ilọsiwaju ba ẹgbẹ wa, ohun to ku fun wa bayii ni lati fọwọsowọpọ lati gbe PDP ga lẹẹkan si l'Ekiti.'' ''Mi o dije fun ipo kankan mọ, amọ mo fẹ ki PDP jawe olubori ninu ibo gomina pada l'Ekiti. Ojuṣe mi si ni pe ki ẹgbẹ PDP maa kuna nipinlẹ Ekiti,'' Fayoṣe lo woye bẹẹ. Fayoṣe lo anfaani ipade naa lati bẹ Sẹnẹtọ Olujimi, Faṣeyi ati Oloye Oguntunwaṣe wi pe ki wọn forijin oun ti oun ba ṣẹ wọn. O ni oun ko figba kankan gbero lati ba awọn olori ẹgbẹ PDP ja, bakan naa lo sọ pe awọn to n mu iyapa wa ẹgbẹ naa n ṣe e fun anfaani ara wọn ni. Igbakeji Gomina ipinlẹ Ekiti tẹlẹ, Ọjọgbọn Kolapo Olusola, Kọmiṣọnna fun ọrọ ayika tẹlẹ, Oloye Bisi Kolawole ati ọmọ ile igbimọ aṣofin ipinlẹ Ekiti tẹlẹ, Samuel Omotoṣo atawọn mii lo wa nibi ipade naa.	https://www.bbc.com/yoruba/afrika-50739133
religion	David Oyedepo pe Biodun Fatoyinbo si ìsìn Shiloh, ọmọ Nìíjíríà fárígá	"Lẹyin ọdun kan, awọn ọmọ orilẹ-ede Naijiria tun ti hu ọrọ ẹsun ifipabanilopọ ti wọn fikan gbajugbaja pasitọ ijọ COZA, Biodun Fatoyinbo, sita. Eyi ko ṣẹyin bi iroyin ṣe jade sori ayelujara pe Fatoyinbo yoo ṣe iṣẹ iranṣẹ ninu eto Shiloh to n lọ lọwọ ninu ijọ Living Faith 'Winners Chapel', to jẹ ti Pasitọ David Oyedepo. Ọdọọdun ni akanṣe isin Shiloh ma n waye ninu ijọ Winners, oriṣiriṣi awọn pasitọ ati akọrin si lo ma n ṣe iṣẹ iranṣẹ nibẹ. Iroyin sọ pe Pasitọ Oyedepo lo kede lasiko eto isin kan ni Ọjọbọ, pe Biodun Fatoyinbo yoo farahan ninu isin Shiloh, gẹgẹ bi alejo pataki. Ikede yii si ni ko ba awọn ọmọ Naijiria kan lara mu loju opo Twitter. Eyi si mu ki wọn o tun bẹrẹ si ni ṣọ ọrọ nipa ẹsun ifipabanilopọ ti ayaworan, to tun jẹ iyawo gbajugbaja akọrin, Timi Dakolo, Busola, fikan Fatoyinbo. Ọdun 2019 ni Busola Dakolo jade si gbangba pẹlu ẹsun pe Pasitọ Biodun fi ipa ba oun lopọ ninu ile awọn obi oun nilu Ilorin, ni ọdun diẹ sẹyin. Ọrọ naa da awuyewuye silẹ. Koda, ọpọ eeyan lo ṣe iwọde lọ si awọn ẹka ile ijọsin COZA nilu Abuja, Eko, ati Port Harcourt. Wọn n fẹ ki Fatoyinbo fi ipo rẹ silẹ gẹgẹ bi Pasitọ Agba ijọ naa. Ṣugbọn, Fatoyinbo kọ lati ṣe bẹ ẹ. O sọ pe irọ ni ẹsun ti Busola fi kan oun. Ọrọ naa ṣi wa nile ẹjọ bayii nilu Abuja. Lọtẹ yii, ohun ti ọpọ eeyan n sọ lori Twitter ni pe Fatoyinbo ti wọn fi ẹsun ifipabanilopọ, ko yẹ ni ẹni to yẹ ki wọn o pe si iru isin bi i Shiloh. Ẹni to ṣe e ṣe ko pilẹ ọrọ naa lori Twitter, Bowale @Son_of_a_O, sọ pe oun n wo isin Shiloh lori ayelujara ni alẹ Ọjọru. Ṣugbọn, o ya oun lẹnu nigba ti Pasitọ Oyedepo pe Biodun Fatoyinbo sori pẹpẹ, lati ba ijọ sọrọ. Igbesẹ yii lo mu ki oun fi opin si wiwo isin naa. Ẹlomii, @MrLewinOkotie, sọ pe ""Biodun Fatoyinbo mura daadaa, to si joko si aaye ti wọn ya sọtọ fun awọn pasitọ ni Shiloh. Koda, Biṣọọpu Abioye tun kede rẹ gẹgẹ bi ara awọn pasitọ to wa fun isin naa."" O ni ko si ẹṣẹ ti Ọlọrun kii dariji, abi? @Hermosa_Reinaa ni tiẹ sọ pe bi Fatoyinbo ṣe jẹ alejo pataki ni Shiloh jẹ ara idi ti oun ko ṣe fẹ ẹ ni nkankan ṣe pẹlu ẹsin Kristiẹni ni Naijiria. Ṣugbọn, eero awọn eeyan kan yatọ. Fun Ogbe Enhakkore @MyNameIsOgbe, o ni oun mọ pe bi wọn ṣe yẹ Fatoyinbo si, ni shiloh, bi ọpọ eeyan ninu. O ni amọ, ibinu naa tumọ si pe wọn ko ni oye bi ẹsin Kristiẹni ṣe ri ni. O lo apejuwe iṣẹlẹ obinrin oni pansaga kan, ti Jesu doola ninu Bibeli, lọwọ awọn to fẹ sọ ọ ni okuta pa. O ni idariji ẹṣẹ ni koko pataki ẹsin Christiẹni. ""Bi a ṣe n ba Fatoyinbo wi, ẹ jẹ ko a yẹ ara wa naa wo, boya a ko ni ẹṣẹ kankan."""	https://www.bbc.com/yoruba/awon-iroyin-miran-55270408
