category	headline	text	url
health	Bakonzi ya Etats-Unis basengi bakolo basala ba stocks mpo na coronavirus	"Bakonzi ya bokolongono ya Etats-Unis basengi na bato basi bakoli na mibu kosala ba stocks ya bileyi mpe ya nkisi (mino) mpe komibongisa na ntina ya kovanda na ndaku mpo na coronavirus. ""Bosala ete ba stocks ezala, mingi penza mpo na mino (nkisi) ya tension artérielle mpe ya diabète, mpe mino misusu bato baselaka mpo kosunga ntango ya fevele mpe ba symptômes misusu,"" elobi Nancy Messonier, mokambi ya ba CDC (Centres américains ya contrôle ya bokolongono mpe ya prevention ya maladi). ""Bozala na ba biloko ya kosalela na ndako (prodtuis menagers) mpe ba provisions mpo na komibongisa soki bokovanda na ndako mpo na mwa ntango,"" ebakisi, Mme Messomier. Mikano miye mipesami kolanda étude esalamaki likolo ya bakoni 70.000 na Chine, eye elakisi ete bakolo bazali kati na 15 na 20% ya baye bokweyaka mpenza maladi. Banda mibu 60, likama ya kozwa bokono lizali mingi mpe likomaka makasi soki mibu mibakisami, elimboli Mme Messonnier. "	https://www.voalingala.com/a/bakonzi-ya-etats-unis-basengi-bakolo-basala-ba-stocks-mpo-na-coronavirus/5321513.html
business	FMI elobi kokitisa budget ezali malamu	"FMI (Fonds monétaire international) etalisi kobanga na yango lolenge bosaleli budget ya RDC ezali kokende mpe ekanisi ete ekozala malamu kokitisa budget. ""Lolenge budget esalelami kino kati kati ya sanza ya février ezali kopesa bobangi likolo ya bozito etiyami likolo ya ba dépenses mpe mpo na faible perfomance ya ba recettes,"" ekomi na liyebisi motalisi elongi ya FMI na RDC. Bozito yango ""bomemi bodefi mbongo na banque centrale mpe libulu kati ya ba réserves internationales ya BCC (Banque centrale ya Congo),"" eyebisi lipinga ya FMI. FMI esengi bakonzi ya RDC kotika kodefa misolo na BCC mpe kozongisa miye mizwamaki. Mpo na FMI, plan ya trésorerie ministre oyo Finances abimisaki na février ezali réaliste (malamu). Plan yango elobaki mosolo mokoti moke mpe esengeli l’Etat esalela kaka 5,45 milliards $. Kolanda mobeko ya finances ya 2020, budget ezali ya 10,59 milliards $ mpo na population ya pene na 80 millions ya bato, 2/3 babikaka na pene na dollars mibale na mokolo."	https://www.voalingala.com/a/fmi-elobi-kokitisa-budget-ezali-malamu/5305751.html
health	Bituma na Ebola bitelemi na Beni	"Botelemeli ya bavandi ya Beni mpe Butembo mpo na bobomami na bango na maboko ya ba ADF botindi misala ya kobundisa Ebola mitelema na bisika biye. ""Misala na biso minso ya kolamusa bato, mangwele, bokundi bibembe na bokengi, etc mitelemisami kasi ozali nanu awa,"" eyebisi mokambi ya bitumba biango, Dr. Jean-Jacques Muyembe. Vendredi, mikolo misato mikoki, bavandi ya Beni mpe Butembo bazali kolakisa kanda na bango mpo bobomami ya bayike na bango na ba ADF ata Monusco (Mission ya ONU) ezali wana mpe mampinga ya RDC mazali kosala misala ya kobengana batomboki baye. Police ebetaki gaz lacrymogène mpe masasi likolo mpo kobengana baye bazalaki kotelemela base ta ba casques bleus ya Monusco na nzela ya bokoti Beni. Bavandi bazali kolela ete ba ADF babomi bato tuku motoba wuto sanza ya zomi na moko ebandaki. Nzokande bopesi mangwele bozali kokoba bisika bisusu. Mangwele ma mibale mazali kopesama wuto mposo mibale. Koleka bato 373 basili kozwa yango. Dr. Muyembe ye moko mpe azwi yango.     "	https://www.voalingala.com/a/bituma-na-ebola-bitelemi-na-beni/5177379.html
health	Tshisekedi azuwi bokambi ya bitumba na Ebola na maboko	"Président Félix Tshisekedi akutani na Cité ya Union africaine na Kinshasa, na misala (équipe) ya banganga ya boyebi (experts) eye atiye mpo na kobundisa bokono ya Ebola, kolanda présidence ya RDC. Nzonkande, Félix Tshisekedi asakoli na liyebisi ete ye moko nde akokamba banda lelo bitumba na épidémie ya Ebola, bokono boye bosili kobama koleka bato 1.700 na sanza zomi bozali kongala na monyele (Est) ya Congo démocratique. Na moto ya bitumba boye, M. Tshisekedi atieyi Dr. Jean-Jacques Muyembe, mokambi ya INRB (Institut national de recherche biomédicale), oyo ayebani mpo kosunga kosilisa ba épidémies ya Ebola bileka). ""Mokambi ya ekolo na misala ya banganga ya boyebi batali ndenge nini makambo mazalaki kosalama na koyebaka ete OMS (Mabongisami ya molongo ya bokolongono) maye masakoli ete Ebola ezali bosengi ya lombango ya molongo mpo na bokolongono,"" eyebisi présidence ya Congo démocratique. "	https://www.voalingala.com/a/tshisekedi-azuwi-bokambi-ya-bitumba-na-ebola-na-maboko/5008625.html
politics	Mosambeli ya français ya Vital Kamerhe alobi RDC eboyi kopesa ye visa mpo na procès	"Mosambeli ya Vital Kamerhe, ya ekolo France, batonnier Pierre-Olivier Sur alobi ete ambassade ya RDC na France epimeli ye visa mpo na procès eye ezongeli na Kinshasa wuto mposo moleki na Cour d'appel, na boloko bonene ya Makala, CPRK na Kinshasa. Me pierre-Olivier Sur alobi na liyebisi ete bakonzi ba Ekolo Congo démocratique bayonoli ye ete boyokani bozali te kati na France na RDC mpo na kotika basembali ya France bakende kosambela na nabele ma Congo. Mpo na ye bakonzi ya RDC bapesi mokongo na bitumba ya bakambi babunda makasi wuto ntango ya noko. ""Na sengaki ye (Chargé d’affaires ya ambassade ya RDC na France) atuna ba bâtonniers ya Nord-Kivu mpe Sud-Kivu, baye na yambaki na bondeko bonso ntango ya bâtonnat na ngai na 2015 na Paris, mpo na kokoba boyokani boye,"" ekomi Me Sur. Mpo na Me Sur, ezali bozongi bosembo (non-droit) mpe bokweyisami -na nzela ya bosembo- ya ekolo enene ya Afrika. Bazuzi bapusaki bosambisami ya kozongela ya Vital Kamerhe le 7 aout."	https://www.voalingala.com/a/mosambeli-ya-fran%C3%A7ais-ya-vital-kamerhe-alobi-rdc-eboyi-kopesa-ye-visa-mpo-na-proc%C3%A8s/5525475.html
health	Trump apameli OMS mpo na kokamba malamu te bitumba na COVID-19	"Président Trump apameli OMS (Organistaion mondiale ya Santé) mpo na lolenge ya mabe ya kokamba bitumba na COVID-19, mpe mpo na mabunga mamemi kofua mingi. ""OMS esali mabunga minga mingi. Kasi, ya kokamwa, USA nde epesaka yango misolo koleka nzokande yango ezali kotalela mingi Chine. Tokolandela yango makasi banda lelo,"" ekomi mokonzi ya Etats-Unis na Twitter. ""Malamu ndenge nabwakisaki malako ma yango ma yambo ya kotika ndelo na biso ya kofungwama na Chine. Mpo na nini bapesaki malako ma boye ?"" emituni M. Trump. OMS elobaki yambo ete bato basengeli balata masques te, kaka bakoni mpe baminganga, kasi balukiluki bamoni ete Etats-Unis ekomi na bakoni mingi mpo bato bazipaka zolo na monoko te na ba masques. Na Chine mpe Corée bato balataka masques mpe bayebi nakolonga COVID-19. Yango etindi balukiluki kokanisa ete kolata masque te ezali mbeba baye ya Amerika basali. Bato 391,632 bayebani kozwama na COVID-19 na Etats-Unis. 12.558 bakufi mpe 21.561 babikisami. Etats-Unis nde ekolo ebetami makasi koleka na COVID-19 na molongo mobimba. Mpe mingi na baye bakufi mpe bazwi yango bazali bayindo."	https://www.voalingala.com/a/trump-apameli-oms-mpo-na-kokamba-malamu-te-bitumba-na-covid-19/5363911.html
politics	Policier azwi etumbu ya liwa mpo na koboma mokumbi tukutuku na Kinshasa	Tribunal ya garnison ya Gombe ekateli Jean-Bosco Kalambayi Kayembe etumbu ya liwa mpo na koboma mokumbi tukutuku o’mokolo mwa yambo ya mposo. Misala ya bosembo misambisaki ye na lolelnge ya lombango na boulevard Triomphal na Kasa-Vubu. Mokambi ya police ya Kinshasa, Commissaire divisionaire Sylvano Kasongo ayebisaki VOA Lingala ete etumbu ekopesama, ekozala ndakisa mpo ba pulusu basusu. Mikolo misato milandamaki uto lundi, ba civils basato bakufaki na masasi ya ba policiers. Bakumbi tukutuku babale, lundi na mardi; mpe mokambi ya lopitalo Vijana, mercredi. Na bosambisami boye, policier Kalambayi azwi mpe lisusu etumbu ya kofuta misolo 100.000 ya ba dollars US mpo na mbeba. Policier mosusu, Ilunga Mwamba atikami. Etumbu ya liwa epemisama na mobeko ya RDC uto 2003. Ebongolamaka na boloko ya seko.	https://www.voalingala.com/a/policier-azwi-etumbu-ya-liwa-mpo-na-koboma-mokumbi-tukutuku-na-kinshasa/5147488.html
politics	Tshisekedi akomi na Nairobi mpo na bokutani ya ACP	"Président Félix Tshisekedi akomi na Nairobi, na Kenya epayi wapi akozala na bokutani ya libwa ya bakambi ya bikolo ACP (Afrique Caraïbes Pacifique). Likita liye likombanda le 9 kino le 10 ya sanza ya zomi na mibale, eye. Mama na likambo na likita mazali ""ACP moko eye ebongwana emitiya na nzela ya multilatéralisme"". Félix Tshisekedi akozwa maloba nsima na nzanga, kolanda limpati lipesami na mokokani mwa ye Uhuru Kenyatta ya Kenya. ACP ekelama na 1975 mpe Félix Tshisekedi azali mokonzi ya yambo ya RDC kozala na bokutani ya lisanga yango. Mokonzi ekolo Congo démocratique awutaki na Kigali, na Rwanda epayi wapi akomaki lobi mokolo mwa eyenga. Azwaki maloba na bokutani ya masolo mabengami Kusi Ideas Festival. Kuna Président Félix Tshisekedi alobaki ete emoniseli na ye etongami likolo na moto. Yango nde ntina azali kosala makasi mpo été démocratie ekola, yango mpe ntina atiye kelasi ya nse ofele mpe azali kosala makasi mpo été bokolongono mpe bokoma ofele, esakolaki Félix Tshisekedi."	https://www.voalingala.com/a/tshisekedi-akomi-na-nairobi-mpo-na-bokutani-ya-acp/5198469.html
health	COVID-19: Dr. Mukwege alobi bana ya Afrika basalela makoki ya mboka na bango	Dr. Denis Mukwege, prix Nobel ya kimya na 2018 mpo na kobongisa basi babebisa na makasi, asengi bana ya Afrika koselala makoki ya mboka na bango na bitumba na COVID-19. Kino sik’oyo Afrika ezwi ngolu mingi. Soki coronavirus ebetaki yango makasi lokola na Chine, Poto (Europe) to Etats-Unis, elingakaki ezala mpasi ya monene, elobi Dr. Mukwege na conference en ligne, Dr. Mukwege azali mokambi ya bitumba na COVID-19 na etuka ya Sud-Kivu, esika wapi bato 6 bayebani kozwama na bokono boye. Mibale basi babikisami. Asengi batiela Sud-Kivu mpe laboratoire ya kotester babeli na COVID-19. Dr. Mukwege abeti sete likolo na litomba ya kosalela makoki mazwami na mboka moko moko. Afrika elekisi motango ya bato nkoto moko ya baye bakufi mpe 20.000 ya baye bayebani kozwama na COVID-19. Na bisika mingi babola babandi kotelemela bokangami na ndako. 80% ya bana ya RDC na babikaka na secteur informel. Mpo na Dr. Mukwege, kovandisa bato na ndako na makasi ekosimba te. Na Sénégal, police ekangi bilenge 74 na quartier populaire moko ya Dakar mpo batosaki couvre te. Na Kinshasa, engumba mokinzi ya RDC, police ekokanga mpe kofutisa 1.500 Francs congolais (pene ba 1$) moto nyonso akozwama kati bato ebele na bozangi masque. Mbulamatari esengi bato banso kosala masque bango moko soki bakoki te kosomba. Na Malawi, bavandi basilikaki mingi mpe misala ya bosembo milongi mokano ya kovanda na ndako. Na Afrique du Sud bavandi ya Alexandra na Jhannesburg bakita o’balabala lobi loleki mpo na bozangi pole na bokaboli bilei ya mbulamatari. Na Cap, baiike bapunzaki. Président Cyril Ramaphosa esengeli alimbola na mpoka mikano ya kokitisa mpasi ya bato ntango ya kokangama na ndako.	https://www.voalingala.com/a/covid-19-dr-mukwege-alobi-bana-ya-afrika-basalela-makoki-ya-mboka-na-bango/5383838.html
health	Gouvernement ememi baye bazokaki na likama ya Lufu na Clinique Ngaliema	"Baye banso bazokaki o’mokolo ya eyenga na likama ya Lufu, na etuka ya Kongo central, bamemami na Kinshasa, eyebisi ministre ya bosalisani mpe bondeko, Steve Mbikayi. ""Premier ministre antindaki na Banza Ngungu. Namemaki lisungi na baye banso bazwaki mpasi na likama liye. Kutu na memaki bango banso na Kinshasa butu boleki na Kinshasa, natiki bango banso na clinique Ngaliema mpe mbulamatari nde ekofuta mosolo monso,"" eyebisi ministre Steve Mbikayi nsima na bobimi na bokutani na Premier ministre Sylvestre Ilunga Ilunkamba. M. Mbikayi alobi ete mbulamatari etindaki ye na Mbanza Ngungu ba cliniques mobiles misato mpo na komema bato ya likama yango elongo na nzoto ya bawei. Mpo na M. Mbikayi, mbulamatari ekosomba sanduku ya bokundi mpo baye banso bakufaki lokola mingi kati na bango bawutaki Kinshasa. Bus yango, ya marque Tata esalaki likama na butu ya samedi na dimanche na bokutani ya route N0 1 na nzela ya nkamba, na Lufu. Président Félix Tshisekedi akitaki na esika yango lundi mpe alakaki kosunga bato banso bazwaki likama. Bato 31 bafuki na likama yango, mingi nzoto na bango ezikaki. Zomi nde na mwambe bazokaki, bayike na mpota enene mpe bakotaki na lopitalo ya Nsona-Nkulu, na Mbaza Ngungu. Motuka yango emema bato na biloko, mingi mpeza carburant. Boko na bato bazokaki balobi mécanicien nde azalaki komema motuka ntango likama lyango lisalamaki."	https://www.voalingala.com/a/gouvernement-ememi-baye-bazokaki-na-likama-ya-lufu-na-clinique-ngaliema/5134990.html
politics	Mokambi ya sika ya police asengi lisungi ya population na Lubumbashi	"Mokambi ya sika ya police na Lubumbashi asengi na bavandi kosalisa ye kobundisa bozangi bokengi bozali kongala na engumba mokonzi ya na Haut-Katanga. ""Tosengi lisungi ya makasi ya bana mboka na bitumba na 'criminalité' oyo tozali komona na engumba ya Lubumbashi mpe nzinga nzinga,"" elobi na bapanzi sango général Louis-Second Karawa oyo awuti kozwa ebonga na ye. Nzokande, bato bakitaki o’balabala na nkanda mardi mpo civil moko akufaki na masasi mabetamaki kati na police na bato bayebani te. ""Policier abetaki lisasi na moto yango na kozanga koyeba mpe moto yango akufaki,"" ekomi police na liyebisi. Bato mabe babale bakufaki na bobetani ya masasi na police, kolanda liyebisi. Bato bazali na nkanda na Lubumbashi likolo ya bozangi bokengi bozali kongala. Vendredi, activiste moko, na nkombo ya Joseph Kapepula akangamaki na ANR (Agence nationale des renseignements) nsima na kobenga bato na vidéo kotelemela bozangi bokengi. Vidéo yango etambolaki na ba réseaux sociaux. M. Kapepula atikamaki mardi na mpokwa, kolanda avocat na ye. Kasi asengami kokenfe na parquet lundi. "	https://www.voalingala.com/a/mokambi-ya-police-ya-sika-asengi-lisungi-ya-population-na-lubumbashi/5246870.html
politics	Bakangami ya kala na ANR bafundi Kalev Mutond mpe DGM epekisami ye kobima mboka	"Mokambi ya kala ya ANR (Agence nationale des renseignements) apekisami kobima na mabele ya ekolo Congo démocratique kolanda mitindo bakonzi ya DGM (Direction générale des migrations) batindi na ndelo nyonso ya mboka. Kasi bato bayike bakangamaka kala na ANR basakoli kofunda M. Kalev na ba zuzi. ""Mitindo ya bakonzi… Mwana mboka Kalev Mutond, mokambi ya kala ya ANR (ancien Administrateur général) apekisami kobima na etando mobimba… Motindo yango yango esengeli kotiyama na mosala lokola motindami,"" elakisi mokanda (billet) DGM etindi ya bisika binso. VOA Lingala emonaki yango. Mikolo mibale mileki, M. Kalev asimbamaki na bayi bokengi mpe ayanolaki ngonga molayi na mituna. Azwamaki na bokiti bwa ye na mpepo kowuta Ouganda nsima na escla na Nairbi. Azalaki na passeport diplomatique ntango azali lisusu te na mokonzi. Na ngambo na bango, bato bayike bakangamaka kala na ANR basakoli kofunda M. Kalev na ba zuzi. Kati na bato bafundi ezali na bayi politiki lokola Jean-Claude Muyambo Kyassa, Jean-Bertrand Ewanga, Gerard Gecoco Mulumba, Cyril Mupapa mpe basusu . Bazali kofunda Mwana mboka Kalev mpo na kokanga bato pamba pamba, konyokola bango, koyokisa bango soni mpe kopimela bango lisali ya nzoto. Batonier ya kala Jean-Claud Muyambo alobi ete bakotika mokanda ya kofunda o’mokolo mwa lundi. Kalev Mutond asimbamaki mwa ntango mikolo mibale mileki nsima na bwa ye na mpepo na kowuta Ouganda na koleka Nairobi. Mikolo mileki, matata mabimaki kati na M. Kalev na UDPS (Unon pour le progrès lingomba ya mokonzi ya sika Félix Tshisekedi. Kalaka mokonzi ya UDPS, Augustin Kabuya asakolaki liboso ya balandi baye ete soki M. Kalev azali nanu na bonsomi ezali mpo na lingomba ya mokonzi ya mboka. M. Kabuya alobaki na miso ya bato banso ete M. Kalev azalaki kolandalanda (espoionner) président Tshisekedi mpo mokonzi ya kala Joseph Kabila. Na mokanda akomaki, M. Kalev akebisaki UDPS kobimisa sekele mingi ayebi soki balandi ba yango bazali kokoba kozanga botosi na M. Kabila."	https://www.voalingala.com/a/bakangami-ya-kala-na-anr-bafundi-kalev-mutond-mpe-dgm-epekisami-kobima-mboka/5288524.html
health	Moto wa yambo akufi na coronavirus na Etats-Unis	"Mwasi moko ya mibu 53 akufi na bokona bwa coronavirus na Etat ya Washington, azali moto wa yambo ya kowa na virus eye na mabele ya Amerika, elobi bakonzi. ""Pene na bato 22 bazwani na bokono ya coronavirus na Etats-Unis,"" eyebisi président Donald Trump na bapanzi sango. Bato baye banso bazwaki yango na kozala nzinganzinga ya baye bawutaki na bokono bwango libanda. Kasi mwasi oyo akufi azali moto wa yambo ya kozwa yango ata azalaki te nzinga nzinga na baye bawutaki libanda. Yango elakisi ete bokono boye bokoti mpe bokoki kopanza na Etats-Unis. Bakoni 47 basusu bawutaki na maladi mwango na libanda. ""Ntina ya kobanga ezali te… Tokosala makasi mpo ete moto mosusu te akufa na bokono boye,"" esakoli M. Trump. Na ngambo na ye, vice-président ya Etats-Unis, Mike Pince oyo atiami mokambi na bitumba na coronavirus ayebisi ete miiko mizwami mpo na kopekisa bana ba Etats-Unis kokende na Italie mpe Iran na Corée du Sud esika wapi bokono boye bozali mpe kongala. Yambo, Etats-Unis ezwa mikano mpo na mibembo na Chine esika wapi bokono bwango bobandaki mpe bobomi bato 2.335 mpe bozwi bato 79.000. Na mokili mobimba bato 2.900 nde bakufi mpe 85.00 nde bazwi yango."	https://www.voalingala.com/a/moto-wa-yambo-akufi-na-coronavirus-na-etats-unis/5309902.html
politics	Tshisekedi asakoli état de siège mpo na Nord-Kivu mpe na Ituri	"Président Félix Tshisekedi asakoli état d'urgence mpo na bituka bizali na bitumba na monyele ya mboka. Etat de siège yango ekobanda le 6 mai mpe ekowumela sanza moko, kolanda maloba ma M. Tshisekedi. Mokonzi ya Ekolo Congo démocratique apesi lisakoli lya ye na lisikulu na television nationale. ""Nsima na kotala makambo manso... Nazwi mokano ya kosakola état de siège na etando mombimba ya bitkua ya Nord-Kivu mpe Ituri,"" elobi M. Tshisekedi. Abwaki mbela na bavandi ya Nord-Kivu mpe ya Ituri na kopesa maboko na bakonzi ya basoda baye bakotiama na esika. Asengi na ba Congolais banso mpe kozala motema moko na bavandi ya bisika bizala na bitumba. Na basala ba Nzambe asengi losambo mpo na mboka. Président alakaki kosuki maloba manso bato bazali koloba ete azali kosala eloko te mpo na kimya na monyele. Ezalaki pene na mposo mibale mileki ntango asakolaki boyei ya mampinga ma Kenya na nzela na MONSCUO mpo na kosunga ba FARDC. "	https://www.voalingala.com/a/tshisekedi-asakoli-%C3%A9tat-de-si%C3%A8ge-mpo-na-nord-kivu-mpe-na-ituri/5876569.html
politics	Bavandi bakimi bitumba ya basimba minduki na ba FARDC na Rutshuru (Nord-Kivu)	Bavandi ya mboka Chanzu mpe Runyonyi na territoire ya Rutshuru na Nord-Kivu bakimi bitumba bingalaki wuto butu boleki kati na basimba minduki bayebani te na mampinga ma RDC, elobi bayi société civile. Basimba minduki bayebani te basalaki bitumba na bisika mampinga mazalaka na mboka Chanzu mpe Runyonyi na territoire ya Rutshuru na Nord-Kivu, eyebisi wuto Bruxelles (Belgique) molebeli ya mbulamatari ya Ekolo Congo démocratique Patrick Muyaya, Bitumba byango bisalami pene na ndelo na Ouganda. Bavandi bakimi na Bunagana. Bakonzi ya basoda bazali na likita lya bokengi. Lingomba lyoko te ya babundi lindimi bitumba lyango kasi bayi société civili bakundoli ete basimba mindui ya ba M23 baye bazelaka kokitisa minduki nde bazalaka kuna. Ba ebandeli sangza, mampinga ma Rwanda bakotaki mpe na Nord-Kivu mposo moleki, lingomba lyoko lya sika, CPCA-A64 (Coalition des patrioites pour l'application de l'Article 64) ekotaki na Bukavu na Sud-Kivu	https://www.voalingala.com/a/bavandi-bakimi-bitumba-ya-basimba-minduki-na-ba-fardc-na-rutshuru-(nord-kivu)-/6304591.html
politics	Mbulamatari epekisi kotimola minerais na maboko na esika bato pene na 50 bakundamaki na Kamituga	"Nsima na likama ya vendredi eleki, liye limemaki kufa na bato pene na 50, mbulamatari ezwi mokano ya kopekisa misala minso ya ba creseurs artisanaux na mine yango na Kamituga, na Sud-Kivu. ""Mbulamatari ezwi mokano ya kosala bolukiluki mpo na likama lyango kasi ezwi mpe mokano ya kotelemisa exploitation artisanale (botimosali mine na maboko) na esika yango,"" elobi vice-premier ministre mpe ministre ya Plan, Elysée Munembwe nsima ya bokutani ya comité ya conjoncture économique. Mpo na mbulamatari, likama lyango lisamaki na kolanda mpela ekasi ekwayaki mokolo ya vendredi. ""Kino sik’oyo motango ya bato bawei mozali 50. Nzoto 20 ezwami kasi bazali kokoba koluka misusu,"" ebakisi Mme Munembwe. Na Kamituga, bolukiluki bozali kokoba kasi na mpasi. Molobeli ya batimoli makele alobi bango moko nde bazali kosala makasi. Maire to mokambi ya Kamituga, Alexandre Bundia,ayebisaki VOA Lingala ete mairie epesaki mwa makoki mpo na yango. Lipinga lyoko mokambi ya etuka atindaki likitaki na sika yango kolongwa Bukavu, engumba mokonzi ya Sud-Kivu. Maire etiaki nzoto 20 eye ezwamaki o'lilita mpo ezalaki ya kobeba mingi, elobi M. Bundia."	https://www.voalingala.com/a/mbulamatari-epekisi-kotimola-minerais-na-maboko-na-esika-likama-lisalamaki-na-kamituga/5586035.html
politics	Bitumba kati na baye ya UDPS na ya FCC	Ndako ya CNC, Congrès national congolais, lingomba ya député Pius Muabilu, ya FCC, epunzami mpe ezikisami ntango baye bomanoni lokola baye ya UDPS basali mobulu. Police ekomaki esika eye na mwa nsima, ebeti gaz lacrymogène. Ndenge moko mpe police ebetaki gaz lacrymogène mpo na kokabola balandi ya PPRD mpe ya UDPS baye babundaki na boulevard Sendwe na Kinshasa. Balandi ya PPRD, lisanga ya mokonzi ya kala Joseph Kabila, bawutaki na Palais du peuple, ndako ya Parlement libanda na esika wapi batelemaki mwa ntango mpo na kopesa maboko na ba députés na bango. Kasi mikolo mibale mileki, baye ya UDPS, lisanga ya mokonzi ya mboka Felix Tshisekedi, bango mpe basalaki mobulu liboso ya Assemblée nationale, bakangaki nzela mpe bapekisaki ba députés nationaux kokota. Baye ya UDPS bazalaki kopamela bososoli ba députés basalaki na miko ya président Félix Tshisekedi maye matiyaki baye ya Conseil d’administration ya Gécamines mpe SNCC. Nzokande rapporteur ya Assemblée nationale, Célestin Musau Kalombo, asengi na ngambo mibale kozala na kimya. Baye ya PPRD batikelaki ye mokanda ya bosenga na bango. Lobi loleki baye UDPS basalaki mobulu lisusu na Lubumbashi na Haut-Katanga.	https://www.voalingala.com/a/bitumba-kati-na-baye-ya-udps-nay-a-fcc/4956283.html
sports	Dimbi Tubilandu, gardien de buts (moyambi) ya kala ya V.Club na Léopards akufi	Dimbi Tubilandu gardien de buts to moyambi ya kala ya ba Léopards mpe Vita Club abengamaka Grand Niawu akufi butu boleki na mibu tuku sambo na misato. Dimbi Tubilandu akomaka mpe kala entraineurs ya ba gardiens de buts ya Léopards. Akuki na bokono na Hôpitalo général ya Kinshasa (to Mama Yemo ya kala), esakoli Agence congolaise de presse (ACP). Abotamaka na Matete na Kinshasa mpe abetaka na V.Club wuto mibu 70. Dimbi Tubilandu alongaka kutu Coupe d’Afrique des Nations ya 1974 mpe akendaka na mondial to Coupe du monde kaka mobu mwango ma Allemagne.	https://www.voalingala.com/a/dimbi-tubilandu-gardien-de-buts-ya-kala-ya-v-club-na-l%C3%A9opards-akufi/5932455.html
politics	Koleka 500.000 bapaya babenganami na Angola na mobu moko	Bapaya koleka na nkoto nkama mitano bazanga mikanda babenganami na Angola na mobu moko, eyebisi ministre d’Etat ya présidence ya Angola, Pedro Sebastiao, na bokutani na bapanzi sango na Luanda. Ba coppératives tuku na motoba ya boteki diamants nde ekanga, elongo na ba projets miniers, mpe na 289 ndako ya kosomba diamant, kolanda bakonzi ya Angola. Mbulamatari ya président Joao Lourenco oyo akota na bokonzi na septembre 2017, elobi bobengani bato ezali mpo na kobongisa misala ya diamant pamba te bato ebele basalaka mosala yango na moyibi, mpe mingi bazali nd ebapaya. Mingi kati na bapaya baye bazali ya ekolo Congo démocratique mpe ya bokolo misusu. 	https://www.voalingala.com/a/koleka-500-000-bapaya-babenganami-na-angola-na-mobu-moko/5092410.html
politics	Faure Gnassingbé atiki fololo na lilita ya E. Tshisekedi	Président Faure Gnassinbgé ya Togo akomaki lobi moleki na Kinshasa mpo na masolo na mokokani wa ye ya Congo démocratique, Félix Tshisekedi. Nsima na bokomi na ye, bakonzi babale baye bakendaki o’nkunda ya nkondo Etienne Tshisekedi, tata wa président Félix Tshisekedi, esika wapi mausolée mosengeli kotongama. Faure Gnassingbé atikaki ya ye fololo. Bokutani boye bosalami nsima na bozongi ya Félix Tshisekedi na Kinshasa kowuta na Ituri wapi epayi avandaki mikolo misato mpo na koluka kimwa.	https://www.voalingala.com/a/faure-gnassingb%C3%A9-atiki-fololo-na-lilita-ya-e-tshisekedi/4984923.html
politics	"Lipanda: Sassou alobi Congo ekosalela petololo ya ""Ngoki"" kasi ekobatela ba tourbières"	"Mibu tuku mitano na libwa banda Congo-Brazzaville ezuwa lipanda. Na lisukulu na ye, Président Denis Sassou N’Guesso abeti mokolo mpo na ntombwa ya mboka na ye. Président Sassou apesi losako na bozongi ya linaka ya mibu misatu na FMI (Fonds monétaire international). Kasi alobi ete elikya ezali mingi mpo na bomonisami ya etando ya petololo na Nord to likolo ya ekolo nzinga nzinga ba tourbières (mabele ebomba carbone mingi). Denis Sassou N’Guesso ayebisi ete mboka na ye ezali kati na bikolo biye bibatelaka libanda ya bomoi ya molongo to nature. Yango wana bozwui ya petrol na permis ""Ngoki"" ekosalama na bobateli libanda na etando bomoi to nature, liye mokili mobimba motalelaka mpo na kopekisa bobebisama ya molongo. Mokonzi ya Congo Brazzaville alobi lisusu ete esengeli kotiya elikya kaka na petolo te, kasi kosala nyonso mpo na kosalela makoki masusu. Yango wano asakoli bokutani nzike ya bikolo ya Afrika mpe ya molongo na Brazzaville. Kati na yango, Forum ""Investir na Afrika"" na mikolo mikoya, mpe session ya tuku motoba na libwa ya mabongisi ya molongo mpo na bokolongono, na région ya Afrika. "	https://www.voalingala.com/a/lipanda-sassou-alobi-congo-ekosalela-petolo-ya-ngoki-kasi-ekobatela-ba-tourbi%C3%A8res/5043374.html
politics	Gnassingbé akomi na Brazzaville mpo na masolo na Sassou	"Mokonzi ya Togo Faure Gnassingbé akomi jeudi na Brazzaville mpo na masolo na mokokani wa ye Denis Sassou N’Guesso ya Congo-Brazzaville. ""M. Gnassingbé asololi na Sassou mpo etali bondeko kati na bikolo mibale biye,"" elobi mokambi ya ndako ya mosala ya mokonzi ya Congo-Brazzaville, Valentin Oko. Mobembo mwa mozalaki kaka ya mwa ba ngonga. Bokomi ya M. Gnassingbé na Brazzaville bosalami ntango mposo etikali ya kotanga mpo na maponami ma mokonzi ya mboka ya Congo le 21 mars."	https://www.voalingala.com/a/gnassingb%C3%A9-akomi-na-brazzaville-mpo-na-masolo-na-sassou/5783510.html
health	ONU ekumisi bakambi ya bitumba na Ebola mpo na lobiko ya bato 1.000	"ONU epesi longonya na bakambi ya bitumba na Ebola mpe na bokasi ya basali mpe basalisi baye basungi na lobiko ya bato 1.000 na bokono boye bozali kongala uto le 1er août 2018 na monyele ya RDC. Baye babikisami na kolonga Ebola, bango mpe bazali kosalisa na kopesa toli na baye bazwi bokono mpo na koluka lisunga na lombano mpe kobebisa ntango te. ""Baye banso babiki na bokono boye bapesi biso makasi ya kokoba kobundisa na makasi Ebola,"" elobi mokambi ya eyano ya lombango na Ebola ya ONU, David Gressly. ""Tokoki te kolonga bitumba na bokono boye soki bana ya Congo bapesi biso maboko te. Ntango bavandi mboka lokola Rwangoma to Mabolio bapesaki mapoko, tomonaki ndenge motango ya babeli ya Ebola mokitaki,"" eyebisi M. Gressly. Mpo na ye, esengeli ONU ekoba kobongisa bokengi ya basali ya bokolongono elongo na ya bana ya Congo. ""Esengeli mpe tokoba ko mema ba communautés komikotisa na bituba yango,"" ebakisi M. Gressly. Na ngambo na ye, Dr Ibrahim Socé Fall, mokambi ya mibale ya OMS (Mabongisi ya molongo mpe bokolongono), alobi ata bilokolo lokola mangwele, nkisi mpe bisaleli bisusu bizali mpo na kosalisa na Ebola, lisungi ya baye balongi to babiki na bokono yango ezali na lintomba mingi. Baye bikisami bazali kosalisa na kopesa toli na basusu. ""Nakanisaki nakobika te kasi nabikisami sik’oyo, nakozonga na bisika navandaka mpe nakolobela bango balekisaka ntango te mpo na koluka lisungi mpamba te okoki kobika soki obandi kozwa nkisi noki,"" elobaki Kavira, moko na baye babikisamaki na maladi ya Ebola, ntango azalaki kozwa certifat nsima na lobiko na ye, na maboko ya kalaka mokonzi ya ONU Antonion Guterres, na ebandeli ya septembre na Beni."	https://www.voalingala.com/a/onu-ekomusi-bakambi-ya-bitumba-na-ebola-mpo-na-lobiko-ya-bato-1-000/5110921.html
health	COVID19 : OMS ekebisi Afrika na kolongola mikano ya makasi	"OMS, Mabongisi ma molongo mpo na bokolongono, ekebisi bikolo ya Afrika mpo na kolongola na lombango mikano ya makasi ya kotelemela COVID19 ntango eye mboka mingi elingi kobanda kofungola misala na molongo. ""Soki mbulamatari esukisi na mbalakaka mikano miye, tokoki kobungisa mbano eye bikolo biye bisili kozwa o’mokolo ya lelo na bitumba na COVID19,"" ekebisi na liyebisi Dr. Matshidiso Mpeti, directrice régionale ya OMS mpo na Afrika. ""Ezali litomba mingi kokoba kalanda mikano ya kokengela, kolandela bato bazwami na bokono mpe ba tests, kati na miko miye misengeli kosukisa pandémie (bokono boye bopanzani),"" ebakisi Dr. Matshidiso. Mpo na ye, mikano miye misali ete bopanzani bwa COVID19 bolembisama ata bokono boye bozali kaka likama ti sik’oyo. OMS elobi bato 36.000 bayebani kozwama na COVID19 na Afrique mpe koleka 1.500 nde bakufi. Afrika ezali kino sik’oyo continent oyo ezwi bokono bwango mingi te. Libanda na Afrika, bikolo mingi bizali komilengele mpo na kofungola misala mya yango."	https://www.voalingala.com/a/covid19-oms-ekebisi-afrika-na-kolongola-mikano-ya-makasi-/5399516.html
health	Mbulamatari ezwi mikano mpo na ba transports likolo ya COVID-19	"""Banda lelo (vendredi 20 mars 2020), bus Transco ekoki komema koleka bato 20 te, (bus) ‘Esprit de Vie’ bato 16, mini-bus bato 10, taxis bato misato, tricycle bato mibale mpe tukutuku moto moko,"" elobi liyebisi ya mbulamatari ya RDC. Ministre ya yambo, Ilunga Ilunkamba akambaki bokutani na lipinga ya ba transporteurs na Primature. ""Tosengi na bakumbi bus mpe mituka misusu, kotia mayi ya alchool mpe mouchoirs ya papier mpo ete, yambo moto nyonso amata na bus, ayeba kosula maboko,"" elimboli na Top Congo ministre ya bokolongono, Dr. Eteni Longondo. Mokambi ya cellule ya bitumba na coronavirus (COVID-19), Dr. Jean Jacques Muyembe, mokambi ya engumba Kinshasa, Gentiny Ngobila, mokambi ya police mpe ya ba compagnies ya transtports bazalaki na bokutani bwango. Nzokande, na Kinshasa mpe bingumba misusu bakumbi mituka mpe moto balekisa mingi mingi motango ya bato. Yango ekokati kozala likama ntango COVID-19 ezali kongala. Président Félix Tshisekedi apekisaki bato kozala koleka 20 bisika moko. M. Ngobila alaki kobimisa mobeko moko mpo na yango mpe Police nationale ezwi mokumba ya kolandela botiami na yango na misala."	https://www.voalingala.com/a/mbulamatari-ezwi-mikano-mpo-na-ba-transports-likolo-ya-covid-19/5338461.html
sports	Afrique du Sud elongoli Egypte 1-0 lokola Nigeria, Cameroun 3-2	Nzokande ba Bafana Bafana ya Afrique du Sud balekaki na 8e kati na ba meilleurs 3es baye babendamaki na 16e lokola ba Leopards ya Congo democratique. Bayike bapesaki ba Bafana Bafana chance mingi te liboso ya ba Pharoans ya Egypte baye basilisaki na 9 points na groupes A, ya ba Leopards, na elonga esota. Kasi ata ba Pharaons babetaki makasi 67% ya kosimba balle, Thembinkosi Lorch ya Afrika ya Ngele atiyaki mongete na 85’ mpe makambo masilaki. Nzokande na match ebatamaki yambo, Nigeria eniataki Cameroun 3-2. Ighalo O. aningisaki moniaka moto na yambo na 19’ mpo na ba Super Eagles ya Nigeria. Ba Lions indomptables ya Cameroun banzongisa mongete na 41’ na Bhaken S. mpe babakiaki na 44’ na N'Jie C. Nzonkande Ighalo azongelaki lisusu na mongete ya ba Nigerians na 63’. Mpe, Iwobi A. akataki likambo na 63’ na mongete ya misatu ya Nigeria na 53’. Mokolo moko moleki, vendredi, nsima na 1-1, Benin elongaki Maroc na ba tirs au but 4-1. Mpe Senegal enyataki Ouganda 1-0. Na quarts de finale Senegal nde ekutani na Benin mpe Nigeria na Afrique du sud. Esengeli kozela dimanche matches ya ba Leopards ya RDC na ba Bareas ya Madagascar mpe Algerie na Guinee. Lundi nde, Mali – Cote d’Ivoire na Ghana – Tunisie. 	https://www.voalingala.com/a/afrique-du-sud-elongoli-egypte-1-0-lokola-nigeria-cameroun-3-2/4989424.html
business	ODEP elobi 4,5 millions ya ba dollars ekeyi na sanza mibale mpo ekolo ezali na ba PM babale	Observatoire ya Dépense ya Ekolo (ODEP) ekebisi ete misolo mingi mizali kokende mpo mboka ezali na ba Ministres wa Yambo babale. Koleka 4 millions ya ba dollars na ndambo ekeyi na sanza mibale mpo na bozali ya ba Ministres ba yambo babale. Président Félix Tshisekedi atiaki Jean-Michel Sama Lukonde Ministre wa yambo le 15 février nsima na kopanza boyokani kati na CACH, liboke lya nzinga nzinga na mokonzi ya mboka ya sika (Tshsiekedi), na FCC ya mokonzi ya kala Joseph Kabila. Kasi, Minsitre wa yambo ya kala, Sylvestre Ilunga Ilunkamba, azali kokoba kosala ata atikaki mosala mpo mbulamatari ya sika, ya M. Sama, esalami nanu te. Bango babale bazali kofutama. ODEP ebangi ete soki sanza misatu ebakisami ekoma millions sambo ya dollars. ODEP ekebisi mpe mpo bosalaleli misolo bozali kotindama na mokambi ya ndako ya mosala ya mokonzi ya mboka mpe mbala esusu na mokambi ya IGF na bobuki mibeko. Nozkande présidence esaleli 29,2 millions ya ba dollars na sanza mibale na kolekisa na 113% misolo esengelaki asalela. 	https://www.voalingala.com/a/odep-elobi-4-5-millions-ya-ba-dollars-ekeyi-na-sanza-mibale-mpo-ekolo-ezali-na-ba-pm-babale/5837152.html
politics	M23 ebotoli Kiwanja na Rutshuru-Centre, Monusco ematisi mbela ya bokengi	M23 esakoli ete ebotoli Kiwandja mpe Rutshuru-centre na bitumba na FARDC na Nord-Kivu. Sango yango endimami na Bakeli mibeko ba Ekolo Congo démocratique, bavandi na societe civile. Rusthuru-centre ezali na pene na 70 km na Goma, engumba mokonzi ya etuka ya Nord-Kivu. Monusco, misala mya ONU mpo na koyikisa kimya na Ekolo Congo démocratique ematisi mbela ya bokengeki ya basoda ba yango mpo na kopesa maboko na mamapinga ma Ekolo Congo démocratique na bitumba na M23. Bakambi ba FARDC, mampinga ma Ekolo Congo démocratique balobi nanu eloko te kino sika. Monusco epameli mbano ya bitumba biye likolo na bavandi ya Rutsuru. M23 emonani mpe na Rugari na pene na 30 km ya Goma mpe na nzela enene to route nationale 2.	https://www.voalingala.com/a/6810853.html
health	Rwanda ezwi moto ya yambo na Coronavirus	"Bakonzi ba bokolongono na Rwanda basokoli komona moto ya yambo na bokono bwa coronavirus. ""Ezali moyi India oyo akomaki na mabele ya Rwanda mposo moleki kowuta na Mumbai (Inde),"" esakoli ministere ya bokolongono. ""Azali kozwa lisalisi mpe nzoto na ye ekomi mwa malamu, kasi atiyami na bokabwani na bakoni basusu. Bolandeli ya baye banso bazalaki na ye bozali kosalema mpo koluka kopekisa bopanzani bwa yango,"" elobi bakonzi ya bokolongono. Rwanda ekomi ekolo ya misatu ya monyele ya Afrika komonana na bokono boye bopanzani mokili mobimba. Bakambi ba Rwanda batie na bisika mingi na Kigali bisaleli ya kosukala maboko. Concerts, meetings (mitingi), foires mpe milulu misusu ya bato mingi epekisami na Rwanda. RwandAir, compagnie ya mpepo ya ekolo eye, epekisi mpe mibembo minso mya Chine, esika wapi bokono bwa cronavirus 2019 ebandaki mpe ebomi bato koleka. Na ngambo ya ndelo, RDC ekomi na bato babale na bokono bwango COVID-19."	https://www.voalingala.com/a/rwanda-ezwi-moto-ya-yambo-na-coronavirus/5329071.html
politics	Samy Badibanga atiki mosala ya 1er VP ya Sénat	Samy Badibanga 1er vice-president to mokambi molandi ya Sénat atiki mosala na ye. Modeste Bahati Lukwebo, mokambi awuti kobimba na maponami mposo moye nde asakoli yango. Baike na bayi Sénat balobi ete ezali na mokano mwa ye moko. VOA Lingala emekaki kobemnga Samy Badibanga kasi ayanoli te na nzela ya singa mpo na kolimbola yango. Baike na bayi politiki balobi ekoki kozala mpo mbulamatari ekobima kala mingi te to mpo na bibonga bisusu bikokabolama kala mingi. Samy Badibanga, moko na baye bazalaki na bibimbonga ya likolo ya kala na UDPS ya Etienne Tshisekedi mpe moko baye bazalaka malamu na président Felix Tshisekedi kino sika atikalaki se ye moko nsima na ba bétitions ekwayisaki Bureau définitif ya Sénat ekambamaki na Alexis Thambwe Mwamba. Maponami masalamaki mpo na mabonga manso matikali longola se oyo ya vice-président ebonga na ye. Sika na botiki mosala mwa ye, maponami masengeli mpe masala mpo na ebonga ya vice-president ya Senat. M. Badibanga azalaki Ministre wa yambo sanza misato yambo na mapobani na 2016, yambo na Bruno Tshibala.	https://www.voalingala.com/a/samy-badibanga-atiki-mosala-ya-1er-vp-ya-s%C3%A9nat/5802995.html
politics	Ba ADF babomi lisusu bato pene na 19 na Beni	"Bato pene na 19 babomami na ba ADF o’mokolo ya misato ba Beni (Nord-Kivu), epayi wapi bayike bazali kotelemela Monusco mpe kopalela yango mpo na kozanga kopekisa bosasi ya bavandi. ""Motango ya bawei momati na 19,"" eyebisi molebeli ya Monusco, Bobomami byango bosalami na 30 kms na Nord ya Beni na esika ebengami ""Triangle de la mort"". ONU elobi ete ebandi bolukiluki mpo na liwa ya moko ya batelemeli akufaki o’mokolo ya mibale nsima na kozwa masasi na lopango ya Monusco na koswana na bango na basoda ya Monusco. ""Monusco etindi na ntongo ya moloko ya misato lipinga ya intervention rapide elongo na basoda ya Congo,"" esakoli molobeli ya Monusco. Na bosangisi, bato 99 nde babomami na Beni na maboko ya basimba minduki wuto le 5 novembre, elobi GEC (Groupe d’études pour le Congo).  "	https://www.voalingala.com/a/ba-adf-babomi-lisusu-bato-pene-na-19-na-beni/5183879.html
health	Couvre-feu na RDC mpo na kobetela ekolo na mbonge ya mibale ya COVID-19	Na bokambi ya président Félix Tshisekedi, comité sectoriel ya bitumba na COVID-19 ekati ete mboka couvre-feu to bokangami ya bato na ndako ekozala mboka wuto 21h ya mpokwa kino 5h ya ntongo. Couvre-feu yango ekobanda o’mokolo mwa mitano (vendredi). Bakambi ba RDC bakundoli ete bana banso ba mboka basengeli kolanda na bokebi maloko ma komibatela lokola kolata masque, kosukola maboka ntango inso mpe kobatela ntaka ya 1,5 m na bato basusu. Kolanda mokona ya bakonzi ya mboka, wenze to nzando epekisami. Mayangi manso ya koleka bato 10 mpe epekisami, lokola mpe ba kermesses mpe ba feti. Loyi ya Noel lokopesana na lombango na biteyelo ya primaire na secondaire. Kelasi ya likolo to ba universités ekozonga o’mokolo mokopesama. RDC mpe esimbami na mbonge ya mibale ya COVID-19 ezali kongala na mokili ata motango ya yango mozali na nse. Wuto mobu moleki, bato 14.596 bazwami na COVID-19 na RDC. 358 nde bwei. Mpe 12.773.	https://www.voalingala.com/a/couvre-feu-na-rdc-mpo-na-kobetela-ekolo-na-mbonge-ya-mibale-ya-covid-19/5701869.html
politics	Mabunda akweyisami nsima na maponami	Motambwisi ya Assemblée nationale Jeanine Mabunda akweyisami nsima na maponami masali na suku na nse ya ndako ya bokeli mibeko. Bakeli mibeko 483 batiaki nkasa na bango na maponami mango. 281 bandimi ete Mme Mabunda alongwa. 200 nde baponi ete atikala. Nkasa moko ezalaki mabe mpe moko ya moto amipekisi kopona ngambo moko. Maponami mango masala kasi na matata mazali kati na mboka mpe nsima na mokonzi ya mboka Félix Tshisekedi kosakola bokabwani ya CACH (lingomba na ye) na FCC (ya mokonzi ya kala Joseph Kabila). CACH na FCC bazalaki na boyokani ya bokambi mboka nsima na maponami ma le 30 décembre 2018. Bokweyisami bwa ye bokopesa nzela na kopona motambwisi mosusu ya Assemblée nationale mpe akoki kowuta na ngambo mosusu. Yango ekolakisa ete majorité ya sika to lingomba lya bato baleki na bakeli mibeko mosusu ekoki komonisa. Bato baike bayonalaki na mbela ya mokonzi mboka Félix Tshisekedi ya kokela majorité ya sika. Mingi batiki FCC, lingomba ya mokonzi ya kala Kabila mpo na kokende na Union sacrée. Président Tshisekedi asakolaki suka ya libala ya CACH-FCC nsima na mibu mibale. M. Tshisekedi alongaki maponami ma mokonzi ya mboka na 2018 kasi andimaki kosala na mbulamatari elongo na FCC ya mokonzi ya kala Joseph Kabila eye ezwaki bakeli mibeko mingi koleka. Mokonzi ya mboka Tshisekedi alobaki ete majorité to lingomba lya bato baleki na bakeli mibeko mingi epanzanaki mpe azali koluka lingomba lya lisusu likotambola na ye. M. Tshisekedi ayokaki bato mposo misatu mpe alobi mingi balingaki bokabwani boye. M. Tshisekedi apamelaki FCC kotiela ye mabaku mpe kopekisa mboka kokende liboso. Matata mazalaki makasi. Bayi FCC batelemelaki mokonzi mboka na kotia bazuzi ba Cour Constitutionnelle.	https://www.voalingala.com/a/mabunda-akweyisami-nsima-na-maponami/5694829.html
business	Tshisekedi asololi na PM ya Japon, na bakambi ya Toyota na Mitsubishi mpo na Inga	Président Félix Tshisekedi alobi, na lisikulu na ye na bokutani ya sambo ya molongo mpo na ntombwa ya Afrika (TICAD), na Japon, ete boyokani kati bikolo ya molongo boko pesa nzela na kimya mpe bokengi mpe boko mema eyano na makambo ebele na Afrika. F. Tshisekedi apesaki mpe longonya na Dr, Jean-Jacques Muyembe oyo akozwa mbano ya Ideo Negushi. Na masolo ya pembeni, na Yokahama na Tokyo, na Japon epayi wapi bokutani bwango bozalakii kosalama, Félix Tshisekedi akutani na Premier ministre ya Japon, Shinzo Abé. Masolo na bango mazalaki mingi mpenza mpo na etali bokolisi boyokani kati na mboka mibale mpe bobongisami ya turbine G24 ya nduka ya Inga to barrage Inga ya mibale. Bakonzi babale batalaki mpe ndenge nini kokotisa Congo démocratique na misala ya bosali Corridor Nord. Batalaki mpe lisusu ndenge Japon ekopesa maboko na botelemisi misala ya mines to makele na nzela ya boyekoli mabele na Parc minier ya RDC. Bobateli ya libanda ya bomoi to environnement mpe ya biodiversité mpe bozalaki na masolo mango. Président Félix asoloki mpe na bakambi ya Mitsubishi na Toyota, ba campagnies minene ya Japon. Nzokande yambo na yango asololaki mokolo moko moleki na ban aya Congo bavandi na Japon. 	https://www.voalingala.com/a/masolo-ya-tshisekedi-na-pm-ya-japon-na-bakambi-ya-toyota-na-mitsubishi-mpo-na-inga/5063462.html
sports	Bokoti ya ba Léopards na CAN 2019 samedi na ba Cranes ya Ouganda	Ba Léopards ya Congo démocratique bakokutana lobi na ba cranes ya Ouganda na bokoti na bango na Coupe d’Afrique des Nations ya lisano ya ndembo eye ezali kobanda lelo na Caire na Egypte. Sélectionneur ya ba Léopards Florent Ibenge alobaki mikolo mibale mileki ete andimi ete équipe na ye ekoki kende kino na suka. Mpe capitaine Yousoouf Mulumbu ayebisika ete ba Léopards ya lelo bakoli mpe bakomi na expérince mpo kokende na finale mpe kalonga. Nzoka nde Moïse Katumbi, oyo azali moko ya baye ya CAF, asololi na bakambi ya limpinga ya ba Léopards kasi basani ya ndembo te mpo bakendi kopema. 	https://www.voalingala.com/a/bokoti-ya-ba-l%C3%A9opards-na-can-2019-lobi-ba-hirondelles-ya-ouganda/4968643.html
politics	Lamuka epameli police na kobwaka gaz lacrymogène mpe kokanga na Kinshasa	"Police etikelaki te bayi Lamuka kotambola na Kinshasa, engumba mokonzi ya ekolo Congo démocratique mpe na Bunia, na Ituri. Kasi bato batambolaki na bisika misusu mpo na koboya bobomami na monyele mpe mabongisi ya kokata mabele ya ekolo. Lamuka ebengisaki botamboli vendredi, o'mokolo na bokundoli mibu 59 nsima na liwa ya Patrice Emery Lumumba, Premier ministre ya yambo ya RDC. ""Police ewuti kokanga secrétaire national ya implantation ya Ecidé, Alex Dende 'Lexxus Legal' mpe ememi ye na bisika biyebani,"" elobi moko na baye babongisa botamboli boye, Steve Kivutata, secrétaire général ya parti Nouvel élan ya Adoplhe Muzito. Kolanda M. Kivuata, bato bayike bazoki ma Kinshasa. Kati na bango député Ados Ndombasi. Police epesi nanu motango ya bato bakangami te. ""Ata police etikaki biso te. Totambolaki kati na 500 policiers. Mawa nde ezali mpo tokokaki te kotika fololo na ekoko ya Patrice Emery Lumumba"", elobi Martin Fayulu. Police ebetaki gaz lacrymogène mpo na kopanza batamboli na arrêt BKTF na commune ya Masina, na Kinshasa, mpe ememamaki Martin Fayulu, président ya Ecidé, na Adolphe Muzito ya Nouvel élan, boko na bakambi ya Lamuka, na ndako na bango. Na Bunia, na Ituri, police mpe etika bato kotambola te. Kasi na bisika misusu lokola na Beni, na Goma mpe bingumba misusu, ata na ouest, mpe bato batambolaki."	https://www.voalingala.com/a/lamuka-epameli-police-na-kobwaka-gaz-lacrymog%C3%A8ne-mpe-kokanga-na-kinshasa/5249676.html
politics	MLC ebengi bato kotambola samedi nsima na invalidation ya ba parlementaires ya opposition	"MLC, Mouvement mpo na libération ya Congo, lingomba ya Jean-Pierre Bemba, esengi na bato kotambola o’mokolo ya mposo mpo na koboya bolongoli ya ba parlementaires ya opposition na mokano ya Cour constitutionnelle. Cour constitutionnelle elongoli ba parlementaires 23. Kati bango, ba députés nationaux 21. Mwambe ya MLC, sambo ya MCR, minei ya AMK, mibale ya Dyanimuqe mpe ba Sénateur mibale. ""MLC esengi na balandi na ye mpe na bana banso ya Congo eyano ekokani na matumoli maye, kolanda Buku likonzi na article 64, mpo na kosenga eloko mosusu te kasi bosolo ya maponami,"" elakisi liyebisi litiyami manzaka na Eve Bazaiba Masudi, kalaka mokonzi ya lingomba ya Jean-Pierre Bemba. ""Mikano ya Cour constitutionnelle mibebisami na mbeba mike mpo mipesami na ebonga mpe na bozangi ‘motivations’ mpe libanda ya kolanda ntango ya mikolo 50 maye masengami na mobeko na article 74,"" elobi MLC."	https://www.voalingala.com/a/mlc-ebengi-bato-kotambola-samedi-nsima-na-invalidation-ya-ba-parlementaires-ya-opposition/4954625.html
politics	"Ba FDLR bapameli ""boyokani ya nkuku"" kati na Tshisekedi na Kagame"	"Ba batomboki hutu ya FDLR (Forces démocratiques pour la libération du Rwanda) bapameli boyokani ya nkuku kati na président Félix Tshisekedi ya RDC na mokokani wa ye ya Rwanda, Paul Kagame, ekomi bango na mokanda. Bakomi ete bazali ""kotelemela na bokasi bonso boyoka boye bokoki kozala kati na M. Tshisekedi na Kagame"". Mpo na batomboki baye, ""boyokani bwango bozali ya kosangasi ba FRD (mampinga ya Rwanda), ba FARDC mpe masanga ya basimba minduki na ntina ya kosilisa bakima bitumba (réfugiés) rwandais na monyele ya RDC ntango Monucso ezali kotala kasi koloba eloko te,"" ekomi ba FDLR ba liyebisi litiyami manzaka na molobeli mwa yango ya sika, Cure Ngoma. Batomboki baye bakundoli ete ""eloko ya liboso ba envahisseurs ya RDC, oyo mbulatari ya Rwanda ezali kati na bango, balukaka ezali kowumela kati na mabongisi na bango ya kozwa mabele yango RDC (balkanisation soki bakoki) bakanaka kosala wuto mibu ya 1990,"" ekomi ba FDLR. Bapameli MONUSCO mpo na kozanga kobatela ba réfugiés bawuta Rwanda mpe kobatela bango likama ya liwa. Basengi molongo kotiya mbamba na bokonzi ya Kigali mpo na andima masolo na bana banso ya Rwanda. FDLR ekelama na 1994 na RDC nsima na bituma bimemaki bobomami ya bato koleka 800.000 na Rwanda. Bakimaki na RDC mpe bafundama mpo koboma ba Tutsi mingi. Kasi mingi baz0ngisama na Rwanda. Lelo motango na bango ezali na se ya 1.400, kolanda Monusco."	https://www.voalingala.com/a/ba-fdlr-bapameli-boyokani-ya-nkuku-kati-na-tshisekedi-na-kagame/5242595.html
health	Bato sambo bawuti Sud-Kivu bazongisami na Goma mpo na Ebola	Bato sambo baye bazalaki nzinga nzinga ya moluki wolo oyo akufaki o’mokolo ya misato moleki na Ebola bazongisami na Goma, kowuta na Sud-Kivu esika wapi bakendeki. Sango yango eyebisami na mokambi ya misalala ya bokengeli ya OMS (Orgnisation mondiale ya santé), Dr Boubacar Diallo. Ezali baye ya libota ya moluki wolo oyo akufaki o'mokolo ya misato na Goma. Kolanda mokambi ya bitumba na Ebola na RDC, Dr. Jean-Jacques Muyembe, mwasi ya mowei moye na mwana wa ye ya mobu moko bazwamaki na Ebola, basusu banei ya libota yango bamonani naino na virus yango te. Kasi minganga bazali kotala bango mpe bazuwi miko ya kopekisa bokono ya Ebola bopanzana. Bapesi bango mangwele, elobi Mabongisi ya molongo mpo na bokolongono. Linaka ya sika ya Dr. Muyembe Nzonkande, linaka ya Dr. Jean-Jacques Muyembe mokambi ya sika ya misala ya bitumba ya na bokono ya Ebola lidimami, nsima ya mikolo misato ya komanyolama, na partenaires to baye basalaka bitumba biye. Na linaka liye, Dr. Muyembe asengi ete mosala ya psychologie mpe ya kopesa mateya, mosalama epayi na bilenge. Bakambi ya bituka basengami kokotisama na bitumba biye, mangwele mapesema kolanda bitando bato bavandi; mpe bopanzi sango bosalama malamu epayi ya bavandi na mboka mpe nzinga nzinga ya Congo dénocratique.	https://www.voalingala.com/a/bato-sambo-bawuti-sud-kivu-bazongisami-na-goma-mpo-na-ebola/5026500.html
politics	Fayulu asengi maponami na lombango	"Martin Fayulu, moko na bakambi ya lingomba Lamuka mpe mokonzi ya lisanga Ecidé, alobi ete azali kosenga maponami yambo na ntango (élections anticipées). Alobi yango na meeting asalaki o’mokolo ya eyenga na camp Luka, na Kinshasa, liboso ya bituluku ya bato. Na eyano apesaki moko na balandi baye, M. Fayulu andimi ete akomaki makanisi maye mpo na kopesa eyano na nkwokoso ya bokambi mboka (crise de légitimité) eye ewuti na maponami. Awangani ete asengi mosala songo to pakala. ""Nakoki kokende te koluka mosala na moto oyo aza na ngo te,"" alimboli. M. Fayulu alobi makanisi mango masololamaki na baninga banso ya Lamuka. Mpo na M. Fayulu, makanisi mango mapesamaki mpo na kopesa eyano nsima na koboya loboko mokonzi ya mboka Félix Tshisekedi alobaki apesaki opposition nsima na kosakolama molongi na maponami ya décembre 2018. ""Tosengaki ba recompter ba voix, balobi tozali kotungisa bango… Nzokande vérité des urnes etali kaka Fayulu te, ezali nde mpo volonté ya peuple etosama, yango tosengi tasala ba élections misusu noki noki lokola baboyi totanga lisusu bilembo, mpo toyeba solo nani mpeza alongaki, babandela video. Kasi yambo na yango, esengeli to sala ba réformes. Tokoki kosala te na mponami mosusu na Ceni oyo, na Cour constitutionnelle oyo. Yango tosalaki proposition mpo na kobima na crise ya légitimité, peuple ekende lisusu kovoter na lobango, tozela te 2023,"" elimboli M. Fayulu. Nzongande, mokambi ya Ecidé (Engagement pour la citoyenneté et le développement) azalaki kolobela mokanda apesaki ba médiateurs na sanza ya mars. Mokanda mwango mobanzanaki na internet mpe mingi basosolaki mpe batiyolaki yango."	https://www.voalingala.com/a/fayulu-asengi-maponami-anticip%C3%A9-(yambo-na-ntango)/5028571.html
business	Prince héritier ya Emirats alaki Tshisekedi kotia 1 milliards $ na RDC	Prince héritier ya Emirats Arabes unis Ben Zayed Al-Nahyane alaki kotiya milliard moko ya ba dollars na misala na Ekolo Congo démocratique. Ayambaki mokolo mwa eyanga président Félix Tshisekedi ya RDC oyo azali na mobembo na Emirats Arabes unis wuta mokolo mwa mposo mpo na masolo na ntina ya koluka misolo ya kosunga kotonga mboka na ye, ekolo Congo démocratique. Mokambi molandi ya mampinga ya Emirats azalaki mpe na masolo ma bango, maye matalaki mpe boyokani mpe botieyi misolo na kotonga, na lotiliki, bokolongono, ba mines mpe bokengi. Président Tshisekdi akutani o’mokolo yambo na limpinga lyoko lya Chambre du commerce ya Adu Dhabi. Bayi mombongo bayebisi ete balingi mombongo kati na bikolo mibale mikola. Limpinga lyango lilaki kokita na Kinshasa mikolo mikoya.	https://www.voalingala.com/a/prince-h%C3%A9ritier-ya-emirats-alaki-tshisekedi-kotia-1-milliards-na-rdc/6266071.html
health	Misala mya sembo ya France misakoli ete nzoto ya Kolelas elakisi ete akufaki na COVID-19	"Parquet ya Bobigny na France elobi ete nzoto ya Guy-Brice Parfait Kolelas emonisi ete akufaki na COVID-19. Ndimbola yango epesami ntango bayi lingomba ya M. Kolelas, candidat ya présidentielle oyo akufaki na France butu bolandaki maponami na Congo-Brazza, basengaki bolukiluki mpo na liwa lyango. M. Kolelas azalaki kati na bato sambo bazalaki kowela maponami ma mokonzi ya mboka, akufaki butu bolandaki maponami le 21 mars 2021, nsima na komema na lombango na France mpo na koluka lisali. ""Autopsie esalamaki le 23 mars 2021 etalisi mbeba cardio-respiratoire (ya motema mpe ya mpema) eye ewutaki na pneumopathie diffuse (bokono ya poumon) ya makasi na ngambo ibale eye elandi lolenge minganga ya Congo baye bamonaki nde COVID-19,"" elakisi liyebisi lya misala mya bosembo ya France. Nzokande moko na bakeli mibeko ya France Sebastien Nadot abeti ntembe mpe asengi na bakonzi ba France kolandela liwa lye malamu. Présiden Denis Sassou N'Guesso alongi maponami mango na 88,57 % mpe alandaki na M. Kolelas, na 7,8 %, esakolaki mardi na mpokwa ministre ya mambi ma Kati ya ekolo mpe ya Décentralisaton, Raymond Zéphirin Mboulou na télévision ya mboka, Télé Congo. Mokolo na maponami, M. Kolelas abimisaki vidéo (bililingi) eye elakisi ye na mpasi mpe na bisaleli ya kosunga kopema. M. Kolelas azalaki kosenga bana ba Congo kokende kopona ye mpo azalaki kobunda na liwa mpo na COVID-19. M. Kolelas akufaki butu bwango ntango mpepo ememaki ye esemaki na libanda lya mpepo ya France. Kasi balandi baye balobi na Congo Brazzaville ete bato basusu nde babomi mpe basengaki na nzela ya ba media, bolukiluki na bakonzi ya France."	https://www.voalingala.com/a/misala-mya-sembo-ya-france-misakoli-ete-nzoto-ya-kolelas-elakisi-ete-akufaki-na-covid-19/5827235.html
health	Gilbert Kankonde alobi police ekopanza bokutani bwa Congrès mpo na kopekisa COVID19	"Koswana likolo ya bobengisami bwa Congrès bongali makasi. Vice-Premier ministre mpe ministre ya Intérieur Gilbert Kankonde ayebisi ete apesi mitindo na police mpe bayi bokengi mpo na kopekisa bokuni bonso, ezala ya Congrès. ""Yango ezali kolanda mikano minso misakolamaki na président Félix Tshisekedi oyo apekisaki bosangani ya bato koleka 20 na ntina ya kokanga nzela na bopanzani bwa coronavirus,"" elobi M. Kankonde oyo azali moko na baye ya UDPS (Union pour la démocratie et le progrès social) lingomba ya mokonzi ya mboka. ""Bango moko, bayi parlement, bakomaki na mokanda mwa bango ete bakataki bosangani bonso mpo na COVID-19. Sik’oyo, esengeli batosa yango,"" ebakisi ministre ya Intérieur Kankonde. Bayi lingomba UDPS balingi te bosangani bwa Congrès oyo présent ya Sénat, Alexis Thambwe Mwamba, asakoli kobengisa mikolo mikoya, nsima na bokutani na mokambi ya Assemblée nationale, Jeanine Mabunda. Jean-Marc Kabund, mokambi ya UDPS mpe vice-président ya yambo ya Assemblée nationale aboyi likita lya Congrès esalama. Alobi ekozwa misolo mingi, koleka 7 millions $. Mpo na ye ntina ya kosanga ezali te mpe président Tshisekedi atamboli likolo na buku likonzi lokola bayi FCC bazali kokanisa, Nzokande M. Thambwe Mwamba ayanoli ete M. Kabund akosi. Mokambi ya Sénat asakoli lisusu ete suku mibale ya parlement esengeli ekutana mpo kotiya na nzela mokona ya président Félix Tshisekedi mosakolaki Etat d’urgence. Alobi likita lyango ekozongela kotala te soki président Tshisekedi abukaki mobeko likonzi kasi ekosunga mpo na kotiya mokano na ya na nzela. Bayi UDPS, lokola Gilbert Kankonde balingi bokutani bwango te. Baiike ya UDPS bazali kokebisa ete bayi FCC (Front commun pour le Congo) ya président ya kala Joseph Kabila, oyo baleki mingi na parlement, babongola ntina ya likita lyango mpe bakweyisa mokonzi ya mboka. Kasi ba juristes baiike balobi, kolanda buku likonzi, bosengi ya kokweyisa mokonzi ya mboka bosengeli bowuta yambo na parquet ya Cour constitutionnelle mpo na Congrès etala yango."	https://www.voalingala.com/a/gilbert-kankonde-alobi-police-ekopanza-bokutani-bwa-congr%C3%A8s-mpo-na-kopekisa-covid19/5369929.html
politics	Tshisekedi akosakola mikano na ye o'mokolo mwa eyenga na 14h30 ya Kinshasa	Mokolo na eyenga na 14h30 ya Kinshasa nde Président Félix Tshisekedi asakola mikakano azwi nsima na koyoka bato asilisaki mposo moko na ndambo nsima na misala ya pene na mposo misato. Sango yango epesami na molobi ya président Tshisekedi. Le 3 novembre président Tshisekedi alobaki été nsima na pene na mibu mibale ya lisanga ya boyokani kati na CACH Lingombe lya ye ya monene mpe FCC ya mokonzi ya kala Joseph Kabila, makambo mazali kotambola te na mboka. Félix Tshisekedi abengaki bato mpo na kokela liboke lilamu lya sika ya bokambi mboka.	https://www.voalingala.com/a/tshisekedi-akosakola-mikano-na-ye-o-mokolo-mwa-eyenga-na-14h30-ya-kinshasa/5687385.html
politics	Kabund abimisi lingomba lya ye mpe apameli Tshisekedi na UDPS kolonga te kotombola mboka	Jean-Marc Kabund, mokambi ya kala ya UDPS lingomba lya mokonzi ya Ekolo Congo démocratique, mpe mokambi molandi ya kala ya Assemblée nationale alobi président Félix Tshisekedi na lingomba lya ye bakoki te kotombola mboka kino sika mpe bazali kokende na nzela mabe. Jean-Marc Kabund azwaki maloba mbala ya yambo wuto babengana ye na lingomba UDPS mpe atika ebonga na ye ya bokambi Assemblée nationale. Mpo na ye, Ekolo Congo démocratique ezali na bosenga ya bakambi basika. Mokambi ya kala ya UDPS alobi ayoki motema mpasi ndenge asungaki mokonzi ya mboka kozwa ebonga eye kasi akokaki kosala lolenge mosusu te mpo azalaki kotambwisi lingomba liye. Apameli mbulamatri koboya kopesa mikanda na lingomba akeli ACH to Alliance pour le changement mpe alaki kozala na maponami makoya. Bayi UDPS babenganaki Jean-Kabund nsima na matata mabimaka kati na bayi pulusu bakengelaka ye na babateli ya mokonzi ya mboka. Yambo na kobengama, mokambi molandi ya Assemblée nationale asakolaki ete atiki mosala kasi akokkisaki elaka eye kaka basanza mingi nsima na yango, le 31 mars eleki.	https://www.voalingala.com/a/6663699.html
politics	Martin Fayulu Apameli lolenge Assemblee nationale eponi bakambi ya sika ya CENI	Martin Fayulu mokonzi ya parti politique ECIDE oyo azali kobunda mpo CENI elongwa o maboko ma bayi politiki alobi esali mabe makasi lolenge bakeli mibeko na assemblee nationale bandimi bakambi ya sika ya CENI. Na liyebisi lya ye, apameli kopengwisama ya bakeli mibeko mpe corruption na assemblee nationale. Asepeli te lolenge M. Mboso presidnt ya ssemblee mnationale asali makambo na makasi na kolekisaka bakambi ya sika ya CENI, ata koyoka maloba ma population te, mpo na kosalela president Felix Tshisekedi, elobi Martin Fayulu na masolo azalaki na yango mokolo mwa mibale mwa lelo liboso lya bapanzi sango. Asakoli lisusu ete maye masalemi mpo na CENI ezali lolenge moko lokola maye masalemaki mpo na kopona ba juges ya cours constitutionnel, mpe amoni été mbulamatari azali kosala manso mpo na koyiba maponami ma 2023, mpe nakopesa nzela president Tshisekedi na kotikala na bokonzi. Na mobu 2020 President tshisekedi aponaki ba magistrats ya sika ya cours constitutionnelle. Misusu na kati na baye balongolaki, batindamaki kozua ba poste ya sika na cours de cassation. Na kati ya bazuzi baye ya sika bakotaki na cours constitutionnelle, ezali avocat general Dieudonné Kaluba oyo akomaki mokonzi ya sika ya cour constitutionnelle. Martin Fayulu asukisi na kosenga na batu banso baye bazali na posa ya mbongwana ya solo na ekolo Congo democratique basangana mpo na kosala lingomba ya kobundisa oyo abengi « Dictature Fatshiste » oyo mpo na ye, akomi kokota na ekolo Congo Democratique, mpo na koluka koyiba maponami. Assemblée nationale endimaki mikolo mileki bakombi ya sika 12 likolo ya bato 15 oyo esengeli bakamba CENI, na sima ya bopesi rapport ya commission eye ezalaki kotala ba dossiers ya ba candidats banso. Bayi lingomba ya ba Catholico(CENCO) na ba Missioni (ECC) batelemelaki boponomi boye koloba ete, esalamaki na ndenge esengelaki te. Mpe na kati ya union Sacree, bato bayike lokola mpe Moise katumbi, batelemelaki lolenge bonami boye bosalemaki.	https://www.voalingala.com/a/martin-fayulu-apameli-lolenge-assemblee-nationale-eponi-bakambi-ya-sika-ya-ceni-/6277041.html
politics	"Ba Sénateurs baike ya USA basengi mbulamatari kosunga kosukisa ""système ya moyibi"" ya bokonzi ya Kabila"	"Ba Sénateurs libwa ya Etats-Unis basengi na mboka na mbango kopesa maboko mingi lisusu na mbongwana mpe bitumba président Félix Tshisekedi azali kosala na kaniaka. Mpo na bango, ""esengeli kosukisa misala mya bokonzi ya kaniaka ya Kabila"", mokonzi ya kala. Ba Sénateurs yango ya ngomba mibable (ba républicains mpe ba démocrates) bakomeli ministre ya Finaces (Secretary of the Treasury) Steven Mnuchin na ministre ya mambi ya bapaya (Secretary of State) Mike Popmpeo na ntina na yango. ""Mbulamatari (ya Etats-Unis) ezali na libaku lilamu ya kopesa maboko na RDC na mondenge ya mbongwana ya makasi lokola bitumba na kaniaka ya likolo mpe na moniokolo mosalamaka na bana ba Congo,"" elimboli Sénateur Jim Risch, républicain ya état ya Idaho na compte Twitter na ye, na moninga wa ye Bobo Menndez, sénateur démocrate ya New Jersey, elongo na basusu sambo ya Commission ya relations étrangères ya Sénat. ""Etats-Unis ezali na libaku linene ya ... kosala elongo na basungi basusu mpo na kotonga ba institutions (misala mya mboka) mingi mpenza miye mibundisaka kaniaka mpe matongaka mboka ya mibeko,"" ekomi ba Sénateurs ya Amerika baye na mokanda batindeli bayi mbulamatari. Etats-Unis esi ekota na boyokani ya makasi mpo na ntombwa mpe kofulikisama (PP4PP) na RDC nsima na mobembo ya yambo Félix Tshisekedi asalaki na Washington ntango azwaki ebonga na ye na janvier 2019. Sous secrétaire d’Etat ya Amerika mpo na Afrika, Tibor Nagy alobi na Twitter na ye ""asepeli lolenge ngoma inso ya politiki ya Etats-Unis epesi maboko na boyokani na mbulamatari ya Tshisekedi mpo na mbongwana ya bokambi na Ekolo Congo demcoratique"". Mpo na ba Sénateurs baye, ""bokasi ya USA bosengeli bozala mingi na kobuka lingomba ya bokonzi na moyibi (système kleptocratique) ya président Kabila lokola bozwi ya bomengo ya monene ya bana Congo,"" kolanda mokanda bakomi. Président Tshisekedi, na ngambo na ye, asepeli ndenge ba Sénateurs ya Etats-Unis balingi kopesa ye maboko. ""Tata mokonzi, Félix-Antoine Tshisekedi Tshilombo apesi losako na 'Committee on Forein Relations' ya Sénat eye epesi longanya na lolenge RDC ekeyi liboso na maye matali bonsomi, makoki ma bomoto, bokambi bolamu...,"" elakisi maloba ma présidence ya RDC na Twitter. ""Na kopesaka losako na bopesi maboko ya USA na nzela ya boyokani ya makasi mpo na kimya mpe bofulukisami, tata mokonzi alakisi lisusu mpiko na ye mpo na kobongisa makambo ya RDC na maye malobami,"" bekisi présidence ya RDC. ""Soki tobundisi kaniaka te mpe mbano na yango likolo na nkwokoso ya bokambi, kobanda na bituma kino na maponami mpe makoki ma moto, ntango eye ya mokuse ya elikya ekoleka mpamba na nguya eye ememaki na ko kobebisa mboka na moyibi."" ekebisi ba Sénateurs ba ye. Bakeli mibeko baye bayebisi mpe lisusu ete ""soki mbulamatari ya Tshisekedi elakisi ete ekoki komema makombo liboso na kotelemelaka kaniaka mpe komema mbongwana mpo na kopesa eyano na bana ba Congo, ekolembisa système (Misala) ya moyibi eye ekangi mboka mpe etiki bana mboka mingi kobika na bobola mpe na bolembu ya monyokoli (bitumba)"". Ba Sénateur baye balaki bango moko mpe kopesa maboko mpo na yango."	https://www.voalingala.com/a/ba-s%C3%A9nateurs-baike-ya-usa-basengi-mbulamatari-kosunga-kosukisa-syst%C3%A8me-ya-moyibi-ya-bokonzi-ya-kabila/5548169.html
sports	Ba Bareas bakweyisi ba Leopards na 8e de finales	Equipe nationale ya Madagascar esukisi oyo ya RDC na 8e de finales ya CAN 2019 nsima ya ba tirs au but na stade ya Alexandrie na Egypte, 4-2. 4-2, ba Leopards ya RDC ba zangaki kotiya tirs au but mbala mibale. Tisserand moto ya liboso mpe Bolasie na 4e tir au but. Ba Barea ba tiyaki ba tirs na bango minei manso. Match esukaki na 2-2. Ba Bareas nde babandaki kofungola mongete na 9’ na Amada L. Bakambu C. azangisaki na 21’ mpo na ba Leopards. Andrianarimanana A. abakisaki mpo na Madagascar na 77’. Mpe Mbemba Ch. azongisaki ba equipes babale na bokokani na 90’. Na ba prolongations, ba Congolais bokokati te kotiya mongete ata babetaki mwa malamu koleka. RDC elongwe. Madascar ekukutana na ¼ de finales na molongi ya mach Ghana-Tunisie ya lundi.	https://www.voalingala.com/a/ba-bareas-bakweyisi-ba-leopards-na-8e-de-finales/4990147.html
business	Parquet ezongisi passeport mpe $30.000 ya DG ya Access Bank eye APLC ezwaki	"Passeport mpe $30.000 ya DG ya Access ezongisami ena mokano ya Procureur général, elobi banque eye na liyebisi, kati na nungu nungu etali bosukoli misolo mpe botindi yango na badongolomeso. Samedi, mokambi ya APLC oyo basali baye bazwaki misolo miye, atikamaki na bongami na likambo lyango. Access Bank ellobi ete mokambi na yango ayonoli mbala mingi na mituna ya bayi bosembo mpo na likambo ya kosokola misolo (blanchiment d’argent) mpe kotinda yango na badongoleso eye afundamaki na yango.  ""Mpo etali bolukiluki bozali kosalema likolo na nungu nungu etali kosokola misolo, banque endimaki kosala na bosolo manso bureau ya Procureur général esengaki mpe epesaki mikanda minso mpo na kolakisa ete eyebi likambo te mpe etosaka na molende maye Banque centrale ya Congo esengaka na ko bokongola misolo,"" ekomi Acces Bank na liyebisi. $30.000 yango ezongisamaki lundi le 21 décembre, elobi Access Bank. Basali ba APLC, agence présidence Félix Tshisekedi akelaki na koluka kosilisa kaniaka, bazwaki yango mposo moleki ntango bazalaki kosala enketi mpo na kaniaka. Samedi, mokambi ya APLC (Agence ya kopekisa mpe kobundisa kanika), Ghislain Kikangala atikamaki nsima na kongama vendredi mpo na lolenge bayi misala miye bazwaki misolo miye na passport ya DG ya Access Bank, Arinze Kenechukwu Oswachale, na enketi bazalaki kosala. Nungu nungu ebimaki mingi nsima na bililingi ya bozwi misolo miye mipanzanaki na ba réseaux sociaux. Mokambi ya APLC alobaki ete misolo myango mitindamaki na parquet mpe basali na agence eye basalaki kaka mosala na bango."	https://www.voalingala.com/a/parquet-ezongisi-passeport-mpe-30-000-ya-dg-ya-access-bank-eye-aplc-ezwaki/5709294.html
politics	Clément Mouamba, ministre wa Yambo ya kala Congo-Brazzaville akufi na Paris	Clément Mouamba, ministre wa Yambo ya kala ya Congo-Brazzaville awei na Paris, na France na mikakatano mya COVID-19. Ministre wa Yambo ya kala ya Congo-Brazzaville amemamaki na lombango na Paris mposo moko moleki. Kasi azwaki mangwele ma CoVID-19 ntango moke nsima COVID-19 ekotaki na Congo-Brazzaville. Na mibu ntuku sambo na sambo azalaka ministre wa Yambo wuto 2016 kino 2021. Kati na 1992 na 1993, azalaka ministre ya Finances na bokonzi ya nkondo président Pascal Lisouba. M. Mouamba akambaka mbulamatari ya Congo-Brazzaville koleka mibu mitano na nse ya président Denis Sassou N’Guesso kino nsima na elonga ya mokonzi ya mbka na maponami ya mbala elekaki..	https://www.voalingala.com/a/cl%C3%A9ment-mouamba-ministre-wa-yambo-ya-kala-congo-brazzaville-akufi-na-paris/6291250.html
health	Police ebeti masasi na Sit-in ya basali ya bitumba na Ebola na Mbandaka	Police ebetaki masasi mpe molinga na Sit-in basali ba bokolongono ya bitumba Ebola basalaki mpo na kosenga lifuta lya bango na Mbandaka, na Etuka ya Equateur. Basali yango batumbaki ba pneus mpe bakangaki nzela. Mardi, basali baye bapesaki na secrétaire général (kalaka mokonzi) ya mambi ma bokolongo, Dr. Sylvain Yuma, mokanda mwa bosenga na bango yambo azonga na Kinshasa. Bazali kosenga sanza misato ya lifuta. Bokono bwa Ebola ya mbala ya 11 bobondaki na Equateur wuto le 1er juin. Na le 5 aout, bato 74 bayebanaki na kozwama yango. 32 bakufi mpe 27 babikisami, kolanda OMS. Kolanda ntoma ya Amerika na Kinshasa, Mike Hammer, USAID ebakisi millions mitano ya ba dollards mpo na kosunga misala mpe na bisaleli ya bitumba na Ebola.	https://www.voalingala.com/a/police-ebeti-masasi-na-sit-in-ya-basali-ya-bitumba-na-ebola-na-mbandaka/5541131.html
business	Bayi petololo balaki kotelemisa boteki wuto jeudi na Kasaï mpe Katanga ya kala	"Ba sociétés ya pétrole ya bituka ya kala ya Katanga mpe Kasaï balaki kotelemisa boteki mpe bokaboli bwa petololo na bango wuto jeudi le 6 août 2020 mpo na kosenga bomati bwa ntalo na pompe. Lingomba ya bayi petrole kati na FEC (Fédération des entreprises du Congo) lizali kosenga ete ntalo ya petrole elanda ndenge makambo manso mazali komata na mboka mpe na molongo. Bakomelaki ministre ya Economie le 30 juillet 2020 mpe balobaki ete bazali na nkwokoso nzambi na bokweyisami ya maye manso makotaka na ntalo ya petololo. Basengi na mbulamatari komatisa ntalo. ""Kino sika, lokola tozwi structure ya ntalo ya sika te, lobiko etikali mpo na entreprises epesaka petolo na maye manso masalami na yango na etando ya sud, kaka kotelemisa boteki mpe bopesi produits pétroliers wuto mokolo mwa jeudi 6 aouut 2020,"" ekomi bango na mokanda mwango. Mpo na ba compagnies baye, ntalo ya petololo ya nse ezali kozangisa bango misolo mingi. Le 7 mai 2020, nsima na koyokana na bayi petololo, mbulamatari esilaki kokitisa ntalo ya litre ya essence wuto 1760FC kino 1390FC, ya gasoil wuto 1750 FC kino 1450 FC mpe ya Jet A1 wuto 2168,01 FC kino 1647,93 FC. Ministère ya Economie elobaki bokitisami bwa 12% bwango bozalaki mpo na mbano mabe ya COVID19 na makambo manso mpe na mokili mobimba."	https://www.voalingala.com/a/bayi-petololo-balaki-kotelemisa-boteki-wuto-jeudi-na-kasa%C3%AF-mpe-katanga-ya-kala/5531934.html
sports	Championnat mondial ya cyclisme ekosalama na Rwanda na 2025	Ekolo Rwanda ekoyamba Championnat du monde to momekano ya nkinga na molongo na 2025. Fédération internationale ya cyclisme esakoli yango vendredi. Ekozala mbala ya yambo championnat du monde ya cyclisme esakama na Afrika. Kasi congrès ya Union cycliste internationale (UCI) eye ekosalama o'mokolo mwa mitano na Louvain na Belgique esengeli epesa ndingisa na yango na mokano mwa yango na Fédération internationale. Maroc mpe ezalaki mpe kosenga kosala championnat yango.	https://www.voalingala.com/a/championnat-mondial-ya-cyclisme-ekosalama-na-rwanda-na-2025/6242963.html
politics	Ngambo mibale ya basimba minduki nde babomi bato na kowelelaka mine ya wolo na Mungwalu, elobi FARDC	Mokambi ya soda ya etuka ya Ituri, Lt Général Johnny Luboya Nkasama, alobi ba civili baye bakufi na suka ya mposo moleki na Banyali-Kilo, na tettiroitre ya Djugu (Ituri) babomamaki nde na ngambo mibale ya basimba minduki baye bazali kowela mine ya wolo moko. Na liyebisi lityami manzaka na molebeli ya mampinga ma Ekolo Congo démocratique (FARDC) na Ituri, lt Jules Ngongo Tshikudi, mokambi ya soda ya etuka eye alobi wuto mwa ntango, mangoma Zaïre (Ba Maï Maï) na Codeco (Coopéraitve pour le développement du Congo) babundaka na territoire ya Djugu, mingi mpenza na esika ya makele. Mangomba maye mabale mabundaka “na ntina ya kotia maboko na bomengo yango na kobundisaka bavandi na secteur Banyali-Kilo, na commune rurale ya Mungwalu mpe chefferie ya Mabendi,” elobi liyebisi lya FARDC. Kolanda bourgmestre ya commune rurale ya Mungwalu, koleka ba civili ntuku misato na mitano bakufaki na bobomi bwango. Bato basusu koleka ntuku misato na minei bazokaki mpe bamemamaki na lopitalo. 	https://www.voalingala.com/a/6564148.html
sports	Fifa etelemisi mosala ya mokambi CAF Ahmad Ahmad mpo na mibu mitano	Fifa etelemisi mosala ya mokambi ya CAF Ahmad Ahmad (vice-président ya Fifa) mpo na mibu mitano mpe epesi lomando ya 200.000 Francs suisses mpo na kopengwisa misolo. Ahmad Ahmad, mibu 60, akangamaki mpo na mwa ntango na Paris na juin 2019 mpo afundama na kaniaka. Misala mya sembo mya Fifa elobi ete mokambi ya CAF azangaki sembo, mpe apesaki makobo na biloko misusu, aselelaki misolo na ndenge esengeli te mpe asalelaki bokonzi na ye na ndenge ya mabe. Esengelaki Ahmad Ahmad apesa lisusu nkombo na ye na maponami makoya ya mokambi ya CAF. Kasi etumbu eye ekopekisa ye.	https://www.voalingala.com/a/fifa-etelemisi-mosala-ya-mokambi-caf-ahmad-ahmad-mpo-na-mibu-mitano/5674866.html
politics	Misala mya bosembo ya Belgique mipesi ndingisa ya kozongisa miye mitikala na nzoto ya P.E Lumumba	"Miye mitikala na nzoto ya nkondo Patrice Emery Lumumba, Premier ministre ya yambo ya RDC, mikoyeba na kozongisama na libota lya ye, ekati misala mya bosembo mya Belgique. Misala mya bosembo mya Belgique mipesi ndingisa ete miye mitikala na nzoto ya Patrice Emery Lumumba miyeba na kozongisama na libota lya ye. Zuzi oyo azali kolendela makambo mango alobi ezali kaka eteni moko, linu nde ekozongisama ntango parquet fédéral ekozwa mokano. ""Ezali esengo mingi mpo esali mibu mingi moto moko abomba ba restes ya nzoto ya koko na biso. Tokoki koloba kaka ete mitema mya libota mikitisami na koyoka mokano yango,"" elobi Jean-Jacques Lumumba, moko na bakoko ya Patrice Emery Lumumba. Libota lya P.E Lumbumba likoba na kosenga miye mitikala na nzoto ya Premier ministre ya yambo ya RDC. P.E. Lumumba akufaki na Haut-Katanga na 1961. Basoda ya Katanga ya kala babetaki ye masasi mingi, bayi bokengi ya Belgique bataka nzoto na ye mike mike mpe bazindisaki yango na acide, kolanda litatoli ya moko ya bayi Belgique apesaka na parlement Belge. Moto oyo nde alobaka atikala na linu na ye moko. Patrice Emery Lumumba asakolama héros national na RDC. "	https://www.voalingala.com/a/misala-mya-bosembo-ya-belgique-mipesi-ndingisa-ya-kozongisa-miye-mitala-na-nzoto-ya-p-e-lumumba/5578279.html
politics	Ensemble pour la République ya Katumbi eboyi kotinda balakisi bilongi na CENI	Ensemble pour la République, lingomba lya Moïse Katumbi esakoli ete ekotinda ata molakisi elongi moko te na CENI mpo na bozangi boyokani. Lingomba lya Moïse Katumbi eye ezali kati liboke ya boyokani Union sacrée na président Félix Tshisekedi epameli bayike na lisanga na bango kokanga koluka kobotola mabongisi ma maponami kaka mpo na bango. Ensemble pour la République ekotndima yango te. Eboyi, na ndenge eye, kopesaka nkombo ata ya moto moko mpo na CENI. Esangisi mongongo na ba forces sociales mpe politiques baye bazali kosenga bakonzi molimo ya kofungwama na ntina boyokani bwa solo mpe sembo, yango bosengi bokoki koboyama te mpo na mabongisi ma maponami ma kimya, mandimama, ya pole, ya bato basango mpe na botosi ntango esengami na Buku likonzi, elakisi liyebisi litiami manzaka na kalaka mokonzi na yango, Dieudonné Bolengetende. Ensenle pour la République ekundoli ete président Tshisekedi alakaki kobingisa makambo mabe mpe ma snomo masalama na maponami malekaki. Lingomba lya M. Katumbi ekundoli mpe bozangi boyokani mpe bomoko kati na bakambi ba biyamba mpe lipameli mbamba, bobangizi na kokana mabe likolo na bakambi ba biyamba.	https://www.voalingala.com/a/ensemble-pour-la-r%C3%A9publique-ya-katumbi-eboyi-kotinda-balakisi-bilongi-na-ceni/5985393.html
politics	VPM Ministre ya Bosembo Tunda akangami	Me Célestin Tunda wa Kasende, Vice-Premier ministre mpe ministre ya mambi ma Bosembo akangami lelo na mitindo mya procureur ya république ya Cour ya cassation. Azali koyanola na bazuzi. Bayi libota lya ye bayebisi ete ba policiers bakendaki kozwa ye bazalaki na mokanda mwa procureur ya Cour ya cassation motiyamaki manzaka vendredi. M. Tunda afundamaki vendredi mpo na kotinda na nkombo ya mbulamatari mokanda motali mabongisi ma mbongwana na misala mya bosembo mizalaki kosalama na Assemblée nationale na bobandisami bwa ba députés Aubin Minaku mpe Garry Sakata ya PPRD, lingomba lya mokonzi ya kala Joseph Kabila Nkanda ezalaki na likita lya mbulamatari vendredi mpo mokonzi ya mboka, ministre wa Yambo mpe misusu bapalelaki Me Tunda kobaluka na nsima ya mokongo mwa likita ya bakambi. Baike bafundi ye na kosalela lokuta mpe kokosa. Mokonzi ya mboka atikaki likita lya mbulamatari mpe asilisaki kobamba lyango te. Kasi misala muya président bayebisaki ete ezalaki mpo na bokutani na bakonzi ba mboka misusu na video-conference. Mublamatari elobaki ete ntina ya mbongwana ya misala mwa bazuzi eye esengami na bayi FCC ezali nalitomba ya lombango te sik'oyo. Commission Politique Administrative mpe Justice ya Assemblée nationale elobaki mpe ete ntina na yango ezali te sik'oyo. Me Tunda amemami na Cour ya cassation. Bayi société civile lokola ACAJ mpe bato basusu basengaki bokangi mpe bolongolami bwa me Tunda na mbulamatari mpo na yango. Mabongisi ma mibeko misato mizali kopesa makoki na ministre ya Bosembo kopesa mitindo miike na bazuzi. Bato baike bakitaki o'balabala mikolo mingi mposo eye mpo na koboya mabongisi mango. Babunaki, ba mpunzaki mpe batiaki moto na ndako mpe biloko biike ya ba députés ya PPRD na FCC.	https://www.voalingala.com/a/vpm-ministre-ya-bosembo-tunda-akangami/5480034.html
politics	Bokengi botiami na bokebi mpo balandi ba Trump bakoki kovandisa ye na bokonzi lelo na Washington	Misala mya bokengi mpe bayi pulusu batiami na ekenge makasi na Washington, engumba mokonzi ya Etats-Unis, mpo na sango ete lelo nde balandi ba mokonzi abimi na bokonzi bakokita ebele na ntina na kovandisa na bokonzi Donald Trump ata mabongisi Joe Biden asi azwaki ebonga mpe abandaki mosala. Balandi ba Donald Trump kati na bango ba ye babengami QAnon, bandikama ete maponami mayibamaki. Milulu mikoki kosalama na Congrès epayi wapi bituluku ya balandi ba Trump basalaki mobulu le 6 janvier moleki mpo na kopekisa bondimami ya elonga ya Joe Biden na Congres. Bato sambo bakufaki. Sénat esambisaki Donal Trump mpo na likambo lyango kasi ekweyisaki ye o’likambo mpo baike na ba Senateur nde baponaki kotika Trump. Baike na democrates balaki sika kofunda Trump na bazuzi mpo na yango. Balandi ba Trump baponi Mokolo ya lelo mpo ezalaki kala mokolo ya bovandisami ya mokonzi ya mboka na ebonga nsima na maponami. Mposo, Donald Trump alobaki akoki kozonga na maponami ma 2024.	https://www.voalingala.com/a/5801557.html
politics	Moto moko akufi nsima na botamboli ya le 30 juin, etatoli HRW	"Moko na baye batambolaki o’mokolo ya eyenga moleki akufi msima na mpota ya masasi azuwaki ntango police ebenganaki batamboli le 30 juin, elobi Human Rights Watch na bye bayebi mowei. Bakambi ya bingumba bapekisa botamboli boye bosalamaki le 30 juin, mokolo ya lipanda ya Congo démocratique. Police ewanganki lundi liwa ya Defao Paluku Kamala na Goma, na Nord-Kivu. Kasi yambo, endimaki o’mokolo ya eyenga ete moko ya batamboli azalaki na lopitalo. ""Kamala akufi le 1er juillet, kolanda certificat ya liwa na ye,"" elakisi liuebisi ya Human Rights Watch. Human Rights Watch eyebisi na mokanda na yango ete ""police ebetaki Paluku Kamala masasi”. “Lisasi lizuwaki ye na nse ya libumu mpe lisimbaki estomac na ye, kolanda baye ya lopitalo,” ebakisi ONG internationale eye. Mpo na Human Rights Watch, police nde ememaki nzota na ye na lopitalo. Paluku Kamala, 25 ans, azali moto ya yambo akufi na botamboli ya kimya na nse ya bokonzi ya Félix Tshisekedi. Lisanga ya politiki ya Martin Fayulu, Ecidé (Engagement pour la citoyenneté et le développement) ebimisi liyebisi mpo kolendisa liboka ya mowei. Bilili mpe ba photos ya matanga ya mowei mpe bitamboli na na ba réseaux socaiux. "	https://www.voalingala.com/a/moto-moko-akufi-nsima-na-botamboli-ya-le-30-juin-etatoli-hrw/4988578.html
sports	Mondial Qatar 2022 : Sadio Mané kati na basani ba Sénégal 26, atako azoki	"Sadio Mané, mosani ya lokumu ya ekipi ya Sénégal azali na nkasa ya nkombo ya basani 26 baye bakobeta na mondial Qatar 2022 eye mokambi to séléctionneur ya ba ""Lions de la Teranga"", Aliou Cissé abimisi mokolo mwa mitano, atako mobeti ndembo oyo na Bayern Munich (Allemagne) azwaki mpasi na likolo na match eleki ya club na ye. Aliou Cissé alobi ete azali na elikya ete M. Mané akokoka kobeta. Sango eye ekitisi moke mitema mya bana ba Sénégal. “Nasepali kotika ye kati na baninga. Sadio Mané azali mosani ya litomba mingi mpo na biso. Ekosengela kokoba kolendela mpota na ye na kolikyaka ete na mposo mibale to misato manso makokende malamu. Tozali na elikya,"" elobi Aliou Cissé. Nzokande, mokambi ya Munich Julian Nagelsmann alobi, na ngambo na ye, ete botali ya minganga boye bokosalama nsima na pene mikolo zomi nde boyebisa soki M. Mané akokoka kobeta. Mokambi ya Munich akebisi ete akotia M. Mané na likama te atako Sénégal ekolinga ete abeta. Sénégal ekobanda kobeta na Mondial le 21novembre na match ya yambo na Pays-Bas, nsima na yango le 25 novembre na Qatar mpe le 29 na Equateur, Soki M. Mané akozela mposo mibela to misato akoka bongo kobeta. Aliou akundoli mpe ete mibeko ma Fifa mipesi ya nzela ya kotia mosani mosusu kasi ngonga 24 yambo na match ya yambo. Motambwisi y aba Lions ya Teranga alobi mpe ete sango malamu ezali ete lipaso likosalama te lokola botalisami Sadio Mané asali na minganga na Autriche, na Bavière. O’mokolo mwa minei moleki, Fédération ya Sénégal ya ndembo ebakisaki mobu moko na boyokani bwa yango na M. Cissé mpo atambwisi lisusu ba Lions ya Teranga."	https://www.voalingala.com/a/6830838.html
health	Brazzaville ekobanda kopesa mangwele ma COVID-19 na 20% ya bana mboka na 1er trimestre ya 2021	Congo-Brazzaville ekopesa mangwele ya COVID-19 na 20% ya bana ba yango na trimestre ya yambo ya mobu 2021, elobi ministre ya Bokolongono Jacqueline Lydia Mikolo na bapanzi sango. Ministre Mikolo ayebisi ete koleka bato 7.164 bazwami na COVID-19 na Congo-Brazzaville mpe 112 bakufi, pene na 5.846 babiki. Congo ezali na kati na misala mya GAVI (Alliance pour la vaccin) mpo tozala kati na liboke likopesa mangwele ya VOCID-19 na lolenge ya kokokana na bato banso mpe tozwa yango na 1er trimester 2021, alimboli Mme Mikolo. Eteni yay ambo ekozala mpo na 20% ya bana mboka, elobaki Mme Mikolo. Yango kokoma na 60% ntango mbulamatari ekozwa makoki na lisungi lya basungi. Tokundola ete yambo na Noel, président Denis Sassou n'Guesso asakolaki ete atiaki Congo0=-Brazzaville nzela ya mangwele mpe asengaki mbulamatari koluka mangwele ya malamu mpo na mboka.	https://www.voalingala.com/a/brazzaville-ekobandaka-kopesa-mangwele-ma-covid-19-na-20-ya-bana-mboka-na-1er-trimestre-ya-2021/5728893.html
politics	Mike Hammer alobi USA eboyi boliekisi ntango mpo na maponami ma 2023 na RDC	"Ntoma ya Amerika na Kinshasa, Mike Hammer alobi Etats-Unis eboyi bolekisi ntango mpo na maponami ma 2023 na RDC. M. HAmmer ayambaki jeudi ngambo mibale ya bakambi ya biyamba baye bazali koyokana te na kopona motambwisi ya CENI (Commission électorale nationale indépendante) ya RDC, ndenge mobeko epesa biyamba makoki. ""Etats-Unis elingi maponami masalama mpe mazala maye mandimama na banso, na bonsomi ya bato mpe pole, na 2023, kolanda Buku likonzi ya RDC. Mpe tozali awa lokola mboka ya bondeko malamu na RDC eye elingi kopesa maboko na makasi ma mbulamatari ya koyikisa makasi na démocratie ya Congo. Nasepelaki na koyekola ndenge misala mizali kosalema na ntina ya kopona motambwisi ya sika ya CENI, likambo ya kosala na lombango mpenza mpo tolingi te ete ntango eleka. Bato banso bandimi ete esengeli kozala na maponami masalemi malamu na 2023,"" elobi M. Hammer nsima na bokutani na bakambi ya biyamba motoba. Bakambi biyamba motoba bakutani mpe o’mkolo mwa mitano na ntoma ya France, Jean-Marc Châtaigner, mpo na yango. Ntoma ya France alobi ezali ye te, to ba ntoma ya bikolo bya bapaya nde bakokata likambo kasi asengi bakambi ba biyamba kozonga na bwanya lokola mpe bakambi ba ekolo."	https://www.voalingala.com/a/mike-hammer-alobi-usa-eboyi-boliekisi-ntango-mpo-na-maponami-ma-2023-na-rdc/6253691.html
politics	Eloko te ekopekisa bozongi ya Kabila na maponami ya mokonzi na 2023 (Néhémie Mwilanya)	"Motambwisi ya Front commun pour le Congo (FCC), Néhémie Mwilanya alobi na bapanzi sango na Lubumbashi ete eloko moko te na buku likonzi ekopekisa bozongi ya Joseph Kabila, mokonzi ya kala. ""Lelo, likambo moko te na mobeko likonzi mpe na misala ya ekolo ekopekisa bozongi ya mokonzi (ya kala) Kabila to mpe ekoka kopekisa ete apesa nkombo na ye na maponami ya mokonzi ya ekolo na 2023,"" elimboli M. Mwilanya. ""Na ntango esengeli, bureau politiki mpe misala misengeli bakoloba mpo etali likambo yango. Sik’oyo, akosala mosala mwa ye ya sénateur ya seko. Akovanda na libonga na ye na Sénat,"" ebakisi mokambi eye ya kala ya misala ya mokonzi ya mboka, M. Mwilanya. Alobi yango na suka ya bokutani ya mikolo misato ya PPRD na Lubumbashi, na Haut-Katanga."	https://www.voalingala.com/a/eloko-te-ekopekisa-bozongi-ya-kabila-na-maponami-ya-mokonzi-na-2023-(n%C3%A9h%C3%A9mie-mwilanya)/5137832.html
politics	Tshisekedi andimi Kadima bo' motambwisi ya CENI	"Président Félix Tshisekedi atie manzaka na mokano movandisi Denis Kadima ba ebonga ya motambwisi ya CENI, misala mya kobongisa maponami. Mokonzi ya RDC asakolaki yambo na yango ete andimi M. Kadima na ebonga yango nsima na Assemblée nationale kondima boponami na ye. Président asakoli mokano mwa ye ntango nungu ezali na bakambi baike ya biyamba mpe bayi politiki mpo na likambo lyango. Président Tshisekedi apesi lisikulu na sango ya mpokwa ta télévision nationale, RTNC. ""Nakotalaka maye manso masalami, nazwi mokano ya kotia manzanga na mokano ya kotiaka bakambi ba CENI. Nalendisi bato banso bazali na Bureau ya CENI kosala ete ekolo ezwa maponami ma bonsoni, ma démocratie mpe ma pole na ndelo ya ntango eye Buku likonzi etia,"" elobi M. Tshisekedi. Mpo na ye, boponami ya M. Kadima mosalami malamu na ndenge ya démocratie mpo motanga mwa bakambi mingi ya biyamba nde bandimaki ye ata bayi CENO (ba episkopo ba katoliko) na ECC (ba missioni) baboyaki. Longola bakambi ba biyamba mibale biye, nungu nungu ezali mpe kati na bayi politki na mboka lokola bayi opposision, Lamuka ya Martin Fayulu na Adoplhe Muzito, na FCC ya mokonzi ya kala Joseph Kabila mpe ata na ngambo ya Moïe Katumbi oyo azali na Union sacrée na M. Tshisekedi. Mokonzi ya mboka alobi aliki ete opposition ekotinda bat oba bango basato mpo na kosala na CENI na kobongisa mabponami. M. Tshisekedi asengi lisungi ya bayi molongo mpo na yango mpe na bana mboka banso komilengele mpo na maponami. Alaki kotia moto akolandela maponami mpo na ye."	https://www.voalingala.com/a/tshisekedi-andimi-kadima-bo-motambwisi-ya-ceni/6282082.html
politics	USA na RDC batie manzaka mpo na boyokani ya mambi ma mampinga	Etats-Unis na Ekolo Congo démocratique batie manzaka na protocole d’accord to mokanda moko pesa nzela na bozongeli ya bondeko mpo maye matali mampinga kati na bikolo bibale biye. Ntoma ya Amerika na Kinshasa, Mike Hammer, na ministre ya Bobateli bwa Ekolo RDC Aimé Ngoy Mukena nde batiaki manzaka na mokanda mwango na Palais de la Nation na Kinshasa. Boyokani bwango bozali mpo na kosunga mampinga ma RDC koyeba kosala mosala na alima mpe na ndenge esengeli. Mike Hammer alimboli ete ezali mbano ya bomipesi ya Félix Tshisekedi na koluka kosukisa lolenge ya kotinda bana mboka na libanda na lolenge ya mabe mpe na mikano mya kopesa etumbu na mbeba inso ya lolenge wana. Ministre Ngoy alobi yango ezali nde bozongeli bondeko ya bikolo bibale mpo na maye matali mampinga nsima na mibu mingi ya malili.	https://www.voalingala.com/a/usa-na-rdc-batie-manzaka-mpo-na-boyokani-ya-mambi-ma-mampinga/5638978.html
health	Obama azwami na COVID-19	"Barack Obama, mokonzi ya kala ya Etats-Unis, azwami na COVID-19 kasi alobi azali malamu nsima na koyoka mokosa na mongongo mikolo mibale. ""Nawuti kozwama na COVID-19 na test nasalisi,” ekomaki o'mokolo mwa eyenga na compte Twitter na ye M. Obama. “Mongonga esalaki nga mokosa mwa mikolo kasi nazali malamu,"" ebakisi, M. Obama. Mokonzi ya kala ya Etats-Unis alobi molongani wa ye Michel Obama azali malamu, mpe abakisi ete bango babale bazwaki mangwele mbala misato. Motango ya bato bazwami na COVID-19 mokiti mikolo miye na Etats-Unis. Mikano ya komibatelama milembisami."	https://www.voalingala.com/a/obama-azwami-na-covid-19/6484672.html
sports	Ibenge na Renaissance de Berkane ya Maroc bayokani mpo contrat ya mibu mibale	"Jean-Florent Ibenge okomi solo entraineur ya Renaissance ya Berkane ya Maroc. Atie manzaka lundi na boyokani ya mibu mibale na club eye. ""Na ntango ya lelo, lundi 5 juillet, na ndako ya club, coach Florent Ibenge, atie manzaka mpo na boyokani ya mibu mibale. Botiami manzaka na coach ya RDC mpe Vita Club bosalami nsima na kondima contrat mpe etinda eye akosala ma ba saisons mibale ekoya. #RBS"", esakoli club Renaissance ya Berkane na compte Twitter na yango. M. Ibenge atikaki ebonga na ye, ya coach ya AS V.Club mposo moleki lokola mokambi ya club eye ya Kinshasa, Bestine Kazadi asakolaki yango. M. Ibenge azalaki coach ya V.Club mibu libwa. Na V.Club, M. Ibenge alonga championnats nationaux misato mpe akoma deuxième mbala mibale na Coupe d’Afrique. Azalaka mpe Coach ya ba léopards mibu mingi."	https://www.voalingala.com/a/ibenge-na-renaissance-de-berkane-ya-maroc-bayokani-mpo-contrat-ya-mibu-mibale/5953758.html
health	Basali basato ya IMG na infirmier mokonzi moko bamemami na basimba minduki pene na Fizi	Basali basato ya ONG “International Medical Corps” (IMG) elongo na infirmier titulaire moko ya centre de santé ya Lumanya bamememaki o’mokolo mwa mibale na basimba minduki na mboka kakela. na Sud-Kivu. Likama lyango lisalami pene na Fizi. Mokonzi ya Kakela, mboka ike, na nkombo Jean Kasidi, ayebisi Actualité.CD ete motuka mozalaki komema bato banei baye, mokweyaki na motambo ya basimba minduki baye bamemaki bango o’zamba na nzela ya Kakungu. Mampinga ma Ekolo mayaki mwa ntango nsima mpe police ya nzela elongolaki motuka yango kasi emonaki bato banei baye te. Bayi société civile basengi botika ya bato baye. Lingomba moko te ya basimba minduki lyoko te lisi lindimi ete yango nde limemi bato baye. Ekomi mbala mingi nde basali ba lisungi mpe bato basusu bamema na Fizi to na Uvira mobu moye. MSF (Médecin sans Frontiètres) kutu ekataki misala mya yango ma zone ya santé ya Kimbi-Lulene mpe Fizi na Baraka ba sanza elki mpo na yango.	https://www.voalingala.com/a/basali-basato-ya-img-na-infirmier-mokonzi-moko-bamemami-na-basimba-minduki-pene-na-fizi/6259900.html
sports	AS Vita esali nul na JSS	AS VitaCclub esali match nul na JSS 2-2 na stade des martyrs ya Kinshasa na match ya Ligue africaine des champions. Kazadi Kasengu atiyaki mongete wa yambo ya Vita na 14’. Makusu abakisa na 37’.  Kasi na 45’, JSS elamuka kaki. Hammia azonigsaki mongete wa yambo. Yahia Cherif nde a egalisaki na 89’ mpe match esilaki.	https://www.voalingala.com/a/as-vita-esali-nul-na-jss/4834314.html
sports	Ba Léopards ya basi ya basketball na groupe C ya Afrobasket	Ba Léopards séniors ya basi bazali na groupe C ya phase finale ya Afrobasket, championnat ya basketball eye ekobetama banda le 10 kino le 18 août 2019 na Dakar, na Sénégal. Tirage au sort, to mpe bobendi nkombo ya momekano moye, esalamaki lundi na Dakar. RDC ezali bongo na groupe C na Mali mpe Angola. Groupe A ezali na Sénégal, Egypte mpe Côte d’Ivoire. Nigeria, Cameroun mpe Tunisie bazali na groupe B. Mozambique, Cap Vert mpe Kenya bazali na groupe D. Tokundola ete, ba Léopards sénior ya mibali babimi balongi o’mokolo ya mposo moleki ya AfroCan 2019, momekano ya yambo ya basketball mpo na basani babetaka na continent ya Afrika.	https://www.voalingala.com/a/ba-l%C3%A9opards-ya-basi-ya-basketball-na-groupe-c-ya-afrobasket/5020203.html
politics	Fayulu na Théodore Ngoy babengisami na parquet ya Cour d’Appel ya Gombe	"Marin Fayulu, mokonzi ya ECIDE mpe moko na bakambi ba lingomba Lamuka, na Théodore Ngoy, banso ba candidats CENI esakolaki ete balongaki te maponami ma mokonzi ya mboka ya 2018, babengisami na parquet ya Cour d’appel ya Kinshasa/Gombe. ""Nazali lokumu ya kobengisa bino na ndako ya parquet général ya Cour d’Appel ya Kinshasa/Gombe, na local 2e niveau ya palais de justice, place de l’Indépendance na Gomba, mercredi oyo le 09/09/2020 na 11 heures mpo na likambo likoyebisamela bino kuna,"" ekomi officier ya ministère public Claver Kakengi na mokanda atindeli bango, moko moko. Mposo moleki, lingomba lyoko Centre de réflexion juridique de la lutte contre l’impunité (CRJLI) lisakolaki ete efundi Martin Fayulu mpe Théodore Ngoyi mpo koluka komema bato na koyina mpe kotomboka. Ezalaki nsima na Martin Fayulu koyebisaki o’libandela lya mposo moleki ete azali kopesa maboko na maloba ma Théodore Ngoy. Théodore Ngoy, azala avocat lya ba magistrats ya Cour constitutionnelle babale baye baboyi kokende na Cour ya cassation nsima na président Félix Tshisekedi kotia bango kuna. Me Ngoy alobaki ete mokonzi ya mboka abuki mobeko likonzi mpe esengeli abongisa na kozongisaka ba magistrats babale baye na Cour Constitutionnelle. Emamaki nungu nungu mingi, mingi mpenza na bayi UDPS baye bapameli MM. Fayulu na ngoy."	https://www.voalingala.com/a/fayulu-na-th%C3%A9odore-ngoy-babengisami-na-parquet-ya-cour-d-appel-ya-gombe/5574208.html
health	Bakoni ya COVID-19 bakomi 18	"Bato banei basusu  ya bokono ya coronavirus ya sika bazwami, eyebisi ministre ya bokolongono Dr. Eteni Longondo na compte Twitter na ye. ""IRNB epesaki bilembo na bango lobi na butu. Bazali bango banso ba Congolais, moko awutaki France, emonani lokola azwaki bokono nde kuna. Basato basusu vazwi bokono bwango na ekolo Congo démocratique. Motango ya bakoni bayebani na coronavirus ya sika mokomi zomi na mwambe,"" ekomi Dr. Longondo. Uta lelo nde mpepo inso mpe masuwa manso makowuta bikolo bisika COVID19 ezali kongala makokita to makokota lisusu te na mabela ya ekolo Congo décomcratique lokola mokonzi ya mboka Félix Tshisekedi asakolaki yango mikolo mibale mileki. Mikano mya lolenge moko mpe mibandi kotiyama na misla mpe na ngambo ya Congo-Brazzaville."	https://www.voalingala.com/a/bakoni-ya-covid-19-bakomi-18/5338224.html
sports	Tshisekedi ayambi ba Léopards bilombe ya basketball	Président Félix Tshisekedi ayambi basani ya basketball baye balongi édition ya yambo ya AfroCan, momekano mpo na baye babetaka na continent ya Afrika. Mokonzi ya mboka apesi bango longonya na komona nkeni misato eye bameli ye. Moko ya balongi ya lisamo liye, mosusu ya mosani oyo aleki malamu na momekano moye mpe na mosusu. Bakangaki mpe ba photos. Momekano yango mobetamaki na Bamako, na Mali. RDC elongaki Kenya 82-61 na finale. Yambo na yango elongaki Angola mpe Tchad.	https://www.voalingala.com/a/tshisekedi-ayambi-ba-l%C3%A9opards-ya-basketball/5027798.html
politics	Batomboki ya ba FDLR babomi soda babela pene na Goma	Ba FDLR (Forces démocratiques pour la libération du Rwanda), ya kabila hutu, nakotaki na position ya mampinga ya RDC pene na Goma mpe babomaki baso babale, eyebisi bakambi ya ba FARDC (mampinga ya Congo). Basoda babale bakufi na bitumba kasi tozali kokoba kobundisa batomboki baye, elobi molobeli ya ba FARDC na etuka ya Nord-Kivu, major Guillaume Djike. Ba FARDC babandaki offensive monene mpo na kobengana basimba minduki mpe batomboki banso na monyele ye RDC na suka ya octobre eleki. Tozo’lendisa mampinga na kokoba misala ya kobengana mangomba ya basimba minduki, elobi na ngambo na ye mokeli mibeko Elie Nzaghane. NA septembre, ba FARDC basakolaki été babomaki mokambi ya ba FDLR Sylvestre Mudacumura oyo alkamaki na CPI (Cur pénale internationale) mpo na mbeba ya bitumba na monyele ya RDC. Rwanda esepelaki na bobomi ya mokambi oyo ya ba FDLR. 	https://www.voalingala.com/a/batomboki-ya-ba-fdlr-babomi-soda-babela-pene-na-goma/5254581.html
business	Trump ayokani na Chine mpo na commerce	"Donald Trump, président ya Etats-Unis atie manzaka na mokanda ya boyokani mpo na commerce (mombongo) na vice-Premier ministre chinois Liu He. Boyokani boye bosukisi boswani kati na mboka mibale eye. ""Lelo ezali etapi ekotika lisolo… eye esalamu nanu te… mpo na boyokani ya mombongo (accord commercial) ya sembo mpe réciproque kati na Etats-Unis na Chine,"" elobi M. Trump na milulu myango. Boyokani boye bokosilisa bitumba ya commerce kati na Etats-Unis na Chine, mboka mibale ya yambo na molongo mpo etali nkita . Bayi mombongo ya Etats-Unis basepeli na boyokani bwango kasi bayebisi ete mingi ezali nanu ya kosalama. Boyokani bwango bokotiyama na misala nsima mikolo 30. Ekozala mingi mpo na bolamu baye balonaka (agriculuteurs) mpe baye ya ba industries. Chine ekobakisa misolo 200 milliards $ mpo na kosomba biloko na Etats-Unis na mibu mibale mikoya. Yango ekokitisa déficit économique ya Etats-Unis lokola Amerika ezalaki kosenga. Boyokani bwango botali mpe botosi ya propriété intellectuelle mpe ba conditions ya transfert ya ba technologies na makambo misusu Etats-Unis ezalaki kosenga. "	https://www.voalingala.com/a/trump-ayokani-na-chine-mpo-na-commerce/5247103.html
politics	Kigali na Kinshasa bayokani kosala mbango mpo na kokitisa matata na est RDC, na Angola	"Ba ministres ya mambi ma Bapaya ba Rwanda, Vincent Biruta, na ya Ekolo Congo démocratique, Christophe Lutundula, bayokani o’mokolo mwa mposo moleki na Angola, kosala mbango mpo na kokitisa matata mazali na monyele mwa RDC, kolanda liyebisi libimisamaki nsima na bokutani na bango. Bikolo mibale bindimi “kokoba masolo” mpe ""kolimbola linaka lya botiami na lombango na misala mokanda mosengeli molandama to feuille de route” moye mondimamaki na sanza ya sambo na ngambo mibale mpe moye mosengaki botelemisi bitumba. Président Félix Tshisekedi ya RDC na oyo ya Rwanda Paul Kagame bayokani na Luanda (Angola) mpo na mokanda mwango na lisungi lya mokokani wa bango ya Angola, Joao Lourenco, mobondisi ya Union africaine na matata maye mpe mokambi ya CIRGL, Likita lya bikolo bya bitima minene to Grands lacs. Bokutani bwa mokolo mwa mposo kati na M. Lutundula na M. Biruta bosalami ntango M23, lingomba lya batomboki lizongeli kosala bitumba na Rutshuru, na Nord-Kivu wuto pene na mposo misato mpe mibotoli mboka mingi na territoire. Bavandi mingi bakimi bisika na bango ya kovanda mpo na bitumba byango. RDC ezali kofunda Rwanda kopesa M23 mabako, Kigali ezali kowangana mpe kopamela Kinshasa kobundisa M23 na lisungi lya FDLR, batomboki ba Rwanda bafundama mpo genocide kuna na 1994. Mposo moleki RDC ebanganaki ntomba ya Rwanda na Kinshasa, Vincent Karega. Mikolo mibale mileki, Président Tshisekedi abengaki bana ba RDC kotelema mpe alobaki ata atie liboso masolo kati na bikolo maye maboti nanu te mbuma bitumba kaksi bikoki kosalama. Asengaki bilenge mingi komikomisa na mampinga."	https://www.voalingala.com/a/6822468.html
politics	Hosni Moubarak mokonzi ya kala ya Egypte awei	"Mokonzi ya kala ya Egypte Hosni Moubarak akufi mardi na mibu 91 na hôpital militaire ya Caire. M. Moubarak akambaki Egypte na bokonzi ya makasi mibu 30. Akweyisamaki na 2011 na botelemeli bobengamaki na nkombo ya Printemps arabe, atiamaki na boloko kasi atikamaki nsima na mwa mbula. ""Raïs"" to ""Pharaon"" lokola abengamaka na bokonzi na ye, mokambi ya kala ya Egypte azwaki mwa nkwokoso ya bokolongo ya nzoto : dépression, cancer, maladie ya motema mpe ya mpema. Mwana wa ye Alaa Moubarak asakolaki ete tata w aye azwaki lipaso le 24 janvier eleki. Matanga ya mikolo misato mikosalama mpo na ye na Egypte. Hosni Moubarak asalaka mobembo na RDC (Zaïre, nkombo ya kala) le 1er février 1984 mpe ayambamaki na président ya kala Mobutu Sese Seko, moninga wa ye. "	https://www.voalingala.com/a/hosni-moubarak-mokonzi-ya-kala-ya-egypte-awei/5303257.html
politics	Etat de siège : 5 colonels bakatelami mibu zomi ya boloko mpo na bopengwisi misolo na Ituri	Court militaire ya Ituri ekateli mibu zomi ya boloko na ba colonels batano, ya polce nationale mpe ya mapinga, basambisamaki mpo na bopengwisi misolo mya misala mya mampinga mpe police. Ba officiers ya ba soda mpe ya police nationale (PNC) baye balongalami mpe na mampinga mpe police, kolanda mokano Cour militaire ya Ituri esakoli. Ba colonels babale basusu ya ba FARDC, mampinga ma Ekolo Congo démocratique bapesami sanza zomi na mibale ya boloko mpe babale batikami. Basambisamaki wuto le 17 septembre. Le 21 juillet, ba officiers mwambe ya mampinga mpe PNC bakangamaki nsima na inspection générale ya ba FARDC kolaba ete emonisamaki été bapengwisaki misolo mya l’Etat, Ba avocats ba bango balobi te soki bakosenga bobandeli ya bosambisami. Ituri, lokola mpe Beni na etuka ya Nord-Kivu etiamaki na état de siège wuto le sanza ya mitano mpo na kobundisa basimba minduki ya ba ADF mpe basusu.	https://www.voalingala.com/a/etat-de-si%C3%A8ge-5-colonels-bakatelami-mibu-zomi-ya-boloko-mpo-na-bopengwisi-misolo-na-ituri/6272458.html
politics	Mokambi ya kala ya ANR Kalev Mutond abengisami na jeudi na parquet général	"Kalev Mutond, mokambi ya kala ya ANR (Agence nationale des renseignements - Misalsa mya ekolo mpo na bokengi) abendisami na Parquet général o’mokolo mwa minei. ""Nabengisi yo koya na ndako na ngai ya mosala… na palais de Justice… jeudi 18 février 2021 na 10 h00 mpo na sango moko etali yo,"" ekomi Avocat général Robert Kumbu Phanzu na mokanda VOA Lingala emoni. Elobani te ntina nini ya bobengisamai na ye. Kasi Kalev Mutond afundami na bato mingi mpo na monyokoli asalaki likolo na baye akangaki. Kati na bato baye Me Jean-Claude Muyambo, Christopher Ngoyi ya société civile mpe Vano Kiboko. Basusu lokola bayi politiki basusu, Franck Diongo, Gecoco Mulumba na Carbone Beya, moko na babundi mpo na bomwana mboka ya Filimbi bango mpe balaki mikolo mileki kofunda mokambi ya kala na bokangi mbango mabmba mpe konyokolo bango."	https://www.voalingala.com/a/mokambi-ya-kala-ya-anr-kalev-mutond-abengisami-na-jeudi-na-parquet-g%C3%A9n%C3%A9ral/5780485.html
politics	Sénat eboyi kopesa nzela mpo Thambwe Mwamba asambisama	"Ba sénateurs baboyi bango banso kopesa nzela ete Thambwe Mwamba, mokambi ya suku eye la likolo ya Parlement, akenda kosambisama. Ba sénateurs batalaki na likita lya bango ya mardi bosenga ya Cour ya cassation ya kolongola immunité ya M. Thambwe mpo asambisama na lifunda ya sénatrice Bijoux Goya Kitenge. Mme Goya afundaki M. Thambwe le 4 mai nsima na mokambi ya Sénat kososola ye na miso ya bato. M. Thambwe alobaki na miso ya bato ete Mme Goya azalaki kobondela ye mpo asunga ye kozwa libonga ya questure (oyo atali makombo ya mbongo) na Sénat. Bazwanaki na miso ya batoi nsima na Mme Goya kosenga M. Thambwe kopesa rapport ya misala mya kobongisa hémicycle to ndako ya makita ya Sénat. ""Olobaki na ngai ete soki ozwi ebonga ya questeur, tokosala mbongo.. Oyaki na ndaku na ngai, mpe obengaki mbala mingi na ya komela champagne na ndaku na yo kasi na boyaki na mayele mpe limemya mpe na lobaki na yo ete, ngai Thambwe Mwamba, nazwaki ebonga ya mokambi ya Sénat mpo natika nkombo kasi mpo natondisa mabenga ma ngai te,: elobaki M. Thambwe. Mokambi ya Sénat alobaki lisusu ete lingomba na bango FCC (Front commun pour le Congo) eboyaki kopesa Mme Goya maboko mpo elobaki ete azali mwasi ya kilo te mpe ya bizaleli mabe. M. Thambwe na Mme Goya bayokanaki. M. Thambwe asengaki bolimbisi mpe apesaki ye fololo na miso mya bato banso kasi Mme Goya amemaki yango na bazuzi. Alobaki afingamaki na bomwasi bwa ye."	https://www.voalingala.com/a/s%C3%A9nat-eboyi-kopesa-nzela-mpo-thambwe-mwamba-asambisama/5436830.html
politics	Démocrate mosusu afundi Trump mpo na eyoma na Capitole	"Démocrate mosusu afundi na bazuzi Donald Trump, mokonzi abimi na bokonzi, mpo na eyoma balandi ba ye basalaki na Congrès. Ekomi bofundami ya mibale nsima na M. Trump kobika na bosambisa na Sénat (""empeachment""). Eric Swalwell, mokeli mibeko ya chambre ya représentants aponama na Califonie, afundi M. Trump, mwana wa ye Donald Trump Jr., masambeli wa ye Rudolph Giuliani mpe moko na ba républicain ya Chambre, Mo Brooks baye bazwaki malabo na milulu mokonzi ya kala asalaki yambo bato basala eyoma na Capitole. Mpo na M. Swalwell M. Trump bato banso afundi nde batindaki baton a eyoma. Bato mitano bakufaki na eyoma yango. Moko na balobeli ba M. Trump ayanoli na Washington Post ete M. Swalwell azali mpamba mpe bakondimela ye te. Mokeli mibeko mosusu ya ba democrats, Bennie Thompson afundaki mpe M. Trump na kati ya sanza ya mibale. M. Trump asambisamaki na Sénat mpo eyoma yango kasi akweyisamaki te o'likambo nsima na ba Sénateurs kopona. Jeudi, bokengi botiamaki lisusu makasi nzinga nzinga na Capitole, na Washington, mpo sango ete balandi ba M. Trump balingaki kotia ye na bokonzi na makasi. Kala ezalaki na mokolo yango nde bovandisami ya molongi ya maponami nde azalai kovandisama na ebonga. Kasi ebongoloma."	https://www.voalingala.com/a/d%C3%A9mocrate-mosusu-afundi-trump-mpo-na-eyoma-na-capitole/5803661.html
politics	CICR mpe Commission ya UA bapesi maboko na F. Tshisekedi na Japon	"Présidence Félix Tshisekedi akutani na mokambi ya misala ya molongo ya Croix rouge mpe na mokambi ya Commission ya Union africaine, na masolo ya pembeni ya TICAD (bokutani ya sambo ya molongo mpo na ntobwa ya Afrika na Yokohama, na Japon). Peter Maurer mokambi ya CICR (Comité international ya Croix rouge) alobi nsima ya masolo na ye Félix Tshisekedi ete mosala na ye mokopesa maboko ya Congo démocratique mpo na kobunisa bokono ya Ebola. ""Tosololi mpo na bosenga na bato baye bakima bitumba mpe mpo oyo etali bakengemi. Tolibeli mpe lolenge basali (volontaires) ya Croix rouge ya RDC bamipesa na bitumba na bokomo bobe ya Ebola,"" ekomi Peter Maurer, na compte Twitter na ye. Ebola ebomi koleka bato 1.990 na na koleka mobu moko na monyele ya mboka Congo démocratique. Nzokande mokambi ya Commission ya Union africaine, Moussa Faki Mahamat ye mpe asololaki na Félix Tshisekedi. ""Nazwi libaku ya kokutana na président Félix Tshsiekedi mpo kopesa ye longonya nsima na botiyami ya mbulamatari mpe mpo na kolaka ye ete Commission ya Union africaine ekozala wana mpo na kosala elongo na ye,"" akomi na compte Twitter na ye. Félix Tshisekedi azali na Tokyo na Japon banda mikolo misatu."	https://www.voalingala.com/a/cicr-mpe-commission-ya-ua-bapesi-maboko-na-f-tshisekedi-na-japon/5061943.html
politics	USA ekebisi lisusu lisungi lya Rwanda na M23	"Etats-Unis ya Amerika ekebisi lisusu lisungi inso Rwanda ekoki kopesa M23 na bitumba batomboki baye bazali kosala na FARDC, na monyele ya Ekolo Congo démocratique. Molobeli ya mambi ma bikolo ma bapaya ya Etats-Unis, Ned Price nde alobaki yango lobi. ""Lisungi lya ekolo songolo na mangomba ma basimba minduki likoki kondimama soki moke te mpe tobandeli kokebisa bopesi maboko bonso ya Rwanda na M23,"" elobi Ned Price o'mokolo mwa yambo ya mposo. Na sanza ya mwambe eleki, secrétaire d’Etat to ministre ya mambi ma Pabaya ya Etats-Unis, Antony Blinken asalaka mobembo na RDC mpe na Rwanda mpe akebisaki mpo na sango Amerika ezwaki, sango eye ezali koloba ete Rwanda ezali kopesa maboko na M23. Antony Blinken asengaki Rwanda kotika lisungi lyango na M23 mpe na RDC kotika kopesa maboko na ba FDLR, batomboki ba Rwanda bazalaka na ngambo eye mpe bafundama na mpo na génocide tobomomi bonene ya Rwanda."	https://www.voalingala.com/a/6815440.html
sports	Algérie elongi CAN 2019	Equipe nationale ya Algérie elongi CAN 2019 na kopolisa 1-0 na finale équipe ya Sénégal na Caire, na Egypte. Ba Fennecs ya Algérie bavandisaki elonga na bango banda bitiyaki mongete na minute ya yambo na Baghdad Bounedjah. Mongete yango mokamwisaki ba Lions to ba Nkosi ya Terranga ya Sénégal mpo ballon etutaki mopende ya défenseur yambo na koleka likolo ya moyambi ya Sénégal mpe kokita na poteau. Banda wana ba lions bamekaki kosala makasi kasi Algérie eyebaki kobatela mongete yango. Algérie elongi bongo mpo Coupe d'Afrique des nations ya mibale nsima ya mibu 29.	https://www.voalingala.com/a/alg%C3%A9rie-elongi-can-2019/5007936.html
politics	Ba FARDC babomi ba Ngumino sambo pene na Minembwe	"Mampinga ya ekolo Congo démocratique basakoli ete babobmi ba basimba minduki ya Ngumino pene na mboka mibale nzinganzinga na Minembwe, epayi wapi matata mazali kongala. ""Lingomba ya basimba minduki (Maï Maï) Ngumino babundisaki le 19 novembre bisika ba FARDC bazalaki na mboka Rusankulu mpe Kananda, na koleka 50 kms na nord ya Minembwe, na territoire ya Fizi, eyebisi na AFP capitaine Dieudonné Kasereka, molobeli ya mampinga na Sud-Kivu. Kolanda maloba ya cap. Kasereka, ba FARDC babenganaki babundi baye. ""Nzoto sambo ya basimba minduki emonisaki,"" elobi cap. Kasereka. Mokambi ya commune rurale ya Minembwe, Gadi Mukiza andimi likambo yango kasi apesi sango esusu te. Na Minembwe mpe na Hauts plateaux, ba Babanyamulenge na kabila esusu lokola ba Bafulero, ba Bembe, ba Nyindu bazali na matata mpo na mabele. Monusco elobi ete na sanza ya zomi, bitumba 90 bisalama mpe bitindaki bato ebele kokima bisika na bango. O’mokolo ya yambo, bayike ya ba Banyamulenge batambolaki o’balala na Washington, na Etats-Unis, mpo na kopamela bitumba mpe bobomami na bango na ba Maï Maï."	https://www.voalingala.com/a/ba-fardc-babomi-ba-ngumino-sambo-pene-na-minembwe/5175482.html
health	Moto ya mibale amonani na Ebola na Uganda	"Moto ya mibale azwami na virus ya Ebola na Uganda o’mokolo ya minei.  ""Ezali elenge mwasi ya mibu libwa oyo awuti na RDC, asalaki mobembo na mama wa ye le 28 août 2019,"" ekomi na liyebisi ministère ya mambi ya bokolongono ya Uganda. Mwana yango na mama wa ye bakotaki na nzela ya Mpondwe, mboka ekanga na RDC, mpo na koluka lisalisi na Bwera, na district ya Kasese. ""Mwana yango alakisaki bilembo lokola bolembu ya nzoto, makwanza mpe makila na monoko,"" eyebisi bakonzi ya misala ya bokolongono na nzoto. Atiyamaki na esika kokangama mpe amemami na lopitalo ya Bwera esika wapi azali kosalisama, ebakisi ministère ya mambi ya bokolongono. ""Makila maye mazwamaki malakisi o’mokolo ya le 29 août ete elenge mwasi yango azali na Ebola. Lokola azwamaki na Ebola nsima na bokoti na mboka, asimbaki bato basusu te awa,"" elimbola mokanda ya ministère ya Santé. Bakonzi ya Uganda basengi bana ya ekolo na bango bazala na kimya kasi bazala mpe bokengi. Ezali mbala ya mibale bokono ya Ebola bomonana na Uganda. Banso bawutaki na RDC. Ya liboso ezalaki na sanza ya motoba. Ezalaki elenge mobali ya mibu mitano. Awutaki na RDC esika wapi Ebola esili kobama bato koleka 1.950 na mobu moko yango ezali kongala na monyele ya RDC."	https://www.voalingala.com/a/moto-ya-mibale-amonani-na-ebola-na-uganda/5062253.html
politics	Kigali elobi kofunda Rwanda kosunga M23 ekopekisa kotala ntima ya matata na RDC	Kigali epameli Kinshasa na kokela kokela bobomi, bobomi boye ONU elobi bosalamaki na batomboki ba M23 mpe bato koleka nkama moko na ntuku misato moko bakufaki sanza eleki. Liyebisi lya mbulamari lya Rwanda lilobi ete bobomi bwa Kishishe boye bobakisamaki makambo, bozali bokeli ua Kinshasa eye etie yango na mokongo ya M23, bapalangisamaki na lombango na misala miye bato bandimelaka. Kigali elobi ezalaki nde biutmba kati na M23 na mangomba masusu ma basimba manduki maye mazali na ndingisa te kasi mayokanaka na FRADc mampinga ma Ekolo Congo démocratique. Mpo na Kigali, kofunda yango kopesa maboko na lingomba M23 ezali sembo te mpe ekopekisa bolobeli ya ntina mpenza ya matata na monyele ya Ekolo Congo démocratique mpe bokengi na bikolo bzinga inzga lokola Rwanda.	https://www.voalingala.com/a/6886342.html
health	Poutine asakoli ete Russia ezwi mangwele ma COVID19 kasi OMS ekebisi	Valdimir Poutine asakoli mardi ete Russie, ekolo na ye, ezwi mangwele makobatela na COVID19 kasi OMS, mabongisi ma molongo mpo na bokolongono, makebisi na koloba ete esengeli yambo bokengi bonso botosa. OMS, mabongisi ma molongo mpo na bokolngono, ekebisi nsima na Russie kosakola ete ezwi mangwele makobatela na COVID19. OMS ekundoli ete esengeli yango kolekisa mangwele mango ba bitapi mingi yambo mandimama mpe mapesa na bato banso. Lobi loleki Vladimir Poutine mokonzi ya Russie asakolaki ete ekolo na ye nde ezali ya mboka ya yambo yako kozwa mangwele na nkombo ya Spoutnik V.	https://www.voalingala.com/a/poutine-asakoli-ete-russia-ezwi-mangwele-ma-covid19-kasi-oms-ekebisi/5539721.html
health	Aurlus Mabélé akufi na COVID-19	"Alanga nzembo ya Congo-Brazzaville Aurlus Mabélé, oyo nkombo na ye ya solo ezalaka Aurélien Miatsonama, awei na coronavirus jeudi na Paris, France, eyebisi bayi libota na ye. ""Tata wa ngai akufi na ntongo ya lelo (jeudi) na coronavirus,"" ekomi na ba comptes na ye na ba réseaux sociaux na ye, mwana wa ye, Liza Monet.  ""Matondi mpo na kopesa molimo na ye losaka. Azalaki engambe ya Soukouss oyo bana ya Congo babungisi mokolo ya lelo,"" ebakisi Mlle Monet. Alobi azali na mpasi makasi na motema. Aurlus Mabélé akomaki na mibu 67, azalaki nzoto bokolongo mpenza malamu te uto mikolo mileki. Asalaka AVC. Aurlus Mabele azali alanga nzembo oyo ateka koleka ba millions zomi ya palata na muindele na ye. Azalaki moninga ya Diblo Dibala alanga nzembo mosusu ya Congo-Brazzaville ayebana mingi. Lisanga na ye ezalaki na nkombo ya Loketo na mibu 80."	https://www.voalingala.com/a/aurlus-mab%C3%A9l%C3%A9-akufi-na-covid-19/5338309.html
business	Nigeria, Ghana mpe ba anglophones misusu baboyi ECO mosolo mozwi esika ya CFA	"Nigeria, Ghana, du Liberia, Sierra Leone, Gambie, banso mboka anglophones, na voisin bango Guinée, oyo ezali francophone, baboyi ECO, mosolo ya mokelamaki le 22 décembre mpo na Afrique ya Ouest. Ba ministres ya Finances mpe ba gouverneurs ya Banque centrale ya bikolo biye bakutanaki jeudi na Abuja, Nigeria, npe baboyi mbongwana eye bikolo nzinga nzinga na bango biye bizali ba fraconpohones (balobaka français) biwutaki kosakola na lisungi ya France. Nigeria, Ghana, du Liberia, Sierra Leone, Gambie mpe Guinée, ya Zone monétaire ouest-africaine (WAMZ) ""balakisi bokebi na bango na ndenge ba francophones bazwi mikano bango moko ya kobongola se nkombo ya franc CFA na ECO kino 2020,"" elobi bango na liyebisi ya ba ministres ya Finances mpe ba gouverneurs ya ba banques centrales na bango. Nigeria, Ghana, du Liberia, Sierra Leone, Gambie mpe Guinée balobi ""mokano ya ba francophones mokani te na maye mandimamaki te na Cédéao (Communauté économique des Etats d’Afrique de l’Ouest) na boyokani ya kokomisa ECO mosolo moko ya etuka mobimba"". Yango ezalaki likanisi lizali na masolo wuto mibu 30 mileki. Mboka inso ya WAMZ ezali kobongisa bokutani mpo na koyeba nin kosala na mikolo mikoya. "	https://www.voalingala.com/a/nigeria-ghana-mpe-ba-anglophones-misusu-baboyi-eco-mosolo-mozwi-esika-ya-cfa/5248693.html
politics	"Sylvestre Ilunga alobi akokende te kolia epayi ya ba ""voisins"""	"Sylvestre Ilunga Ilunkamba alobi akokende te kolia epayi ya ""ba voisins"" na bosukisi makomi abimisi nsima na kotika ebonga ya Ministre wa yambo. ""Lokola moyembi moko ayebana alobaki, moloba maye : 'esengeli koyeba kolongwa na mesa ntango bilei bilongolami.' Kasi, nga nakolongwa te na mesa epayi biloko bilongwe mpo na kokende kolyia epayi ya bapaya nzinga nzinga (ba voisins),"" ekomi M. Ilunga Ilunkamba. Bolongwami bwa ye bosalami ntango baike ya FCC, lingomba lya mokonzi ya kala Joseph Kabila, eye ezalaki na bakeli mingi koleka (majorité), bakatisi ngambo ya Union sacrée, boyokani bwa sika mokonzi ya mboka Félix Tshisekedi azali kosala nsima na koboma libala kati na FCC na CACH. O’mwa minei, ""Informateur"" Modeste Bahati, oyo président Tshisekedi atiaki mpo na koluka majorité ya sika, asakolaki ete bakeli mibeko 397 bazali sika nsima na Union sacrée. Assemblée nationale ezalaka na bakeli mibeko 500. Ministre wa yambo oyo alongwe, atikaki mokanda ya botiki mosala mwa ntango na mokonzi ya mboka Félix Tshisekedi nsima na kozwa mokanda ya Burea d’âge koyebisa ye mpo etalaki motion ya censure bakeli mibeko 367 bandimaki. Bondimi ya motion ya censure yango mosalamaki mardi. Bakeli mibeko 301 nde batiaki manzaka na motion yango. Na mokanda mwa ye, M. Ilunga apesi losako na mokonzi ya mboka Félix Tshisekedi nsima na kosalna na ye elongo sanza 25. Apesi mpe losako na mokonzi ya kala Joseph Kabila."	https://www.voalingala.com/a/sylvestre-ilunga-alobi-akokende-te-kolia-epayi-ya-ba-voisins-/5757252.html
politics	Sylverte Ilunga, Premier ministre	"Président Felix Tshisekedi aponi M. Sylvestre Ilunga lokola Premier ministre. Ilunga Ilunkmba alobi akosala nionso mpo coalition ya gouvernement ekende malamu mpe mpo bolamu ya bana mboka. ""Nazali kotala boponami na ngayi lokola mokumba monene na ngonga oyo ya litomba ya lisolo ya ekolo na biso mpe nazwi elaka yakotiya makasi na ngayi nyonso mpo na kotambwisa na lolenge ya bomoko boyokani kati ya gouvernement mpe kopesa maboko na bokomisa malamu lolenge ya bomoi ya bana mboka ya Congo na pole mpe na bokambi malamu,"" eyanoli mwana mboka Ilunga na motuna ya mopanzi sango moko. Sylvestre Ilunga azali professeur ya sciences économiques appliquées ya Université ya Kinshasa. Azalaki mbala, mibale ministre ya Plan mpe ya Finances, mbala minei vice-ministre. Yambo ya boponami na ye azalaki directeur général ya Société national des chemins de fer."	https://www.voalingala.com/a/sylverte-ilunga-premier-ministre/4924696.html
health	Etats-Unis epesaki 2,8 millions $ ya bisaleli na lopitalo motoba ya RDC	"Pene na 2,8 nde motango ya bisaleli USAID, agence ya Etats-Unis eye esalaka mpo na ntombwa, epesaki na RDC. ""USAID etiaki misolo na bisaleli mpe ba équipements médicaux ya motango ya $2.795.845 mpo na ba hôpitaux généraux ya référemce motoba,"" esakoli ambassade ya Etats-Unis na Kinshasa na compte Twitter na yango. Kolanda ambassade ya Etats-Unis, ezalaki na mobu 2019. Ntina na yango ezali ""mpo na kokomisa malamu lisalisi lya bokolongono lipesamaka na ba mama mpe bana na nkoto mingi ya bato na Kisnhasa, ""ebakisi ambassade ya Etats-Unis. Etats-Unis epesaka misolo koleka na RDC mpo etali bokolongono. Esi epesi 17.4 millions $ mpo na COVID19. RDC ekomi na bato 1.042 baye bayebani kozwama na COVID-19. Engumba ya Kinshasa ekomi na bato 938, toloba 9%, kolanda bulletin ya équipe ya riposte. Zone ya Kokolo nde eleki na baton a motango ya 188, nsima na yangoo MBinza Ozone na 113, Gombe na 99, Limete 73 mpe Mbiza Meteo na 55. Kongo central etuka ya mibale nde ezali na bato 29 mpe Haut Katanga na zomi. Nzokande suku mibale ya parlement eyabki na kondima kobakisa mikolo mya Etat d’urgence sanitaire."	https://www.voalingala.com/a/etats-unis-epesakii-2-8-millions-ya-bisaleli-na-lopitalo-motoba-ya-rdc/5414846.html
politics	Ba FARDC basikoli bato 70 bamemamaki na ba ADF na Mafifi (Ituri)	Mampinga ma Ekolo Congo démocratique (FARDC) masakoli ete masikoli bato 70 bamemaki na basimba minduki ya ba ADF na mboka Mafifi, na Ituri, elobi mbulamatari mpe na FARDC. “Mbulamatari epameli na makasi manso ekala eye, ekaboli maw ana mabota ma baye bazwi mpasi mpe ekundoli na banso molende ya ba FARDC ya kokangola baye banso batikali kati na baye bamemamaki lokola ba otages mpe kosuki bato ba yawuli baye (ba barabares) baye bazali ya kobanzana,” ekomi minist♪8re ya Communication mpe media na Twitter. Molebeli ya mampinga nde apesi motango ya baye basikolami. Nzoto ya bato banei ezamaki na Mafifi mpe na Ofaye nsima na ba ADF bakataki nzela na molongo ya mituka ya bayi mobongo pene na ngonga ya nzanga. Ba ADF batumbaki mituka 16 mpe bamemaki bato pene na 80 ata molongo ya mituka myango mibatelamaki na MONUSCO mpe na ba FARDC. Nsima na ekela yango, MONUSCO elaki kokoba kobatela milongo ya bituka na nzela eye. Bayi lingomba Etat islamique bandimi ete bang onde basali bitumba yango sango batindi na ba réseaux sociaux.	https://www.voalingala.com/a/ba-fardc-basikoli-bato-70-bamemamaki-na-ba-adf-na-mafifi-(ituri)/6082346.html
politics	Tshisekedi asololi na Gnassingbé nsima na masolo na Kagane na NY	"Président Félix Tshisekedi ya RDC akutani na mokani wa ye ya Togo Faure Gnassingbé na New York (USA) na masolo ya pembeni ya bokutani bonene ya Nations unies. Asololaki o’mokolo ya lundi na mokonzi ya Rwanda Paul Kagame. Maye M. Tshisekedi asololi na F. Gnassingbé mayebisami te. Kasi o’mokolo ya yambo ya mposo mokonzi ya RDC ayambaki Paul Kagame elongo na molongan mpe libita ya mokonzi ya Rwanda. ""Masolo mango mazalaki mpo boyokani malamu bozali kati na mboka mibale eye,"" eyebisi na VOA Lingala, moko na balobeli ya président Tshisekedi, Tina Salama. Boyokani kati na RDC na Rwanda bozali koyikisama banda M. Tshisekedi akotaki na bonkonzi na sanza ya yambo. M. Kagame asilaki kokende na Kinshasa mbala mingi. Azalaki na matanga ya Etienne Tshisekedi, tata, moboti ya Félix Tshisekedi. Mokonzi ya RDC mpe asi akeyi na Rwanda mbala moko."	https://www.voalingala.com/a/tshisekedi-asololi-na-gnassingb%C3%A9-nsima-na-masolo-na-kagane-na-ny/5096700.html
politics	Bakeli mibeko bakolekisa na boponami mokano ya kokweyisa Trump	"Bakeli mibeko bakopona mardi mokano ya kosenga na Vice-Président Mike Pence mpe bayi mbulamatari kosalela makoki na bango mpo na kosakola ete président Donald Trump akoki te ebonga, ata etikali mikolo mwambe mpo na bokonzi. Président Trump esengeli atika esika na President Elect to mokonzi abimi na maponami Joe Biden le 20 janvier na milulu mya bolapi ndayi. ""Impeachment:, to bosenga ya kolongola M. Trump bowuti na ba démocrates baye baleki mingi sika na suku mibale ya Parlement ya Etats-Unis. Soki mokano mwango moleki vice-president Pence akozala na mokolo moko mpo na koyanola. Ba démocrates mingi mingi lokola mpe ba républicains baike bazali kopamela eyoma balandi ba Donald Trump basalaki na Capitole o’mwa misato moleki mpo na komeka kopekisa bondimami bwa bilembo bya maponami. Bato pene na mitano bakufi nsima na eyoma yango. Nzokande FBI mpe bayi bokengi bakebisi ete balandi ba Trump bakoki kosala eyoma esusu na minduki, mbala eye na ba états mingi, o’mokolo mwa bolapi ndayi ya Joe Biden le 20 janvier na milulu na Washington DC. Donald Trump alobaki akozala te."	https://www.voalingala.com/a/bakeli-mibeko-bakolekisa-na-boponami-mokano-ya-kokweyisa-trump/5734416.html
health	Basali ya bitumba na Ebola na COVID19 batiaki moto na esika basalaka na Mbandaka mpo na lifuta	"Basali ya bitumba na Ebola na COVID19 batiaki moto lundi na esika basalaka na Mbandaka, na Equateur, mpo na kosenga lifuta lilamu. Basali bango bazalaki na kanda makasi mpe batiaki moto na bah ema (tentes). ""Bazo futa biso ba dollars minei (4$) na mokolo. Toyaka awa banda 6 heures ya ntongo kino 20cheures ya mpokwa. Tokondima barème na bango balingi bapesa biso te,"" elobi na nkanda, na correspondant ya VOA Lingala, mosali moko na esika yango. ""Tolingi batiela biso barème baselelaki na Beni to Goma. Toza ba responsables. Totie moto moye mpo président Félix Tshisekedi ayoka mpe abongisa makambo mabe ministre ya Santé asali,"" elobi mosali yango. Basali yango bazali kosala mobulu wuto mposo mibale. Bazali kosenga lifuta na bango mpo na sanza misato. Bisika misusu mpe na Ekolo Congo démocratique basali ba bokolongono mpe bazali kosenga lifuta na bango. Na Kinshasa, na Goma mpe na Sud-Kivu minganga mpe basali misusu bazali kokita o’balabala mpo likambo moko wana."	https://www.voalingala.com/a/basali-ya-bitumba-na-ebola-na-covid19-batiaki-moto-na-esika-basalaka-na-mbandaka-mpo-na-lifuta-/5547209.html
politics	Police ebengani balandi ya Fayulu	"Ba policiers babengani balandi ya candidat Martin Fayulu basanganaki liboso ya Cour constitutionnelle na Kinshasa epayi wapi opposant eye akendaki kotika recours na ye mpo na koboya elonga ya Felix Tshisekedi esakolamaki na CENI le 30 decembre moleki. Ba policiers ba bengani bango na banzete. ""Tozuwi mobeko ya kotika balandi ya Fayulu baleka te,"" eyebisi moko ya bapoliciers. Kasi Martin Fayulu ye moko azwaki nzela ya koleka. "	https://www.voalingala.com/a/police-ebengani-balandi-ya-fayulu/4834197.html
sports	DCMP na V.Club baleki kasi Maniema Union alongwe na Coupe d’Afrique	DCMP na V.Club, mibale kati na ba clubs ya RDC babetaki o’mokolo ya eyenga mpo na ba competitions africaines baleki na 16e, kasi AS Maniema Union alongwe. AS V.Club aleki na 16e de finales ya 24e Ligue des champions ya CAF nsima na elonga 1-0 liboso ya UMS (Union des Mouvements Sports) ya Loum, ya Gabon, na stade des Martyrs, na Kinshasa. Na match aller, V.Club na UMS bakolaki 0-0. Yango elonga ya mokolo ya eyenga epesi V.Club nzela ya koleka. DCMP (Daring Club Motema Pembe), ngambo na yango, elongi match retour na yango ya 17e Coupe ya Confédération ya CAF 2-0 liboso ya Stade Renard ya Melong ya Cameroun, na Cameroun. Kone J. atiyaki mongete ya yambo ya DCMP na 15’ mpe Gikanji D. abakisaki ya ibale, na 30’. Na match aller, DCMP alongaki lisusu Stade Ranard na Stade des martyrs na Kinshasa na score moko wana 2-0. DCMP aleki bongo na 16e de finales. AS Maniema Union ya Kindu nde alongwe na 17e ya Coupe ya Confédération ya CAF nsima na ba tirs au but na AS Pélican ya Lambaréné na Gabon, na Kindu. Na suka ya temps réglementaire, ba équipes babale bazalaki 1-1, lokola na match aller na Yaoundé. Maniema Union akokoba te na compétition eye, kasi Maniema Union. 	https://www.voalingala.com/a/dcmp-na-v-club-baleki-kasi-maniema-union-alongwe-na-coupe-d-afrique/5056304.html
politics	Museveni, candidat ya maponami ya 2021 na Ouganda	"Président Yoweri Museveni ya Ouganda aponami na  lingomba na ye Mouvement ya résistance nationale (MRN) mpo na apesa nkomo mbala esusu na moponami ma moknzi ya mboka na ye o’libandela ya mobu mokoya. ""Mposa ya lingomba na biso ezalaki ete mokonzi na biso apesa nkombo na ye na maponami mpo asala makambo minene mpo na ekolo mpe mpo na Afrika,"" elimboli molebeli ya MRN, Rogers Mulindwa. Yoweri Museveni azali mokonzi ya Oudanga wuto mibu tuku misato na minei (34). Na ngambo ya opposition nde mokeli Robert Kyagulanyi oyo ayebani lokola alanga nzembo Bobi Wine. ya mibu 38, asakolaki kozala maponami. Mbele, opposant ya kala Kizza Bessyigye mpe apesi nkombo na ye. Kasi nanu alobi eloko te."	https://www.voalingala.com/a/museveni-candidat-ya-maponami-ya-2021-na-ouganda/5520960.html
politics	Cour constitutionnelle esakoli Félix Tshisekedi président ya RDC	"Cour constitutionnelle esakoli Félix Thsisekedi président ya RDC na nsima ya kotala bosengi ya Martin Fayulu ya kobandela botangi ya ba bulletins de vote. Cour ""esakoli ete Tshisekedi Tsislombo Felix aponami na majorite simple,"" elobi mokambi ya mosalaliye ya bosembo, Benoît Lwambwa Bindu. Lisakoli liye lisalemi na ba ngonga ya yambo too na butu ya mokolo ya eyenga.  Bazuzi bazeli lokola babokinzi ya Union africaine basengaki. Felix Tshisekedi, 55 ans, akomi bongo 5e president ya mboka RDC oyo akitani na Josepha Kabila. Akolapa ndayi o’mokolo ya le 22 janvier."	https://www.voalingala.com/a/cour-constitutionnelle-esakoli-f%C3%A9lix-tshisekedi-pr%C3%A9sident-ya-rdc/4834239.html
business	Trump atelemisi bopesi mikanda na bapaya mpo na COVID19	Président Donald #Trump azwi mokona o'mokolo mwa misato mpo na kotelemisa bopesi mikanda ya bovandi na Etats-Unis na bapaya mpo na mikolo tuku motoba. Yango mpo na kobatela misala ya bana mboka Amerika likolo ya mpasi eye COVID19 ememi. Bopemisi yango ekozala yambo mpo mikolo tuku motoba. 22 millions ya Bana ya Amerika babungisa mosala na bango likolo ya Coronavirus ya sika. Yango ezali mpo bana ya Amerika bazalaya kozwa misala ntango moboka ekozongela malembe malembe kosala, eyebisi M. Trump. Bato baiike babandi katambola mpe kosala milulu mpo na kosenga misala mizonga na Etats-Unis. Etats-Unis ekomi mboka eleki na bato bakufi na COVID-19, motango na bango mozalil pene na 46.000. koleka 826.000 nde bayebani kozala na yango.	https://www.voalingala.com/a/trump-atelemisi-bopesi-mikanda-na-bapaya-mpo-na-covid19/5388734.html
health	Moto wa yambo akufi na COVID19 na Kinshasa	"Bakonzi ya bokolongono na ekolo Congo démocratique basakoli ete mokoni moko ya coronavirus ya sika akufi mpe motango ya bato bamonani na bokono bwango mokomi 23. Ye nde mobeli wa yambo oyo akufi na COVID-19 na mboka. ""Lobi INRB (Institut national des recherches biomédicales) endimaki bakoni batano ya sika. Bazali bango banso ba Congolais. Mapinga ya bayi bakozwa bango na mokumba bazali kosalisa bango. Mpe lisusulobi, tozwaki moto wa yambo akufi na COVID-19,"" ekomi ministre ya bokolongono Dr. Eteni Longondo na Twitter. Ministre aboyi kopesa nkombo mpe sango mosusu ya mowei. Kasi ba media mingi basokoli na Kinshasa ete ezali ndeko ya ministre moko ya mbulamatari ya ekolo mpe ministre yango azali mpe ye moko na bokono boye. Jeudi, likita ya mbulamatari lisalemaki te. Bayi mbulamatari bakendaki kosala test na INRB."	https://www.voalingala.com/a/moto-wa-yambo-akufi-na-covid19-na-kinshasa/5339626.html
health	COVID-19: Ba nganda, b'ekala na ba boîtes de nuit ekangami mikolo 15 na mokano ya Tshisekedi	Banganda, ba ekala, ba boîtes de nuit to bisaka misusu bato bamelaka mpe babinaka bikozala ya konganga mikolo 15, couvre feu to bokoti ndako botikali wuto 22h kino 4h mpe bokosalama na bokengeli ya bayi police… yango nde miike kati na mikambo président Tshisekedi asakoli. Mokonzi ya mboka, Félix Tshisekedi asakoli mikano ya kobatela mboka na mboka na mbonge ya misato ya COIVD-19 ezali kongala. Akomi mwa makasi mikano mizalaki wuto mobu moleki. Couvre feu to bokoti ndako botikali wuto ngonga ya zomi ya butu kino ya minei ya ntongo mpe bosalama na bokengeli ya bayi police, elobi président Tshisekedi wuto Goma, engumba mokonzi ya Nord-Kivu esika azali wuto mokolo mwa mposo mpo na kobondisa maloba ma baye bazwaki mpasi na botomboki ya volcan Nyiragongo, Banganga, ba ekala, ba boîtes de nuit to bisaka misusu bato bamelaka mpe babinaka bikozala ya konganga mikolo zomi na mitano. Wuto le 10 mars, Ekolo Congo démocratique ekomi na bato koleka nkoto tuku misato na mitano na nkama libwa na zomi na sambo to 35.917. Lundi, Cellule technique ya bitumba na COVID-19 esakolaki ete bato 12 basusu bakufaki na COVID-19. Bato nkama minei na tuku minei basika bayebani na kozwa bokono. Kati na bango nkama minei na zomi na motoba na Kinshasa; Nord-Kivu nde etuka ya mibale na bakoni zomi na sambo, nsima na yango Tshopo na minei mpe Sud-Kivu na misato; kaka bato koleka nkoto tuku misato na mine inde bazwai mangwele. Bakoni banso baleki nkoto tuku misato na ndombo wuto COVID-19 ekotaki na RDC na mars 2020, kolanda mokanda ya cellule technique ya lundi. Président Tshisekedi akundomli na bato ete bokono bwa COVID-19 bozali komata makasi. Mikamno misusu mitali. Bitong bisengami kokitisa motango ya bato bakozala na mayangai mpe mbulamatari elaki kofuta misolo misolo mpo na bakoni. Kozipa zolo mpe monoko, kosokola maboko mpe kotika ntaka ya metre moko na ndambo na bato basusu esangami.	https://www.voalingala.com/a/covid-19-ba-nganda-b-ekala-na-ba-bo%C3%AFtes-de-nuit-ekangami-mikolo-15-na-mokano-ya-tshiisekedi-/5929609.html
health	Bopesi manwela ya Ebola bozali kokende malamu na Equateur (Ministre)	"Mangwele ya Ebola mazali kopesa na bavandi ya etuka ya Equateur, mingi mingi ya Mbandaka, engumba mokonzi, epayi wapi bokono boye bozongeli wuto mposo moko. ""Na lisungi ya baye toyokanaka na bango, mangwele mazali kopesama wuto mokolo mwa mitano. Bata ba yambo bapesameli yango bazali baye bapesaka lisali ya bokolongono, baye bazalaki nzinga nzinga na bakoni mpe baye bazalaki pene pene na bango,"" elobi ministre Dr. Eteni Longodo wuto Mbadaka na AFP. Mangwele 1.500 nde mazali kasi bakonzi ba bokolongono basengaki 8.000 misusu, ebaki Dr. eteni. ""Bato mingi bazali koya mpe balingi bazwa mangwele,"" eyebisi Dr. Longondo. Bato 12 bayebani kozwama na Ebola na Equateur wuto ezongeli. Bato motoba basibakufi. 11 na Mbandaka mpe moko na Bikoro. Ezali mbala ya 11 nde Ebola ebimi lisusu na RDC. Wuto koleka mibu mibale, Ebola ezali kongala na monyele ya mboka epayi wabi bato 2.280 bakufi. Soki mobeli ya sika azwami te Ebola na monyele ya RDC kino ke 25 juin, bakonzi bakosakola ete bokono bwango bosili kuna."	https://www.voalingala.com/a/bopesi-manwela-ya-ebola-bozali-kokende-malamu-na-equateur-(ministre)/5454246.html
politics	USA ebakisi 6 millions $ na misala mya kobebisa bibundeli na RDC	"Etats-Unis ebakisi millioins motoba ya ba dollars na misala mya kobebisa bibundeli bibengami armes convetionnelles na Ekolo Congo démocratiques Ntoma ya Etats-Unis na Kinshasa, Mike Hammer alobi mboka na ye ezali na lipombo na kosunga RDC na nzela ya boyokani bosalama na mbulamatari ya président Félix Tshisekedi PP4PP. ""Amerika esunga na kobongisa bisika tuku mwambe na moko bya bobombi bibundeli, epesa mateya na bayi mombongo pene na nkama mibale mpe ebebisa tonnes nkoto yoko na nkama sambo ya masasi malekaka motango ya bosenga mpe bibundeli pene na 180.000,"" elobi ntoma Mike Hammer, kolanda liyebisi lya ambassade ya USA na Kinshasa. Wuto 2002, Etats-Unis esi epasa millions tuku misato na motoba na misala miye mya kobongisa bobateli mpe bosaleli na bokebi bibundeli mpe kobebisa bibundeli binso bizali na bosenga te."	https://www.voalingala.com/a/usa-ebakisi-6-millions-na-misala-mya-kobebisa-bibundeli-na-rdc/5631835.html
politics	Joe Biden aponi mwasi moyindo Kamala Harris bo’ candidate vice-présidente (colistière)	"Candidat ya ba démocrates Joe Biden asakoli mardi ete sénatrice ya moyindo Kamala Harris, ya mibu 55, mpo na kozala vice-présidente na ye. ""Nazali na lokumu ya koyebisa ete naponi Kamala Harris, mobundi ya mpiko ya bato bazali na mpasi mpe moko na basali ba l’Etat, b’o colistière (oyo akozala na ngai nkasa ya maponami),"" elobi Joe Bieden, vice-président ya kala ya Etats-Unis, oyo azali na mibu 77. Joe Biden elongo na Kamala Harris bakozwa maloba lobi mercredi na engumba Washington, na état ya Delaware. Kamala Harris azalaki procureure générale ya kala. Azalaki moninga ya mosala ya mwana ya Joe Biden, Beau Biden, oyo akufaki na 2015 na cancer. Baboti ba Harris Kamala bawuta Jamaïc. Na ngambo ya ba républicains, président Donald Trump nde akopesa nkombo. Akozala nkasa ya mopanami na vice-président na ye Mike Pence, soki makambo mabongwami te."	https://www.voalingala.com/a/joe-biden-aponi-mwasi-moyindo-kamala-harris-bo-candidate-vice-pr%C3%A9sidente-(colisti%C3%A8re)/5539673.html
politics	Kamerhe akatelami mibu 20 ya misala mya makasi	"Vital Kamerhe, mosungi mpe mokambi ya kala ya ndako ya misala ya président Félix Tshisekedi, aketelami etumbu ya mibu 20 ya misala makasi, na bosambisambi bwa ye elongo na Sammih Jamal mpe Jeannot Muhimma mpo bopengwisami ya misolo ya kotonga ndako. Etumbu yango elandami na bopekisami bwa bwa misala ya politiki mpo na mibu 10. M. Kamerhe na basemeli ba ye balobi ete bokende na likambo yango na zuzi basusu. ""Balakisi ata te bilembo bimonisi mbeba bazali koloba, bazwi ekateli na bango na kolanda kaka maloba ya banzeneneke baye balobi ata eloko moko te, na nytango molai babebisi, kasi babotoli biloko mpe bozwi ya bato basusu,"" elobi moko na basembeli ya M. Kamerhe, Me Jean-Marie Kabengela. Sammih Jamal, nkolo copagnie ya botongi SAMIBO, nde azwi etumbu ya mibu 20 mya misala makasi mpe bobenganami na mboka na nsima na kokisa etumbu yango. Jeannot Muhima azali mosali ya présidence mpo na mambi ya import-esport. Tribunal mpe ekati kokanga biloko na bango (misolo mpe ndako) ya bango mpe ya baye bazali nzinganzinga na bango batangamaki na bosambisami. M. Kamerhe azali na mibu 61, soki atikali na boloko akobima na yango. Sika, akoka te kozala lisusu candidat na mopanami ya mokonzi ya mboka ya . Na boyokani na ye na président, na Nairobi, esengelaki M. Kamerhe azala candidat ya CACH (Cap pour le changement) lisanga bakelaki na novembre na Nairobi (Kenya) nsima na kolongwa na Lamuka."	https://www.voalingala.com/a/5470607.html
health	COVID-19 na ndako ya pape François	COVID-19 ekoti na ndako Papa wa Roma avandaka. Sango moko ya ekolo Italie azwami na bokono boye na hotel esika Papa François avandaka. Papa mpe asalaki examen kasi bilembo na ye bilakisi ete mokambi ya eklezia katoliko azwi bokono bwango te.	https://www.voalingala.com/a/covid-19-na-ndako-ya-pape-fran%C3%A7ois/5347375.html
politics	PM Ilunga alaki Tshisekedi gouvernement na mikolo misato	"Premier ministre Sylvestre Ilunga Ilunkamba alaki président Félix Tshisekedi mokanda ya suka ya bankombo ya baye bakozala na gouvernement kati na mikolo mibale to misato. M. Ilunga akutani na M. Tshisekedi lelo na cite ya Union africaine, na Kinshasa. ""PM apesi mokonzi ya mboka mokanda ya yambo ya bankombo ya gouvernement mpe alaki, na suka ya masolo na bango, ete akomemela ye mokanda ya suka ya boyonakani na mikolo mibale to misato,"" eyebisi ndako ya misala ya président Tshisekedi. O’mokolo ya mitano moleki moleki, PM Ilunga alobaki na liyebisi ete asengaki na CACH, lingomba ya president Tshisekedi, mpe FCC ya mokonzi ya kala Joseph Kabila, babongisa mikanda ya bankombo miye bapesaki ye. Abetaki sete ete azongiselaki bango yango kaka mokolo moye awaki yango mpe azalaki kozela bango bapesi mikanda ya sika 'omkolo ya mposo to ya eyenga mileki. Esengelaki mangomba maye mabale makotisa nkomba ya basi mpe ya bilenge, mpe balanda malako ya PM ya kotiya bato ya sembo, eyebisaki M. Ilunga."	https://www.voalingala.com/a/pm-ilunga-alaki-tshisekedi-gouvernement-na-mikolo-misato/5047938.html
politics	Tshisekedi alobi amemi koleka 1,5 milliards $ na mibembo mizwi kutu 50 millions te	"Président Félix Tshikedi alobi na bokutani na bana ya RDC na Paris ete mibembo mya ye mimemi koleka 1,5 milliards ya ba dollars mpe mizwi ata 50 millions te. ""Mpo na baye bazali kolukaka makambo, nayebisi bango ete tosi tomemi koleka milliards moko na ndambo ya ba dollars likolo ya mibembo miye mpo na Congo. Mibembo myango mizuwi ata kuku ba 50 millions ya ba dollars te. Mpe tokokoba. Tokolanda te bato ya maloba mabe baye balakaki, bobsani te, kosala manso mpo na kopekisa baye batiyaka mosolo koya na Congo,"" elobi mokonzi ya ekolo Congo démocratique liboso ya bituluku ya baye batondisaki ndako monene ya masolo maye. ""Mibembo mya ngai mizali bitambolatambola te. Mizali te makambo ya koluka bisengo. Mibembo mya ngai mizali mpenza mimekano. Mpo bisika binso nazali kokende, bato banso balingi kozwa sango ya Congo. Bato banso balingi koyeba nini ezali koleka na Congo. Mpe nazali kosala mosala elongo na basungi ba ngai mpo na koluka baye bokoki kotiya mosolo na mboka, ya kosala manso mpo kopesa bango mposa ya koya epayi na biso kotiya mosolo mpe kokela misala. Ezali bitambolatambola te, ezali te loyi (vacances),"" ebeti mokolo M. Tshisekedi. Nzoka nde, ba Congolais basusu bazalaki olimbanda ya ndako ya bokutani boye, batelemelaki na ba nzembo na bilili. Mwo mobulu mobima kati na bango mpe bayike balikanga kokota na esika ya masolo. Police ekita o’eskia eye mpo na koyia kimya.   "	https://www.voalingala.com/a/tshisekedi-alobi-amemi-koleka-1-5-milliars-na-mibembo-misengi-kutu-50-millions-te/5161408.html
politics	John Numbi na ba officiers basusu koleka 80 ya Lubumbashi bapesami mitindo ya kokende Kinshasa	"Bakonzi ba mapinga ma RDC bapesi mitindo na ba officiers bazali na Lubumbashi kasi bazali nae bonga te kozonga na Kinshasa. Général John Numbi, inspecteur general ya ba FARDC azali mpe kati na bango. Mitendo myango mipesa makasi le 8 mars, kolanda mikanda VOA Lingala emonaki. Ba officiers yango basengami kozonga na Kinshasa mpo batikala ntango eyebani te. Nzokande officier ya ministère public azali kosala boluki likolo na général Numbi wuta ba policiers babale basusu batatolaki na VOA Lingala ete bazalaki na bobomi ya babundi ba makoki mabomoto Floribert Chebeya na Fidèle Bazama. ""Bisika balobaki ete nzoto ya Fidèle Bazama ekundama etiama na bokengi mpe tozali kozela,"" elobi na ministre molandi ya Bosembo, Bernard Takahishe. ONG ACAJ na babutundi basusu ba makoki ma bomoto balobaki ete gén. Numbi akimaki na Zibambwe wuto koleka mposo mibale. ""Nakoki kotala likambo ya bolandeli général Numbi kaka soki officier ya ministère public asengi yango, kasi sik’oyo tokikolaba likambo ya koluka ye te to ya kosenga bozongisami na ye mboka,"" elobi M. Takahishe. Nzonkande, pene na ba officiers basusu batindami wuta Kinshasa mpo na kosala bokengi kuna."	https://www.voalingala.com/a/john-numbi-na-ba-officiers-basusu-koleka-80-ya-lubumbashi-bapesami-mitindo-ya-kokende-kinshasa/5828435.html
politics	Guterres apameli ba CODECO na koboma bakima bitumba 58 na Savo (Ituri)	"Kalaka mokonzi ya ONU, Antonio Guterres apemli bobomi ya bakima minduki 58 na basimba ba CODECO (Coopérative pour le développement du Congo) mokolo mwa misato na camp ya Savo, na Djugu, na Ituri. ""Attaque yango etiki bakufi 58 mpe bato 36 bazoki,"" elobi liyebisi litindami na molobeli molandi ya M. Guterres, Farhan Haq. ""Monusco (Etinda ya ONU na RDC) etindaki basoda ba yango na esika yango mpe ebetanaki masasi na babundi baye. Monusco esalaki mosala mwango elongo na FARDC (Mampinga ma RDC) na ntongo ya le 2 février, na kobengaka babundi na esika yango mpe kobatelaka yango na ba attaques misusu ekoki koya nsima,"" ebakisi molobeli ya M. Guterres. Na liyebisi lyango, M. Guterres asengi na mbulamatari kosala bolukuluki mpe komema na bazuzi baye bazali na mokumaba na yango."	https://www.voalingala.com/a/guterres-apameli-ba-codeco-na-koboma-bakima-bitumba-58-na-savo-(ituri)/6425323.html
politics	Sénat ebwakisi bosenga ya kolongola immunité to bobateli ya Matata Ponyo	"Sénat ya RDC ebwakisi bosenga ya Cour constitutionnelle ya kolongola bobateli to immunité ya Ministre wa Yambo ya kala Matata Ponyo, moko na ba sénateurs, na likita lisalamaki na huis clos to libanda na bapaya banso. Ebwaikisi mpe bosenga ya kolongola immunité ya moyi Sénat Kamonji Naserwa. ""Tozongisela Cour constitutionnelle mokanda na ye mpo na mbeba ezalaki na kati,"" elimboli moko na ba sénateurs na VOA Lingala. Moyi Sénat oyo alobi ete Cour constitutionnelle etindaki mikanda mbala mibale. Ya yambo esengaki Congrès nde elongola immunité ya Matata Ponyo mpe ya Kamonji mpo basambisama na Cour constitutionnelle. Cour constitutionnelle esengaki na mokanda ya mibale ete Sénat nde elongola bobateli yango mpo asamba na Cour ya cassation. ""Tolobi ete esengeli bongo Cour ya cassation nde etinda mokanda mwango mpo Sénat etala likambo lyango,"" elimboli moko na bayi Sénat. Matata Ponyo azelami na Cour ya cassation mpo asamba na bofundi ya Inspection générale ya finances (IGF) mpo na millions nkama misato ya ba dollars (300 millions) ya parc agro-industriel ya Bukanga Lonzo."	https://www.voalingala.com/a/s%C3%A9nat-ebwakisi-bosenga-ya-kolongola-immunit%C3%A9-to-bobateli-ya-matata-ponyo/5890861.html
politics	Faure Gnassingbé akomi na Kinshasa mpoe kokutana na Tshisekedi	Mokonzi ya ekolo Togo komi lelo na Kinshasa mpo na kokutana na mokokani wa ye ya Congo démocratique. Nabokiti na ye na mpepo, Faure Gnassingbé ayambamaki na Vital Kamerhe, directeur ya cabinet ya président Félix Tshisekedi.  Ministre togolais ya Fonction publique, travail, réforme administrative mpe protection sociale okami liboso na ye mpe azelaki ye na libanda ya mpepo ya N’Djili, eyebisi baye nzinganzinga ya présidence ya RDC. Faure Gnassingbé akokutana na mokokani na ye ya RDC, Félix Tsisekedi, eyebisi baye nzinganzinga ya mokonzi ya mboka Congo démocratique. Ekozala bongo mobembo wa yambo ya Faure Gnassingbé na RDC banda Félix Tshsiekedi akomaki mokonzi. 	https://www.voalingala.com/a/faure-gnasingb%C3%A9-akomi-na-kinshasa-mpoe-kokutana-na-tshisekedi/4830898.html
politics	Etats-Unis na Europe basengi bokutani ya lobango na ONU mpo na Soudan	Bakonzi ya Etats-Unis mpe ya Europe basengi bokutani ya Conseil ya sécurité nsima ya Coup d’Etat na Soudan. Bokutani liye likosalama o’mokolo ya minei kasi likozala ya bikuke bikangama. Mampinga ya ekolo Soudan makweyisi président Omar el-Béchir na bokonzi nsima na bato kotelemela bokonzi na ye. Omar el-Béchir oyo azali na mibu 75, akweyisami na bokonzi nsima na kokonza Soudan mbula 30. Kasi nsima na bokweyisami na bokonzi, baye bamemaki mobulu moye basepeli te. Basengi na bana mboka kokoba kotelema liboso ya quartier général ya mampinga na Khartoum, engoumba mokonzi ya Soudan.	https://www.voalingala.com/a/etats-unis-na-europe-basengi-bokutani-ya-lobango-na-onu-mpo-na-soudan/4871682.html
politics	Assemblée nationale etie le 12 juin mpo na kopona moto akozwa esika ya Kabund ya 1er V-P	"Moto akozwa ebonga ya 1er vice-président ya Assemblée nationale na esika ya Jean-Marc Kabund akoponama le 12 juin 2020, kolanda linaka Assemblée nationale ebimisi vendredi. Kasi UDPS, lingomba M. Kabund azali konamba lokola président intérimaire, lizali nanu kobendana. ""Boponami ya 1er vice-président na likita (séance plénière) ya le 12 juin 2020 kobanda 12 heures,"" ekomami na linaka ya Assemblée nationale. Linaka lyango ebongisi ete ba députés babanda kopesa ba nkombo mpo libonga yango wuto le 6 kino le 8 juin. Kasi UDPS (Union pour la démocratie et le progrès social) ya président Félix Tshisekedi ezali kobendana. ""Ezali linaka ya Assemblée nationale. Toyebi yango. Kasi biso tokoki te kokende na momekano wana soki tozwi ndingisa te ya mokambi na biso ya likolo. Mokambi na biso ya kilo, ezali mokonzi ya mboka oyo esengeli ayebisa biso soki esengeli tokende to te. Ye nde esengeli apesa ndingisa, Mokano mokowuta na ye. Ye nde akopesa biso nkombo,"" eyebisi na VOA Lingala mokambi ya lingomba ya parlementaires ya UDPS na Assemblée nationale Léon Mubikayi. ""Sik'oyo totie nyonso na alima. Mokonzi ya mboka nde akozwa mokano,"" ebakisi M. Mubikayi. Le 28 mai, UDPS epekisaki ba députés banso kopesa nkombo na bango mpo na ebonga yango. Liyebisi lyango litiamaki manzaka na secrétaire général ya UDPS, Augustin Kabuya, nsima na likita na biteni mingi ya bokambi lingomba. M. Kabuya akomaki ete député nyonso aponamaki na liste ya parti, akomilongola soki apesi nkombo na ye. Nzokande, député nyonso aponama na liste ya parti songolo esengeli atika ebonga na ye na Assemblée nationale soki parti na ye elongoli ye. Nsima na likita lya le 28 mai, UDPS epamelaki baninga babango ba FCC (Front commun pour le Congo) na kozala bilongi mibale. Kasi mingi na UDPS bandimi te ete UDPS etika libonga wana ya 1er V-P ya Assemblée nationale pamba. Lokola André Mbata oyo asokalaki ete akutanaki na président Tshisekedi mpe asengaki ye ete UDPS ekangama te kaka mpo na moto moko. Mpo na professeur Mbata, esengeli kopona moto mosusu. Mokambi Commission électorale ya UDPS, Jaquemain Shabany mpe alobaki yango. Na ngambo esusu, M. Kabuya akebisaki ete boyokani kati CACH (Cap pour le changement) ya Félix Tshisekedi na FCC ya président ya kala Joseph Kabila bokotalama malamu soki esengeli kokoba. M. Kabund akweyisamaki le 25 mai 2020 nsima na maponami malandaki pétition oyo Jean-Jacques Mamba ya MLC, lingomba ya Jean-Pierre Bemba, asalaki."	https://www.voalingala.com/a/assembl%C3%A9e-nationale-etie-le-12-juin-mpo-na-kopona-moto-akozwa-esika-ya-kabund-ya-1er-v-p/5451137.html
health	Moto ya mibale azwami mpe akufi na Ebola na Beni	Moto ya mibale akufi na bokono bwa Ebola lobi loleki lisusu na Beni monyele ya Ekolo Congo démocratique. O’mokolo mwa mitano moleki, moto ya yambo amonanaki na bokono bwango mpe akufaki mokolo molandaki. Moto ya mibale ya kokufa ba Ebola ezali mwana moke oyo akendaki na centre moko ya santé na elenge mobali ya mibu tuku mibale na motoba oyo akufaki o’mokolo mwa mitano moleki. Yango esalamaki mikolo tuku mitano na mibale nsima na moto ya suka azwamaki na Ebola. Mbulamatari mpe bakambi ya misala ya molongo mpo na bokolongono bazalaki komilengla mpo na kosakola suka na Ebola na esika eye. Nzoka te yango ememi mwa ntembe na bavandi ya Beni. Ebola ezongeli ntango engumba ya Beni ntango bokono bwa coronavirus mpe esili kokoma kuna. Moto moko azwamaki na COVID-19 kuna.	https://www.voalingala.com/a/moto-ya-mibale-azwami-mpe-akufi-na-ebola-na-beni/5369832.html
health	Ebola etikali urgence internationale mpo na sanza misatu	OMS (Mabongisi ya molongo mpo bokolongono) etiki bokono bwa Ebola na RDC lokola urgence internationale mpo na sanza misato, nsima bokutani ya ba experts mercredi na Genève na Suisse. Mokambi ya OMS, Tedros Adhanom Gebreyesus alobi ata motango ya bato bazali kozwa bokono mokiti mingi Ebola na ekolo Congo démocratique esengeli azala nanu urgence internationale. Ayebisi ete kino ata moto moko te akozwama na bokono bwa Ebola na etuka ya mpasi mpe ezangi kimya na monyele ya RDC, likama ya kozwa épidémie ya monene lizali nanu. Kolanda OMS, esengeli mikolo 42 mpo ete elonga esakolama likolo na Ebola nsima na moto moko te kozwama na yango. Ebola ebandaki na monyele ya RDC na août 2018, mboka Mangina. Ezali kongala na Nord-Kivu mpe na Ituri. Bato 2.300 bakufi na yango. M. Gebreyesus akoli ete azali kokita na Kinshasa o'mokolo ya jeudi. Akokutana na président Félix Tshisekedi mpo na kosolola yango.	https://www.voalingala.com/a/ebola-etikali-urgence-internationale-mpo-na-sanza-misatu/5285906.html
sports	Ba groupes mwambe ya Coupe du Monde Qatar 2022	Ba groupes mwambe ekozala na phase finale ekobetama na Qatar wuto le 21 novembre kino le 18 décembre 2022, kolanda tirage au sort esalami na Doha. Match ya yambo ekobetama na kati na Qatar na Equateur le 21 novembre. Cameroun ezali na groupe G na Brésil mpe Ghana na Portugal.  	https://www.voalingala.com/a/6511404.html
health	Coronavirus ezwi bakonzi baiike na mokili	"Premier ministre ya Grande bretagne Boris Johnson mpe president ya Batswana bazwi coronavirus ya sika COVID-19. Bokono bwango bokoti ti epayi ya bakambi ya Commission ya Union africaine. Bamitieyi na na kobombama. ""Banda 24 heures, namitie na bokangami mpo nzoto na nga emoisi billembo ya mike mike mpe nasalaki test, ebimi positif na coromavirus. Namikangi na ndako kasi nakokoba kokamba mbulamatari ntango tozali kobundisa virus oyo,"" elobi na vidéo na Twitter M. Johnson. Mokambi ya Commission ya Union africaine Moussa Faki Mahamat ye mpe amikangi na ndaku mpo azalaki nzinganzinga ya mosungi na ye moko azwami na COVID-19. Moto yango azali moyi ïle Maurice, azali na mibu 72 mpe wautaki na RDC o’mokolo mwa le 14 mars. Président ya Botswana mpe azwa yango. Akoti ndaku, ye mpe lokola."	https://www.voalingala.com/a/coronavirus-ezwi-bakonzi-baiike-na-mokili/5349176.html
politics	Etats-Unis na mboka esusu bapameli Cour constitutionnelle mpo na kolongola ba députés	"Bakambi ya ba Mission ya Etats-Unis, Royaume-Uni, Suisse mpe Canada bapameli Cour constitutionnelle mpo na miko miye milongoli ba parlementaires bayike. ""Tosepeli te na kongalisama ya kobendana kati na baye ya politiki ya Ekolo Congo démocratique eye ewuti na mikano ya Cour constitutionnelle ya koboya maponami ya koleka 30 parlementaires, mpe mingi kati na bango baye ya opposition,"" elobi liyebisi ba bakambi ya ba Missions miye babimisi. ""Mikano ya Cour constitutionnelle mizwamaki libanda na ndelo ya ntagno etiyama na mibeko mpe mizali kobebisa lolelnge ya kimya mpe mitie na likama libaku liye limonisami na maponami ya président mpe ya légialstives, mpo na mbongwana moye ba naya Congo baponelaki,"" ekomi ba ntoma ya mboka miye. Bakambi ya ba missions baye balobi basepeli te. Mpo na bango, mikano ya Cour constitutionnelle miboti ntembe mpe kozanga kotiyela motema epayi ya Bana Congo. ""Totelemeli bitumba mpe to sengi baye banso ya politiki baboya mobulu,"" elobi ba ntoma baye na mokanda na bango. "	https://www.voalingala.com/a/etats-unis-royaume-uni-suisse-mpe-canada-bapameli-cour-constitutionnelle-mpo-na-kolongola-ba-d%C3%A9put%C3%A9s/4959301.html
health	Bituka bisimbami te na COVID19 bikozongela kelasi ya likolo kala te (Min. Luhaka)	"Bituka bisika biye COVI19 emonani nanu te bikofungola bakelasi ya likolo mpe ba université na yango kala te. Ministre ya kelasi ya likolo mpe univeristé, Thomas Luhaka atindeli bakambi ba bityelo bya likolo mpe université mpo na yango. ""Bakambi ba bityelo bya likolo mpe université basengami kotala lolenge nini kobanda kofungola misala mya bango,"" ekomi ministre Luhaka. M. Luhaka alobi ete bozongeli misala bokobanda yambo na bituka biye bisimbami te na bokono bwa Coronavirus. Kasi mikano myakobatelama misengeli kotosama."	https://www.voalingala.com/a/bituka-bisimbami-te-na-covid19-bikozongela-kelasi-ya-likolo-kala-te-(min-luhaka)/5427933.html
politics	Directeur administratif ya Maison civile ya Tshisekedi abwakami na Makala mpo na bato ba yawuli	"Directeur administratif ya Maison civile ya tata mokonzi akangami na kozela bosambisami bwa ye likolo lya lingomba lya bato ba yawuli bakangamaki na Kingabwa, eyebisi ACAJ, lisanga lya Congo lya bitumba mpo na bosembo na ntina ya bato banso. Mokambi ya ACAJ, Me Geoges Kapiamba nde apesi sango yango. ""M. Pierre Mutanga, directeur administratif ya Maison civile, akangami na bozeli kosambisama (MAP) na boloko ya Malaka wuto mikolo mibale na misala mya bosembo mya basoda,"" ekomi Me. Kapiamba na Twitter. Ezali ""mingi mpo na kopesa makoki na lingomba ya baton a yawuli. Makasi nde na mobeko,"" ebakisi Me. Kapiamba. M. Mutanga azali sango mpe mokambi ya ""Eglise catholique africaine"".  Police ya Kinshasa ekangaki bato 23 na Kingakwa, na Limete, na Kinshasa, mpe mposo moleki esakolaki koluka bato basusu bazalaki kolanda malakisi ma ba soda mpe bokengi na bobuki mobeko. Commissaire divisionnaire adjoint mpe mokambi ya police ya Kinshasa, Sylvano Kasonga, alakaki été bato banso bazali na likambo lyango esengelaki kokangama. Masasi mabetamaki mercredi na jeudi ntango police ezalaki koluka kokanga bango.  Bato bango bazalaki, na bilamba ya ba civili, bazalaki koyemba ete bazali ba gardiens de la paix mpe bazali bokengi ya mokonzi ya mboka Félix Tshisekedi. Bakambi ba UDPS, lingomba lya politiki lya mokonzi Tshisekedi bakebisaki bato bazalaki koluka komemisa lyango mokumba mwa likambo layngo. Kasi baike na bato bazalaki na eseki mpe bavandi balobi ete boko na bato na yawuli bango bazalaki kolaba bazali bayi UDPS."	https://www.voalingala.com/a/directeur-administratif-ya-maison-civile-ya-tshisekedi-abwakami-na-makala-mpo-na-bato-na-yawuli/5571221.html
health	Ebola emonani lisusu na est ya RDC	"Mwana moko ya mibu misato akufi na Ebola na Beni, elobi ministre ya bokolongo Dr. Jean-Jacques Mbungani. RDC emonani lisusu na moto moko na bokono ya Ebola na monyele, esakoli le 8 octobre 2021 ministre ya Bokolongo bwa nzoto, Dr. Jean-Jacques Mbungani. Kolanda liyebisi, mokoni ya Ebola oyo asili mpe kokufa yango azwami na zone ya santé ya Beni, na territoire ya Beni, na Nord-Kivu epayi Ebola engalaki mibu mibale yambo na kosila na mobu 2020. ""Ezali mwana moko ya mibu misato ya mobali oyo atiamaki na lopitalo mpe akufaki le 6 octobre na esika ya lisalisi ya mboka eye na komonisaka bilembo bya makila kobima, kolanda ba éechantillons ezwaki mokolo molandaki na limpinga ya bobateli bavandi ya mboka,"" ekomi Dr. Mbungani na liyebisi. ""Echantillion etindamaki na Goma mpo na kotalisa emonisi virus ya Ebola,"" ebakisi Dr. Mbungani. Baye ya bokolongono na etuka bazali koluka baye pene na bato 100 baye bazalaki na mwana yango mpe koluka koboma microbes. Ekomi mbala ya 12, RDC ezwi Ebola. Mbala eleki basali ba OMS (misala ya molongo mpo na bokolongo) bafundamaki na kozwa basi na makai na kolakaka bango mosala."	https://www.voalingala.com/a/ebola-emonani-lisusu-na-est-ya-rdc/6263512.html
business	Sassou afungoli usine ya kobongola cuivre na Bouenza	Misala ya kobongola cuivre (motako) mikobanda na M’Fouati, na département ya Mboueza, nsima na président Denis Sassou N’Guesso kofongola misala myango na Soremi (Société de recherche et d’exploitation minières) o’mokolo ya mibale. Motango ya misolo mikoti na botongi ya usine ya kobongola motako na Soremi mizali pene na milliards mitano ya ba CFA. Kino yambo na misala miye, Soremi ezali kobimisa koleka 15.000 tonnes ya cuivre na mobu moko. Makele to minerais yango ezalaki kotindama na mboka ya bapaya na nzela ya libongo ya Pointe-Noire.	https://www.voalingala.com/a/sassou-afungoli-usine-ya-kobongola-cuivre-na-bouenza/5183349.html
health	Mangwele ya mibale ya Ebola makopesama na octobre na RDC	Ekolo Congo démocratique ekombanda kopesa mangwele ya mibale ya Ebola na kati-kati ya sanza ya zomi, eyebisi OMS, Mabongisi ya molongo mpo na bokolongono. Bobesi ya mangwela moye bozali mingi mpo na bobangi ete mangwele ya liboso mazalo moke mpe makoka ten a motango ya bato, elimboli na VOA Lingala Dr. Philippe Kyunyu ya bitumba na Ebola na Beni. Kolanda OMS, mangwele ya mibale maye maselemi na compagnie Johnson Johsno ya Etats-Unis makopesama mingi na bisika Ebola ebomi bato mingi te lokola na Sud-Kivu, na Itrui mpe bisika misusu. Tonkundola ete Ebola esili ebomi bato koleka bato nkoto mibale na nkama moko na mobu moko ezali kongaola na monyele ya RDC. Nzokande ministre ya kala ya bokolongono Dr Oly Ilunga akebisaki mpo na mangwela yango. Kasi Dr. Oly Ilunga afukandami mpe atiyami na bokengi na ndako na ye nsima mpo na koepngwisa misolo mizalaki mpo na Ebola.	https://www.voalingala.com/a/mangwele-ya-mibale-makopesama-na-octobre-na-rdc/5095119.html
politics	Hissène Habré akufi na bokangami na Sénégal	Mokonzi ya kala ya Tchad Hissène Habrè akufi na mibu tuku sambo na libwa na Sénégal epayi wapi akatelamaki boloko ya libela na 2016 mpo na mbeba ya bomoto na mboka na ye. Hissène Habré akambaka Tchad na bokonzi ya makasi wuto 1982 kino 1990. Sango ya liwa lya ye epesami na mbulamatari ya Sénégal, mboka epayi wapi Tribunal Spécial ya Afrika ya mambi ma bomoto ezalaka. Misala mya boluki boluki miye bosalamaki mitiaki na mokongo ya Hissène Habré liwa lya bato koleka nkoto tuku minei na nse ya bokonzi na ye na Tchad. Hissène Habré akweyisamaki na bokonzi na 1990 mpe akimaki na Sénégal. Mokili motiaki mbamba mpe Hissène Habré akangamaki na 2013 mpe ayebaki kosambisama.	https://www.voalingala.com/a/hiss%C3%A8ne-habr%C3%A9-akufi-na-bokangami-na-s%C3%A9n%C3%A9gal/6014295.html
politics	Basoda batomboki bakangi Ibrahim Boubacar Keita mokonzi ya Mali	"Président Ibrahim Boubacar Keita akangami na baso baike batumbokaki wuto ntongo ya mardi na Bamako, na Mali. ""IBK akangami. Basoda batokakaki batie ye 'auto-blindé"" mpe bamemi ye,"" elobi correposndant ya VOA Afrique na Bamako. Ministre wa yambo Boubou Cissé, ye mpe akangami elongo na tata mokonzi ya Mali. Basoda batombakaki na ba camps mingi. Bakangaki bakonzi ba bango mpe ba bayi mbualamatari baike mpe ba memaki bango na camps Kati. Kino sika, emonanaki te malamu soki ezali ""coup d'Etat"". Moto moko te andimaki ete akweyisi bokonzi. Wuto mwa basanza, baike na Mali bazalaki kokita o'balabala mpe ko senga bolongwi ya IBK mpe koboya apesa nkombo na maponami ma mokonzi ya mboka mpo na mbala misato."	https://www.voalingala.com/a/basoda-batomboki-bakangi-ibrahim-boubacar-keita-mokonzi-ya-mali/5548336.html
politics	"Matata Ponyo atiami na ""résidence suruveillée"" to na bokangami kasi na ndako na ye"	Augustin Matata Ponyo Mapon, ministre wa Yambo Kala ya Ekolo Congo démocratique atiami na résidence surveillée to bokangami kasi na ndako na ye, elobi boko na bayi nzinga nzinga na ye. Basambeli ba ye mpe baye ya bofundi bazalaki liboso lya bazuzi nsima na Bureau ya Senat kolongola bobatelami bwa ye mpo na likambo lya misolo mya Zairianisation. M. Matata azalaki koyanola na Cour constitutionnelle wuto lundi. Kasi basambeli ba ye bazalaki nde na Conseil d’Etat mpo na kosenga boboyi bwa mokano ya Bureau ya Sénat ya kolongola bobombami bwa ye bo’ sénateur. Bureau ya Sénat ezwaki mokano mwango nsima na ba Sénateurs koboya na likita linene kolongola bobateli bwa M. Matata na bofundi botali parc Agro-industriel ya Bukanga Lonzo. M. Matata afundami mpe akangami mbala eye mpo na bopengwisi misolo misengelaki kozongiselama na bato 300 mpo biloko bya bango bibotolamaki ntango ya Zaïrianisation. Mokano mokpesa nsima soki akolekisa bobakami bwa ye na ndako to na boloko.	https://www.voalingala.com/a/matata-ponyo-atiami-na-r%C3%A9sidence-suruveill%C3%A9e-to-na-bokangami-kasi-na-ndako-na-ye/5964263.html
sports	Elombe ya bibotu na molongo Ilunga Makabu alongi Papin ya Russie	Junior Ilunga Makabu ya Congo démocratique alongi na bilembo mwana ya Russia Aleksei Papin o’mokolo ya mposo, na Traktor Sport Palace, na Chelyabinsk (Russia). Babeti bibotu baye babale bazali ya catégorie lourd léger, bobundaki mpo na WBC (World Boxing Council) Silver Junior. Na suka ya bitumba biye ya makasi, zuzi ya yambo apesi Jr. Ilunga bilembo 113 mpe basusu babale, 115. Nzokande bazuzi banso bapesi Papin 113. Kolanda Boxing on BT Sport, babeti bibotu babale baye bamipesaki makasi kasi Jr. Ilunga alekaki, na maloba ya bazuzi. Le 16 juin 2019, Jr. Ilunga Makabu alongaki moye ya Russia mosusu Dmitry Kudryasahov na Afrique du Sud mpe azwaki nkamba ya elombe ya molongo ya boxe (bibotu) ya WBC Silver Junior ya ba lourds légers. 	https://www.voalingala.com/a/elombe-ilunga-ya-bibotu-na-molongo-alongi-moye-ya-russie-papin/5055578.html
politics	Bato babale bakufi na bobeti grenade moko na Gitega	"Bato babale bakufi mpe mwambe bazoki na grenade moko ebetaki na butu ya mokolo mwa eyenga na ekala moko na Gitega, engumba mokonzi ya Burundi. Mikolo mibale mileki, batomboki ba RED-Tabara balobaki ete babetaki ba obus na libanda lya mpepo na Bujumbura. ""Bobeti grenade bwango bosali mbeba mingi, bato babale bakufi, nzokande mwambe basusu bazokaki mpe bazali kozwa lisalisi na mapitalo maike na Gitega,"" elobi na AFP moyi police moko. Moto mosusu ya misala mya bokengi alobi ete ekala yango ezali ya officier moko ya police mpe bakambi baike mpe bayi lingomba lya potiki na bokonzi bazali na esika yango. Bazeneke baike mpe balobi ete bato mingi bazokaki. O’mokolo mwa mposo, batomboki ba RED-Tabara basakolaki ete bango nde babetaki ba obus mingi na libanda lya mpepo mpe babetanaki masasi na mampinga. Ezalaki yambo na président Evariste Nadyishimiye azwa mpepo mpo na mobembo mwa ye na Likita linene lya ONU na New York. Babundi mingi ya RED-Tabara babombamaka na Sud-Kivu, na RDC, wuto lingomba na bango ekelama mibu zomi mileki. Bafundamaka na bitumba mingi na mboka na bango."	https://www.voalingala.com/a/bato-babale-bakufi-na-bobeti-grenade-moko-na-gitega/6236167.html
health	Tshisekedi asukisi état d'urgence sanittaire kasi Matanga matikali ya kopekisama	Président Félix Tshisekedi asakoli suka ya éetat d'urgence atiaki wute le 24 mars. Asengi na bana RDC kokoba kolanda malako ya komibatela mpe kobatela basusu. M. Tshisekedi alobi esengeli koyeba kobika wuto sik'oyo na bokono bwa COVID19 mpo état d'urgence ezali mpo na kobatela bana mboka na yango. Bato bayambaki na makele ya mituka mpe na kosepela na bisika biike Kinshasa mpe bitaku bisusu, bosakolami ya suka ya état d’urgence Sanitaire na mokonzi ya mboka Félix Tshisekedi. Etat d'urgence yango ebakisamaki mikolo mbala motoba. Kolanda maye M. Tshisekedi asakoli, biteyelo ya se mpe ya likolo bikobanda kofungolama le 3 août mpe le 15 août nde bitonga, bisaka ya kosangana mpe ndelo ya mboka nde efundwami. Président Tshisekedi asengi bana mboka kokoba kotosa malako ma komibomba. Matanga ya bato ebele nde matakali ya kopekisama.	https://www.voalingala.com/a/tshisekedi-asukisi-%C3%A9tat-d-urgence-sanittaire-kasi-matanga-matikali-ya-kopekisama/5512910.html
health	Rwanda ezali kobanda mombongo ya bangi (cannabis) bo’ nkisi	"Mbulamatari ya Rwanda epesi ndingisa ete bangi to cannabis ebanda kolonama na mabele na yango na ntina ya kotekama libanda mpo na koselelama lokola mono. Mokano mwango mosalakolami nsima na likita lya mbulamatari lya mokolo mwa yambo ya mposo. Bakonzi ba Rwanda bakani ete mboka na bango esala mbongo mingi na wenze ya bangi eye epesameli ndingisa na bikolo mingi. ""Malona ya bangi lokola mono makomema misolo mingi,"" elimboli na télévision nationale ya Rwanda, ministre ya mambi ma Bokolongono, Daniel Ndamije. ""Moloni nionso esengeli azwa yambo ndingisa ya bakonzi ya mboka,"" abakisi. Bikolo mingi bandima bosalelami ya bangi bo’ mono. Epesamela mpe ndingisa na ba Etats mingi ya Etats-Unis."	https://www.voalingala.com/a/rwanda-ezali-kobanda-mombongo-ya-bangi-(cannabis)-bo-nkisi/5621746.html
sports	CAF epusi CHAN na b’éliminatoires ya CAN mpo na coronavirus	"CAF (Confédération africaine ya football) esakoli ete epusi nsima CHAN (Championnat ya Afrique des Nations) esengelaki ebetama wuto le 4 kino le 25 avril na Cameroun. Ndenge moko mpe mpo na ba matches ya b'éliminatoires ya CAN-2021. Mokano moye ""mozwami nsima na kotala likambo lya mbalakaka ewuti na coronavirus,"" elobi ministre ya Sports ya Cameroun Narcisse Mbuelle Kombi, na liyebisi. Mokano mwango mozwami na boyakani na CAF. ""Mikoli mya sika mya mokekano moye mikopesama na kolanda ndenge makambo makokende mpe makoyebisama na ntango na yango,"" ebakisi ministre ya Cameroun ya Sports. Bato zomi bamonisami na coronavirus na Cameroun uto moko moye. Mpe bokono bwango bapanzi mokili mobimba. CAF mpe epusi ba matches ya éliminatoires ya CAN 202, kolanda liyebisi ya mokambi na yango."	https://www.voalingala.com/a/caf-epusi-chan-na-b-%C3%A9liminatoires-ya-can-mpo-na-coronavirus/5332584.html
politics	Bosco Ntaganda azwi etumbu ya mibu 30 na boloko	Bosco Ntaganda, moko ya bakambi ya mangambo ya basimba minduki ya kala na bitumba ya etuka ya Ituri, azwui etumbu ya boloko ya mibu tuku misato na CPI (Cour pénale internationale). Mbala ya yambo bazuzi ya CPI bakateli moto etumbu ya monene boye. Bazuzi bandimaki na sanza ya sambo ete Bosco Ntaganda oyo ayebana mpe na nkombo ya Terminator akweyaki na mbeba zomi na mwambe ya ntango ya bitumba mpe na mbeba ya bozali ya bomoto. Kati na mbeba yango ezali na kozwa basi to bato na makasi, koboma bato ebele, monyokoli mpe kotinda baton a makasi bisika misusu. Mbeba yango esalamaki na Ituri kati na 2002 na 2003. Zuzi Rubert Fremr alobi ete M. Ntaganga oyo azali na mibu tuku minei na motoba akozala na boloko mibu tuku misato. Bakambi basusu mpe ya mangomba ya basimba minduki bazwaki etumbu mpo na Ituri. Lokola Thomas Lubunga, moto ya yambo ya kokangama na CPI	https://www.voalingala.com/a/bosco-ntaganda-azwi-etumbu-ya-mibu-30-na-boloko/5156329.html
sports	Ba Léopards séniors ba leki na phase ya ba CAN 2019 mpe ba U23 balongi	Ba Léopards Sénior ya RDC ba se qualifier mokolo mwa eyanga na kolongaka ba Lone Stars ya Liberia (1-0) na stade ya Martyres. Ndenge moko mpe, ba Léopards U23 ba leki na 3e mpe tour ya suka ya qualifications ya catégorie na bango ata bapoli (0-1) na liboso ya Lions ya Maroc na Rabat. Ba Léopards Sénior balongi ba Lon Stars na mongete moko na libungu tulu. Cédric Bakambu aningisaki monyama na 50’. Ba U23, na ngambo na bango bapolaki 1-0. Kasi ba leki, likolo ya elonga na bango (2-0) na Kinshasa liboso ya ba Marocains.	https://www.voalingala.com/a/ba-l%C3%A9opards-s%C3%A9nior-na-u23-ba-leki-na-phase-ya-ba-can-2019/4846074.html
politics	Tshisekedi asololi na bakambi ya bituka	"Président Félix Tshisekedi akutani na bakambi ya bituka na misala ya boyoki bato azali kosala wuto mikolo zomi na mibale na Palais de nation, na Kinshasa. Bakambi ya bituka bazali mingi ya FCC ya mokonzi ya kala Joseph Kabila, lingomba liye lilobi boyoki bato boye botali yango te. ""Tozali komana ndenge moko na mokonzi ya mboka na mosala na ye mpo etali libote lilamu (Union sacrée) mpo na mboka,"" elobi molobeli ya bakambi ya bituka, Richard Muyej. Zoé kabila, moakmbi ya Tanganyika mpe leki ya Joseph Kabila mpe azalaki wana. ""FCC etikali na botosi nwa masolo kati na ba institutions, Yango wana lokolo mpo na likita lya bakambi ya bitukam epesi ndingisa na bayi lingomba bazali ba gouverneurs ya bituka kokutana na Tata mokonzi ya Ekolo,"" elobi motambwisi ya FCC Néhémie Mwilanya na Twitter. M. Tshisekedi abengisaki misala ya koyoka bato nsima na koloba ete boyokani ya CACH, lingomba lya ye ya monene, na FCC ya mokonzi ya kala Joseph Kabila bozali kotambola te. Alakaki koyoka bato na ntina ya kosala liboke ya sika ya bokambi mboka. Kasi bayi FCC baboyi yango. Balobaki yango na suka ya likindo lya bango, Bayi FCC balobi bazali na majorité mpe kokela majorité ya sika na koluka kozwa ba députés (bakeli mibeko) ya mangomba misusu ekozala kobuka buku likonzi. Mpo na bango, esengeli nde maponami ma sika na bitapi binso mpo na koluka majorité ya sika. B'episko ya CENCO, baye bakutanaki na M. Tshisekedi mposo moleki, bazali kokutana na ngambo inso ya bayi politiki, mingi mingi na baye baboyi boyoki bato boye, CENCO ekutanaki na Ministre wa yambo jeudi. Ekutanaki mpe na Joseph Kabila mpe lisusu na Martin Fayulu. Mpo na M. Fayulu, M. Tshisekedi azali mpe kati na nkwokoso, akoki te kobengisa bato mpo na koyoka bago. M. Fayulu mpe azali kosenga maponami malombango mpe bongwana na misala minso mya bokambi mboka."	https://www.voalingala.com/a/tshisekedi-asololi-na-bakambi-ya-bituka/5659805.html
health	"Dr. Munyangi : ""president Tshisekedi andimi kopesa maboko mpo na tosala nkisi ewuti na Congo"""	"Dr. Jérôme Munyangi, moluki ya bokolongono oyo misala mya ye miyebana mpo nkisi ya nzete ya Artémisia, asololi mardi na président Félix Tshisekedi mardi na Cité ya Union africaine mpo boluki nkisi ya COVID19 esalami na RDC. ""Nasepeli ete mokonzi ya mboka andimi kopesa biso maboko mpo ete tozala na mono to mino mikelami na ban aba Congo mpe misalami na RDC,"" elobi Dr. Munyangi nsima na masalo na president Tshisekedi. Dr. Munyangi azongaki na RDC le 7 mai nsima nan tango molayi ya kokima mboka mpo na bokengi bwa ye. Moluki oyo ya mibu 36, ayebisaki na lisolo na VOA Lingala ete ba industries pharmaceutiques baiike balukaki kobama ye ne ekolo Congo démocraituqe mpo misala miya abimisaki na nzete ya Artémisia mpe koloba ete ebikisaka malamu mpeza na bokono ya malaria. Ambassade ya France nde ebimisaki ye nde na kobombama na mboka. Azalaki kosala boluki bwa ye wuto France mpe America. Azali oyo akomaki mayela maye Madagascar ekolisi mpo na kobimisa nkisi ya kobisa COVID19."	https://www.voalingala.com/a/dr-munyangi-president-tshisekedi-andimi-kopesa-maboko-mpo-na-tosala-nkisi-ewuti-na-congo-/5418318.html
health	Etats-Unis etelemisi bopesi visa likolo ya COVID-19	"Etats-Unis etelemisi bopesi visa ya bokoti na mabele ma yango na mokili mobimba likolo ya bokono bwa coronavirus ya sika (COVID-19), eyebisi département d’Etat ya Amerika. ""Ba rendez-vous nyonso mpo na visas ordinaires ya koya kotala to ya koya kovanda ekatami,"" banda mokolo ya mitano, elakisi Twitter département d’Etat. Na ndelo eye ekomonana malamu, ba ambassades mpe ba consulats ekokoba kopesa ba visa uyo esengeli na lombango, elobi mokanda mwango. Département d’Etat elaki kozongela misala misusu ntango manso makobongama kasi mokolo moyebani te. Etats-Unis esi ekangaki ndelo na yango na mboka ya poto (Europe) epayi wapi bokono boye bozali kongala. Ekonga mpe ndelo na yango lelo (vendredi) na Canada mpe ezali kotala ndenge nini kokanga mpe ndelo na Mexique to kokitisa motango ya bato bakokota."	https://www.voalingala.com/a/etats-unis-etelemisi-bopesi-visa-likolo-ya-covid-19/5338152.html
politics	Tshisekedi na Museveni bandimi kotonga pene na 1.200 kms ya nzela na mibu mibale	"Président Félix Tshisekedi na mokokani waye ya Ouganda bayokani mpo na kotonga pene na 1200 km ya nzela kati na bikolo mibale. Bakonzi babale baye balobi yango na liyebisi batie mokoloto o’mokolo mwa mposo na mobembo mwa M. Tshisekedi wa yambo na Ouganda. ""Basibamoni mpe bandimi kobanda kobongisa elongo nzela ya lotomo eye, na sanza tuku mibale na minei ekolanda : nzela ya Mpondwe-Beni (877 km), nzelaya Goli-Bunia (181 km) mpe nzela ya Bunagana-Rusthuru (24 km)"", elobi bakonzi babale na liyebisi. Bayokani mpo kasala elongo mpeza, na bikolo bisusu ya etuka ya Grands Lacs na ntina ya koluka eyano mpo na etali ba ""forces négatives"" mpe mangomba ya basimba minduki na etuka eye, mpe mingi mpenza na RDC. M. Museveni apesi longonya na bosengi ya RDC kokota na lisanga ya bikolo ya monyele ya Afrika."	https://www.voalingala.com/a/tshisekedi-na-museveni-bandimi-kotonga-pene-na-1-200-kms-ya-nzela-na-mibu-mibale/5159476.html
health	Moto ya misato azwami na Ebola na Mwenga mpe ya yambo na Walikale	"Moto ya misato amonisami na Ebola na Mwenga, na Sud-Kivu, elobi bakambi ya misala ya bokolongono na RDC. ""Ezali kaka kolanda oyo ekomaki na Mwenga mposo moleki. Moto moko kati na baye bazalaki na mwasi oyo akufaki kuna nde amonani na virus yango,"" eyebisi VOA Lingala, Dr Steve Ahuka, coordonnateur général ya bitumba na Ebola. Mwasi yango, elenge ya mibu tuku mibale na motoba, akufaki o’mokolo ya minei moleki na Ebola. Awutaki na Butembo mpe asalaki mobembo na bana babale. Mwana ya sanza motoba na mwasi yango ya mibu ye mpe azwamaki na virus yango. Nzokande moto mosusu mpe amonisami ya virus yango na Pinga, na etando ya Walikale na Nord-Kivu, elobi bakambi ya misala ya bokolongono. Kolanda ministère ya santé, bato 2.877 nde bazwami na bokono yango, bato 1.934 nde bawei mpe bato 862 nde babikisami. "	https://www.voalingala.com/a/moto-ya-misato-azwami-na-ebola-na-mwenga-mpe-ya-yambo-na-walikale/5047894.html
business	Mibu misato ya misala makasi mikatameli DG ya OVD na FONER	Benjamin Wenga mokambi ya OVD mpe Fulgence Bamaros Lobota ya FONER bakatelami etumbu ya mibu misato ya misala makasi na bosambisami na bango mpo na misala mya kotonga nzela na bituka bya Nord-Kivu mpe Sud-Kivu. Moninga na bango, mokambi ya SOCOC, Modeste Makabuza, tribunal ya Grande instance ya Kinshasa/Gombe ekateli ye mobu moko ya misala. Bazalaki kosamba wuto sanza mibale, na boloko bonene ya Makala (CPRK) na Kinshasa, mpo na bopengwisi mosolo ya misala mya kotonga mpo na mikolo nkama mya bokonzi ya Felix Tshisekedi. M. Bamaros afundami na kopengwisa 12,5 millions ya dollars. M. Makabuza nde azwi etumbu mpo alekisa misolo mina na compte ya banque na ye. Bazuzi bakweyisi bango na likambo mikolo misato nsima na etumbu ya mibu 20 mya misala makasi TGI Kinshasa/Gombe aketelaki Vital Kamerhe, mosungi mpe mokambi mwa ndako ya mosala ya président Félix Tshisekedi na bosambisami mpo kopengwisa misolo mya botongi ndako 4.500.	https://www.voalingala.com/a/mibu-misato-ya-misalakasi-mikatameli-dg-ya-ovd-na-foner/5474386.html
health	OMS ezali kosala bolukiluki likolo na bofundi ya kozwa basi na makasi na nzela na Ebola	"OMS, Mabongisma ma molongo mpo na bokolongono, esakoli ete ezali kosala bolukiluki mpo etali bofundami ya bozwi basi na makasi na misala mya bitumba na Ebola na RDC. Liyebisi lya OMS libimi nsima na enketi moko ya ONG The New Humanitarian na kati na yango basi 50 bafundi basali ba OMS mpe ya ba ONG ezalaki na bitumba na Ebola kozwa to koluka kozwa bango na makasi. OMS elobi ete basalali ba yango mingi ""batukisami mitema na koyoka ete bato baike bazwaki basi na makasi na kolobaka ete basalaka na OMS ntango ya bokono bwa Ebola ya mikolo mileki"", elobi OMS na liyebisi. ""Makamabo maye masalamaki na bato balobaki ete bazali basali ba OMS, makoki kondimama te mpe makolandelama na bolukiluki ya makasi,"" elobi liyebisi ya OMS. ""Tokotika te bizaleli ya motindo boye kati na basali ba biso, to ba sous-traitans na biso to mpe basungi ba biso,"" ebakisi OMS. OMS elobi esalelaka politiki ya tolérance zéro mpo na maye matali kozwa basi na makasi. ""Moto nyonso azwami, na akozwa mbano ya bikela na ye, kino alongwa kaka mosala,"" elimboli OMS. Liyebisi lya OMS libimi nsima na enketi moko ya ONG The New Humanitarian na kati na yango basi 50 bafundi basali ba OMS mpe ya ba ONG ezalaki na bitumba na Ebola kozwa to koluka kozwa bango na makasi. Basi yango batatolaki ete basengaki kobipesa yambo bapesa bango mosala. Mokambi ya OMS, Adhanom Gherbreyesus, asengaki bolukiluki ya bozindo mpo na yango. Bokono mosusu ya Ebola ya mbala zomi na moko bozali kongala na RDC mpe bobomi bato 50 wuto juin. Yambo na yango, bato 2.287 bakufaki na bokono ya Ebola ya mbala zomi bongalaki na monyele ya RDC. Ebola ya mbala zomi engalaki pene na mibu mibale wuto août 2018. Bato 3.470 nde bazwamaki na yango."	https://www.voalingala.com/a/oms-ezali-kosala-bolukiluki-likolo-na-bofundi-ya-kozwa-basi-na-makasi-na-nsima-ne-ebola/5602436.html
sports	Paul Put akomi sélectionneur ya ba Diables rouges ya Congo-Brazzaville	"Equipe nationale ya Congo-Brazzaville ya lisano lya ndembo ekokambama sika na Belge Paul Put, elobi Fédération congolaise ya footabll (Fecofoot). Contrat na entraîneur belge eye ya mibu 65, ezali ya mibu mibale, kolanda liyebisi lya Fecofoot. ""Naye awa mpo na kokoma lisolo lya sika na Congo-Brazzaville,"" elimbolaki M. Put na AFP. Entraîneur ya sika ya Congo-Brazzaville akambaka yambo bikolo minei misusu ya Afrika ya ndembo. M. Put akomaki na finale ya Coupe d’Afrique des nations ya 2015 na Burkina Faso. Akambaka mpe Gambie, Kenya na Guinée. Azwi esika Brésilien Valdo oyo contrat na ye na ba Diables rouges esilaki na mars."	https://www.voalingala.com/a/paul-put-akomi-s%C3%A9lectionneur-ya-ba-diables-rouges-ya-congo-brazzaville/5907583.html
health	Tshsikedi azalaki na likita lya G20 eye elaki kopesa mangwele mingi mpe misolo na ba compagnies bya Afrika	G20 liboke lya bikolo tuku mibale bileki na nkita na molongo elaki kopesa mangwele mingi ma COVID-19 na bikolo bya bobola. Ezalaki na likita lisalami na bosenga ya Italie. Président Félix Tshisekedi azalaki mpe na likita lyango na visioconférence bo’ mokambi ya Union africaine mpe mokonzi ya RDC. Bakambi ba Pfizer, Modern ana John % Johnson, ba compagnies minene, balaki kopesa millions misato na ndambo ya mangwele na ntalo ya nse na bikolo bya nkita moke mobu moye mpe moye mokolanda. Union européenne elaki mangwele 100 millions mpe kotya misolo na ba compagnies ya bituka bya Afrika na nzela ya bomemaka nkisi na continent ya Afrika. Bokutani bwango bozalaki mpo na koluka biyano na COVID-19 eye esili koboma 3,4 millions na mokili wuta ebimaki na 2019.	https://www.voalingala.com/a/tshsikedi-azalaki-na-likita-lya-g20-eye-elaki-kopesa-mangwele-mingi-mpe-misolo-na-ba-compagnies-bya-afrika/5899522.html
politics	Biteni ya nzoto esusu bizwami bisika ya likama ya Antonov 72	Biteni ya nzoto esusu bizwami bisika ya likama ya Antonov 72 eye ekweyaki mposo moko moleki na kowuta Goma. Ba experts to banganga ya boluki baye bazali kosala mosala na Okoto, na Sankuru bayebisaki sango yango na lipinga ya baye ya mbulamatari liye likomi kuna. Mercredi, nzoto ba bato basusu basoto ememamaki na Kananga mpe etiyamaki na morgue nsima na bokundolami na Okoto. Nzoto yango nde momemaki na Kinshasa mpo kotala soki ezali ya banani mpo mpepo yango emamaki bato mwambe to koleka, elobaki mokambi ya press présidentielle na VOA Lingala.	https://www.voalingala.com/a/biteni-ya-nzoto-esusu-bizwami-bisika-ya-likama-ya-antonov-72/5128020.html
health	Mutombo Dikembe azali kobunda na tumeur ya bongo kasi apesami lisalisi	"Mosani ya kala ya basketball, molakisi elongi ya NBA (Ligue ya basketball ya Amerika na mokili) Dikembe Mutombo Mpolondo Mukamba Jean-Jacques Wamutombo, azali kobunda na tumeur ya bongo mpe kozwa lisalisi na Atlanta, na Etats-Unis, esakoli NBA na liyebisi o’mokolo mwa mposo. ""Mutombo Dikembe azali sika kozwa lisalisi mpo na tumeur ya bongo,"" elobi liyebisi litiami na compte Twitter ya NBA. Tumeur ezali livimbi ya esika yoko na nzoto. Kolanda liyebisi lyango, Dikembers lokola abengamaka “azali kopesama lisalisi lya malamu koleka mpenza na boyokani ya minganga baye bayebi mpenza mosala malamu"". ""Dikembe na libota lya ye basengi batikamaka kimya sika mpo ete balendela na bokebi lisalisi liye. Batondi bino mpo na losambo mpe maloba malamu"", ebakisi liyebisi. Na mibu ntuku mitano na motoba (56), Dikembe azali moko na ba défenseur to babateli baye batika mpenza sango na NBA. Abeta koleka mibu to saison 18 na NBA na ba équipes lokola Denver Nuggets, Philadelphia 76rs, Atlanta Hawks mpe New Jersey Nets. Dikembe Mutmbo atikaka kobeta bo’ professionnel na 2009 kasi ayebana mingi mpe mpo na misala mya kosunga asala na mboka na ye, RDC (Ekolo Cogno démocratique) mpe bisika misusu na Afrika mpe na mokili. Atonga lopitalo lonene na Kinshasa na nkombo ya mama wa ye, Mama Biamba Mutombo Dikembe. Awuti mpe kotonga na Kasaï eteyelo ya sika na nkombo ya tata wa ye oyo azalaki molakisi."	https://www.voalingala.com/a/6791488.html
politics	Basimba minduki babomi basoda babale, policier moko na civil moko na Ituri	"Basoda babale, policier moko na civil moko bakufi ntango basimba minduki babundisi base moko na  na Ituri, eyebisi bayi mampinga. ""Motango ya bawei motazali minei: basoda babale, polici moko na civili moko,"" eyebisi AFP molobeli ya mampinga na Ituri, lieutenant Jules Ngongo. Lieut. Ngongo alobi ete basimba minduki bakotaki na compagnie ya ekolo Chine ya boluki wolo na Talolo, na chefferie ya Amdisoma, na territoire ya Irumu, na etuka ya Ituri. ""Bato yango bayebani nanu te, kasi ekoki kozala ba bandits (bato mabe) baye bayaki na minduki mpo na koluka kokamata biloko mpo na ba feti ya suka ya mobu,"" elobi o'ngambo na ye Guly Gotabo ya société civle ya Irumu. Civili oyo akufi azalaki kosala lokola mokumbi motuka ya compagnie ya ba Chinois. "	https://www.voalingala.com/a/basimba-minduki-babomi-basoda-babale-policier-moko-na-civil-moko-na-ituri/5225440.html
politics	Bokutani ya Lamuka epusani o’mokolo ya eyenga	Bokutani ya lingomba Lamuka liye libongisamaki mpo na mokolo ya lelo na Bruxelles epusani o’molo ya eyenga le 24 mars. Baye ya lingomba liye balobi ete Moïse Katumbi, moko ya bakambi ya Lamuka, azwami na makambo ya libota na ye mpe yango mapekisi komimonisa na esika ya bokutani. Molebeli ya longomba liye Eve Bazaiba alobi, na ngambo na ye, ete Martin Fayulu, candidat ya lingomba liye na maponami ya mokonzi ya mboka molekaki na décembre, azali na bokutani mingi na ban aya Congo démocratique ya libanda to diaspora mpe akokuna lelo na ministre belge ya mambi ya bapaya.	https://www.voalingala.com/a/bokutani-ya-lamuka-epusani-o-mokolo-ya-eyenga/4841334.html
business	FMI ezongeli  programme na Congo Brazzaville	Congo Brazzaville ekozuwa kowuta na Fonds monétaire interantional lisungi ya pene na 450 millions ya ba dollars mpo na mibu misato. Misala miye ya kodefisa mosolo mpe kosunga bikolo ya molongo misakolaki lisungi liye jeudi na mpokwa na Washington, na Etats-Unis, nsima na bokutani na lipinga linene ya Congo Brazzavaille. Lisungi yango liwumeli mpo na kondimama mpo Congo Brazzaville efundamaki mpo kobomba nyongo esusu. Mpe lisusu mpo ekolo Chine nde epasaki niongo koleka mingi na Congo-Brazzaville. Bakonzi ya FMI balobi ete lisungi liye lisengeli komema bokambi malamu mpe ya polele na ekolo.	https://www.voalingala.com/a/fmi-ezongeli-programme-na-congo-brazzaville/4997949.html
business	Sassou asololi na bayi Italie ya ENI ntango Congo elingi kozwa terminal pétrolier ya Ndjeno na maboko	"Président Denis Sassou N’Guesso asololi na limpinga lya companie ya Italie ENI mpo na lolenge ya kokoba kozwa pétrole. Masolo mango masalami ntango esengeli Congo ezwa na maboko terminal pétrolier ya Ndjeno, na Pointe-Noire. Limpinga lyango limemamaki na bokutani bwango na DG ya ENI Alessandro Puliti na minsitre ya Congo ya ba Hydrocarbures, Jean-Marc Thystere Tchicaya oyo alimboli ete esengeli terminal ya pétrole ya Ndjebo (na Pointe-Noire) ezonga mobimba na maboko ma Congo le 18 novembre. ""Elingi koloba ete terminal eye esalelamaki na bokambami bwa consortium Total E&P Congo, misolo minso mitiamaki, misala minso msalamaki, ekozwama"" (na mbulamatari ya Congo Brazzaville), elimboli ministre Tchicaya. ""Kobanda le 18 novembre, terminal wana ekozala na 100% ya Ekolo Congo. Elingi koloba ete na bonsomi bonso, Congo ezali na makoki ya komituna nini ya malamu kosala, mpe lisusu nini ezali malamu mpo na mboka mpe komema nkwokoso te lisanga nyonso ya ba sociétés basalaka na terminal yango mpe babimisaka mbuma na ekolo Congo. Ndenge nini kosala mpo ete manso mazala na alima mpe terminal eye ekoba na kobimisa pétrole mpe bolamu ya mboka eyeba na komonana, mpe mingi kokoma malamu koleka oyo ezalaki kosalema,"" ebakisi ministre Tchikaya. Limpinga lyoko lya bayi Congo-Brazzaville lizala na mosala wuto sanza mingi mpo kokoma mikanda, kobongisa masolo na bato banso basala mabi ma pétrole na ntina ya kobongisa maye ekolo Congo ekosala na terminal eye. ENI SA ezali copmagnie ya Italie, ekelama wuto 1953 mpe elukaka, etalaka mpe ezwa pétrole. Esalaka mosala na Congo-Brazzaville wuto mwa mibu. Ministre Tchikaya ayebisi ete masolo na président Sassou mazalaki mpo na kotala ndenge nini ENI ekoki kotia mosolo mpo na kosalela pétrole kino 2021."	https://www.voalingala.com/a/sassou-asololi-na-bayi-italie-ya-eni-ntango-congo-elingi-kozwa-terminal-p%C3%A9trolier-ya-ndjeno-na-maboko/5605206.html
sports	Mondial Qatar 2022 : Cameroun etie elikya na Choupo-Moting mpe Anguissa	Cameroun ebimisi nkombo ya basani ba yango 26 baye bakobeta na Coupe du monde Qatar 2022 eye ekombanda o’mokolo 20 novembre mokoya. Moyangeli to coah ya ba “Lions indomptables”, mosani ya kala ya ekolo eye Rigobert Song, atie elikya mingi na Frank Zambo Anguissa na Eric Maxim Choupo-Moting baye bazali kobeta malamu mikolo miye. Eric Maxim Choupo-Moting awuti kotia mingete libwa na ba matches mwambe abeti mikolo miye na club na ye Bayern Munich ya Allemagne. Franck Zambo Anguissa, oyo azali mosani na milieu de terrain, awuti kolekisa mobu moko malamu na club na ye Naples eye elongaki championnat ya Italie mpe esilisi bongo yambo na groupe na yango na Ligue des champions ya Europa liboso lya Liverpool ya Angleterre. Rigobert Song azonigisi basani mingi babetaki kino sika na ekipi ya Cameroun baye bapesaki nzela na ba “Lions indomptables” koleka na Mondial na ngonga ya suka, lokola capitaine Vincent Aboubakar, moyambi ya Inter Milan André Onana mpe Karl Toko Ekambi ya Lyon. Kasi, entraineur ya Cameroun atiki pembeni défenseur Michael Ngadeu ya Gant (France) oyo azali na mibu 31. Ba Lions indomptables bakobanda mondial eye na match ya yambo ya groupe G na Suisse le 24 novembre. Bakobeta le 28 novembre na Serbie, mpe le 2 décembre na Brésil. Cameroun ekomaki na quart de finale ya Mondial 1990 mpe ekomi mbala ya mwambe ebeta Coupe du monde. Tala basani 26 ba Cameroun mpo na Mondial-2022 : Gardiens: André Onana (Inter de Milan/ITA), Devis Epassy (Abha/KSA), Simon Ngapandouetnbu (Olympique de Marseille/FRA) Défenseurs: Faï Collins (Al Taee/KSA), Nicolas Nkoulou (Aris Salonique/GRE), Enzo Ebosse (Udinese/ITA), Olivier Mbaizo (Philadelphia Union/USA), Nouhou Tolo (Seattle Sounders/USA), Jean-Charles Castelletto (Nantes/FRA), Cristopher Wooh (Stade Rennais/FRA) Milieux de terrain: Samuel Oum Gouet (Malines/BEL), Martin Hongla (Hellas Vérone/ITA), Frank Zambo Anguissa (SSC Naples/ITA), Pierre Kunde Malong (Olympiakos Pirée/GRE), Olivier Ntcham (Swansea/WAL), Gaël Ondoua (Hanovre 96/GER) Attaquants: Vincent Aboubakar (Al Nasr Riyadh/KSA), Bryan Mbeumo (Brentford/ENG), Jean-Pierre Nsame (Young Boys/SUI), Georges-Kévin N'Koudou (Besiktas/TUR), Moumi Ngamaleu (Dynamo Moscou/RUS), Karl Toko Ekambi (Lyon/FRA), Christian Bassogog (Shanghai Shenhua/CHN), Souaibou Marou (Colombe sportive du Dja et Lobo/CMR), Eric Choupo Moting (Bayern Munich/GER)	https://www.voalingala.com/a/6828869.html
health	CNPP elobi Ne Muanda Nsemi aza na maladie ya mutu	"Ne Muanda Nsemi, mokambi ya lingomba lisangisaka poilitiki na bokoko, Bundu dia Mayala, azali bokono na mutu, kolanda eyano CNPP epesi na procureur général. ""Tokoki koloba ete ezali na mobulu ya mayele (trouble mental) ebakisami na stress (mitungisi) ezongaka mbala mingi,"" ekomi minganga minei na mokanda motindami na procureur général Yves Mwepu Ilunga oyo asengaki na CNPP examen ya Ne Muanda Nsemi le 24 avril 2020, mokolo ya bokangami na mokambi oyo ya BDM. VOA Lingala emonaki mokanda mwango. Minganga baye ya CNPP (Centre neuro psycho pathologique, lopitalo ya bokono ya moto to bongo) ya Université ya Kinshasa bayebisi ete basalaki misala mibengami auto mpe hétéroanmnèse, basalaki mpe Ne Muanda Nsemi examen neuropsychiatrique approfondi, mpe batali kino sika na ba examens misusu ya bozindo kati na yango scaner. Police mpe misala mya bokengi bakangaki Ne Muanda Nsemi le 24 mai. Ne Muanda Nsemi afundamaki na kobebisa kimya na mboka, na kozanga kotosa mitindo ya komibatela mpe kobatela basusu na COVID19 mpo azali na lopango na ye na balandi koleka 200. Balandi baye basalaki milulu na Kinshasa mpe na Kongo central mpe bazalaki kosenga bapaya banso kotika etuka ya Kongo central. Bato bato bazalaki kokufa ntango mingi milulu ya balanid baye bazalaki kosala na bitumba na bayi bokengi. Bundu dia Mayala ezali eteni ya ngambo ya politiki ya lingomba Bundu dia Kongo oyo etalaka mingi bokoko mpe biymba ya Royaume Kongo ya kala."	https://www.voalingala.com/a/cnpp-elobi-ne-muanda-nsemi-aza-maladie-ya-mutu/5404948.html
politics	Bokutani mpo na Libye na Brazzaville	"Bokutani ya mbala ya mwambe ya Comité ya niveau ya likolo ya Union africaine mpo na matata na Libye bozali kosalama jeudi na Brazzaville. Bikolo ya Afrika bizala kosenga eyano ya boyokani na Libye. ""Eyano ya kimya ekopesa nzela na kimya kaka mpo na Libye te kasi mpo mboka misusu nzinganzinga,"" elobi président Denis Sassou N’Guesso na lisikuli na ye. Ngambo inso ya matata na Libye ezali na bokutani yango lokola bankumu ya kabila na Libye, ministre ya yambo mpe mpe président ya Conseil. Lokola mpe bakonzi ya Djibouti, ya Mauritanie mpe batindami ya Union africaine mpe balakisi bilongi ya bakonzi ya bikolo ya ONU, bazali na Kintele esika wapi bokutani bwango bozali kosalama na Congo-Brazzaville. "	https://www.voalingala.com/a/bokutani-mpo-na-libye-na-brazzaville/5266846.html
politics	Babengani général de brigade Salumu na mapinga mpo na détournement	"Général de brigade Salumu Mbilika, conseiller ya mambi ya génie na inspection générale ya FARDC, alongwe na mampinga ya RDC mpo na détournement ya misolo, elakisi mokonda ministre ya Défense Crispin Atama Tabe atindeli ye. Na mokanda yango, ministre atangi ordonnance présidentielle ya 27 décembre tango ya président Joseph Kabila oyo epesi mitindo ya kolongola officier ya likolo moye na mampinga.  ""Rapport ya inspection ya bosaleli misolo mpo na kobongisa ba bases militaires ya Kamina mpe Kitona oyo ezalaki na mokumba na yo lokola commandant du corps de génie etalisi mbemba minene mpo na yo mpe epesei mpasi makasi na mampinga,"" ekomi ministre Atama Tabe. Minsitre Atana Tabe atondi officier liye matondi mpo mosala asala mpe atombeli ye libaku malamu mpo na mosala akosala libanda ya mampinga. Kasi mokanda liye elobi te ete bakosambisa ye.   Félix Tshsiekedi akotaki na bokonzi le 24 janvier 2019. Akomi président ya mitano ya RDC. Alobaki na mokolo ya kolapa ndayi ete ekombundisa kanyaka mingi."	https://www.voalingala.com/a/f%C3%A9lix-tshisekedi-abengani-g%C3%A9n%C3%A9ral-de-brigade-salumu-na-mapinga-mpo-na-d%C3%A9tournement/4834307.html
politics	Bato 15 bakosamba mpo na eyoma na Capitole	Bato zomi na mitano bakangamaki mpo na eyoma na Capitole o’mwa misato, bakosambisama. Moko na bango azwamaki na bombe, mosusu akendaki kovanda na mesa ya Nacy Pelosi mpe mosusu azalaki na milangi mipelisamaka moto. Sango yango epesami na Ken Kohl, ya bureau ya procureur fédéral ya Washington. Bafundaki mpo kokota na Congrès na bozangi ndingisa kasi te mpo botomboki to kotinda bato na mobulu lokola president elect Joe Biden na bato basusu bazali kosenga yango. Bato mpe mbeba misusu ezali kolukama.	https://www.voalingala.com/a/bato-15-bakosamba-mpo-na-eyoma-na-capitole/5730606.html
politics	Poutine apesi losoka na Biden mpe akanisi bakoluka kosilisa matata kati na mboka mibale	Vladimir Poutine mokonzi ya Russie alobi azali na elikya ete elongo na mokonzi ya sika ya Amerika Joe Biden bakoyeba na kosilisa matata kati na mboka mibale. M. Poutine alobi yango na bokutani na panzi sango asalaka suka ya mobu inso. Mokonsi ya Russie apesi longonya na Joe Biden kasi moko na bakonzi baike bazelaki boponi ya baponi banene na Amerika mpo kopesa longonya na molongi ya maponami na Etats-Unis. M. Poutine alobi azalaki kozela lokola président Donald Trump azalaki koboya kondima elonga ya M. Biden. Nzokande M. Biden alakaki kozala matata na Russie mpo mboka eye ezalaki na boyokani na M. Trump.	https://www.voalingala.com/a/poutine-apesi-losoka-na-biden-mpe-akanisi-bakoluka-kosilisa-matata-kati-na-mboka-mibale/5703352.html
business	Trump asakoli bozongisi ya RDC na AGOA	Président Donald asakoli bozongisami ya RDC na AGOA, mabongisami mapesaka nzela na bikolo bya Afrika kosala mombongo na Amerika, elobi ntoma ya USA na Kinshasa Mike Hammer. Wuta Amerika epayi wapi azali na loyi, ntoma Mike Hammer asakoli ete Maison Blanche, ndako ya mosala ya mokonzi ya mboka ya Etats-Unis. Sango ya malamu mpeza! Mpo na makasi ya président Tshisekedi mpe bo’ elombo ya bondeko na biso (partenariat privilégié pour la paix et la prospérité, na yoki na Maison Blanche ete endimami mpo na kozonga na AGOA. Yango ekofungola mabaku ya nkita mingi, ekomi na Twitter M. Hammer. Mokeno moye motalisi makasi RDC esali mpo na kotosa malako makasi masengi na Congrès ya Etats-Unis. Etali mpe makasi président Félix Tshisekedi asali na ntina ya komema mbongwana na misala mya bokambi mboka, kobatela makoki ma bomoto mpe kobundisa kaniaka, elobi ambassade ya Etats-Unis na Kinshasa, Mike Hammer akomi compte Twitter na ye ete yango etalisi misala mizali kosalama na nzela ya boyokani Etats-Unis ezali na yango wuta président Felix Tshisekedi akota na bokonzi.  	https://www.voalingala.com/a/trump-asakoli-bozongisi-ya-rdc-na-agoa/5710855.html
politics	EU ebakisi mikolo na etumbu likolo lya basungi ya Joseph Kabila	"Union européenne esakoli ete etiki etumbu epesaki na basungi zomi ya mokonzi ya kala ya RDC Joseph Kabila. Union européenne elobi ekoki kutu kobakisa etumbu esusu soki bosenge bozali. Conseil européen elobi mokano moye molandi ndenge makambo mazali kotambola na RDC. Na liyebisi na yango, UE elobi emitungisi mingi na kolanda rapport ya ONU eye ekebisi na bomati ya maloba ya koyina mpe ya kotinda bato na mobulu, na bokabwani mpe koboyana, na nzela ba réseaux sociaux, mingi mingi matindami na bayi kabila nzike mpe bakonzi. Etumbu yango epesamaki na 2016 na bato 16, mingi ""bo’ eyango na bobuki makoki ma bomoto mpe koluka kopekisa bosalami ya mapomi (yambo na maponami ya 2018), ekundoli Union européenne na liyebisi,"" ekundoli EU. Bakambi ya mampinga, ya police, ya misala mya l’Etat na ya mbulamatari zomi nde batikala na etumbu. Baike, lokola molobeli ya kala ya mbulamatari Lambert Mende balongalamaki na etumbu yango."	https://www.voalingala.com/a/eu-ebakisi-mikolo-na-etumbu-likolo-lya-basungi-ya-joseph-kabila/6347818.html
health	Misolo mya COVID19 mipengwasami, elobi vice-ministre ya bokolongono	"Vice-ministre Albert M’Peti Biyombo andimi, na eyano apesi ndako ya sango Reuters, ete afundaki likambo lyango na mokanda ya nkunku atindelaki Ministre wa yambo. vice-ministre M'Peti akomwe ndenge mokanda mwango motamboli na réseaux sociaux.  ""Baye bazali na mafia yango bazali kosenga na misala miye mizwi mbongo ya l’Etat kozongisela bango na nkunku (rétrocommission) 35%,"" eyebisi vice-minstre Biyombo na mokanda mwango. Nzokande wuto mposo moleki, minganga mpe basali ya lisungi na COVID19 batelemisi misala mpo na kosenga sanza misato ya lifuta na bango. Ebakisi na botelemisi ya misala ya minganga, wuto mardi (lelo), mpo na kosenga lifuta mpe misolo mya likama ya sanza mingi. ""Basengaka ngai na mbamba inso kotia manzaka na mikamba ya litomba mingi te mpe mitali mikanda mya misolo te,"" ekomi vice-ministre Biyombo na kopesaka ndakisa ya misolo ya COVID19 mipesaki na lopitalo eye eponama te na mbulamatari mpo na bokono boye. Ministre ya bokolongono Eteni Longondo ayanolaki te mbela ya téléphone mpo na kopesa makanisi maye. Kasi ayanolaki mardi na radio TopCongo na koloba ete ""lifuta lya minganga mitalamaka na Primature kasi ye te"". Ministre Eteni alimbolaki lisusu na TopoCongo ete ""atalaki kaka 3 millions $ likolo na 27 millions $ eye mbulamatari ebimisaki mpo na COVID19"". ""Ministère ezwaki 10 millions $ mpe ngai na talaki kaka 3 millions. Tosombaki ba ambulances mpe mituka misusu. Tosalelaki 1,4 millions $ na biloko misusu,"" elimbolaki M. Eteni. Na mokanda na ye, vice-ministe biyombo akomi ete mino misusu mizwaki kati na miye milobelamaki na bosambisami mpo na mikolo nkama mya yambo ya président Félix Tshisekedi, mino miye milekisa mikolo. Député françois Nzekuye ya PPRD akomelaki motuma mokomama na ministre mpo ayanola likambo lyango na Assemblée nationale. Nzokande motango mwa bato bayebani kozwa COVID19 mozali se komata na RDC. Mardi, bato 7.737 nde bayebani kozwama na yango wuto libandela na yango, le 10 mars 2020. 3.492 nde babikisami, 184 bakufi. Na sanza ya misato, ministre ya kala Dr. Oly Ilunga akatelamaki mibu mitano mya misala makasi na kofundama na kopengwisa 400.000 $ ya bokono bwa Ebola na monyele ya RDC."	https://www.voalingala.com/a/misolo-mya-covid19-mipengwasami-elobi-vice-ministre-ya-bokolongono/5494996.html
health	COVID-19 :Misala mizongeli na Kolwezi nsima na mikolo mibale ya bokangami	Misala mizongi na Kolwezi, engumba mokonzi ya etuka ya Lualaba nsima na mikolo mibale ya botelemisama mpo na kopekisa bokoti mpe bopanzani bwa coronavirus ya sika. Mokambi ya etuka ya Lualaba, Richard Muyej akundoli ete mikolo mibale miye mitiyamaki mpo na kopesa nzela na misala ya kokengela mpe kolandela bitumba na COVID-19. M. Muyej ayebisi mpe ete ezalaki mpo na koluka mpe kozwa bato banso bawuta Kinshasa epayi bokono to pandemie eye esikotaki mpe ebandi kosala mbeba.	https://www.voalingala.com/a/covid-19-misala-mizongeli-na-kolwezi-nsima-na-mikolo-mibale-ya-bokangami/5347043.html
sports	Ibenge alongwe V.Club, esakoli présidente na yango Bestine Kazadi	"Jean-Florent Ibenge azali lisusu mokambi ya staff technique ya As V.Club te. Mokambi ya sika ya club eye, Bestine Kazadi nde asakoli yangi. ""Ba supporters ba bolingo, nasakoli na bino bolongwi ya Coach Jean-Florent Ibenge. Na nkombo ya AS V.Club, totondi ye mpo na mosala asalaki mpe totombeli ye bolamu,"" ekombi na Twitter Bestine Kazadi oyo azwaki ebonga ya présidente ya V.Club wuta mobu moleki. Bolongwi bwa M. Ibenge bosalami nsima na FECOFA kopesa etumbu na V.Club na kokata yango bilembo libwa. ""Namoni te ndenge nini bakoki kozongisela biso bilembo libwa te kaka mpo ngai, nazali moto ya yambo na makambo mango mpe nasalaki mbeba (“tricheur”). Mayele ma lisano na ndembo masangeli malonga. Soki FECOFA ekomelaki ngai ete tokokaki te kosalela mosani wana, nalingaki kosala yango te,"" elobaki M. Ibenge na Twitter ya AS Vita Club. M. Ibenge akambaki V.Club wuto 2012. Na V.Club, alonga championnats nationaux misato mpe akoma deuxième mbala mibale na Coupe d’Afrique. Azalaka mpe Coach ya ba léopards mibu mingi."	https://www.voalingala.com/a/ibenge-alongwe-v-club-esakoli-pr%C3%A9sidente-na-yango-bestine-kazadi/5948362.html
politics	Bato 6 bakufi mpe pene 10 babungi ba bokweyisami ya mabele na Ouganda	"Bato motoba bakufi na bokweyisami ya mabele bolandaki mbula monene na disitrict ya Bududa na Ouganda, eyebisi bakonzi mpe baye ya Croix Rouge ya ekolo eye. ""Bokweyisami ya mabele bobomi bato motoba,"" endimi ministre ya makama minene, Hillary Onek. ""Bato 17 bazoki. Kati na bango basi mitano, mibali minei mpe bana mwambe,"" elobi M. Onek. Mabota tuku mitano nde bakimi mboka. Kasi motango na bango mokoki komata, eyebisi bakonzi. Molobeli ya Croix Rouge alobi ete ndako pene na nkama moko na tuku mitano ebemisami mpe tuku mitano nde ebungi.  "	https://www.voalingala.com/a/bato-6-bakufi-mpe-pene-10-babungi-ba-bokweyisami-ya-mabele-na-ouganda/4947073.html
business	Greenpeace esengi lisusu Tshisekedi koboya misala ya pétrole na parc ya Salonga	Greenpeace Afrique, ONG ya kobatela environnement mpe zamba, esengi lisusu mokonzi ya Congo démocratique, Félix Tshisekedi, koboya misala minso ya boluki to ya kozuwa pétrole na parc ya Solnga, na Cuvette Centrale. ONG eye eyebisi ete ezuwaki te eyano ya malonga na mokanda etindaki le 21 juin 2018 na Premier ministre Bruno Tshibala, Union européenne, elongo na Etats-Unis, Canada mpe Suisse. Greenpeace ekundoli ete Cuvette Centrale etondisami to ezipami na ba tourbières (mabele etonda charbon to mabanga ya makala) eye bato na zebi (chercheurs scientifiques) bamonaki kala te mpe bakanisi ete ebombi milliards 30,6 ya tonnes ya carbone.  “Ba tourbières ezali bombe ya carbone, esengeli batala yango lokola etando ‘epekisami’ na misala minso ya ba compagnies. Greenpeace ebandeli kosenga, lokola esalaki le 12 mars, na président Félix Tshisekedi, koboya ba blocs pétroliers epesamaki na compagnie ya makele (mines) ya ekolo Congo SPRL (CoMico) mpe na DIG Oil,“ esengi Greenpeace. ONG eye eyebisi F. Tshisekedi “apekisa misala minso ya ba compagnies na parc ya Salonga mpe na ba troubières ya RDC mpo na kopesa nzela te na likama ya écologie na mboka mpe mokili mobimba“, ekomi Greenpeace.	https://www.voalingala.com/a/greenpeace-esengi-lisusu-tshisekedi-koboya-misala-ya-p%C3%A9trole-na-parc-ya-salonga/5034405.html
sports	Mazembe elongwe na ¼ de finales liboso ya Raja (1-0)	TP Mazembe ya RDC elongi CS Raja Casablanca ya Maroc 1-0 na match retour ya ¼ de finales ya Ligue africaine des Champions na Lubumbashi. Kasi elongwe na compétition. Isaac Tshibangu ya TP Mazembe aningisaki moniama na 49’ mpo na mongete ya match. Mazembe ezwaki libaku ya bakisa mongete mosusu na 70’ kasi Jackson Muleka atindi ndembo na makolo ya gardien de but ya Raja. 1-0 ekoka te mpo Mazembe aleka etapi ya ½ finales mpo na aller, Raja abetaki yango 0-2 na Casablanca. Mazembe asuki bongo awa mpo momekano moye.	https://www.voalingala.com/a/mazembe-elongwe-na-%C2%BC-de-finales-liboso-ya-raja-(1-0)/5319381.html
politics	Bato bakufi bakomi 10 na bitumba na Nyirangongo (Goma)	"Mokambi ya etuka ya Nord-Kivu, Carly Nzanzu Kasivita alobi bato bakufi bakomi 10 na bitumba na Nyirangongo na est ya Goma, epayi wapi azali kosenga bavandi batika bitumba. ""Lelo motango mwa bakufi mokomi 10 mpe bato bazoki bakomi 34 na bitumba kati masanga ya bato bazali na minduki mpe bibundeli misusu na bayi bakengi,"" eyebisaki na AFP M. Nzanzu. Masasi mabetamaki mardi na Goma, engumba mokonzi ya Nord-Kivu. Misala mingi mitakalaki ya kokangama. Mokambi ya Nord-Kivu apekisaki lundi milulu minso ya botelemeli mizalaki kosalama wuto libandela ya mposo. Bato babale, bakumbi taxi ya tukutuku bakufaki mpe yango ememaki bitumba na machetti kati na ba Hutu na ba Nande na Muhene, na terrioitre ya Nyirangongo. Ba Hutu bazali kopemela ba Nande na koboma bakumbi tukutuku baye bazalaki ba Hutu. Bitumba byango bizali kosalama ntango bavandi bazali kotelemela MONUSCO, misala mya ONU na RDC, na kopamela yango na kosala eloko te mpo na kopekisa bobomi bato na monyele ya mboka. ""Tosengi na bana mboka kolanda te maloba ma bato mabe mpo mbulamatari ya etuka ezali kosala mpo na kozongisa bokengi,"" elobaki M. Nzanzu. Mokambi ya etuka alobi ete bayi bokengi bakosala bouclage na commune ya Karisimbi mpe na mboka Bukumi mpo na yango. B’episkopo ya katoliko kati na CENCO balobaki o’libandela lya mposo ete bato 6.000 bakufi wuto 2013 na bitumba ya Beni (na likolo na Nord-Kivu). Mingi mingi, batomboki ya ADF baye basala boyokani na lingomba Etat islamique to ISIS to DAESH mpe masanga misusu ya basimba minduki bafundamaka na koboma bato na kokata bango."	https://www.voalingala.com/a/bato-bakufi-bakomi-10-na-bitumba-na-nyirangongo-(goma)/5851900.html
health	Ilunga Ilunkamba alimboli na Ass. Nat. ndenge nini akosalela 132.2 millions $ ya COVID19	Ministre ya yambo ya RDC ayanolaki mercredi na Assemblée nationale motuna ya moko na ba députés mpo etali ndenge nini bokambi bwa bitumba na COVID19 bozali kokende. Ilunga Ilunkamba ayebisi bakeli mibeko ete mosolo motiyami mpo na kobundisa COVID19 mozali 132.2 millions $. Mosolo mwango mokosalelama na trimistre ya mibale ya 2020. 17,7 millions ya mbongo eye ekozala mpo na misala mya bokengi to ba opérations sécuritaires, elimboli M. Ilunga. 105,9 millions nde ekozala kaka mpo na misala ya bokolongo (opérations santiaires), mpe 8,6 millions $ nde mpo na misala mya kosunga bato (opérations humanitaires). Ba interventions sanitaires mikotala misala ya kobongisa mpe ya kotonga ba lopitalo (soki bosenga bozali), kosomba mino (nkisi) mpe ba équipements ad hoc lokola ba détecteurs mpo na dépsitage ya maladie, ba resporateurs, formation ya personnel médical, financement ya pharmacopée locale, elimboli PM Ilunga. Député François atindaki motuna na PM Ilunga mpo na koyeba ndenge bokambami bwa bitumba na COVID19 bozali kokemde. RDC ekomi na bato 797 bayebani kozwama na COVID19. Banda bokono bwango bomonanaki na RDC, le 10 mars 2020, bato 35 bakufi mpe 92 babiki. COVID19 ekoti na bituka sambo. Kinshasa ezwami na bato 744.	https://www.voalingala.com/a/ilunga-ilunkamba-alimboli-na-ass-nat-ndenge-nini-akosalela-132-2-millions-ya-covid19/5408870.html
politics	FARDC elobi mampinga ya bikolo nzinganzinga makoya te kobengana banguna mabele ya Congo	"Molebeli ya FARDC (Forces armées de la RDC), général Léon Richard Kasonga, alobi ete mampinga ya bikolo misusu makokota te na mabele ya Congo démocratique mpo na kobengana banguna na misala ya bosangisi makasi mindamami na bakonzi ya bikolo ya sous-région. Ndimbola na ye epesami samedi na Goma, na Nord-Kivu, epayi wapi bakonzi ya mampinga ya RDC, Rwanda, Ouganda, Burundi, Tanzanie, USA mpe Monusco basilisi mabongisi ya kobanda misala ya kobengana elongo basimba minduki na monyele ya RDC. Bokutani boye bomemi nungunungu mingi kati na bana ya RDC. Mpo na Gén. Kasonga, bosaningisami ya makasi botali kaka mangomba ya basimba minduki ya bikolo ya bapaya. ""Mampinga moko moko makotikala na mboka na yango, mpe mampinga ya RDC makokamba misala na mabele na yango na ntina ete soki monguna songolo abenganami na mabele na biso mpe alingi akatisa ndelo mpo akima na mboka na ye to na mboka mosusu (azali monguna ya bato banso koleka ndelo ya mboka) akobenganama mbala moko na mampinga ya FARDC mpe na mampinga ya mboka songolo to pakala,"" elimboli Gén. Kasonga. ""Mampinga ya bapaya makoya na Congo te,"" elobi Gén. Kasonga ""Esengeli boyeba ete mampinga ya RDC masalaka mikolo minso uta kala, na makasi na biso moko mpe na bonsomi bonso, misala ya kobengana ba basimba minduki na mabele ya Congo, na makoki ya bana ya Congo bapesaka biso. Tokokoba kosala yango. Mbano ezali: ata lingomba moko te ya basimba minduki na Congo mpe kimya bisika binso,"" ebeti sete Gén. Kasonga. Molobeli ya ba FARDC apesi ndakisa ete ba FARDC bazali kobenga, bango moko, basimba minduki na Mayangos, na Beni, na Rutshuru mpe Nyamilima, na Nord-Kivu. Misala misusu ya kobenga mpe kosukola mangomba yango mizali kosalama na Sud-Kivu, elobi Gén. Kasonga. ""Tokokoba kosala yango"", elimboli molobeli ya ba mampinga ya Congo. Lokola Gén. Kasonga, mokambi ya Nord-Kivu, Carly Nzanzu Kasivita mpe alimboli lolenge moko. Mpo na ye, misala miye mibandi, ya bosangisi makasi ya mapinga ya bikolo ya sous-région, mikokani te na ba opérations conjointes esalamaka mibu mileki mpe misilisaki te bitumba. M. Nzanzu alobi lisusu ete Monusco mpe Africom (USA) bazala wana kaka mpo na kotala."	https://www.voalingala.com/a/fardc-elobi-mampinga-ya-bikolo-nzinganziga-makoya-te-na-mabele-ya-congo-kobenga-banguna/5141096.html
politics	"""Bakata Katanga"" bafundami na koboma mokonzi ya ANR na Pweto"	"Chef ya sous-poste ya ANR (Agence nationale ya renseignement) na Pweto, na Haut-Katanga, abomami na basimba minduki bafundami kozala ba Maï Maï Bakata Katanga, eyebisi bayi société civile. ""O’mokolo mwa lundi, pene na 20 heures... basimba minduki minei ya Bakata Katanga bakendaki na ndako ya chef ya sous-poste ya ANR na Nzuiba mpe babetaki ye masisi na pembeni,"" elobi mokambi ya société civile na Pweto, Delphin Lwembe, atangami na radio Okapi. ""Nsima na yango batiaki ye mbeli mpe bakataki bomoto ya masoli oyo ya l’Etat,"" ebakisi M. Lwembe. Kolanda maloba maye, nzoto ya mowei ezali kozela kokundama. Bakata Katanga bafundamaka mpo na bitumba mpe mobulu mingi na etuka ya kala ya Katanga."	https://www.voalingala.com/a/bakata-katanga-bafundami-na-koboma-mokonzi-ya-anr-na-pweto/5257561.html
sports	"JO Tokyo 2020 : Nageuse Stefan Sangala ya Congo ""ameli mayi” kasi Sud-africaine Emma Chelius aleki"	Nageuse ya Congo-Brazzaville Stefan Sangala abendi mokila na momekano ya 50 m na mayi na Jeux Olympiques ya Tokyo 2020. Na mibu 26, Stefan Sangala asali 37'',92 minutes mpe abimi na molongo ya sambi. Stefan Sangala alongwe. Azalaki yambo na moto ya suka Nada Mohammed W S Arakji ya Qatar oyo azalaki ten a bopoti yango. Momekano mwango molangami na moyi Rwanda Alphonsine Agahozo na 30'',50. Na molongo ya mibale ezalaki na elenge mwasi Osisang Chilton ya Palau oyo asali 30'',67. Kasi bango banso baleki na etapi ya mibale te. Elenge mwasi ya Safrique du Sud Emma Chelius nde aleki, azalaki na molongo ya misato na 24’’65 ya serie ya zomi na bopoti mosusu.	https://www.voalingala.com/a/jo-tokyo20-nageuse-stefan-sangala-ya-congo-ameli-mayi-kasi-sud-africaine-emma-chelius-aleki/5985305.html
politics	Tshisekedi ayebisi mbulamatari ete général Kayimbi akufaki na singa na kingo	"Mbulamatari ya ekolo Congo démocratique na bokambami ya président Félix Tshisekedi elobalaki liwa ya général-major Kahimbi na bokutani bwa yango ya mokolo ya mitano. ""Président Tshisekedi ayebisi mbulamatari ete azwaki mokano ya kotinda lipinga ya bolukiluki ya bonsomi kolanda makanisi ma MONUSCO, kasi alobaki, kolanda maye ayebi, général Delphin Kahimbi akufaki na liwa ya singa na kingo,"" esakoli molebeli ya mbulamatari David Jolino Makelele. Général-major Kahimbi, mokambi ya DEMIAP, misala ya bokengi ya mampinga, akutamaki akufa vendredi le 28 février, mokolo esengelaki akende koyanola na Conseil national ya sécurité. Mokolo moko yambo na yango, epemisaki na mosala mwa ye mpe ba soda bakengelaka ye bolongolamaki. Azwaki mitindo ya kobima mboka te mpe abotolomaki passeport. Mposo moko yambo na yango apekisamaki kozwa mpepo mpo na kokende Afrique du sud."	https://www.voalingala.com/a/tshisekedi-ayebisi-mbulamatari-ete-g%C3%A9n%C3%A9ral-kayimbi-akufaki-na-singa-na-kingo/5319899.html
politics	Martin Fayulu aboyi kondima ba résultats	"Martin Fayulu, candidats mosusu ya opposition, oyo aye na nsima molinga ya maponami Félix Tshisekedi, alobi andimi te ba résultats oyo CENI epimisi. ""Ezali soni tee bato basangana mpo koyiba elonga ya bana ya Congo. Ezali soni mingi kokonisa ete ezali opposition nde ekoti na moyibi oyo. Tolobi, ezali malamu te. Tokondima ba résultats oyo te lokola CENCO mpe endimi te ba résultats maye ekokani te na oyo bango bamonaki na suka ya maponami,"" ebeti sete Martin Fayulu. Candidat ya Lingomba Lamuka alobi ""akosalela lolenge nyonso mpo na te bana ya Congo bazuwa elonga ya solo"". Abengi bana ya Congo ""kotelema mpo te bayibela bango elonga na bango te"". Mokambi ya CENI, Corneille Nangaa, asakolaki na butu ya mokolo ya mineyi moleki tee mokambi ya lingomba ya UDPS alongi maponami ya mokonzi ya mboka na koleka 38%. Mpe taux ya participation mozalaki koleka 47%. Toyoka Félix Tshisekedi."	https://www.voalingala.com/a/martin-fayulu-aboyi-kondima-ba-r%C3%A9sultats/4834185.html
politics	Mboso, Kabund na basusu balongi maponami ma Bureau ya Assemblée nationale	Christophe Mboso Nkodia Puanga, président ya Bureau d’âge, alongi maponami ma mokambi ya Bureau définitif ya Assemblée nationale. Ndenge moko mpe na Jean-Marc kabund, mokambi ya UDPS, na ebonga ya mokambi molandi wa yambo. Bakeli mibeko 389 nde baponi mpo na M. Mboso. Nkasa 77 esakolamaki mpamba. M. Kabund azwi koleka maponami 365. Bilembo byango bizalaki ya kokamwisa te mpo kaka nokombo moko to candidature moko nde endimamaki mpo ne bibonga mingi. Cour ya cassation ebwakisaki bosenga ya baye banso bapesaki nkombo na bango bo' indépandants, mingi mingi bayi FCC. Bureau définitif ekovandisama na ebonga o'mokolo mwa minei.	https://www.voalingala.com/a/mboso-alongi-maponami-ma-bureau-ya-assembl%C3%A9e-nationale/5763962.html
politics	Tshisekedi aboyi kokende na Japon nsima ya liwa ya bato 30 na Kongo central	"Koleka bato 30 bakufi na likama ya motuka na bokutani ya Nkamba na route nationale N0 1 na etuka ya Kongo central, eyebisi bakonzi ya ekolo Congo democratique. Président Félix Tshisekedi aboyi kokende na Japon, na botiyami na bokonzi, nsima na liwa ya bato baye. ""Motango ya bawei na likalama yango ezali monene. Kino sik’oyo ; pene na bato 30 bawei mpe 16 bazoki mpota enene,"" esakoli na liyebisi mokambi ya misala ya président Felix Tshisekedi, Vital Kamerhe. Ntina ya likama liyebisami te. Kasi banzeneke bayebisi bapanzi sango ete bus moko ya marque Tata eye ememaki bato na mobongo na mboka Lufu ebimaki na nzela mpe ebalukaki na lubwaku ya pembeni. Mingi bakanisi ete frein nde ezalaki malamu te. Gouverneur intérimaire ya Kongo central akitaki na esika yango mpe amemaki lisungi. Président Tshisekedi aboyi kokende Japon mpo likama yango, elobina liyebisi Vital Kamerhe. M. Tshisekedi abengisamaki na botiyami na bokonzi ya empereur ya Japon."	https://www.voalingala.com/a/tshisekedi-aboyi-kokende-na-japon-nsima-ya-liwa-ya-bato-30-na-liakama-na-kongo-central/5132224.html
politics	Magufuli asakomali molongi ya maponami ma mokonzi ya mboka na Tanzanie	"John Magufuli, mokonzi azali na ebonga, asakolami molongi ya maponami ma mokonzi ya mboka na Tanzanie na 84,39%, kolanda Commission électorale (NEC). ""Commission esakoli John Magufuli ya CMM oyo azwi bilembo mingi koleka, alongi maponami ma mokonzi ya mboka,"" elobi mokambi ya NEC Semistocles Kaijage. Opposition eboyi kondima yango mpe elobo ekobwakisa bilembo biye biytondi na moyibi, mpo na yango. Banda na ye ya makasi na opposition, Tindu Lissu, azwi 13,03%. Bilembo misusu bitakali, bikabolami na ba candidats nasusu 13. Na Tanzanie, mobeko mopesaka nzela te na koboya na bozuzi bilembo bya maponami ma mokonzi ya mboka. M. Magufuli akotaki na bokonzi nsima na kolonga maponami na 2015."	https://www.voalingala.com/a/magufuli-asakomali-molongi-ya-maponami-ma-mokonzi-ya-mboka-na-tanzanie/5642487.html
health	Malaria ebomi bato na Burundi lokola Ebola na RDC	"Bato koleka1.800 bakufi na malaria na Burundi banda mobu mobandaki, motango mokakani na moye ya Ebola na Congo démocratique, eyebisi OCHA, Mabonigisi ya Nations unies ya kotala ba affaires humanitres. Banda ebandeli ya mobu, motango ya baye bazuwi bokono boye mozali 5.738.661 mpe bato 1.801 bakufi, elobi rapport ya OCHA. Nzokande, Burundi ezalaka na bato millions 11.5. OCHA elobi ete malaria ekomi lokola épidémie na Burundi banda ebandeli ya sanza ya mitano kasi gouvernement eboyi kondima yango ata ya mabongisi ya molongo balakisi bosengi boye bozali. Na mposo ya le 15 juillet kino le 21 juillet 2019, ""bato 152.243 bazwamaki na malaria. Kati na bango bato 65 nde bakufaki na ba districts 39 ya bokolongono likolo ya 46 districts ya bokolongono ya Burundi,"" elobi OCHA. Yango ezali bobakisami ya 164% ya motango ya baye bazuwani na bokono boye. Nzokande bokono ya Ebola esili koboma, na mobu moko, koleka bato 1.800 na Congo démocratique, mboka ezwami nzinga nzinga. "	https://www.voalingala.com/a/malaria-ebomi-bato-na-burundi-lokola-ebola-na-rdc/5031370.html
business	USA epesi etumbu na Alain Mukonda mpo na kosunga Dan Gertler na misala kobomba misolo	Département ya Trésor ya Etats-Unis esakoli ete epesi etumbu na moyi RDC Alain Mukonda mpo na lisungi apesaki moyi mombongo Dan Gertler na kobomba misolo. Département Trésor ya Etats-Unis elobi ete Alain Mukonda abombaki kati na $11 million mpe $13.5 million na ba comptes akelaki nzokande ezalaki nde ya libota lya Gertler. Alain Mukondo azali moto way ambo ya kopesama etumbu ntango président Joe Biden alingi kosala likita mpo na démocratie. “Trésor ezali kopesa maboko na na misala mya kobundisa kaniaka miye mizali kosalama nsima na meba ya lolelenge ya politiki baye bazalaki kozwa mbano na ndenge ya mabe kaka mpo na bango moko kowuta na libenga lya l’Etat, » elobi na liyebisi Secretaire d’Etat molandi ya Trésor, Wally Adeyemo. Ba compagnies zomi na mibale ezali na boyokani na M. Mukonda na RDC mpe Gibraltar epayi wapi batiami mpe na mokanda ya etumbu. Etats-Unis epasaki etumbu na M. Gertler mpe ba compagnies misusu koleka 30 ma décembre 2017 mpe na juin 2018. Etats-Unis efundaka bango na koselela bondeko na bango na mokonzi ya kala Joseph Kabila mpo na kozwa misolo na misala mya makele to ba mines. M. Gertler awangaka yango. Mobu moye alakaki kofungola bozwi to ba compagnies na ye na bana ba congo baye bakolinga kotiyw misolo na kati mpo na kopekisa ete bapaya bazwa misolo mya makele ma RDC. M. Mukonda lokola mpe M. Gertler batangami mpe na rapport ya ba media «Congo Hold-up” na BGIF Bank na Sikomines ya ba Chinois. Inspecteur general ya Finances ya RDC, Jules Alingeti Keyi, alobaki ete rapport yango ezali na makambo misusu ya solo te.	https://www.voalingala.com/a/usa-epesi-etumbu-na-alain-mukonda-mpo-na-kosunga-dan-gertler-na-misala-kobomba-misolo/6341507.html
politics	Bosambisami bwa Kamerhe botindikami le 7 août	Bazuzi ya Cour d'appel batindiki bobandelami ya bosambisami ya Vital Kamerhe le 7 août. Balakisi bilongi ba ekolo bazalaki te na boloko bonene ya Makala. Bosambisami bwa Vital Kamerhe bobandeli le 24 juillet na bosengi ya M. Kamere, mokambi ya ndako ya misala ya mokonzi ya Felix Tshisekedi na audience foraine na boloko bonene ya Makala (CPRK) na Kinshasa. Bazuzi ya Cour d’Appel, tribunal ezali kosambisi yango sika, batindiki boyoki bwango le 7 août mpo na kopesa na basambeli ba ye libaku yakokisi makambu manso masengeli mpo na ngambo ya bafundi to partie civile. Balakisi bilongi ya l'Etat bazalaki te. Kalaka ya tribunal to greffier akomelaki bango naino te. Sanza moko moleki Vital Kamerhe aketelamaki etumbu ya mibu tuku mibale ya misala mya makasi bakisa na mibu zomi ya bopekisami makoki mapolitiki mpo na kopengwisa misolo mya botongi ndako na ntina ya mikolo nkama ya bokonzi ya Felix Tshisekedi. M. Kamerhe na basambeli ba ye bakoba na kosenga ete bilembo bimonisi bopengwisi misolo bilakisama. Bituluku na bato batombolaki o’balabala na Kinshasa mpo na Kamerhe, nsima na botamboli bosamaki lobo loleki na Bukavu.	https://www.voalingala.com/a/bosambisami-bwa-kamerhe-botindikami-le-7-ao%C3%BBt-/5516149.html
business	FMI epesi pene na 369 millions $ crédit d’urgence	"Fonds monétaire international(FMI) esakoli ete ezali kopesa 368,4 millions $ ya ligne ya crédit d’urgence (nyongo mpo na makambo masengeli kosalama na lobango) na RDC, elobi liyebisi ya misala miye. ""Nyongo yango ezali mpo mbulamatari ekoka kofuta bato,"" kolanda FMI. Mokambi ya FMI andimaki linaka ya kotiya misala ya FMI mpo na kosunga bakonzi ya RDC kokokisa politliki na bango. ""Environnement économique ezali nanu na nkwokoso mpe na botawu ya kokweyisama,"" elobi FMI. Misala miye ya molongo ya mosolo ekebisi ete nkita ya RDC ekoki kokita na 2019 na 4,5% ntango yango ezali na 5,8% na 2018. RDC ezali na mikakatano na FMI likolo ya bokiti ya ntalo ya mabanga ya ntalo, ba dépenses ya sika mpe contrôle ya ba dépenses elengelamaki te ntango mboka na transition politique.  "	https://www.voalingala.com/a/fmi-epesi-pene-na-369-millions-cr%C3%A9dit-d-urgence/5209712.html
health	Kamerhe abimisami mpo na bokolongono na ye	Vital Kamerhe, mokambi ya ndako ya mosala ya kala ya président Félix Tshisekedi apesami bonsomi mpo na mwa ntango. Ezali mokano ya Cour ya cassation, elobi basembeli mpe bayi misala mya sembo batangami na ba media na Kinshasa. « Vitala Kamerhe azwi bonsomi ya mwa ntango bopesami na Cour de cassation lelo lundi, kolanda sango RTNC, Radio-télévision nationale congolaise epesi na compte Twitter na yango. Ezali na kotala bokolongono bwa nzoto na ye bozali malamute, ebakisi RTNC. kasi basembeli baye baliki kozongela VOA Lingala nsima. Vital Kamerha akatelemaki mibu zomi na misato ya boloko na kofundama na kopengwi misolo mpo mikolo naka ya president Tshisekedi. M. Kamerhe asengamaki kofuta lomande ya 500.000 $ yambio na kobima.	https://www.voalingala.com/a/kamerhe-abimisami-mpo-na-bokolongono-na-ye-/6341544.html
politics	Bureau d’âge etiami na Sénat kasi rapporteur adjoint ya Bureau définitif ya Thambwe Mwamba atiki mosala	Bureau d’âge ya Sénat etiami. Ba sénateurs tuku motoba na minei nde bazalaki na likita lyango na ndako ya Sénat na Kinshasa. Bureau d’âge ya Senat ekokamba na Léon Mamboleo oyo aleki na mibu. Akosungama na Vitcorine Lwese mpe Reagan Ilanga baye bazali na mibu y anse koleka. Nzoka nde. Rapporteur adjoint to molobeli molandi ya Sénat apesi mokanda mwa ye ya botiki mosala na Bureau d’âge ekambami na Léon Mamboleo. Bayi Bureau banso bazali balandelami na ba pétitions to mikanda baninga ba bango basengi bolongwi na bango. Kaka Samy Badibanga, mokambi molandi wa yambo ya Sénat nde apesamelaki pétition te. Lobi loleki, Alexis Thambwe Mwamba na Bureau na ye baboyaki bosalami bwa likita lyango na kolobaka ete ba Sénateurs bazali na loyi. Likambo lya lisama lokola liye lisalamaki na assemblée nationale na sanza ya zomi na mibale moleki yambo na bokweyisami ya bakambi ya Bureau défitinif na mopepe ya Union sacrée liboke lya sika président Félix Tshisekedi azali kokela mpo na majorité ya sika. Bureau définitif mosusu eponamaki na Assemblée nationale lobi mercredi. Nzokande, Inspecteur général ya Finances apesi mikolo mitano na Questeur ya Sénat, molandi waye, mosimbi libenga mpe na Comptable wa yambo kolimbola ndenge koleka 107 milliards ya FC esalelamaki wuto Janvier 2019 kino suka ya 2020. Bureau définitif ekamba na Alexis Thambwe eboyaki boluki bosalama mpo misolo kolaka millions misato y aba dollards ememamaki na ndako ya mokambi ya Senta esi ezongisamaki na libenga ya Senat.	https://www.voalingala.com/a/bureau-d-%C3%A2ge-etiami-na-s%C3%A9nat-kasi-rapporteur-adjoint-ya-bureau-d%C3%A9finitif-atiki-mosala/5765004.html
health	Bato 15 batiyami na quarantaine na Bukavu	"Bakonzi ya bokolongono batie na quarantaine (mosika na bato basusu) bato 15 na mboka moko pene na Sud-Kivu mpo na bolukiluki bozali kosalama nsima na moto ya mibale kokufa na bokono ya Ebola na Goma, engumba mokonzi ya etuka ya Nord-Kivu eye ezali nginganzinga. Ba canots rapides mpe basali ya bokolongono bokitaki na lac Kivu. Masuwa nzike matelemisamaki kati na lac. ""Totie bato 15 baye mosika na bato basusu na Birava. Kati na bango mama moko mpe bana motoba baye bawutaki Goma elongo na bato basusu bya libota bayaki kokutana na bango awa,"" eyebisi na AFP moko na bakonzi ya Birava. Kolanda Malabo na ye, mama yango na bana baye motoba bawutaki na libota lyoko liye mokonzi na yango akimaki centre ya lisalisi ya Ebola. Birava ezali pene na lac Kivu, na 30 km na nord ya Bukavu. Dr. Ciza Nuru, mokambi ya lopitalo ya Bukavu, andimi ete bato baye bayambamaki kuna mpe batiyami na kobombana. Na butu ya mardi na mercredi moto ya mibale moye amonisaki na bokono ya Ebola na Goma akufaki. Bokono ya Ebola esili koboma bato 1.803 na mobu mobimba bozali kongala na Est ya RDC."	https://www.voalingala.com/a/bato-15-batiyami-na-quarantaine-na-bukavu/5023817.html
politics	Pene na bato mwambe bakufi na bokangami ya Ne Muanda Nsemi (Min. Intérieur)	"Pene na bato mwambe bakufi na bokangami ya Ne Muanda Nsemi, mokambi ya Bundu dia Mayala / Bundu dia Kongo, vendredi na Kinshasa, endimi vice-premier ministre mpe ministre ya Intérieur. ""Pene na bato 8 bakufi, 35 baye bazoki ba mpota bazali na hôpital central ya police na camp Lufungula, moko oyo azali traumatisé atiyami na cliniques Ngaliema,"" ekomi vice-premier ministre mpe ministre ya Intérieur, Gilbert Kankonde. Na ngambo ya police, bato 8 nde bazoki mpo enene, ebakisi M. Kankonde. Na mokanda yango, M. Kankonde alobi ete Zacharie Badiengila (nkombo ya solo ya Ne Muanda Nsemi) afundami mpo na kotinda bana mboka koyinana, mpo na botomboki mpe mpo na kosimba maye matali bokengi ya mboka. Ne Muanda Nsemi amemamaki na cliniques Ngaliema mpo kozwa lisali na mpota azwaki na moto. Balandi baye 203 batindami na officier ya ministère public. Kati na bango 168 batiyami na commissariat ya police provinciale, basi mwambe. Ne Muanda Nsemi akimaki boloko ya Makala nsima na bokangami mibu mibale ntango ya président Joseph Kabila. Moto moko akufaki. Nsima na bokoti na ye na bokonzi, président Félix Tshisekedi asengaki ye azonga na boloko, kasi abimisaki ye mokolo moko molandaki. Ne Muanda Nsemi azongelaki uto mikolo mileki kokebisa mbulamatari mpe kosenga lifuta na ye ya eleko azalaki mokeli mobeko. Azali mpe kosenga bibonga ya bokonzi mpo na bana ya etuka ya Kongo central. Balandi baye basali milulu mingi mikolo mileki na Kinshasa mpe na Kongo cenral. Mpe bato bakufaki. Bayi Bundi dia Mayala, ngambo ya politiki ya lingomba ya losambo Bundu dia Kongo, bazalaki kobenga na Kongo central mpe Kinshasa bayi bituka misusu."	https://www.voalingala.com/a/pene-na-bato-mwambe-bakufi-na-bokangami-ya-ne-muanda-nsemi-(min-int%C3%A9rieur)/5391164.html
sports	Ba Leopards champions d’Afrique ya basketball ya AfroCan	Equipe nationale ya Congo démocratique elongi championnat ya Afrika ya basketball AfroCan ya basani babetaka na continent, na finale na Kenya 82-61 na Bamako, Mali epayi wapi momekano moye mobetami. Bilenge ya RDC babandi lisano malamu mpeza. Bolonga quarter ya liboso 29-18. Kasi belmbisaki mwa moke na quarter ya mibale. Kenya elekaki na 36-37, Mpe kakendaki mi-temps boye. Na quarter ya misato, bana ya Congo babimisaki boyebi na bango. Batikaki Kenya mosika na 65-47. Mpe na quarter ya suka, ecart ekomaki kino koleka 20 pts. Balongi 82-61. Maxi Onanga Shamba nde mosani ya malamu koleka ya Afrika mobimba. Ailier ya Congo democratique mpe azali kati na basani baleki malamu na championnat oyo. Equipe ya Mali nde ezuwi keni ya Fair-Play. Angola nde ezuwi esika ya misato nsima na elonga na yango liboso ya Maroc 88-71.	https://www.voalingala.com/a/ba-leopards-champions-d-afrique-ya-basketball-ya-afrocan/5018044.html
politics	"""15 millions $"": Tshisekedi asololi na mokambi ya IGF kasi abwakisi nanu Kamerhe te"	"Président Félix Tshisekedi ayambi mokambi ya Inspection générale ya finances (IGF) mpo na likambo ya 15 millions $ oyo ezali komonana te, kasi abwakisi naino te dircteur ya cabinet na ye Vital Kamerhe, oyo atangami mpo likambo yango, eyebisi molobeli ya mokonzi ya RDC, Kasongo Mwema Yamba Yamba. ""Insepecteur mokambi ya IGF (Victor) Batubenga oyo akanisi ete bakanaki ye (RFI) akutani ntango molayi na masolo na PR (président). Na koluka kobatela mosali moye monene ya l’Etat, @fathsi13 (Félix Tshisekedi) ayoki ye mpe akitisi ye motema mpe apesi ya makasi,"" ekomi Kasongo Mwema na compte Twitter na ye. Mpo na Kasongo Mwema, Felix Tshisekedi azali koloba eloko te mpo likambo yango lisili limemamaki liboso ya procureur ya republique. ""Likambo libengami ya '15 M' : Lokola IGF epesaki dossier na misala ya bosembo, PR (président) akoki lisusu te koloba likambo mosusu. Ezali mpo na soni ? Te, kasi mpo na kotosa mibeko ya democratie,"" ekomi Kasongo Mwema. ""Nzokande, VK (Vital Kamerhe) abwakisami nanu te epayi ya @fatshi13,"" ebeti sete molobeli ya président Félix Tshisekedi. Mpo na Kasongo Mwema, ""likambo liye elakisi ete démocratie ekoti makasi na RDC"". ""Lobi, esaleli ya konyokola mpo na bokengi, ANR, oyo ebimisi likambo yango, ekomi nde lisungi ya bokengeli misala ya l’Etat. Yango nde Etat de droit,"" etie mokoloto Kasongo Mwema."	https://www.voalingala.com/a/millions-tshisekedi-asololi-na-mokambi-ya-igf-kasi-abwakisi-nanu-kamerhe-te/5084552.html
politics	Paris ezali kozela komona nini Sassou akosala mpo na ba opposants	"Ministre ya mambi ya bapayaya France, Jean-Yves Le Drian, alobi ete ekolo na ye ezali kozela komona nini président ya Congo-Brazzaville Denis Sassou N’Guesso akosala mpo na ba opposants, mingi mpenza mpo na Jean-Marie Mokoko oyo abwakama na bokolo mpo na mibu 20 uto 2016. ""Na lobeli ye mpo etali M. Mokoko na basusu, na yebisi ye ete tozali kozela kotala nini akosala,"" elobi Le Drian nsima na bokutani na Denis Sassou N’Guesso. Nzokande président Denis Sassou ayambamaki mpe na mokokani ya France Emmanuel Macron na ndako monene ya Elysée. Kolanda moko na bapesi toli mpo etali sango ya mokonzi ya Congo-Brazzaville, mobembo moye mozali ya mosala. Bakonzi babale baye basololi mpo etali boyokani ya mboka mibale, eyebisi mopesi toli ya M. Sassou. Balobeli mpe libanda ya bomoi to envrionnement, zamba mpe biteyelo, ebakisi mopesi toli. "	https://www.voalingala.com/a/paris-ezali-kozela-komona-nini-sassou-akosala-mpo-na-opposants-elobi-le-drian/5067945.html
politics	Tshisekedi na Nkurunziza basololi na Bujumbura mpo na bokengi	"Président Félix Tshisekedi na mokokani wa ye Burundi, Pierre Nkurunziza basololi na Rohero, na Bujumbura mpo etali bokengi kati mboka mibale. Mobembo ya mwana mboka Tshisekedi na Bujumbura ezalaki kaka ya ngonga mibale, nsima na bowuti na ye na Tanzanie esika wapi azalaki mikolo mibale mpo na masolo na Jphn Magufuli, mokonzi ya mboka Tanzanie. M. Tshisekedi na M. Nkurunziza basololi mpo etali bokolisi bondeko mpe boyokani kati na bikolo mibale, eyebisi présidence ya Congo démocratique. Mpo etali bokengi, Kinshasa na Bujumbura balobi ete bakosala makasi mpo na kosilisa likambo ya ba ""forces négatives"" (basimba minduki) baye bamonani mingi na ndelo ya Ruzizi kati mboka eye mibale, elimboli baye ya présidence ya RDC. Bakonzi babale balobaki mpe oyo etali bolamu ya bikolo mibale, ya région mpe ya molongo. "	https://www.voalingala.com/a/tshisekedi-ayambami-na-nkurunziza-na-bujumbura/4959669.html
politics	"Ba ""pétitions"" ya kokweyisa Bureau d'âge ya Assemblée nationale etikami"	Pétition to mikanda mya kosenga bolongwi ya moko moko ya bayi Bureau d’âge ya Assemblée nationale mitaki mardi na parlement. Huissier ya sembo amemli yango mokambi ya ndako ya bakeli mibeko, Christophe Mboso . Bakeli mibeko nkama moko na tuku minei ya FCC nde batiaki manzaka na mikanda myango. Tokundola ete Bureau ya Assemblée nationale ekweyisamaki sanza eleki nse na mikanda mya ndenge wana. Bokweyisami ya bakambi ba Assembléen nationale na Jeanine Mabunda oyo azalaki présidente na yango, bozalaki mpo bayi CACH, lingoba lya mokonzi ya mboka Félix Tshisekedi, moko na bilembo ete majorité ebongwami. M. Tshisekedi akataki libala kati na CACH na FCC, ya mokonzi ya kala Joseph Kabila. M. Tshisekedi azali kosala liboke lya sika na bato bakotambola na ye na bokonzi bwa ye.	https://www.voalingala.com/a/ba-p%C3%A9titions-ya-kokweyisa-bureau-d-%C3%A2ge-ya-assembl%C3%A9e-nationale-etikami/5734474.html
sports	Djogo Ndaye Mulamba akufi	"Ndaye Mulamba, ""djogo"" ya lisano ya ndembo, mosani monene ya Leopards, equipe nationale ya RDC akufi na Afrique du Sud, elobi ministre ya Sports Papy Niango Iziamay. Mosani ya Congo liye ayebanaki mpe na kombo ya ""Mutumbula"", azalaki bobele mosani moko atikalaka kotiya mingete 9 na phase finale moko ya coupe d’Afrique des nations, na 1974 ntango RDC (Zaire) elongaki competition liye mpo na mbla ya mibale. Ndaye akufi na mibu 70, azalaki attaquant ya AS Vita Club. Alongaki mpe na equipe na ye Vita Club coupe africaine des clubs champions na 1973.\nAbetaki mpe na Renaissance ya Kasai mpe na As Bantous. Ndaye akufi na Afrique du Sud esika wapi azalaki na lopitalo. Azuwaki medaille ya ordre nationale des Leopards mpe medaille ya merite ya Centenaire ya Fifa."	https://www.voalingala.com/a/djogo-ndaye-mulumba-akufi/4834281.html
sports	Ligue ya Basketball ya Afrika ya yambo ekobetama na Kigali	Ligue ya basketball ya yambo ya Afrika ekobetama na Kigalai na Rwanda wuta le 16 kino le 30 mai. Fédération internationale de basket-ball (FIBA) nde esakoli yango mardi. Club moko te ya RDC to ya Congo-Brazzaville ezali kati na zomi na mibale ekowelela mokano yango. GSP (Algérie), Petro Luanda (Angola), FAP (Cameroun), Zamalek (Égypte), GN (Madagascar), Police (Mali), Salé (Maroc), Ferroviario Maputo (Mozambique), Rivers Hoopers (Nigeria), Patriots (Rwanda), Douanes (Sénégal) mpe Monastir (Tunisie) nde bakondogwana. Momekano mwa yambo ya Ligue eye mosengalaki kosalama mobu moye na lisungi lya NBA (Ligue ya basketball ya USA) na FIBA motiami sika mobu mokoya mpo na COVID-19.	https://www.voalingala.com/a/ligue-ya-basketball-ya-afrika-ya-yambo-ekobetama-na-kigali/5834396.html
politics	Milulu ya politiki mipekisami yambo ya bokomi ya Kambubi na Kolwezi	"Mokambi ya engumba ya Kolwezi na etuka ya Lualaba apekisi milulu minso ya politiki, mikolo misato yambo ya bokomi ya Moïse Katumbi. ""Mpo na ntina ya bokengi mpe mpo na kimya, milulu to bokutani moko te ya politiki misalami na lisanga to lingomba ya politiki songolo to pakala, mikoki kosalama te na etando mobimba ya engumba kolwezi kino miko misusu mikopesama, "" ekomi na liyebisi Véronique Utipe, mondele-mboka ya Kolwezi. Mme Utipe ayanoli, na mokanda mosusu, na bosengi ya lingomba Lamuka liye likambami na Moïse Katumbi, ete azali na mawa ya kopesa nzela te na milulu ya koyamba opposant oyo. Lamuka ekomelaki Mme mpo na kosenga ye abatela milulu myango. Mme Utipe ayanoli ete Lamuka ""eyebani te kati ya masanga to mangomba ya politiki na Kolwezi mpe ndako na yango eyebani te "". Alobi mpe lisusu ete manzaka matiyamaki na mokanda ya kosenga nzela mpe moto akomaki yango bandimama te na bakonzi ya engumba. Nzokande M. Katumbi esengeli akoma na Kolwezi nsima koleka na Kalemie, na Tangamyika, o’mokolo ya misato. "	https://www.voalingala.com/a/milulu-ya-politiki-mipekisami-yambo-ya-bokomi-ya-kambubi-na-kolwezi/5012483.html
politics	Amerika epesi etumbu na procureure Fatou Bensouda ya CPI	"Etats-Unis epesi etumbu na procureure ya Cour pénale internationale (CPI), Fatou Bensouda, esakoli secrétaire d’Etat (ministre ya mambi ma bapaya) Mike Pompeo na bokutani na bapanzi sango. ""Moto nyonso to misala minso akokoba kopesa maboko"" na procureure ""atiami na esika ya kozwa etumbu mpe lokola,"" elobi M. Pompeo. Mikolo mileki, président Donald Trump apesaki ndingisa na juin ete entumbu ya nkita epesamela baklambi banso ba tribunal eye na ntina ya kobangisa bango na kolandela basoda ba Amerika na misala basalaki na Afghanistan. CPI epamelelaki nungu nungu ya Amerika mpo na kopekisa yango kozala nsomi. ""Lelo, totie maloba na misala,"" elimboli Mike Pompeo. ""Mpamba te CPI ekobi koluka Amerika,"" ebakisi mokambi ya misala ya bikolo ya bapaya ya Amerika. CPI ekataki na appel na mars ete ndingisa epesamaki mpo na bolukiluki bosalama likolo na mbeba ya bitumba mpe ya bomoto esalamaki na Afghnistan ata mbulamatari ya Trump eboyaki yango."	https://www.voalingala.com/a/amerika-epesi-etumbu-na-procureure-fatou-bensouda-ya-cpi/5568068.html
politics	Mokonzi ya ONU mpo na bomoto asengi ba FARDC batika mbeba	Mme Michelle Bachelet, Haut-Commissaire ya Nations unies mpo na Makoki ya bomoto asengi bakonzi ya RDC basala makasi mpo ete misala ya mapinga mpe ya bokengi mitika kosala mbeba ya bomoto Alobi ata mwa mbongwana bosalami, basoda mpe bayi bokengi nde baleki na kotambola likolo na makoki ya bomoto. Mme Bachelet asololaki na Président Félix Tshisekedi lundi yambo na kosukisa mobembo mwa ye ya pene na mposo na ekolo Congo démocratique. Masolo na bango mazalaki likolo na makambo biike kasi mingi mpeza mpo na bitumba mpe bobomami bozali kosalama na Ituri (na Djugu) esika wapi bato pene na nkma sambo, mingi ba Hema, bakufaki na bitumba na ba Lendu. Mokambi ya makoki ya bomo ya ONU abandaki mobembo mwa na RDC na Bunia, na Ituri, mpo na komona ye moko mbeba esalamaki. Mme Bachelet na Tshisekedi basololaki mpe mpo na oyo makoki ya bomoto na bisika misusu na ekolo.	https://www.voalingala.com/a/mokonzi-ya-onu-mpo-na-bomoto-asengi-ba-fardc-batika-mbemba/5263804.html
health	OMS ekebisi mokili mpo na kobosana Ebola likolo ya Coronavirus ya sika	"OMS (Mabongisi ya molongo mpo na bokolono) ekebisi mokili kobosana Ebola mpo na bokono bwa Coronavirus ya sika boye bozali kongala na mokili kowuta na Chine. ""Esengeli te tobosana Ebola""… ""Tozali kozwa makasi na ndenge makambo mazali kokende mpo na tozwaki kaka bato misato na Ebola mposo moleki mpe ata moto moko te azwami na mikolo misatu miye,"" elobi na bapanzi sango mokambi ya OMS, Tedros Adhanon Ghebreyesus. ""Soki tozwi ata moto moko na mikolo 42, (elingi koloba ete Ebola) esili nanu te,"" ebeti sete Tedros Adhanon Ghebreyesus. Bokono bwa Ebola bobandaki mbala oyo na RDC na août 2018. Koleka bato 2.300 basili bakufi na bokono oyo bozali kongala na est ya Congo. Kolanda OMS, koleka bato 1.000 bakufi na Coronavirus ya sika, bato 42.000 nde bazwi yango mpe esi'ekoti na mboka 25. Coronavirus ya sika ebandaki na Yuhan na Chine."	https://www.voalingala.com/a/oms-ekebisi-mokili-mpo-na-kobosana-ebola-likolo-ya-coronavirus-ya-sika/5284274.html
politics	Cour constitutionnelle elobi état d’urgence esakolami lolenge buku likonzi lisengi	Cour constitutionnelle elobi état d’urgence esakolamaki na mokonzi ya mboka Félix Tshisekedi ezwamaki kolanda Buku likonzi. Cour consitutionnelle ebimisi ekateli na yango lundi nsima bosenga ya président Tshisekedi mikolo mileki. Mokano mwa Cour constitutionnelle mokweyi ntango matata mazali mingi kati na bayi politique nsima na mokambi ya Sénat kosakola bobengisami ya Congrès mikolo mikoya mpo na kobongisa ndenge ya kosalela état d’urgence président Tshisekedi asakolaki. Bayi UDPS (Union pour la démocratie et le progrès social), lingomba ya mokonzi Tshisekedi, batelemelaki bobengisi ya Congrès. Baiike bakebisaki mpo mabongisi ma kobombama ya bayi FCC (Front commun pour le Congo) ya mokonzi ya kala Kabila mpo na koluka kobongola bokuna ya Congrès na esika ya kokweyisa ye. M. Tshisekedi asakolaki état d'urgence le 24 mars 2020.	https://www.voalingala.com/a/cour-constitutionnelle-elobi-%C3%A9tat-d-urgence-esakolami-lolenge-buku-likonzi-lisengi/5370397.html
politics	Kenya elingi kokanga ba camps epayi wapi bakima bitumba koleka 400.000 bazalaka	"Bakonzi ba Kenya basakoli ete bakokanga mpo na libela camps mibale epayi wapi bakima bitumba koleka 400.000 bavandaka. Ntango ya kosolola mpo na likambo na bango ezali lisusu te, elobi ministre ya mambi ya kati ya mboka ya Kenya. Mbulamatari ya Kenya epesi mikolo 14 na HCR (misala mya ONU mpo na bakima minduki) mpo na kopesa nkasa na yango mpo etali bokangami bwa camps ya Kakuma na ya Dadaab. Bato pene na 190.000, mingi mingi bayi Soudan ya Sud bavandaka na Kakuma, na Nord-West. Ba camps ya Kakuma na ya Dadaab efungwama wuto pene na mibu 30. Na Dadaab, na Nord-Est, pene na Somalie, nde pene na bayi Somalie 250.000 bavandaka wuto bakima bitumba na 1991. Adbullahi Osman, moyi Somali, azali moko na bakima mibitumba mpe avandaka na camp ya Dadaab, alobi ekozala likama soki akozingisama mboka. ""Nakozala na kimya te mpe na kozanga kelasi na tanga awa, Kimya ezali te na mboka. Soki nazongi bakotia ngayi na kelasi ya nse. Esili mpo na kelasi, Nakisi te été nakokoba kelasi, elobi na ngambo na ye,"" Schadrack Nishimwe, moyi Burundi avandaka na camp ya Kakuma. Na 2016, bakonzi ba Kenya balobaki mpe ete bakokanga ba camps biye, Bakonzi ba Kenya bakanisaka ete badongolomeso ya Somalie ya lingomba al-Sabab babongisa bitumba mpe basalaka yango wuto ba camps biye. HCR ekebisi na liyebisi ete mokano mwango mokozala na mbano mabe mingi mpenza na eleko eye ya COVID-19. Baike na bana ba RDc mpe bazali kati na bakima bitumba baye."	https://www.voalingala.com/a/kenya-elingi-kokanga-ba-camps-epayi-wapi-bakima-bitumba-koleka-400-000-bazalaka/5828769.html
politics	Bozangi botosi bwa makoki ma bamoto bomati makasi na sanza ya mwambe na RDC	Nations unies elobi ete na sanza ya mwambe bozangi kotosa makoki ma bomoto bomati makasi na ekolo Congo Democratique koleka na sanza ya sambo. Bozangi botosi mibeko miye bosalemi mingi na basimba minduki, kasi mingi misusu mpe misalemi na bayi FARDC. Bureau conjoint ya Nations unies mpo na makoki ma bomoto (BCNUDH) eye epesi nsango yango na masolo na ba panzi sango na ndako ya Monusco, elobi ete, na sanza ya mwambe, bobuki mibeko lya makoki ma bomoto to mpe ba violations des droits de l’homme koleka 739 esalemi. Nzoka nde na sanza ya sambo eleki, ezalaki 492 mpe emami kufa na bato 293, na kati na bango basi 63 mpe bana 24. Mingi na kati ya makama maye masalemi na bisika biye bitumba bizali, mingi mingi na Ituri mpe na Nord-Kivu, ata ko bituka biye bizali na état de siège wuto sanza ya mitano mpo na koluka kozongisa kimia na bituka biye, bisika basimba minduki bazali kobunda wuto mibu 25. Na kotala sanza ya sambo eleki, na sanza eye ya mwambe, ezali mingi bayi mbulamatari nde basali mabe koleka na maye matali kozanga kotosa makoki ma bomoto. Mpamba te 55% ya mbeba esalemi nde na bango, mpe basimba minduki basali 45%. Kaboul Aziz Thioye, mokambi ya BCNUDH alobi ete ata ko état de siège esali ete makambo masusu mazali koleka malamu na maye matali bokengi na bituka biye, ebele lisusu etikali mpe esengeli esalema mpo ete kimya ezonga. Mokambi ya BCNUDH asakoli mpe lisusu ete badongolo miso ya lingomba ya ADF bakomi na ndenge ya sika ya kosalela. Lolenge loye lozali ya kokotisa mayele mabe na bato mpo ete bato ya mboka ya pembeni pembeni bakoma kobunda bango na bango mpo na kozangisa kimya na bayi mboka.	https://www.voalingala.com/a/bozangi-botosi-bwa-makoki-ma-bamoto-bomati-makasi-na-sanza-ya-mwambe-na-rc/6250415.html
politics	Biden atindeli Tshisekedi mokanda ya mokakoswa mpo na bokambi bwa ye na UA	Président Joe Biden atindeli mokoni wa ye ya RDC mpe motambwisi ya Union africaine mpo na bokonzi azwi na kokamba lisanga liye lya Afrika. Ntoma ya Amerika Mike Hammer nde amalelaki M. Tshisekedi mokanda yango. Mokonzi ta Amerika Joe Biden apesi longonya na tata mokonzi Félix-Antoine Tshiseledki mpo ntombwa na ye bo’ mokonzi yay a sika ya Union africaine, elobi présidence ya RDC. Yango maye makokomami na kati ya mokanda yango, kolanda présidence	https://www.voalingala.com/a/biden-atindeli-tshisekedi-mokanda-ya-mokakoswa-mpo-na-bokambi-bwa-ye-na-ua/5802005.html
sports	Mosani ya Léopards Jody Lukoki akufi na mibu 29	"Mosani ya ba Léopards Jody Lukoki akufi lelo na mibu ntuku mibale na libwa, esakoli club na ye FC Twente na Pays-Bas. ""Na ntongo ya lelo, FC Twente ezwi sango ya mawa ete Jody Lukoki awei,"" esakoli na liyebi club eye ya Pays-Bas. Jody Lukoki azalaki na mibu 29. Awutaki na Ajax epayi ayekolaki kobeta ndembo na makolo. Abeta mbala misato na ba Leopards. Abetaki mpe na Ludogorets ya diviosn ya mibale ya Bulgarie esika atiaki mingete ntuku minei na mwambe. Ntina ya liwa lya liyebisami te."	https://www.voalingala.com/a/6564177.html
politics	Epekisami na ba ministres kozwa likabo ya koleka $210 na mobu moko	"Ba ministres mpe vice-ministres bandimi na mokanda batiaki mokoloto o’mokolo ya misato ete bakoki te kondima likabo ya koleka $210 (350.000 francs Congolais) na mobu moko. ""Nakoboya mosala na ngai""... soki na tosi te, endimi moko moko na bato 67 baye bazali na mbulamatari, na mokanda batie manzaka. Mokanda yango mopekisi bango ""kondima makabo ya koleka 350.000 francs congolais ($210) na mobu moko kowuta epayi ya baye bazali kosala na bango mosala, lolenge moko to mosusu"". Ministre wa yambo Sylvestre Ilunga Ilunkamba na ba ministres banso balapi ndayi ete bakosala ""mosala na komipesa mobimba, na alima, na kotosa mibeko, na bosembo, na bosolo mpe na kozanga kopona mpo na ngambo moko na bozali na bango na baninga ba bango ya misala mpe na bato basusu"". ""Tosengeli kolongola na mito ya bana ya Congo likasi ete politiki ezali mosala ya kozwa mosolo na bopete,"" elimboli na milulu ya botiyi manzaka, molakisi Saint-Augustin Mwendambali, moko na basali ya likolo ya l’Etat baye basali mokanda moye. Mokanda yangongo mozali ya kondima kotambola na botosi mibeko mpe bizaleli malamu. Milulu myango misalamaki na Cité ya Union africaine. Mibeko myango misalami na Observatoire ya bokengeli kaniaka mpe bizaleli malamu (OSCEP)."	https://www.voalingala.com/a/epekisami-na-ba-ministres-kozwa-likabo-ya-koleka-210-na-mobu-moko/5090683.html
health	Mwasi moko apesi bokono ya Coronavirus na mobali na ye na Etats-Unis	"Bakonzi ya bokolongono na Etats-Unis balobi moto ya yambo azwi bokono ya Coronavirus kowuta na moto mosusu na mabele ya Amerika. Moto yango ezali mobali oyo azwi bokono bwango na mwasi na ye. ""Moto ya mibale ya azwami na Coronavirus ya sika na Illinois azali moko na bavandi ya Chicago, azali mpe molongani ya moto wa yambo (mwasi) oyo azali kobela bokono yango na kowuta mobembo,"" eyebisi Robert Redfield, mokambi ya na Centre ya kotala mpe kobatela na bokono (CDC). Moto wa yambo ya kozwa bokono bwango ezalaki mwasi ya mibu pene tuku motoba. ""Toyebi ekoki kobangisa… kasi likama ezali sik’oyo moke mpo na ba Américains,"" elobi M. Redfield. Coronavirus ""epanzanaka mingi te kati na bato, tokanisi ete likama ezali te mpo na bana mboka,"" eyebi Ngozi Ezike, mokambi ya Santé publique ya Illinois. Mwasi oyo azwamaki na bokono boye awutaki Wuhan na Chine, azongaki na Chicago le 13 janvier. Molongani wa ye akendaki Chine te kasi azwaki virus epayi ya mwasi na ye. ""Etats-Unis esengi te na bato kozipa zola na monoko na masque,"" elobi Nancy Messonnier, mokambi atalaka bokono ya mpema na CDC. Na Etats-Unis mobimba bato motoba basi bazwi coronavirus ya sika. Bato 92 bazali kolandelama. Bakoni batano bawuti na Chine epayi wapi bato 7.700 basi bazwi bokono yango mpe 170 bakufi. Koleka mboka 15 ezwi bato na bokono yango na Asie, poto, na Amerika ya nord mpe Moyen orient. "	https://www.voalingala.com/a/mwasi-moko-apesi-bokono-ya-coronavirus-na-mobali-na-ye-na-etats-unis/5267165.html
health	Ministre ya Santé atiki mosala	"Dr Oly Ilunga, ministre ya mambi ya Bokolongono atiki mosala mikolo mibale nsima na mokano ya president Félix Tshisekedi ya kozuwa bitumba ya Ebola na maboko mpe ya kotiya na esika équipe ba experts ekambami na Dr. Jean-Jacques Muyembe mpo na yango. Dr. Ilunga alobi ete alongwe mpo aboyi mobulungano mokota na kolanda mokano ya président Tshisekedi. ""Nakolanda mokano na yo ya kozuwa bokambi ya bitumba na bokono ya virus ya Ebola mpe mpo nakoboya mobulungano mokoki kobebisa bitumba moye mokolanda mokano moye, napesi yo mokanda ya botiki misala na ngai ya ministre ya Santé ,"" ekomi ministre ya Santé Ilunga. Dr. Ilunga abakisi, na mokanda na ye, ete ""lokola na bitumba binso, maziba ya mikano makoki te kozala mingi na kobanga ete mbulungana ekota"". Nzonkande, o’mokolo ya mposo, président Félix Tshisekedi asakolaki na liyebisi ete ye moko nde akokamba bitumba na épidémie ya Ebola. Bokono boye bosili kobama koleka bato 1.700 banda sanza zomi yango eozali kongala na monyele (Est) ya Congo démocratique. M. Tshisekedi atieyi Dr. Jean-Jacques Muyembe, mokambi ya INRB (Institut national de recherche biomédicale), oyo ayebani mpo kosunga kosilisa ba épidémies ya Ebola bileka). Mokonzi ya RDC asengi na Dr. Muyembe kosala mbongwana esengeli mpo na kosilisa bokono boye. Mokambi ya ekolo na misala ya banganga ya boyebi bakutanaki o'mokolo ya mposo na Cité africaine, na Kinshasa. Batalaki ndenge nini makambo mazalaki kosalama na koyebaka ete OMS (Mabongisami ya molongo ya bokolongono) masakoli ete Ebola ezali bosengi ya lombango ya molongo mpo na bokolongono,"" eyebisi présidence ya Congo démocratique."	https://www.voalingala.com/a/ministre-ya-sant%C3%A9-atiki-mosala/5010266.html
sports	Ba Léopards bakaboli 1-1 na ba Ecureils ya Bénin	Ba Léopards ya Ekolo Congo démocratique na ba Ecureils ya Bénin bakabwani mongete moko ngambo inso na match ya mokolo ya mibale ya ba élimintoires ya Coupe du Monde Qatar 2022, mwa ngonga eleki na Cotonou Dieumerci Mbokani atiaki mongete ya yambo mpo na ba Léopards na 11e minute mpe Jordan Adeoti azongisaki na 33e minutes mpo na ba Ecrureils. Na bokambami ya coach na bango moyi Argentine Hector Cuper, ba Léopards bakokaki te kobatela avance na bango. Na kokabolaka mongee moko na ba Ecureils, ba Léopards batiki bongo Bénin elaka na molongo ya yambo na classement provisoire ya deuxième journée. Na match ya mokolo mwa yambo mposo moleki, ba Léopards bakabolaki mpe mongete moko na Tanzanie. Ba Léopards bazali sika na molongo ya mibale na bilembo mibale nsima na ba Ecureils baye bakomi na bilembo minei.	https://www.voalingala.com/a/ba-l%C3%A9opards-bakaboli-1-1-na-ba-ecureils-ya-b%C3%A9nin/6214384.html
politics	SG Adjoint ya ONU asololi na Fayulu, Muzito na bayi FCC	"Kalaka mokonzi molandi ya ONU mpo na mabi ma kimya, Jean-Pierre Lacroix akutani lundi na Kinshasa na boko na bakambi ba Lamuka mpe bayi FCC, na boluki kimya na matata mazali na RDC. Martin Fayulu na Adolphe Muzito ya ngambo ya Lamuka bakutanaki na M. Lacroix. Nsima na yango, M. Lacroix akutanaki na limpinga lya FCC. ""(M. Lacroix) Azali kosolala na ba congolais mpo na kotala ndenge nini kobima na nkwokoso eye, mpo na ete na maponami ma koya ezala bato bana mboka bakopona nde batiama na bokonzi,"" elobi M. Muzito. M. Muzito abakisi ete ngambo ya baye batikali na Lamuka ezali kosenga bokelami ya ba commissions paritaires mpo na masolo makopesa nzela ya kowa mikano mya motuya. ""Totalisi kalaka mokonzi molandi ya ONU ete alandela matata mamemi na bokwabani (kati na CACH na FCC) mpe bosenga ya kopekisa mbeba,"" elobaki na ngambo na ye Néhémie Mwilanya, motambwisi ya FCC ya mokonzi ya kala Joseph Kabila. RDC ezali na matata mpe bobendani kati na bayi politiki. Nsiam na boyoki bato président Félix Tshisekedi asalaki mposo misato, Kalaka mokonzi (SG) ya ONU Antonio Guterres asengaki ete masolo kati ngambo inso ya politiki masalama na kolanda buku likonzi. Lundi, na lisikulu lya ye liboso ya Congrès ya RDC, M. Tshisekedi abetaki sete na bokabwani asali na libala ya CACH, lingomba lya ye, na FCC ya mokonzi ya kala Joseph Kabila. M. Tshisekedi alobi ete mboka ezalaki na bokangami mpo libala liye. Mpe, ata ye (M. Tshisekedi) amikitisaki mingi mpe andimaki nsomi, amoni ete esengelaki kokata boyokani boye lokola bato mingi basengi yango na boyoki bato (consultations) asalaki mposo misato. M. Tshisekedi apesi longonya bakeli mibeko baye bandimi kokota na Union sacrée akeli mpe bakweyi Bureau ya bokambi Assemblée nationale mpe babongoli majorité na parlement. Etapi ekolanda ekozala botiami ya informateur mpo na kotala, ngambo nini ezali na majorité mpe kotia Ministre wa yambo, elobaki M. Tshisekedi. M. Lacroix akomaki na Kinshasa dimanche, akokende na monyele ya RDC nsima na masolo azali kosala na bayi politiki."	https://www.voalingala.com/a/sg-adjoint-ya-onu-asololi-na-fayulu-muzito-na-bayi-fcc/5699301.html
health	Mangwele ma COVID-19 makobanda kopesama le 12 mars na RDC	"Campagne ya vaccination to misla mya bopesi mangwele ma COVID-19 mikombanda le 12 mars na Ekolo Congo démocratique. Ministre ya mambi ma bokonongo Dr. Eteni Longondo nde asakoli yango. Mangwele million moko na nkoto nkama sambo (1,7 millionS) makomaki na Kinshasa mpo na kokabolama mpe kotobolama na bato. Ezali mangwele ma AstraZeneca. ""Tozali kokoba koyebisa bato bolamu bwa mangwele mpo makono mingi mapanzana na mokili masila kaka na nzela ya mangwele... Mbulamatari ekoki te kopesa bato mangwele mabe makoki koboma bato. Tozwaki nanu ntangu ya kotala sanza misato mangwele mango yambo tondima yango,"" elimboli Dr. Eteni. Dr. Eteni Longondo alobi ete kino motango ya bato nkoto nkama mwamba na ndambo (850.000) nde bakoki kopesama mangwele mango. Bituka bya Kinshasa, Nord-Kivu, Kongo central mpe Haut-Katanga nde bakozwa yango yambo. Yango nde bisika bakoni mingi bazwami na COVID-19 koleka. Kinshasa nde na molongo ya yambo na RDC mobimba. Ezala mingi mpenza basali ya bokolongo, baye babetlaka makono lokola diabète, hypertension mpe baleki minene mpe bakolo baye baleki mibu tuku mitano na mitano. RDC ezali kati bikolo biye bipesami mangwele na nzela ya misala mya COVAX ya ONU."	https://www.voalingala.com/a/mangwele-ma-covid-19-makobanda-kopesama-le-12-mars-na-rdc/5800089.html
politics	Tshisekedi na Sassou bapesi longonya na Macron mpo na elonga na ye na France	"Mokonzi ya Ekolo Congo démocratique, Félix Tshisekedi, lokola mpe mokokani wa ye ya Cong-Brazzaville, Denis Sassou N’Guesso, bapesi longonya, moto na moto na ngambo na ye, na président Emmanuel Macron mpo na elonga na ye na 2e tour ya maponami ya mokonzi ya France. ""M. le président mpe wa bolingo Emmanuel Macron, napesi yo longonya mpo elonga na yo enene na maponami ma bokambi ekolo France,"" ekomi M. Tshisekedi na mokanda atindi, elobi présidence ya RDC na compte Twitter na yango. ""Mandat eye ya sika ekopesa biso nzela ya koyikisa lisusu makasi boyokani kati na RDC na France,"" ebakisi M. Tshisekedi. Na ngambo na ye, M. Sassou mpe atindi maloba ma kosepela na elonga ya M. Macron. ""Na makambo malamu maye masalami, ezali mpenza esengo mpo na ngai kopesa yo, na nkombo ya bana mboka na ngai, na ya mbulamatari ya Congo mpe ya ngai moko, longonya makasi,"" ekomi na ngambo na ye M. Sassou na mokanda présidence ya Congo-Brazzaville etie na compte Twitter na yango. M. Sassou alobi ""asepli na boyokani ya bondeko kati na France na Congo-Brazzaville mpe abandeli kolakisa bolingo"" na ye ""ya kokoba kosala na M. Macron mpo bolamu ya bana ya bikolo mibale"". M. Macron alongaki o’mokolo mwa eyenga, tour ya mibale ya maponami ya mokonzi ya mboka France na 58,5% liboso ya mbanda na ye na momekano moye, Marine Le Pen oyo azwi 41,5%. Bato koleka 28% baboyaki na bango kopona na France."	https://www.voalingala.com/a/6544461.html
politics	Tshisekedi akutani na Jesse Jackson	Président Félix Tshisekedi ya RDC akutani na motambwisi mpate mpe moyi politiki ya Amerika Jesse Jackson na masolo ya pembeni ya 74e Assemblée générale ya Nations unies na New York. Pasteur Jesse Jackson alaki kopesa maboko na bitumba ya mwana mboka Tshisekedi ya kotiya na esika mboka ya mibeko (Etat de droit) na Congo démocratique, eyebisi misala ya mokonzi ya RDC. Pasteur Jackson apesi mpe losaka na mwana mboka Tshisekedi mpo na misala mokonzi ya sika ya RDC asali banda akota na bokonzi. Pasteur alobelaki mingi mboka ya Afrika mpe bayindo na Etats-Unis. M. Tshisekedi akutanaki mpe na ministre ya mambi ya bapaya ya ekolo Arabie Saoudite. Ministre ya mambi ya bapaya ta Arabie Saoudite amemelaki M. Tshisekedi maloba ya mokonzi nkumu ya mboka na ye, Salmane ben Abdelaziz Al Saoud. Maloba mango ma mokanda mwango masakolami te. O'mokolo ya minei, M. Tshisekedi apesaki lisikulu lya ye lya yambo o'boso ya Assemblée générale ya Nations unies.	https://www.voalingala.com/a/tshisekedi-akutani-na-jesse-jackson/5101603.html
politics	Tshisekedi alobi alingi abimisa 20 millions ya ba Congolais na bobola	Président Félix Tshisekedi afungoli lelo na Kinshasa linaka ya kobundisa na lombango bobola mpe bokeseni kati na ekolo Congo démocratique. Milulu myango misalamaki na Africa Park Aventure, Lac de ma valée ya kala. Felix Tshisekedi alobi ete azwi mokano ya kosala ete bomengo ya ekolo bopesa bomoi bolamu na bana ya mboka. Mokano na ngai ezali makasi kasi mokoki kosalama kaka soki bana ya Congo banso bapesi maboko na kotalaka te ngambo na bango ya politiki, eyebisi M. Tshisekedi. Mokonzi ya RDC alaki komema mboka na mbongwana enene ekobanda na misala ya bosembo kino na maye matali bomoi ya ekolo mobimba. Yango ekoleka na bitumba na kaniaka, na kopengwisa misolo ya l’Etat mpe na koyiba mpako. Alobi na lisikulu na ye ete alingi abimisa na bobola 20 millions ya bana ya Congo bavandi na milieu rural mpe péri-rural to kati na mboka, na mibu mitano mikoya. Mpo na yango Félix Tshisekedi asakoli ete alingi apesa nzela na ba infrastructures socio-économiques ya nse na ba populations rurales na nzela ya botongi ndako ya bisalaleli ya makasi, kopesa lotiliki, mayi, lopitalo mpe na kopesa makoki ya kosala bilanga.	https://www.voalingala.com/a/tshisekedi-alobi-alingi-abimisa-20-millions-ya-ba-congolais-na-bobola/5126290.html
politics	Ministre ya Bobateli ya RDC awangani ete ayokani na Russie mpo na kosomba bibundeli kuna	Ministre ya Bobateli ya Ekolo Congo démocratique, Gilbert Kabanda Kurhenga awanagni ete atiaki manzaka na boyokani na mbulamatari ya Russie mpo na kosomba minduki kuna, elobi liyebisi ministère na ye ebisimi o'mokolo mwa mitano wuto, 27 octobre 2022, na Kinshasa. “Sango eye ya lokuta ezali kaka mbano ya makanisi ma bakeli ba yango baye bamonani kozala na mposa mabe,” elobi ministre Kabanda na liyebisi litiami manzaka na mokambi ya ndako ya mosola mwa ye. “Na mobembo mwa ye ya suka na Moscou, engumba mokonzi ya federation ya Russie, Dr. Gilbert Kabanda Kurhenga, ministre ya Bobateli bwa Ekolo mpe ya Babundi ba kala, na bokeseni na sango ezali kopanzana mingi na ba réseaux soiciaux mpe ezangi solo, atikalaki kotia manzaka soki moke te na nkombo ya mbulamatari ya (RD) Congo na bakonzi ba Russie na boyokani songolo ya bosombi minduki misalama na industrie militaire ya Russie,” eyebisi liyebisi. Ministre Kabanda asalaki mobembo na Moscou pene na sanza mibale eleki. Mobembo mwango mosalamaki na bobengisami ya ministre ya Russie ya Bobateli, Sergei Shoigu, na balakisi bilongi ya bikolo pene na nkama na likita lya mbala zomi ya Moscou mpo na Bokengi na molongo. Bikolo pene na 40 ya molongo bizalaki na bokutani bwango, kati na yango biye bya Afrika.	https://www.voalingala.com/a/6810198.html
politics	Kamerhe akoti lopitalo	"Vital Kamerhe, mokambi ya ndako ya misala ya président Félix Tshisekedi, oyo azali na etumbu ya mibu 20 ya misala makasi bakisa zomi ya bopimeli makoki ma politiki, na boloko ya Makala, azali na lopitalo nsima na kokweya maladi o'mokolo mwa eyenga. Lingomba lya M. Kamerhe, UNC (Union pour la nation congolaise) esakoli na liyebisi ete azali kotalama na minganga. ""Tosololi kala te na minganga baye bazali kosalisa ye mpe tolingi toyebisa bato… ete bokolongono bwa ye bozali 'stable' kasi esengeli alandelama malamu mpe na bowumeli,"" ekomi na liyebisi kalaka mokonzi ya UNC, Aimé Boji Sangara. Yambo na yango moko na basungi ba M. Kamerhe asakolaki botindami nwa ye na lopitalo. ""Honorable Vital Kamerhe atindami na lopitalo moko ya mboka!!! Lelo, président Vital Kamerhe ayokaki nzoto malamu te, na suka ya nsima ya nzanga, bokolongo bwa bobebaki. Bakonzi ba lingomba bazali kolandela na bokebi oyo etali bokolongono bwa ye. Motemama moko na losambo,"" ekomaki na Twitter Michel Moto, moko na basungi ba M. Kamerhe. Basambeli ba M. Kamerhe bazali kokoba kosenga bobimisami bwa ye mpe balobi nzoto na ye ezali malamu te. Ba zuzi baboya mbala mitano kobimisa ye. Bosambisa bwa M. Kamerhe ya kozongela na bosenga na ye, esengelaki ebandelama. Kasi bazuzi bazali kotindika yango. Etiami le 18 septembre. M. Kamerha akatelama etumbu elongo na Sammih Jamal, mokokonzi ya société SAMIBO, na Jeannot Muhima ya présidence, mpo na kopengwisa misolo mya botongi ndako mpo na mikolo nkama mya président Tshisekedi. UNC eboyi kotambola le 28 aout lokola ebongisaki."	https://www.voalingala.com/a/kamerhe-akoti-lopitalo/5554890.html
politics	Bazuzi babwakisi recours ya opposition na ba résultats ya présidentielle na Burundi	"Cour constitutionnelle ebwakisi recours ya parti politiki ya yambo na opposition eye eboyi bilembo bya maponami ma mokonzi ya mboka ya le 20 mai maye Evariste Ndayishimiye asakolami molongi na yango. ""Bosenga bwa mokambi mwa Conseil national mpo na liberté (CNL), Agathon Rwasa, ya kotelemela bilembo bya maponami ya mokonzi ya mboka, ya ba législatives mpe communales bozali pamba mpe na mbano moko te,"" esakoli moko na bazuzi ya Cour constitutionnelle. Cour constitutionnelle endimi mpo na libela elonga ya général Ndayishimiye, candidat ya CNDD-FDD parti politiki oyo ezali na bokonzi, na 68,70%. M. Rwasa nde alandi général Ndayishimiye na 24,18% mpe candidat ya Union mpo na progrès national (Uprona) Gaston Sindimwo aye na nsima na 1,63%. Evariste Ndayishimiye, na mibu 52, akotiyama na kiti ya bokonzi na sanza ya mwambe nsima na kolapa ndayi. Président Pierre Nkurunziza oyo azali na bokonzi oyo akotika bokonzi, apesaki nkombo na ye te mpo alekisi mandats misatu na kiti na ye."	https://www.voalingala.com/a/bazuzi-babwakisi-recours-ya-opposition-na-ba-r%C3%A9sultats-ya-pr%C3%A9sidentielle-na-burundi/5449626.html
sports	France eniati Corée du Nord 4-0 na Mondial féminin ya basi	Ekolo France ebeti Corée du Nord mingete 4-0 na match ya liboso ya Coupe du monde ya basi ezali kobetema na France. Mosani ya Wenie Renard ya France atiyaki mingeti mibale na moto. Eugénie Le Sommer afungolaki mongete na 9e minute mpe capitaine Amandine Henry asukisaki na 85e minute. Match yango ebetemaki na stade Parc de Prince na Paris. Ezalaki ebandeli ya coupe du monde 2019 ya basi.	https://www.voalingala.com/a/france-eniati-cor%C3%A9e-du-nord-4-0-na-mondial-f%C3%A9minin-ya-basi/4950509.html
sports	Junior Ilunga Makabu abeti Nigérian Durodola na K.O	Mwana mboka ya RDC Junior Ilunga Makabu, elombe ya molongo ya ya boxe (bibotu)  alongi Olanrewaju Durodola ya Nigeria samedi na Kinshasa na bitumba mpo na nkamba ya molongo. Junior Ilunga Makabu akweyisaki O. Durodola K.O to makale kale na round ya sambo na bitumba bizalaki mpo ya championnat du moinde ya WBC, poids lourd-légers. Elombe ya Ekolo Congo démocratique atikali na nkamba eye O. Durodola azali kowelela. Mposo moleki, leki ya Junior Makabu, Martin Bakole akomaki elombe ya molongo ya WBC nsima na kobeta russe Sergey Kuzmin.	https://www.voalingala.com/a/junior-ilunga-makabu-abeti-nig%C3%A9rian-durodola-na-k-o/5706353.html
politics	Idriss Déby akomi maréchal ya mampinga ma Tchad	Président ya Tchad idriss Déby Itno azwi mpete ya Maréchal ya mampinga ya ekolo na ye mpo na bitumba na Boko Haram. Assemblée nationale ya N’Djamane elobi asengeli na yango mpo bitumba asalaka na ba ndogola miso to ba terroristes. Na mibu 68, M. Déby azwaki bokonzi pene na mibu 30 mileki. Azalaki kino sika général ya mampinga. Na Mars, akitaki na base moko ya mampinga ma Tchad mpe akambaki bitumba na ba ndongolomiso ya Boko haram, kasi na suka na yango baso pene 100 ya ekolo na ye bakufaki.	https://www.voalingala.com/a/idriss-d%C3%A9by-akomi-mar%C3%A9chal-ya-mampinga-ma-tchad/5479320.html
sports	RDC na Congo-Brazaville bazali na groupe moko na Libye, mpe Niger na CHAN 2020	RDC na Congo-Brazzaville babimi na groupe moko (groupe B) na Libye mpe Niger mpo na CHAN 2020, na milulu misalamaki lundi na Yaoundé, engumba mokonzi ya Cameroun epayi phase finale ya momekano moye mokosalama na sanza ya minei. Milulu myango misalamaki na CAF (Confédération africaine ya football association). Cameroun, mboka eye ekoyamba momeka mwango, ezali na groupe moko (A) na Zimbabwe, Mali mpe Burkina Faso. Ba Lions indomptables ya Cameroun bakobeta match ya kofungola momekano mwango na Zimbabwe. Groupe C ekozala na Maroc, Togo, Rwanda mpe Ouganda. Groupe D, na Zambie, Guinée, Namibie mpe Tanzanie. Mboka 16 nde ekondongwana na phase finale ya CHAN Comeroun 2020. CHAN, momokena ya lisano ya ndembo mpo bikolo ya Afrika, ekobetama wuto le 4 kino le 25 avril. Etali basani baye babetaka na kati na continent. RDC esi elonga yango mbala mibale na 2009 mpe 2016.	https://www.voalingala.com/a/rdc-na-congo-brazaville-bazali-na-groupe-moko-na-libye-mpe-niger-na-chan-2020/5293343.html
health	COVID-19: Etats-Unis epesi $274 millions na molongo mpe $6 millions na RDC	"Etats-Unis epesi pene 274 millions ya ba dollars ya lisungi ya bokolongono na bikolo nziike ya Afrika mpe 6 millions dollars na RDC mpo na bitumba na coronavirus ya sika.   Mpo na eyano ya molongo mobimba ete ya Etats-Unis, département d’Etat mpe USAID epesi mpo na yambo misolo pene 274 millions ya ba dollars ya lisungi ya bokolongono mpe ya lisalisi na bikolo biye bizali na bosenga, kobakisa na yango, topesaka wuto kala na ba organisations multiatérales lokola OMS mpe UNICEF, esakoli liyebisi ya Département d’Etat ya Etats-Unis. ""Etats-Unis epesi lelo $6m ya lisungi mpo na kobundisa COVID-19 na RDC. Yango ekomisi makoki masi mapesamaki mpo na kobundisa Ebola mpe kobongisa système ya santé congolais mpe kotala na lolenge ya boyokani na biso na RDC,"" ekomi na Twitter Département d’Etat ya Etats-Unis. Lisungi ya na USAID ya pene na 274 millions epesami na mboka ya Afrika: Angola (570 000 USD), Burkina Faso (2,1 millions USD), Cameroun (1.4 millions USD), Côte d’Ivoire (1.6 millions USD), Éthiopie (1.85 millions USD), Kenya (1 million USD), Mozambique (2.8 millions USD), Nigeria (7 millions USD), Rwanda (1 million USD), Sénégal (1.9 USD), Afrique du Sud (2.77 millions USD), Tanzanie (1 million Usd, Zambie 1.87 millions USD), Zimbabwe (470.000 USD), Centrafricaine (3 millions USD), Somalie (7 millions USD), le Soudan du Sud (8 millions USD) mpe Soudan (8 millions USD)."	https://www.voalingala.com/a/covid-19-etats-unis-epesi-274-millions-na-molongo-mpe-6-millions-na-rdc/5352354.html
politics	Trump akebisi Biden na komisakola molongi na lombango	"Président Donald Trump akebisi vice-président ya kala joe Biden na komisakola molongi na mpokwa ya vendredi ntango bazuzi basengami kokata likambo lya moyibi ba républicains bazali kofunda. ""Joe Biden asengeli te na komisakola na libunga ete alongi ebonga ya mokonzi ya mboka. Ngai mpe nakoki kosakola yango. Makambo ya bazuzi mawuti nse kobanda!"" ekomi président Trump compte Twitter na ye. M. Biden aleki liboso ya Trump na Arizona lokola mpe na Pennsyvania mpe na Georgia ba éta epayi wapi M. Trump azalaki koleka na libandela lya botangi. Bayi Biden basakoli ete candidat na bango akozwa maloba na mpokwa ya vendredi wuto état ya Delare esika azali. Kasi wuto botangi ya nkasa etindamaki na nzela ya poste bobandaki, M. Biden aleki mpe azali kokoba kopusana liboso. ""Nazalaki koleka mosika na ba états oyo na butu ya maponami, kasi na kokamwa boleki bwa ngai bolimwe ndenga mikolo mizali koleka. Ntango mosusu boleki bwa nga bokozonga ndenge bosengi na biso na bazuzi bokokende liboso,"" ebakisi M. Trump. Bayi ngambo ya Trump basengi na bazuzi kotala malamu na ba états eye mibale mpo ba bakanisi été moyibi mosalami. Na bisika mingi balandi ya Trump basala milulu mpo na kosenga ete nkasa inso ekomaki na ba bureaux etangama te. Bayi ngambo ya Biden bango bazali kosala milulu mpo na kosenga ete nkasa inso etangama. Na ba états ya Georgia mpe ya Pennsylvania bakambi ba misala mya maponami balobi bakotanga nkasa inso soki eiamaki ndanga (caché) ya poste o ;mokolo mwa le 3 novembre, mokolo mwa maponami na bureaux ya vote. Biden asi akomaki na ba boponi banene 253 mpe Trump 214. Molongi asengeli akoma na 270. Botangi bokoki kokenge kino mokolo ya mposo na bisika miike."	https://www.voalingala.com/a/trump-akebisi-biden-na-komisakola-molongi-na-lombango/5651316.html
health	RDC endimi te ete lolenge ya COVID-19/B.1.214 ebandaki epayi na yango	"Ministre ya mambi ma Bokolongono, Dr. Eteni Longondo aboyi kondima ete lolenge ya COVID-19/B.1.214 loye lopanzani na Europe, ewutaki na RDC. ""Tondimi mokumba ya komona lolenge ya B.1.214 kasi tozali na ntembe mpo esika yango ewuta eye ekoki kozala ntina ya COVID-19 eye ezali kongala na bikolo bya babakoni ba yambo ba liboso bayaki na RDC na mars mpe avril 2020,"" elimboli Dr. Eteni. Mercredi Figaro ebimisa article na koloba ete lolenge ya COVID-19 ya Ekolo Belgique loye lozali kotambola na bikolo zomi na sambo na Europa ewutaki nde Ekolo Congo démocratique, kolanda département ya genetique medicale ya Liège, na Belgique. Lolenge ya COVID-19 yango elakaki yambo na Congo-Brazzaville yambo na kopanzana na poto, kolanda article yango."	https://www.voalingala.com/a/rdc-endimi-te-ete-lolenge-ya-covid-19-b-1-214-ebandaki-epayi-na-yango/5828641.html
politics	Christophe Lutundula asengi kimya nsima na koyoka ntoma ya Inde mpo na liwa lya étudiant congolaise	"Vice-Premier ministre ya mambi ya Bikolo bya bapaya, Christophe Lutundula asengi na bana ba RDC koboya kosala mabe na ba Indiens kolanda ndimbola ntoma ya Inde apesaki mercredi na Kinshasa M. Lutundula abengisaki mercredi na bureau na ye ntomba ya Inde na Kinshasa mpo etali liwa ya étudiant ya RDC akufaki nsima na bokangami mposo moleki na Bangalore, na sud ya Inde. ""Boluka te kosala mabe na ba Indiens baye bavandaka na RDC. Tozalaka na bango awa, totambolaka na bango mpe toliaka na bango ezalaka na Kinshasa, na Lubumbashi to bisika misusu. Ezali malamu te kosala bango mabe,"" elobaki M. Lutundula. M. Lutundula alobi ete chargé ya mission ya ambassade ya RDC elobi ete Joel Malu Shindani abundaki nde na policiers mpe azalaki na moninga mosusu oyo akimaki. Ntoma ya Inde alimbolaki na M. Lutundula ete étudiant congolais yango, Joel Malu shindani akufaki nsima na lopitalo nsima na koyoka mpasi na bokangami na ye na police. Etudiant Joel Malu akangamaki o;mokolo mwa mposo na lopipi to drogue epekisama na nkombo Ecstasy. Ntoma ya Inde alobi ete étudiant Joel Malu akweyaki na motambo ya police. ""Batelemeka l’Etat te… Ndenge moko mpe, tosengi na bayi RDC bazali na Inde kotosa mibekomya mya kuna,"" elobi M. Lutundula. Ntoma ya Inde alobi ete bolukiluki bozali kosalama mpo na koyeba na bozindo nini mpenza elekaki. Minganga basalaki autopsie na nzoto ya Joel Malu mercredi mpe bakopesa rapport na bango kasi mbulamatari ya Inde ekolandela babomi mpe ekozwa mokumba ya liwa ya Joel Malu, elimboli M. Lutundula. Na Kinshasa mpa na Lubumbashi, police epzanaki mercredi bavandi baike baye basilikaki mpe bamekaki kopunza magazini ya ba Indiens. Lundi, bilenge baike ba Afrika basalaki eyoma na Inde nsima na kozwa sango ya liwa lya Joe Malu kasi police ebetaki bayike mpe basusu bazokaki. Joe L Malu azalaki na mibu 27, azwaka diplôme ya licence ya management mpe azalaki kotanga informatique. Ezali mbala ya liboso te ete RDC to Afrika bakufa na monyokoli to kobetama na Inde. Mibu miike mileki elenge mwasi moko akatamaka mike mike na mobali na ye oyo awutaki kobala ye na Kinshasa mpe amemaki ye na Inde mboka na ye."	https://www.voalingala.com/a/christophe-lutundula-asengi-kimya-nsima-na-koyoka-ntoma-ya-inde-mpo-na-liwa-lya-%C3%A9tudiant-congolaise/5991027.html
business	Mokambi ya SCPT atiami na bokangami	Directeur général ya SCPT, ex OCPT, atiami na bokangi wuta lundi nsima na koyanola na parquet ya Cour d’appel ya Kinshasa/Matete. Patrick Umba Banza, mokambi ya Société congolaise de poste de télécommunication, akozela bosambisami bwa ye na bokangami. Yango mokano mobiki lundi na mpokwa nsima biyano apesaki na procureur. Afundami na kopengwisa misolo mya l’Etat, mingi mpenza na maye matali société Huawei ya télécommunication.	https://www.voalingala.com/a/mokambi-ya-scpt-atiami-na-bokangami/5575351.html
politics	Bilenge ya Kabila balobi bazali bomoko na bato ya Beni	"Bilenge baye bazali nsima na mokonzi ya kala Joseph Kabila balobi ete bazali na bomoko na bato bazali kozwa likama ya bobomami ya ba ADF na Beni, na Nord-Kivu. ""Jeunesse kabiliste etelemi mpo koboya bobomami na Beni,"" ekomi lisanga na nkombo ya Jeunesse kabiliste na compte Twitter na yango. Bituluku kati na bango batambolaki o’mokolo ya le 22 décembre na banzela ya Kinshasa. ""Bilenge ya Kabila balingaki komonisa bomoko na bango na bato bavandi na Beni, baye bazali kokufa na bitumba ya mabe mangomba ya basimba minduki, banguna ya ekolo, bazali kosala,"" elobi vice-ministre ya Ressources hydrauliques mpe lotiliki na Actu-30.info. ""Bilenge balandaka Kabila bapesi matondi na 'excellence' mpo na 'leadership' (bokambi) mpe 'coaching' (botambwisi) na kopesa nzela na botamboli ya bokolongo ya le 22 décembre 2019. Esalamaki malamu,"" ekomi Jeunesse kabiliste mercredi le 25 décembre 2019 na Twitter. Batambolaki wuta Rond-Moulart na commune ya Bandalungwa kino Pullman Hôtel na Gombe. Bayi mbulmatari baye bazali na lingomba ya bilenge ya Kabila mpe batambolaki. Balobi ete M. Kabila alaki kotinda lipinga ya lingomba na bango na Beni mpo na komemela lisalisi mpe kokabola mpasi na baye ye esika eye. Uto suka ya novembre bato pene na 220 bamomami na machettes, mbeli mpe bibundeli misusu, na maboko ya baye bafundami kozala ba ADF na Beni, elobi archevé ya Beni-Butembo. Nzonkande Martin Fayulu na Adoplhe Muzito ya lingomba Lamuka (opposition) bazali na Beni wuto mardi.  "	https://www.voalingala.com/a/bilenge-ya-kabila-balobi-bazali-bomoko-na-bato-ya-beni/5220049.html
business	Eteni Longondo atindami bokolo ya CPRK mpo na misolo mya COVID-19	"Dr. Eteni Longondo, ministre ya kala mambi ma Bokolongono alekisi butu bwa ye ya yambo na boloko bonene ya Makala (CPRK) epayi wapi atindamaki vendredi na mpokwa nsima na koyanola na parquet ya Cour ya cassation mpo na misolo mya COVID-19. ""Dr. Eteni akomi na boloko ya CPRK na mandat d’arrêt provisiore. Totie ye na pavillon 8,"" elobaki moko na basali ya CPRK vendredi na mpokwa. Baike na mbulamatari bandimi ete Dr. Eteni ayanolaki ngonga molayi na procureur ya Cour ya cassation.  Dr. Eteni azali moko na bayi UDPS, lingomba lya mokonzi ya mboka Félix Tshisekedi. Inspecteur général ya Finances (IGF) afundaki Dr. Eteni na août 2020, na kolobaka été apengwisaki koleka millions sambo ya ba dollars ezalaki mpo na kobundia COVID-19. Dr. Eteni awangaka mpe alobaka ete Fonds monétaire international emonaki bopengwisi misolo myango te yango endimaki kopesa 1,5 milliards ya ba dollars na RDC. IGF efundaka Dr. Eteni na kozanga kolekisa mikanda milakisi ndenge asalelaki misolo. Dr. Eteni azongisaki 751.900 $ nsima na nungu nungu ebimaki na motango mobimaki mpo na kosukola Palais du peule to ndako ya parlement na microbes ya COVID-19. Sika, esengeli Dr. Eteni asamba na bazuzi mpo atalisa soki apengwisaki to te misolo afundami na yango. IGF efundaki mpe bakambi ba INRB (Institut national de recherche bio-médicals) na bopengisi misolo. "	https://www.voalingala.com/a/eteni-longondo-atindami-bokolo-ya-cprk-mpo-na-misolo-mya-covid-19/6019347.html
health	Bayi Rwanda bakimaki na ile Idjwi mpo na mangwele ma COVID-19 bazongisami na mboka na bango	Bayi Rwanda pene na nkama bakimaki na esanga to ile Idjwi mpo na koboya mangwele mboka na bango ezali kopesa na lotomo, bazongisama na Rwanda, elobi bakambi ya esanga Idjwi. Roger Ntabuka, mokambi ya chefferie Ntabuka alobi ete bayi Rwanda banso bakotaki na ndenge ya mayuya bamemami na mboka ya ngambo ya Rwanda. Bazalaki nkama moko na moko mpe baboyaki kozonga kasi bamemamki na kasi, ebakisi mokambi oyo. Na ngambo na yango, mbulamatari ya Rwanda elobi na liyebisi ete bato bakimaki mingi mpo na ntina ya bondimi na bango kasi bazongisami na boyokani na Ekolo Congo démocratique. Bakonzi ba Rwanda balaki kopesa bango mateya malamu mpo etali mangwele. Mokambi ya société civile na Idjwi, Esther Muratwa, ayebisaki AFP ete ezalaki bayi Rwanda 123.   	https://www.voalingala.com/a/bayi-rwanda-bakimaki-na-ile-idjwi-mpo-na-mangwele-ma-covid-19-bazongisami-na-mboka-na-bango/6395553.html
sports	Champion du monde ya boxe Jr. Ilunga akomi na Kinshasa	"Champion du monde ya boxe ya WBC Silver, catégoie lourds léger, Junion Ilunga Makabu akitaki vendredi na Kinshasa. Ayambamaki na bakonzi ya fédération de boxe. Bato bayike bapesaki ye losako na nzela ntango azalaki kokatisa engumba mokonzi ya RDC nsima na bobimi na libanda ya mpepo. Tokutandola ete mokonzi ya mboka Félix Tshisekedi apesaki ye losako. Président Tshisekedi akomaki na Twitter ete Junior Ilunga azali ""ndagisa mpo na ba Léopards mikolo miike yambo na CAN 2019"". ""Ozali lolendo ya Congo démocratique,"" elakisi Tweet ya #PrésidentRDC. ""Longonya na Junior Ilunga, elombe ya molongo ya lourds légers WBC. Moko na bilembo ya lokumu ya koleka ya Noble Art,"" ebakisaki Tweet esalamaki le 17 juin nsima na elonga ya mobeti bitobu. Junior Ilunga alongaki o’mokolo ya le 16 juin 2019 etumba liboso ya mobeti bibotu to boxeur ya Russia Dmitry Kudryashov na KRK Ouralets ya Lekaterinbourg na Russia. "	https://www.voalingala.com/a/champion-du-monde-ya-boxe-jr-ilunga-akomi-na-kinshasa/4968967.html
business	Bukangalonzo : ADG ya Africom Grobler akangami na aéroport ya N'Djili	Mokambi to Administrateur ya société Africom Comodities ya Afrique du Sud, Christo Grobler akangami ntango alingaki komata na mpepo na N’Djili. M. Grobler esengeli asamba elongo na ministre wa Yambo ya kala Matata Ponyo mpo na makambo ya Bukangalonzo. Ba avocats baye baloki ayaki komitika ye moko, akoki kokende mpe kozanga yambo na bobandi ya bosambisami le 8 novembre. Basembeli baye bazali komilela mpo bazali kokoka te komona mpe kosalola na M. Grobler.	https://www.voalingala.com/a/bukangalonzo-adg-ya-africom-grobler-akangami-na-a%C3%A9roport-ya-n-djili/6289868.html
politics	CPI eboyi kofuta Jean-Pierre Bemba mosolo mpo na boloko ya pamba	CPI Cour pénale intenationale ebwakisi bosenga ya kofutama mosolo ya Jean-Pierre Bemba oyo atikamaki na juin 2018 nsima pene na mibu zomi ya bosambisami mpo na mbeba ya bomoto mpe ya bitumba. Ba avocats ya M. Bemba basengaki pene na 68 millions ya ba euros, na mars 2019, mpo na ntango alekisa na boloko na Haye, na Pays-Pas. Basambeli ya M. Bemba balobaki ete biloka na ye bitalaki kopola na nsima na bokangami bwa ye. Biloko lokola pempo sambo mpe ba villas misato na Portugal. Bazuzi bandima ete M. Bemba ayokaki mpasi te na libunga ya misala mya bosembo mpe baboyi kopesa ye mosolo asengi. M. Bemba akangamaki mpe asambisamaki mpo na mbeba babundi baye ya MCL (Mouvement pour la libération ya Congo) bafundamaki na yango na bitumba na Centrafrique na 2002-2003.	https://www.voalingala.com/a/cpi-eboyi-kofuta-jean-pierre-bemba-mosolo-mpo-na-boloko-ya-pamba/5424707.html
politics	Bazuzi bakoti kinzonzi nsima na Kamerhe, Jamal mpe Muhima koloba bazali ba innoncents	"Zuzi mokambi Pierrot Makenge Mvita asakoli ete tribunal ekopesa ekateli na yango le 20 juin na boloko bonene ya Makala (CPRK) na Kinshasa epayi wapi bosambisami mpo na bopengwisi misolo mya botongi ndako 4.500 bozali kosalama. Bazuzi bakoti kinzonzi nsima na Vital Kamerhe, Sammih Jamal mpe Jeannot Muhima koloba ete bayebi liakmbo te, bazali ba innonce. Pocureur mpe parti civil (to l’Etat mofundi) basengaki etumbu ya mibu tuku mibale ya misala makasi mpo na Kamerhe mpe bopekisami ya mibu zomi bwa misala ya bokambi na politiki. Procureur mpe parti civil basengaki mpe bobotalami ya misolo na ndako ya molongani ya M. Kamerhe, Hamida Chatur, mpe na ya mwana ya ndeko na ye Daniel Kingi Massaro. ""Nazali innoncent… Awa ezali nde likambo ya mboka, tofungola miso… Ezali ngayi te moto bazali koluka kasi mokonzi ya mboka,"" elobi na suka Vital Kamerhe. Mpo na ye bosambisami bwango bozali ya politiki. ""Moto moko te apesi preuve ete ngayi na pengwisi misolo ya l’Etat,"" ebakisi M. Kamerhe. Sammih Jamal, nkolo compagnie Samibo, na Jeannot Muhima mosala ya président atali import-export bango mpe balobi bazali ba innoncents. Zuzi Mankenge atiamaki nsima na liwa lya zuzi mokambi mosusu Rapheal Yanyi na mbalakaka. Bilembo bya liwa lya ye bozali kozelama kino lelo."	https://www.voalingala.com/a/bazuzi-bakoti-kinzonzi-nsima-na-kamerhe-jamal-mpe-muhima-koloba-bazali-ba-innoncents/5459182.html
sports	Ba Léopards Séniors ya basi baleki na ¼ ya finale ya Afrobaskeball	Ba Léopards Séniors ya basi balongi équipe nationale ya Cap Vert 78-46 na tournoi ya finale ya Afrobaskeball, na Dakar na Sénégal. Elonga ya ba Léopards epesi bango nzela ya koleka na quarts de finale ata bapolaki ba matches mibale ya yambo. Ba Léopards ya basi bopolaki matches na bango mibale ya yambo. Liboso. la ba Palanca Ngeras ya Angola 49 à 69. Mpe ya mibale, lobi loleki, na Mali, 56 à 82. Ndenge moko mpe Cap Vert apolaki ba matches na yango mibala na yango ya yambo.	https://www.voalingala.com/a/ba-l%C3%A9opards-s%C3%A9niors-ya-basi-baleki-na-%C2%BC-ya-finale-ya-afrobaskeball/5042201.html
politics	Angola ewangani ete basoda ba yango bakotaki na RDC	Mbulamatari ya Angola ewangani ete basoda ba yango bakotaki na mayi ya molongo na Ekolo Congo démocratique, na mboka Tshela, Moanda mpe Songolo. Ntoma ya Angola na Ekolo Congo démocratique akomeli mbulamatari ya RDC mpo na koyanola na bofundami bosalamaki na mokambi ba FARDC, general d’armée Célestin Mbala Munsese mikolo mileki. Général d'armée Mbala akomelaki ministre ya Bobateli ekolo mpe moyi ya Bikolo bya Bapaya mo na kopesa bango sango ete misala mya bokengi mya RDC mimonaki badosa ba Angola na mboka Tshela, Moanda mpe Songolo baye bazalaki koluka batomboki ba FLEC. Mokambi ba FARDC akundolaki ete bikolo mibale bizali kati na SADC, lingomba lya nkita ya mboka ya Afrika ya nse eye epekisa kokota na mabele moninga. Na eyano na yango, Ambassade ya Angola elobi elingi soki moko te kobebisa boyokani na Ekolo Congo démocratique. Ambassade ya Angola elobi ezali kotosa mikano mya molongo.	https://www.voalingala.com/a/angola-ewangani-ete-basoda-ba-yango-bakotaki-na-rdc/6014413.html
politics	Burundi: Buyoya aboyi kondima etumbu ya boloko ya libela akatelami na liwa lya Ndandaye	"Mokonzi ya kala ya Burundi Pierre Buyoya, oyo azali lelo molakisi elongi ya Union africaine na Mali, akatelami na mosika, etumbu ya boloko ya libela mpo na liwa nkondo Melchior Ndandaye oyo akitanaki na ye na bokonzi na 1993 na mboka na bango. Pierre Buyoya aboyi kondima ekateli yango. ""Tobwakisi bikateli biye bikoki kotala biso ata moke te"" ekomi na liyebisi M. Buyoya na bato basusu 20 bazwi etumbu elongo na ye mpo na liwa lya M. Ndandaye. Etumbu yango ezali kobanda mibu 20 ya boloko kino boloko ya libale. Bosambisami na bango bobandaki mibu mibale mileki. Bato banso bakweyisami bakomi, kolanda liyebisi lyango, ete ezali likambo lya politiki. Bazali kopamela président ya sika ya Burundi, Evariste Ndayishimiye mpo na yango. Melchior Ndandaye azalaki mokonzi abimaki na maponami mpe Mohutu wa yambo ya kokoma mokonzi. Basoda babomaki M. Ndaye na 1993 na bokweyisi bokonzi basalaki. Yango ememaki bitumba kati mampinga maye mazali na maboka ma Batutsi na mangomba ma basimba minduki ma Bahutu. Koleka bato 300.000 bakufaki."	https://www.voalingala.com/a/burundi-buyoya-aboyi-kondima-etumbu-ya-boloko-ya-libela-akatelami-na-liwa-lya-ndandaye/5630592.html
business	DG ya autorité ya aviation civile azwi etumbu nsima na bokweisami ya ballon Google Loon	DG to mokambi ya autorité ya aviation civile Jean Tshiumba Mpunga azwi etumbu ya mbulamatari nsima na bokweyisami na ballon ya Google Loon na Buta le 24 .août Misala mya ye mitelemisami mpo na boyokani asalaki na société Loon LLC ya Etats-Unis na 2019 na kozanga koyebisa mbulamatari. Boyokani bwango bopesaki ndingisa na ba ballons stratosphères koleka likolo na Ekolo Congo démocratique. Ministre ya Transports na communication, Didier Manzenga apameli mpe mokambi autorité ya aviation civile lolenge akambaki na pobete likambo lya likama lya mpepo Busy Bee na Goma le 24 novembre 2019 na Goma. na Nord-Kivu. Ballon moko ya Google Loon ekwayaki na Buta pene na Isiro na Bas-Uele le 24 aout eleki.	https://www.voalingala.com/a/dg-ya-autorit%C3%A9-ya-aviation-civile-azwi-etumbu-nsima-na-bokweisami-ya-ballon-google-loon/5576931.html
politics	Monusco ebakisi bibundeli mpe esengi kimya na bana ya Hauts Plateaux na Sud-Kivu	"Mokambi ya Monusco, Leila Zerrougui, asengi na bakambi ya kabila (communauté) inso ya Hauts Plateaux na Sud-Kivu kotelemela baye banso bazali komema bitumba kati na bango. Asakoli ete Monusco ebakisi bibundeli na yango na esika eye. ""Tosengi na bakambi banso ya mboka mpe ya bituka baye bawuta na bitando ya Fizi, Mwenga mpe Uvira, bapalela bitumba bayike bazali kosala na kabila songolo to na bakambi to na ba nkumu ya mboka nzike; batala te bokeseni ya bikolo, mpe basala nyonso esengeli mpo na kosukisa bitumba,"" elobi Mme Zerrougui na liyebisi na liyebisi likomeli VOA Lingala. ""Kabila (communauté) inso ya Hauts plateaux mpe ya commune rurale ya Minembwe esengeli bayeba kovanda na boyokani, na kimya, na bokengi mpe na bosembo… na biloko na bango mpe lolenge na bango ya kobika esengeli etosama,"" eyebisi mokambi ya Monusco. Kati na bato 500 to 600 batelemaka na ba bases ya Monusco na Minembwe mpe na Mikenge mpo na koluka lisungi mpe kobatelama, elobi molebeli ya Monusco, Mathisa Gillmann na VOA Lingala. ""Ba Casques bleus bapesaka bakimi bitumba baye bileyi kasi esengeli bokengi ya malamu bopesamela na lombangu baye baspesaka lisungi na bakima bitumba"", ebakisi M. Gillmann. Kolanda Mme Zerrougui, Monusco etindi ba héliptères ya bitumba mpo kopesa maboka na mampinga ya FARDC, ebakisi ba patrouilles ya kobangisa banguna, mpe esali base temporaire uto le 12 septembre mpo na batela ba civils na bisika biye."	https://www.voalingala.com/a/monusco-ebakisi-bibundeli-mpe-esengi-kimya-na-bana-ya-hauts-plateaux-na-sud-kivu/5085701.html
business	"Eco nde ekomi mbongo ya Afrique de l’Ouest na esika ya ""CFA"""	"Président Alassane Ouattara ya Côte d’Ivoire na mokokani waye ya France Emmanuel Macron bazalaki na milulu ya bosakoli bobandi ya Eco mosolo moye mokozwa esika ya CFA na 2020. ""Eco"" mosolo ya Afrique de l’Ouest ebandi, elobaki na milulu myango M. Ouattara. Mokonzi ya France, M. Macron andimi mpe yango. Apesi longonya mpo na yango. ""Page ya sika ebandi nsima na colonialisme oyo ezalaki mbeba ya ekolo (France),"" eyebisi M. Macron. Mosolo mwango mokelami na boyokani kati na mboka mwambe ya Afrika : Bénin, Burkina Faso, Côte d’Ivoire, Guinée-Bissau, Mali, Niger, Sénégal na Togo mpe na France. Franc CFA (""franc des colonies françaises d'Afrique"") ebandaki na 1945. Ekomaki ""franc de la Communauté financière africaine"" nsima na lipanda na mobu 1960. Bakambi ya CEDEAO (Communauté économique des états de l'Afrique de l'Ouest) bakutanaki kaka samedi moko oyo mpo na milulu ya bobandi ya Eco na yango na Abuja, Nigeria. Ezalaki kotalama lokola ""vestige ya Françafrique"", endimi Emmanuel Macron na lisikulu na ye. M. Macron alobi Paris esengeli ebanda kotonga boyokani bwa sika na Afika boye bokozala passionnée mpe décomplexée""."	https://www.voalingala.com/a/eco-nde-ekomi-mbongo-ya-afrique-de-l-ouest-na-esika-ya-cfa-/5215244.html
politics	Vidiye Tshimanga mopesi toli ya lokumu ya kala ya Felix Tshisekedi oyo akangamaka mpo na kanyaka atikami.	Vidiye Tshimanga mopesi toli ya lokumu ya Felix Tshisekedi oyo akangamaka mikolo mileki mpo na kanyaka atikami na tribunal de paix ya Kinshasa-Gombe lelo mokolo mwa mitano esakoli mosambeli to avocat wa ye Me Clément Ilunga. Vidiye Tshimanga afundamaka mokolo mwa le 14 Novembre moleki nsima video moko eye ebimaka na réseaux-sociaux epayi wapi bato batyelaki ye motambo na na ko filmaka ye. Na kati ya video wana Vidiye tshimanga azalaki kosenga kanyaka na bato baye bakosaki ye ete bazali bayi mombongo baye balingi koya kosala mosala na bango na ekolo RDC. Afundama na kozala na makambo ya kanyaka, bozangi botosi na mokonzi wa ekolo mpe kosalela kozala mpene ya mokonzi mpo na koluka kosala makambo ma mayuya. Atyama na boloko mikolo motoba mpo na makambo maye nsima ye kotikama mpo na mwa tango moke. Kino sika, Mr. Tshimanga awanganaka kozala sima ya makambo maye, mpe asakola ete ezali nde banguna ba ye nde basalaki makambo maye mpo na kokweyisa ye.	https://www.voalingala.com/a/6889392.html
politics	Fayulu asengi etumbu mpo na bobomami ya Kipupu mpe bolukiluki ya bayi molongo	"Martin Fayulu, mokambi ya ECIDE (Engagement citoyen pour le développement) mpe moko na bakambi ba lingomba Lamuka asengi etumbu epesama na baye ""babomi bato koleka 200 na Kipupu"" na Sud-Kivu. M. Fayulu oyo akoba komibenga ""mokonzi oyo aponama"" (""président élu"") nsima na maponami ya le 30 décembre 2018, alobi wuta Etats-Unis epayi wapi akangama banda bokono bwa COVID19 ekota kuna, ete ""ayoki mawa mpe nkanda mpo bobomami"" ya bato baye. Mbeba eye ya bomoto esengeli te etikala kozanga etumbu. Baye batindi mpe baye basali yango esengeli bayanola mpo na oyo basali,"" elobi M. Fayulu na compte Twitter na ye. Mokambi ya ECIDE asengi bolukiluki ya bayi molongo mpe alobi ete mangomba ya bato basali yango bayebani malamu. ""Bobomi ya bana mboka boye bozongelaka mbala mingi, bobebisami ya mboka (ba villages) na mbako mpe bopunzami ya biloko na bango boyei kobakisama na mabongisi mpo na kobebisa esika eye ya ekolo na biso mpe kolakisa ete bandeko ba biso basundolama mpe bazangi moto akobatela bango,"" eyebisi M. Fayulu. Bakeli mibeko ya Sud-Kivu balobaki ete Babanyamulenge babomamki bato 220 na Kipupu le 12 juillet. KST, lingomba ya baye balendelaka bokengi na etando ya Kivu bapesaki motango ya 18 ya baye bakufi. Mbulamatari ya Sud-Kivu esakoli ete bato basali yango ezali ba Ngumino na ba Twagiraheno, mangomba mabale ya babundi ya Babanyamuelnge. Mpo na mbulamatari bato koleka zomi nde bakufaki. Bolukiluki bozali kosalama. M. Fayulu apusi kozonga na ye na Kinshasa elengelamaki le 1er aout 2020 na mikolo mikoya. Akozala le 2 aout na milulu mikosala na Washington mpo na kokanisa génocide ya bana ya RDC lokola alobaki yango na lisikulu na ye ya mokolo ya lipanda."	https://www.voalingala.com/a/fayulu-asengi-etumbu-mpo-na-bobomami-ya-kipupu-mpe-bolukiluki-ya-bayi-molongo/5519497.html
politics	Matata kati na ba policiers na balandi ya Martin Fayulu	Mwa matata ezali liboso ya mapongo ya MLC (Mouvement pour la libération du Congo) mpe Ecide (Engagement pour la Citoyenneté et le Développement), mangomba maye masimbi Martin Fayulu. Bobendani ezali kati na baye ya bokengi mpe balandi ya Fayulu. Bapoliciers bapamzaki balandi ya Martin Fayulu liboso. Kasi balandi baye baonzgi. Kolanda banzeneneke (témoins), bato minei bakengemi mpe ba policiers bolongoli podium esika wapi Martin Fayulu esengelaki amata mpo na kopesa maloba na ye.  Bapanzi sango mpe batindikami na ba policiers na ntango makambo maye. Nzoka nde, Martin Fayulu aboyi mokano ya Cour constitutionnelle oyo esokoli mpo ya libela Félix Tshsiekedi lokola moponami ya présidentielle ya le 30 décembre moleki, na 38,57% kolonda bilembo CENI epesakai.	https://www.voalingala.com/a/matata-kati-ba-policiers-na-balandi-ya-martin-fayulu/4834255.html
politics	PM Ilunga asengi na CACH na FCC babongisa ba listes na bango	"Premier ministre Sylvestre Ilunga Ilunkamba asengi na mangomba CACH ya président Tshisekedi mpe FCC ya mokonzi ya kala Joseph Kabila bapesa ye ba listes misusu miye mikolanda ba critères apesaki bango. ""Premier ministre azali kolikya ete bakopesa ye lelo to lobi mosala moye kati na yango mbeba esembolami, mosalami malamu mpe mosala mondimisami na structure ya décision ya mangomba moko moko,"" ekomi Ilunga Ilunkmba na liyebisi abimisi o'mokolo ya mitano. Na liyeibisi yango, Premier ministre asemboli ete azongiselaki CACH na FCC, kaka mokolo azuwaki yango, mikanda ya ba nkombo ya baye bokoki kozala na gouvernement miye mangomba mabale maye mapesaki ye. Ezalaki le 11 août 2019. Kolanda mokambi ya misala ya communication ya Premier ministre, parité (bokokani ya basi na mibale), bilenge mpe makambo masusu mazali boko ya makambo CACH na FCC bakokisi te na mikanda ya bankombo bapesaki Premier ministre. Esengelaki gouvernement ya sika esakolama mardi, kolanda linaka ya PM, kasi esalamaki te. PM Ilunga apesaki le 7 août 2019 na CACH na FCC linaka ya botiyami ya gouvernement. CACH na FCC bapesaki PM bankombo mokolo ya eyenga le 7 août 2019."	https://www.voalingala.com/a/pm-ilunga-asengi-na-cach-na-fcc-babongisa-ba-listes-na-bango/5045307.html
business	Akinwumi Adesina alapi ndayi mpo na kokamba lisusu BAD mibu mitano	"Mokambi ya BAD (Banque africaine de dévolppement) Dr. Akinwumi Adesina alapi ndayi mardi mpo kokoba misala mya botambwisi banki eye mpo na mibu mitano misusu. Milulu mya milakisamaki na visioconférence kasi misalamaki na Accra na Ghama na bokambami bwa ministre ya Finances ya Ghana Kenneth Ofori-Atta oyo azali mokambi ya Conseil ya dministration ya BAD. ""Lelo, arc-en-ciel (monama) ebimi mpo na bikolo 81 ya Banque africaine ya développement likolo na mapata ya bule ya Africa, na maloba moko – mpela eleki. Mapata ma moyindo maye mazalaki koia biso na nse mpe moleki. Natelemi lelo, na komitisa…,"" elobaki Dr. Akinwumi Adesina na maloba ma ye. Moyi mboka Nigeria Dr. Akinwumi Adesina, na mibu tuku motoba, aponamaki mposo moleki na ntina ya kotikala na bokambi bwa banki boye mibu mitano misuu. BAD esalisa bikolo bya Afrika na mabongisi mya ntambwa. Bakambi mingi ya bikolo bya Afrika lokola Denis Sassou N’Guesso ya Congo-Brazzaville, Paul Kagame ya Rwanda balandi milulu myango na nzela ya visioconference. Esengo na kozala na milulu mya bolapi ndayi ya Akin Adesina. Natombeli mokambi bolamu lokola abanda mandat na ye ya mibale na kosalela BAD. Ozali lipamboli nan gai, ekomi Pau Kagame. Dr. Akinwumi Adesina azali mokambi ya mwambe na moto ya BAD. ."	https://www.voalingala.com/a/akinwumi-adesina-alapi-ndayi-mpo-na-kokamba-lisusu-bad-mibu-mitano/5566608.html
politics	Grands Lacs ezali na nzela ya kimya wuta maponami na RDC, elobi motindami ya ONU	"Motindami ya sika ya ONU mpo na etando ya Grands lacs ya Afrika alobi etuka eye emikotisi mpenza na nzela ya kimya. Bikolo lokola Rwanda, Burundi, Ouganda, RDC bizali na etando eye. Huang Xia, motindami ya sika ya ONU mpo etando ya Grands lacs ya Afrika, azwaki malabo mbala ya yambo o’boso ya Conseil ya sécurité ya ONU. Atiyamaki na ebongo yango na sanza ya yambo ya mobu moye. ""Etando ya Grands lacs emikotisi mpenza na nzela ya kimya, lokola esalamaki te yambo,"" ebeti sete M. Huang. ""Mbongwana ya bokonzi na ekolo Congo démocratique na kimya nyonso mpe mokano ya bakambi ya etando eye mpo na kopesa eyano na makama makanso mapekisa ntombwa na yango"" nde makambo mamemi kimya, eyebisi M. Huang. Motindami ya ONU apesi losako na boyokani kati na Ouganda na Rwanda ndenge batiyaki manzaka na mokanda ya bondeko le 21 août 2019 na Luanda. M. Huang apesi longonya na bakambi ya Angola mpe ya RDC baye basalaki nyonso mpo na masalo mpe boyoka yango esalama. Mokonzi ya Angola Joao Lourenço alobaki ete mokokani wa ye RDC Félix Tshisekedi nde asalaki nionso mpo boyokani bwango bosalama. Mpe M. Tshisekedi ayebisaki ete komema komya na etando eye ezali moko na mikano ya makasi ya bokonzi bwa ye. Mpo na M. Huang, ""mokano ya boyokani yango bomonisami na masolo kati na misala ya bokengi mpe mampinga ya RDC na Ouganda mpe na Rwanda na ntina ya koyikisa bondeko na bitumba na mangomba ya basimba minduki na monyele ya Congo démocratique"". M. Huang asengi manaka mpo na ntombwa masalama mingi mpe bosangani bokokisama na lombango . ""RDC, Burundi, Ouganda mpe Rwanda bandimi kosolola mpo na makambo ya makoki ya mabele na ntina ya komema bofulukisami,"" ebakisi M. Huang. Motindami ya ONU alaki ete misala mya ye mikopesa maboko na mabongisi ya Conférence ya botiyi mosolo (bokeli misala) mpe mombongo na etando ya Grands lacs na sanza ya misato ekoya na Kigali. "	https://www.voalingala.com/a/etando-ya-gds-lacs-ekomi-esika-ya-kimya-nsima-na-maponi-na-rdc-elobi-motindami-ya-onu/5109534.html
politics	Tshisekedi atie Sama Lukonde bo' Ministre wa Yambo	Président Félix Tshisekedi atie na ebonga ya Ministre wa Yambo Jean Michel Sama Lukonde, mokambi ya Gécaminies. Sama Lukonde azalaki mpe ministre ya Sports to Masano ya kala. Molobeli ya mokonzi ya mboka Félix Tshisekedi, Kasongo Mwema nde asakoli mokano yango na etando eke. Kino yambo na botiami na ye ebonga ya Ministre wa Yambo, Sama Lukonde azalaki mokambi ya Gécamines, compagnie ya makele na Katanga ya kala. Sama Kilombe azali na mibu 43. Azalaki mpe DGA ya SNCC (Société nationale des chemins de fer du Congo) nsima na kotika ebonga na ye ya ministre ya Sports na 2015. Asalaka kelasi mpe azali diplôme ya ingénieur mpe abandaka mosala na ye na Gécamines nsima na stage asalaki na Afrique du Sud. Azali moyi parti politique Avenir ya Congo ya Dany Banza. Mpe tata na ye azalaki moyi politiki ayebanaki kala, nkondo stéphane Lukonde. Azalaki kala mpe na lingomba linene G7 liye lilandaka Moïse Katumbi. Présidentélix Tshisekedi atie ye na ebonga na ebonga na esika ya Sylvestre Ilunga Ilunkmaba oyo atikaki mosala mposo mibale na ndambo mileki nsima na kokweyisama na Assemblée nationale na bayi Union sacrée, mopepe ya sika ya kokamba mboka nzinganzinga na mokonziya RDC oyo azali sika kokamba Union africaine. 	https://www.voalingala.com/a/tshisekedi-atie-sama-lukonde-bo-ministre-wa-yambo/5778863.html
politics	Boyokani ya Angola na RDC bokolakisama na botamboli ya mpepo ya bitumba vendredi na Kinshasa (FARDC)	"Mapinga ya RDC masengi bana ya mboka kozala kimya ntango mpepo ya mampinga ya Angola mpe eye ya RDC ekotambola na mapata ya mboka o’mokolo mwa mitano. Ekozala elombo ya boyokani bosamalaki o'libandela lya mposo, elobi molobeli ya mampinga, général-major Léon Richard Kasonga. ""Tokomona na mapata ya Kinshasa mpepo ya bitumba ya RDC mpe eye ya ekolo Angola kopumbuka mpe kokita o'libanda lya mpepo ya N’Djili na ntina ya kosepela mpe kokumisa boyokani bolamu kati na mampinga ma likolo ma bikolo-ndeko mibale,"" ekomi na liyebisi gén-maj Léon Richard Kasonga. Yango ezali, kolanda maloba ya gén-maj. Kasonga, elembo ya liyebisi lya boyokani bakonzi ba bikolo bibale (Angola na RDC) batiaki manzaka o’libandela ya mposo na Luanda. ""Bokeseni bwa liyebisi lyango livandi kati na bondimi bwa mboka mibale ya koyokana mpe komisalisa ntango inso. Liyebisi lyango likomonisama o’mokolo mwa mitano le 20 novembre 2020 na bokutani na likolo, elongo, ya mpepo ya bitumba ya bikolo na biso mibale,"" ebeti mokoloto gén-maj. Kasonga. FARDC ekundoli mpe boyokani bolamu bozali na yango na bikolo misusu lokola Amerika, France, Afrika ya Ngele, Egypte mpe misusu. Gén-maj. Kasonga alakisi ete tata moknzi Félix Tshisekedi azali kosala makasi mpo na komatisa lisusu mampinga mamboka na nzela mingi. O’libandela ya mposo, président Tshisekedi akatisaki Luanda mpe asengaki mokokani wa ye Joao Lourenço lisungi na ye na matata mazali ba RDC. Lisungi asengaki lizali na nzela ya bokengi, politiki, maye bikolo ya bapaya mpe mampinga. Lisengeli lizala mpe mpo na matata na etuka ya Grands lacs."	https://www.voalingala.com/a/boyokani-ya-angola-na-rdc-bokolakisama-na-botamboli-ya-mpepo-ya-bitumba-vendredi-na-kinshasa-(fardc)/5669126.html
politics	Likita lya likolo lya Bobateli ekolo lisengi bobenganami ya ntoma ya Rwanda na RDC	Conseil supérieur de la Défense to likita lya likolo lya Bobateli ekolo esengi na mbulamatari kobengana ntoma ya Rwanda, Vincent Karega, na mabele ma RD Congo, na bokutani bwa lombango bosalamaki o’mokolo mwa mposo na bokambami ya mokonzi ekolo Félix Tshisekedi nsima na batomboki ba M23 kobotola mboka nzike mpe kopusana pene na Goma, enguma mokonzi ya etuka ya Nord-Kivu. Bobengani bwango bokosalama “kati na ngonga 48 nsima (mokano mwangona) koyebisa Vincent Karenga ntoma ya makoki manso ma Rwanda oyo azali nae bonga na RDC (Ekolo Congo démocratique)”, elobi liyebisi molobeli ya mbulamatari ya RDC, Patrick Muyaya atangi nsima na likita lyango. Ntima ya bobengami bwango ezali, na ngambo moko, bokobi ya Rwanda ya kosala bitumba na RDC mpe ya kopesa maboko na lingomba lya M23 liye ezali kosalela mpo na yango. Mokolo mwa mposo, batomboki ba M23 babotolaki mboka mpe bisika mingi lokola Kiwanja mpe camp ya basoda ya Rumangabo, na 45kms na nord ya Goma, engumba mokonzi ya etuka ya Nord-Kivu. Matatoli ma bavandi mpe bayi société mayebisi ete batomboki baike ba M23 bamonanaki ata na 30 kms ya Goma. Conseil ya supérieur ya Bobateli ekolo elobi ete basoda ba mampinga ma Rwanda na motango ya mingi mpenza mokoti mikolo miye na mabele ma RDC mpo na kopesa maboko na M23 na bitumba na bango na FRADC, mampinga ma RDC, kolanda ba rapports mingi epesami, kati na yango eye ewuti na Centre conjoint ya misala to operations eye esalelaka ba drones. Ntina ya mibale bobengami bwa ntoma Karega Conseil supérieur ya bobateli ekolo elobi ezali botioli na lolendo ya bakonzi ba Rwanda bwa misala mya Nairobi mpe mya Luanda mpe bwa malako bayi molongo, mingi mingi ya ONU, ya Union africaine, ya CEA (lisanga lya bikolo bya Afrika ya est), ya SADC (Lisanga lya ntombwa ylya bikolo bya Afrika ya Nse) mpe basungi basusu baye basengi bango banso bosukisami na kozela te ya bikela bya M23 mpe lisungi linso lya libanda likopesama na yango. Bayi molongo basengaki mpe na M23 kolongwa na kozela te mpe na kolokua elenga eloko esusu te na bisika ebobotola. Conseil supérieur ya Bobateli epameli mpe lolenge bitumba bya M23 bitindi bituluku bya bavandi kokima bisika bya bango ya kovanda.	https://www.voalingala.com/a/6811490.html
sports	Ba Léopards bakoki koleka na 8e de finales	Basani ya Congo démocratique balongi 4-0 ba Warriors ya Zimbabwe dimanche na Caire na phase finale ya Coupe d’Afrique des nations. Elonga na bango etieyi bango na esika ya koleka, kasi bakosengela kozela ba 3es ya ba groupes misusu bayebana. Ba Léopards bazali 3e ya groupe A, na 3 points, na zéro goal average. Na esika tozali, Guinée ya groupe B azali 3e, akokisi 4 points, na +1 goal average, na 3 matches. Esengeli kozela Afrique du Sud nsima na match na ye lundi na Maroc. Afrique du Sud ezali na 3 points, na goal average zéro. Kasi ezali na match moko ekobeta. Kenya mpe lisusu ezali kati baye bazelami. Kenya ekobeta lobi na Sénégal. Kenya ezali 3 points na goal average -1. Na match bango balongi na ba Warriors ya Zimbabwe, ba Léopards bafungolaki mongete na 4’ na Jonathan Bolingi. Cédrick Bakambu atiyaki mbala mibale, na 34’ mpe na 65’ (pénalty). Britt Assombalanga nde asukisaki na 78’.	https://www.voalingala.com/a/ba-l%C3%A9opards-bakoki-koleka-na-8e-de-finales-nsima-na-elonga-4-0-na-zimbabwe/4979803.html
politics	"Jamal Sammith ya Somibo atiami na Makala mpo na misala ya ""100 jours"""	Jamal Sammith ya commuanute libanaise na Kinshasa atiami na boloko ya Makala na bosimbami mpo ma misala ya kotonga ndako to logements sociaux ya ba soda. Ayanola lundi na Parquet général ya Matete mpo na misala miye esengelaki asala mpo na mikolo nkama ya yambo ya président Félix Tshisekedi na bokonzi. Esengelaki companie na ye Somibo etonga pene na 4.500 logements sociaux to ndako nkoto minei na ndambo mpo na ba soda na Kinshasa na Kasaï mpe na Sud-Kivu mpo koleka 17 miollions ya ba dollars. Bolandeli ya misala ya botongi mpo na mikolo nkama ya yambo ya président Félix Tshisekedi. Mposo moleki nkolo Safricas, Amércain David Blattner atiyamaki na boloko kaka mpo na kosala te misala ya botongi ba Saut-sde-moutons miye azwaki misolo mpo na yango. Lelo M. Blattner atelamaki elongo na bayi OVD liboso ya bazuzi.	https://www.voalingala.com/a/jamal-sammith-ya-somibo-atiami-na-makala-mpo-mpo-misala-ya-100-jours-/5303020.html
politics	Makangu atikeli Thambwe Mwamba esika na maponami ya Sénat	Georges-Erick Makangu, indépendant, alongoli nkombo na boweli ebonga ya mokambi ya Sénat mpe amitieyi nsima ya Alexis Thambwe Mwamba, candidat ya FCC (Front commun pour le Congo), lingomba ya Joseph Kabila. M. Makangu asakoli mokano ya bolongwi na ye ntango azuwaki maloba mercredi liboso ba sénateurs basusu mpo na campagne électorale eye ebandaki le 23 juillet mpo na mikolo mibale. Alobi azuwi mokano na ye nsima na kosolola na ba sénateurs bayike. Bolongolami na ye botiki esika na M. Thambwe Mwamba mpo na kowela na Modeste Bahati Lukwebo ya AFDC-A. Maponami maye makosalama le 27 juillet na Palais du peuple. Nkombo bato 18 nde epesamaki mpo na mabongo sambo.	https://www.voalingala.com/a/makangu-atikeli-thambwe-mwamba-esika-na-maponami-ya-s%C3%A9nat/5013674.html
health	Bato 6,6 millions bazangi mosala na Etats-Unis mpo na COVID-19	Motango ya baye babungisi misala na bango mpe bazali kosenga lisungi ya l’Etat momati makasi mpo na COVID-19 na Etats-Unis. Na mposo moko, bato 6,65 millions nde basengi na mbulamatari lisungi ya baye babungisi mosala. Yango ebakisami na 3,3 millions ya ba chômeurs bazwamaki mposo moko moleki. Na mposo mibale, pene na 10 millions ya bato nde basengi lisungi mpo mosala mosili. Yango, ata Congrès eyebaki na kondima linaka ya kopesa makasi na nkita ya mboka ya president Donald Trump. 85% ya ba Américains bavandisami na ndako mpo na COVID-19. Virus eye ebomi bato 5.151 na Etats-Unis. Bato 217.263 nde bayebani kozwama na yango, kolanda Université américaine Johns Hopkins.	https://www.voalingala.com/a/bato-6-6-millions-bazangi-mosala-na-etats-unis-mpo-na-covid-19/5357487.html
health	Dr Mukwege alongwe na bokambi bitumba na COVID19 na Sud-Kivu	"Dr. Denis Mukwege, Prix Nobel ya kimya ya 2018, asakoli ete alongwe na bokambi bitumba na bokono bwa COVID19 na etuka ya Sud-Kivu. Apameli bozangi nkisi ya kosala test na Sud-Kivu mpe bozangi botosi bwa malako ya kopekisa bokono bopanzana. Mokambi ya Sud-Kivu, Théo Ngwabidje, atiamaki ye na ebonga yango le 30 mars. ""Esengeli mposo mibale yambo na kozwa bilembo bya prélèvements totindaka na Kinshasa"" yango ""ezali likama linene mpo na mayela tozali kosalela,"" elobi Dr. Mukwege. ""Stratégie to mayele mango mazali : 'tester, indetifier, isoler mpe traite',"" ebakisi Dr. Mukwege. Monganga oyo abikisaka na lipaso basi bawe babebisama na kozwama na makasi, Dr. Mukwege apaleli lolenge bato balembisi kolanda mikano ya kopekisa bokono. Dr. Mukwege asepeli te ndenge bato bazali kokota mpe kobina ndelo ua mboka. Bakoni mingi bazali kowuta mboka ya bapaya. Sud-Kivu ezali etuka ya misato na motango ya bakoni mingi (89) ya COVID19 na RDC. Ezali na ndelo na mboka misato:Rwanda, Burundi na Tanzanie. 4.390 nde motango ya babeli banso bayebani na COVID19 na RDC. 96 bakufi mpe 565 babiki."	https://www.voalingala.com/a/dr-mukwege-alongwe-na-bokambi-bitumba-na-covid19-na-sud-kivu/5457447.html
sports	Zamalek ya Egypte elongi Basketball Africa League ya yambo	Zamalek ya Egypte elongi Basketball Africa League (BAL) ya yambo na kobeta US Monastir ya Tunisie (76-63) na finale na Arena Kigali, na Rwanda Zamalek etikali club moko oyo ekwyisami te na championnat eye ebetami mposo mibale mpo na mbala ya yambo na lisungi ya National Basketball Association (NBA) na boyokani na VOA, na Kigali, Rwanda. Nsima na BAL, palata epesamaki na bilombe Dikembe Mutombo ya RDC, Hakeem Olajuwon ya Nigeria mpe Wanute Bol ya Soudan du Sud, basani bakala ya Afrika ya NBA, baye btobolaki mpeza bendela ya Afrika na NBA. VOA elekisi championnat yango en direct na nkota zomi na mitano na ba antennes na yango.	https://www.voalingala.com/a/zamalek-ya-egypte-elongi-basketball-africa-league-ya-yambo/5910073.html
politics	Sassou andimami candidat ya PCT mpo na présidentielle ya 2021	"Président Denis Sassou N’Guesso aponami mpe andimami mpo na kozala candidat na ya PCT (Parti congolais du travail) na maponami ya mokonzi ya mboka ya 2021 na Congo-Brazzaville, na Congrès ordinaire ya mitano ya lisanga liye na Brazzaville. ""Bato 2.588 bazalaki na Congrès bandimi bango banso ete camarade Denis Sassou N’Guesso azonga na bokambi ya comité central ya lingomba mpe azala candidat na biso na maponami ya mokonzi ya mboka na 2021,"" elobi Pierre Ngolo, kalaka mokonzi ya PCT oyo atiki ebonga na ye na Pierre Moussa. M. Sassou azali na mibu tuku sambo na mitano, azali kokamba Congo-Brazzaville uto mibu tuku misato na mitano. ""Tokanisi ete tokoki te kotika Denis Sassou N’Guesso. Esengelakii kaka kopona ye. Ezali mpo na mbongwana kati na maye mazali kokobai, ezali mpo na kimya mpe boboto na mboka,"" eyebisi na AFP Léonidas Mottom, questeur molandi na Assemblée nationale mpo na PCT. Buku likonzi epesi M. Sassou nzela ya kopesa lisusu nkombo na ye na maponami ya 2021 mpe mpo na mbala ya suka, na 2026. UPADS (Union panafricaine pour la démocratie sociale), lingomba monene ya opposition, esengaki jeudi ete maponami mapusana na 2023 mpe M. Sassou azala te. "	https://www.voalingala.com/a/sassou-andimami-candidat-ya-pct-mpo-na-pr%C3%A9sidentielle-ya-2021/5226931.html
politics	Tshisekedi akoloba na ONU o’mokolo ya minei	Président Félix Tshisekedi akopesa lisikulu lya ye lya yambo na Assemblée générale ya Nations unies o’mokolo ya minei na New York. Azali kokoba mobembo na ye uto mokolo ya eyenga na Etats-Unis.epayi wapi bokutani bonene ya mbala 74 ya ONU bozali kosalama banda mokolo ya mibale. Lisikulu yango likozala na ngonga ya zomi na sambo ya Kinshasa mpe zomi na mwambe na monyele to est ya RDC. Nzokande lobi loleki, Félix Tshisekedi azalaki elongo na bakambi ya bikolo bisusu na limpati lipesamaki na président Donald Trump awa na Etats-Unis. Yambo na yango Félix Tshisekedi akutani na Bill Gate, mokeli ya Micosoft Corporation mpe moko na baye baleki na nkita na molongo, na masolo ya pembeni ya Asselmblée générale na Nations unies ya mbala tuku sambo na minei awa na New York. Mokambi Congo démocratique asololaki mpe na mokokani wa ye ya ekolo Togo, Faure Gnassingbé.	https://www.voalingala.com/a/tshisekedi-akoloba-na-onu-o-mokolo-ya-minei/5098474.html
health	COVID-19 ebandi kokita na RDC, eyebisi Dr. Muyembe na Tshisekedi	"Dr. Jean-Jacques Muyembe, mokambi ya secrétariat technique ya bitumba na COVID-19 ayebisi mokonzi ya mboka Félix Tshisekedi ete bokono bwa COVID-19 bobandi kokita na RDC. Président Tshisekedi ayambaki jeudi na Palais de la nation. ""Mokambi ya bitumba na COVID-19 alobi ete apesi mokonzi ya mboka makanisi mpo na kolongola malembe malembe mikano mitiama na ntina ya kofungola bityelo mpe ba université,"" elobi présidence ya RDC. Mokonzi ya mboka akozwa mikano kolanda rapport eye mpe maye bayi zebi (ba scientifiques) balobi, Dr, Muyembe, ebakisi présidence."	https://www.voalingala.com/a/covid-19-ebandi-kokita-na-rdc-eyebisi-dr-muyembe-na-tshisekedi/5774832.html
business	Washington elobi ekosunga RDC na 600 millions $	"Etats-Unis esakoli lisungi ya 600 milliions $ mpo na ekolo Congo démocratique kino 2022 mpo na kopesa maboko na mbogwana mosalami na mboka eye wuta bokoti na bokonzi ya président Félix Tshisekedi. Boyokani mpo na lisungi liye botiyamaki manzaka kati na mokambi ya USAID, Paul Sabatine mpe ministre ya boyokani na molongo ya RDC, Pépin-Guillaume Manjolo Buakila. ""Mbulamatari ya USA ezali kosunga mbongwana ya président Tshisekedi,"" elobi ntoma ya Etats-Unis na RDC, Mike Hammer na liyebisi ya ambassade. ""Lisungi yango ezali mpo na kopesa maboko na misala ya biteyelo, ya kokolisa nkita, ya bokolongono, ya bitumba na kanyaka mpe bokambi bolamu, ya kobatela environnement mpe aide humanitaire,"" elobi liyebisi. Boyokani boye bomatisi lisungi ya amerika na misala miye na $1,25 milliards $ wuto 2015, elakisi liyebisi. Na ngambo na yango, ekolo France elaki kopesa 71 millions ya ba euros mpo na mambi ya bokolongono. Président Emmanuel Macron asakolaki ntango ayambaki M. Tshisekedi o’libandela ya sanza ya zomi na moko, ete mboka na ye ekopesa 65 millions d’euros mpo na kosunga misala ya kotonga mpe kobongola RDC. Na sanza ya mitano na Kinshasa, ministre ya France ya mambi ya bapaya Jean-Yves Le Drian alakaki linaka ya 300 millions euros na bowumeli ya mandat ya M. Tshisekedi kino 2023. M. Tshisekedi azali kokamba na boyokani na mokonzi ya kala Joseph Kabila oyo azali na bato ebele koleka na parlement mpe na bituka 26. "	https://www.voalingala.com/a/washington-elobi-ekosunga-rdc-na-600-millions-/5175936.html
health	Bopesi mwangwele ya Ebola bobandi na Butembo	"Bakambi ba RDC babandi lundi misala mya bopesi mangwele ya Ebola na Butembo, na Nord-Kivu, epayi wapi bato babale bakufi na Ebola nsima na bokono komonisama lisusu na monyele ya mboka. ""Basalaki ba bokolongono ya lopitalo ya Matanda epayi moto wa yambo apesamaki lisalisi mpe bato ba liboso bazwaki mangwele,"" eyebisi OMS (Mabongisi ma molongo mpo na bokolongo). Moto ya mibale akufaki na bokono bwa Ebola na Biena, na Butembo, le 10 février 2021. Moto mwa yambo akufaki, ezalaki molongani ya mokoni mosusu abikaka kala na Ebola. Mwasi yango akufaki le 1er février 2021. Bato koleka 161 batiami na botalami mpo bazalaki na pene na mwasi yango."	https://www.voalingala.com/a/bopesi-mwangwele-ya-ebola-bobandi-na-butembo/5779224.html
business	Tshisekedi alingi RDC na Tanzanie basalela lac Tanganyika elongo	"Président Félix Tshisekedi ya Congo démocratique alobi lelo na bokutani na mokokani wa ye ya Tanzanie, John Magufuli, ete bikolo na bango mibale biselela elongo lac Tanganyika. Mokonzi ya RDC ayambaki ya président Magufuli nsima ya bokomi na ye na Dar-es-Salam mpo na mobembo na ye yambo lokola mokambi ya ekolo. ""Nsima na kolonga mondenge ya bokengi, tokoki kosala makambo ebele elongo… Boyebi ete bikolo na biso bikabolaka ndelo ya molayi ya 500 kms. Na ndakisa, tozali na lac Tanganyika eye ezali moko na ba lacs etonda mbisi koleka na mokili mobimba. Tokoki kosalela yango, na koloba mbisi elongo na lolenge ya industriel,"" elobi mwana mboka Tshisekedi na elambo esalamaki mpo na lokumu na ye. Président Tshisekedi akomaki na Tanzanie nsima na mobembo na ye na Guinée équatoriale esika wapi azalaki na masolo ya bokutani ya mobu na mobu ya ba gouverneurs ya Banque africaine ya développement. Na bokutani ya Maloba na Guinée équatoriale, M. Tshisekedi azwaki elaka ya BAD mpo na mosolo ya misala ya kotonga Inga III mpe ya gbagba to pont kati na Kinshasa mpe Brazzaville, eyebisi baye ya présidence ya Congo démocratique. Nsima na Tanzanie, Felix Tshiskedi nde azwi nzela ya kokeknde na Bujumbura na Burundi. Masolo na Burundi makotala mingi bokengi na ndelo kati na mboka mibale mpe bokoti ya Congo démocratique na Lisanga ya bikolo ya monyele to Est, na bokuse CAE. Nzokande,Felix Tshisekedi akomelaki le 8 juin Président Paul Kagame ya Rwanda oyo azali kokamba CAE mpo na kosenga ye bokoti na lingomba liye. Lelo le 13 juin nde mokolo ya bokanisi mbotama ya Félix Tshsiekedi. Akokisi mibu tuku mitano na motoba. Eyenga ya mbotama elamu !!! "	https://www.voalingala.com/a/tshisekedi-alingi-rdc-na-tanzanie-basalela-lac-tanganyika-elongo/4957924.html
health	Ouganda ezali komeka mangwele ya Ebola oyo ebendi ntembe na RDC	Bakonzi ya bokolongo ya nzoto na Ouganda basakoli ete babandi komeka na mboka na bango mangwele moko ya Ebola moye makopesama na Congo démocratique epayi wapi bato koleka 1.800 ba wei na mobu moko na bokono boye bozali kongala kuna. Conseil ya bolukiluki ya bokolongono (MRC) ya Ouganda ekomi na liyebisi ete bomeki ya mangwele MVA-BN maye bosalemi na société ya Amerika Johnson&Johnson bokowumela mibu mibale. Nzokande mangwele mango mabendi ntembe na ngambo ya Congo démocratique esika wapi esengelaki mpe kopesama. Bayike na RDC batelemelaki yango. Ministre ya Santé, Dr. Oly Ilunga azali kati na baye baboyaki mangwele yango. Atikaki mosala na sanza ya sambo. Mangwele mango makopesama na Ouganda na basali 800 ya bokolongono mpe baye bazali o’boso na misala lokola baye basukolaka ndako mpe bisaleli, baye ya misala ya ambulance, ya ba morgues (ndako ya bobombi nzoto ya bakufi) to baye bakundaka bibembe na district ya Mbarara (ouest), eyebisi MRC. “T’osai kopesa sik’oyo mandwele na Mbarara, elobi na AFP molbeli ya MRC, Pamela Nabukenya Wairagala. Bato ya zeti (ba chercheurs) ya Ouganda nde bakambi bopesi manwegele maye na lisalisi ya Eteyelo ya bopeto mpe ya médecine tropicale ya Londres. Nkisi ya kobikisa bokono ya Ebola ezali naino te. Mangwele ya yambo epesamaki na RDC mpo kobundisa virus ya Ebola eye ezali kongala na ekolo eye banda août 2018. Bakonzi ya Congo démocratique bazali kosalela mangwele ya nkombo rVSV-Zebov eye ekelami na groupe pharmaceutique ya Amerika Merick oyo emonisi makasi na yango mpo na kobatela na bokono boye. OMS (Mabongisi ya molongo mpo na bokolongono) esengaki ete mangwele eye mapesama mingi mpe bobakisami ya mangwele mosusu oyo esalami na Johnson&Johnson mpo na bosenga bozali mingi. Kasi bayike na RDC batelelaki yango. Ministre ya Santé, Dr. Oly Ilunga aboyaki mangwele yango mpe atikaki mosala na sanza ya sambo. MRC elobi ete mangwele mango mazali malamu mpe mamekamaki na bato koleka 6.000 na Poto (Europe), na Etats-Unis mpe na Ouganda. Makasi ya mangwele yango ntango ya épidémie, mamekamaki naino te.	https://www.voalingala.com/a/ouganda-ezali-komeka-mangwele-ya-ebola-oyo-ebendi-ntembe-na-rdc/5029658.html
health	Ba Chinois na Kinshasa mpo na kosunga na bitumba na COVID-19 ntango bakoni baki 1.102	Lipinga lya minganga mpe baye bayebi bokolongono malamu ya ekolo Chine likomi na Kinshasa mpo na kosunga misala ya bitumba na COVID-19. Bakomi na RDC ntango motango mwa bato bazwami na bokono boye bokomi 1.102. Ba experts baye bakosala na bayi mboka ekolo Congo démocratique baye bakambamaka na Dr. Jean-Jacques Muyembe. Bato baye bakomi na Kinshasa mpo na kokabola boyebi mpe makoki na bango na baye ya Kinshasa, elobi ambassadeur ya Chine na RDC, Zhu Jing. Babakisami na bamosusu baye bazalaki wuto mwa ntango na Kinshasa. Ambassade ya Chine eyebisi ete bakosala mposo mibale na Kinshasa. Bamemi mpe mwa lisungi. Bato baye kozwama na COVID-19 na RDC bakomi 1.102, kolanda bulletin ya secrétariat technique ya bitumba na bokono boye. Na Kinshasa, motango na bango mokomi 1.032. Kongo central ekomi na bango 45. Haut-Katanga etikali na bango kaka zomi. Nord-Kivu, mwambe. Sud-Kivu, minei. Ituri, 2. Kwilu, 1. COVID-19 ebandaki na Chine na mboka Wuhan wuto sanza ya novembre. Kasi bayi Chine bayebaki kokitisa motango na yango ata bato mingi bakufaki.	https://www.voalingala.com/a/ba-experts-chinois-na-kinshasa-mpo-na-kosunga-na-bitumba-na-covid-19/5416481.html
politics	Sénat eboyi kokweyisa Donald Trump	"Sénat eboyi kokweyisa président Donald Trump na bosambisamaki na ye nsima na bofundami ya kosalela bokonzi na ndenge ya koleka. Bofundami na na ye bokweyisama Ba Sénateurs 53 baboyaki kokweyisama ya Trump mpe 47 bandimaki yango. Mingi na baye baboyaki bazalaki ba républicains. Ba démocrates nde bandimaki yango. Président Trump afundamaki mpo na kosenga bakonzi ya Ukraine kopakolo potopoto na vice-président ya Etats-Unis, Joe Biden, moko na ba démocrates oyo akoki kowelela bokonzi maponami ya mokonzi ya mboka na novembre 2020. M. Trump abengaki bosambisi yango ""bozangi sembo"" ya ba démocrates. "	https://www.voalingala.com/a/s%C3%A9nat-eboyi-kokweyisa-donald-trump/5276696.html
politics	Nzoto ya nkondo Mugabe ezongisami na Harare	Nzoto ya nkondo Robert Mugabe, mokonzi ya kala ya ekolo Zimbabwe, ekomi lelo na Harare, engumba mokonzi ya mboka na ye. Robert Mugabe akufaki o’mokolo ya mitano moleki na mibu tuku libwa na mitano na lopitolo moko na Singampour. Alongwaki na bokonzi na 2018 nsima na mibu tuku isato ya bokambi Zimbabwe. Ezalaki nsima na mwa mobulu momemaki na Coup d’Eta ya mampinga. Mobulu yango moyaki ntango Robert Mugabe alongalaki vice-président Emmerson Munagangwa oyo alongolaki, nsima mampinga mazongisaki bokonzi na mampinga.	https://www.voalingala.com/a/nzoto-ya-nkondo-mugabe-ezongisami-na-harare/5079173.html
business	Tshisekedi atie bakambi ya sika na ba entreprises ya l’Etat mwambe na boyokani FCC-CACH	Président Félix Tshisekedi atie bakambi ya sika na ba entreprises mwambe ya portefeuilles ya l’Etat, kolonda boyakani ya bokambi kati na CACH, lingomba lya ye, na FCC ya mokonzi ya kala Joseph Kabila. Mokano ya M. Tshisekedi motangamaki na butu na télévision nationale na molobeli na ye, Kasongo Mwema Yamba Yamba. Masolo mazali kokoba kati na CACH na FCC mpo etali ba compagnies misusu ya l’Etat. Bato batiyami bazali : 1. Office des Voies et Drainage (OVD): DG: Victor Ntumba, DGA: Pico Muepu; 2. Direction Générale des Impôts(DGI): Barnabé Muakadi; DGA: André Ngoyi Yav; 3.Caisse d'Epargne du Congo(CADECO): DG: Emmanuel Nalukoma, PCA: Bupila; 4.Lignes Maritimes Congolaises (LMC): DG: Cédric Tsizayina, PCA: Lambert Mende Omalanga; 5. Office National d'identification de la Population (ONIP): DG: Richard Ilunga Ntumba, DGA: Stanislas Kenza; 6.Direction Générale de la Dette Publique (DGDP): DG: Laurent Batumona, DGA: Anicet Kuzunda; 7. Régie des Voies Aériennes (RVA): DG: Bilenge Abdallah, DGA: Williams Pamu Pamu, PCA: Bienvenu Liyota; 8. Société Congolaise des Transports et des Ports (SPTC): DG: Franklin Mabaya Bongila, DGA: Gabin Lulendu Musumari, PCA: José Makila Masolo mazali kosala nanu kati na CACH-FCC mpo na : Il s'agit de : DGDA, DGRAD, SNEL, REGIDESO, OCC ,OGEFREM, FPI, CNSS, INPP, AUTORITÉ DE L'AVIATION CIVILE, OFFICE DES ROUTES, ARPTC, CEEC, FONER, COHYDRO, FIKIN, BANQUE CENTRALE DU CONGO, ONEM, GUICHET UNIQUE ainsi que celles à Économie Mixte notamment SEP- CONGO, PERENCO, GUICHET UNIQUE DU COMMERCE	https://www.voalingala.com/a/tshisekedi-atie-bakambi-ya-sika-na-ba-entreprises-ya-l-etat-mwambe-na-boyokani-fcc-cach/5457713.html
politics	CENI: Bakambi biyamba motoba bazalaki te na likita na CENCO na ECC lundi	"Bakambi biyamba motoba baye basi baponaki Denis Kadima mpo na kakamba CENI, na bozangi boyokani na CENCO (b'episkopo ya Katoliko), mpe ECC (eyamba ya ba misioni), bazalaki te na likita lisengelaki kosalema lundi, mokolo mwa suka ya ngonga 72 epesamelaki bango. Dodo Kamba ya ERC (Eglise du réveil au Congo) molobeli ya biyamba motoba baye alobi, bazwaki mbela te. ""Tozwaki mbela te kasi toyokaki kaka nde likita lizali lelo kasi toyokanaki bongo te,"" elobi M. Kamba na bokutani ya lingomba lya balakisi bilongi ya biyamba motoba na bapanzi sango na Kinshasa. M. Kamba alobi likita libengisamaki mokolo mwa mposo kasi elobamaki te ete likokoba mikolo misato. Motambwisi ya Assemblée nationale, Christophe Mboso N'Kodia apesaki bakambi biyama ngonga 72 to mikolo misato mpo bayokana. O'mokolo mwa mposo, Mgr Marcel Utembi, mokambi ya CENCO mpe motambwisi ya lisanga ya bakambi biyamba azalaki te na Kinshasa mpo awutaka nde Kisangani, archidiocèse akambaka. Ngonga 72 yango ekosila lundi na minuit. Kasi bakambi biyamba bayokani kaka te. Nzokande Jean-Pierre Bemba, motambwisi ya MLC mpe moko na bayi Union sacrée elongo na président Félix Tshisekedi atomboli mongongo mpo na kosanga bango koyokana mpo na bolamu ya ekolo. Na ngambo na yango, CALCC (Conseil de l’Apostolat des Laïcs catholiques du Congo) esengi Conseil d’Etat kotelemela biyamba biye bisala ata mosala te na maye matali maponami mpe bizanga misisa na kati ya mboka."	https://www.voalingala.com/a/ceni-bakambi-biyamba-motoba-bazalaki-te-na-likita-na-cenco-na-ecc-lundi/6256585.html
politics	Etats-Unis na RDC balingi bakolisa boyokani ya mampinga	Président Félix Tshisekedi nde akutanaki na Général de brigade Steven deMilliano ya mampinga ya Etats-Unis mpo na masolo matali mampinga, mardi na cité ya Union africaine na Kinshasa. Na mokambi moye ya centre AFRICOM, Félix Tshisekedi atalaki ndenge nini Etats-Unis na Congo démocratique bakobongisa malamu boyokani kati na mampinga ya bikolo mibale, eyebisi Ambassadeur ya Ameriki Mike Hummer. Kolanda maloba ya ambassadeur Hummer, ezali na bolandi ya partenariat priviligié to boyokani ya litomba mpo na kimya mpe bokengi, boye bosalamaki na mobembo ya Félix Tshisekedi na Ameriki na avril. Gén. de Brig. deMilliano azali elongo na bakambi misusu ya mampinga ya Aeriki elongo na Sous-secrètaire d’Etat adjoint ya Ameriki ya mambi ya makoki ya bomoto, démocratie mpe mosala, Scott Busby. 	https://www.voalingala.com/a/etats-unis-na-rdc-balingi-bakolisa-boyokani-ya-mampinga/4965447.html
sports	TOTALA na VOA Basketball Africa League (BAL): ba équipes ya Afrika bakondongwana wuto le 16 mai na Kigali	VOA ekolakisa mpe ekopesa sango ya Basketball Africa League (BAL) ya yambo ekobetama wuto le 16 kino le 30 mai 2021 na Kigali, Na Rwanda. Ekozala exclusivité. Ba clubs 12 ya bakesball ya mibali bakondongwana na édition ya yambo ya BAL. BAL ezali likanisi lya NBA (National Basketball Association), ligue nationale ya basketball ya Etats-Unis mpo na Afrika. Esengealaki ebetama wuto le 13 mars 2020 na Dakar, Sénégal, kasi esalamaki lisusu te mpo na bokono bwa COVID-19 bozali kongala na mokili. Esalami na boyokani kati na Fédération internationale ya basketball na NBA, Ba clubs 12 ya Afrika nde bakozala. Bakowuta Algérie, Angola, Cameroun, Égypte, Madagascar, Mali, Maroc, Mozambique, Nigeria, Rwanda, Sénégal mpe Tunisie. Ezali momekano NBA ya yambo ezali kobetisa libanda lya Amérique ya Nord. Groupe A Groupe B Groupe C	https://www.voalingala.com/a/totala-na-voa-basketball-africa-league-(bal)-ba-%C3%A9quipes-ya-afrika-bakondongwana-wuto-le-16-mai-na-kigali-/5889709.html
sports	CAN 2021/Elim. : Ba Léopards balongwe nsima na kobetetama 0-3 na ba Panthères ya Gabon	Ba Léopards ya RDC balongwe na éliminatoires ya CAN 2021 nsima na kokweyisama 0-3 liboso lya ba Panthères ba Gabon na Libreville. Bayi Gabon bamonisaki makasi koleka. Batiaki mingete na 44’ na Aaron Boupendza (0-1), na 72’ na Denis Boupenza (0-2) mpe na 83’ (0-3) na Pierre Emerick Aubameyang. Na elonga na bango ba Gabonais bakomi na molongo mwa yambo na bilembo 10, mpe basi baleki mpo na kobeta phase finale. Ba Léopards balongwe mpe mpo Gambie, na ngambo na yango, elongi Angola 1-0 mpe ekomi na molongo ya mibale na bilembo 10 mpe lokola. Kasi goal average ya Gabon ezali +4, Gambie ezali na +3. Ba Léopards bazali na bilembo 6 mpe na molongo ya misato. Ata ba Congolais bolpongi match na bango ya suka lundi na Gambie bakokoma na bilembo kaka 9 mpe bakokokana te na bikolo mibale bya yambo ya groupe na bango. Ekozala mbala ya yambo RDC ezanga na phase finale ya CAN wuto 2013. CAN 2021 ekobetama na janvier 2022 na Cameroun.	https://www.voalingala.com/a/can-2021-elim-ba-l%C3%A9opards-balongwe-nsima-na-kobetetama-0-3-na-ba-panth%C3%A8res-ya-gabon/5828516.html
health	Russie ekobanda komeka mangwele ya COVID-19 na juin	"Mokambi ya moko na ba centres ya recherche ya Russie ayebisi président Vladimir Poutine ete laboratoire na ye emibongisi mpo na kobanda komeka mangwele experimental ya coronavirus ya sika na sanza ya motoba. Rinat Maksyutov, mokambi Centre ya virologie mpe biotechnologie ya l’Etat ya Vektor asakoli ete misala mya ye mizala kokanisa kobanga bomeki étape ya yambo ya mangwele misato kobanda le 29 juin na ba volontaires (baye balingi) 180. Alobi yango na vidéo conférence na M. Poutine elongo na bakambi ya ba centres ya recherche misusu ya Russie. ""Lipinga moko ya baye balingi limibongisami,"" alobi na M. Poutine. ""Tosili kozwa bakombo ya bato 300 baye balingi"", esakoli M. Maksyutov. Lisako lyango lisalami ntango na Afrika bato batelemeli bomeki bwa mangwele mango. Mingi penza nsima na ba chercheurs babale ya Poto kosakola na interview ete esengelaki kobanda yango na mboka ya bato bayindo epayi wapi bato bazali komibatelema malamu te mpe bazali na makoki mingi te. Na RDC, Dr. Jean-Jacques Muyembe, mokambi ya bitumba na COVID-19 mpe motambwisi ya INRB (Institut des recherches biomedicales) azongaki nsima na malabo maye mikolo mibale mileki nsima na kosakola ete ekolo ekolo ya Congo démocratique eponamaki mpe mpo na kobanda komeka mangwele mango na juillet. Dr. Muyembe abongisaki maloba nsima na nkanda ya bato bayike na ba réseaux sociaux. Asakolaki ete azali mwana mboka mpe akolinga te ba Congolais bazala ba cobailles soki mangwele mango mamekami te yambo na mboka ya poto. Na Etats-Unis mpe na Chine, mangwele mango mazali komeka kasi na bato moke yambo endimama mpo na komekama na bato mingi."	https://www.voalingala.com/a/russie-ekobanda-komeka-mangwele-ya-covid-19-na-juin/5363826.html
politics	RSA ebimisi mokanda ya bokangami mpo na baye bakoki kozala babomi ya espion ya kala ya Kagame	Misala ya bosembo ya Afrika ya ngele mibimisi mokanda ya bokangemi mpo na bato babale bakoki kozala babomi ya espion ya kala to monongi ya kala ya Rwanda mpe motelemeli ya president Paul Kagame. Mokanda yango motali liwa ya Patrick Karegeya oyo azalaki na mibu 53. Bamokutaki akufi na hotel moko na Johannesburg le 1er janvier 2014. Autopsy elakisaki ete awaki misolo yambo na kofinama kingo. National prosecuting Authority (NPA) ezwi meko ya komema na makasi bato babale basusu ya ekolo Rwanda. Bato banei baye bakimaki.	https://www.voalingala.com/a/rsa-ebimisi-mokanda-ya-bokangami-mpo-na-baye-bakoki-kozala-babomi-ya-espion-ya-kala-ya-rawanda/5076009.html
politics	Tshisekedi asololaki na Ministre wa Yambo Wilmes na Bruxelles	Président Félix Tshisekedi ayambamaki lobi na Ministre wa Yambo ya Belgique Sophie Wilmes na elomba. Basololaki mpo etali boyokani kati na bikolo mibale M. Tshisekedi alongwaki Kinshasa o’mokolo mwa mposo mpo na mobembo na Belgique. Mikolo miike yambo na mobembo mwa ye na Belgique, mokonzi ya Ekolo Congo démocratique alakaki libota lya nkondo Patrice Emery Lumumba kosunga bango mpo na bozongisi na mboka ya eteni to lino lya Premier Ministre wa yambo ya RDC bamobomaki na 1961 na Lubumbashi na Katanga. Felix Tshisekedi esengeli mpe azala na masolo na masolo na Président ya Commission européenne Charles Michel o’mokolo mwa misato.	https://www.voalingala.com/a/tshisekedi-asololaki-na-ministre-wa-yambo-wilmes-na-bruxelles/5600686.html
sports	Balakisi bilongi ya RDC batamboli na milulu mya bobandi Jeux olympiques na Tokyo	Naomie Katoka akobunda taekwando mpe Marie Branser, molongi ya molongo oyo abotama na tata mpe na mama ya Allemagne nde akobunda mpo Ekolo Congo démocratique na momekano ya Judo. Kasi kino sika misolo mitindami nanu te na balakisi bilongi ya RDC. Balakisi bilongi bya Ekolo Congo démocratique batamboli na milulu mya bofungolami ya ba Jeux Olympiques na Tokyo, Japon. Mpo na mbala ya yambo na lisolo lya masano mya olympique, milulu myango misalami na etando ya lisano esika batali bazalaki kolanda mibeko mya komibatelama na COVID-19. Ekolo Congo démocratiques elakisami elongi na basani sambo na mimekano minei. Ba boxeurs to bapeti bibotu banei. Basi babale Naomie Yumba na Marcela Sakobi Matshu mpe babali babale : Fitson Mbaya Muluma na David Tshama Mwenekabwe. Mpo na bopoti mbango to Athlétisme, Olivier Mwimba nde azali kuna. Naomie Katoka akobunda taekwando mpe Marie Branser, molongi ya molongo oyo abotama na tata mpe na mama ya Allemagne nde akobunda mpo Ekolo Congo démocratique na momekano ya Judo. Kasi kino sika misolo mitindami nanu te na balakisi bilongi ya RDC. Bayi ministère ya Sports bazali nanu kobongisa mpo na kotinda molato mpe maye masengeli na bayi mboka na Tokyo.	https://www.voalingala.com/a/balakisi-bilongi-ya-rdc-batamboli-na-milulu-mya-bobandi-jeux-olympiques-na-tokyo/5976829.html
health	Ambassadeur ya USA na Brazzaville amikotisi ndako mpo na COVID19	"Ambassadeur ya Etats-Unis na ekolo Congo-Brazzaville amikotisi ndako mpo na bokono bwa coronavirus ya sika. Todd Philip Haskell alobi azalaki pene na mosali ya ambassade moko azwami na COVID19. ""Nazali koyebisa bino ete nazali kosala na ndako mpo na kolandela quarantaine (bobombami) ya mikolo zomi na minei,"" ekomi ambassadeur M. Haskell na compte Twitter ya Ambassade ya Etats-Unis na Brazzaville. ""Lobi, moko na bayi ambassade ya USA azwamaki na COVID19. Nazalaki mpenza pene pene na ye, nakotikala na ndako kino suka ya bombani,"" ebakisi M. Huskel. Nzokande bato koleka basato bamonani ya bokono boye na Brazzaville. Mbulamatari ezwi mikano miike lokola bopekisi mpepo inso ekowuta mboka ezali na COVID19 mingi, bokangemi ya kelasi, ba bars, restaurants, biyamba mpe masano. Président Denis Sassou atie na esika ""Task Force"" to limpinga ya misala mpo na kotala mbano ya COVID19 na nkita mpe na bovandi na bato. "	https://www.voalingala.com/a/ambassadeur-ya-usa-na-brazzaville-amikotisi-ndako-mpo-na-covid19/5335750.html
health	RDC ezali komilengele mpo na kozongisa ba Congolais bakangami libanda mpo na COVID19	"Ambassade ya Ekolo Congo Démocratique na Ouganda esengi na ba Congolais banso bakangami na mobembo na mboka eye kokomisa nkombo na bango na ntina ya mabongisami bwa bozongisami na bango. Mbulamatari esakoli mikolo mibale mileki ete ezali komibongisama mpo na yango. ""Na mikano mya bakonzi ya mboka, esengami na lombango na bana banso ba Congo baye bazalaki na mobembo to na boleki na Ouganda mpe bakangami likolo ya mibeko ya kokanga ndelo mpo na kopekisa bopanzani bwa COVID 19, kokomisa nkombo na bango kino le 13 avril 2020 na nzela ya numéro WhatsApp ya secretariat ya ambassade +256759409030,"" ekomi na liyebisi ambassade ya RDC na Ouganda. Mikolo mibale mileki, mbulamatari eyebisaki ete ezali komibongisa mpo na kotala ndenge ya kozongisa bango na mboka. Ministre d’Etat ya mambi ya Mboka bapaya Marie Ntumba Nzeza alobaki ete apesi mikano na ba ambassades kokomisa nkombo ya ba Congolais banso bakangami na mboka mingi. Ba Congolais mingi bakangami libanda babwakaki mbela na bakonzi kosenga bango kozongisa bango."	https://www.voalingala.com/a/rdc-ezali-komilengele-mpo-na-kozongisa-ba-congolais-bakangami-libanda-mpo-na-covid19/5367981.html
politics	Bavocats bapameli bolayi ya ntango na bosambisami ya ba experts ya ONU	Barreau to lingomba ya ba avocats ya Kasaï central epaleli ntango molayi liye limonisami na bosambisami ya liwa ba experts ya ONU na Kasaï. Mwana mboka ya Amerika Michael Sharp mpe moninga wa ye ya Suisse Zaida Catalan babomamaki na baye bamionisami lokola ya Ba Kamwina Nsapu le 12 mars 2017.  85 audiences publiques esi esalama. Barreau ya Kasaï ekebisi basambasi na boluki kobongola bosolo.	https://www.voalingala.com/a/bavocats-bapameli-bolayi-ya-ntango-na-bosambisami-ya-ba-experts-ya-onu/4852531.html
politics	Mokambi ya diplomatie ya France azelami na Kinshasa le 20 mai	"Président Félix Tshisekedi akoyamba ministre ya mambi ya bapaya ya ekolo France, Jean-Yves Le Drian o’mokolo ya le 20 mai, eyebisi nzinganzgina ya mokambi ya diplomatie ya mboka mona. M. Le Drian ""akosakola bomipesi ya France… na transition na RDC mpe na mokonzi aponami na janvier,"" elobi baye nzinganzinga ya ministre ya mambi ya bapaya ya France. Nzokande M. Le Drian abengaki boponami ya M. Tshisekedi ""boyokani ya lolenge ya bana Afrika"". Boyambami na ye bokosalama nsima na bokutani mpe masolo ya président Emmanuel Macron ya France na M. Tshisekedi na mars na Nairobi. Mokonzi ya sika ya RDC azali kozongisa boyakani na bikolo bisusu. Mardi, ayambi lipinga moko ya Belgique mpe vendredi, ya Rwanda."	https://www.voalingala.com/a/mokambi-ya-diplomatie-ya-france-azelami-na-kinshasa-le-20-mai/4918572.html
sports	Mazembe enyefoli Zesco 3-1 mpe esilisi yambo na groupe A ya Ligue des champions	TP. Mazembe ya RDC epolisi Zesco ya Zambie 3-1 mpe esilisi yambo na groupe A ya Ligue des champions ya CAF. Club ya Lubumbashi esukisi ba matches groupes na 14 points na goal average ya +7. Zamalek SC ya Egypte elandi yango na 9 points mpe +1 ya goal average. Ba clubs mibale eye nde ezali qualifiés mpo kokoba compétition ya Ligue des champions. Primeiro de Agosto ya Angola nde eye na esika ya misato na 4 points, -3. Zescoa ekangi mokila na 3 points, -5. Na match na Zesco, Jackson Muleka atie mingete mibale (32’, penalty mpe 69’ na tir). Na yango, avandi na esika ya meilleur butteur ya competition na niveau eye. 	https://www.voalingala.com/a/mazembe-enyefoli-zesco-3-1-mpe-esilisi-yambo-na-groupe-a-ya-ligue-des-champions/5269698.html
business	Etats-Unis epesi etumbu na raffineirie Alain Goetz mpo na wolo ezwaka bisika na bitumba	"Mbulamatari ya Etats-Unis epesi etumbu na raffinerie Alain Goetz na réseau na yango mpo na wolo ezwaka kowuta na bisika ya bitumba na Ekolo Congo démocratique mpe bisika misusu. Département d’Etat ya Amerika nde epesi sango yango. ""Alain Goetz na ba compagnies na yango basombaka wolo ebimaka na bisika bisambama na mangomba ya basimba minduki baye bazali na bitumba na RDC.,"" elobi na liyebisi Département d’Etat ya USA. ""Mangomba maye mpe bakambi ba yango babundisaka bacivili mpe bazali na makambo ma somo lokola ba massacres ethniques, bozwi basi na makasi mpe kozwa bana na makasi na mangomba ya basimba minduki,"" ebakisi Départmenet d’Etat. Mpo na mbulamatari ya Etats-Unis, wolo ewutaka na bisika ya bitumba epesaka misolo mingi na baye bazali na bitumba na monyele ya RDC, kati na bango mangomba ma basimba minduki baye bakongolaka mpako na bobuki mibeko, basalaka bitumba na ba mines mpe bayokanaka na ba contrebandiers (bateki mines na nzela ya moyibi). Goetz ezali na réseau monene ekanda kino na Ouganda, Emirats Arabes Unis mpe Belgique. Na 2020, Belgique ekitisaki yango na likambo mpo na kolekisa misolo na nzela ya moyibi mpe mayuya likolo na misala mya yango ya mombongo ya wolo. Mbulamatari ya Etats-Unis na eye ya RDC bazali na boyokani mpo kosunga kosukisa kaniaka."	https://www.voalingala.com/a/6490027.html
business	Bapaya ba mombongo mpe tourisme ya bikolo 15 esengeli basimbisa $15.000 yambo na koya na Amerika	"Bapaya bakowuta mboka ya Afrika zomi na mitano bakosengela kosimbisa misolo nkoto zomi na ndambo yambo na kosala mobembo na Etats-Unis, yango mokano mosakolami na mbulamatari ya Amerika. ""RDC ekotisamaki na linaka liye lya kosimibisa misolo mpo na motango ya likolo ya bana ya Congo baye batosaka te ndelo ya bovandi na bango bopesama na visa,"" elimboli ambassade ya USA na Kinshasa. RDC ezali kati na bikolo zomi na mitano bazali nan se ya mokano yango. Mboka esusu ezali Angola, Burkina Faso, Tchad, Djibouti, Érythrée, Gambie, Guinée-Bissau, Liberia, Libye, Mauritanie, Soudan, Sao Tomé-et-Principe mpe Cap-Vert mpe Burundi. ""Nakosalelaka visa na ndenge esengeli mpe na kolandaka mikano, bana ba Congo bakoki kobongisa bolamu bozalaka na mibembo na Etats-Unis mpo na bana mboka banso ya RDC,"" epesi toli ambassade ya USA na Kinshasa. Département elimboli ete ezali mokona ya mwa ntango mobengami ""visa bond"" moye mokosala mingi nde mpo na basali mibembo ya mombongo to ya kotala mboka kasi etali te bayekoli mpe baye bakosala mobembo ya etinda. Etali mpe te baye bazali na visa esusu kati na bango baye bandimami na koya kovanda na Amerika."	https://www.voalingala.com/a/bapaya-ba-mombongo-mpe-tourisme-ya-bikolo-15-esengeli-basimbisa-15-000-yambo-na-koya-na-amerika/5674556.html
politics	Zambie-RDC na bokutani na Lubumbashi mpo na basoda zambiens na mabele ma Congo	Bokutani ya mbala zomi ya session permanente défense mpe Sécurité kati na Ekolo Congo démocratique na Zambie ebandi ezali kosalama wuto mardi, na Lubumbashi na Haut-Katanga. Matata kati na mboka mibale likolo ya bozali bwa basoda ya Zambie na Moba na Tanganyika mazali mama ya likambo lya motuya na bokutani bwango. Nazali elikya ete bikolo mibale bikoluka yambo bolamu bwa bana ba mboka ba biso mpo na biyano ya solo mpe malamu mpo na bavandi na ndelo tokabolaka, elobi mokambi ma Haut-Katanga Jacques Kyabuka na libandela lya bokutani bwango. Lipinga lya Zambie likambami na ntoma ya ekolo eye na Kinshasa. Bayi mbulamatari ya Haut-Katanga, Lualaba mpe Tangnyika nde balakisi elongi ya RDC. Bakosolola mikolo mitano. Basoda ya Zambie bakotaki na mboka Kalubamba na Kibanga, na Moliro, na etuka ya Tanganyika wuto mwa ba sanza.	https://www.voalingala.com/a/zambie-rdc-na-bokutani-na-lubumbashi-mpo-na-basoda-zambiens-na-mabele-ma-congo/5539278.html
politics	Thambwe Mwamba atiki mosala	Alexis Thambwe Mwamba atiki mosala na ye bo’ mokambi ya Bureau ya Sénat. Akomi yango na mokanda atindi na Sénat ntango esengelaki ete ba Sénateurs batala vendredi ba p 130titions to nkasa ya baye basali kosenga ye na Bureau Mobimba kolongwa. Alexis Thambwe Mwamba, moko na bayi FCC, alobi amoni ete bondimami kati na ye na baike na ba Sénateurs basusu mpe lisusu, mpe lisusu botiami bwa Bureau d’age bopesi ye lisusu nzela ya kosala te. Lobi loleki bakeli mibeko tuku motoba na minei bazalaki na likita lya kafukafu libengisamaki na kalaka mokonzi ya Sénat mpe batiaki nae sika Bureau d’agee ekambami na Léon Mamboleo oyo aleki ba Sénateurs basusu na mibu. Esalami mposo moko na ndambo nsima na bokweyisami ya Ministre wa yambo mpe mbumalamatari ekambama na bayi FCC, mpe sanza moko nsima na bolongoli ya Bureau ya Assemblée nationale ekambaki mpe lisusu na bayi FCC. Liboke lya sika, Union sacrée, lizali kokelama nzinganzinga ya mokonzi Félix Tshisekedi mpo na majorité ya sika nsima na bokabwani ya boyokani kati na CACH ya ba Tshisekedistes na FCC ya mokonzi ya kala Joseph Kabila.	https://www.voalingala.com/a/thambwe-mwamba-atiki-mosala/5766556.html
politics	Cour constitutionnelle ekati mpo etali ba recours ya ba parlementaires invalidés	Cour constitutionnelle ebandi kobimisi miko na yango ya suka nsima na ba recours ya parlementaires. Ba parlementaires bayike bazalaki invalidés bazongisami. Cour constitutionnelle esilisaki mposo moleki mosala ya kotala ba recours. Chambre unique moko etiyamaki nsima na boboyi mpe botelemeli ya parlementaires baye longolamaki na mokano ya Cour constitutionnelle. Pene na 50 parlementaires bazalaki invalidés. Kasi 23 kati na bango bazalaki ya lingomba ya opposition Lamuka. Bazalaki kosala sit-in banda mokano ya Cour consitutionnelle molongalaki bango. Président ya Cour constitutionnelle, Bénoit Lwamba Bintu alobaki esengelaki kobongisa mbeba (erreurs matérielles) esalemaki. Mokonzi ya ekolo Félix Tshisekedi asololaki na ye mpe alobi ete emonanaki polele ete mbeba solo esalamaki mpe esengelaki kobongisa yango.	https://www.voalingala.com/a/cour-constitutionnelle-ekati-mpo-etali-ba-recours-ya-parlementaires-invalid%C3%A9s/4985524.html
business	Congo-Brazzaville ekokamba Opep na 2022	Congo-Brazzaville ekokamba Opep, mabongisi ma bikolo bibimisaka pétrole, na 2022, esakoli kalaka mokonzi ya mabongi maye, Mohammed Barkindo. Mohammed Barkindo azali na mobembo mwa ye na Brazzaville epayi akutani na bakonzi ba mboka. Congo-Brazzaville ezali mboka ya minei ebimisaka pétrole na Africa nsima na Nigeria, Angola, mpe Guinee équatoriale. Bikolo biye bizali kati na Opep eye esangiaka bikolo mingi misusu bya Afrika, Amerika mpe ya Asie lokola Algérie, Gabon, Iran, Iraq, Koweït, Libye, Arabie saoudite, Emirats arabes unis, Venezuela, Equateur, Indonésie mpe Qatar.	https://www.voalingala.com/a/congo-brazzaville-ekokamba-opep-na-2022/6014484.html
business	Tshisekedi, Sassou, Kagame, Lourenço na bakonzi basusu ya Afrika na bokutani ya Stochi (Russie)	Président Félix Tshiskedi akomi na Sotchi na Russie na ntongo ya lelo epayi mokokani waye ya Congo-Brazzaville Denis Sassou N’Guesso akomaki o’mokolo mwa lobi. Bakonzi ya bikolo bisusu ya Afrika lokola João Lourenço ya Angola, Paul Kagame ya Rwanda mpe basusu bazali. Mobembo mwa bango na engumba eye ya libongo ezali mpo bokutani to sommet Russie Afrique. Russie ezali kotala ndenge nini kokolisa boyokani na continent ya Afrika. Bokutani bwango bokambami na président Vladimir Poutine ya Russie elongo na Abdel Fattah el-Sisi ya Egypte. M. Tshisekedi akeyi na likita lyango na molongani mwa ye Denise Nyakeru. 	https://www.voalingala.com/a/tshisekedi-sassou-kagame-louren%C3%A7o-na-bakonzi-basusu-ya-afrika-na-bokutani-na-sochi-(russie)/5135995.html
sports	IGF efundi ministère ya Sports na kotinda million moko $ na moyibi na compte ya Fécofa	"Inspecteur général ya IGF (Inspection générale ya Finances) Jules Alingete Key apameli ministère ya Sports mpe loisirs na kotia million moko ya dollars na compte ya Fédération congolaise ya football association (Fécofa) na moyibi. Ministère eyanoli ete ezali misolo mipesami na Fécofa na FDFA. ""Inspection générale des Finances esakoli ete emoni na ba comptes ya banque ya Fédération congolaise ya football (Fécofa), misolo mya l’Etat (480.00 euros mpe 350.00 $, lokola million moko ya ba dollars, miye mitiamaki na moyibi na ministère ya Sports mpe loisirs. Mpo bolamu ya mboka te,"" ekomi M. Alingete na liyebisi na ye. Ministère ya Sports eyanoli ete ezali misolo mipesami na Fécofa na Fondation pour le deéveloppement du football africaine (FDFA). Inspecteur gén. Ya IGF asengi lisusu na bakambi ba misala mya l’Etat kotosa misolo mya mizwa na bomipekisami mingi mpe misengelaki kozala kaka mpo na kobongisa bomoyi ya banso. M. Alingete alobi te soki akomema likambo lyango na bazuzi. ""Ezali sango ya lokuta ya makanisi mabe, na ntina ya kobebisa lokuma ya ministère ya Sports mpe loisirs eye ezali kosala makasi mpo na kotombola masano na mboka na biso,"" ekomi na eyano na yeConseiller juridique ya ministère, Me Armand Yav Levy. ""Bopesi misolo mya libenga ya l’Etat na Fécofa na ministère eye bosalami na kolanda boyokani na Fondation pour le dٞéveloppement ya football (FDFA). Mpe mikanda mipesama na ministère ya Sports mpe Loisirs na makambo maye matatoli mpo na yango,"" ebakisi Me Yav."	https://www.voalingala.com/a/igf-efundi-minist%C3%A8re-ya-sports-na-kotinda-million-moko-na-moyibi-na-compte-ya-f%C3%A9cofa/6243059.html
politics	Moko na basungi ya Tshisekedi akangami mpo na kopengwisa mosolo	"Moko na basungi ya president Félix Tshisekedi elongo na bato basusu babale bakangami mpo na kopengwisa mosolo, eyebisi moyi misala ya bosembo. ""Bafundami ba parquet mpo na kozwa commissions mpe kopengwisa misolo miwutaki na compagnie moko ya Canada"", eyebeisi na AFP magistrat moko ya parquet. Ministre wa yambo atemelaki bozwi mosolo boye. Ministre ya Portefeuille, Clément Kwete ayebisi yango na mokando moko motindamaki na mokambi ya MIBA. M. Kwete alobi mosungi moye ya président Tshisekedi azali na ""makoki te"" mpe ""ayibi mpifo"" na kopesaka na compagnie Saint-Louis BGM SARL ndingisa ya kokende koyekola ndenge nini kobanda kozwa diamant na mabele ya MIBA (Société minière de Bakwanga). ""Premier ministre atelemeli mandat spécial (ndingisa) eye coordonnateur administratif ya ba services personnels ya mokonzi ya mboka apesi na compagnie Saint-Louis BGM SARL,"" elobi M. Kwete na mokanda mwango. Mandat spécial yango epesi nzela na BGM SARL kokende koyekola ndenge nini ya kozwa diamant na Mbuji-Mayi na mabela mya MIBA. Ministre ya Portefeuille asengi ete bato banso batosa mpenza malako ya bakonzi. Mokanda mwango motindimaki mpe na Premier ministre mpe na makombi ya ndako ya misala ya président Tshisekedi. Nzokande, Conseil d’administration ya MIBA epemisama uto libandela ya sanza ya zomi na moko."	https://www.voalingala.com/a/moko-na-basungi-ya-tshisekedi-akangami-mpo-na-kopengwisa-mosolo/5190853.html
business	Matungulu akambi BAD na masolo na PM Ilunga mpo na kosunga mbulamatari	"Freddy Matungu, mokambi ya sika ya BAD (Banque africaine de développement), alaki lisusu lisungi ya mosala na ye na mbulamatri ya RDC. Ezalaki nsima na masolo ya mikolo mibale na batambwisi ya ekolo eye. M. Matungulu akambi lipinga ya BAD liye lisololi na mbulatari ya ekolo Congo démocratique wuta suka ya mposo moleki. ""Tozali kokende nsima na koyeba malamu makombo ya litomba maye mbulamatari alingi kosala,"" eyebisi M. Matungula na bapanzi sango. Alobi ete mobembo na ye na lipinga ya BAD elakisi lolenge BAD ezali kosepela makasi kosunga RDC. Kasi alimboli ete BAD esengi mbongwana mbulamatari kosala mbongwana mpo etali politique économique mpe sociale. Abeti sete ete BAD ezali kopesa litomba ya liboso na énergie (lotiliki), bileyi ya bato (milona, industries), intégration régionale, social, éducation mpe santé (bokolongono). BAD nde ekopesa misolo mpo na botongi na gbabga ya engunduka mpe mituka kati na Brazzaville mpe Kinshasa, bingumba mingama. Misala ya botongi yango mikobanda na juillet 2020. Kasi RDC, elingi yambo kotonga lipongo ya Banana. M. Matungulu azalaki moko ya bayi Lamuka (lingomba ya oppostion). Nkombo na ye epesamaki na président Félix Tshisekedi na juillet mpo na kokamba BAD."	https://www.voalingala.com/a/matungulu-akambi-bad-na-masolo-na-pm-ilunga-mpo-na-kosunga-mbulamatari/5152177.html
politics	Codeco etiki bato basato kasi esimbi nanu Lubanga na basusu	"Basimba minduki ya lingomba Codeco (Coopérative pour le développement du Congo) babimisi na bokangami bato basato basusu ya task force ya mbulamatari mpo na masolo na basimba minguki na Ituri. Kasi basimbi nanu mokambi ya task force Thomas Lubanga, Floribert Ndjabu na bato basusu babale. Sango yango epesami na VOA Lingala na molobeli ya task force Pitchou Iribi. ""Ba bundi ba Codeco batiki général Germain Katanga, président ya ONG Unadi Ayendu Bin Ekwale na mokumbi motuka na bango kasi basimbi nanu Thomas Lubanga, Floribert Ndjabu, Lobho Kamwanda na Lobho Bissi,"" elobi M. Iribi. Mikolo mileki bayi Codeco batikaki mpe moko na bato mwambe bakangaki na limpinga lya Task force. Codeco ezali kosenga makambo maike yambo na kotika bayi task banso. Baye bakangami bazalaki na motango ya mwambe. Basengi botikami ya bayi kabila na bango (lendu) baye bakangama na bitumba, bondimami na bango kati na mampinga ma RDC mpe makambo masusu. Bayi Codeco balobaka ete bakanga bayi task force le 16 février 2022 ntango mampinga mabandaki kobeta bango masasi kati na masolo limpinga liye litindamaki lizalaki na yango na bbabundi."	https://www.voalingala.com/a/6514725.html
politics	Trump alongoli mokambi ya mampinga oyo alobaki maponami ma 2020 mazali malamu koleka	"Président Donald Trump alongoli mokambi ya bokengi ya Maison Blanche oyo alobaki ete maponami ma mokonzi ya mboka ya 2020 mazali na bokengi koleka. M. Trump asakoli mokano mwa y ana Twitter. Esakoli Chris Krebs mpo na bokengi ya maponami ma 2020 mazalaki mpeza solo te, kati na na yango ezalaki na mbeba mingi mpe moyibi – lokola bawei baye baponaki, batali ba maponami bapesamaki te nzela nae sika ya maponami, nkwokoso na ba machines ya kopona eye ebongamai…, ekomi Donald Trump na Twitter na ye. ""Solo kaka ntango wana, Chris Krebs alongolamaki na ebonga ya mokambi ya Cybersecurity mpe infrastructure ya misala mya bokengi,"" ebakisi Trump. Mokano mwango mosakolami pene na mposo mibale nsima na maponami ma mokonzi ya mboka maye mamonisi ete president Donald Trump alongi te. M. Krebs ayanolai mpe na compte Twitter na ye. ""Ezalaki lokumu ya kosala. Tosalaki mosala ndenge esengelaki. Kobatela bokengi ya lelo mpe ya lobi lokoya, #Protect2020,"" eyanoli M. Krebs."	https://www.voalingala.com/a/trump-alongoli-mokambi-ya-mampinga-oyo-alobaki-maponami-ma-2020-mazali-malamu-koleka/5667408.html
politics	Union européenne mpe Union africaine bapesi maboko na Félix Tshisekedi	"Union africaine (UA) mpe Union européenne (UE) bandimi kosala na président Félix Tshisiekedi, eyebisi lelo na Bruxelles ba ntoma na bango. Mangomba maye bazalaki na ntembe mingi likolo ya ba résultats ya présintielle CENI ebimisaki, maye masokalaki Félix Tshisekedi molongi na 38,57%. Kasi bandimi mokano ya Cour constitutionnelle oyo akataki likambo o’mokolo ya eyenga moleki. ""Tomibongisi mpo na kosala na président Félix Tshsiekedi mpe na ngambo nyonso ya ban aya Congo,"" elobi ntomaya UA, Smail Chergui, liboso ya balangisi sango.​  Na ngambo na ye, mokambi ya diplomatie ya UE, Mme Federica Mogherini ayibisi ete UE ezuwi note (emoni) ya ba résultats. ""Esengeli président azala mosangisi mpe andima kosolola na bato nyonso kati mboka na ye,"" epesi toli Mme Moghirini."	https://www.voalingala.com/a/union-europ%C3%A9enne-mpe-union-africaine-bapesi-maboko-na-f%C3%A9lix-tshisekedi/4834257.html
politics	Ba FARDC babomi J. Ngudjolo mokambi ya ba CODECO na Ituri	"Ba FARDC basakoli ete babomi mokambi ya lingomba ya basimba minduki CODECO Justin Ngujdolo na Ituri. ""Justin Ngudjolo, mokambi ya ba CODECO asukisami elongo na babundi baye libwa na bitumba na mboka Mopka o’mokolo mwa misato,"" elobi na bapanzi sango mokambi ya misala ya FARDC na Ituri, général Robert Yav Avuli. Lobi loleki, ba FARDC basakoli ete Justin Ngudjolo azokaki makasi na bitumba kasi akimaki. Sango ya FARDC ezalaki ete bato zomi ya CODECO babomamaki. Kasi lelo nde general Yav aebi na kopesa sango ya siki siki."	https://www.voalingala.com/a/ba-fardc-babomi-j-ngudjolo-mokambi-ya-ba-codeco-na-ituri/5348573.html
politics	Patricia Nseya candidate ya UDPS na esika ya Kabund na ebonga ya 1er V-P ya Assemblée nationale	Députée Patricia Nseya Mulela nde aponami na UDPS kati na ba candidats 16 mpo na kopesa nkombo na maponami ya ebonga ya 1e vice-président ya Assemblée nationale na esika ya Jean-Marc Kabund, président intérimaire ya lingomba lya mokonzi ya mboka. Sango ya boponami na ye epesamaki yambo na FatshiNews mpe endimamaki na babyi UDPS baiike. Nkombo na ye etikami na bureau aya Assemblée nationale. Bakeli mibeko basusu ya UDPS bamilongoli na momakono mpe bapesi longonya na Patricia Nseya oyo atikali candidate unique (candiate moko) na ngambo ya UDPS. Lundi 8 juin 2020 nde mokolo mwa suka mpo na kotika nkombo ya ba candidats, kolanda linaka ya Ass♪0bl, kolanda linaka ya suku ya nse ya parlement. Maponami makosalema le 15 juin. Liloba lya suka lisengalaki liwuta na mokambi na biso, mokonzi ya mboka Félix Tshisekedi, eyebisaki VOA Lingala moko na ba députés. Nzima na bokweyisami na Jean-Marc Kabund kolonda pétition ya député Jean-Jacques Mamba ya MLC, UDPS eboyaki ko pesa nkombo mosusu mpe epekisaki ba députés ba yango nyonso kopesa nkombo. Kasi baiike ya lingomba balobaki esengeli kotiak bato basusu kopesa nkombo. UDPS, kati na lingomba ya ya CACH na UNC ya Vital Kamerhe, ezali na boyokani na na FCC, lingomba ya mokonzi ya kala Joseph Kanila. Na boyokani bwango enboga ya 1er vice-président ya Assemblée nationale esengeli epesama na UDPS.	https://www.voalingala.com/a/patricia-nseya-candidate-ya-udps-na-esika-ya-kabund-na-ebonga-ya-1er-v-p-ya-assembl%C3%A9e-nationale/5453990.html
politics	Moko ya bakambi ya batomboki ya FNL akangemi na Rwanda	"Bakonzi ya Rwanda balobi ete bakangi molobeli ya lingomba ya batomboki FNL (Front de libération nationale) liye lifundami mpo na bobomi ya bato na zamba moko pene na RDC na Burundi. Callixte Nsabimana, molobeli ya FLN, afundami mpo na ""kosala lisanga ya basimba minduki, boyokani ya kosala misala ya ba terroristes, mpe kozwa bato na otages, koboma mpe kompunza,"" elobi liyebisi ya bakonzi ya Rwanda FLN esalaka na FDLR (Forces démocratiques de libération du Rwanda, batmboki ya Rwanda baye bavandaka na RDC."	https://www.voalingala.com/a/moko-ya-bakambi-ya-batomboki-ya-fnl-akangemi-na-rwanda/4897729.html
business	Bato basato bakufi na botelemeli ya bavandi na ba exploitants miniers na Sakanya	"Bato basato to koleka bakufi na bitumba ntango bavandi bazalaki kotelemela coopérative moko ezwakia mine ya cuivre na cobalt na Lonshi, na territoire ya Sakanya (Haut-Katanga), elobi mokambi ya etando eye. ""Bato basato bakufi mpe basusu bazoki na bitumba na baye ya bokengi jeudi,"" esakoli Yuma Asani na AFP, administrateur ya territoire ya Sakanya. Lonshi ezwami pene na 90 km ya Sakanya, na ndelo na Zambie. Kolanda M. Yuma Asani, bavandi ya Lonshi bazalaki kotelemela lisanga ya ba exploitants miniers artisanaux ya Katanga (EMAK) eye ezali coopérative na esika yango. ""Na kanda na bango, bavandi batiyaki moto na mituka zomi mimemaka ba minerais (makele) mpe na mituka misusu minene. Jeeps misatu ya police mpe moko ya mampinga miyaki kozongisa kimya "", eyebisi M. Yuma. Baye bazalaki kotelemela bafundi bakambi ya EMAK na bozangi kozongisa mosolo (redevance) na communauté, na koyokanaka na bakonzi ya bisika biye. Na RDC, ba sociétés minières esengeli ezongisa 0,3% ya chiffre d’affaires na bango na ba projets ya ntombwa ya ba communautés epayi ba zwami.  "	https://www.voalingala.com/a/bato-basato-bakufi-na-botelemeli-ya-bavandi-na-ba-exploitants-miniers-na-sakanya/5128199.html
politics	"Kabila akoki komema na bazuzi baye babesi lokumu na ye mpe bapesi bilembo te na ""Congo Hold-Up"" (Me Nyabirungu)"	"Ba avocats ba Joseph Kabila, mokonzi ya kala ya Ekolo Congo démocratique, bakebisi ete akoki komema na bazuzi baye balobi ete azwaki misolo mya mboka na enketi ebngami « Congo Hold-Up ». ""M. Kabila azali na makoki ya kokende na misala mya bosembo mpo na kozongsia botosi, lokumu mpe bonene ya nkombo"" ye, elobi na bapanzi sango moko na ba avocats na ye, Me Raphael Nyabirungu. Mpo na Me Nyabirungu, M. Kabila avandaki kimya te mpo na kotikela nzela ba media kokanisa ete andimi bofundi na bango kasi mpo na kokanisa malamu ndenge akopesa eyano. Ba media zomi na libwa mpe ba ONG mitano, na bokambami ya EIC (Coordination ya réseau européen ya bolukiluki), bapemelaki M. Kabila elongo na bayi libota lya ye mpe bayi nzinga nzinga na ye, kopengwisa pene na millions 140 $ ya misolo mya l’Etat kati na 2013 kino 2018. Ba media eye bafundaki mpe banque BGIF na kopesa nzela ya kopengwisa misolo myango. ""Boni boni bokambi ya banque moko songolo ya bato songolo, misala ya bokambi mpe bolandeli mpako, miye milakisami na auditeurs (baluki) indé[endants mpe na IGF (Inspection générale ya finances), ekoki kotiama na motu ya mokonzi ya kala ?"", etuni Me Nyabirungu. Nzokande, bayi misala ""The Sentry"", moko na baye babimisaki sango ya Congo Hold-Up, elobaki na VOA Afrique ete bazali kobanga te bamema na bazuzi mpo maye babimisaki. Nkasa koleka 5 millions ya mikanda nde etalamaki na baye babimisaki makambo maye matiami na motu ya M. Kabila. Kasi, Inspecteur général ya Finances ya RDC, Jules Alingete aboyaki makambo ba media baye babimisaki. M. Alingete alobaki mpe ete yango ebimisaki bopengwisi misolo boye kasi eloko moko te elakisi ete M. Kabila azwaki misolo ba ONG bazali kolobelela."	https://www.voalingala.com/a/kabila-akoki-komema-na-bazuzi-baye-babesi-lokumu-na-ye-mpe-bapesi-bilembo-te-na-congo-hol-up-(me-nyabirungu)/6367170.html
politics	Bikolo bya CEEAC bakotinda basoda na Centrafrique mpe bipesi maboko na maponami ma dimanche	"Bakonzi ba bikolo bya CEEAC (Lisanga lya nkita lya bikolo bya Afrika ya kati kati) bakati ete bakotinda basoda na Centrafrique (RCA) mpe bazali kopesa maboko na maponami ma mokolo mwa eyenga na mboka eye. Félix Tshiksekedi ya RDC, Evariste Ndayishimiye ya Burundi na Teodoro Obiang ya Guinée Equatoriale basanganaki na visioconférence na bokambami ya Denis Sassou N’Guesso ya Congo- Brazzaville, motambwisi ya CEEAC, mpo na likambo yango. ""Likita lisengi bokobi bwa misala mya maponami mazali kosalama mpe lisengi bana ba Centrafrique kokende ebele na maponami lobi le 27 décembre,"" elobi liyebisi lisukisi bokutani ya bakonzi ya bikolo ya CEEAC. Bakonzi baye bapameli na makasi nyonso bitumba bizangisi bomoi na ba soda basato ya Burundi ya misala mya ONU na Centrafrique (Minusca), ebakisi liyebisi. Basimba minduki basangani kati na CPC (Coalition des patrioites Centrafricains) bazali kosenga bopusi na maponami. Président Faustin Archange Touadera ya Centrafrique na mbulamatari bazali kolakisa mosapi na mokonzi ya kala François Bozize mpe kofunda ye na koluka kozwa bokonzi na coup d’Etat. Misala mya maponami mpe bazuzi balongolakai nkomba ya M. Bozize na maponami mpo balabi akokisi te maye mibeko misengi. Russie etindaki basoda kotangisa mampinga ya Centrafrique mpe Rwanda mpe etindaki basoda ba yango 300 na Minusca. Etats-Unis esengaki Russie kolimbola mpo na nini etinadaki ba soda baye. Bikolo bya CEEAC bilobelaki mpe embargo (bopekisi) ya kosomba minduki ya ONU na Centrafrique. Mpo na bango, yango ezali ebaka na ya mokonzi ya Centraqieu na kokamba ekolo malamu."	https://www.voalingala.com/a/bikolo-bya-ceeac-bakotinda-basoda-na-centrafrique-mpe-bipesi-maboko-na-maponami-ma-dimanche/5714312.html
business	Moyi mombongo ya pétrole Lucien Ebata ya Congo-Brazzaville akangami na Bourget	"PDG to makambi ya société “Trading” pétrolier Orion Oil, Lucien Ebata, moko na bayi nzinga nzinga ya président Denis Sassou N'Guesso, akangami na libanda lya mpepo ya Bourget na France na nkasa ya misolo mingi. Mosali mobongo ayebani bo’ moko na baye bazalaka nzinga nzinga na president Denis Sassou M’Guesso, M. Ebata akangamaki mercredi. Ambassade ya Congo-Brazzaville na France elobi ete M. Ebata oyo azali mopesi toli ya président Sassou mpe mokambi ya magazine ""Forbes Afrique"" azalaki nde kokende mboka mosusu mpe azalaki na passeport diplomatique. Ezali mbala ya liboso te ete M. Ebata azwama na nksasa ya misolo mingi na mobembo. M. Ebata oyo compagnie na yeezali ya Suisse mpe epesama numéro to mikanda na Seyschelle, alobi ba clients na ye mingi ya Afrika bafutaka ye misolo na nkasa."	https://www.voalingala.com/a/moyi-mombongo-ya-p%C3%A9trole-lucien-ebata-ya-congo-brazzaville-akangami-na-bourget/6261649.html
politics	Procès 100 jours : Kamerhe alobi azalaki kaka ye moko te kokamba misala	"Vital Kamerhe, mokambi ya ndako ya misala ya président Félix Tshisekedi Fatshi, alobi bazalaki libwa na kokamba misala ya ""100 jours ya président Tshisekedi"" mpe lipinga lyango likambamaki na ambassadeur intinérant ya président Félix Tshisekedi, Nicolas Kazadi. M. Kamerhe na bafundami babale basusu bazalaki na bobandi ya kosambisama na bango lundi na chambre foraine na boloko ya Malaka epayi wapi batiyama wuto pene na sanza mibale. Azalaki na zolo mpe monoko ezipama na masque na bobangi COVID-19 Bosambisami bwango bozali mpo na mambi ya kotonga mpo na mikolo nkama ya mokonzi mboka Mibu 61, motambwisi ya kala ya Assemblée nationale mpe mokambi ya Union pour la nation (UNC), lingomba na ye ya politiki, Vital Kamerha, oyo azali allié ya likonzi na boyokani ya lingomba ya maponami CACH, (Cap pour le changement) afundami elongo na Libanais Samih Jamal na kopengwisa misolo 48 millions $ mizalaki mpo na kotonga ndako mpe lisusu 237 millions mpo na ndako 3.000. ""Nazalaki kaka nga moko te kotambuisa misala ya 100 jours. Tozalaki lipinga lya bato libwa… Motakambi ya lipinga ya batambwisi ezalaki Me Nicolas Kazadi oyo azali ambassadeur ya president Félix Tshisekedi,"" eyanoli M. Kamerhe na mituma mya yambo ya tribunal.MM Kamerhe afundami mpe lisusu mpo na kondima, na nzela ya mwana na ye Souraya Mpiana, ndambo ya lopango monene ewutaki na M. Jamal na ntina ya komema mokonzi ya mboka Tshisekedi kondima kosala na Libanais eye.Mokolo mwa yambo mozalaki mingi ya kotuna bafundami koloba nani bazali mpe soki bayebi misala ya botongi ya 100 jours. Basambi (avocats) basengi bazuzi kopesa bango mikanda mpe mikolo mpo na kotanga yango, balobi bazalaki te ntango M. Kamerhe ayanolaki na parquet. Basambeli ya M. Kamerhe mpe ya bafundami basusu basengi mpe ete babimisa bango mpo babanda kosamba na nzela. Samih Jamal, ya mibu 81, Libanais nkolo na compagnie Samibo SARL mpe Husmal SARL mpe ayanolaki. Lokola mpe M. Jeannot Muhima Ndoole. Bazuzi bafungoli kinzozi ya Chmabre du Coseil mpo na kotala soki kobimisa to kotika na boloko basamebeli na bosenga na ba avocats. Kasi bosambisami bokozonga le 25 mai."	https://www.voalingala.com/a/proc%C3%A8s-100-jours-kamerhe-alobi-azalaki-kaka-ye-moko-te-kokamba-misala-ya-100-jours/5414676.html
business	Afriland First Bank efundi na bazuzi Global Witness na PPLAAF mpo na Dan Gertler	Afriland First Bank efundi na bazuzi na Paris ba ONG Global Witness mpe PPLAAF nsima na sango babimisi na kolaba ete moyi mombongo Dan Gertler alekaki nzela ya moyibi mpo na kotinda misolo ata azali na etumbu na Etats-Unis. Afriland First Bank eye ezali filiale ya banque moko ya Cameroun, epameli Global Witness mpe PPLAAF mpo na koyiba, kozwa na nzela ya molili sango etali client na ye eye ezali sekele ya kati ya banque.  Avocat ya Afriland First Bank, Eric Moutet andimi ete afundi ba ONG mibale mye na Paris. Afriland First Bank etie na compte Twitter na yango biyano Me Moutet apesaki na bapanzi sango. Mpo na Me Moutet, Global Witness mpe PPLAAF esali mbeba misusu lokola kanyaka kokosa mpe kosalela lokuta.  Nzokande Ba ONG mibale miye Global Witness mpe PPLAAF balobi ete Dan Gertler ayebaki na koleka nzela mosusu mpo na kosala misala mya ye yakolekisa mbongo ata azali na nse ya etumbu ya Etats-Unis, eyebisi Global Witness na PPLAAF. Global Witness mpe PPLAAF balobi ete Afriland First Bank esalisaki M. Gertler na koleka na nzeka ya molili.	https://www.voalingala.com/a/afriland-first-bank-efundi-na-bazuzi-global-witness-na-pplaaf-mpo-na-dan-gertler/5486438.html
health	OMS esengi bopesi ya mangwele ma paludisme na bana ya Afrika	"OMS (Mabongisi ma molongo mpo na bokolongono) esengi ete mangwele ya paludisme (RTS,S) mapesama na bana ba Afrika. ""Ezali likambo likotikala na lisolo! Mangwele ya paludisme ezelamaki mingi mpo na bana. Ezali bomati makasi ya science, bokolongono mpe bitumba na paludisme"", elobi mokambi ya OMS, Dr. Tedros Adhanon Ghebreyesus. ""RTS,S"" ezali mangwele ebundisaka parasite eye ngungi ememelaka bato. Mangwele mango makelami na compagnie Britannique GSK. OMS elobi ete mangwele maye mapesi elikya mpo na Afrika esika wapi koleka bana 260.000 ya nse ya mibu mitano bakufa mbula inso na paludisme to malaria. Dr. Tedros Adhanon alobi ezali elikya mpo bobangi bozali mingi ete résistance to botelemeli ya microbe na mino to nkisi bomata lisusu makasi. Wuto 2019, mangwele maye 2,3 millions mapesamaki na Ghana, Kenya mpe Malawi. Bilembi bimonisi ete mangwele mango makitisi mpenza paludisme na lolenge ya makasi na 30%, elobi Kate O'Brien, mokambi ya département Vaccination ya OMS. Mangwele mosusu maye mazali kozela kondimama, Matrix-M, maselema na Université ya Oxford, mapesaki mpe elikya na avril na kotalisa bokasi kino 77% na bomeki na yango na phase II. Ekoki kondimama nsima na mibu mibale."	https://www.voalingala.com/a/oms-esengi-bopesi-ya-mangwele-ma-paludisme-na-bana-ya-afrika/6260041.html
politics	Tshisekedi atie Léon de Saint Moulin na molongo ya ba héros nationaux Kabila-Lumumba	Nkondo Sango Léon de Saint Moulin atombolami o’molongo ya ordre national des héros nationaux Kabila-Lumumba to ya bilombe ya ekolo Kabila-Lumumba. Ezali mokano ya mokonzi ya mboka Félix Tshisekedi, eyebisi ministre ya kelasi ya likolo mpe université. Ministre Thomas Luhaka alimboli ete kufa ya sango Léon de Saint Moulin likozangisa ekolo Congo démocratique makambo mingi mpe llizali mawa mingi na mpo na mboka eye. Nkondo Léon de Saint Moulin awaki o’mokolo ya le 24 octobre moleki. Alekisaki ntango mingi ya bomoi na ye na Congo démocratique esika wapi asalaki mosala ya kisango mpe atangisaki na keleasi ya likolo. Akoma buku ebele. Na testament na ye asengaki akundama na mabele ya Congo democratique. Nkondo sango Léon de Saint Moulin akundami na Kimwenza na lopando ya ba nganga Nzambe nsima na misa mikambamaki na cardinal Fridolin Ambongo na cathédrale Notre-Dame ya Lingwala, na Kinshasa.	https://www.voalingala.com/a/tshisekedi-atie-l%C3%A9on-de-saint-moulin-na-molongo-ya-ba-h%C3%A9ros-nationationaux-kabila-lumbumba/5155025.html
sports	Ba Léopards bakweyi na ¼ de finale na Nigeria 46-79	Afrobasket ya basi… Ba Léopards seniors bakweyisami 46 à 79 liboso ya équipe nationale ya Nigeria, na quarts ya finale ya 24e edition ya championnat ya finale ya ezali kobetama na Dakar na Sénégal. Basani ya Congo démocratique basukisi awa nzela na bango na compétition eye. Balongaki se match moko, na Cap Vert, o'mokolo ya misato moleki, na match ya barrage ya koleka na quarts ya finales (78 à 46) liboso ya Cap-Vert. Nzokande ba Léopards balongaki te ba matches na bango babale yambo. Bakweyaki liboso ya ba Palanca Negras ya Angola mpe ya équipe nationale ya Mali.	https://www.voalingala.com/a/ba-l%C3%A9opards-bakweyi-na-%C2%BC-de-finale-na-nigeria-46-79/5043491.html
health	Ebola ebomi koleka bato 400	"Bakonzi ya mambi ya bokolongono bayebisi ete koleka bato 400 basili kowa na épidémie ya Ebola liye lizali kongala na est too na monyele ya RDC. ""Wuta ebandeli ya épidémie liye, motango ezali 658 (ya baye basimbami na bokono liye), kati na bango 609 confirmés mpe 49 oyo bakoki kozala na bokono. Na nyonso, ezali na bato 402 babawei,"" na bituka ya Nord-Kivu mpe ya Ituri, ekomi ministère ya bokolongono na liyebisi ya mokolo ya mibale.  Bakonzi ya bokolongono balobi bato 237 babikisami, kasi bato 200 bazali kotalama. Epidémie liye ezali ya monene koleka na RDC. Ebandaki na sanza ya mwambe ya 2018. Bato 60.460 bazuwi mangwele."	https://www.voalingala.com/a/ebola-ebomi-koleka-bato-400/4834223.html
politics	Matata aboyi koyanola na mandat d’amener ya Procureur général Mukolo	"Ministre wa Yambo ya kala kala oyo azali lelo Sénateur, Augustin Matata Ponyo aboyi koyanola na ""mandat d’amener"" to mokanda ya komema ye motinamaki na procureur général ya République, Jean-Paul Mukolo. ""Engebene na Buku Likonzi, na koyanolaka soki moke te na mandate d’amener illégal (eye ebuki mibeko) ya PG Jean-Paul Mukolo oyo atosi te mokano ya Sénat eye epesi te ndingisa na misala mya bosembo ya kolandela ngai mpo na likambo lya Bukanga Lonzo. Nazali na bosenga ya kozongela ba immunités na ngai mpe bonsomi na ngai ya kotambola,"" ekomi M. Matata na Twitter na ye. M. Matata akomi makambo ma ye nsima baye batindamaki kokanga ye bakitaki na ndako na ye mpe babukaki mpo na koluka komema ye. Kasi ba avocats ba ye baboyaki na makasi. “Pene na basoda zomi bakitaki na ndako na Matata Ponyo na officier moko, bazalaki na mandat d’amener. Ba avocats ya Matata Ponyo baboyaki akende mpo Sénat esi ebwakisaki bosenga ya procureur mpo na likambo lya Bukanga Lonzo. Basoda bango bakotaki na makasi mpe babukaki kino porte ya chambre na ye kasi bazwi ye te,"" eyebisi molobeli na ye Floride Nzatoto. M. Nzatoto alobi ete mbeba esusu esalami te kasi bana mpe mwasi ba M. Matata batikali na traumatisme to babangi. Inspection générale ya Finances (IGF) efundaki M. Matata mpo na likambo lya parc agro-industriel ya Bukanga Lonzo eye ebimisa eloko te nsima na mbulmatari koti pene na 300 millions ya ba dollars mpo na kokela yango. M. Matata atikamaki mposo mileki nsima na kotiama na bokangami mpo na koyanola na bayi bosembo na likambo litali misolo mipesamaki na bato biloko bya bango bibotolomaki ntango ya zaïrianisation. Ye moko M. Matata akomi ete basoda babukaki mpe bakotaki ata na chambre esika azalaki na kopema mpo na lisalisi lya nzoto mpe bamekaki komema ye na makasi kasi aboyaki."	https://www.voalingala.com/a/matata-aboyi-koyanola-na-mandat-d-amener-ya-procureur-g%C3%A9n%C3%A9ral-mukolo-/5989386.html
politics	Tshisekedi atie bakambi ya basoda mpe police na Nord-Kivu mpe Ituri	Mokolo moko nsima na kosakola état de siège, président Félix Tshisekedi atie mardi na mpokwa bakonzi ya basoda mpe police mpo na kokamba bituka ya Nord-Kivu mpe Ituri. Lieutenant général Luboya Nkashama nde apesami ebonga ya mokambi ya Nord-Kivu mpe alandami na commissaire divisionnaire Alonga Benjamin, esakoli molebeli ya président Tshisekedi, Kasongo Mwema na liyebisi na etando eke ya RDC. Lieutenant généralConstant Ndima nde atiami mokambi ya etuka ya Ituri mpe alandami na commissaire divisionnaire Ekuka Lupopo. Etat de siege ekokota o’mosala lobi mokolo mwa minei.	https://www.voalingala.com/a/tshisekedi-atie-bakambi-ya-basoda-mpe-police-na-nord-kivu-mpe-ituri/5878189.html
politics	Ministre ya Intérieur ya Sud-Kivu alobi Ruberwa nde atindaki milulu mya Minembwe	Ministre ya mambi ya Kati ya Etuka ya Sud-Kivu Lwabanji Lwasingabo alobi ete Ministre ya Décentralisation ya mboka Azarias Ruberwa nde apesaki mitindo ete botiami na ebongo ya bourgmestre ya Minembwe bosalama. M. Lwabanji akomi yango na liyebisi abimisi nsima na M. Ruberwa koloba lundi na Assemblée nationale ete ministre ya mambi ma kati ya Sud-Kivu mpe mokambi ya etuka nde basalaki milulu myango nsima na bosangi bwa bayi société civile. Ezali ministre d’Etat, ministre ya Décentralisation, Azarias Ruberwa nde, ntango tozalaki na mesa na butu nsima na bokomi bwa biso na Minembwe le 27 septembre 2020, asengaki mokambi mwa etuka kotia na ebonga bourgmestre ya commune rurale eye, ekomi M. Lwanbandji. M. Ruberwa alobaki ete azalaki kutu ten a milulu misalamaki. M. Ruberwa asengaki ngonga 48 na bakeli mibeko mpo na koyanola na mituna mitunamelaki ye lundi. Abengisamaki na Assemblée nationale na mokeli mobeko Muhindo Nzangi koyanola nsima na nungu ngungu ebimaki na mboka wuto bourgmestre Gadi Mukiza avandisamaki na embonga ya bourgmestre na Minembwe le 28 septembre. Président Félix Tshisekedi atelemisaki yango mpo na kozela lipinga lya baton a boyebi kokata likambo lya ba Banyamulenge na Minembwe.	https://www.voalingala.com/a/ministre-ya-int%C3%A9rieur-ya-sud-kivu-alobi-ruberwa-nde-atindaki-milulu-mya-minembwe/5628859.html
politics	Tshisekedi alobi alingi mokonzi ya kala avanda na kimya mpo ye mpe akokoma mokonzi ya kala	"Président Félix Tshisekedi alobi ete alingi mokonzi ya kala Joseph Kabila avanda na kimya kati na mboka mpo ye mpe akokoma mokonzi ya kala. Asololaki yango na bapanzi sango baike na Belgique jeudi yambo na kosukisa mobembo asalaki na Belgique. Président Félix Tshisekedi alobi ete bolekisami ya bokonzi ya kala na eye ya sika bosalami malamu. ""Ezali mbala ya liboso na mboka na biso. Nalingi ete mokonzi ya kala abika na kimya. Esengeli kozala na motema ya kondima bato banso. Lobi ekokoma mpe ngala na nga ya kozala bo’ mokonzi ya kala,"" elobi président Tshisekedi. Mokonzi ya RDC alongwaki Bruxelles jeudi nsima na pene na mposo moko ya mobembo na ekolo eye. M. Tshisekedi alobi ete ekozala ntina te ya kobengana ntoma ya Rwanda na mboka lokola baike bazali kosenga. Alobi masolo masalamaki mpo ete ntoma ya Rwanda na Kinshasa, Vincent Karega, abendama matoyi. Mpo etali botamboli ya linaka lya ye, alobi ete alakisi nzela elamu kasi baye bazali kotiele ye mabaku bakokweyisama bango moko na mutambu. Mpo bakobwakama na lifolo na ngonga eye ye akokende epongelo to purgatoire. Alobi bazuzi batie mosala na mbako na nkwokoso mpo baboyi kondima libango batiamaki."	https://www.voalingala.com/a/tshisekedi-alobi-alingi-mokonzi-ya-kala-avanda-na-kimya-mpo-ye-mpe-akokoma-mokonzi-ya-kala/5606481.html
politics	CENCO esengi bakeli mibeko basala kaka te mpo na lingomba songolo te kasi mpo na démocratie	"CENCO (Conférence épiscopale nationale ya Congo) ebendi matoyi ma bakeli mibeko na bonzongeli misala mya bango. B’episkopo ya Katoliko basengi ete parlement esala kaka te mpo na bolamu bwa lingomba songolo. B'Episkopo ya Katoliko bakebisi ete oyo ebengami ""majoirté"" elakisa kaka te bosolo mpe démocratie. CENCO Esengi ba parlementaire kokela mibeko mikomema democratie o’boso na esika ya bolamu ya bato songolo. Basengeli kosala mpo ete maponamai masala mpe balandela mbulamatari malamu, elobi ba episkopo ya Katoliko."	https://www.voalingala.com/a/cenco-esengi-bakeli-mibeko-basala-kaka-te-mpo-na-lingomba-songolo-te-kasi-mpo-na-d%C3%A9mocratie/5587687.html
sports	NBA: Moyi RDC Jonathan Kuminga (18 ans) aponami mpo kobetaka na Golden State Warriors	Mwana mboka ya Ekolo Congo démocratique Jonathan Kuminga aponami mpo na kobeta na Golden State Warriors, moko na ba équipes ya minene ya NBA, championnat américain ya basketball. Jonathan Kuminga aponamaki jeudi na mpokwa na mililu mibengamaka NBA Draft to lokola “mercato” na league ya basketball na Etat-Unis. Jonathan Kuminga awuta na Goma Basketball Academy oyo esungaka bilenge wuto bomwana na koyeba malamu lisano lya basketball. Akomaki na Etats-Unis mibu mitano mibleki ntango azalaki na mibu 13. Mobu moleki abetaki na G-League na Ignite. Abakisi molongo ya bayi RDC babeta na NBA lokola Ilo Mutombo, Mutombo Dikembe, Christian Eyenga, Bismack Biyombo na Emmanuel Mudiay.	https://www.voalingala.com/a/nba-moyi-rdc-jonathan-kuminga-(18-ans)-aponami-mpo-kobetaka-na-golden-state/5985042.html
politics	Bakambi ya Lamuka balobi batikali lisanga mpe bakokoma plateforme ya politiki	Bakambi ya Lamuka balobi o’mokolo ya mposo na Bruxelles (Belgique), ete batikali lisanga mpe bakomibongisa mpo na kobongola lisanga na bango na plateforme (lingomba ya monene) ya politiki. Moïse Katumbi, Jean-Pierre Bemba, Adolphe Muzito, Freddy Matungulu, ntoma ya Mbusa Nyamuisi mpe Martin Fayulu, candidat ya lingomba liye ntango ya maponami, batiyaki manzaka na mokanda basalaki nsima ya bokutani na bango.  Lamuka ekokoma plateforme ya politiki. Ezali kaka likambo ya ntango moke. Kala te tokokuta lisusu mpo na kosolola makambo nyonso ya organisation (mabongisi). Kati na yango fonctionnement (lolenge ya kosala), elimboli Jean-Pierre na motuna ya bapanzi sango. Bato oyo bozomona na Lamuka bazali baye, ntango batiye manzaka na bango balongola yango te, ebakisi M. Bemba.  Nzokande na mokanda batiye manzaka, bakambi ya Lamuka balobi, bakokoba elongo bitumba mpo na bizaleli ya democratie na oyo etali maponami na ntina ya komema mbongwana liye bana ya mboka bazali kozela. Na ngambo na ye, Moïse Katumbi alobi ete Felix Tshisekedi azali ndeko.  Na tambolaki na ye ti na Genève. Mpe na Genève, toponaki Martin Fayulu mpo azala candidat na biso na ntina ya kolonga (Joseph) Kabila, mpe tolongaki ya. Kasi likambo ezali ya koyeba mabe ezali nini na mboka na biso. Mpo na nini mboka ezali kokende liboso te? Mpo na nini moyibi esalamaki (na maponami) ? Mabe nde Kabila, elobaki M. Katumbi.	https://www.voalingala.com/a/bakambi-ya-lamuka-balobi-batikali-lisanga-mpe-bakokoma-plateforme-ya-politiki/4845320.html
health	Etats-Unis epesi 98 millions ya dlrs mpo na Ebola na RDC	Etats-Uni epesi 98 millions ya dlrs mpo na kosalisa Congo démocratique na bitumba na bokono ya Ebola. Mosolo moye mopesami sanza moko nsima na mobembo ya administrateur ya USAID Mark Green asalaki na bisika biye Ebola ezali kongala. USAID eyebisi et ekolandela ndenge mosolo mozali kotiyama na mosala mpe esengi pole ya makasi lokola bavandi ya bisika biye basengi. Na sanza zomi na moko, bato koleka nkoto yoko na ndabu basili kowa na Ebola mpe koleka nkoto mibale na nkama misatu bazwami na bokono yango.	https://www.voalingala.com/a/etats-unis-epesi-98-millions-ya-dlrs-mpo-na-ebola-na-rdc/4985513.html
politics	Ba sénateurs ya RDC basengi Amerika ekotaka te na makambo ya bana ya mboka	"Ba sénateurs ya commission ya relations extérieures ya parlement ya RDC basengi na Etats-Unis komipekisa komikotisa na makambo ma Ekolo congo démocratique na libanda ya mibeko mya boyokani ya mboka mibale. ""Mpo na bolamu ya bikolo bibale, tosengi boyokani ya bosolo mpe ya kotonga boye bavandisami likolo na botosi bwa malako ma boyokani kati na bikolo. Mpo na yango, lolelnge moko biso tomipekisaka komikotisa na makambo ya kati ya mboka esusu, mingi mpenza ma Etats-Unis, lolenge wana nde tozali na makoki ma kozela ete mboka esusu elakisa ezalaleli ya motindo moko wana,"" ekomi ba sénateurs ya RDC sambo ya commission eye. Ba Sénateurs congolais batindeli mokanda mwango na ba Sénateurs libwa ya commission ya ba relations extérieures ya Amerika. Commisson ya ba relations extérieures ya Sénat ya Amerika ekomelaki mokanda, na ebandeli ya mposo, na ministre ya Finances (Secrétaire ya Trésor ya Amerika) na ministre ya mambi ma bapaya (Secrétaire d’Etat) mpo na kosenga ete ""mbulamatari ya mboka na bango epesa lisusu maboko makasi na président Félix Tshisekedi na bitumba bya ye na kaniaka mpe na misala mya moyibi ya mbulamatari ya mokonzi ya kala Joseph Kabila,"" ekomaki ba Sénat ya Amerika. Secrétaire d'Etat ya Amerika, Mike Pompeo na molandi wa ye atalaka Afrika, Tibro Nagy basepelaki na komona ete mokanda mwa mowutaki na bayi ngambo ya ba républicains na ba démocrates. Ba sénateurs sambo ya RDC, bango, basengi ete boyokani boya makasi kati na ba institutions ba Etats-Unis na ya RDC.  Baponami ba RDC bayebisi mpe ete makambo ma bokengi mpe ma bitumba na kaniaka mazalaki na maye babundela wuta kala mpe président Joseph Kabila abandaka yango na kotia misala misengeli na esika mpe Conseiller spécial ntango afungola pilitiki ya ""Tolérance zéro"". Ba Sénateur ya RDC ya opposition mpe pouvoir batiaki manzaka: Francine Muyamba, Jérôme Bikenge, Diendonnette Mungwadjo, Jean de Dieu Moleka, Lénard She Okitundu, Boni Mwawatadi na Mossal Sanguma nde bato batiaki manzaka na eyano bapesi bakokani ba bango ba Etats-Unis"	https://www.voalingala.com/a/ba-s%C3%A9nateurs-ya-rdc-basengi-amerika-ekotaka-te-na-makambo-ya-bana-ya-mboka/5553018.html
health	COIVD19 emati makasi na Madagascar ata nkisi ya Artemisia esalamaki kuna	Bakoni bayebani kozala na COVID19 bakomi koleka 10.000 mpe tuku libwa na misato bakufi na Madagascar mboka eye esakolaki ete ezwaki mono mokobikisa. Bakonzi ba Madagascar babongoli libando lya masano na esika ya kopesa lisali na babeli mpo motango momati. Kati na bato 300 to 400 bazali kozwa yango mokolo na mokolo. Yango ezali mbala misato motango mozalaki mposo misato mileki. Ministre ya mambi ma Bokonongono atindi mikanda ya basungi ba molongo mpo na lisalisi lya lombango. Makambo mingi mazangaki koyebana na misala ya ministère ya bokonongono. Nzokande, mokonzi ya Madagascar Andry Rojoelina alakisaki na mokili mobimba na avril mono na nkombo ya CVO mosalami na Artemisia mpe alobaki ete ebikisaka bato. CDC (misala ya Amerika mitalaka bokono) mpe OMS (Mabongisi ma malongo mpo na bokolongono) epesa eyano moko te mpo na mono moye. Na RDC, Dr. Jérôme Munyangi mpe azali nanu kosala boluki likolo na mono mosusu ekokoka kobisa COVID19 wuta Kinshasa.	https://www.voalingala.com/a/coivd19-emati-makasi-na-madagascar-ata-nkisi-ya-artemisia-esalamaki-kuna/5522467.html
politics	Ministère public esengi mibu mibale ya boloko mpo na Barnabé Milinganyo ya FCC	Ministère public esengi etumbu na bosambisami ya Barnabé Milinganyo, mokambi ya lisanga Rassemblement ya ba ba leaders congolais, mpe moko na balobeli ya FCC ya Joseph Kabila. M. Milinganyo azali kosambisama na lobango samedi na tribunal de grande ya Gombe na Kinshasa nsima na bokangami na ye na ndako na ye. Ministère public esengeli M. Milinganyo mobu moko ya boloko mpo na bokani koboma mokonzi ya mboka Félix Tshisekedi mpe mibu mibale mpo na mafinga ye. Mikolo mileki, M. Milinganyo alobaki na ba media mingi ete eyano elamu ezali ete M. Tshisekedi atika mosala na esika ete mokambi ya lingomba lya ye UDPS, Jean-Marc Kabund, aloba ekozala ten a coalition to cohabitation na nsima ya mosala ya koyoka bato. Soki te akolya mbuma, ekebisaki M. Milinganyo. Bayi FCC, bakendaki te na misala mya boyoki bato M. Tshisekedi asalaki, bazali kokoba kosenga ete masolo na bokutani ya boyokani na bango mpe na botosi Buku likonzi. Lisanga CACH ya M. Tshisekedi ezali na matata na FCC. Bazalaki na boyokani ya kokamba mboka mpo FCC eleki na bakeli mibeko mpe M. Tshisekedi asakolamaki molongi ya maponami ma mokonzi ya mboka.	https://www.voalingala.com/a/minist%C3%A8re-public-esengi-mibu-mibale-ya-boloko-mpo-na-barnab%C3%A9-milinganyo-ya-fcc/5680012.html
health	Obama, Bush na Clinton bandimi kozwa mangwele ya COVID-19 na etando eke	"Barack Obama, George W. Bush mpe Bill Clinton bandimi kozwa mangwele ya COVID-19 o’liboso ya etando eke mpo na kopesa ndingisa na bato banso. Bakanzi ba kala ya Etats-Unis bapesaki biyano na bapanzi sango mpo na yango, moto na moto esika na ye. ""Soki Anthony Fauci (monganga mokambi ya bitumba na COVID-19 na USA) alobi na nga ete mangwele yango ezali malamu, mpe ekoki kobatela na kozwa COVID, na ntembe te, nakozwa yango,"" elobi M. Obama. Mokonzi ya mohindo ya yambo na Amerika alaki ete ntango akokii kozwa mangwele yango nsima na yango kopesama na bato bazali na likama mingi te. ""Nakoki kondima kozwa yango liboso lya etando eke to na ba bilili kaka mpo ete bato bayeba ete nazali kondimela science (to bato ya nayele) mpe likambo na nandimi ezali kozwa te COVID,"" ebakisi Obama na mituna ya radio SiriusXN. Freddy Ford, mokambi ya ndako ya mosala ya M. Bush, ye, asololaki nde na CNN. ""Yambo, mangwele etalama soki ezali malamu mpe epesama na bato bazali na bosenga mingi,"" eyanoli M. Ford. ""Na nsima, M. Bush akokende na molongo mpo na oyo ya eye, mpe akosala yango na miso ya ba caméras,"" ebakisi mosungi ya M. Bush. Molobeli ya M. Clinton ye mpe apesaki eyano ya lolenge wana na CNN. Ayebisi ete M. Clinton mpe akoki kondima kozwa yango na liboso ya bato banso na tv. Bato mingi bazali nanu na mituna mingi mpo etalil mangwele maye. Baike bazali kobanga yango mpo na ntina mingi. Mangwele masalami na Pfizer-BioNTech mpe Moderna-NIH esengeli epesama ndingisa na Etats-Unis kala mingi te. Bakambi ba maye ma boyebi to zebi balobaki o'mokolo mwa misato ete USA ezali kokanisa kopesa bato million 100 kino suka ya sanza ya mibale (févirer)."	https://www.voalingala.com/a/obama-bush-na-clinton-bandimi-kozwa-mangwele-ya-covid-19-na-etando-eke/5686185.html
politics	Volodymyr Zelensky mokonzi ya Ukraine asali lisikulu ya kafu kafu liboso ya Congres ya America.	President Volodmir Zelensky ya ekolo Ukraine akomaki lobi na Washington DC engumba mokonzi ya ekolo America epayi wapi ayambamaki lobi na maison Blanche ndako ya bokonzi ya mokambi ya ekolo Joe Biden. Ekolo America esakoli kopesa lisungi lya ba Milliards pene na mibale na ekolo Ukraine, mandoki mpe bibundeli bya ndenge na ngenge, na kati na yango mpo na mbala ya liboso, système ya kobatelama mpo na ba missiles mpe mandoki ma likolo na kombo ya Patriot. Nsima ye kokutana na Joe Biden, M. Zelensky ayambamaki na lokumu makasi kaka lobi na ndako ya bakeli mibeko to Congres, epayi wapi na lisikulu ya kafu kafu asalaki liboso lya bakeli mibeko, asengi ete ekolo America ekoba kopesa lisungi na ekolo na ye. Bakeli mibeko ba America bazali na masolo ma kobakisa lisusu lisungi na bango na ekolo Ukraine ya ba millions koleka tuku mineyi na mitano. Lisungi liye soki lipesami, likosala ete motango ya lisungi liye ekolo America esi epesi na ekolo Ukraine wuto bitumba biye bibanda, likoma pene na ba milliards, nkama moko. Na ngambo na yango, ekolo Russie na monoko mwa Dmitri Peskovna molobeli ya ndako ya mosala ya president Vladmir Putin esakoli ete, na komonaka maye malekaki lobi, ezali komona na polele lokola bikolo bya molongo, mpe mingi mingi ekolo America bizali na ntina ya koyoka ekolo Russie te na maye matali bitumba biye.	https://www.voalingala.com/a/6887732.html
politics	Tshisekedi na masolo na Aleksandar Vučic na Belgrade (Serbie)	Président Félix Tshisekedi azali na Belgrade, na Serbie, uto ntongo ya vendredi na kowuta na ye Sotchi na sommet Russie-Afrique Akutani na engumba mokonzi ya Serbie na mokokani wa ye ya ekolo eye Aleksandar Vučic mpe basali masolo elongo na basungi na bango mpe mbulamatari ya bikolo bibale biye. Aleksandar Vučic alobi ete RDC ezali moninga na ya Serbie mpe ekoki kotiya motema na lisungi na yango. Serbie ekani kotinda o’mikolo mikoya ministre na yango ya milona na Kinshasa. Bakonzi babale basololi mpe mpo etali bokolongono mpe ya bayekoli na ekolo Congo démocratique na Serbie. Félix Tshisekedi awutaki na Sotchi na bokutani Russie-Afrique ya mikolo mibale na Russia. Na masolo ya pepembeni, M. Tshisekedi akutanaki na Sotchi na Vladimir Poutine, président ya Russie. M. Tshisekedi asengaki na lisikulu na ye, lisungi ya Russie mpo mosala ya koloba mbisi na lac Tanganyika mpe mpo na misala misusu. Boyokani nzike bosalami kati na RDC na Russie. Moko na yango ekopesa nzela na Compagnie ya Russie nzela ya engunduka kotonga nzela ya engunduka to chemin de fer na RDC. Ezali mobembo ya yambo uto Serbie ebima na bopanzani ya Yougoslavie.	https://www.voalingala.com/a/tshisekedi-na-masolo-na-aleksandar-vu%C4%8Dic-na-belgrade-(serbie)/5139308.html
health	Moto ya yambo azwami na COVID-19 na Goma	Moto ya yambo amonani na bokono bwa coronavirus ya sika COVID-19 na Goma, na  Nord-Kivu, esakoli mokambi ya etuka eye, Carly Nzanzu Kasivita. Ezali moyi Nigeria ya mibu tuku minei na minei oyo asalaka na International Rescue Committee na Goma eyebisi Carly Nzanzu. Bakonzi ba bokonongono balobi ete moto yango atiyami na bobombami mpe baye banso bazalaki nzinganzinga na ye bazali koluka mpo na kotiyama pembeni,bakozwama na mokumba na ntina kopekisa bopanzani ya COVID-19. Mokoni yango azongaki kowuta mboka na ye Nigeria le 19 mars na nzela ya Kigali na Rwanda. Aselaki mobembo kati na Kigali mpe Goma na motuka. Bakonzi ya bituka ya Nord mpe Sud-Kivu bapekisi bokatisi bonso na lac Kivu kati na Goma mpe Bukavu mpo na mikolo zomi na minei na ntina ya kopekisa bopanzani ya coronavirus ya sika.Nzokande motango ya bakoni ya COVID-19 mokomi 98, kolanda sango ya INRB (Institut national des recherches biomédicales). Na Kinshasa ba communes motoba nde esimbami, bato mwambe nde bakufi na yango mpe misato nde babilisami. O'mokolo mwa yambo ya mposo, bato babale bamonana na COVID-19 na Sud-Kivu mpo na mbala ya yambo. Mposo moleki, o'mokolo mwa mitano, moto wa yambo azwamaki na COVID-19 na Ituri. Bakoni banso batikali bazali na Kinshasa, engumba mokonzi.   	https://www.voalingala.com/a/moto-ya-yambo-azwami-na-covid-19-na-goma/5353853.html
politics	Bokutani ya bakonzi ba bikolo ba CIRGL mpo na RCA na Luanda	Bakambi ba bikolo ba etuka ya Grands Lacs to ya CIRGL bazali kokutana na Luanda na Angola mpo na matata na ekolo Centrafrique. Paul Kagame ya Rwanda, Denis Sassou N’Guesso ya Congo-Brazzaville, Faustin-Archange Touadera ya RCA bazali na likita lyango libengisamaki na Joao Lourenco mokonzi ya angola mpe mokambi ya ntango eye ya CIRGL. Bokutani bwango bolandi elonga ya M. Toudare na janvier eye mokonzi ya kala François na lingomba lya batomboki azali kokamba sika baboyui. Likita lyango lizali kosalama na bozangi mokonzi ya Tchad maréchal Idriss Deby oyo akufi mardi nsima na kozwa masasi na bitumba na bandongolo meso na pene na delo na Libye. Maréchal azalaka na masolo maleki mpo etali RCA. mpo na bokonzi mpe makasi ya mampinga ma ye pene na mboka eye ezali pene na Tchad. Pré Félix Tshisekedi ya RDC mpe mokambi ya ngonga eye ya Union africaine mpe azali te masolo mango.	https://www.voalingala.com/a/bokutani-ya-bakonzi-ba-bikolo-ba-cirgl-mpo-na-rca-na-luanda/5860211.html
politics	Kengo wa Dondo abimi na hôpital na Bruxelles	"Léon Kengo Wa Dondo, mokambi ya kala ya Sénat ya Congo démocratique abimi hôpital na Bruxelles, na ekolo Belgique, eyebisi boko ya baye nzinganzinga na ye. Moko ya libota na ye alobi ete minganga basalaki ye lipaso. ""Ezali likambo ya makasi te. Nsima na opération azongi na ndako. Azali nzoto malamu. Ezlaki opération esengelaki esalama banda kala. Kasi azali kozwa ntango te,"" eyebisi na VOA Lingala moko ya libota. Kengo Wa Dondo, moyi pilitiki ayebani mingi, azali na mibu tuku mwambe na minei. Azalaki Premier ministre pene na mbala motoba na ntango ya président Mobutu Sese Seko. Azalaki mpe procureur général ya cour d’appel na Kinshasa, mpe ambassadeur ya Congo démocratique na Bruxelles. Akambaki Sénat ntango molayi, mandat mibale ya milayi, na bokonzi ya Joseph Kabila."	https://www.voalingala.com/a/kengo-wa-dondo-azan-a-h%C3%B4pital-na-bruxelles/4966764.html
politics	UDPS/Tshisekedi epekisi ba députés na yango kopesa nkombo na esika ya Kabund	UDPS/Tshisekedi, lingomba ya mokonzi ya mboka Félix Tshisekedi, epekisi ba députés na yango kopesa nkombo mpo na kozwa esika ya Jean-Marc Kabund oyo akweyisamaki lundi na ebonga ya 1er vice-président ya Assemblée nationale. UDPS/Tshisekedi ekati wuta lelo ete ezali na litomba te kopona moko na ba députés nationaux baponama na liste na yango mpo kotia ye na esika ya honorable Jean-Marc Kabund-a-Kabund na ebonga ya 1er vice-président ya Assemblée national, esakoli UDPS/Tshisekedi na mikano mizwami jeudi nsima na likita ya lingomba liye na Limete, na Kinshasa. Na mikano myango mitiami manzaka na secrétaire général Augustin Kabuya, UDPS/Tshisekedi ekebisi député national nionso oyo akotosa te. Député national aponama na liste (ya UDPS/Tshisekedi) oyo akotosa te tokotala ye lokola amolingoli ye moko na parti mpe, na yango, akozwa etumbu kolanda mikano mya Buku likonzi ya ekolo, ba statuts mpe mibeko ya parti, elakisi mokanda ya UDPS/Tshisekedi. UDPS/Tshisekedi elobi, na mokanda mwango, ete na boyokani CACH-FCC, wuto libandela, ngambo mosusu etumolaka yango mpe etelemelaka yango. UDPS/Tshisekedi elobi ba Assemblée nationale esalaki nko mpo na kolongola M. Kabund mpe esengi ye kokende na ba zuzi mpo na yango. M. Kabund akweyisamaki na ebonga ya 1er vice-président ya Assemblée nationale	https://www.voalingala.com/a/udps-tshisekedi-epekisi-ba-d%C3%A9put%C3%A9s-na-yango-kopesa-nkombo-na-esika-ya-kabund/5439706.html
politics	Liwa ya nkondo Bernad Kolelas, mibu zomi mikoki	Misa ya bokundoli mibu zomi ya liwa ya nkondo Bernard Kolelas, ministre wa yambo ya kala ya Congo-BRazzaville, misalameki na Saint-Pierre na Bacongo, na Brazzaville Molongani ya mokonzi ya mboka ya Congo-Brazza, Antoinette Sassou N’Guesso azalaki na misa myango, kolanda Les Echos du Congo-Brazzaville. Mopesi toli ya président Denis Sassou N’Guesso, Jean Dominique Okemba mpe azalaki na milulu ya bokanisi mokeli ya MCDDI (Mouvement congolais pour la démocratie et le développement intégral). Bernard Kolelas akufaki na mibu 76. Azalaki Premier ministre ya président Pascal Lissouba longwa septembre 1997 kino octobre ya mobu moko wana, sanza moko na mokolo mibale. Nsima na yango akenda na opposition. Akimaki mboka. Azongaki na 2005, nsima na Denis Sassou N'Guesso kozwa lisusu bokonzi. Asalaki poliki ntango molayi. Azalaki moko na balandi ya Fulbert Youlou, sango oyo akomaki mokonzi ya yambo ya Cong-Brazzaville na lipanda ya ekolo eye na août 1960.	https://www.voalingala.com/a/liwa-ya-nkondo-bernad-kolelas-mibu-zomi-mikoki/5166209.html
health	Ba experts ya OMS bazo’kutana na Gevène mpo na Ebola	"Ba experts ya OMS bazali kokutana na Gevène (Suisse) mpo na kotala soki bokono bwa Ebola na ekolo Congo démocratique esengeli ekoba kotalama lokala urgence mondiale to bosengi ya lombango ya molongo. Na sanza ya motoba, Mabongisi ya molongo mpo na bokolongono (OMS) esakolaki ete Ebola na RDC ezali bosenga ya lombango ya molongo. Mokano moye mopesaki ba OMS mpifo ya kokepisa mibembo mpe kosenga misolo. Kasi bokono bwa Ebola bomonisami wuto mikolo mike lokola bokiti makasi. ""Esengeli te tobosana Ebola""… ""Tozali kozwa makasi na ndenge makambo mazali kokende mpo na tozwaki kaka bato misato na Ebola mposo moleki mpe ata moto moko te azwami na mikolo misatu miye,"" elobaki mardi na bapanzi sango mokambi ya OMS, Tedros Adhanon Ghebreyesus. ""Soki tozwi ata moto moko na mikolo 42, (elingi koloba ete Ebola) esili nanu te,"" ebeti sete Tedros Adhanon Ghebreyesus. Bokono bwa Ebola bobandaki mbala oyo na RDC na août 2018. Koleka bato 2.300 basili bakufi na bokono oyo bozali kongala na est ya Congo. Kolanda OMS, koleka bato 1.000 bakufi na Coronavirus ya sika, bato 42.000 nde bazwi yango mpe esi'ekoti na mboka 25. Coronavirus ya sika ebandaki na Yuhan na Chine.  "	https://www.voalingala.com/a/ba-experts-ya-oms-bazo-kutana-na-gev%C3%A8ne-mpo-na-ebola-/5285224.html
sports	Ba Léopards ya RDC na ba Harambee Stars ya Kenya bakeyi 1-1 na préparation	Ba Léopards ya RDC na ba Harambee Stars basali match nul 1-1 na préparation, na Espagne, mpo na CAN 2019 eye ekobetama na Egypte mokolo ya minei mokoya. Ba Harambee Stars bazalaki bato ba yango ya kotiya mongete na ba minutes bya yambo ya lisano. Mi-temps elekaki na 1-0. Ba Léopards (Nkoyi) balamukaki na 2e mi-temps. Mingi mpenza tangu coach Florent Ibenge akotisaki Elia Meschack na esika ya Trésor Mputu, Jonathan Bolingi na eskia ya Yannick Bolasie, Britt Assombalonga na eseki ya Cédric Bakambu, Jacques Maghoma na esika ya Paul-José Mpoku mpe na suka Youssouf Mulumbu esika ya Merveille Bope. Arthur Masuaku nde azongisaki ba équipes babale na bokokani, na but moko na 89’. Nsima na kobanda na bolembu, ba Léopards balakisi ete bakoki kosala ya kokamwa na mposo moko.	https://www.voalingala.com/a/ba-l%C3%A9opards-ya-rdc-na-ba-harambee-stars-y-kenya-bakeyi-1-1-na-pr%C3%A9paration/4960536.html
health	USA epesi lisungi na lipotalo 5 na Kinshasa mpe esengi Tshisekedi kokoba bitumba na kaniaka	"""Président Tshisekdi azali mpe kobundisa bokono mosusu, nazo’ lobela awa kaniaka. Eyebani ete Etats-Unis ezali kopesa ye maboko,"" ebeti sete M. Hammer. Ambassadeur Hammer asengi ete lisungi liye lizala mpo bato baye bazali na mpasi. ""Na bopesi maboko ya ba media actifs, misala misno mibuki mibeko esengeli basala enquête mpo na yango ntango sango ya kondima epesami likolo na yango, mpe na nsima epesama na ba tribunaux,"" elobi M. Hammer. Lisungi ya Etats-unis epesami lopitalo Saint-Joseph, Centre hospitalier Monkole, lopitalo ya bondeko Sino-Congolais, lopitalo ya Kinkole mpe Vijana. ""Bato banso basengeli na procès equitable (bosambisami ya sembo), kasi mutu moko te, ezala bokonzi bwa ye bozali nini to mpifo na ye, akoki te kozala likolo na mibeko – Yango eleki motuya mpo na démocratie mpe yango nde RDC ezali na bosenga na yango mpo na kokoka kosalela makoki mya yango ya minene mpe kobongisa lobi ya bana na yango banso,"" esakoli M, Hammer. Etats-Unis epesaki mobu moleki, 17.4 millions $ mpo na bokonongo na RDC. Bato bazwami na COVID na RDC bakomi 1.370 wuta le 10 mars. 61 bakufi. 229 babikisami."	https://www.voalingala.com/a/usa-epesi-lisungi-na-lipotalo-5-na-kinshasa-mpe-esengi-tshisekedi-kokoba-bitumba-na-kaniaka/5422740.html
politics	Félix Tshisekedi akotiama na bokonzi jeudi na 12 heures	"Milulu ya botiami na bokonzi ya Félix Tshisekedi makosalema o’mokolo ya minei na Palais de la nation, eyebisi baye ya présidence ya république na VOA Lingala. ""Ekosalema jeudi na 12 heures,"" elobi Barnabée Kikaya Bin Karubi, mosungi ya président Kabila mpo na mambi ya ba mboka ya bapaya. Mosungi mosusu ya président Kabila mpe andimi yango mpe abakisi ete mlilulu maye makosalema na Palais de la nation.​  ""Bato nyonso bakomona bopesani ya bokonzi ya bato bakola (civilisé) mpe na kimya nyonso,"" ebakisi moko ya présidence. Pene na bakonzi zomi ya mboka ya Afrika bakozala wana, kolanda na maloba baye basololi na VOA Lingala."	https://www.voalingala.com/a/f%C3%A9lix-tshisekedi-akotiama-na-bokonzi-jeudi-na-12-heures/4834265.html
sports	CAF eboyi bosenga ya FECOFA mpo etali Guelor Kanga	Confédération africaine ya football (CAF) ebwakisi bofundi ya Fédération congolaise ya football association (FECOFA) mpo Gabon ebetisaki mosani Guelor Kanga. CAF ekomi ete bilembo FECOFA ememaki bikoki te. FECOFA efundaki Fédération gabonaise ya football na kobetisa mosani Guelo Kanga na nkombo mosusu, na mokolo ya mbota mosusu mpe na koloba ete abotama na Gabon. Na mikanda FECOFA emamki, Guelor abotama na Kinshasa na 1986 mpe abetaki na ba clubs mingi na Kinshasa yambo. Mama na ye akufaki na 1986. Kasi na mikanda mya Fédération ya Gabon, mosani oyo ayebanaki na RDC na nkombo ya Kiaku Kiaku Kingani abotamaki nde na Oyen na 1990. FECOFA ezali kotuna ndenge nini mama na ye oyo akufakuki na 1986 akomaki na na Gabon na 1990 mpo abota ye. FECOFA ezalaki kosela CAF ekata likambo mpo ba Léopards baye balongwaki na nsima na ba élinitoires ya Coupe d’Afrique Cameroun 2021 bakoki kozonga soki Gabon ekweyisamaki.	https://www.voalingala.com/a/caf-eboyi-bosenga-ya-fecofa-mpo-etali-guelor-kanga/5905214.html
health	Pasteur moko azwami na  Ebola na Goma	Moto mwa yambo na bokono ya Ebola Ebola azwami o’mokolo ya eyenga na Goma, na Nord-Kivu. Kolanda liyebisi ya ministère ya Santé, ezali Pasteur moko akendeki o’mokolo ya minei na Butembo mpo kasambela mpo na bato na bokono kowuta na Bukavu, na Sud-Kivu. Atandelaki bango maboko mpe kati na bango ezalaki na babeli ya Ebola. Mosali na Nzambe oyo azuwamaki na na bilembo ya Ebola na bozongi bwa ye ntango ayokaki mwa nkwankoso na nzoto na nsima kokoma na Goma epayi wapi alukaki lisungi. Bakambi ya etuka mpe ya misala ya bokolongono basali nyonso mpo ete bazongisa ye na Butembo.	https://www.voalingala.com/a/pasteur-moko-azwami-na-ebola-na-goma/5000932.html
politics	Monusco ekokanga ba bureaux mpe antennes biyike mpo na mbongo ekiti	"Ba bureaux mpe ba antennes biyike ya Monusco bikokanga likolo na bokitisi mbongo ya budget mpo na eleko ekoya, eyebisi représentante ya kalaka mokonzi ya Nations unies na Congo démocratique, Mme Leila Zerrougui. Ba bureaux mpe ba antennes byango bizali na ouest (Matadi, Mbandaka, Bandundu et Mbuji-Mayi), na Katanga, sud-est (Lubumbashi mpe Kamina) mpe na nord-est, na Ituri (Dungu). Bokangami yango bokokende kino le 30 juin. ""Bazali na bosenga na biso mingi mpenza bisika biye ba groups armés bazali. Kuna nde tosengeli kozala,"" elobi Mme Zerrougui. Monusco ezali na RDC banda mibu 20. Elobaki soki bakokondisa budget ba kitisa yango na 100 millions ya ba dollars mpo na eleko ekokende banda le 1er juillet 2019 kino le 30 juin 2020."	https://www.voalingala.com/a/monusco-ekokanga-ba-bureaux-mpe-antennes-biyike-mpo-na-mbongo-ekiti/4888020.html
politics	Faure Gnassingbé alongi maponami na Togo	"Président sortant Faure Gnassingbé alongi maponami ya mokonzi ya mboka Togo ya samedi 22 février 2020 na koleka 72%, kolanda Commission électorale indépendante. Opposition endimi yango te mpe esengi bosolo ya maponami. Agbéyomé Kodjo, moko na bayi opposition azali na molongo ya mibale, azwi 18%, kolanda CENI. Abwaki mbela na bana mboka ""kokita na balabala mpo na kosenga bosolo na ya maponami"" na compte Tweeter na ye. Kasi uto ntongo, mituka ya mampinga mitiami na banzela. Ba Togolais bakeyi misala na bango lokola momesano. Ba observateurs balobi ete mbeba ya makasi emonani te na maponami yango. 77% nde ezalaki taux participation, kolanda CENI. Na elonga na ye, Faure Gnassingbé akotikala na bonkonzi. Opposition etelamelaki mpe elonga na ye na maponami ya 2010. Akitanaki na tata moboti wa ye général Gnassingbé Eyadéma oyo asalaka mibu 38 na bokonzi yambo akufa na kiti na ye. "	https://www.voalingala.com/a/faure-gnassingb%C3%A9-alongi-maponami-na-togo/5301499.html
politics	Ruberwa alobi akendaki te na Minembwe kotia bourgmestre kasi mpo na bokengi mpe kimya	"Azarias Ruberwa, Vice-Ministre wa Yamboe mpe ministre ya Décentralisation mpe mbongwana na ba instutitions alobi ete akendaki te na Minembwe (Sud-Kivu) mpo na kotia bourgmestre kasi mpo na bokengi mpe kimya. M. Ruberwa alobi akendaki elongo na ministre ya Bobateli mboka , Aimé Ngoy Mukena, na etinda ya kimya mpe bokengi nsima na mokano mozwamaki na likita lya mbulamatari. ""Na mokanda ya etinda etikala te kozala likambo lya kotia bougemstre mpe natikali te kotia na ebonga bourgmestre,"" elimboli M. Ruberwa na eyano apesi bapanzi moko na Kinshasa. ""Ezali komonana polele, babambeli nga yango na ndenge ya lokuta,"" ebakisi ministre Ruberwa. Matata mazali na ntina ya Minembwe kati na kabila evandi na mabele yango. Banyindu, Bafulero, Bavira mpe Babembe batelemelaka Banyumelenge na kolaba ete bazali Banya Rwanda mpe bawuta Randa. Mpo kabila eye Banyamulenge bakoki kovanda kasi kozwa mabele te lokola ya bakoko ba bango. Ba ministres babale baye, MM. Rubwa na Noyi Mueka, bakendaki na Minembwe elongo na limpinga linene lya bakonzi basusu lokola mokambi ya mampinga, mokambi ya etuka ya Sud-Kivu mpe ministre ya intérieur ya Sud-Kivu. M. Ruberwa alimboli ete bayi société civile ya Minembwe nde batunaki mpo na nini te bourgemstre ya Minembwe atiama na ebonga te lokola ba maires ya bingumba ya Uvira, Baraka mpe Kamituka baye bazwaki mokanda na bango nzela moko na ye. Abakisi ete bourgmstre ya Minembwe asalaka mosala wuta atiamaki kasi botiami na ebonga ezali se milulu mpo na etali makasi ya makanisi. Ministre ya mambi ya Kati ya Sud-Kivu lokola mpe mokambi ya Sud-Kivu bandimaki kosala milulu myango mpo bamonaki ete motuna yango mozalaki na nzela, elimboli M. Ruberwa. Nungu ngunga mingi ebimaki nsima na milulu misalaki le 28 septembre na Minembwe. Mokeli mobeko Muhindo Nzonga asengaki ministre Ruberwa kokende kolimbola na Assemblée nationale ntina nini bourgmestre ataimaki na esika. Le 8 octobre bakeli mibeko ya opposition basalaki makelele mpe basengaki bureau kobengisa ministre Ruberwa. M. Ruberwa alobi nanu azwi mokanda ya kobengisa ye te. ""Ekozala libaku lilamu mpo na kosolola na na baponami ba bana mboka mpo ete bayeba bosolo. Nakanisi ete lokuta eye ezwi esika ya bosolo mposo mibale esengeli ebebisama,"" elobi M. Ruberwa. Kaka le 8 octobre, président Félix Tshisekedi alobaki ete alongoli mokano ya botiami ya Minembwe bo’ commune mpe alakaki kotia limpinga lya banganga mayele na ntina ya kosukisa likambo lyango. Kasi mokano na mikanda mizwami nanu te. Martin Fayulu, motambwisi ya sika ya lingomba Lamuka, ebengisi bato kotambola mercredi 14 ocotbre mpo na yango."	https://www.voalingala.com/a/ruberwa-alobi-akendaki-te-na-minembwe-kotia-bourgmestre-kasi-mpo-na-bokengi-mpe-kimya/5620071.html
politics	Bahati akebisi kofunda FCC na bazuzi soki bazuwi baye ya AFDC-A	"Modeste Bahati, mokambi ya lisanga AFDC-A (Alliance des forces démocratiques et alliées), akebisi lingomba FCC (Front commun pour le Congo) mpo na koluka kozuwa na makasi baye ya lisanga na ye. Alobi liboso ya bapanzi sango na Kinshasa, ete akofunda na bazuzi. ""Nakofunda na bazuzi baye bakoluka kozuwa bato ya masanga misusu na kotambola likolo ya mokanda ya boyokani (charte) ya FCC, "" ekebisi M. Bahati na kotala mbela ya FCC eye epesaki mposo moko na baye ya AFDC-A na kopona bisika bakokende. ""Tosengi na ba gouverneurs mpe vice-gouverneurs na biso, ba députés, ba sénateurs mpe baye ya bureaux ya ba assemblées provinciales ya biso batelemela bokonzi ya makasi mpe bobangisi bato,"" ebeti mokoloto M. Bahati. ""Eloko moko te ekoyela bango ntango bapesi malako bazangi mpifo mpe makasi ya bosembo, "" esakoli M. Bahati. Nzokande, ngambo ya bato basusu ya AFDC-A, basakolaki na bokutani mosusu na bapanzi sango ete M. Bahati alongwe na nzela mpe azali lisusu te na lingomba na bango. Bango baponi députée Néné Ilunga mpo azala motambwisi mpe molakisi ya elongi ya AFDC-A. Lobi loleki, bokutani ya mbakambi ya masanga ya FCC bosakoli ete balongoli mpo na libele Bahati na lingomba ekambami na Joseph Kabila. Nzokande matata maye mabandaki mpo M. Modeste atiki candidature na ye mpo na ebonga ya kokamba Sénat ntango Joseph Kabila, mokambi ya FCC, aponi Alexis Thambwe mwamba mpo na yango."	https://www.voalingala.com/a/bahati-akebisi-kofunda-fcc-na-bazuzi-soki-bazuwi-baye-ya-afdc-a/5003008.html
politics	Minstre Sele Yalaguli afundi SG ya UDPS na Paquet ya Matete, Augustin Kabuya alobi eza maseki	"Ministre ya Finances Sele Yalaguli afundi kalaka mokonzi ya UDP Augustin Kabuya na bazuzi mpo na maloba maye ya kokana mpe kotinda balandi baye kosala ye mabe. Sele Yalaguli, moko na bayi FCC ya Joseph Kabila mokonzi ya kala, atindelaki mokandaki ya kofunda Augustin Kabuya mercredi na porcureur general ya Cour d’Appel ya Kinshasa/Matete. Augustin Kabuya, kalaka mokonzi ya lisanga lya mokonzi ya mboka Félix Tshisekedi, alobi na Ouranga FM ete ayebi masano ya Sele Yalaguli. ""Aza moto ya lokuta, toyebi masano na ye""… ""Akangi te misolo mpo na passeport ezala 100 dollars ? Akangi te lifuta ya Cour constitutionnelle ?"" etuni Augustin Kabuya na Palais de la nation, elobi Ouragana FM. Augustin Kabuya atangaki, na mitingi ya UDPS mpe liboso ya bapanzi sango, Sele Yalaguli na kokanga misolo ya lifuta ya basoda ba policiers na ntina ya kotinda bango na kotomboka na moknzi ya mboka. Président Félix Tshisekedi azali kosala misala mya koyoka bato wuto koleka mposo moko mpo matata mazali kati na CACH (lingomba lya ye, kati na nini UDPS mpe ezwami) na FCC ya mokonzi ya kala Joseph Kabila. Félix Tshisekedi na Joseph Kabila basalaka boyokani nsima na maponami mpo M. Tshisekedi alongaki ebonga ya mokonzi ya mboka mpe FCC ezwaki bato mingi na maponami."	https://www.voalingala.com/a/minstre-sele-yalaguli-afundi-sg-ya-udps-na-paquet-ya-matete-augustin-kabuya-alobi-eza-maseki/5658384.html
politics	Mpepo ya ba soda ezwi likama na bokiti na Goma	"Mpepo moko ya Afrique du Sud ezalaki komema bato tuku motoba ezwaki moto na bokiti na yango na aéroport ya Goma, na Nord-Kivu, eyebisi bayi Monusco. ""Mpepo yango ezwaki moto na réacteur na yango ya loboko ya mwasi kasi ba pompiers ya Monusco bayebaki na koboma moto na mwa lombango,"" elobi misala ya ONU. Ezalaki komema bayi équipage mwambe mpe basali mibembo tuku mitano na libwa. Bango banso bamimisamaki mpe bazwi likama te, kolanda Monusco. Mpepo yango ezalaki ezali ya Monusco te kasi ezalaki komema lisungi ya ba Casques bleus ya Afrique du Sud bazali na Beni, na 350 km ya Goma. Ewutaki Beni. "	https://www.voalingala.com/a/mpepo-ya-ba-soda-ezwi-likama-na-bokiti-na-goma/5238564.html
politics	Mangomba 70 ma basimba minduki mandimi kotika bitumba na Sud-Kivu	"Balakisi bilongi ya mangomba 70 ya basimbuki batie manzaka na mokanda ya kotika bitumba na milulu misalaki mardi na Murhesa na Sud-Kivu na lisungi lya ONG ya Amerika Search for Common Ground. ""Mangomba manso ya basimba minduki ya Sud-Kivu mandimi kotika bitumba mpe koyebisa babundi na bango,"" elakisi mokanda mosalami nsima na mikolo misato mya misala na Murhesa, pene na Bukavu. Ministre ya Bobateli ekolo Sylvain Mutombo azalaki na milulu muango. Le 23 décembre mangomba pene na 22 batiaki manzaka na mokanda mosusu ya kotika bitumba. Kasi, bitumba bikobaki. Wuto libandela lya mobu, bato 139 bakufaki na bitumba na Sud-kivu, kolanda KST (barometer sécuritaire ya Kivu). Milulu miye mizali kosalama nsima na mokonzi ya sika Félix Tshisekedi koloba na bozwi bokonzi na ye ete atandi maboko na mangomba manso ma babundi mpo bakotika bitumba."	https://www.voalingala.com/a/mangomba-70-ma-basimba-minduki-mandimi-kotika-bitumba-na-sud-kivu/5586103.html
politics	Ba ADF bafundami na koboma lisusu bato 25 na Beni	"Ba ADF bafundami na koboma bato 25 na Beu Manyama-Moliso na Beni butu bwa mardi kokoma mercredi, kolanda mokambi ya etuka ya Nord-Kivu, Carly Nzanzu Kasivita. ""Tozali kolela. Ba ADF basalaki bitumba mpe babomaki koleka bato 20, elobi mokambi ya lisanga moko ya bavandi na Beni,"" Noella Katongerwaki Muliwavyo. ""Ntango na yokaki bokangi mpe boleli na bato, na kimaki na nzamba, Nakobaki kokima butu mobimba kino Mamobe, mboka ya pembeni. Basali bilanga banso batikalaki babomamaki,"" etatoli Janvier Maneno, moko na bavanda ya Beu Manyama-Moliso. Ba ADF, bazali batomboki bawuta Uganda na mibu 1990 mpe bakoba koboma mingi na monyele ya RDC. Ba ADF bazali ba musulumane mpe basakolaki mibu mileki été bakota kati na lingomba to groupe Etat Islamique (DAESH to ISIS). Mposo mibale mileki, Amerika esakolaki ete ba ADF bazali badongolo meso mpe USA elobaki ekokata bango nzela inso ya kozwa misolo."	https://www.voalingala.com/a/ba-adf-bafundami-na-koboma-lisusu-bato-25-na-beni/5835615.html
business	Banque mondiale elaki Tshisekedi kofungola ba bureaux na Goma na Kananga mpe kobakisa misolo	"Mokambi ya Banque mondiale (BM) David Malpass alaki président Félix Tshisekedi kosunga ye na bokambi na ye. Ezalaki na bokutani na bango lundi na Washington. M. David Malpass asololaki o’mokolo ya yambo ya mposo na M. Tshisekedi elongo na bakambi ya bituka ya Kasaï central, ya Nord-Kivu, ya Sud-Kivu mpe ya Itrui na bureau ya Banque mondiale, na Washington. ""BM ezali kosala procédure ya sika. Ezali kokomisa makambo mwa pete. Ekofungola ba bureaux kati na mboka. Bureau moko na Goma mpo na bituka ya est ya RDC. Bureau mosusu na Kananga mpo na bituka ya katikati ya mboka,"" eyebisi na VOA Lingala Jean Bamanisa, mokambi ya Ituri. Bakambi ya bituka na M. Tshisekedi bapesaki na BM makanisi na bango kolonda linaka ya lisalisi ya litomba (Programmes d’actions prioritaires). Basengaki BM kosunga mpo na bozongisi bokonzi ya l’Etat na mboka yango ekosenga kobongisa misala ya bosembo, ba équipements mpe administration mpe mpo na komatisa nkita, banzela. ""Esengeli BM ematisa mbala mibale lisungi lya yango. Kino sika oyo tozalaki na 500 to 600 millions ya ba dollars ya lisungi mobu na mobu, kasi esengeli emata,"" elobi Bamanisa. M. Tshisekedi alongwaki Washington lundi na mpokwa mpo na kozonga Kinshasa nsima na mposo moko ya mobembo na Etats-Unis esika ayaki mpo na 74e Assemblée générale ya Nations unies. Awutaki na mobembo mosusu na Bruxelles."	https://www.voalingala.com/a/banque-mondiale-elaki-tshisekedi-kofungola-ba-bureaux-na-goma-na-kananga-mpe-kobakisa-misolo/5105991.html
politics	Président ya Conseil présidentiel ya Libye asololi na Sassou mpo kimya na mboka ya Kadhafi	"Président ya Conseil présidentiel ya Libye, Mohammed El-Menfi, asilisi mobembo mwa mikolo na Brazzaville epayi wapi azalaki na masolo na président Denis Sassou N’Guesso. ""Yambo na kotika Congo, président ya Conseil libyen, Mohammed El-Menfi, alendisamaki na mokonzi ya mboka ya Congo mpo etali botindami ya limpinga lya koluka koyeba malamu maye mazali koleka kuna mpe bobengisami mikolo mikoya ya likita ya bakonzi ba likolo,"" ekomi na Twitter mokambi ya ndako ya mosala ya président Sassou, Oko Valentin. Mohammed El-Menfi akomaki na Brazzaville lundi mpe abandaki masolo na M. Sassou. Union africaine epesa M. Sassou mpifo ya kokamba masolo ma Comité ya Haut niveau. Libye ekota na mobulu wuto botomboki bosalama mpo na kokweyisa colonel Mohammed Kadhafi oyo batomboki babomaki le 20 ocotbre 2011. Mboka ekambaka wuto ntango wana na mbulamatari mibale mpe bitumba bokobaka. Conseil président ekambaka ngambo moko mpe maréchal Khalifa Haftar akambaka ngambo esusu. "	https://www.voalingala.com/a/pr%C3%A9sident-ya-conseil-pr%C3%A9sidentiel-ya-libye-asololi-na-sassou-mpo-kimya-na-mboka-naye/5981004.html
business	Etats-Unis elongoli motango ya $250 ya visa non-immigrant mpo na ba Congolais	"Ambassade ya Etats-Unis esakoli ete bana ya ekolo Congo démocratique bakofuta lisusu te $250 ya misolo mpo na visa non-migrant. Kasi bakofuta $160 mpo na visas ya tourisme to business, eyebisii ambassade ya Etats-Unis. Ezali ""mokano Etats-Unis ezongiseli RDC"", kolanda lisakoli ya Etats-Unis. ""Boyokani bwa biso (USA-RDC) ya makasi bopesi nzela na mbongwaka boye,"" ekomi ambassade na compte Twitter na yango. Ambassade ya Etats-Unis elobi mpe lisusu ete consule na yango Chrsitne Fagan azali kopesa passeports na baye basengaki kosala mobembo. Kasi ambassae ya Etats-Unis ekebisi baye basalaki mobembo na Chine na mikolo 14 mileki mpo bokoti bwa bango na Etats-Unis bopekisami mikolo miye likolo ya bokono bwa coronavirus. Meko moye motali te baye bazalaki na Hongo Kong mpe Macao, esakoli ambassade ya Etats-Unis. Président Félix Tshisekedi azali na Etats-Unis wuto mokolo mwa eyenga mpe akutanaki na secrétaire d'Etat Mike Pompeo o'mokolo mwa mibale. M. Pompeo alakaki lisusu lisungi ya Etats-Unis na misala ya M. Tshisekedi."	https://www.voalingala.com/a/etats-unis-elongoli-motango-ye-250-ya-visa-non-immigrant-mpo-na-ba-congolais/5315446.html
health	Bato 41 bazwami na COVID19 na boloko ya N'Dolo	"Bato 41 bazwami na COVID19 ya Ndolo na Kinshasa, eyebisi ministre ya Bokolongono, Dr. Eteni Longondo. Bazali kati na 73 bakoni basika mpe 9 kati na ba Congolais baye bazongaki wuta Duabï mposo moloke mpe bazwi COVID19. Na RDC, motango mwa bato banso bazwani na bokono boye mokomi 572. ""Eza mpasi mpo bato 41 bazwami na COVID19 na boloko boye. Totie bango na pembeni kuna na boloko mpo botalami mpe tokosala mpe tokosala test na bato banso batikali,"" elobi Dr. Eteni. Ministre ya bokolongo asakoli ete boloko bwango bosukolama nkisi lokola mpe boloko bonene ya Makala na Kinshasa. Ndenge bato baboloko baye bazwi bokono bwango eyebani kasi ministre ya bokolongo apameli bato bakenda kotala mpe koteka biloko na bato baloko. Mpo na ye, mikano ya kopekisa bokoti ya bato balimba misengeli kotia na mosala na bokengi mbonso. Ministre ya mambi ya Bosembo mpe Garde des sceaux, Célestin Tunda alobi ete manso mazali kosalama mpo ete bato baboloko baye bazali na etumbu ya makasi te babimisama. Pene na bato 2.000 basi babimisamaki sanza eleki na boloko ya Makala oyo ezalaki na pene na bato 9.000. Nzoka bato bazwami na COVID19 na RDC bakomi 572. Bato bakufi na ekolo mobimba bakomi 31 mpe baye babikisami, 73. 9 kati na ba Congolais baye bazongaki wuta Duabï mposo moloke mpe bazwi COVID19. Pene na 200 Congolais baye bazongaki mboka kowuta na Dubaï bazali na botalami na ba hôtel, elobi Dr. Eteni. Moto mosusu ya sika azwami na Kasindi, na Nord-Kivu pene na Ouganda."	https://www.voalingala.com/a/bato-41-bazwami-na-covid19-na-boloko-ya-n-dolo/5400949.html
politics	Nkanda emati pibayi mingi nsima na basimba minduki koboma ba yekoli babale na Masisi	"Bato mingi batomboli mongongo mpo na kopalela bobomi bwa bana kelasi babale ya primaire ntango bazalaki kosala momeka ya suka eteyelo TENAFET na mboka Ngoyi, na Masisi, na Nord-kivu. ""Tata mokonzi ya mboka, Félix Tshisekedi Tshilombo ayoki, na motema mpasi, sango ya bobomi ya bana kelesai babale bazalaki komibongisa mpo kosala momekano ya TENAFET na territoire ya Masisi, na Nord-Kivu,"" elakisi Tweet moko ya présidence ya RDC. ""Mokonzi ya mboka ambodisi mitema mya mabota ma bango mpe alaki kosukisa na makasi misala mya mabe miye,"" ebakisi présidence. Mokambi ya Assemblée nationale, Jeanine mabunda alobi ye mpe ete ayoki mawa mingi. ""Ezali mbeba ya mabe makasi eye natelemeli na makasi manso. Eteyelo ezali esika ya kopesa limemya,"" ekomi Mme Mabunda na Twitter na ye. Kolanda mokambi ya territoire ya Masisi, Cosma Kangakolo, bana babale ba kelasi bakufaki na masasi, babale basusu bazokaki mpe nzoto ya moko na baye basalaki bitumba ezwamaki na eteyelo yango nsima na basimba minduki kosala bitumba. Babetanaki masasi na bayi"" mampinga ma RDC, FARDC. Bakeli mibeko mingi basengi ministre ya Défense mpe oyo ya Intérieur kopesa biyano sik’oyo. ""Esengeli komituna soki mboka na biso ezali te na bitumba. Ekolo eye ebatelaka moto moko te. Mondelo ya motane mokatisami. Ntango eye ezali lisusu te maloba ya kobondisa mitema pamba,"" elobi mokeli mibeko Chrsitelle Vuanga."	https://www.voalingala.com/a/nkanda-emati-pibayi-mingi-nsima-na-basimba-minduki-koboma-ba-yekoli-babale-na-masisi/5562085.html
politics	Pene na 300 miliciens na mokonzi na bango batiki minduki na Fizi	"Pene na 300 miliciens baye babengami ""Mtetezi"" (bakoteli, na Swahili) na mokonzi na bango Ebuela wa Seba batiki minduki mpe bamipesi na maboko ya bakonzi, na Fizi, na Sud-Kivu. ""Tosengaki alternance mpe tozuwi yango. Tozuwi mokonzi ya mboka ya sika. Tobanda makambo ya sika mpo na kotonga ekolo,"" elimboli Ebuela wa Seba. Mokambi ya ba ""Mtetezi"" elongo na lingomba na ye bazalaki banda 2007 kokonza na bitando ya Fizi mpe Mwenga. Basalaki bitumba na Baraka, Mukera, Mboko mpe na Kilembwe.   Batu ya bokengi balobi ete azalaki mokambi ya mibale ya batomboki na Fizi, nsima ya Yakutumba, motambwisi ya moko ya mangomba ya ba Maï Maï. M. Ebuela apesi mpe mbela na na basimba minduki misusu mpo batika mpe minduki."	https://www.voalingala.com/a/pene-na-300-miliciens-na-mokonzi-na-bango-batiki-minduki-na-fizi/4834309.html
politics	Balandi ya Muanda Nsemi bakitaki o’balalaba na Matadi	Balandi ba Ne Muanda Nsemi ya lingomba lya Bundu dia Malayala bakitaki obalabala jeudi na Matadi mpe Luozi, bakonzi bakitisabango mitema. Na Matadi, Maire ya etuka ayebaki kosolola na mbako mpe matata malasalamaki te. Na Luozi, ba députés mpe bakonzi basusu nde babondelaki bango mpo basala mobulu te. Wuto mikolo miike, balandi ba Muanda Nsemi bazali kokita na balabala na bingumba mingi mpo kolakisa nkanda na bango. Bazali kobenga bato bazali ya Kongo central te. Bazali kosenga bakonzi ya mboka kofuta biloko ya mokambi na bango bibebisamaki na bokangami na ye na 2017. Mikolo mibale mileki balandi basato ya Bundu dia Mayala bakufaki na bitumba na Boma. Yambo na yango ezalaki na Kisantu mpe na Kinshasa.	https://www.voalingala.com/a/balandi-ya-muanda-nsemi-bakitaki-o-balalaba-na-matadi/5375412.html
health	Zuzi Yanyi akufaki na traumatisme crânien	"Zuzi Raphaël Yanyi akufaki na traumatisme crânien (mpota kati na moto), elobi vice-premier ministre mpe ministre ya misala mya Bosembo ya RDC, Célestin Tunda ya Kasende. ""Ntina ya yambo ya liwa lya zuzi Yanyi ezali mpota kati na moto eye ewutaki na bibotu (coups) azwaki, mingi mpeza na esika ya botawu ya mokuwa ya bongo,"" elobi ministre Célestin Tunda. ""Ntango mosusu zuzi (Yanyi) azwaki bibotu biye bimemaki mpota na motu. Makila makangamaki kati na mokuwa ya motu mpe yango nde ememaki na bokati motema,"" elobi ministre Tunda. Ministre ya mambi ma Bosembo abakisi ete ""substance toxique"" (biloko ya mabe) bimonanaki mpe na nzota ya zuzi Yanyi. ""Kolanda autopsie, makambo maye masalamaki kala mpe makangami mpeza te na ntana ya liwa lya ye,"" ebakisi ministre Tunda. Abakisi ete enketi mosusu ya bozindo esengeli kosamalama. Mokambi ya ministère ya mambi ma Bosembo abeti sete ete médecin légiste principal ya lopitalo monene ya Kinshasa (ex Mama Yemo) nde apesi bilembo biye. Monganga yango azali mpe molakisi na université na faculté ya médecine ya Kinshasa. Bilembo byango bindimami mpe na nganga ya boyebi (expert) indépendant médecin légiste ya MONUSCO (Misala ya Nations unies na RDC). Zuzi Raphael Yanyi Ovungu abandaki kokamba bosambisami bwa Vital Kamerhe, Sammih Jamal mpe Jeanot Muhima mpo na mikolo nkama ya bokonzi ya président Tshisekedi. Akufaki na mbalakaka le 27 mai 2020 mokolo nsima na audience. Zuzi mosusu atiamaki na esika na ye mpe akopesa ekatali le 20 juin."	https://www.voalingala.com/a/zuzi-yanyi-akufaki-na-traumatisme-cr%C3%A2nien/5465090.html
health	Colonel John Tshibangu atiyami na bopemi ya monganga na Centre Nganda	"Colonel John Tshibangu atiyanmi banda mokolo ya mposo na bopemi na Centre Nganda, elobi moko na bayi nzinganzinga na ye. ""Abimisami mpo na alanda lisalisi ya monganga kasi akozonga lisusu na boloko te,"" elobi moto apesi sango eye na VOA Lingala. Moko na ba avocet na ye andimi likambo yango mpe ayebisi ete ""John Tshibangu abimi, azali lisusu na boloko te kasi dossier na ye esili malamu te, ezali mpo na kopema mpo na kozwa lisungi ya monganga"". Col. John Tshibangu atelemelaki mokonzi ya kala, Joseph Kabila mpe aboyaki ete asala mandat ya misatu. Abangisa ye kokweyisa ye na coup d'Etat. Azalaki komilakisa na ba video liboso ya mampinga mpe komibenga general. Bamokangi na Dar es Salam, na Tanzanie, le 5 fevrier 2018. Bazongisa ye na Kinsahsa. Basambisaki ye mpe batiyaki na boloko."	https://www.voalingala.com/a/colonel-john-tshibangu-atiyami-na-bopemi-ya-monganga-na-centre-nganda/5232196.html
politics	Pentagone ekati malakisi ya basoda ya Mali mpo baike bazali na bokweyisi bokonzi ya IBK	"Petangone, ministère ya Défense ya Etats-Unis, ekati malakisi epasaka basoda ya Mali nsima sango elobi ete baike kati na basado baye bazali kati na baye babotoli bokonzi na Mali. ""Kino bolukiluki bokosila, malaksi masusu makopesama te na Mampinga ma Mali"" (Fama, Forces armées Maliennes), eyebisi VOA molobeli ya Pentagone, Lieutenant Colonel Anton T. Semelroth. Sango yango elobi ete colonel Assimi Goita azalaki kati basoda batombokaki mardi 18 aout 2020, bakangaki président Ibrahim Boubacar Keïta (IBK) elongo na bayi mbulamatari na bakambi basusu ya mampinga. IBK asakolaki, na bokangami, ete atiki bokonzi ntango azalaki nanu na mibu mibale mpo na kosilisa mandat na ye. Kolanda Pentangone, Col. Goita alandaki maetye ma U.S. Africa Command Flintlock, akendaki mpe na Florida (Etats-Unis) mpo na likindo lya mboka mibale (Mali-Amerika) na Université Speciale ya ba Operations. Col. Goita alandaki mpe mateya ma Program on Terrorism mpe Security Studies na College C. Marshall na centre européen na Allemagne. Président Donald Trump mpe mbulamatari ya Etats-Unis batelemelaki bokweyisami ya IBK mpe bazali kosenga bozongisami bwa ye na ebonga. CEDAO, lisanga lya bikolo ba Afrika ya west lokola mpe Union Africaine na Union européenne mpe bapameli yango mpe basengi bonzingi bwa IBK."	https://www.voalingala.com/a/pentagone-ekati-malakisi-ya-basoda-ya-mali-mpo-baike-bazali-na-bokweyisi-bokonzi-ya-ibk/5552914.html
politics	Masasi mabeti pene na ndako ya mokonzi ya ndako na Burkina Faso	Masasi mabetami mpe basoda batiani na ekenge bisika mingi na ba nzela ya minene na Ougadougou, engumba mokonzi ya Burkina Faso. Bato babeti masasi mango bayebani mpenza nanu te. Kasi lokito loyokani mingi pene na ndako ya mokonzi ya mboka mpe esika bakonzi ya basoda baye babotolaki bokonzi na sanza ya yambo ya mobu moye bazalaka. Basoda baike bakangi nzela ya minene, mingi mingi eye ememaka na ndako ya etando eke ya mboka mpe etando eke ya mboka etikaki kolakisa mwa ngonga mingi. Molebeli ya mbulamatari ya Burkina Faso andimi ete matata mazali kati na mampinga kasi masolo mazali kosalama. Oyo azali sika lokola presindent, lieutenant-colonel Paul-Henri Sandaogo Damiba azali na masolo mango na bato bato, elobi Lionel Bilgo, molobeli ya mbulmatari. Na ngambo na ye, Lieutenant-General Damiba asengi banamboka kozala na ekenge mpe kotikala kimya, elobi presidence ya Burkina Faso na liyebisi. Basoda bakweyisaki bokonzi mbala mobu moleki na Burkina Faso.	https://www.voalingala.com/a/6770561.html
politics	Tshisekedi alaki kokolisa makasi bondeko na Israel na AIPAC na Washington	"Président Félix Tshisekedi asakoli ete azali kokolisa bondeko na Israel. Alobi yango o’mokolo mwa eyenga na bokutani AIPAC 2020 (American Israel Public Affairs Committee) na Washington epayi wapi azwaki maloba. Mokonzi ya RDC ayebisi ete akosala mobembo mobu moye na Isreal. ""Mpe lisusu, nsima na koleka mibu 20 ya bozangi bolakisi elongi ya malamu, nakotiya na mikolo mikoya ambassadeur extraordinaire mpe plénipotentiaire (ya motuya mpe apesamela mpifo) na mboka Israel,"" esakoli M. Tshisekedi. Ndenge moko mpe alaki kotiya section économique na basali ya l’Etat ya likolo baye bakopesamela mosala ya komema liboso boyokani kati na mboka mibale. ""Lokola ambassade na biso ezali na Tel-Aviv, namoni mabe moko te mpo section économique etiyama na engumba epambolama ya Jérusalem"", elobi M. Tshisekedi. Asakoli ete mboka mibale eye, RDC na Israel, esangisami na makambo mayike lokola bituma na kaniaka, na badongola miso mpe koluka kosukola misolo ya mabe. Alobi mpe boyebi Israel na zeki, na milona mpe na technology bokosunga RDC. Félix Tshisekedi alobi ete azali kopesa maboko na mabongisi ya président américain Donald Trump mpo bozongi bwa kimya eye ekowumela mpe coexistence pacifique ya mboka mibale Israel na Palestine."	https://www.voalingala.com/a/tshisekedi-alaki-kokolisa-makasi-bondeko-na-israel-na-aipac-na-washington/5311157.html
politics	Cour suprême ya Etats-Unis etiki nzela ete Kalev Mutond na Thambwe Mwamba bakoka kosambisama	Cour suprême ya Etats-Unis eboyi kozwa mokano mpo na boboyi ya immunité ya Kalev Mutond na Alexis Thambwe Mwamba, boko na bakonzi ya RDC, yango etiki nzela ete Cour d’appel fédéral. ekoka kosambisa bango. Kalev Mutond, mokambi ya kala ya ANR na Alexis Thambwe Mwamba, mokambi ya Sénat oyo azalaki ministre ya kala ya mambi ma Bosembo bafundamaki na moyi Amerika Darryl Lewis. Cour suprême eboyaki kozwa mokano na bosenga ya bakonzi mboka mpo likambo lizali kati moyi Darryl Lewis na Kalev Mutond na Thambwe Mwamba. Darryl Lewis asalaka kala na bokengeli Moïse Katumbi, opposant. Moyi Amerika Lewis akangamaka mpe anyokwamaki na kofundama na kosala mosala na kobuka mokibo ya RDC. Yambo, tribunal ya disctrict ya Washington D.C. eboyaki bofundami yango na kotalaka immunité to bobatelami ya MM. Kalev na Thambwe. Kasi cour d’appel ya D.C. epesaki nzela, Bakonzi ba tribunal ya disctrict (ya Washington D.C) Etats-Unis bakebisaki ete yango ekobebisa bolamu bwa mboka songolo mpe ekotia na likama bayi Amerika na kolandelama na ba tribunaux ya mboka misusu. Kasi Cour suprème eboyi koloba eloko moko, yango epesi nzela ete MM. Thambwe Mwamba na Kalev Mutond bakoka kosambisama ntango tribunal ekobenga bango na Etats-Unis.	https://www.voalingala.com/a/cour-supr%C3%AAme-ya-etats-unis-etiki-nzela-ete-kalev-mutond-na-thambwe-mwamba-bakoka-kosambisama/5481751.html
politics	Ba Fardc babomi mokonzi ya ba Maï-Maï Simba na babundi na ye motoba na Ituri	"Mokonzi ya ba Maï-Maï Simba mpe babundi na ye motoba bakufi na bitumba na mapinga ya FARDC na etuka ya Ituri, eyebisi molobeli ya mapinga na esika liye. ""Tosukisi basimba minduki sambo, kati na bango mokambi na bango Manu,"" elobi lieutenant Jules Tshikudi ya FARDC. Bitumba liye lisalamaki o’mokolo mwa yambo moleki, na kati na butu.  ""Bavandi bisika liye basepeli na koyoka liwa ya Manu, mokonzi ya batomboki oyo aminisa bango pasi,"" ebakisi Lieut. Tshikudi. Nkombo ya solo ya Manu eyebani te, kasi akitanaki na Paul Sadala, alias Morgan, oyo bamobomaki na 2014. Ye afundamaki na kosalaka bokila oyo epekisama."	https://www.voalingala.com/a/ba-fardc-babomi-mokonzi-ya-ba-ma%C3%AF-ma%C3%AF-simba-na-babundi-na-ye-motoba-na-ituri/4834256.html
health	Touadéra na Tshisekedi basololi na Kinshasa mpo na bokengi mpe COVID19	Préisent centrafricain Faustin-Archange Touadéra akutani na mokonani wa ye ekolo Congo démocraique Tshisekedi na N’Sele na Kinshasa. Bokengi mpe COVID19 nde ezalaki na masolo ma bango. Bakonzi babale basoli mpo etali bokengi mpe boyokani kati na ekolo ya Centrafrique na ekolo ya Congo démocraituqe, mboka mibale mikabolaka ndelo molayi koleka kilomtres nkoto moko na nkama motoba, eyebisi présidence ya RDC. MM. Touadéra na Tshisekedi balobeli mpe lisusu lolenge nini bazali kosala misala ya kobundisa bokono bwa coronavirus ya sika COVID-19. Ezali mobembo ya misato mokambi ya République centrafricaine asali na ekolo Congo démocratique.	https://www.voalingala.com/a/touad%C3%A9ra-na-tshisekedi-basololi-na-kinshasa-mpo-na-bokengi-mpe-covid19/5385478.html
politics	M23 efungoli ndelo ya Bunagana na Uganda kasi mokambi ya Nord-Kivu apekisi bokoti ya biloko	"Mokambi ya soda ya etuka ya Nord-Kivu apekisi bokotisi ya bilokolo binso kosalama na ndelo ya mboka Bunagana (Nord-Kivu) na Uganda ntango batomboki ba M23 bafungoli ndelo eye. ""Mbulamatari ya etuka ya Nord-Kivu eyebisi basali mimbongo (opérateurs économiques), ba commissionnaires ya douanes mpe bateki banso ete epekisami mpenza, kino mokano mwa sika mopesama, kokotisa to kobimisa biloko bya koteka na nzela ya Bunagana eye ezali na maboko ya badongolomeso ba M23 mpe basungi ba yango ba Rwanda,"" elobi na liyebisi lieutenant—général Constant Ndima Kogba, mokambi ya soda ya Nord-Kivu. ""Yango, moto nyonso oyo biloko bya ye, ezala ya lolelengi nini, bikokota na ndelo eye akozwama lokola moto ya mayuya mpe mopesi maboko na na banguna mpe ekopesa etumbu ya mobeko,"" ebakisi lieut-gén. Ndima. Mokambi ya Nord-Kivu asengi na misala minso mya l’Etat na ndelo eye kosala elongo na bakokani ba yango ba Uganda mpo na kokokisa mitondo apesi. Nzokande M23 esakoli ete efungoli lelo ndelo eye. Kasi mituka mibandi nanu te kotambola mpo na bitumba bizali nanu na bisika biike. M23 ebotolaki Bunagana wuto le 13 juin lokola mpe mboka esusu. Na bokutani na bango lelo lundi na Nairobi (Kenya), bakambi ba bikolo bya EAC / CEA (Lisanga lya bikolo bya Afrika bya Est) basengi na M23 kotika bitumba mpe kolongwa ba mboka inso ezwaki. Bakambi ba bikolo biye bandimi kotinda na lombango mampinga ma bango mpo na kobundisa elongo basimba minduki mpe batombki banso bakokitisa bibundeli te na monyele ya RDC."	https://www.voalingala.com/a/6625499.html
politics	Parlement européen epesi maboko na bosenga ya Dr. Mukwege ya kokela tribunal pénale interantional	"Bakeli mibeko ba Union européenne basakoli, na likita lya bango vendredi na Bruxelles, ete bazali kopesa maboko na bosenga ya Dr. Denis Mukwege mpo na bokelami bwa tribunal pénal international na ntina ya RDC. Bakeli mibeko ya Europe balekisi mpo na yango mokano moko. Mokano mwango mondimi bokelami bwa tribunal pénal international mpe ya suku to chambres mixtes ekosangisa bazuzi ya RDC na bayi ba molongo kati na misala mya bosembo ya Congo na ntina ya kolandela bato basalaki mbeba ya makoki ma bomoto. ""Etikali sik’oyo mosala ya lisatwale, ya bosembo, Congo moko esika kimya etyama, Congo moko eyokona na lisitwale na yango, Congo moko ezali kosukisa bozangi etumbu ya bato mabe. Yango nde Congo ya Dr. Mukwege, eye Europe esengeli kopesa maboko na maloba kaka te, kasi na misala,"" elobi moko na bakeli mibeko ya Europe ya lingomba Renew, Frédérique Ries.  Dr. Mukwege, oyo azwaki mbano ya Sakarov mpe ya Prix Nobel ya Kimya, asengaki mposo mibale mileki, liboso lya ba bakeli mibeko ya Europe na Bruxelles, bokelami bwa tribunal eye. Dr. Mukwege azali mpe kosenga botiami na mosala ya rapport mapping ya Nations unies. Rapport yango elakisi mbeba mingi misalama wuto 1990 na RDC mpe etanga ata bikolo bya bapaya bizali na mbeba yango.  Bakeli mibeko ya Europe basakoli ete basepeli na komona ete bokengi bopesameli lisusu Dr, Mukwege oyo bato baike batindela maloba ya kokana kosala mabe, lokola mpe libota mpe basali ba ye. Dr. Mukwege asi asalisa basi koleka 55.000 babebisamaki na kozwama na makasi na basimba minduki mpe baye basalaka bitumba."	https://www.voalingala.com/a/parlement-europ%C3%A9en-epesi-maboko-na-bosenga-ya-dr-mukwege-ya-kokela-tribunal-p%C3%A9nale-interantional/5587607.html
politics	Libota na mbulamatari bazali kobendana likolo ya nzoto ya Mugabe na Zimbabwe	"Kobendana ezali kati na libota ya nkondo président Robert Mugabe na mbulamatari ya Zimbabwe mpo etali bokundami ya mokonzi moye ya kala ya ekolo eye, oyo akufaki mposo moko moleki. Libota lizali kofunda bakonzi ya ekolo mpo na kolanda te mokano ya suka ya nkondo Mugabe. ""Mokonzi ya kala akokundama te, lokola mbulamatari elingi, na 'bilanga na bilombe', pene na engumba mokonzi,"" esika ebongisama mpo na bokundami ya babundi ya bitumba ya bonsomi, elobi Leo Mugabe, mwana nkazi ya Mugabe oyo azali molebeli ya libota. ""Nzoto na ye ekokundama na Kutama (mboka ya babboti ba ye), o’mokolo mwa eyenga mpe bokundami bwango bokosalama na kobombama, liboso kaka ya libota, kolanda mokano ya suka ya nkondo Robert Mugabe,"" ebeti sete Leo Mugabe. Libota lizali kofunda mbulamatari na koluka kondimisa bango na makasi linaka ya matanga mpe ya bokundi, liye likokani te na mokano ya mowei. ""Tolobaki ete akokundama o’mokolo mwa eyenga. Ndenge nini? Etikali toyeba. Kasi libota likozala na liloba ya suka,"" eyanoli président Emmerson Mnagangwa, mokitani ya Robert Mugabe na bokambi ya Zimbabwe. M. Mnagangwa alobi yango ntango nsima na kopesa losako na nzoto ya mowei. Nzokande nsima na kosolola na Grace Mugabe, mwasi ya mowei, Leo Mugabe abongoli maloba ma ye. ""Libota etikala koloba te ete akokundama na Zvimba (…) kasi bokundami bokosalama na kobombama, kaka na baye ya libota,"" elobi Leo Mugabe. Moko na ndako ya nkondo Robert Mugabe ezali na Kutama, na district de Zvimba, pene na kilomètres nkama na Harare, engumba mokonzi."	https://www.voalingala.com/a/libota-na-mbulamatari-bazali-kobendana-likolo-ya-nzoto-ya-mugabe-na-zimbabwe/5081191.html
business	Banquier portugais azalaki na makambo ya Isabel dos Santos bakuti ye akufi	"Banquier portugais oyo alandamaki na bolukiluki ya makambo ya Isabel dos Santos, akutami ya kokufa singa na kingo na Lisbone (Portugal). Police ekanisa ete ekoki kozala ete amibomi. ""Nzoto ya Nuno Ribeiro de Cunha ezwamaki mercredi na mpokwa mpe bilembo binso bimonisi lokola amibomi,"" elobi na AFP molobeli ya police ya Portugal. ""Emonani lokola amibomi na singa na kingo na garage na ye,"" ebekisi liyebisi ya police. Nuno Ribeiro azalaki na mibu 45 mpe azalaki kosala na banque Eurobic. Isabel dos Santos azali actionnaire principale na yango kasi justice angolaise efundaki Isabel dos Santos o’mokolo moko wana ya mercredi mpo na action na ye na banque eye. Nkombo ya M. Ribeiro etangami na mikanda ya ""Luanda Leaks"", Consortium international ya ba journalistes ya investigation (ICIJ) oyo ebimisaki ndenge Isabel dos Santos azwaki mosolo ya l’Etat. Jeudi, procureur général angolais Helder Pitta Gris akomaki na Lisbonne mpe akutanaki na mokokani wa ye ya Portugal. Misala ya bosembo ya Angola ekangaki ba comptes ya banque Isabel dos Santos na molongani wa ye Sindika Dokolo, mwana ya mokolo banque ya yambo ya kala ya RDC. Mme Isabel, 46 ans, mwana ya mokonzi ya kala ya Angola Jose Eduardo dos Santos afundami na kozwa mosolo ya l’Etat na ba affaires na Sonangol (Societe nationale ya petrole) mpe Endiam (ya diamant)."	https://www.voalingala.com/a/banquier-portugais-azalaki-na-makambo-ya-isabel-dos-santos-bakuti-ye-akufi/5260194.html
politics	Tshisekedi alobi état de siège ekokoba kino suka ya ba dongolomeso	"Président Félix Tshisekedi alobi, na lisikulu na ye na 76e Assemblée générale ya ONU, ete mampinga ma Ekolo Congo démocratique makokoba misala mya état de siège na monyele mboka kino suka ya ba dongolomeso. ""Yango wana mbulamatari ekokoba makasi ma yango mpe état de siège ekotikala kino makambo matindaki yango kotiama, makolimwisama,"" elobi M. Tshisekedi. Na lisikulu na ye, apamelaki bitumba badongolomeso bazali kosala ata na Afrika mpe na mokili mobimba. Asengi bosangisami ya makasi na mokili mpo na yango. Bo’ mokambi ya Union africaine, Tshisekedi alaki ete démocratie ekokoba na Afrika mpo bana ba Afrika balingi lisusu te bokonzi ya basoda mpe lingomba lya bato moko kaka. Asengi ete molongo kosunga mpo Afrika eyikisa nkita na yango makasi na koboya moyibi. Alobeli mpe Afrika mpo ezwa bisika mibale na Conseil ya sécurité lokola membre permanents mpe bisika misusu mibale bo' membre non permanent. Alaki mpe ete maponami makosalama na RDC na 2023. M. Tshisekedi asengi mpe lisungi mpo mino mpe mangwele ma COVID-19 makelama na Africa."	https://www.voalingala.com/a/tshisekedi-alobi-%C3%A9tat-de-si%C3%A8ge-ekokoba-kino-suka-ya-ba-dongolomeso/6238738.html
politics	Bavandi ya Goma bakangi ADF moko na ba bombes artisanales	"Bavandi ya Goma bakangi moto moko na bombe artisanale. Moto yango afundami kozala moko na babundi ya ADF, elobi mokambi ya Nord-Kivu, Carly Kasivita Nzanzu. ""Lobi loleki, (bavandi) bakangaki ADF moko awa na Goma na ba bombes artisanales. Lokola bazali kobengana bango na Beni, basili bapanzani,"" esakoli M. Kasivita na bokutani na bapanzi sango bayike na engumba mokonzi ya Nord-Kivu. Mpo na ye, likambo yango lipesi nzela ete bavandi bamona ete ba Congolais mpe bakota na lisanga ya basimba ya batomboki ya Ouganda, ADF. M. Kasivita abwaki mbela na bavandi kozala na bokebi. Mampinga ya RDC, ba FARDC, babandaki kobengana ba ADF na Beni na suka ya sanza ya octobre. Batiya Etat-major général na bango na Beni. "	https://www.voalingala.com/a/bavandi-ya-goma-bakangi-adf-moko-na-ba-bombes-artisanales/5252984.html
politics	Maponami ya ba gouverneurs matiyami le 10 avril	"Maponami ya ba gouverneurs makosalama o’mokolo ya le 10 avril, eyebisi CENI, Commission électorale nationale indépendante. Maponami maye matindikamaki o’mokolo moyebani te na mokano ya président Félix Tshisekedi, lundi, ntango atelemisaki botiyami ba Sénateurs kolanda bofundami mpo ya kaniaka. Misala ya bosembo ezali kosala bolukiluki likolo ya kaniakaka liye lifundmakai mpo na maponami maye ya ba Sénateurs.  ""Bolukiluki liye likopekisa te tosala maponami, likoki te kotelemisa misala nyonso ya maponami,"" elobi na VOA Lingala molobeli ya CENI, Jean-Baptiste Itipo. Ba députés provinciaux, bango lisusu nde baponi ba gouverneurs na ba vice-gouverneurs, lokola ezalaki mpo na ba Sénateurs."	https://www.voalingala.com/a/maponami-ya-ba-gouverneurs-etiyami-le-10-avril/4842968.html
politics	Assemblée nationale epesi 48H na ministre Kibassa mpo na ayanola na likambo lya RAM	Assemblée nationale epesi minsitre ya ya PT-NTIC (Poste-Télécommunications mpe nouvelles technologies ya information mpe ya la communication), Augustin Kibassa Maliba ngonga tuku minei na mwambe mpo na kozonga kolakisa bango soki RAM to mpako ya ezwamaka na téléphone mobile esalama na kola mibeko. Ezalaki nsima na maloba ma mokeli mibeko Baudouin Mayo oyo apesaki na bokouse makanisi ma baninga baye baye batelemelami mingi mpako eye ya RAM. Ministre Kibasa Maliba abengisamaki na Assemblée nationale koyanola na bobengisami mpo na motuna ya député Claude Misare. Motuna ya mokeli mibeko Misare nde endimami kasi bakeli mibeko mingi bakotisaki mituna mpo na yango.	https://www.voalingala.com/a/assembl%C3%A9e-nationale-epesi-48h-na-ministre-kibassa-mpo-na-ayanola-na-likambo-lya-ram/6250520.html
politics	Liwa lya Attanasio: Ba FDLR bawangani mpe bafundi ba FARDC na RDF (mampinga ma Rwanda)	"Batomboki ya FDLR ya Rwanda bapameli mampinga ma bikolo ya Rwanda mpe Congo démocratique na liwa lya ntoma ya Italie Luca Attanasio, o'mokolo mwa yambo, na Kibumbam na Nyirangongo, Na Nord-Kivu. ""Ntoma Luca Attanasio azwaki masasi na esika ebengami 'trois antennes' pene na Goma na ndelo na Rwanda mosika te na epayi ba FARDC na DRF mampinga ma Rwanda bazalaka. Bango nde esengeli kolandela,"" elobi ba FDLR na liyebisi na bango. Ba FDLR Bawangi ete bango nde babomaki ntoma Luca Attanasio lokola mbulamatari ya Ekolo congo démocratique efundaki bango nsima na liwa lyango. Ntoma Luca Attanasio, na mibu tuku minei na misato, akufaki nsima na kozwa masasi elongo na mobateli wa ye mpe na motambwisi ya motuka na ye na molongo ya mituka ya PAM (Mabongisi ma molongo mpo na Bilei) na pene na ndelo na Rwanda. Ba FADRL ""basengi na liyebisi na bango ete bakonzi ba RDC na MONUSCO baluka mpenza pole mpo etali mokumba ya bobomi boye na esika ya kofunda"" bango ""na lombango"". "	https://www.voalingala.com/a/liwa-lya-attanasio-ba-fdlr-bawangani-mpe-bafundi-ba-fardc-na-rdf-(mampinga-ma-rwanda)/5789383.html
health	Moto ya mibale akufi na Ebola na Biena  (OMS)	"Moto ya mibale akufi na bokono bwa Ebola na Biena, na Butembo, na Nord-Kivu, elobi OMS (Mabongisi ma molongo mpo bokolongo). ""Na moto ya mibale oyo andimami kozala na bokono mpe afuki na virus na Ebola na Biena le 10 février 2021, OMS ya RDC ebakisi makoki ma yango na bitumba na esika eye esimbami na bokono boye,"" elobi OMS na Twitter. ""Bakisa basali sambo na esika yango, ba experts mwambe basusu bakomi jeudi mpe bakutanaki na ministre ya bokolongo na Nord-Kivu,"" ebakisi OMS. Moto mwa yambo akufaki, ezalaki molongani ya mokoni mosusu abikaka kala na Ebola. Mwasi yango akufaki le 1er février 2021. Bato koleka 161 batiami na botalami mpo bazalaki na pene na mwasi yango."	https://www.voalingala.com/a/moto-ya-mibale-akufi-na-ebola-na-biena-(oms)/5774686.html
politics	"Tshisekedi : ""libala FCC-CACH ezali kokende na kokufa te"""	"Président Félix Tshisekedi ayanolaki mpo etali libala ya bokambi mboka kati na CACH, lingomba na ye, na FCC, lingomba ya mokonzi ya kala Joseph Kabila. Alobi yango na eyenao apesaki bapanzi sango na suka ya mobembo ya mokolo moko asalaki na Brazzaville mpo na kosolola na président Denis Sassou N’Guesso. No media source currently available ""Tozali te kokende na bokabwani ya boyokani, wana tembe eza te.. Na ntango eye, ezali na batindami ba mangomba ma biso mabale bazali kosolola mpo na kobongisa nzela, kotala lolenge nini kotala makambo ndenge moko,,, Ezali mpo démocratie na biso ezali elenge… Esengeli te bato bayoka mpasi… ,"" elimbolaki M. Tshisekedi. ""Oyo eleki motuya ezali tobala bolamu ya mboka mpe na kanisi été ba moko na basusu bayebi yango. Mpe suka suka tokozwa eyano,"" ebakisaki ye. Bituluku na bato bakitaki o’balabala le 9 juillet na bosengi ya UDPS, lisanga ya politiki ya M. Tshisekedi, mpo na kotelemela bo ndimami na Assemblée nationale ya boponami ya Ronsard Malonda bo’ mokambi ya CENI. UDPS na batamboli batelemelaki mpe mibeko misato mibongisami na Assemblée nationale na bobandisami ya ba députés Aubin Minaku na Garry Sakata ya FCC. No media source currently available  Bayi UDPS ba tumbaki mpe babukaki ndako ya PPRD, ya M. Kabila na ya Parti travailliste ya FCC. Bayi FCC nde baleki na motango na Assemblée nationale. UDPS ezali kofunda bango na koluka komema makambo mpo na bolamu ya FFC. Sanza moko moleki, mingi na ba keli mibeko bakweyisaki Jean-Marc Kabund na ebonga ya 1er vice-président ya Assemblée nationale. Bitumbu bingalaka mbala mingi kati na bayi FCC na CACH."	https://www.voalingala.com/a/tshisekedi-libala-fcc-cach-ezali-kokende-na-kokufa-te/5505759.html
politics	Félix Tshisekedi na Angola mpo na mobembo wa ye wa yambo	Président Felix Tshsiekedi akomi lelo na Luanda na Angola epayi wapi asali mobembo mwa ye ya yambo lokolo Tata mokonzi ya ekolo RDC, nsima ya maponami ya le 30 décembre 2018 oyo asakolamaki molongi. Akutani bongo na moninga na ye João Lourenço, mokambi ya ekolo Angola oyo akitanaki na Jose Edourado dos Sandos na septembre 2017.  ​Na bokomi na ye, M. Tshisekedi ayambami na bato bayike baye batanda na zela mpo nakopesa ye losako. Angola na RDC bazalaka na boyakani mpe bondeko ya kala kasi balinga bakomisa yango makasi.  Nsima na Angola, Félix Tshsiekedi nde akeyi na Kenya epayi wapi akukokutana na mokonzi ya ekolo liye, Uhuru Kenyata. Ye azalaki bobele mokonzi moko ya ba mboka ya bapaya oyo azalaki na milulu ya kolapa ndai ya Félix Tshisekedi le 24 kanvier moleki. Tokundola ete Lingomba liye momaki Felix Tshisekedi na maponami, CASH (Cap pour le changement) mobotamaki na Nairobi engumba mokonzi ya Kenya. Esalamaki Elongo na Vital Kamerhe Mokonzi ya sika ya cabinet ya Felix Tshiskedi.  Na suka na mobembo liye, Felix Tshisekedi nde ekeyi na Congo Brazzaville yambo na bozongi na Kinshasa.	https://www.voalingala.com/a/f%C3%A9lix-tshisekedi-na-angola-mpo-na-mobembo-wa-ye-wa-yambo/4842417.html
health	Sassou akoti na bomikangami nsima na basungi ba ye kozwama na COVID-19	Président Denis Sassou N’Guesso amikotisi na bokangami wuto mokolo mwa eyenga nsima baike na basungi baye kozwama na bokono bwa COVID-19. Liyebisi lya ndako ya mosala ya mokonzi ya Congo-Brazzaville lilobi ete botalisi nzoto bominisi Sassou N’Guesso ye moko na COVID-19 te kasi lilobi te soki akowumela ntango boni na bokangami. Ministre ya mambi ya Bapaya Jean-Claude Gakosso nde alakisaki elongi na ye na likita Turquie-Afrika mposo moleki na Ankara. Sassou N’Guesso azongisi nsima mobembo akingaki kosala na Pointe-Noire. Mbulamatari ya Congo ekitisaki mwa moke mikano ya kobomba ekolo na COVID-19. Couvre-feu ekomi wuto 23h kino 5h. Milulu minso ya mbala mizongisami .	https://www.voalingala.com/a/sassou-akoti-na-bomikangami-nsima-na-basungi-ba-ye-kozwama-na-covid-19/6362236.html
sports	Sadio Mané azoki mikolo 12 yambo na Mondial	Mosani ya Sénégal Sadio Mané azoki na ebolongo na ye na match club na ye, Bayern Munich, ebetaki mokolo mwa mibale 9 novembre 2022 na championnat ya Allemagne, mikolo 12 yambo na Mondial Qatar 2022. Sadio Mané, moko na basani Sénégal, ekolo na ye, ezali kotiela motema mpo na coupe du monde, asilisaki match yango te. Abimaki na 21e minute nsima na kotutana na bowoleli ndembo . Elobani te soki akokoma malamu yambo na coupe du monde to te. Sadio Mané, azalaki na molongo ya mibale na Ballon d'Or 2022 eye eleki. Alongaki Coupe d'Afrique eleki na sanza ya mibale, mpe azalaki finalsite ya Ligue des champions na Liverpool na sanza ya motoba yambo na kokota na Bayern Munich, Sénégal ekobeta match na yango yambo ya Mondil le 21 novembre na Pays-Bas. Ba Lions ya Teranga ya Sénégal bazali na groupe A na Watar epayi Mondial yango ekobetama, Pays-Bas na Equateur.	https://www.voalingala.com/a/6825845.html
politics	CENI etie le 31 mars maponami na Beni, Butembo mpe Yumbi	"Beni, Butembo na Yumbi ekozala na maponami ya ba députés nationaux mpe locaux le 31 mars, kolanda mokano ya plénière CENI. ""CENI atie date, le 31 mars 2019 mpo na maponami na Beni, Beni-ville, Butembo mpe Yumbi. Asali mosala na yango ya kobisa manaka. Ba oyo basengeli kobatela kimya mpe kotala makambo ya bokolongono ya nzoto, bakosala mpe mosala na bango,"" eyebisi VOA Lingala chargé ya Communication ya CENI, Jean-Baptiste Itipo. Mposo eleki, CENI epusaki maponami ya ba Sénateurs le 14 mars, ya ba gouverneurs mpe vice-gouverneurs le 26 mars mpe elobaki ekotinda ba experts na Beni, Butembo mpe Yumbi mpo na kotala soki ba conditions ekoki.   Maponami esalemaki te le 30 décembre na Yumbi, Beni mpe Butembo mpo bozangi bokengi mpe bokono ya Ebola. Bisika baye bakosala maponami ya présidentielle te. Félix Tshisekedi asakolamaki molongi ya présidentielle ya le 30 décembre, mpe alapaki ndayi le 24 janvier. Kasi Martin Fayulu, moko na ba candidats mpo na présidentielle aboyi mokano ya Cour constitutionnelle mpe amisakoli ""président légitime"", alobi alongaki na 61%. Cenco, ba episkopo ya catholique, bango bakobi na koloba ete ba résultats ya CENI ekokani te makono ya bana ya Congo."	https://www.voalingala.com/a/ceni-etie-le-31-mars-mapobanmi-na-beni-butembo-mpe-yumbi/4834315.html
politics	Lamuka ekomi plateforme politique	"Lingomba Lamuka ekomi lisanga ya bitumba ya poliki to plateforme politique, elobi bakambi na yango na nsima ya bokutani na ya mikolo mibale na Bruxelles, na Belgique. Bakambi motoba ya lingomba liye (Moïse Katumbi, Freddy Matungulu, Jean-Pierre Bemba, Adolphe Muzito, Antipas Mbusa na Martin Fayulu) batiyaki manzaka na mokonda na bosilisi liyangani liye. Bazuwi mokano ya kotiyana na esika présidence tournante ya sanza misato, eye ekokambama na kolanda ndenge bakombo bitangami (Moïse Katumbi, Freddy Matungulu, Jean-Pierre Bemba, Adolphe Muzito, Antipas Mbusa na Martin Fayulu).  Baloki bazali nsima ya meeting Martin Fayulu akosala na mokolo ya eyenga na place Ste Therese, N’Djili, na Kinshasa. M. Fayulu asakoli ete bakokota te gouvernement mpe bakokoba kobunda mpo na bosolo ya maponami. ""Na zali monguna ya Félix Tshisekedi te... Félix Tshisekedi alongangi maponami te. Tokoteka bana mboka te. Tokokoba kobunda mpo na bango. Ezali na bayike balingi babongola Mobeko likonzi, kasi tokotelemela bango,"" elobi M. Fayulu. Moïse Katumbi ayebisi ete atikali na lingomba liye mpe ezali constant (moto ya sikisiki)."	https://www.voalingala.com/a/lamuka-ekomi-plateforme-politique/4894077.html
politics	Tshisekedi apesi losako ya suka na directeur adjoint ya Communication na ye Kilosho	Président Félix Tshisekedi apesi losako ya suka na directeur adjoint ya communication na ye, Charles Kilosho oyo akufaki o’mokolo mwa mposo moleki. Milulu myango misalamaki na lopitalo ya Cinquantenaire, na Ksasa-Vubu, na Kinshasa. Président Tshisekedi atikaki fololo mpe angumbaki moto liboso ya sanduku ya nzoto ya M. Kilosho. Mopanzi sango ya ntango ya molayi mpe mosali ya maye matali communication ya ba organisations mingi, Kilosho, akufaki na mibu 53, na lopitalo na CMK (Centre médical ya Kinshasa). Amonisamaki ya COVID19. Lokola M. Kilosho, bato basusu mpe bakufi mikolo miye nzinganzinga na mokonzi ya mboka na bokono boye.	https://www.voalingala.com/a/tshisekedi-apesi-losako-ya-suka-na-directeur-adjoint-ya-communication-na-ye-kilosho/5436622.html
health	Bato 119 bazwami na kolokoto (Monkeypox) mpe 19 bakufi na Maniema	Bokono bomonani kozala kolokoto to (Monkeypox) bozwi bato 119 mpe 19 bakufi na Maniema, elobi bakambi ya bokolongono. Bato libwa bakufi kati na bato nkama moko na zomi na libwa bazwami na bokono bomonani kozala lokola “Monkeypox” na mboka Wanga, na territorie ya Kibombo, na etuka ya Maniema. Monkeypox ebangama kolokoto na lingala. Bokono bwango bomonani wuto le 4 novembre mpe ministre provincial ya bokonongono bwa nzoto ya Maniema alobi ba zones ya santé ya Kunda, Kasongo na Lusangi ezali kobunda na bokonongono bwa rougeole to kintuntu.	https://www.voalingala.com/a/bato-119-bazwami-na-kolokoto-(monkey-pox)-mpe-19-bakufi-na-maniema/6324958.html
politics	Basimba minduki 15 bakatelami mibu 20 ya boloko na Ituri	"Tribunal ya basoda ekateli mibu 20 ya boloko na basimba minduki 15 na Bunia. ""Zomi na misato kati na bango bazali babundi ba CODECO (Coopérative pour le d♪0veloppement du Congo) mpe mibale, ya FLPIC (Forces patriotiques intégrationnistes du Congo),"" elobi major Viciky Lopombo, procureur militaire. Kolanda maloba maye, milicien moko atikami. ICG (International Crisis Group) elobaki le 15 juillet été pene ba bato 1.000 bakufaki mpe 500.000 bakimi na bitumba ya basimba minduki wuto 2017."	https://www.voalingala.com/a/basimba-minduki-15-bakatelami-mibu-20-ya-boloko-na-ituri/5522721.html
health	Bato babale bazuwami na Ebola na Mwenga, elobi bakonzi	"Bato babale bamonisa na Ebola na Mwenga, ya Sud-Kivu, elobi mokambi ya etuka eye na mokambi ya bitumba na Ebola, Dr. Jean-Jacques Muyembe. Moko na bato babale baye akufi o'mokolo ya mitano na Ebola mpe mwana wa ye amonisami na bokono boye na Mwenga, na Sud-Kivu, elobi bakambi ya misala bokolongono. ""Ezali bato babale baye bawutaki na Beni,"" elobi Dr Steve Ahuka, mokambi molandi ya bitumba na Ebola. Mokambi ya etuka Sud-Kivu, Théo Ngwabidje, ayebisi ete mwasi moko ya mibu tuku mibale na motoba akufaki lobi na book boye mpe mwana wa ye azuwami na bokono bwango. Misalaya kobundisa Eboal bakitka bae sika eye. Kasi mikolo mibale mileki mwasi ya moto ya mibale azwamaki na Ebola na engumba ya Goma, na Nord-Kivu, abikisamaki na bokono boye elongo na bebe na ye, mpe babimaki na Lopitalo."	https://www.voalingala.com/a/bato-babale-bazuwami-na-ebola-na-mwenga-elobi-bakonzi/5044813.html
health	Moto ya mibale amonanaki na Ebola na Goma akufi	"Moto ya mibale oyo amonanaki na Ebola na Goma akufi, endimi mokambi atiyami mpo na bitumba na bokono boye na Congo démocrarique, Dr. Jean-Jacques Muyembe. ""Mokoni wana amonanki na Ebola akufi solo na Goma. Miiko (mesures) minso mizwami mpo na kata nzela ya bopanzi bokono bwango na bato mingi,"" elobi Dr. Muyembe. ""Mokoni yango akomaki na Centre ya traitemenet na mokolo ya 11 ya bokono bwa ye. Elikya ezalaki te mpo bokono yango ekomaki mpenza makasi. Akufi na butu ya mardi na mercredi,"" eyebisi ngambo na ye Dr. Aruna Abedi, mokambi ya bitumba ya bokono boye na etuka ya Nord-Kivu. Bokonzi ya bokolongono basengi na bavandi batika kobomba baye bamonisami na bilembo ya Ebola. Moto yango azali moto ya mibale ya komonisama na bokono boye na enguma mokonzi ya Nord-Kivu. Awutaki pene na Bunia, na Ituri. Bato 1.803 basili kokufa na bokono boye banda ezali kongala na Nord-Kivu pene na mobu moko moleki."	https://www.voalingala.com/a/moto-ya-mibale-amonanaki-na-ebola-na-goma-akufi/5023143.html
politics	Moïse Katumbi alobi azwi epakolami ya Goma mpo na kosala parti na ye	"Moïse Katumbi, mokambi ya lingomba ""Ensemble pour le changement"" mpe moko na baye ya Lamuka, asakoli ete azwi epakolami ya bana ya Goma (Nord-Kivu) mpo na kokela parti (lisanga ya politiki). Asali lisikulu liboso ya bituluku ya bato, na stade Afya, na Goma. M. Katumbi atunaki yambo na bituluku na bato soki balingi ete asala lisanga ya politiki. Abendeli lisusu na Goma mobembo na ye kati na mboka Bituluku bayanolaki na kondima. ""Esengeli na tuna bino. Nalingi na banda parti poliki, banani balingi ?... (Bitiluku: 'tondimi')... Lokola nazui ndingisa, nakokela parti poliki. Parti na biso ekopesa nzela te na moyibi,"" elobi M. Katumbi. M. Katumbi alongwaki na PPRD na 2014 ntango akebisaki mpo na ""3e faux penalty"" mpe aboyaki ete mokonzi ya mboka ya kala mpe nkolo ya parti wana, Joseph Kabila, abimisa elongi mpo na mbala ya misato na maponami ya president. M. Katumbi azalaka lisusu na parti (lisanga) moko te, kasi kati mangomba minene lokola Ensemble mpe Lamuka. Na lisikulu na ye na Goma, M. Katumbi alobi ete akotikala na opposition. Apameli kaniaka. Asengi l’Etat efuta balakisa lokola kelasi ezali ya ofele. M. katumbi alobi mpe lisusu ete ntango ya campagne ekomi nanu te, kasi esengeli sik’oyo kosunga bana ya mboka kobima na mpasi."	https://www.voalingala.com/a/mo%C3%AFse-katumbi-alobi-azwi-epakolami-ya-goma-mpo-kosala-parti-na-ye/5140668.html
politics	Etat de siège: FARDC ebotoli QG ya lingomba APCLS na Masisi	FARDC (Mapinga ma ekolo Congo démocratique) esakolie ete ebotoli quartier général ya basimba minduki ya lingomba APCLS na territoire ya Masisi, na Nord-Kivu Mampinga ma ekolo Congo democratique malobi ete mabotoli quartier général ya ba basimba minduki ya APCLS (Alliance des patriotes pour un Congo libre et souverain) mpe mabomi basimba minduki minei lobi mokolo mwa misato le 15 septembre na territoire ya masisi na province ya Nord-Kivu. No media source currently available Molobeli ya secteur opérationel Sokola 2 ya FARDC, lieutenant-colonel Njuke Kayiko oyo apesi sango eye na elobeli ya Erikas Mwisi abakisi ete mokonzi na bango Janvier Karayiri akimi mpe mampinga mazali kokoba na koluka ye. Q.G ya APCLS ezalaki bongo na localite ya Lukweti, na Ishango. Mikolo mileki, kaka na sanza eye ya libwa, elobi Actualite.cd, basimba minduki 45 lya ba lingomba liye, bakendeki komitika na maboko ya ba FARDC. Kasi baike ya baye basi bamitika o'maboko ma bayi FARDC, bazali kaka kozela na mboka Mubambiro, na territoire ya Masisi, kokota na bango na programme ya désarmement, démobilisation, relèvement communautaire mpe stabilisation (P-DDRCS). Mingi na kati na bango bazongeli kosimba minduki mpo bazali kozwa lisungi basengeli na yango te. 	https://www.voalingala.com/a/etat-de-si%C3%A8ge-fardc-ebotoli-qg-ya-lingomba-apcls-na-masisi/6231092.html
health	Bato babale ba yambo bakufi na COVID-19 na Congo-Brazzaville	Bato babale ba yambo bakufi na coronavirus COVID-19 na Pointe noire, na Congo-Brazzaville. Ministre ya bokolongo Lydia Mikolo nde apesi sango yango. Kolanda maloba ma ye, bato tuku mibale na mibale nde bayebani kozwama na COVID-19 na Congo-Brazzaville sika oyo. Eyebani malamu te soki baye bakufaki bazwaki bokono bwango libanda to kati na mboka.  Kasi moko na na bawei azalaki mokambi ya misala milandaka fraude mpe repression. Awutaki France na sanza ya février. O'mokolo mwa eyenga mokonzi ya kala Congo-Brazzaville, Jaques Joaquim Yhombi Opango akufaki na coronavirus pene na Paris, na France. Nzokande alanga nzembo Arulus Mabele ya Congo-Brazzaville, ye, nde akufaki na bokono bwango pene mikolo zomi mileki, na Paris, na France.	https://www.voalingala.com/a/bato-babale-ba-yambo-bakufi-na-covid-19-na-congo-brazzaville/5355449.html
politics	Jacques Mugabo moko na ba policiers batanga na liwa ya Chebeya na Bazana akangami na Lubumbashi	Jacques Mugabo, moko na ba policiers batangama na koboma mobundi ya makoki ma bomoto Floribet Chebeya na mosungi wa ye Fidele Bazana akangami na Lubumbashi. Azalaki kati na basimba minduki Bakata Katanga baye basalaki bitumba na camp mibale, na Kimbembe na Kibati, mposo moleki. Bayi police na Lubumbashi balobi atindami na Kinshasa. Policier Mugabo azalaki moko na baye bazalaki kosala na general d’armée John Numbi ntango azalaki kokamba police nationale ya RDC.	https://www.voalingala.com/a/jacques-mugabo-moko-na-ba-policiers-batanga-na-liwa-ya-chebeya-na-bazana-akangami-na-lubumbashi/5782487.html
politics	Conseil ya sécurité epaleli bobomi ya ba civils mpe botelemeli Monusco	"Conseil ya sécurité epaleli, na bokutani na yango ya mokolo ya mibala na New York, bobomi ya ba civils mpe botelemeli Monusco na Nord-Kivu,na ekolo Congo démocratique. Karen Pierce, ambassadrice ya Royaume uni oyo azali kokamba Conseil ya sécurité na eleko eye, akundoli ete ""etinda ya mampinga ya Monusco ezali mpe ya kobatela ba civils"". Na likita na lyango, Conseil ya sécurité elobi ete ""esengeli kopekisa ba civils kokweya na likama ntango ya misala ya bitumba mampinga ya Congo na Monusco"" bazali kosala. Conseil ya sécurité emitungisi ete bozangi bokengi bokoki kozala na mbano ebe likolo na bitumba ya bokono bwa Ebola. Kasi elobi esengeli ete botemeli bosalama na kimya mpe bato bazala na bonsomi ya koloba mpe ya kosala milulu. Mobulu mobimaki na Beni uto mikolo mibale. Bavandi bayike batelemeli Monusco mpo na kosala eloko te ntango na ADF bazali koboma bango. Wuto libandela ya sanza, pene na bato 80 bakufi na bitumba bisalami na baye bamonani kozala ba ADF, ba batomboki bawuta mingi na Ouganda uto 2014 mpe bazali ba musulmans.   "	https://www.voalingala.com/a/conseil-ya-s%C3%A9curit%C3%A9-epaleli-bobomi-na-ba-civils-mpe-botelemeli-monusco/5182322.html
politics	Matata Ponyo afundi mokambi ya IGF Jules Alingete	Matata Ponyo, Ministre wa Yambo ya kala ya RDC oyo afundami mpo na 300 millions $ ya parc agro-industriel ya Bukanga Lonzo, afundi ye mpe lokola mokambi ya Inspection ya Finances (IGF), Jules Alingete keyi. Moko na ba avocats ya M. Matata, Me Safari Mulume alobi bamemi makambo epayi ya procureur ya Cour d’appel ya Kinshasa/Gombe mpo na maye IGF ekoma na rapport na yango mpo na misolo mya Bukanga Lonzo.  M. Matata akataka mobembo mwa ye ya mosala na Conakry, na Guinée, mpe alobaki ete azali kobang ate mpo IGF ekomaki makambo malokuta na rapport na yango. IGF efundaki M. Matata mpo na 300 millions $ ya misala mya Bukanga Lonzo misala mibota mbuma ya malonga te. M. Matata akundolaka mbala mingi ete ye nde asengaki IGF kosala bolukiluki na 2020 mpo etali Bukanga Lonzo. Sénat ewuti kobwakisa bosenga ya Cour constitutionnelle ya kolongola bobateli to immunité ya M. Matata mpo esengeli nde asamba na Cour ya cassation mpe esengeli Cour ya cassation nde esenga bolngoli ya bobateli bwango.	https://www.voalingala.com/a/matata-ponyo-afundi-mokambi-ya-igf-jules-alingete/5890917.html
politics	Tshisekedi na Kagame balobi bakosala mpo na integration régionale	"Président Félix Tshisekedi ya RDC na mokokani wa ye ya Rwanda, Paul Kagame, balobi na milulu ya suka ya bokutani Africa CEO Forum, ete bakosala lisanga mpo na intégration régionale (bosangisami mpo ya bolamu). Bakonzi mibale baye bazwaki maloba liboso ya ba investisseurs, ya bato ya mombongo mpe ya bakambi ya ba companies mpe bayanolaki na mituna.  ""Esengeli toloba na bosolo. Mpe namoni epayi ya président Kagame bolingo ya kokende liboso. Kobunda ezali kolekisa ntango oyo tokoki kosalela mpo na kotonga"", elobi M. Tshiskedi. ""Tozali na bosenga ya kosala makambo mibale na ntango moko, kopekisa to koboya koswana (conflit) mpe kopesa maboko mbala moko na intégration régionale (bosangisami mpo ya bolamu ya etuka)"", elimboli M. Kagame. Na ngambo na ye, M. Tshiseke apesaki losako na M. Kagame mpo na makanisi na ye ya ""libre échange"". Mpe alobi ete mokolo moko likanis liye ekokisama.  Mokambi ya ekolo RDC alobi ete ekolo ya ye ekoki kosalisa, ndakisa, mpo na oyo etali mayi. Mpo na ye, bakoki kozuwa mayi ya ebale ya Congo pene na embouchures (bokutani ya ebale na mbu) mpe komema yango na ba mboka maye bazali na bosenga. M. Tshisekedi aboyi ete bazwa mayi ya Ubangi mpo ekozala na mbano mabe na lotiliki ya Inga mpe na ba tourbieres mabetalaka mokili na gaz carbonique."	https://www.voalingala.com/a/tshisekedi-na-kagame-balobi-bakosala-mpo-na-integration-r%C3%A9gionale/4849207.html
politics	Pascal Lissouba awei na mibu 88 na France	"Pascal Lissouba, tata mokonzi ya Congo-Brazzaville wuto le 1992 kino 1997, akufi na France na mibu tuku mwambe na mwambe. Awei na Perpignan, mboka moko na sud ya France. Sango yango epesami na libota lya ye, na mbulamatari ya Congo-Brazzaville lokola mpe na bayi UPADS (Unoion panafricaine pour la démocratie sociale) lingombe na ye. Mwana wa ye Jérémie Lissouba oyo azali mpe mokeli mibeko na Congo-Brazzaville andimi mpe yango. ""Na motema mpasi, nazali kosakola liwa lelo lundi 24 août 2020 lya tata wa ngai, professeur Pascal Lissouba, mokonzi ya kala ya mboka, na ndako ya ye,"" ekomi mwana na ye na Facebook. Pascal Lissouba azalaki molokisi to professeur na Université ya Paris. ""Na wuti kopesa losako na homme d’Etat oyo, mokonzi ya kala ya mboka, na eyano napesi na DRTV mpe Télé Congo. Mabanzo na libota lya ye mpe na lisanga na ye lya politiki, ekomi na Twitter molebeli ya mbulamatari,"" Thierry Moungalla. ""Président Lissouba awei lelo na bokono, elobi molobeli mpe mokeli ya UPADS,"" Honoré Sayi."	https://www.voalingala.com/a/pascal-lissouba-awei-na-mibu-88-na-france/5555560.html
health	Moto moko akufi na Ebola na Biena (Butembo)	"Ministre ya Bokolongo Dr. Eteni Longondo asokoli ete moto moko akufi na Ebola na Biena, na Nord-Kivu, epayi wapi bato 70 basusu bazali kolandelama mpo na bazalaki elongo to pene na mowei. ""Ezali mosali bilanga moko ya mwasi, molongami ya moto moko abikaki na virus ya Ebola,"" elobi ministre Longondo. Mwasi yango amonanaki na bilembo ya Ebola le 1er février. Amemamaki na centre de santé ya Biena epayi wapi bazwaki bakila mpe biloko misusu mpo na kotala soki ezalaki nini. ""Makila mango matindamaki na laboratoire ya Butembo. Bielmbo bimonisi ete ezali Ebola,"" eyebisi Dr. Longondo. Kolanda maloba ma ministre ma Bokolongo, mwasi yango akufaki na lopitalo ya Matanda na Butembo le 3 février. Bayi OMS mpe basali basusu ba bokolongo batindami na esinga yango. Kolanda ministre Longondo bato 70 bazalaki pene na mowei bazali kolandelama. Bokono bosusu bwa Ebola bosilaki mobu moleki nsima na koboma bato 2.299 na mibu mibale esalaki. Bato 3.481 nde bazwaki yango mpe 1.162 babikisami. Ezalaki bokono bwa Ebola bobomaki bato mingi mpe bowumelaki mingi koleka na RDC."	https://www.voalingala.com/a/moto-moko-akufi-na-ebola-na-biena-(butembo)/5768877.html
health	Trump alingi babanda kopesa bato chloroquine mpo na COVID19	"Donald Trump apesi nzela mpo na bosaleli ya chloroquine lokola lisalisi ya bato bazali kobela bokono bwa coronavirus ya sika awa na Etats-Unis. Kasi bakambi ya bokolongono bandimi mpeza nanu te bosaleli ya  mono moye mobikisaka na malaria (paludisme). Chloroquine ""emonisi mwa bilembo bizali kopesa elikya… Tokosala ete mono yango mozala mpo bato basalela yango,"" esakoli M. Trump liboso ya bapanzi sango na Maison Blanche. Président ya Etats-Unis abakisi ete bopesami ya nkisi eye esili kondimama na misala mitalaka mino na Etats-Unis (FDA) na lombango. ""Tokosala ete bato bayeba kosamba yango soki bazali na ordonnance (soki dokotolo atindi yo osomba nkisi),"" elobi M. Trump. Kasi, FDA eyebisi na ngambo na yango ete endimi mpenza nanu te lisakoli ya président Trump, mpe elobi chloroquine esi endimama mpo na paludisme na arthrite. ""Président asengi biso kotala malamu mono mwango. Tokobanda na komeka na bato mingi lokola mposa ezali na ntina ya koyekola yango malamu mpe kozwa biyano ma mituna minso mizali kotunama,"" elobi mokambi ya FDA Stephen Hahn. M. Hahn alobi ete ""soki FDA emibongisami mpo na kolongala epekiselo inso na ntina ya komema na lombango maye manso masika, ezali mpe na mokumba ya kosala ete mino ya malamu mpe makasi mipesamela batu"". Na Belgique mpe minganga bayike mpe bandimaki kosalela yango."	https://www.voalingala.com/a/trump-alingi-babanda-kopesa-bato-chloroquine-mpo-na-covid19/5335826.html
politics	Kagame alobi ata soda moko te ya Rwanda aza na RDC	"Président Paul Kagame ya Rwanda alobi ete ata soda moko te ya mboka na ye azali na Ekolo Congo démocratique. Ezali eyano apesi na nungunungu ezali kotambola uto mwa mikolo. ""Mbulamatari ya RDC eyebi ete ezali ata na soda moko te (ya Rwanda) na monyele ya RDC. Esengeli bondimela nga, ezali na soda moko te ya ba RDF (mampinga ya Rwanda) na esika eye,"" esakoli M. Kagame na bokutani na bapanzi sango bozalaki mpo na coronavirus. Bayi société civile ya Nord-Kivu mpe ya Sud-Kivu, na RDC, babwakaki mbela mpo na kofunda ba soda ya Rwanda kokota na mabele ya Congo. Monusco (misala ya ONU na Congo) mpe elobaki ete ezwaki sango yango mpe basoda ya Rwanda bazalaki komonana na mabele ya RDC. Nungunungu ezalaki wuto mwa ba sanza koloba ete bayi mampinga ya Rwanda bazalaki na mabele ya RDC mpo na kosala bitumba na batomboki ya FLDR (Forces démocratiques ya libération ya Rwanda), lingomba ekalama na 2000 nsima na génocide ya 1994 na ekolo na bango. Mampinga ye RDC esakolaki na septembre ete mabomaki mokambi ya FDLR Sylvestre Mudacumura oyo alukamaki na CPI (Cour pénale internationale) mpo na mbeba ya bitumba na monyele ya RDC. Mampinga ya Rwanda babimaki na mabele ya Congo nsima na 2002 nsima na kopesa maboko na AFDL (Alliance ya ba Forces démocratiques mpo na libération) ya Laurent-Désiré eyebenaganaki président na kiti na ye nsima na mibu 32 ya bokonzi. LdD Kabila akomaki mokonzi le 17 mai 1997 kasi bamobomaki na kiti ya bokonzi le 16 janvier 2020 mwa ba mposo nsima na ye koluka kobengana mampinga ya Rwanda mpe ya Ouganda maye masungaka ye."	https://www.voalingala.com/a/kagame-alobi-ata-soda-moko-te-ya-rwanda-aza-na-rdc/5394455.html
politics	Sénatrice Goya aboyi kolongola plainte contre Thambwe Mwamba	"Sénatrice Bijoux Goya Kitenge azalki vendredi na Cour ya cassation mpo kosenga ete bofundami asali mpo na Alexis Thambwe Mwamba, mokambi ya Sénat, bokoba ata milulu mya boyokani bosalamaki moko moleki kati na bango na Sénat. Yango ezali nsima na matata masalamaki plenière mposo moleki. ""Mme Goya atelemaki libosobo ya bazuzi ya parquet ya Cour ya cassation,: ekomi na Twitter mokambi ya ACAJ (Association congolaise pour l’accès à la jusitce), Me Georges Kapiamba. Nzokande mokolo moko moleki (jeudi) Thambwe Mwamba na Goya Kitenge basengaki bolimbisi na likita lya Sénat. M. Thambwe apesaki Mme Goya fololo mpo na yango. ""Sénatrice Bijoux Goya Kitenge andimi ete bofundi bwa ye bokoba mpo ndenge bakoselaki ye makango mpe bafingaki ye liboso na bato na Alexis Thambwe Mwamba, président ya Sénat,"" eyebisi Me Kapiamba. Mposo moleki, M. Thambwe apamelaki Mme Goya, na bokutani ya Sénat, nsima sénatrice oyo kosenga, na mokanda akomaki, ete mokambi ya suku eye ya parlement alakisa lolenge nini misala mya kobongisa hémicycle to ndako ya makati ya Sénat esalamaki mpe ndenge nini misolo misalelamaki. M. Thambwe abimisaki na miso ya bato nionso ndenge Mme Goya azalaki kobendela mpo asunga ye koleka na ""questure"" (ebonga etalaka misolo na suku moko parlement). M. Thambwe alobaki Mme Goya akendaki na ndako na ye mpe na bureau mpe lisusu abondelaki ye kokende kokende kokabola champagne epayi na ye (Mme Goya). ""Olobaki na nga soki ozwi questure, tokosala fric (misosolo). Na zongiselaki yo ete nayaki koluka mbongo te kasi kotika nkombo na nga na lisolo ya Sénat… Nalingaki na salisa yo kasi, na FCC balobaki ozali na makoki te mpe mwasi ya bizaleli ya bamba bamba,"" elobaki M. Thambwe. Kasi Mme Goya asilikaki mpe akatelaki ye maloba. Alakaki kofunda ye mpo na bazuzi. Likambo lyango limekaki nungu ngungu kati FCC (Front commun pour le Congo) lingomba na bango ya politiki likamba na Joseph Kabila. Bayi bapesi maboko na Mme Goya, basusu na M. Thambwe. M. Thambwe abimisaki mikanda ya kolakisa ndenge misolo mpe misala mya kobongisa hémiecycle misalamaki. Mme Goya azongisaki koloba ete azwi eyano ya malonga te mpe asengaki bolukiluki kais bureau ya Sénat eboyi kondima bosenga bwa ye."	https://www.voalingala.com/a/s%C3%A9natrice-goya-aboyi-kolongola-plainte-contre-thambwe-mwamba/5412019.html
politics	Botamboli bozongeli na nzela Goma-Rutshuru nsima na bokangemi mpo na bitumba FARDC-M23	Botamboli bobandi kozongela na nzela ya Goma-Rutshuru eye ekangamaki mwa ntango mpo na bitumbu makasi kati na mampinga ma Ekolo Congo démocratique na batomboki ba M23, na Rutshuru, na etuka ya Nord-Kivu. Bitumba bizali na bisika mingi lokola Busanza, groupement eye zali na mboka zomi na mitano na kati na yango. Bakonzi ba bisiki biye balobi ete bato mingi bakimi bisika bavandaka mpe batondisi biteyelo na territoire ya Nyiragongo kasi bazangi lisungi. Mingi bazali kolala libanda. Nzonkande mwa kimya ezali lelo na mboka lokola Kalengera, Kako mpe Rubare pene na nzela enene to Route nationale numero 2. Bavandi baye bakimi lokola mpe bayi société civile batatoli ete FARDC ebengani M23 na ngomba ya Kako mpe Kalengera. Kasi M23 elobi ezwi mboka nzike.	https://www.voalingala.com/a/6809986.html
politics	Bilenge 36 ya Lucha batikami nsima na mposo moko ya bokangami na Goma	"Bilenge tuku misato na motoba ya lingomba Lucha babimisami na boloko na Goma, (Nord-Kivu) nsima na pene na mposo moko ya bokangemi, eyebisi baninga na bango. ""Bawuti kotikama. Basambeli na biso bazwaki lelo mokanda ya procureur mpo bobimi na bango. Mpe sik’oyo baninga na biso 36 bazali libanda,"" eyebisi na VOA Lingala Ghislain Muhima moko ya baye ya Lucha na Goma. Bilenge byango bakangamaki o’libandela ya mposo moleki ntango bazalaki kotelemela compagnie Airtel na Goma, mpo na kosenga bokitisami ya ntalo, bobongisami ya lolenge ya kobenga mpe bofuti ya ngambo moko ntango ya kotinda misolo na nzela ya singa. Na bokangami na bango bato bayike batombolaki mongongo. Martin Fayulu akomaki na page Twitter na ye ete esengelaki batikama mpe bato bayeba koloba maloba balingi lokola RDC ezali na démocratie. Nzokande, bilenge 36 baye batikami ntango baninga ba bango basusu bazalaki kokoba kotelemela Airtel na bisika bisusu na ekolo Congo démocratique. Na Butembo (Nord-Kivu), motoba misusu bakangamaki o’mokolo ya mibale. Na Bukavu (Sud-Kivu) mibale misusu bazoki ntango baye bazalaki kokengela Aitel batindikaki bango."	https://www.voalingala.com/a/bilenge-36-ya-lucha-batikami-nsima-na-mposo-moko-ya-bokangami-na-goma/5096800.html
sports	Kobe Bryant alingaki afungola académie na Afrika to na RDC, elobi Didier Mbenga	"Kobe Bryant, mosani monene ya basketball ya NBA (championnat national américain) oyo akufaki dimanche na likama ya hélicoptère, azalaki na makanisi malamu mpe na Congo mpe na Afrika, etatoli Dider Mubenga ya Congo démocratique oyo abetaki mpe alongaki elongo na Kobe Bryant na Lakers Los Angeles. ""Tokomelanaki ba SMS (texto) lobi (mokolo moko yambo na likama),"" elobi na AFP mwana ya RDC oyo abimaki champion na NBA na 2009 na 2010. M. Mbenga alobi ete nkondo Kobe azalaki na makanisi ya kokela académie ya basketball na Afrika, mbele na RDC. ""Tozalaka na groupe Whatsapp ya ba Lakers. Namonaki bato kokoma mingi mpo na Kobe kasi nayebaki te soki ezalaki nini. Nakomelaki Kobe mbala ebele kasi na zwaki eyano te. Namekaki kobenga moninga na ye moko kasi azalaki kaka kolela… Tango wana nde na sosolaki,"" elobi Mbenga. Basketteur Mbenga atatoli ete nkondo Kobe azalaki moto malamu mpe azalaki kotindika to kolendisa baninga na mosala. Tango babima ba champions na 2010, M. Mbenga alobi nkondo Kobe asombelaki baninga banso ya club montre na bilembo ya nkombo ya moko na moko."	https://www.voalingala.com/a/kobe-bryant-alingaki-afungola-acad%C3%A9mie-ya-basket-na-afrika-to-na-rdc-elobi-didier-mbenga/5262105.html
politics	Sassou na Tshisekedi bakutanaki na Oyo	Président Felix Tshisekedi ayambamaki na mokokani wa ye ya Congo Brazzaville, Denis Sassou N’Guesso o’mokolo ya mposo na Oyo, mboka ya mbotama ya mokozni ya Congo-Brazzaville, na département ya Cuvette. Bokutani bwango boasalami na nzela ya president Tshisekedi kokende na bokutani ya Luanda, na Angola, mpe etali matata kati na Ouganda na Rwanda. MM. Tshisekedi na Sassou basololaki mpo etali mabongisi ya nkita kati na mboka mibale. M. Sassou akendaki te bokutani bosalamaki mokolo moko nsima, o’mokolo mwa eyenga, na Luanda kati na kambi ya bikolo ya Grands lacs. 	https://www.voalingala.com/a/sassou-na-tshisekedi-bakutanaki-na-oyo/5271523.html
sports	FIFA epekisi Constant Omari misala minso ya football mpo na mobu moko	Constant Omari, mokambi ya Fécofa (Fédération congolaise ya football association) apekisami misala minso ya lisano lya ndembo mpo na mobu moko. Ezali etumbu epesameli ye na bondimi na ye moko. FIFA (Fédération internationale ya Football Association) esakoli etumbu eye likolo mokonzi ya FECOFA oyo awuti kotika mosala mposo moleki. Constant Omari afundami na kozwa koleka nkoto tuku motoba na nkama minei ya ba euros (64.444 eruos) ya misolo ya boyokani ya boteki makoki ya kolakisa na télévisiion makambo maike ma CAF (Confédération africaine ya football), oyo azali vice-président na yango mpe président ya nognga moko ntango ya etumbu Ahmad Ahmad. Commission ya Ethique to misala mitala botamboli malamu ya FIFA elobi boyokani Constant Omari asali bozalaki mabe mpo na CAF.	https://www.voalingala.com/a/fifa-epekisi-constant-omari-misala-minso-ya-football-mpo-na-mobu-moko/5941127.html
politics	Tshisekedi akiti na Paris (France)	Président Félix Tshisekedi akomi na Paris, na France, epayi wapi akozala na bokutani ya kimya. Ayambami na ba Congolais bayike baye bayaki na libanda ya mpepo ata mwa malili mozalaki. Mokonzi ya RDC akozala na masolo na mokokani wa ye ya France Emmanuel Macron. M. Tshisekedi awutaki Ouganda esika wapi asalaki mikolo mibale na mobembo ya yambo na ekolo eye wuto avanda na libonga ya bokonzi. Nsima mikolo mibale na France, M. Tshisekedi akokita na Allemagne. Na poto, M. Tshisekedi asi asali mibembo na Belgique, na Russie mpe na Bosnie. 	https://www.voalingala.com/a/tshisekedi-akiti-na-paris-(france)/5160243.html
politics	Boloko ya libela bosengami mpo na mokambiya ya Raïa Mutomboki Koko-di-Koko	Misala ya bosembo ya mampinga misengi boloko ya libela mpo na mokambi ya batomboki Raïa Mutomboki, Fréderic Masudi Alimasi oyo abengami na nkombo ya Koko-di-Koko mpo na kozwa basi mpe bilenge ebele na makasi na 2018 na monyele ya RDC. Na bosambisami na tribunal ya garnison ya Bukavu (Sud-Kivu), ministère public esengi etumbu eye mpo na Koko-di-Koko elongo na baninga baye Mwilo Katindi na Rapahael Sambamba Makese mpo na crime contre l’humanité. Ministère esengi mpe botikami ya bato babale Mukulukilwa Mubake Justin na Shabani Muganza Nonda mpo na bozangi bilembo yam aye bofundami na yango. Bosambisami na bango bobandaki na kati sanza ya libwa nsima na bokangami na bango na sanza ya minei na Shabunda, na Sud-Kivu. Bafundami mpe lisusu na koboma, kokanga bato na bowumbo mpe kolimwisa basusu. Ministère public esengi misolo mingi mpo na yango. Bokati ya likambo bokosalama o’mokolo mwa minei. 	https://www.voalingala.com/a/boloko-ya-libela-bosengami-mpo-na-mokambiya-ya-ra%C3%AFa-mutomboki-koko-di-koko/5144041.html
health	Dr. Muyembe na ba ntoma ya Amerika na Canada bazali ba Mbandaka bisika ya Ebola	Dr. Jean-Jacques Muyembe, mokambi ya INRB, azali na Mbandaka na Etuka ya Equateur nsima na kotiama bo’ mokambi ya bitumba ya bokono bwa Ebola bozali kongala mpo na mbala 11 na RDC. Mercredi, akitaki na Unité ya lisalisi ya Ebola (ETU) na Wangata eye Vision Mondial ebongeli na esika ya lisalisi ya babeli ya Ebola na lisungi ya USAID na Wangata. . Dr. Muyembe azalaki elongo na ntoma ya Amerika Mike Hammer elongo na ba oyo ya Canada Nicolas Simard mpe ya Royaume Uni Emily Maltman baye bazali mpe kotala lolenge misala mizali kosalama kuna. Bakendaki mpe na Centre ya transit intégré ya Alima esika bato basalaka ba tests o’libande la ya bokono. Etats-Unis esakoli ete ebakisi 15,2 millions $ na bitumba na Ebola na Equateur mpe misolo mipesami mikomi 23 millions $.	https://www.voalingala.com/a/dr-muyembe-na-ba-ntoma-ya-amerika-na-canada-bazali-ba-mbandaka-bisika-ya-ebola/5577350.html
politics	Tshisekedi akomi na Bruxelles	Président Félix Tshisekedi akomi na Bruxelles, na Belgique mpo na mombembo na ye ya yambo na Europa wuta akota na bokonzi. Akozala na Belgique mikolo minei mpe akokutana na bakonzi ya eloko eye mingi mpenza Premier ministre, ministre ya mambi ya bapaya mpe mokonzi to nkumu ya Belgique. Masolo masusu makozala na baye batiyaka mosolo na bokeli ya misala, baye ya mines (makele) mingi mpenza ya diamant mpe na bana ya Congo bavandaka na Belgique. Nsina na Belgique, Félix Tshisekedi akokita na Assemblée générale ya Nations unies na New York, na Etats-Unis. Mobembo ya président ya Félix Tshisekedi mozali kosala ntango likambo ya misolo milioni zomi na mitano miye mizala komonona te, lizali kongala. Nzonkande Félix Tshisekedi ayambaki na nsima ya moisi moleskin mokambi ya Inspection générale ya finances (IGF) mpo na yango, kasi azali naino na Kondima na dircteur ya cabinet na ye Vital Kamerhe, oyo atangami mpo likambo yango, eyebisi molobeli ya mokonzi ya RDC, Kasongo Mwema Yamba Yamba. Molobeli ya mokonzi ya mboka akomi na post Twitter moko ete Félix Tshisekedi avandi kimya te mpo soni kasi mpo na kotosa mikano ya democratie, lokola likambo yango lisili limemamaki liboso ya procureur ya république.	https://www.voalingala.com/a/tshisekedi-akomi-na-bruxelles-/5085712.html
politics	Ntoma ya Italie akufi na masasi na Goma mpe mbulamatari ya RDC elaki kokanga babomi	Ntoma ya Italie na Ekolo Congo démocratique Luca Attanasio akufi na masasi na bitumba basimba minduki bayebani te basali na molongo ya mituka miye azalaki na kati na Goma na Nord-Kivu. Ministre ya mambi ma bapaya ya RDC alaki bokangami bwa babomi. Molobeli ya mampinga ma Ekolo Congo démocratique na Nord-Kivu, major Guillaume Djike alobi ete bato babale basusu bakufi mpe lokola na masasi basima minduki bayebani te babetaki na mituka miye. Ezali mokumbi mutoka mpe mobateli na ya ntoma ya Italie. Ntoma Luca Attanasio, na mibu tuku minei na misato, azalaki kotala misala PAM (Mabongisi ma molongo mpo na Bilei) ntango basimba minduki babetaki mituka myango masasi. Biyano bipesami mingi nsima na sango ya liwa lya ye. Mbulamatari ya Italie elobi ezali na nkanda mpe epameli mbulamatari ya RDC ya bolembu na yango, Président ya Conseil européen, Charles Michel alobi ayoki mpasi mingi mpo bitumba biye na mituka ya PAM mpe asengi ete bokengi bopesamela baye basala kuna. Ministre ya mambi ya pabaya Marie Ntumba Nzeza mpe andimi sango yango mpe alaki na mbulamatari Italie ete RDC ekosala makasi mpo kotia maboko na baye babomi ntoma Attanasio mpe apesi bana ba Italie maloba ma kobondisa mitema.	https://www.voalingala.com/a/ntoma-ya-italie-akufi-na-masasi-na-goma-mpe-mbulamatari-ya-rdc-elaki-kokanga-babomi/5787844.html
politics	Ouganda na RDC bapusi bosambi na bango na Cour internationale ya justice	Cour internationale ya justice to misala ya bosembo ya Nations unies mizongisi nsima bosambisi ya matata kati na ekolo Congo démocratique na Ouganda. Bosambisi bwango bosengelaki kosalama banda le 18 kino le 22 ya sanza eye ya libwa. Tribunal eye elobi bakonzi ya Ouganda na Congo démocratiquende basengi bozongisi nsima noye. Nzonkande président Félix Tshisekedi azalaki mposo moleki na Ouganda. Congo démocratique efundaka Ouganda mpe esengaka yango misosolo milliards pene na zomi na moko mpo na misala ya kopunza, koyiba mpe koboma miye mampinga ya Ouganda, UPDF (Uganda People's Defence Force) masala na mabele ya ba Congolais ata basengamaki kolongwa.	https://www.voalingala.com/a/ouganda-na-rdc-babusi-bosambi-na-bango-na-cour-internationale-ya-justice/5164398.html
politics	Haute cour militaire eboyi kobengisa Kabila na basusu na bosambisami ya liwa lya Chebeya	Haute Cour militaire ebwakisi bosenga ya bafundi ya komona mokonzi ya kala Joseph Kabila na bato basusu batangami na bobomi ya Floribert Chebeya na Fidèle Bazana koyanola na bazuzi. Haute cour militaire ezongisi epusi mpe le 26 janvier bobandeli ya bosambisami. Basambeli ya bafundi (parties civiles) basepeli te na mokano ya Haute cour, elobi Me Richard Bondo. Mpo na Me Richard Bondo, mokambi ya Haute cour azwi mokano motali bazuzi basusu te kasi mozali nde kaka mayele maye. Ba avocats ya bafundi balobi bakosenga ete Haute cour militaire epesa ekateli na yango o’mokolo mwa le 26 janvier. VSV (La Voix de Sans Voix) lingomba lya makoki ma bomoto nkondo Floribert Chebeya akelaka mpe akambaka kino liwa na ye, esengaki mpe bosambisami ya Joseph Kabila na bato basusu major Paul Milambwe atangaki. Major Milambwe azalaki kosala na secretariat ya mokambi ya police ya ntango wana, general John Numbi mpe alobaka ete amonaka na camera ya surveillance lolenge naninga baye babobamaki MM. Chebeya na Bazana na Inspection générale ya police na Kinshasa. Major Milambwe abakisaki na bosambisami ete M. Kabila nde atindaki bobomi yango na général Numbi, na bato basusu.	https://www.voalingala.com/a/haute-cour-militaire-eboyi-kobengisa-kabila-na-basusu-na-bosambisami-ya-liwa-lya-chebeya/6403676.html
business	BCDC etekami na Eguity Group Holdings ya Kenya	"Equity Group Holdings ya Kenya esakoli mercredi ete esombi 66,53% ya ba actions ya Banque commerciale du Congo (BCDC), banque privée ya kala koleka na RDC (wuto 1909). Millionnaire belge George Forrest, oyo azali na mibu 30, actionnaire ya monene koleka nde atekli Equity Group Holdings ba parts na ye. Ntalo na yango ezalaki 95 millions ya ba dollars. ""Nateki ba actions na ngai na Equity Group Holdings na elikya ete ekokoma banque ya monene koleka na Congo,"" elobi M. Forrest na liyebisi. Misala mya Forrestmivandisama na RDC wuto 1922. Misala myango mizali mingi na makele (mines) na Katanga ya kala. M. Frorrest asombaki 2/3 ya actions ya BCDC na 2009. Bosangani ya BCDC na Equity Group Holdings bosalami ntango Raw Bank, banque mosusu privée ya monene, ezali afundami na kaniaka ya kobenwisa mi misolo mizalaki mpo misala mya botongi mpo na mikolo nkama ya président Félix Tshisekedi."	https://www.voalingala.com/a/bcdc-etekami-na-eguity-group-holdings-ya-kenya/5541217.html
politics	Bosambisami bwa Trump bobandi kasi basambeli ba ye balobi akozala te mpo asi alongwa	Basambeli ba Donald Trump balobi mokonzi ya kala ya Amerika akoki te kotelema na bosimbisami bwa ye boye misala mya yango bozali kobanda (lelo) mardi 9 février mpo asi atika bokonzi. Ba avocats ba 45e président ya Etats-Unis bakundoli ete bosambisami to “empeachment” boye bozali mpo na kolongola Donald Trump na bokonzi nzonkande ye asi atikaki ebonga ya bakonzi. Wuto le 20 janvier, Joe Biden akomaki 46e président ya Etats-Unis nsima na kolapa ndayi mpe kovandisama na bokonzi na kokitana na M. Trump. Lelo, mardi 9 février misala mya “empeachment” to bosambisami bwa M. Trump bozali kobanda nsima na ye kofundama na suku ya ba Représentants (ba députés na Etats-Unis) mpo na eyoma balandi ba ye basalaki le 6 janvier na ntina ya kopesi Congrès kondima elonga ya Joe Biden na maponami ma mokonzi ya mboka. O’mokolo mwa yambo ya bosambisami bwango, ngambo inso nde ekoloba liboso lya Senat mpo etali loboko lya bosambisami bwango kolanda Buku likonzi. Ekomi mbala ya mibale ete M. Trump asamba liboso lya Congrès. Mbala ya yambo ezalaki mpo na kofundama na boyokani bwa ya nkunku na Russie.	https://www.voalingala.com/a/bosambisami-bwa-trump-bobandi-kasi-basambeli-ba-ye-balobi-akozala-te-mpo-asi-alongwa/5771450.html
health	COVID-19: Président ya Burkina Faso apesi sanza motoba ya lifuta na ye	"Président ya Burkina Faso, Jean Marc Kaboré, akopesa sanza motoba ya lifuta na ye mpo na kobundisa coronavirus ya sika, eyebisi mbula lamatari ya Burkina Faso. Bayi mbulamatari mpe bakopesa sanza mike, mpe ba masques manso ekokelama na mboka, kolanda mokano ya bankonzi. ""Président ya Faso akopesa sanza motoba ya lifuta na ye, Ministre wa yambo sanza minei, ba ministres d’Etat sanza mibale mpe ba ministres sanza moko mpo kosangisami misolo ya kobindisa COIVD-29,"" elobi ministre molebeli ya mbulamatari, Remis Dandjinou. Bakonzi bazwi mokano ete kolata masque ekoma lotomo kobanda le 27 avril. Mbulamatari ya Burkina Faso ezwi mpe mokano ete ba masques manso to pizipelo ya zolo esala na mboka na bango. Bakosalela biloko biwuti na cotton, bibengami na mboka na bango ""Faso Danfani"". Bavandi ya mboka baiike basepelina mokano yango, Baiike basengi ete bankonzi ya mboka bakabola ba masques ofele mpo eliki ntalo mpe bapesa bana mboka biloko misusu basengeli na yango lokola bilei mpo bavandi na ndako."	https://www.voalingala.com/a/covid-19-pr%C3%A9sident-ya-burkina-faso-apesi-sanza-motoba-ya-lifuta-na-ye/5378900.html
sports	Stade des martyrs ebongi nanu te mpo na ba matches ya qualitifaction ya Mondial (CAF)	"CAF (Confédération africaine de footb epesi nzela te ete ba matches ya qualifications ya mondiale ya Qatar 2022 ebetama na Stade des martyrs. CAF elobi misala mya bobongisi Statde eye misengeli misila malamu. ""Tomoni ete bopusami ya misala ya stade (des Martyrs) bozali nanu kosalama mpo na kokoma na esika esengeli na ntina ya kopesa bolamu na basani, ba officilesi mpe ba suporters,"" ekomi CAF na mokanda etindeli FECOFA (Fédération congolaise ya football association). Na mokano na yango, CAF epekisi FECOFA kobetisa ba matches ya qualification ya mondial ya Fifa Qatar 2022 mpo na ba journées ya misato na minei na stade des Martyrs. CAF epesi FECOFA kino le 22 septembre kopona stade mosusu mpo na ba matches yango. Mokano ya CAF mozwamaki nsima na botindami ya inspecteurs ya CAF na stade ya Martyrs baye bazwaki ba photos mpe bililingi. Batindami ya CAF bakoya kotala soki ba matches ekoki kobetama na novembre."	https://www.voalingala.com/a/stade-des-martyrs-ebongi-nanu-te-mpo-na-ba-matches-ya-qualitifaction-ya-mondial-(caf)/6242916.html
politics	Lucha epesi mbano na ba sango mpo mpiko na bango	Mouvement citoyen Lucha (Lutte pour le changement) epesi palata to mbano ya 2019 na nkombo ya Luc Nkulula na ba nganga Nzambe ya katoliko ya doyenné ya Kinshasa mpo na oyo etali mpiko ma bango. Mbano yango epesameli bango lokola bazalaki na molongo mwa yambo na milulu misalamaki kati na 2017 na 2018 mpo na kosenga botosi ya Mobeko likonzi mpe bosali ya maponami na bonsomi mpe bosembo. Ezali mpe mpo na botamboli bonso bosalamaki le 31 décembre 2017, le 21 janvier 2018 mpe le 28 février 2018. Mbano yango epesami na bokanisi Luc Nkulula moko ya babundi ya Lucha oyo akufaki kati na moto na ndako na ye le 11 juin 2018. Mpo na baye ya LUCHA mpe mangomba misusu ya bitumba mpo na botosi ya ekolo ezali misala ya bokengi nde mibomaki Luc Nkulula.	https://www.voalingala.com/a/lucha-epesi-mbano-na-ba-sango-mpo-mpiko-na-bango/5129827.html
politics	Mgr Gérard Mulumba atiyami mokambi ya Maison civile ya mokonzi ya mboka	Mgr Gérard Mulumba atiyami mokambi ya Maison civile ya président Félix Tshisekedi. Elongo na ye, bakonzi ya Maison militaire mpe batiyami, kolanda ba décrets présidentiels bisakolami mardi. Mgr Gérard Mulumba, episkopo ya kala ya diocese ya Mweka na Kasaï, azali leki ya nkondo Etienne Tshisekedi. Elongo moko na ye, officier général François Kabamba atiyami conseiller militaire ya mokonzi ya ekolo. Général - major Jean Claude Yav Kabey ye nde atiyami mokambi ya Maison militaire tata mokonzi. Général Augustin Mwanda akomi chargé des opérations. Mpe Général MArcel Lukwikila, chargé de l'administration.	https://www.voalingala.com/a/mgr-g%C3%A9rard-mulumba-atiyami-mokambi-ya-maison-civile-ya-mokonzi-ya-mboka/4926879.html
sports	Bismack Biyombo basketteur ya NBA apesi million $ moko ya ba masques na RDC	Bismack Biyombo, basketteur congolais ya NBA na Etats-Unis apesi ba masques ya misolo millions moko ya ba dollars mpo na mboka na ye awuta Ekolo Congo démocratique na ntina ya kobundisa coronavirus ya sika (COVID19). Kolanda fondation ebangami na nkombo na ye Bismark Biyombo, mosani oyo ya Charlotte Hornets atindi ba containers minei ya ba masques nkoto zomi mpe na bilamba ya kobatela nzoto nkama sambo na tuku mwambe. Crise tozali komona nanu tomona yango te. Kotala ndenge mboka nga ezali komonyokwama na lolenge ya makasi boye, elobi Biyombo. Mobeti basket oyo akanisi ete esengeli kozwa bisaleli mingi ya bokolongono mpo na système sanitaire ya RDC ebebisama uto mibu mingi likolo na bokono mingi lokola Ebola mpe malaria oyo bopesanaka kowuta na moto mosusu. RDC esi ezwi bato 267 baye bayebani kozala naCOVID-19, 22 bakufi mpe 23 babikisami, kolanda INRB, Institut national ya recherches biomédicales.	https://www.voalingala.com/a/bismack-biyombo-basketteur-ya-nba-apesi-million-moko-ya-ba-masques/5374998.html
politics	Donald Trump asengi na batomboki kozongela nzela ya Buku likonzi na Mali	"Président ya Etats-Unis alobi mbulamatari inso ekosalama na libanda lya maye Buku likonzi ebongisa mpe ya ba institutions ya Mali ekondimama te. Lingomba lya basoda libengami Commission to Misala mpo na lobiko ya bana Mali lisakolaki ete lizwi bokonzi mpe likomema mboka na maponami na lombango, nsima na président Ibrahim Boubacar Keïta oyo bakangaki mardi, kosakola ete atiki bokonzi. ""Nazali na mabanzo mingi likolo na botomboki (ya basoda) na Mali mpe na kanisi ete manso makozonga na nzela ya Buku likonzi. Mbongwana inso libanda lya Buku likonzi na nzela ya mbulamatari songolo, ekobebisa democratie na Mali mpe ba institutions eye esengeli ata ezali mpenza malamu te. Etats-Unis ezali elongo na bana ba Mali ntango eye ya mpasi,"" ekomi M. Trump na compte Twitter na ye.  Union africaine esakoli ete etie Mali pembeni mpo na bokweyisami ya bokonzi na basoda. Bakonzi ba bikolo mingi lokola ya France mpe mabongisi mingi mpe batelemeli bokweyisami bokonzi boye. ""USA etelemeli na makasi botomboki ya ba soda na Mali. Tozali elongo na baninga ba biso ya molongo kati na bango ezwami na lisanga lya nkita lya bikolo bya Afrika ya West (CEDEAO) mpe Union africaine na kopamela bikela biye,"" ekomaki na ngambo na ye Secrétaire d’Etat (ministre ya mambi ya Bapaya ya Amerika), Mike Pompeo. CEDEAO mpe epesi etumbu na Mali. Basoda bazwi bokonzi na Mali basengi na bana mboka na bango kotika kopunza mpe koyiba."	https://www.voalingala.com/a/donald-trump-asengi-na-batomboki-kozongela-nzela-ya-buku-likonzi-na-mali/5549848.html
politics	Bato bayebani te babomi bato mwambe mpe bazokisi 18 na Rwanda	"Bato bayebani te babomi bato mwambe mpe bazokisi 18 basusu na butu ya mokolo ya minei na ya mposo na mboka Kinigi, na district na Musanze, na Rwanda, pene na ndelo na RDC. Police ya Rwanda elobi na liyebisi ete ""badongolo meso baye bayaki mingi mpenza na ba mbeli mpe machettes bakotaki na secteur ya Kinigi, na district ya Musanze, mpe babomaki mpe bazokisi bavandi."" Kolanda police, bato motoba bakufaki na machettes mpe na mbeli, babale nde na misasi. Bato 18 baye bazoki bamemami na lopitolo. Kolanda police, mampinga mpe misala ya bokengi bakitaki na lombango na esika yango pe bolukiluki ozali kosalama. Esika yango eyabani na bapaya mpo na parc national ya ba volcans epayi wapi mikomboso bazalaka mpe na ngambo na yango ya RDC ezali na parc Virunga. Mikolo mileki batomboki ya Rwanda bokotaki kuna, bawutaki RDC."	https://www.voalingala.com/a/bato-bayebani-te-babomi-bato-mwambe-mpe-bazokisi-18-na-rwanda/5112276.html
politics	"Tshisekedi akebisi bayi mbulamatari ya ba ""warriors"" kolanda ba ""autorités morales"" na bango"	"Président Félix Tshisekedi asengi na bayi mbulamatari kolanda nzela atiaki mpo na politki na ye kasi koboya kotosa ba ""autorités morales"" to bakambi mangomba epayi wapi bawuta. M. Tshisekedi alobi yango na likindo ya mbulamatari ya Ekolo Congo démocratique ebandi o'mokolo mwa minei na Kempisky Fleuve Congo H֧ôtel na Kinshasa. Mokonzi ya RDC azongisi na mayele ya bayi mbulamatari ya babundi to ""gouvernements de Wariors"" lokola abengaki bango na libandela lya mosala na bango, ete esengeli basala mosala na bomoko mpo na bolamu ya mboka. M. Tshisekedi akebisi ba ministres na mpe bayi mbulamatari banso na kolanda ba autorités morales to bakambi ya mangambo epayi ba wuta to baye banso bakoluka kotelemela politki na ye ya ""le Peuple d’abord"" to bana mboka yambo. Likindo lya lizali kosalama pene na sanza minei wuto mbulamatari ekambami na Ministre wa Yambo Jean-Michel Sama Lukonde etiamaki na esika. Bayi politiki baike balobi maloba ya mokonzi ya mbosa matali ete matata mazali kati liboke ""Union sacrée"" eye ekalamaki nsima na bokabwani ya majorité CACH (ya mokonzi mboka) na FCC ya mokonzi ya kala Joseph Kabila). "	https://www.voalingala.com/a/tshisekedi-asengi-na-bayi-mbulamatari-ya-ba-warriors-koboya-kotosa-ba-autorit%C3%A9s-morales-na-bango/5975260.html
politics	DG ya Safricas akangami mpo misala ya 100 jours ya Tshisekedi	Directeur général ya Safricas Congo S.A, David Blattner azwami na maboko ya misala ya bosombe mpo na misala ya mikolo nkama ya bokonozi ya président Félix Tshisekedi mingi mpenza ba Sauts-de-moutons. Parquet général ya Cour d’Appel ya Kinshasa-Gombe eyokaki ye nsima na kofundama na ye mpo na kosala te misala misolo mibisamaki mpo na ba Saut-de-mountons miike lokola ya quartiers Bonhomme ya Matete mpe ya gbagba Pont Gabu mpe bisika misusu. Président Félix Tshisekedi mpe bakonzi misusu balekaki ba bisika byango mposo moleki mpo na kotala na misu na bango moko ndenge misala yango mizali kotambola te. Ba embouteillages minene esalameka na engumba mokonzi ya Kinshasa mpo banzela bikanga mpo na misala myango banda pene na mobu moko.	https://www.voalingala.com/a/dg-ya-safricas-akangami-mpo-misala-ya-100-jours-ya-tshisekedi/5296704.html
sports	Ibenge na Berkane balongoli Mazembe na ½ finale ya CAF C2 na 4-2	Jean Florent Ibenge na Renaissance Berkane ya Maroc balongoli TP Mazembe ya Ekolo Congo démocratique demi-finale ya Coupe ya confédération ya CAF na kololongaka 4-1 lobi dimanche na stade municipale ya Berkane, na Maroc. Elonga ya TP Mazembe 1-0 mposo moko yambo na match aller na stade Kamalondo na Lumbashi, na Haut-Katanga, RDC, ekokaki te mpo mpo ba Corbeaux ya RDC baleka. Bilembo binso ya aller na retour bipesi bongo mingete minei mpo na RS Berkane mpe moko mpo na TP Mazembe. Match retour ekozala pete te, Mazembe elongi biso na Lbumbashi kasi biso tokoluka mpe tolonga epayi na biso na Berkane, ekebisaki coach ya RS Berkane, moyi RDC, Jean-Florent Ibenge na interview exlcuisve apesaki VOa Lingala nsima na match aller le 8 mai na engumba mokonzi ya Haut-Katanga. Na match ya lobi dimanche 15 mai 2022, Berkane ezalaki yambo na kofungola mingete na 10’ na El Helali B. kasi TP Mazembe ezongisaki na 11’ na Kizimbi P. Na mi-temps ya mibale nde, RS Berkane emonisaki makasi. TP Mazembe ekomaki kolakisa kobanga mpe kolekisa ntango. Larbi N. atiaki mongete ya mibale ya Berkane na 79’ mpe El Fahli abakisi na penalty mongete ya misato. El Fahli Y. azongaki lissusu na mngete ya minei ya Berkane. Mwape T. ya Mazembe abimisamaki na 64 mpo kozwa cartons jaunes mibale (Rouge). 	https://www.voalingala.com/a/6574445.html
politics	Lugi Gizenga akufi	"Lugi Gizenga, secrétaire permanent ya PALU, parti lumumbiste Unifié, mpe mwana ya nkondo Antoine Gizenga, akufi lundi na butu na Clinique Ngaliema na Kinshasa. Azalaki na mibu tuku mitano na minei akufi na mbalakaka nsima na komema na lopitalo. Akitanaki na tata na ye Antoine Gizenga na bokambi lingomba Palu. Antoine Gizenga ministre ya kala mpe Premier ministre na bokonzi ya Joseph Kabila awaki mobu moleki. Bato baiike batindi maloba mwa bobondi mitema na libota lya mpe ya kokanisa Lugi bomemi. Mpo na FCC, Front commun pour le Congo, libota lya politiiki lya mokonzi ya kala Joseph Kabila, ""Lugi Gizenga azalaki moto na mpiko mpe ya sembo mpo Kabila"". Lugi Gizenga azalaki mwana ya yambo ya bana basato ya Antoine Gizenga."	https://www.voalingala.com/a/lugi-gizenga-akufi/5445996.html
politics	Serge Yhombi Opango akomi moto ya mibale ya kosenga Cour constitutionnelle kopoya elonga ya Sassou	Nsima na Mattahias Nzon, moko na baye bawelelaki maponami ma mokonzi ya Congo-Brazzaville le 21 mars, Jean-Jacques Yhombi Opango, mokambi ya RDD asengi ye mpe lokola na Cour constitutionnelle koboya bilembo bimonasaki elonga ya président Denis Sassou N’Guesso na 88,57%. Jean-Jacques Serge Yhombi Opango, azalaki candidat te kasi asalaki boyokani na nkondo Guy Brice Parfait Kolelas candidat oyo akufaki na France esika akendaki mpo na lisalisi lya nzoto buku bolandaki maponami. M. Yhombi Opango asengi na Cour constitutionnelle koboya bilembo ya maponami ma le 21 mars mpo na liwa lya Kolelas mpe lombonga na bosakolami ya bilembo. Alobi Buku likonzi lisengi kobandela maponami soki moko na ba candidats apekisamaki kosala maponami. Mpo na ye, liwa liepkisaki M. Kolekas. Parquet ya France, lokola minganga ya Congo, esakolaki M. Kolelas akufaki na COVID-19. M. Kolelas azwaki 7,8%. Na suka ya mposo moleki, Mattahias Nzo moyi opposition mosusu, oyo azwaki 1,9% ye mpe asengaki na Cour constitutionnelle koboya bilembo byango. Nzokande, ba ONG ya bitumba mpo na makoki ma bomoto basengi bobimisami na bokangami ya Dr Alexandre Ibacka Dzabana, moko na babundi ba makoki ba bomoto oyo akanagamaki wuto le 5 mars. 	https://www.voalingala.com/a/serge-yhombi-opango-akomi-moto-ya-mibale-ya-kosenga-cour-constitutionnelle-kopoya-elonga-ya-sassou/5834388.html
politics	Kabila asengi ba Congolais bapesa maboko na mbulamatari ya sika	"Joseph Kabila, mokonzi ya kala ya Congo démocratique asengi na ba Congolais kopesa maboko na mbulamatari ya sika ebimisaki o’mokolo ya lundi. Apesi longonya na mbulamatari ya sika mpe atombeli yango bolamu. ""Lipinga ya mbulatari (équipe gouvernementale) lizelamaki banda kala na bana ya Congo liyebani sik'oyo. Napesi longonya na mbulamatari ya sika mpe natombeli yango elonga,"" ekomi na compte Twitter na ye Joseph Kabila. ""Nasengi bana ya Congo bapesa yango maboko na kokokisa misala na yango,"" ebakisi J. Kabila. Nzokande, bayike ya lingomba na ye bayebisi ete ba baye ya ngambo na bango baye bakozala na mbulamatari basengelaki bayambama na J. Kabila jeudi na Kingakati. Président Félix Tshisekedi atiyaki manzaka no mokanda ya kobimisa mbulamatari ya sika sanza mwambe nsima bokoti na ye na bokonzi, le 24 janvier 2019. Premier ministre ya sika, Sylvestre Ilunga Ilunkamba azelaki koleka sanza minei mpo na bobimisami ya mbulamatari yango. Masolo mazalaki mwa matata kati na CACH, lingomba ya F. Tshisekedi mpe FCC ya Joseph Kabila baye basangana na coalition mpo na kosala mbulamatari."	https://www.voalingala.com/a/kabila-asengi-ba-congolais-bapesa-maboko-na-mbulamatari-ya-sika/5061774.html
politics	Ba mouvements citoyens batamboli mpo kosenga mbongwana na misala mya maponami	"Bolongolami ya Ronsard Malonda mpo na kokamba CENI bokoki te, esengeli mbongwana esalama na misala mpe mobeko ya maponami, yango nde maloba ma baye batambolaki. Mangomba ya bomoto ya bana ya mboka matambolaki dimanche na Kinshasa mpo na kosenga mbongwana na maponami.  Comité Laïc ya coordination (CLC), LUCHA, FILIMBI mpe mangomba misusu ya lolenge ya kozala bana mboka malamu bakitaki o’balabal. Botamboli na bango bosalami mikolo miike nsima na président Félix Tshisekedi koboya kotia na mosala Ronsard Malonda bo’ mokambi ya CENI, ata Assemblée nationale ekomelaki ye na ntina ya koyebisa ye bondimi na yango na boboponami na boko na bakambi biyamba basalaki. ""Moko na bosengi na biso ezwi eyango : Ronsard Malonda atiami pembeni. Topesi longonya na mokonzi ya mboka mpo na yango. Kasi ekoki nanu te, mpo bolongoli bwa ye bozongisi biso na libandeli, esengeli mbongwana esala mpo bato basalaka na CENI bazala te bato batosa lingomba politiki songolo, esengeli auditioin ya CENI esalama mpe audit na yango na Cour des comptes,"" elobi molobeli ya CLC, Me Hervé Diakiese. Police esepeli mobulu mosalami te. Batamboli basukaki na bango yambo ya kokomata na Echangeur ya Limete, longwa wenze ya Liberté esika babandaki botamboli."	https://www.voalingala.com/a/ba-mouvements-citoyens-batamboli-mpo-kosenga-mbongwana-na-misala-mya-maponami/5508704.html
health	Gombe ekokangama mikolo 14 mpo na COVID-19	Commune ya Gombe na engumba ya mokonzi ya RDC ekotiama na bokangami ya makasi mpo na mikolo zomi na minei mpo eyebani kozala épicentre to mokokoli ya coronavirus ya sika, esakoli mokambi ya engumba ya Kinshasa, Gentiny Ngobila. Bokangami ya commune ya Gombe bokobanda o’mokolo mwa yambo mwa mposo mokoya. Ministre ya bokolongo mbulamatari ye RDC, Dr Eteni Longondo mpe bakonzi basusu lokola baye ya police basengi na bavandi ya Gombe komipekisa kotende kovanda na ba communes misusu. M. Ngobila mpe mokambi ya police ya Kinshasa, comissaire divisionnaire Sylvano Kasongo balobi ete mpo ntango eye ekozala ya kosala ba tests na bato, mpe kolandela baye bazalaki nzinganzinga na bato bakozwama na COVID-19 ata bazali na Gombe te. Bisika biike lokola lopitalo mpe ba pharmacies mpe epayi misala mya litomba makasi nde ekotikala ya fungwama. Bato baiike nde bazwi ndingisa ya kokota na bikoteli motoba bitiyami na Gombe. Ba policiers bazali na mosala, minganga, ba bapanzi sango, bato bazali nabokono to bazali koluka kosomba nkisi to kokende lopitalo, basi ya zemi mpe basali bazali na litomba ntango nde bazwi ndingisa na carte ekopesamela bango. Bato 134 nde motango bato bayebani kozwama na COVID1-9 o'mokolo mwa le 2 avril 2020 na RDC mobimba mpe zomi na misato nde bakufi. Bato basato babikisamim bato tuku minei na mitano bazali kokende na kobika mpe pene na bato 800 balendelami mpo bazalaki nzinganzinga na baye bayebani kozwa virus yango.	https://www.voalingala.com/a/gombe-ekokangama-mikolo-14-mpo-na-covid-19/5358910.html
health	COVID19 : Tanzanie epesi etumbu na mokambi ya loboratoire mpo na ba résultats ya mabe	"Ministre ya bokolongono ya Tanzanie apemisi mokambi ya laboratoire national nsima na mokonzi ya mboka John Magufuli kopamela ye mpo na bilembo ya malanu te na ba tests ya COVID-19. ""Tangu mosusu ezali mabunga ya misala (erreurs techniques) to nkisi (réactifs) oyo ewutaki na libanda ya mboka nde eza na nkwokoso. Ekoki mpe kozala ete basali (techniciens) bafutamaki na bato baiike mpo na kokotisa bato na libunga,"" ekebisaki dimanche na lisikulu etiyamaki na tv ya l’Etat TBC, président Magufuli. Président Magufuli azali kondima te ete coronavirus ya sika epanzani mingi na mboka na ye kolanda bilembo ya laboratoire national. M. Magufuli alobi ete amekaki ye moko na kobombama kosala test na nzete ya payi payi, na ndeke caille mpe na ntamba mpe ba tests yango emonanki positifs. Mpo na ye, ekoki kozala ""sabotage"". Ministre ya bokolongono Ummy Mwalimu apesi mitindo lundi mpo ete mokambi ya laboratoire national apemisama na mosala na ye. Mme Ummy Mwalimu alobi lipinga lya balukiluki libwa litiyami na esika mpo na kotala malamu likambo ya ba tests. Bayi opposition balobi ete politiki ekoti na kati. ACT (Alliance mpo na changement mpe transparence) ekomi na Twitter ete ekanisi ete mokambi ya laboratoire asali mabe ata moke te. Moto wa yambo azwamaki na COVD-19 na Tanzanie le 16 mars. Ekolo eye ekomi na bakoni 480 sik’oko, bato 16 bakufi."	https://www.voalingala.com/a/covid19-tanzanie-epesi-etumbu-na-mokambi-ya-loboratoire-mpo-na-ba-r%C3%A9sultats-ya-mabe/5404733.html
politics	RAM : Motion ya défiance etikami mpo na ministre Kibassa na Assemblée nationale	Bakeli mibeko 101 batie manzaka na motion de définace mokonda ya kosenga bolongwi ya ministre Augustin Kibassa Maliba ya postes, télécommunications et nouvelles technologies de l’information et de la communication etikami lelo na bureau ya Assemblée nationale. Bayi FCC, liboke lya mangomba mazali nsima na mokonzi ya kala Joseph Kabila, batiki na Bureau ya Assemblée nationale motion ya défiance to mokonda ya kosenga bolongwi ya ministre Augustin Kibassa Maliba ya postes, télécommunications et nouvelles technologies de l’information et de la communication mpo na likambo ya RAM, mpako ezwama na ba téléphone mobile. Bakeli mibeko 101 batie manzaka na motion yango. Bureau ya Assemblée nationale embengisi nanu te plénière mpo ete Augustin Kibassa ayanola na motuna mokeli mibeko ya UNC Jean-Claude Misaro atunaki ye. Ngonga ntuku minei na mwambe esi eleki ndenge mibeko misengi. Mingongo mingi mitombwami mpo na kopamela likambo lyango lokola Jean-Claude Katende, koambi ya ASADHO, ONG ya bitumba mpo na makoki ma bomoto.	https://www.voalingala.com/a/ram-motion-ya-d%C3%A9fiance-etikami-mpo-na-ministre-kibassa-na-assembl%C3%A9e-nationale/6267538.html
politics	Lisa Peterson alobi USA ezali kosunga mpo mapponami masalama na 2023	"Etats-Unis elaki kopesa maboko na maponami masengeli kosalama na 2023 na Ekolo Congo démocratique, mpo ete mazala na ntango, malamu, na pole mpe na bonsomi ya bato, elaki Sous secretaire adjointe Lisa Peterson na suka ya mobembo mwa ye na RDC. Mme Peterson asukisi vendredi mobembo ya mikolo minei na RDC. Mobembo yango mozalaki ya masolo ma yambo kati na Etats-Unis na RDC mpo etali makoki ma bomoto mpe démocratie. ""Tozali kosala ete maponami ma 2023 masalama na ntango, mazala malamu, ya sembo mpe ya démocratique. Nazali na masolo maye makoki kopesa nzela ete bato bayokana mpe totala ndenge ya kosunga bato bakozala na maponami mango,"" elimboli Mme Peterson na bokutani na bapanzi sango. Mme Peterson alobi asololi na baye ya mbulamatari, ya opposition mpe ya société civile mpo na yango. Kolanda maloba ma ye, Etats-Unis elaki mpe kotia mopesi toli ya lokumu mpo na kopesa maboko na mampinga ma Ekolo Congo démocratique mpo na matali sembo. Mme Peterson alobi mpe ete Etats-Unis ekosunga na linaka lya million moko ya ba dollars ya Bureau ya mambi ma molongo mpo na ba stupéfiants (bangi na biloko ya lolenge wana) mpe na botiami na mosala ya mibeko (NL) mpo na kosunga police. ."	https://www.voalingala.com/a/lisa-peterson-alobi-usa-ezali-kosunga-mpo-mapponami-masalama-na-2023/5934188.html
politics	PM Ilunga aboyi kozwa nyongo ya Banque centrale kasi akosalela bons du trésor	Premier ministre Sylvestre Ilung Ilunkamba aboyi kozwa nyongo ya Banque centrale kasi akosalela bons du trésor, kolanda bokutani na bakambi ya Banque centrale o'mokolo ya minei na Kinshasa. Mbulamatari ya Congo démocratique eyebisi ete ekosalela bons du trésor mpo na kozwa mosolo mosengeli na kopesa eyano na bosenga na yango mpe bozangi na mosolo. Mokona yango mosakolami na bokutani ya ministre ya yambo Sylvestre Ilunga Ilunkamba, ministre ya Budget mpe na vice-gouverneur ya banque centrale. Na liyebisi nsima ya bokutani boye, mbulatari eyebisi ete eboyi kozwa nyongo ya Banque centrale ya Congo (BCC) mpo yango ekitisaka kilo ya mbongo ya ekolo. Bons du trésor ezali mokanda mbulamatari epesaka bato mpo na badefisa yango mosolo.	https://www.voalingala.com/a/pm-ilunga-aboyi-kozwa-nyongo-ya-banque-centrale-kasi-akosalela-bons-du-tr%C3%A9sor/5109195.html
politics	Parquet général ya Cour d’appel ya Gombe ebengisi lisusu Kalev mardi	"Parquet général ya Cour d’appel ya Kinshasa/Gombe ebengesi lisusu Kalev Mutondo, mokonzi ya kala ya ANR (Agence natinale ya renseignements) koyanola na bazuzi ya barquet mardi. Ekomi mbala ya mibale ete M. Kalev abgnisama. ""Biso, Robert Kumbu Phanzu, avocat général mpe officier ya ministère public na Cour d’appel ya Kinshasa/Gombe, tosengi na Kalev Mutondo,… komilakisa na biso na cabinet na biso na Palais ya Justice… mardi 9 mars 2021 na 10h00,"" elobi mokanda motindelami M. Kalev moye VOA Lingala emonaki. Mokanda mwango molabi soki M. Kalev akeyi te, ""akomemama na makasi lokola mobeko molobi"". Avocat général Kumbu ye moko nde atie manzaka na mokanda mwango. Ntina ya bobengisami na ye ekoyebisamela yes oki akomi, elobi mokanda mwango. Mposo mibale mileki, M. Kalev aboyaki koyanoli na bobengisami na ye. Bato baike baundaki M. Kalev mpo na mbeba bazwaki na bokangami na bango na ANR. M. Kalev aboyaki koyanola na VOA Lingala kasi alobaki na radio Okapi ete azali na bobatelami bwa mobeko mpo na maye asalaki na nzela ya mosla mwa ye. Mpe abetaki sete ete asalaki mbeba te, na boyebi na ye. M. Kalev alobi akoki kolandela mpo na mbeba asalaki na nkombo na ye moko kasi na mosala mwa ye te. Mpo na mosla mwa ye, M. Kalev alimbolaki été akoyanola kaka na mokonzi ya mboka."	https://www.voalingala.com/a/parquet-g%C3%A9n%C3%A9ral-ya-cour-d-appel-ya-gombe-ebengisi-lisusu-kalev-mardi/5803525.html
politics	FCC epameli botiami ya informateur na Tshisekedi	"FCC etelemeli botiami ya"" informateur"" na président Félix Tshisekedi ntango mbulamatari ya Sylvestre Ilunga nanu na esika. Bakambi ba masanga mazali kati na lingomba linene line lya mokonzi ya mboka ya kala Joseph Kabila (FCC, Front commun pour le Congo) bakomi na liyebisi nsima na bokutani bwa bango o'mokolo mwa eyenga 3 janvier 2020 ete président Tshisekedi azwi mokano ya kotia ""informateur"" na bozangi kotuna moto mosusu, ""FCC epameli mpe etelemi lolenge ya kosala ete mokonzi ya mboka akoma liziba lya bokonzi ya ba institutions nyonso ya mboka lokola Parlement, Mbulamatari mpe Misala mya bosembo,"" ekomi bakambi ba FCC. Mpo na bango, yango etambolie te nzela moko na buku likonzi na ba artilces miike mpe etamboli likola mibeko mitali bokabwani bwa bokonzi. Nozkande, o'mokolo mwa mposo président Tshisekedi ayambaki bakeli mibeko 302 baye bandimi kokota na ""Union sacrée"", lingomba monene azali kokela nsima na koboya libala lya bokambi mboka lizalaki kati na CACH (lingomba lya président Tshisekedi) na FCC. 302 bazali motango ya koleka mpo Assemblée nationale ezalaka na bakeli mibeko 500. Ministre wa yambo, Ilunga Ilunkamba oyo azali ngambo ya FCC, ye mpe ayambai o'mwa mposo bakeli mibeko batikali na lingomba lya M. Kabila. Le 1er janvier na bangomba ya yambo, mokonzi ya mboka asakolaki na liyebisi ete apesi mosala ya ""informateur"", moto akoluka ngambo nini ezali na bakeli mibko koleka na Parlement, na Sénateur Bahati Lukwebo, mokambi ya moko na biteni bya AFDC-A. Bayi FCC bapaleli mpe président Tshisekedi na kozwa mokano kaka na liyebisi na esika ya mokano ya mokonzi ya mboka, bo' momesano."	https://www.voalingala.com/a/fcc-epameli-botiami-ya-informateur-na-tshisekedi/5723421.html
health	Moto moko amonani na Ebola ne Beni	"Moko moko amonani na Ebola na Beni, na Nord-Kivu, mikolo tuku mitano na mibale nsima na moto ya suka azwamaki, elobi bayi Comité multisectoriel ya bitumba na Ebola (CMRE) na liyebisi. Moto yango azawami na bokono boye ntango etikalaki mikolo mibale yambo bakambi ya ekolo Congo démocraique mpe baye ba OMS (Mabongisami ma molongo mpo na bokolongono) basakola suka ya bokono bwa Ebolana monyele ya mboka. ""Mampinga ma biso mawuti kosakola o’mokolo mwa mitano le 10 avril 2020 moto ya sika amonani na bokono ya virus Ebola na etuka ya Nord-Kivu na Beni,"" elakisi liyebisi ya CMRE. ""Ezali elenge mobali ya mibu 26 na territoire ya Beni."" ebakisi liyebisi. Mikolo mileki, Dr Jean-Jacques Muyembe ayebisaki ete manso mabongisami mpo kosakola suka na Ebola na est ya RDC, kasi atalisaki kobangi ete bato babisami na Ebola bakoki kopesa bokono boye na bosangani ya nzoto na bato bazali nzoto kolongono."	https://www.voalingala.com/a/moto-moko-amonani-na-ebola-ne-beni/5367602.html
politics	Likita lya kotala majorité libengisami vendredi na Assemblée nationale	Bureau d’âge ya Assemblée nationale ebengisi bakeli mibeko na likita o'mokolo mwa mitano na ntina ya kotala banani bazali ngambo ya majorité ya sika mpe baye batikali na opposition. Bureau d’âge epesi makambo masato makotalama na likita lyango. Likita kyango likotala mpe rapport ya Commission mixte Relations extérieures-ٞéconomiques, Financières mpe contrôle budgétaire mpe likolekisa na maponami mabongisi ya mobeko mokopesa nzela na bondimi ya boyokani to accord ya Zone ya Libre-échange Continentale Africaine (ZLECAF).	https://www.voalingala.com/a/likita-lya-kotala-majorit%C3%A9-libengisami-vendredi-na-assembl%C3%A9e-nationale/5746508.html
politics	Félix Tshisekedi abeti masolo na Bill Gate	Président Félix Tshisekedi akutani na Bill Gate, mokeli ya Micosoft Corporation mpe moko na baye baleki na nkita na molongo, na masolo ya pembeni ya 74e Asselmblée générale na Nations unies na New York. Maye basololi mayebisami te. Bill Gate asungaka mpe mingi mpo etali bolukiluki ya bokolongono na molongo. Apesaka misolo mpo na mangwela mingi, mpo kobundisa malaria, mpe mpo kobundisa bobola na mokili na nzela ya Fondation na ye elongo na molongani na ye Melinda Bill Gate. Nzokande Président Tshisekedi azali kolakisa na baye banso akutani na bango makoki RDC ekoki kopesa na molongo, eyebisi molobeli wa ye Tina Salama. Ekolo Congo démocratique ezali mboka ya yambo ebimisaka coltan, colbat mpe mabanga misusu ya ntalo ya litomba mpo na ba technologies ya sika lokola informatique. Yambo na bokutani na Bill Gate, M. Tshisekedi azalaki na lingomba ya companies minene ya Etast-Unis, Business Council for international understanding (BCIU) epayi wapi azwaki maloba. M. Tshisekedi abandelaki koloba na bango ete RDC ekoki kopesa na molongo makambo mingi. Asengaki bango kopesa ekolo na ye maboko. Na mpokwa ya mokolo ya mibale, M. Tshisekedi akozala elongo ya bakambi ya bikolo basusu na limpati président Donald Trump ya Etats-Unis ekopesa bango na New York.	https://www.voalingala.com/a/f%C3%A9lix-tshisekedi-abeti-masolo-na-bill-gate/5096972.html
politics	Ba FARDC bakangi ba FDLR mitano na Walungu (Sud-Kivu)	"Batomboki mitano ya CNRD (Conseil pour le renouveau démocratique) moko na biteni ya ba FDLR(Forces démocratiques pour la libération du Rwanda) bakangami na ba soda ya RDC na butu ya jeudi na vendredi na Nyangezi, na etando ya Walungu, na Sud-Kivu, eyebisi bakonzi ya ba FARDC. Kolanda molebeli ya Sokola 2, misala ya mampinga ya RDC na Sud-Kivu. capitaine Dieudonné Kasereka, ba FARDC bapotoli batomboki baye minduki ebele. ""Kino sik’oyo tokangi ba coommandos mitano, minduki AK 47 motoba, masasi 500 mpe bisaleli ya basoda biye bikokaki komonisa bango lokola baye ya mampinga ya FARDC bizwami na maboka na bango,"" elobi cap. Kasereka. Molebeli ya mampinga ayebisi ete minei bazwamaki jeudi. Batomboki baye basalaki misala ya kobangisa to ya badongolomiso (actions terroristes) na Rwanda mpe bazalaki koyiba na mandoki na RDC, esakoli cap Kasereka. ""Moto ya mitano akangami, azali moko na bakambi. Azwamaki mposo misato mileki,"" elimboli cap. Kasereka. Mposo mike mileki ba FARDC babomaki mokambi ya ba FDLR gén. Syvestre Mucumura na Rutshuru, na Nord-Kivu."	https://www.voalingala.com/a/ba-fardc-bakangi-ba-fdlr-mitano-na-walungu-(sud-kivu)/5139698.html
politics	Kagame na Tshisekedi bakokutana na Angola	Paul Kagame, mokonzi ya Rwanda, na Félix Tshisekedi ya Ekolo Congo démocratique bakokutana mposo moye na Angola mpo na matata mpe bitumba na ngambo ya ekolo Congo démocratique Bokutani bwango bokosalama na bokambi bwa mokonzi ya Angola, Joao Lourenço oyo azali kokamba sika CIRGL, likita lya bikolo bya Afrika bya Grands lacs. Basungi ba président Tshisekedi bandimi ete mokonzi ya RDC azali kokende na Angola kasi balobi te soki ezali mpo na kokutana na mokokani wa Kagame ya Angola. Bokutani bwango bolosala mokolo mwa mibale 5 juillet 2022 to mwa misato 9 juillet 2022, elobi Reoters. RDC na Rwanda bazali kofundama mpo na bitumba batomboki ba M23 bazongeli kosala na monyele ya RDC. President Paul Kagame alobi lelo na biyano na mituna ya bapanzi sango ba television ya ekolo na ye ete azali komilengele na mabe makasi makoki kokoya kati na Ekolo na ye na Ekolo Congo démocratique. Paul Kagame alimboli ete alakeli nde malamu na bikolo mibale kasi soki malamu makomi te, ye asi amilengeli na mabe. Apameli bayi RDC kopakolaka bato basusu mbeba na yango moko mpe Monusco kosunga bayi Ekolo Congo démocratique kobundisa, koboma mpe konyokola bana ba mboka na bango moko.	https://www.voalingala.com/a/6644647.html
health	Bébé ya mobu moko azuwami na Ebola na Goma	"Moto ya misatu amonani na Ebola na Goma, eyebisi mokambi ya bitumba ya bokono boye na etuka ya Nord-Kivu, Dr. Aron Aruna Abedi., kolanda AFP Moko na bakambi ya misala bitumba na Ebola oyo abombi nkombo na ye ayebisi AFP ete ezali mwana moke ya mobu moko. ""Moto ya bokono yango oyo endimami ezali bébé moko ya mobu moko, mwana ya tata ya bana zomi oyo azuwamaki na Ebola mpe akufaki mercredi na CTE (esika ya lisalisi mpo na Ebola) na Kiziba,"" eyebisi mokambi noye ya misala bitumba na Ebola na kobomba nkombo na ye. Moto ya mibale akufaki na butu ya mardi na mercredi. Awutaki na mboka moko pene na Bunia kasi akomaki na lopitalo na Goma mikolo 11 nsima bokono na ye bomonaki ntango esilaki kokoma makasi. Nzoka nde, bakonzi ya bokolongono batiaki mercredi na quarantaine (mosika na bato basusu) bato 15 na mboka moko pene na Sud-Kivu mpo na bolukiluki bozali kosalama nsima na moto ya mibale kokufa na bokono ya Ebola na Goma, engumba mokonzi ya etuka ya Nord-Kivu eye ezali nginganzinga. Ba canots rapides mpe basali ya bokolongono bokitaki na lac Kivu. Masuwa nzike matelemisamaki kati na lac. ""Totie bato 15 baye mosika na bato basusu na Birava. Kati na bango mama moko mpe bana motoba baye bawutaki Goma elongo na bato basusu bya libota bayaki kokutana na bango awa,"" eyebisi na AFP moko na bakonzi ya Birava. Kolanda Malabo na ye, mama yango na bana baye motoba bawutaki na libota lyoko liye mokonzi na yango akimaki centre ya lisalisi ya Ebola. Birava ezali pene na lac Kivu, na 30 km na nord ya Bukavu. Dr. Ciza Nuru, mokambi ya lopitalo ya Bukavu, andimi ete bato baye bayambamaki kuna mpe batiyami na kobombana. Na butu ya mardi na mercredi moto ya mibale moye amonisaki na bokono ya Ebola na Goma akufaki. Bokono ya Ebola esili koboma bato 1.803 na mobu mobimba bozali kongala na Est ya RDC."	https://www.voalingala.com/a/b%C3%A9b%C3%A9-ya-mobu-moko-azwami-na-ebola-na-goma/5024388.html
politics	Tshisekedi na Macron bakutani	Président Félix Tshisekedi ayambami na Paris na mokokani wa ye ya France Emmanuel Macron elongo na bakonzi ya bikolo bisusu bazali na bokutani ya kimya na engumba eye. MM. Macron na Tshisekedi basali masolo na ndako ya bokonzi ya Elysée. M. Tshisekedi azali moko na babengami ya lokumu ya bokutani ya kimya ya Paris. Akozwa malabo o’mokolo ya mibale. Akolobela kimya mpe ntombwa na RDC. Pene na bato 6.000 bawuti na mboka pene nkama bakozala na bokutani boye. Bayike ya ba Congolais basalaki mwa mobulu obalabala. Basusu bazalaki na bokutani na M. Tshiskedi mwa ngonga liboso ayambama na M. Macron. 	https://www.voalingala.com/a/tshisekedi-na-macron-bakutani/5161621.html
health	Moto wa yambo azwami na Coronavirus na Afrique du Sud	"Président Cyril Ramaphosa alobi ete moto wa yambo azwami na bokono bwa Coronavirus na Afrique du Sud kasi asengi bana mboka mpe bavandi ya mboka na ye kobanga te. ""Ministre ya bokolongono abengaki nga mpe ayebisi nga ete NICD (National Intitute for Communicable Diseases) endimi ete Afrique du Sud ezwi moto wa yango na Coronavirus,"" esakoli M. Ramaphosa na libanda ya mpepo. Ezali elenge mobali ya mibu 38 oyo awutaki Italie. Moto yango akendaki koluka lisungi na lopitalo ya Kwa-Zulu Natal province le 3 mars mpo na mutu mpasi, kuna bokono bwa corovirus bondimamaki nsima ba examens ya makasi. Elongo na mwasi wa ye bazalaki kati bato zomi baye bawutaki Italie le 1er mars. Topesi sango na lombango mpo ete bato babanga te kasi bamibongisa soki bamoni moto na bilembo biye baluka na lombango lisungi ya minganga, eyebisi M. Ramaphosa. Président Ramaphosa alobi mboka na ye elakisi ete emilengeli mpe ekokoba komilengele mpo kobundisa bokono boye. Coronavirus ya mbala oyo ebandaki na Chine na sanza ya zomi na mibale kasi epanzani na lobango na mokili mobimba. Bato 90.000 bazwi na mokili mobimba kasi mingi koleka na Chine mpe bato 3.000 bakufi na yango. Na Afrika esi ekomi na Egypte, Maroc, Algérie, Tunisie, Sénégal, Nigeria mpe sika na Afrique du Sud. Coronavirus ekomi nanu te na ekolo Congo démocratique, kasi ba Chinois banei bawutaki mboka na bango kala mingi te batiyami na botalami mpe pembeni kati na Tshikapa mpe na Kananga, na etuka ya Kasaï. Mokambi ya etuka ya Kasaï Dieudonné Pieme ayebisi VOA Lingala ete bamoni nde na malaria. Nzoka na bakonzi ya Congo-Brazzaville ete baokityami na quarantaine bato banso bakowuta mobembo na France, Italie, Chine, Coréee du Sud mpe Iran, esika wapi coronavirus ezwi bato mingi mpe ebomi mingi."	https://www.voalingala.com/a/moto-wa-yambo-azwami-na-coronavirus-na-afrique-du-sud/5316532.html
politics	Mokambi ya Assemblée provinciale akweyisami na Haut-Katanga	Bakeli mibeko ya etuka ya Haut-Katanga baponi na motango koleka ba pétitions ezali kosenga bolongwi ya mokambi mpe bayi Bureau basusu. Maponami mango masalami na bokambami ya Bureau d'âge eye ezali tambwisi Assemblée provinciale ya Haut-Katanga, Gabriel Kyungu Wa Kumwanza na moto na yango, wuto ba pétitions etikama. Freddy Kashoba, ya AFDC mpe moko na bayi Union sacrée oyo azalaki komba Assemblée ya Haut-Katanga akweyisami. Bakeli mibeko 28 nde bandimi alongwa mpe 18 baboyi yango. Bayi basusu mpe balongwi. Kaka rapporteur to molebeli ya Bureau nde atikaki mosala yambo na likita lyango. Bayi FCC nde bapesaki pétition ekwisi mokambi ya Bureau mpe bayi Union sacrée, maye makweyisi bato batikali. Esengeli M. Kyungu na Bureau d'âge esalisa mapinami ma Bureau ya sika lokola yango esalamaki mposo moko moleki na Assemblée nationale na Kinshasa,	https://www.voalingala.com/a/mokambi-ya-assembl%C3%A9e-provinciale-akweyisami-na-haut-katanga/5776053.html
politics	Ba Sénateurs ya Etats-Unis balobi boponi ya Sassou bokembisa bokonzi ya mabe na Congo	"Commission ya boyokani na bikolo bya bapya ya Sénat ya Etats-Unis elobi soki président Denis Sassou N’Guesso aponami lisusu, bokonzi ya mabe bokovanidsa lisusu Congo-Bazzaville. ""Na Congo-Brazzaville, boponami mbala esusu ya président Denis Sassou N’Guesso bovanidsa lisusu makasi moko na makonzi ya mabe mpe ya nkanza na Afrika, ekomi na Twitter Sénateur républicain Jim Risch ya Idaho. Bayi Commission eye ya Senat ya Amerika baloki esengeli kolandela malamu misala ya bokonzi ya bapengwisi baye bazali kopekisa démocratie. Bana ba Congo-Brazzaville baponaki o’mwa eyenga eleki. Président Sassou na mibu 36 na bokonzi, azali kati na ba candidats sambo na maponami mango. M. Sassou asalaki campagne ya monene mpe makasi koleka mpe elikya ezali ete mbele alongi lisusu maponami mpo na kotikala na bokonzi, Moko na bayi opposition bazalaki kowela maponami, Guy-Brice Parfait Kolelas akufaki na nsima na komema na France mpo na koluka lisalisi mpo na bokono bwa COVID-19."	https://www.voalingala.com/a/ba-s%C3%A9nateurs-ya-etats-unis-balobi-boponi-ya-sassou-bokembisa-bokonzi-ya-mabe-na-congo/5824430.html
politics	Amnesty International epaleli Tshisekedi na kowangana bilaka ya kopesa bosembo na ba victimes ya bokonxi ya Kabila	"Amnesty International ekomi na rapport moko na nkombo ya ""Sans suite"" to bolandami bozali te, ete president Tshisekedi atiki na bozangi elikya nkama mingi na mabota ya baye bakufelaki bato ba bango na mobulu yambo na maponami. Amnesty International epaleli president Félix Tshisekedi na kowangana bilaka ya kosala ete bosembo bopesama na baye bazwaki makama na monyokoli ya bokonzi ya kala. Amnesty international ekundoli ete Félix Tshisekedi alobaki yango nkango azalaki nanu na opposition. ONG international eye elobi na rapport moko na nkombo ya ""Sans suite"" to bolandami bozali te, ete president Tshisekedi atiki na bozangi elikya nkama mingi na mabota ya baye bakufelaki bato ba bango na mobulu yambo na maponami. Kasi VOA Lingala ekundoli ete yambo na maponami mpe nsima na maponami président Félix Tshisekedi alakaki ete akotimola te to ""ako fouiner te"" mbeba elaka."	https://www.voalingala.com/a/amnesty-international-epaleli-tshisekedi-na-kowangana-bilaka-ya-kopesa-bosembo-ya-ba-victimes-ya-bokonxi-ya-kabila/5464995.html
politics	Pompeo alaki boleki na bopete na mandat ya mibale ya Trump	"Sécretaire d’Etat ya Etats-Unis Mike Pompeo alaki mardi boleki na bopete ya bokonzi kasi mpo na ye ekozali mandat ya mibale ya président Donald Trump na esika ya Joe Biden oyo amonani lokola molongi. ""Ekozala na boleki na bokonzi ya mibale ya Trump,"" elobi M. Pompeo na bokutani na bapanzi sango. M. Pompeo aboyi kondima elonga ya M. Biden, vice-président ya kala ya Etats-Unis. O’mokolo na mposo, ba media basakolaki ete M. Biden amonani lokola molongi na kozwaka baponami banene koleka 270. M. Trump na bato bayo basengaki na bazuzi kotala malamu botangi bwa bilembo mpo bakanisi ete mbeba mpe moyibi mingi esalamaki na maponami. ""Tokotanga boponami bonso,"" elobi M. Pompeo. Secrétaire d’Etat alobi ete bakonzi banso na mokili bayebi ete ezali na misala mya bazuzi miye misengaka ntango molayi. Bakonzi ya mboka mingi bazali kokoba kopesa losako na elonga ya M. Biden."	https://www.voalingala.com/a/pompeo-alaki-boleki-na-bopete-na-mandat-ya-mibale-ya-trump/5655550.html
politics	Bahati avandisami pembeni na FCC	FCC (Front commun pour le Congo) ya mokonzi ya kala Joseph Kabila evandisi Modeste Bahati Lukwebo, esakoli molebeli ya lingomba liye, Jean-Lucien Busa. Mokano ya FCC esakolami nsima ya bokutani ya bakambi ya masanga maye mazali kati lingomba liye, likambamaki na motambwisi ya misala (ya FCC), Néhémie Mwilanya na Rotana Hôtel na Kinshasa. Baye ya FCC bapemeli MBahati mpoe na kopesa nkombo na ye ntango mokambi ya lingomba na bango, Joseph Kabila, asili aponi Alexis Thambwe Mwamba mpo na kozala candidat mpo ebonga ya kotambwisa Sénat. Kolanda liyebisi M. Busa atangi, AFDC-A (Alliance des Forces Démocratiques du Congo) ya M. Bahati esengeli epona mokambi mosusu moye mokoki kobanda kosola na FCC. Bayike ka na AFDC-A basalaki liyebisi mikolo mileki mpo na koloba ete bakopesa bango mpe lokola maboko na M. Thambwe Mwamba. Kasi M. Bahati, ye, atikaki candidature na ye mpe alobaki tozali na démocratie mpe (candidature) na ye ekoki kosunga FCC soki bato boboyi kopona M. Thambwe Mwamba. 	https://www.voalingala.com/a/bahati-avandisami-pembeni-na-fcc/4992988.html
health	"""Confinement"" na Brazzaville ntango ya ba feti"	"Mbulamatari ya Congo-Brazzaville ezwi mikano mpo ya COVID-19 mpo na ba feti. ""O’mokolo mwa le 24 mpe ya le 31 décembre ba ekala mpe malewa ekotikala ya kokangama kino 19H,"" elobi molobeli ya mbulamatari Thierry Moungalla. Kolanda M. Moungalla, pene na millions mitano ya bana ba Congo-Brazzaville esengeli bavanda na ndako na eloko y aba feti. Bato 6.571 bayebani kozwama na COVID-19 na Congo-Brazzaville. Mbulamatari ekangaka baton a ndako wuto le 31 mars kino le 18 mai ntango nsima na mokoni ya yambo azwama na France."	https://www.voalingala.com/a/confinement-na-brazzaville-ntango-ya-ba-feti/5709398.html
health	"Basali sambo ya bitumba na Ebola batindami na bazuzi mpo ""mombongo"" na nsima na bokono boye, elobi Dr. Eteni"	"Basali sambo ya bitumba na Ebola na Mbandaka, na Equateur, batindami na bazuzi na mikano ya kobundisa ""mombongo na nzima ya bokono"", elobi ministre ya Bokolongono, Dr. Eteni Longondo. Dr. Eteni asakoli na liyebisi ete bolukiluki bozali kosalama mpo na kosukisa mombongo na nsima ya Ebola. Mposo moleki, ba ntoma ya Etats-Unis, Canada mpe Royaume Uni bapamelaki kaniaka mpe moyibi bakutaki kosalama na bitumba na Ebola ya mbala zomi ezali kongala na Equateur esika wapi balekisaki pene na mposo moko. ""Bana ba RDC balembi kaniaka,"" ekomaki na liyebisi ban toma baye. Koleka bato 60 bakufi na Ebola na Equateur mpe bato 134 nde bayebani kozala na yango. ""Na Mbadaka, bato 4.000 batindamaki mpo na Ebola kasi na esika ya mosala bazalaki kaka 120. Mpo na nini bato 4.000 ?"" emitunaki na Top Congo ntoma ya Canada, Nicolas Simard. Nkombo ya ""mombongo ya Ebola"" ebengamaki na Ebola ya mbala 10 engalaki na monyele epayi wapi bato 2.000 bakufaki na pene na mibu mibale. Etats-Unis epesa 600 millions $ mpo na kobundisa Ebola na monyele ya RDC, yango nde Ebola ya mibale na makasi koleka na lisitwale na mokili. Royaume Uni nde epesa 250 millions $ mpe Canada, 135 millions $."	https://www.voalingala.com/a/basali-sambo-ya-bitumba-na-ebola-batindami-na-bazuzi-mpo-mombongo-na-nsima-na-bokono-boye-elobi-dr-eteni/5592365.html
politics	Basimba minduki basalaki 53% ya mbeba mpe bayi mbulamatari 47% na mars (BCNUDH)	Basimba minduki basalaki 53% ya mbeba ya makoki ma bomoto mpe bayi mbulamatari 47% na mars elakisi rapport ya Bureau conjoint ya makoki ma bomoto ya ONU (BCNUDH). Mbeba 655 nde esalami na etando mobimba ya ekolo. Kolanda rapport yango, monyokoli mosalami na FARDC, mampinga ma Ekolo Congo Démocratique, momati na koleka 157%, ya police ya RDC emati na 64% mpe yango salami mingi na Nord-Kivu mpe na Sud Kivu. Nations unies elobi mpe bato tuku misato na sambo babomamki na bozangi bosambisami kati na bango basi basato mpe bana mitano. 93% ya mbeba yango (611) salami na na bituka bizali na bitumba, bato 243 bakufaki kati na bango basi 49 mpe bana 13. Basimba minduki nde basali mbeba ya koleka, 57%. Kati na mangomba ya basima minsuki mango ezali na Nyatura baye basali mbeba mingi koleka. 359 to 59% salami na Nord-Kivu, 77 na Ituri, 63 na Sud-Kivu mpe 46 na Tanganyika. Mbeba 655 nde esalami na etando mobimba ya ekolo. Mbeba ya basima minduki emati na koleka 8%, mingi mingi likolo na bitumba ya ba ADF, ba FADLR mpe ba Nyatura na Nord-Kivu.	https://www.voalingala.com/a/basimba-minduki-basalaki-53-ya-mbeba-mpe-bayi-mbulamatari-47-na-mars-(bcnudh)/5873621.html
politics	Tshisekedi asololi na Biden mpo na monyele ya RDC na Washington	President Felix Tshisekedi ya RDC akutanaki na president Joe Biden na masolo ma bango mabale o'mokolo mwa misato ntango ya likita Amerika-Afrika awa na Washington DC na Maison Blanche. Mokonzi ya Amerika ayambaki mpe nsima na yango Tshisekedi kati na bakonzi basusu batano ba Afrika bakozala na maponami mobu mokoya. Tshisekedi asengi Amerika kotia Rwanda mbamba mpo na kotika kosunga na M23. Ali Bongo Ondimba ya Gabon, Muhammadu Buhari ya Nigeria , George Weah ya Liberia, Leone Julius Maada Bio ya Sierra, Andry Rajoelina ya Madagascar mpe président Felix Tshisekedi ya RDC bazalaki na bokutani na bakonzi baye. Na masolo bazuaki President Biden asakolaki ete ekolo na ye ekopesa maboko na bikolo biye mpe ekolandela na mpembeni mpenza bosalemi bwa maponami maye mpo ete maleka na ndenge ya bosembo mpe limemya.	https://www.voalingala.com/a/6878052.html
politics	Tshisekedi akomi Accra nsima na mobembo na Londres	Président Félix Tshisekedi ya Ekolo Congo démocratique akomi lelo na Accra, engumba mokonzi ya Ghana mpo na mobembo ya mikolo mibale. Mokonzi ya Ekolo Congo démocratique azali na masolo na mokokani wa ye ya Ghana, Nana Akufo-Addo, mpo na makambo lokola bitumba na mbongwana ya climat na ntina ya kozwa mayele ma bayi Afrika maye makopesama na likita lya COP27 na sanza ya zomi na moko ekoya na Egypte. Félix Tshisekedi asali mobembo moye na kowuta Londres, na Royaume-Uni, na Africa Summit 2022. Kuna, akutaki na Bukigham palace, ndako ya bokonzi ya Royaume-Uni, na nkumu Charles ya misato oyo awuti kokitana na bokonzi nsima na liwa lya mama wa ye Elizabeth ya mibale. Na Charles ya mmisato, Félix Tshisekedi asololaki mpo etali bitumba na monyele ya Ekolo Congo démocratique mpe asengangi mokonzi ya Royaume-Uni kosalela mpifo na ye na lisanga Commonwealth na ntina ya kosenga Rwanda kotika kopesa maboko na M23 mpe kotika koluka kozwa mabele ma RDC. Félix Tshisekedi alobelaki mpe makoki ma RDC ya kobimisa petololo kasi ya kokoba kobatelama mokili na nzela ya nzamba na yango. Mokonzi ya Ekolo Congo démocratique abengisamaki mpe lobi na likita Institut royal ya mambi ma molongo na Chatham house.	https://www.voalingala.com/a/6798705.html
politics	Ba candidats babale ya FCC mpo ebonga ya mokambi ya Sénat	Ba candidats babale ya FCC (Front commun pour le Congo) babimisami mpo na ebonga ya mokambi ya Sénat. Joseph Kabila, mokonzi ya mboka ya kala mpe mokambi FCC aponi Alexis Thambwe Mwamba, kolanda liyebisi ya coordonnateur ya lingomba liye, Néhémie Mwilanya. Na ngamgo na yango, AFCD-A (Alliance des forces démocratiques du Congo et Alliés) moko na masanga ya litomba ya lingomba FCC, eponi Bahati Lukwebo. Mwana mboka Bahati, oyo azali mokambi ya AFDC-A, alobi bobonami na ye ezali mpo ete FCC elonga ata candidat oyo aponami na Joseph Kabila andimami te na bato basusu. Kasi bakambi ya masanga ya FCC bandimi, na bokutani na bango, boponami ya Alexis Mwamba. Kati na ba sénateurs 91 ya FCC, AFCD-A ezali kaka na 13. 	https://www.voalingala.com/a/ba-candidats-babale-ya-fcc-mop-ebonga-ya-mokambi-ya-s%C3%A9nat/4984884.html
sports	"Ba Léopards na ""Seleccion"" ya Espagne na finale ya tournoi ya Malaga"	"Ba Léopards seniors ya basketball ba kobeta finale na ""Seleccion"" ya Espagne ya tournoi ya Malaga o’mokolo ya mposo. Match yango ekobetama na 22h, ngonga ya Paris.  Basani ya RDC balongaki yambo ba Tri-stars ya Philippines 82-71 na mokolo ya yambo ya tournoi eye. Tokundola ete ezali na molongo ya 30 na basketball ya mokili mobimba.  "	https://www.voalingala.com/a/ba-l%C3%A9opards-seleccion-ya-espagne-na-finale-ya-tournoi-ya-malaga/5037096.html
politics	Pompeo alaki lisusu Tshisekedi lisungi ya USA	"Secrétaire d'Etat américain Mike Pompeo alaki lisusu lisungi ya USA na président Félix Tshisekedi, na bokutani bwa bango o'mokolo mwa mibale na Washington (Etats-Unis). Président Félix Tshisekedi asololi na Washington na Secrétaire d’Etat Américain Mike Pompeo mpoe lolenge ya kolendisa boyokani ya sika kati na Etats-Unis na RDC, kolanda Département d’Etat américain. M. Tshisekdi azli na mobembo na Etats-Unis uto mokolo mwa eyenga. M. Pompeo na président M. Tshisekedi batali ""nzela nini kolendisa boyokani kati na USA na RDC mobu moyo uto bopesani ya bokonzi ya kimya botikali na lisolo"", elobi Département d’Etat. Bakonzi babale balaki kosala lisanga mpo komema oboso boyokani (Partenariat privlégié mpo na kimya mpe kofulukisama) bobanda nsima na mobembo président Tshisekedi asalaki na Washington DC na sanza ya minei eleki. Kolanda Département d'Etat, M. Pompeo ayebisi président Tshisekedi ete akopesa ye maboko na linaka lya ye ya mbongwana mpo na kobundisa kaniaka, kokembisa ba institutions démocratiques, kobongisa makoki ma bomoto, kosilisa bozangi etumbu, kobundisa mombongo ya bato mpe komatisa kimya na monyele ya RDC. Secrétaire d’Etat asakoli lisusu lisungi ya makasi na misala RDC ezali kosala mpo na kosilisa Ebola mpe kolendisa bondeko na linaka ya molongono mpo na bokengi na bokolongono (GHSA)."	https://www.voalingala.com/a/pompeo-alaki-lisusu-tshisekedi-lisungi-ya-usa/5313425.html
politics	Basimba minduki ya CPCA-A64 basengi bolongwi ya Tshisekedi mpe bobimi ya Kabila mpe MONUSCO	"Basimba minduki bakotaki na Bukavu mercredi batindaki mokanda moye molobi ete bazali kosenga bolongwi ya president Félix Tshisekedi, bobimi na RDC ya mokonzi ya kala Joseph Kabila na mboka, ya MONUSCO mpe ya mercenaires ya Rwanda mpe Ouganda. Ntuku misato na mwambe (38) kati na basimba minduki baye bakangamaki, eyanolaki mokambi ya etuka ya Sud-Kivu, Théo NGwabidje na mituna mya VOA Lingala/ ""Coalition ya ba pariotes Congolais pour l’aplication de l’article 64 (ya Contistuion ya RDC), CPCA-A64 esengi botiki mosala ya M. Antoine Félix Tshilombo Tshisekedi mpo na haute traison mpe na kosala na banguna ba RDC mpe ya bana ba Congo,"" elakisi mokanda etiami manzaka na moto abmibengi general-major Roger Mukono Kizinguwu, na Mwami Jean Mubake MAnankuba, Apôtre Mabruju mpe JuvMfungizi. Commandant ya 33e région militaire, John Kilubi Ngoy alobi babundi baye motoba bakufaki mpe ba policiers babale na soda moko. Bayi CPCA-A64 balobi bakondima lisusu te boponami ya président Tshisekedi mpe lisusu kolkea bokonzi bwa ye. Mpo na bango, M. Tshisekedi azali lisusu te na makoki ya koloba na nkombo ya bana ya RDC. CPCA-A64 elobi ""ezali kondima te misala mya lokuta mya maponami maye masalaki le 30 décembre na baye bakotela ekolo 'babomi tutsi ya Rwanda mpe ya Ouganda' "", kolanda liyebisi na bango. Babundi baye balobi baboyi mpe kondima bakonzi banso ya politiki mpe ya mampinga. Babakisi ete basengi bobimi sik’oyo ya mokonzi ya kala ya RDC Joseph Kabila na mabele ma RDC. Bazali kopamela M. Kabila na misala ya mercenaire mpe ya bandongolomeso mpe mbeba ya somo eye ememi bomoi ya bato 18 millions bayebaki eloko te. Basengi mpe bobimi ya MONUSCO, misala ya ONU, na mabele ma RDC. Lokolo mpe ya babundi y aba tutsi ya Rwand mpe Ouganda. Lingomba lya litandaki mokanda na bakonzi babikolo biike lokola Etats-Unis, Russie, Grande-Bretagne, Turquie, Allemagne, Royaume-Uni, Italie mpe ONU."	https://www.voalingala.com/a/basimba-minduki-ya-cpca-a64-basengi-bolongwi-ya-tshiseked-mpe-bobimi-ya-kabila-mpe-monusco/6298692.html
health	Moto wa yambo amonani na COVID-19 na VOA	"Mosali moko ya VOA (The Voice of America) azwami na coronavirus ya sika na Washington D.C, elobi bakonzi ya media international oyo. ""Tozwi sango ete mosali moko ya VOA azwami na COVID-19, ye nde moto wa yambo ayebani,"" ekomaki directrice ya VOA,, Amanda Bennett na mokanda atindeli basali. Kolanda sango na ye, bato batano basalaki test mpo bazalaki na mwa bilembo kasi kaka moko nde azwami na yango siko. Oyo azwami na bokono bwango amonanki mbala ya suka na mosala le 11 mars 2020. Ayokaki nzonto malamu te, azongaki ndako mpo na koluka lisalisi mpe kotalisa nzoto, ebakisi service ya relations publiques ya VOA. Kolanda Mme, mokoni mwango azali kozwa lisalisi. Wuto mposo moko na ndambo, VOA etindaki basali na yango banso kosala wuto ndako na bango. Kaka muke nde bazali na ba bureaux. Mme Bennette asalaki vidèo mpo ko yebisa balandi to batali banso ete VOA ekokoba komemela bango sango lokola momesano ata basali bakobanda kotinda yango uto ndako na bango. Na Washington D.C., engumba mokonzi ya Etats-Unis, bato 102 bazwami bokono bwango, bato basatu bawei. Na Etat ya Viriginia, koleka bato 69 nde bamonani na yango, bato 3 bafuki, moko abikisami. Na Maryland, Etat mousu ezinga D.C, koleka 54 nde bazali na yango, misato bawei mpe minei babikisami. Bato 38.757 nde bazwi na yango na Etats-Unis mobimba, 400 bakufi mpe 178 babikisami. Koleka bato 100 nde bakufi wuto mokolo ya mposo. New York nde eleki. Ezali na bakoni 22.217 mpe bawei 114."	https://www.voalingala.com/a/moto-wa-yambo-amonani-na-covid-19-na-voa/5340358.html
sports	Yannick Bolasie akozala te na CAN 2019	Yannick Bolasie, moko ya babeti ndembo ya ba Léopards, akozala te na phase finale ya CAN 2019, ekobetama na du 21 juin au 19 juillet na Egypte. Florent Ibenge, selectionneur principal ya ba Léopards asakoli yango na ntongo na babeti basusu. Yannick Balasie azali na Espagne elongo na ba Léopards kasi nzoto ezali makasi mpenza te. Bolasie azali kosala ngalasisi na pembeni.	https://www.voalingala.com/a/yannick-bolasie-akozala-te-na-can-2019/4950041.html
politics	Washington elobi ebebisi drone ya Iran kasi Téhٞéran ewangani	"USA esakoli ete ezali na bilembo bilakisi ete ebebisi drone ya Iran eye epusanaki pene na masuwa ya nitumba na yango kasi Téhéran eboyi yango. Président ya Ameriki, Donald Trump asakoli jeudi ete masuwa ya bitumba ya ekolo na ye, USS Boxer, mobebisaki drone (mpepo motambolaka na bozangi pilote) ya Iran eye epusaki mingi pene na yango. ""Tozali na bilembo, drone na bango epusanaki mingi pene na masuwa na biso. Soki ba drones epusani mingi, tokoboma yango,"" elobi moto na bakonzi ya Amerika oyo aboyi kopesa nkombo na ye na AFP. Pentangone to ministère ya Défense ya Ameriki endimaki naino te kino vendredi na nsima na nzanga ete bilili biye bilakisa bobebisi ya drone eye bizali. Molobeli ya mampinga ya Iran, général ya brigade Abdolfazi Shékarchi ayanoli ete ezali likambo ya bolema mpe lizangi loboko."	https://www.voalingala.com/a/washington-elobi-ebebisi-drone-ya-iran-kasi-t%C3%A9h%D9%9Eran-ewangani/5007472.html
sports	Ilunga Makabu, champion du monde ya Boxe	Junior Ilunga Makabu, ya ekolo Congo démocratique, azuwi nkamba ya elombe ya molongo ya Boxe ya WBC Silver. Alongi o’mokolo ya eyenga etumba liboso ya mobeti bibotu to boxeur ya Russia Dmitry Kudryashov na KRK Ouralets ya Lekaterinbourg na Russia. Mwana ya Congo démocratique Ilunga Makabu alolngi na makalekale (K.O). Kudryashov akweyisamaki na ba round ya liboso, kasi nsima na mwa ngonga ya etumba, arbitre akataki etumba mpo moto ya Russia abungisaki mayele kasi akilaki ya kotelema (K.O débout). Ezali bongo elongo ya 22e na K.O mpe 23e elonga na ye na niveau ya ba professionnels. Balonga ye mbala mibale. 	https://www.voalingala.com/a/ilunga-makabu-champion-du-monde-ya-boxe/4962706.html
business	Kimbembe Mazunga na Laya Sinsu batiami na Makala	"Bakambi babale ba SCPT, Onatra ya kala, Jean Kimbembe Mazunga mpe Laya Sinsu batiami na bokangami ya kozela na bokolo bonene ya Makala (na Kinshasa) wuto mokolo mwa yambo na mposo. ""MM. Kimbembe Mazunga na Laya Singu, bakambi babale (DG ya kala) ya SCPT (Onatra ya kala) batiami na bokangami ya kozela mpe bakotisami na boloko ya Makala wuto mpokwa ya lelo na mitindo ya Procureur général ya Matete mpo na bopengwisami ya misolo mya l’Etat, moko 8 million S mpe mosusu 6 milliards FC,"" ekomi mokambi ya ACAJ (Association mpo na accès à la justice), Me Georges Kapiamba. Matata mazalaki likolo ya misolo miye wuto mwa ba sanza. Basali ya SCPT mpe bazalaki kofunda yango wuto kala. M. Kimbembe azalaka mokambi ya engumba Kisnahsa kala."	https://www.voalingala.com/a/kimbembe-mazunga-na-laya-sinsu-batiami-na-makala/5673646.html
health	Batangu Mpesa mokeli na mono mokoki kobikisa COVID-19 akufi na mubi 79	Etienne Flaubert Batangu Mpesa, pharmacien (monganga ya nkisi) mpe moto na zebi (chercheur monene) oyo akelaki mono ya kobikisa na COVID-19 (ManaCOVID) mpe mino misusu akufi, elobi ministère ya Rechercher scientifique. Mono mwa ye mozalaki nanu komekama mpe bilembo ya malamu mingi bindamami. M. Bantangu awei na Kinshasa le 5 mars 2021 na bokono bowumeli, ekomi na liyebisi directeur ya cabinet ya Recherche scientifique mpe innovation technique, Dr. Oscar-Shetonde Mihigo. Liwa lya ye lipesi mpasi na ministère ya Recherche scientifique mpe Innovation technologique mpe etiki libulu linene na lingomba kya bat oba zebi na RDC, ekomi ministère. M. Batangu azalai Moluki ya mpiko, etatoli ministère. Nkondo Btangu apesaki maboko mingi na ministère ya Recherche scientifique mpe innonvation technologique, na kozala mpenza na misala mya Commission scientifique mpe ya Pool scientifique etiamaki na ntina ya kosunga Comité multisectoriel ya bitumba na bokono bwa COVID-19. M. Batangu mpesa asali ManaCOVID, moko na mino mizali kobundisa COVID-19. Ministre ya mambi ma Bokolongono, Dr. Eteni Longondo atotolaki ete ManaCOVID ezali malamu mpo na kobikisa bakoni mpe ezali komemela bakoni mpasi mosusu te. M. Btangu azalaki na mibu 79. Azalaki mpe mokeli mibeko ya kala mpe mokambi ya Centre de recherche phamaceutique ya Luozi (CRPL).	https://www.voalingala.com/a/batangu-mpesa-mokeli-na-mono-mokoki-kobikisa-covid-19-akufi-na-mubi-79/5803101.html
politics	Maponami na Amerika 2020 : Bondongwani bwa yambo na television	Totala bondongwani bwa yambo kati na candidat ya ba démocrates, vice-président ya kala Joe Biden na oyo ya ba républicains, président Donald Trump, le 19 septembre na 21 heures ngonga ya est ya Etats-Unis to le 30 septembre na 1 heure TU. #VOAElections2020 #election#VOAElections2020 #election Bondongwani bwango bokosala na pavillon Sheila and Eric Samson Pavilion na campus ya Case Western University & The Cleveland Clinic. Chris Wallace, mokambi linaka lya televion na Fox News Saunday, nde akomema masolo kati na ba candidats babale. Ezali wuto 1998 nde Commission ya bondongwani yambo na maponami ma mokonzi ya mboka nde esimbaka bondogwani y aba candidats na présidentielle mpe kati na bato babale bakoki kozala ba vice-présidents. Ekowumela 90 minutes. Mama na likambo motoba nde kolobelama. 15 minutes na mokoko.	https://www.voalingala.com/a/maponami-na-amerika-2020-bondongwani-bwa-yambo-na-television/5601972.html
politics	Salomon Kalonda, mosungi ya Katumbi, azwi passeport mpo na kozonga mboka	"Bankonzi ya Ekolo Congo démocratique bapesi passeport biométrique na Conseiller principal ya Moïse Katumbi, Salomon Idi Kalonda. Mopesi toli ya mwana mboka Katumbi ye moko apesi sango yango na compte Twitter na ye. ""Nsima na kozela mingi, nazwi passeport na ngai. Matondi na baye banso bapesaki ngai maboko ntango napeskisamaki kozonga mboka. Napesi losako na politiki ya bokitisa mitema eye Tata mokambi ya ekolo alingi mpe nakozanga kala te mpo na kokoba bitumba kati na opposition pene na Moïse Katumbi,"" ekomi M. Kalonda na tweet moko. Akokaki te kozonga mboka le 20 mai eleki mpo na bakonzi ya Congo democratique bamopileki passeport na ntina ete azalaki mpe mwana mboka ekolo esusu ntango mobeko likozi ya RDC epekisi kozala mwana mboka ya ekolo mosusu."	https://www.voalingala.com/a/salomon-kalonda-mousngi-ya-katumbi-azwi-passeport-mpo-na-kozonga-mboka/5115392.html
health	Pasteur azuwamaki na Ebola na Goma akufi	"Moto ya yambo moye azuwami na Ebola na Goma o’mokolo ya eyenga akufi na nzela ya bomemami na ye na Butembo, kolanda bakambi ya misala ya bokolongono. ""Nayebisi bino ete mokoni wana akufi na nzela ya Butembo, "" asakoli mokambi ya etuka ya Nord-Kivu, Carly Nzanzu. Moto azalaki Pasteur ya etonga moko na Sud-Kivu, akendeki na bokutani (convention) ya Butembo, esika wapi asambelaki mpe atiyelaki maboko na babeli o’mokolo yay a minei moleki. Amonisaki bilembo ya Ebola na nzela ya bozongi na ye, na Goma, esika wapi alukaki lisungi nsima na moto mpasi mpe fevele. Bomonani ya mobeli moye ya yambo na Goma bomemaki bobangi na engumba eye mpe bisika mingi. OMS, Misala ya molongo ya bokolongono, elobi ete yango ezali kokebisa bato banso. ""Ezali bokebisi pamba te ntango nyonso mokoni alongwe esika moko akoki komema bokono bisika akeyi, "" elobaki lobi loleki, mokambi ya makambo ya makama ya OMS, Mike Ryan."	https://www.voalingala.com/a/pasteur-azuwamaki-na-ebola-na-goma-akufi/5002475.html
politics	Sassou abakisi mikolo 15 ya bokangami	Président Denis Sassou N’Guesso asakoli ete bobokangami bwa ekolo bokokoba kino le 15 mai mpo na kotelemela coronavirus ya sika COVID19. Mokano ya président Sassou mobakisi mikolo zomi na mitano na état d’urgence sanitaire nsima na parlement kondima kopusa mikolo. Bato 220 bazwami na COVID-19 na Congo-Brazzaville, 9 bakufi mpe 19 babikisami. Bokangami bokende wuto le 1er mai kino le 15 mai. Na eloko yango, kotala denge nini makambo makokende, elobi mokonzi ya mboka Congo-Brazzaville. M. Sassou alobi ete mbulamatari ekobanda kotala ndenge nini kotika bato kotambola. Asakoli mpe ete ba tests ya grande échelle ekobanda kosalama mpe kolata masque ekomi lotomo mpo na moto nyonso akobima libanda. Apameli bilenge baye bazali kokoba kosala masano na kozanga kotosa mikano mizwamaki. Epekisami na bato koleka 50 kozala esika moko.	https://www.voalingala.com/a/sassou-abakisi-mikolo-15-ya-bokangami/5399803.html
politics	Katumbi, Fayulu, Muzito na Bazaiba na masolo Lamuka	Bakambi ya Lamuka bazali na masolo banda mardi na ntongo na résidence ya Moïse Katumbi na Lubumbashi. Correspondant ya VOA Lingala ayebisi ete Martin Fayulu, Adolphe Muzito, Eve Bazaiba elongo na Moïse bazali na kinzozi (huis clos). Bato basusu ya lingomba liye bazali kozela libanda elongo na bapanzi sango, eyebisi correspondant ya VOA Lingala. Chérubin Okende, molebeli ya lingomba liyse, asakoli na liyebisi ete bakambi ya Lamuka bakobisima mokanda ya suka na nsima ya bokutani yango. Ekozala mpe na bobopesani ya bokonzi kati na Moïse Katumbi na Jean-Pierre Bemba, oyo akokoma motambwisi ya sika ya lingomba lye. M. Katumbi nde akambaki moto ya yambo mpo na sanza misato misala ya Lamuka. M. Bemba azali na Lubumbashi te. Mpepo na ye esalaki mwa nkwokoso, kolanda baye ya MLC. Kasi atindaki kala mokonzi ya MLC (Mouvement pour la libération du Congo), Eve Bazaiba na bokutani ya Lubumbashi.	https://www.voalingala.com/a/katumbi-fayulu-muzito-na-bazaiba-na-masolo-lamuka/5021753.html
business	General Electric ya USA eyokani na mbulamatari mpo na ba projets ya pene 1,8 milliards $	General Electric Company ya Etats-Unis etie manzaka na protocole d’accord mpo na misala matali lotiliki mpe bokolongono na ekolo Congo démocratique. Misolo mikotiyama mikozala pene na milliard moko na millions mwambe ya ba dollards (1,8 milliards $). Lobi mokolo ya misato 12 février 2020, mokonzi ya mboka Felix Tshisekedi akutanaki na bakambi ya company eye na Palais de la nation na Kinshasa, elongo na motindami ya motuya to Envoyé special ya Etats-Unis mpo na etuka ya Grands lacs, Peter Pham. Botiyami manzaka na boyokani kati na General Electric na mbulamatari ya RDC bosalami na miso ya M. Pham mpe ntoma ya Etats-Unis na RDC, Mike Hammer. Kobongisa ba turbines ya ba barrage I na II mpo na kobimisa 650 megawatts ya lotiliki ezali kati na misala mikosalama na boyokani bwango, eyebisi misala ya président Felix Tshisekedi. 	https://www.voalingala.com/a/general-electric-ya-usa-eyokani-na-mbulamatari-mpo-na-ba-projets-ya-pene-1-8-milliards-/5286809.html
health	Coronavirus na Cameroun mpe na Togo	Bokono bwa coronavirus bomonisami na Cameroun mpe na Togo, elobi bakonzi ya bikolo biye. Na Cameroun, mokoni wa yambo ya coronavirus azali Francais moko ya mibu tuku motoba na mwambe awutaki mobembo na mboka na ye le 24 février, eyebisi ministre ya bokolongono. Moto yango atiyami na lopitalo ya Yaoundé. Na Togo, ezali mwasi moko ya mibu tuku minei na mibale nde azwami na virus ya bokono boye. Mwasi yango awatuaki na Bénin kasi asalaki mpe mobembo na Allemagne, France mpe Turquie. Na RDC moto moko azwami na yango nanu kasi na Kasaï ba Chinois banei batiami na botalami uto moko ya mibale nsima na bango kowuta mboka na bango kasi banisami na nde malaria, elobi mokambi ya etuka eye. Ndenge moko mpe na Congo-Brazzaville, epayi wapi bakonzi basakoli ete bakotiya na quarantaine bayi mobembo banso bakowuta na France, Italie, Chine, Corée du Sud na Iran, esika wapi bokono bwa coronavirus bozali kongala.	https://www.voalingala.com/a/coronavirus-na-cameroun-mpe-na-togo/5318223.html
health	Bato 219 bakufi na Méningite ezali kongala na Banalia, na Tshopo (OMS)	"Bato nkama moko na tuku mibale na libwa bakufi na bokono bwa Méningite bozali kongala na Banalia, na kilometele nkama moko na tuku mibale na mitano ya engumba Kisangani, na etuka ya Tshopo, esakoli mbumalatari ya Ekolo Congo démocratique mpe OMS. Misala mya Bokologono na Molongo milobi ete bato nkama mibale na tuku motoba na moko bakanisami kozwa yango. Bokufi na bato bozali nde na 50%. Test esalami na Paris emonisi bilembo ya Neissaria meningitidis, moko na ba bactéries epesaka méningite. Mokambi ya OMS na Afrika, ""Matshidiso Moeti, alobi ete esengeli kosala na lombango mpe kosunga mbulamatari ya RDC na kobundisa bokono boye"". Bokono bwa Méningite bondimami nsima na bilembo bitandamaki na Institut Pasteur na Paris na France bimonisi ete ezali yango. Misala mya kobunisa yango mitiami na Banalia mpe na Kisangani."	https://www.voalingala.com/a/bato-219-bakufi-na-m%C3%A9ningite-ezali-kongala-na-banalia-na-tshopo-(oms)/6217465.html
politics	Ngobila azwi bokambi ya Commission spéciale ya boyokani kati na Brazzaville na Kinshasa	Mokambi ya Kinshasa, engumba mokonzi ya RDC, Gentiny Ngobila, azwi bokambi ya  Commission spéciale ya Cooperation (Cospeco) na suka ya 22e assemblée générale to likita linene lisalamaki wuto le 8 kino le 9 juin na Brazzaville. M. Ngobila akitani na maire ya Brazzaville, M. Dieudonné Batshimba mpo na mibu mibale. Likita lya Cospeco lisalamaki na ntina ya kobongisa bokelami ya film documentaire ya Romba ya Congo lokola ezali kondimama bomemngo ya ntoki ya mokili. Congo-Brazzaville na RDC basengaki na Unesco kondima Rumba ya Congo lokola bomengo ya molongo. Likita lyango mpe lilakisabondeko na bavandi ba Goma baye bazwai le 22 mai likama lya botomboki ya volcan Nyiragongo.	https://www.voalingala.com/a/ngobila-azwi-bokambi-ya-commission-sp%C3%A9ciale-ya-boyokani-kati-na-brazzaville-na-kinshasa/5922665.html
health	Mokoni wa yambo abiki na COVID-19	"Mokoni moko abikisami na COVID-19 na Kinshasa, esakoli bakonzi ba bokolongono ne ekolo Congo démocratique. ""Ezali moto oyo azwaki bokono bwa yango mposo mileki mpe nsima na bozwami na mokumba ndenge esengelaki,"" azali lisusu te na bilembo ya COVID-19, ekomi ministre ya Bokolongono Dr, Eteni Longondo na Twitter. ""INRB ewuti kosakola ete virus ezali lisusu te epayi ya moto moye,"" ebakisi Dr. Longondo. Moto yango atiyamaki na lopitalo mpe azwaki lisalisa. Awutaki na France. Akomaki mwa malamu mikolo mileki kasi esengelaki kozela ete virus emonana lisusu te na nzoto na ye yambo bakonzi bandima ete abikisami."	https://www.voalingala.com/a/mokoni-wa-yambo-abiki-na-covid-19/5343530.html
politics	M23 elobi ebotoli Bunagana mpe Mahamat Faki asengi masolo kati na RDC na Rwanda	"Batomboki ba M23 balobi na liyebisi ete babotoli Bungana (Nord-Kivu) na maboko ya mampinga ma Ekolo Congo démocratique kasi mokambi ya Commission ya Union africaine asengi mbulamatari ya Rwanda mpe RDC kosolola. M23 esakoli bobotoli ya Bunaganga na liyebisi. ""Bobotoli ya Bunagana bozali te likambo lingomba na biso likanaki mpo yango nde te tozali koluka. Kasi, na kotalaka lolenge mampingama ma biso mazali kotungisama na mangaomba ya bato mabe baye bazali kosalela ba canons ekendaka mosika wuto Bunagana mpe bobangi yango ezali komema na ba civili mpe kotinda ba nkoto na bango kokima, tozwaki mokano ya kobotola mboka Bunagana na ntina ya kosukisa likama liye mpe kopesa mpiko na bana mboka kozonga na ndako na bango,"" elobi liyebisi lya M23 litiami manzaka na molobeli ya M23, major Willy Ngoma. Na ngambo na ye, mokambi ya Commission ya Union africaine Moussa Faki Mahamat asengi na mangomba ya basimba minduki banso batika bitumba na lombango mpe misala minso mya basoda miye mizali kotiya na likama Rwanda na Ekolo Congo démocratique misukisama na kozela te. Na liyebisi abimisi lelo, Moussa Faki Mahamat asengi na Rwanda na RDC kosukisa matata na bango na masolo mpe boyokani ya bondeko na nzela ya mécanismes régionaux ; Misala myango mikambami ngambo moko na mokonzi ya Angola mpe motambwisa sika CIRGL (Likita lya bikolo bya Grands lacs) Joao Lourenço, lmpe ngambo esusu na misala mya Nairobi miye mikambami na mokonzi ya Kenya mpe motambwisi ya Lisanga lya biklo bya Afrika ya Est (CEA), Uhuru Kneyatta. Moussa Faki Mahamat alobi azali kolanda na bokebi makambo mazali koleka na est ya RDC. Kolanda matotoli ya bavandi mpe ya société civile, baike ya mampinga ma Ekolo Congo démocraitque bakatisi ngambo ya Ouganda mpo na kokima. HCR, misala mya ONU mpo ba bakima bitumba elobi bavandi koleka nkama misato na ntuku motoba na mwabe bakimi na Ouganda mpe lokola. Bitumba bizali kokoba nzinga nzinga na Bunaganga. Molobeli ya FARDC na secteur opérationnel Sukola 2, colonel Guillaume Njike alobi mampinga Bunagana ezali nanu na maboko ma mampinga ma RDC."	https://www.voalingala.com/a/6615712.html
health	Tshisekedi, bikolo bya Union na Macron basololi mpo na bopesi mangwele ma COVID-19 na Afrika	"Président Félix Tshisekedi bo’ mokambi ya Union africaine asolalaki na visioconférence na bakonzi ba bikolo bisusu ya Afrika na Emmanuel Macron ya France mpo bopesi mangwele ma COVID-19 mpe ndenge COVID-19 ezali kokende na mokili. ""Lolenge COVID-19 ezali kokende na mokili mpe bobandi ya bopesi mangwele mpo na kobundisa COVID-19 na Afrika ezalaki mama na likambo ya masolo mango,"" eyebisi présidence ya RDC na Twitter. Mokambi ya commission africaine, Moussa Faki Mahamt elongo na président Cyril Ramaphosa ya Afrique du Sud (Afriak ya Ngele) bazalaki mpe na masolo mango. Bikolo mingi bya Afrika biwuti kozwa lisungi lya mangwele ma COVID-19 ya ONU na nzela ya misala ya COVAX, RDC ezwaki wuto mardi mangwele 1,7 millions. Ministre ya mambi ma bokolongono ya RDC, Dr. Eteni Longondo alobi bopesi mangwele boko banda le 12 mars."	https://www.voalingala.com/a/tshisekedi-bikolo-bya-union-na-macron-basololi-mpo-na-bopesi-mangwele-ma-covid-19-na-afrika/5800520.html
politics	Sassou, Touadera, Deby na Lourenço basengi masolo na Centrafrique	Ezalaki mini-Sommet ya CIGLR (Conférence internationale ya Grands lacs) mpe Idris Déby azalaki mobengisami ya kafukafu mpo na kozala nzinganzinga na Centrafrique mpe na kilo na ye na maye matali bokengi etuka ya kati ya Afrika mpe na makambo maselemaka na Centrafrique. Matata ma Centrafrique makopesama eyenao na masolo, elimboli na compte Twitter, molebeli ya mbulatari ya Congo-Brazzaville, Thierry Moungalla. Bakonzi ba bikolo basengi batelimisi bitumba sika oyo, kolanda M. Moungalla. Basengi mpe lisusu na CPC (Coalition des patriotes pour le changement) ezonga bisika ezalaki yambo na masolo mabanda. CPC ezwi mwa ba mboka na Centrafrique ata pene na Bangui, engumba mokonzi, na bitumba ezali kosala wuto yambo na maponami ma le 27 décembre président Touadera asakolamaki molongi na koleka 53%. CPC esengaki bopusani bwa maponami mango, lokola mpe mpe mokonzi ya kala François Bozize oyo nkombo na ye ebwakisamaki na misala mya maponami na zuzi. Bakonzi ba bikolo Lourenço, mokambi ya CIRGL, mpe Sassou N’Guesso, mokambi ya CEEAC, batindamaki na ONU mpo na kosala likita liye. Esengami na M. Sassou koluka mobondi ya matata maye. Mpe bakambi babikolo bazalaki na likita lyango basengi na molongo kolongola bopekisi bwa bosombi bibundeli likolo na Centrafrique mpo na kopesa yango nzela ya kobatela bokengi bwa yango yango moko. Bakokutana lisusu nsima ma mikolo zomi.	https://www.voalingala.com/a/sassou-touadera-deby-na-louren%C3%A7o-basengi-masolo-na-centrafrique/5758084.html
health	Guy-Brice Parfait Kolelas amemami na lombango na Paris mpo na COVID-19 kati na maponami	"Guy-Brice Parfait Kolelas, moko na baye bazali kowela bokonzi na président Denis Sassou N’Guesso, amemami na lombango mpo na kosalisama na Paris na France, kati na maponami masalemaki o’mokolo mwa eyenga. Minanga bayebisi ete M. Kolelas azwamaki na COVID-19. ""Nazali kobunda na liwa kasi nasengi bino botelema. Bokende kopona mpo na mbongwana,"" elobi M. Kolelas na vidéo moko. M. Kolekas akweyaki na meeting na campagne. Bana ba Congo-Brazzaville bakitaki na ba bureau ya maponami mpo na kopona kati na bato sambo. Président Sassou azali kati na bango lokola mpe Mtahias Nzon na M. kolelas. Mokambi ya batali ba Union Africaine, Dileita Mohamed alobi ete maponami masalami na kimya mpe na bonsomi ya baponi. Bayi mampinga mpe bokengi baponaki mikolo misato mileki kasi bilembo bya bango bikotangama nzela moko na biye bya bato banso."	https://www.voalingala.com/a/guy-brice-parfait-kolelas-amemami-na-lombango-na-paris-mpo-na-covid-19-kati-na-maponami-na-congo-brazzaville/5823079.html
business	Egypte, Ethiopie na Sudan bazo'luka eyano na Kinshasa na matata ya barrage Renaissance na ebale ya Nil	Masolo mpo na matata likolo lya na barrage monene Renaissance na ebale ya Nil mazali kokoba na Kinshasa, Ba miniztres ya mambi ma bikolo mabaya ya Egytpe, Soudan mpe Ethiopie bazali kosolola Nzinga Nzinga na Félix Tshisekedi mokambi ya Union africaine. Félix Tshisekedi asengaki lobi ngambo inso kafungola motema mpo ete eyano epsama na kimya mpo na bolamu ya banso. Ethiopie etongi barrage yango nan tina ya kopesa lotiliki na bavandi na yango million nkama moko na tuku sambo mpe mboka esusu kasi Egypte ekebisi ete yango ekopekisa kozwa mayi mpe elobaki ezali likambo lya bomoi. Ebale Nil ezali esika Egypte, mboka esobe, ezwaka mayi mpo na bilanga mpe ya komela. Sudan elobi ete botongi ya barrage Renaissance bokopekisa ba barrages na yango kozwa mayi masengeli.	https://www.voalingala.com/a/egypte-ethiopie-na-sudan-bazo-luka-eyano-na-kinshasa-na-matata-ya-barrage-renaissance-na-ebale-ya-nil/5841702.html
business	Matungulu alimboli boponami na ye mpo na kokamba BAD	"Prof. Freddy Matungulu Ilankir andimi na motuna ya VOA Lingala ete bulamatari ya Congo démocratique epesi nkombo na ye mpo na kozala mokambi ya BAD (Banque africaine de développement). Kasi M. Matungulu, moko na bakambi ya longomba Lamuka, alimboli ete yango ezali nzela makambo maselaka yambo andimama na misala lokola BAD. ""Ezali solo ete mandat ya Cameroun esili. RDC nde ekozuwa libonga liye na nsima. Mpe baninga bakanisaki ete nakoki kosala eloko moko kuna,"" elobi M. Matungulu na lisolo na VOA Lingala. ""Esengeli yambo ete bopesi nkombo yango bondimama na mboka ngai nawuta. Tolikya ete BAD ekondima mpe na kokota bongo na Conseil (d’administration),"" eyebisi M. Matungulu. Ebonga yango ekozala mpo na mibu misato. ""Nasololaki yango na baninga na ngai ya Lamuka. Na Conseil d’administration (ya BAD), nakozala na ndelo mingi. Nakokoka kosala mosala ya politiki te. Ekosengela nabendana pembeni. Yango elingi koloba ete nakoka kotambwisa Lamuka te mpo na mandat ezali koya,"" elimboli M. Matungulu. Mokambi ya lisanga Congo na biso, M. Matungulu esengelaki atambwisa Lamuka mpo na sanza misatu nsima na Moïse Katumba oyo mandat na nani ekosila na nsanza ya mwambe mokoya. Bakambi ya Lamuka esengeli bakuna le 20 juillet na Lubumbashi."	https://www.voalingala.com/a/matungulu-alimboli-boponami-na-ye-mpo-na-kokamba-bad/4996705.html
business	Corée du Nord elekaki na nzela ya ba banques ya RDC mpo kokota na système financier mondial (Sentry)	"Corée du Nord eyebaki na kokima epekiselo ya etumbu ya molongo na koleka na nzela ya ba banque ya RDC, elobi na rapport na yango The Sentry ONG oyo elandelaka makambo ya blanchiment d’argent (makoambo ma kolekisa misolo na nzela molili). The Sentry ebimisi mbeba esalamaki mbala mingi mpo na bozangi ekenge na basungi ya président ya kala Joseph Kabila. Mpo ne The Sentry, yango esalamaki mpe ""na kaniaka eye basungi ba Joseph Kabila bamikotisa na kati"", mpe ""babukaki mikano mya Nations unies, union européenne mpe ya Etats-Unis"", ekomi The Sentry. ""Corée du Nord elekaki na nzela ya compagnie na yango Congo Aconde mpo na kokota na système financier international,"" elobi The Sentry. Congo Aconde efungolaki compte na Afriland First Bank mpo na yango. ""Ntango ba banques ekoki te kotosa maye masengeli kosalama na alima -mpe soki mbulamatari ekangi miso- crime organisé mpe financement ya terrorisme ekokende nde liboso,"" elobi moko na bakeli na The Sentry, George Clooney. ""Bokanisa te ata ngonga moko ete kaniaka mpe kolekisa misolo na nzela molili na esika lokola RDC ekozala na mbano te na mokili te."" ekebisi M. Clooney."	https://www.voalingala.com/a/cor%C3%A9e-du-nord-elekaki-na-nzela-ya-ba-banques-ya-rdc-mpo-kokota-na-syst%C3%A8me-financier-mondial-(sentry)/5550147.html
health	RDC ezali candidate ya komeka mangwele ya COVID-19 (Dr. Muyembe)	"Dr, Jean-Jacques Muyembe andimi ete RDC ezali candidat ya komeka mangwele ya coronavirus ya sika, COVID-19. Mokambi ya cellule technique ya bitumba na COVID-19 apesaki eyano yango liboso ya bapanzi sango vendredi na Kinshasa. ""Komeka mangwele yango ekoki kasalama na kanisi na sanza ya mitano. (Biso) tokobanda komeka yango ntango mosusu na sanza ya sambo to ya mwambe, tokozala na ba essais cliniques ya mangwele yango,"" elobi Dr. Muyembe. Mokambi ya misala mya bitumba na COVID-19, andimi RDC eponami mpo komeka mangwele yango. Kasi OMS nanu endimi mangwele yango te. Mangwele yango ezali komeka na bato moke na Eatst-Unis mpe na mboka esusu ya poto. Kameka na bato ebele esengeli ebanda kala te."	https://www.voalingala.com/a/rdc-ezali-candidate-ya-komeka-mangwele-ya-covid-19-(dr-muyembe)/5359465.html
health	Moto wa yambo na COVID19 : Lubumbashi na Kasumbalesa ekongama	"Bingumba ya Lubumbashi mpe ya Kasumbalesa bikokangama mpo na mokolo moko, elobi mokambi ya etuka ya Haut-Katanga, Jacques Kyabula nsima na bozwami ya moto ya yambo na coronavirus ya sika. ""Mpo na kopesa biso nzela ya kozwa na lombango ba contacts misusu ya ba contacts, bokangami ya 24 h banda mardi 28 avril na Lubumbashi mpe mercredi 29 avril na Kasumbalesa,"" elobi M. Ktyabula. Kino sika bato 21 nde bazwami mpe bakonzi bazali koluka basusu. Moto oyo azwami na COVID19 azali mobali ya mibu tuku mitano na mwambe awutaki na Nairobi mpe alekaki na Zambie na nzela ya Kasumbalesa, elobi bakonzi ya etuka."	https://www.voalingala.com/a/moto-wa-yambo-na-covid19-lubumbashi-na-kasumbalesa-ekongama/5393936.html
politics	Fayulu na Muzito basengi MONUSCO kolakisa bato bazali kotia mobulu na est	Bakambi ba Lamuka na ngambo ya Martin Fayulu na Adolphe Muzito basengi na MONUSCO kolakisa bato baye bazali kopelisa moto na monyele ya RDC. Bakomi mokanda mpo na kotelemela maye mazali koleka na est ea RDC. Na kati ya mokanda bakomeli MONUSCO bapameli mpe ndenge bakonzi ya mboka bazali kopekisa bato ba telemela, ba tambola na kimya. Martin Fayulu na Adoplhe Muzito baye batikali nan gambo eye ya lingomba Lamuka, balobi ete lokola Monusco esali mibu mingi na RDC na kotalaka maye mazali koleka kuna, eyebi malamu ba nani baye bazali kotia mobulu. Mpo na yango, basengi ete ONU esangisa bayi Rwanda Ouganda mpe Burundi, basolola mpe bayokana mpo na kotika kopesa minduki na badongolo miso na est ya RDC. MM. Fayulu na Muzito nalobi mpe lisusu ete Nations Unies esengeli efongola Tribunal penal international mpo na kotala makambo ya rapport Mapping na ntina ya kosambisa baye banso basalaki mabe. Nzoka nde, Bintu Keita oyo azali motindami ya kalaka mokonzi ya Nations unies ayambamaki na Lubumbahsi, na Moise Katumbi oyo azali ngambo moko na Jean-Pierre Bemba na lingomba Lamuka.	https://www.voalingala.com/a/fayulu-na-muzito-basengi-monusco-kolakisa-bato-bazali-kotia-mobulu-na-est/5851751.html
politics	Avion ya mampinga ya USA ekweyi na Afghanistan	"Avion ya mampinga ya Etats-Unis ekweyi lundi na Afghanistan na esika ezali na maboko ya ba talibans. Lingomba ya ba talibans elobi bango ndenge babeti yango masasi. ""Appareil spécial ya ba 'occupants américains' ekweyi na province Ghazni… tobeti yango masasi,"" elobi molebeli ya ba talibans Zabiullah Mujahid. Pentagone (ministère ya Défense ya Etats-Unis) endimi ete mpepo yango ekweyi kasi elobi ete bolukiluki bozali kosalama."	https://www.voalingala.com/a/avion-ya-mampinga-ya-usa-ekweyi-na-afghanistan/5262547.html
sports	Maradona akufi na mibu 60	"Diego Maradona, ""Djogo"" ya lisano lya ndembo, akufi na mibu 60. Moto ayebanaka mpo na mongete na ye motikala kobengama “loboko ya Nzambe"" akataki motema mercredi na Argentine. Abimaki lopitalo pene na Buenos-Aires le 12 novembre epayi wapi alekisaki mikolo mwambe nsima na lipaso na moto mpo na libanga lya makila. Azwaka lipaso ya motema na 1986. Bakambi ba ekolo na ye Argentine batie matanga ma mikolo misato wuto mercredi. Mokili mobimba mingi bayi masato bazali kolela ye. Abetaka na équipe nationale ya Argentine mpe abima molonngi ya molongo mbala misato. Abetaka mpe na ba clubs mingi lokola Naples ya Italie."	https://www.voalingala.com/a/maradona-akufi-na-mibu-60/5676303.html
politics	"Tshisekedi na ba Congolais ya Atlanta : ""Congo ezali kozongela esika na yango na molongo"""	"Président Félix Tshisekedi ayebisi na bokutani na bana ya RD Congo o’mokolo ya mposo na Atlanta, na Etats-Unis (USA), ete mboka na bango ezali kozongela esika na yango na molongo. ""Lelo nakoki koloba na esengo enene ete bato basosoli maloba ma ngai. Lelo, Congo ezali kotosama mpe, oyo eleka mingi, bato banso bazali kozela yango. Pamba te, mboka nzinga nzinga inso kolongola moko te, ata koleka yango, mboka inso ya bandeko ya Afrika banso balobi : ‘ntango ekoki. Mpo soki Congo te, Afrika ekokende liboso te' "", elobi président Tshisekedi na ebele ya ba Congolais bayaki koyoka ye. ""Moke moke, Congo ezali kozonga na esika na yango na molongo,"" ebakisi M. Tshisekedi. Mokambi ya ekolo RDC azali na Etats-Unis uto mokolo ya eyenga moleki mpo na 74e Assemblée générale ya Nations unies. Asalaki lisikulu na ye ya yambo na Nations unies na New York o’mokolo mwa minei. Na Atlanta, ayebisi ba Congolais ete motema mwa ye mosimbami na lolenge bato banso bazali kosepela na ye mpe na ekolo na ye. Alobi ete ayebi ete ezali mopepe ya sika momemami na elikya ya mbongwama ewuti nsima na maponami. ""Sik’oyo esengeli tobongola mopepe mwango na makambo ya solo makowumela mpo mopepe molekaka. Mpo Congo, mboka na biso ezali na makambo ebele ya kopesa na Afrika mpe na mokili. Esika tozali lelo na mokili, ezali ya biso te. Esengeli tozala bato ba yambo na makambo manso,"" eyebisi M. Tshisekedi. Akundoli ete mpo etali kobatela mokili, ""RDC ezali na 80% ya mayi ya malamu ya komela ya Afrika. RDC ezali mpe na 80 millions hectars ya mabele ya milona makoki koleyisa koleka bato 2 milliards na mokili,"" asokoli. M. Tshisekedi abandeli lisusu koloba lokola alobaki na lisikulu na ye na Nations unies ete esengeli RDC eyeba kobanda kobongola mines to makele ma yango, mingi mpenza maye mazali stratégique (to litomba mingi) lokola cobalt, coltan na misusu. Mpo na ye, bitumba bisusu bizali ya koyeba kosangisa bana ya RDC mpe kosilisa kopona pona (tribalisme). Yambo na bokutani boye, M. Tshisekedi akendaki kotala eklezia ya Martin Luther King mpe bisika bisusu mobundi ya makoki ya bomoto oyo alekaki na Atlanta."	https://www.voalingala.com/a/tshisekedi-na-congolais-ya-atlanta-congo-ezali-kozongela-esika-na-yango-na-molongo-/5102954.html
sports	Neymar, Di Maria na Paredes bazwami na COVID19 na PSG	"Neymar na basani basusu babale ya club Paris Saint Germain, bazwami na COVID19 nsima na loyi balekisaki na Ibiza. ""Basani basatu ba PSG bamonisami na COVID19 nsima na test Sars CoV2 mpe batiami na bolandi malako ma bokolongono malongobani, Basani basusu bakokoba kosala ba tests mikolo mikoya,"" ekomi na PSG na Twitter. Kolanda journal Equipe, Neymar, elongo na basani babale ba Argentine, Angel Di Maria mpe Leonardo Paredes, nde bazwami na COVID19. PSG esakolaki wuto lundi ete basani babale batiamaki na bobatelami mpo bakanisamaki ete bazwaki COVID19. Bozwami boye bokopesa mwa mpasi na équipe eye ewuti kozala finaslit ya Ligue des champions na Europe."	https://www.voalingala.com/a/neymar-di-maria-na-paredes-bazwami-na-covid19-na-psg/5567930.html
health	Inspection Générale ya Finances etindi audit ya misala ya COVID19, ministère ya bokongono na IRNB	Inspection générale ya Finances etindi lipinga lya ba auditeurs mpo kotala ndenge misolo mpe biloko misusu bisalelamaki na misala mya bitumba na COVID19, na ministère ya bokolongono mpe na INRB. Inspeceur général ya Finances ya sika, Jules Alingete Key atindi ba auditeurs basato mpo kosala bolukiluki yango na mikolo zomi. Djamba Ya Ndjondji, nde akokamba misala myango. Akozala na Wasongolua Ndongolo, Mutombo Kalonji mpe Lutete Mvuemba. Mosala na bango mozali kotala ndenge basalelaki misolo, biloko, makabo mpe makoki misusu ya ndenge na ndenge, maye mapesamaki na Comité multisectoriel ya bokolongo elongo na ba services spécialisés, mingi mpenza Institut national de recherche biomédicale (INRB), elakisi mokamnda ya botindami na bango. Ba luki baye bakotala mpe esikaki yango etindamamki mpe ntina nini makoki mango masalelamaki. Bolukiluki boye botindami mikolo miike nsima na vice-ministre ya bokolongono, Albert M’Peti Biyombo afundaki bopengwisami ya misolo na misala ya COVID19, na mokanda atindelaki ministre wa Yambo, Sylvestre INlunga Ilumkamba. Nzokande, basambeli ba ministre ya Santé bango nde bafundaki na bazuzi moto ayebani te na kopanza ye sango ya lokuta mpo na koyiba misolo. Na biyano apesaki na radio TopCongo mikolo mileki, ministre ya bokolongo, Dr. Eteni Longondo alobaki ete asalelaki kaka millions misato ya ba dollars kati na 27 millions ya ba dollars epesamaki na ministère ya Santé. Ba mabulances, ba kisi mpe biloko misusu bisombamaki, eyanolaki Dr. Eteni. Dr. Jean-Jacques Muyembe, mokambi ya INRB mpe ya cellule technique ya COVID19 alobaki mpe ete amonaki te misolo misusu elobelamaki. Minganga, bapesi lisalisi mpe basali ya COVID19 batelemisi misala wuto pene na mposo moko mpo na kosenga sanza misatu ya lifuti na bango.	https://www.voalingala.com/a/inspection-g%C3%A9n%C3%A9rale-ya-finances-etindi-audit-ya-misala-ya-covid19-minist%C3%A8re-ya-bokongono-na-irnb/5498289.html
business	Katumbi alongi bosambisami mpo na kozongela misala ya mines na MCK	"Moïse Katumbi abandi o’mokolo ya mercredi 21 février 2020 komilengele mpo na kozongela société minière na ye, MCK (Mining company Katanga) na Lubumabshi nsima mokano ya Cour ya cassation ya France oyo epesi ye lisusu mpifo likolo na yango na kobotola yango na Necotrans oyo etakamaki. ""Cour ya cassation ya République ya France ekati mpo na libela, ezongisela na maboko ya Moïse Katumbi mpifo na ye likolo na société MCK,"" elobi Me Mumba Gama, moko na ba avocats ya mokambi oyo ya kala ya etuka ya kala ya Katanga. Kolanda mosambeli ya M. Katumbi, Neoctrans epesaki kaka 20 millions ya ba dollars na esika ya kofuta 140 millions ya ba dollars ya motuya ya MCK. Mpo na Me Mumba, Necotrans epesaki na moyibi makoki ya MCK na Octavia, société ya moyi mombongo ya ekolo France Pascal Beveraggi. "	https://www.voalingala.com/a/katumbi-alongi-bosambisami-mpo-na-kozongela-misala-ya-mines-na-lubumbashi/5285530.html
politics	PPRD ezwui mokano ya kozala ndakisa na koboya kaniaka	"PPRD, parti ya Joseph Kabila mokonzi ya kala ya RDC, esakoli ete ekozala lisanga ya ndakisa ya koboya makombo ya mabe (anti-valeurs) mpe ya kotelemela kaniaka, na suka ya bokutani ya mikolo misato na Lubumbahsi, na Haut-Katanga. Emmanuel Ramazani Shadary, alimboli yango na lisikulu na ye. ""Moto nyonso akofundama na kopengwisa ata million moko ya ba Francs congolais, ezali moyibi. Mpe kaka mokolo lisanga likoyeba yango, akolongwa mpe akopesama etumbu kolanda mikano ya bokutani boye mpe mpo na kotosa people,"" elobi M. Ramazani o’boso ya bituluku ya baye ya lingomba na ye biwutaki bisika na bisika na RDC. Mpo na ye, PPRD ""etikali kaka te macinhe ya maponami kasi ezali mpe lisusu esika ya masolo mpe ya bosangani na kopesa alima na baye banso bazali na kati na yango"". ""Nasengi bakambi banso ya PPRD: ministres, bakambi ya ba entreprises, gouverneurs, directeurs des cabinets, conseillers, baboya makambo manso ya mabe (anti-valeurs) ; mingi mpenza kopengwisa misolo ya ekolo eye ebandi kokoma na RDC lokola makambo ya malamu,"" abkisi M. Ramazani. Alobi PPRD ezali lisanga ya lokumu kasi soki batumoli yango ezongisa. Secrétaire permanent ya lisanga liye asokoli bozongi ya Joseph Kabila akozongela misala ya poltiki kala te. Alobi PPRD ezali kolengela mpo na kolonga maponami ya mokambi ya ekolo na 2023 mpe mabonga manso masusu."	https://www.voalingala.com/a/pprd-ezwui-mokano-ya-kozala-ndakisa-na-koboya-kaniaka/5137698.html
politics	Ba civils 577 bakufi banda janvier na bitumba na Masisi (Ocha)	"Ba civils 577 bakufi banda janvier na bitumba na territoire ya Masisi, na Nord-Kivu, elobi na rapport Bureau ya Nations unies ya coordination ya ba affaires humanitaires (Ocha). Ocha eyebisi ete motango yango mozali kolakisa te bosolo ya makambo mazali koleka mikolo nyonso na Masisi.  Mpo na Ocha, pene na ba civils 1.600 bazalaki ba victimes ya bitumba biye banda mobu mobandaki. Bitumba byango bizali kosalema kati na basimba mandoki ya ba groupes communautaires (ethniques) mpo na kowela mabele. Na ba groupes ethniques, ebakisami ba opérations to misala ya mampinga mpo na kobundisa basimba minduki. Bowelani bozali kati na baye balonaka na baye babokolaka bibwele, ekundoli Ocha. Bato mingi bakimi. Kolanda Commission mouvements ya population ya etuka ya Nord-Kivu, pene na bato 221.730 bakima bisika na bango bazalaki na etando ya Masisi o’mokolo ya le 25 mai 2019. Kati na bango 45.500 (20%) bazali na ba sites 12 ya bakima bitumba ; 80% bawuti na ba sites esalama na mpwasa to mpe na mabota mandima kovandisa bango, . Ocha eyebisi ete bozangi bokengi boye bomonisami na makombo ebele, lokola mbeba (abus) mpe mitungisi ya ba civils. ""Mpako ya lokuta, ba barrages ya kofuta bongo elandi mobeko te, bokangami ya bato mpamba mpama, ba enlèvements, kozuwa basi na makasi, kobebisa biloko ya bato mpe kompunza ndako ya bato yango nde mokumba ya mikolo minso ya bavandi bisika biye,"" elimboli Ocha. "	https://www.voalingala.com/a/ba-civils-577-bakufi-banda-janvier-na-bitumba-na-masisi-(ocha)/5029900.html
politics	Lamuka etie “marche” na yango le 16 octobre mpe meeting na Ste Thérèse le 9 octobre	Botamboli ya Lamuka bosalami lisusu te mercredi le 29 septembre kasi bokomi le 16 octobre, elobi lisanga liye. Bayi Lamuka bakomeli mikanda mibale na mokambi ya engumba Kinshasa Gentiny Ngobila mpo na yango. Na mokanda moko, Lamuka eyebisi M. Ngobila ete ekotambola le 16 octobre mpe esengi bokengi ya police kolanda bokutani ya boko na bakambi ya Lamuka na mokonzi ya engumba Kinshasa o’mokolo mwa misato na Hôtel de ville ya Kinshasa. Nsima na bokutani bwango, Lamuka esakolaki ete ekotambola lisusu te le 29 septembre mpo na bokengi lokola bakonzi ba Kinshasa basengaki. Na mokanfa mosusu, Lamuka eyebisi M. Ngobila ete ekozala na meeting le 9 octobre na Ste Thérèse, na N’Djili. Lamuka na mangomba masusu bazali kotelemela loboko ya bayi politiki na CENI, Misala mya mabongi ma maponami. Yango nde bazali kotambola. Bayi Lamuka batambolaki na bituka nzike misusu na RDC mercredi.	https://www.voalingala.com/a/lamuka-etie-marche-na-yango-le-16-octobre-mpe-meeting-na-ste-th%C3%A9r%C3%A8se-le-9-octobre/6250737.html
politics	Police epanzi batombali ya Lamuka	Police ebetaki gaz lacrymogène mpe epazanki batombali ya lingola Lamuka na Ste Therese N'Djili, na Kinshasa mpe bisika bisusu na ekola Congo démocratique. Na Goma, na Nord-Kivu, motamboli moko akufi na masasi, eyebisi bapanzi sango bazalaki bisika biye. Bituluku na bato bakita o’nzela ata mokambi ya engumba Kinshasa, Gentiny Ngobila apekisa botamboli boye o’mokolo ya le 30 juin. Martin Fayuku, Adolphe Muzito mpe bakambi basusu ya lingomba Lamuka baye bazalaki na libandeli ya batamboli na na boulevard Lumumba. Kasi botamboli boye, bosalamaki ba bisika biike. Ba pulusu batika bango koleka te pene na boulevard Kimbuta na Ste Therese N’Djili na Kinshasa. Ba pulusu babetaki masasi likolo mpe gaz lacrymogène ata balandi ya Lamuka bazalaki koyemba. Baye nzinganzinga ya M. Fayulu balobi ete ba pneus ya mituka ya bakambi . Nzokande mokambi ya police ya Kinshasa, cmdt div. Sylvano Kasongo ayebisi ete policier moko azoki makasi na eloko ebwakamaki na moko ya batamboli. Cmdt Div . Kasongo alobi ete moko na baye bazalaki nzinganzinga na M. Fayulu abetaki pulusu moko, akangami mpe akosambisama na lobamgu. Mpo na mokambi ya engumba Kinshasa, M. Ngobila, le 30 juin, mokolo lipanda ya Congo démocratique mosengelaki mopesama limemya na bato banso. Mokonzi ya ekolo Felix Tshisekedi alobaki na mituna mpe biyano na bapanzi sango ya ba medias Français ete andimaki mpe azali na bomoko na bopekisi ya botamboli boye mpo bayike babukaki mpe bampunza biloko mpe babundisaki police na meeting ya Jean-Pierre, moko ya bakambi ya lingomba liye, mposo moko molekki, kaka na esika eye ya Ste Therese N’Djili. Nzokande, M. Fayulu asengaki ete ba naya Congo democratique bakita o’nzela banda mokolo ya le 30 juin kino mikano misusu mikopesamela bango, mpo na kosenga bosolo na maponami, na bozongisi ya ba parlementaires balongolamaki na mokona ya Cour constitutionnelle. Na botamboli ya Goma, na Nord-Kivu, police mpe ebetaki masasi. Moto moko akufi, eyebisi balinga bapanzi sango kuna. Batamboli na Goma bazalaki kotelemela lolenge bakonzi ya ekolo baboyi mbala mibale kopesa nzela na mwana moka Moise Katumbi kokita na engumba ya Nord-Kivu.      Bituluku ya batombali ya	https://www.voalingala.com/a/police-epanzi-batombali-ya-lamuka/4979494.html
health	Trump akati mbongo USA epesamaka na OMS	"Président Donald Trump asakoli ete akati mosolo Etats-Unis epesaka OMS (Mabongisi ya molongo mpo na bokolongono). Apameli OMS mpo na bokambi ya mabe ya bokono ya coronavirus ya sika. ""Lelo, napesi mitindo ete mosolo mopesamaka na OMS mokatama ntango bolukiluki bokosalama mpo na kotala mosala nini OMS esalaki na bokambi mabe mpe na kozanga koyebisa lolenge coronavirus ezalaki kopanzana makasi,"" elobi M. Trump na bokutani na bapanzi sango na Maison Blanche, na Washington DC. Tata mokonzi ya Etats-unis abakisi ete sango ya lokuta na mokili mpo etali lolenge nini bokono boye bopesamaka mpe lolenge yango ememaka liwa. M. Trump apameli OMS mpo na kokotela to ,poe kozala na mopanzi ya Chine, na kobomba bosolo. Etats-Unis epesaka misolo mingi koleka bikolo nyonso, na ONU. Mobu moleki epesaki 400 millions $. Mpo na M. Trump, OMS epekisaki pole koyebena mpe Washington ekokoba kosolola mpo na koyeba nini kosala na mosolo monso mosengelaki kopesama na agence ya ONU. Yambo na yango, secrétaire d’Etat Mike Pompeo alobaki ete OMS esalaki te maye esengelaki kosala na libandela ya bokono boye bopanzani na mokili. M. Pompeo apameli lisusu Chine mpo elekisaki ntango mingi yambo na kolakisa na mokili mabe ya bokono boye bokoki kosala. Na ngambo na ye, kalaka mokonzi ya ONU, Antonio Guterres ayanoli ete ntango oyo ezali te ngonga ya kokitisa misolo mipesama na OMS."	https://www.voalingala.com/a/trump-akati-mbongo-usa-epesamaka-na-oms/5372539.html
politics	Police epanzi bayi mouvements citoyens mpe Lamuka bazalaki kosenga bonsomi ya CENI	"Gaz lacrymogène mpe lokito lya police ebetamaki mpo na kopanza bayi mouvements citoyens mpe bayi lisanga Lamuka bazalaki kosenga bonsomi ya CENI liboso lya Assemblée nationale. ""Baike na bato bazalaki kati na milulu myango bakangamaki kasi batikami nsima na mwa ntango,"" elobi moko na bayi Lucha (Lutte pour le changement). ""Oyo tozali komona awa ezali Etat de droit te. Baninga ba biso bazoki mpe misusu baknagami ntango tozalaki na milulu mya kimya mpe tolingaki nde kokende kotika mokanda ya bosenga na biso na motambwisi ya Assemblée nationale,"" elobi moto mosusuu kati na baye bazalaki na milulu myango. Baye bazalaki na milulu bazali kosenga ete Assemblée nationale etelemisa maye masimasalami kino sika mpo na mopanami na kozanga boyokani na bato banso. Ndenge moko mpo na boponami ya mokambi ya CENi balakisi bilongi ba biyamba motoba basalaki na bozangi ya bayi catholique mpe protestant. Bayi politiki baike lokola mpe lokola bayi société civile batelemeli mopeko ya kotambwisa CENI (Commission électorale nationale indépendante) eye Parlement elekisa mikolo miike. Ata baike ya Union sacrée, liboke lya kokamba mboka nzina nzinga na président Félix Tshisekedi mpe basengi yango. Kati na bango Vital Kamerhe ya UNC (Union pour la nation congolaise) mpe Moïse Katumbi ya Ensemble pour la République. Bayi FCC (Front pour le Congo) ya mokonzi ya kala Joseph Kabila mpe balobi ndenge moko wana. Bango banso, lokola mpe bayi Lamuka baboyi kutu kotinda balakisi bilongi ba bango mpo na kozala na CENI. Mangomba maike ya ba mouvements citoyens basanganaki mpo na yango. "	https://www.voalingala.com/a/police-epanzi-bayi-mouvements-citoyens-mpe-lamuka-bazalaki-kosenga-bonsomi-ya-ceni/5992008.html
politics	Museveni alaki CENCO kosunga kosilisa basimba minduki	"Ba episkopo ya RDC bazuwi elaka ya mokonzi Yoweri Museveni ya Ouganda ya kosunga kosilisa mangomba ya basimba manduki na Est ya RDC, elakisi liyebisi ya CENCO (Conférence épiscopale nationale ya Congo). Limpinga ya ba episkopo ekambami na Mgr Marcel Utembi eyembamaki na M. Museveni na bosengi na ye. Bazalaki na bokutani ya Assemblée plénière ya ba Episkopo ya Afrika mpe Madascar esalamaki na Kampala, engumba mokonzi ya Ouganda. ""Mokambi ya CENCO ayebisiaki na président ya Ouganda mitungisami ya épiscopat ya Congo mpo etali bozali ya batomboki ya mboka bapaya (na Congo démocratique)"", kati na bango lingomba ya basimba minduki ya musulamans ya Ouganda ya ADF (Forces démocratiques alliées), elakisi liyebisi. Na eyeno na ye, ""président Museveni alakisaki molende na ye ya kosangisa makasi na bakonzi ya RDC mpo na kopanza mangomba basimba minduki maye mazali mpe likama mpo na mboka na ye"", elobi liyebisi yango. Liyebisi lyango limonisi mpe litomba ya bavandi na bisika yango komikotisa na mosala ya kosukisa basimba minduki. Kolanda liyebisi yango, Mgr Utembi alobaki ete ba episkopo balingi kopesa maboko, lokola bakambi ya milimo, elongo na biklesia ya mboka inso esimbami na bozangi bokengi na etango ya Grands lacs."	https://www.voalingala.com/a/b-episkopo-basengi-museveni-kolisa-mangomba-ya-basimba-minduki-na-est/5012302.html
business	Likita lya Paris : FMI epesi 1,5 milliards $ na RDC yambo na misolo G20 ekoki kobakisa	Mokambi ya FMI (Fonds monétaire international), Kristinalina Georgieva alaki kopesa na RDC 1,5 milliards $ yambo na misolo G20, lingomba lya bikolo tuku mibale ya nkita mingi koleka na mokili, ekoki kobakisa. Akutanaki na Paris na président Félix Tshisekedi libanda lya likita na lisungi lya France. Bakonzi babikolo biike bya Afrika bazali na likita na makonzi ya France Emmanuel Macron, mpe bapesi misolo na molongo, na Paris, mpo oyo etali lisungi likoki kopesama na bayi Afrika kolanda nkwokoso ya bokono bwa COVID-19. Président Félix Tshisekedi oyo azali kuna mpe bo' mokambi ya Union africaine akutani na Mme Kristinalina Georgieva oyo alaki kobakisa kino milliards moko na ndambo ya badollars na misala mibengami Droits de Tirages Spéciaux miye mizala nanu kati na masolo na G20, lingomba lya bikolo tuku mibale ya nkita mingi koleka na mokili. Président Tshisekedi mpe asololi na mokokani wa ye ya Rwanda Paul Kagame. Kolanda presidence ya RDC, Paul Kagame apesi losako na makanisi ma president Tshisekedi mpe alakisi bolingi na ye ya kotambola elongo na RDC na boluki kozongisa bokengi na est. M. Macron alaki ete France ekodefisa Soudan 1,5 millirds $ mpo na efuta nyongo na yango na FMI. Mokonzi ya France asengi bapesi misolo kokenge na Soudan nsima na bokweyisami ya mokonzi ya kala Omar El-Bechir, mobu moko moleki, na botelemeli ya bana mboka na ye. Denis Sassou ya Congo-Brazzaville mpe azali na likita lyango.	https://www.voalingala.com/a/likita-lya-paris-fmi-epesi-1-5-milliards-na-rdc-yambo-na-misolo-g20-ekoki-kobakisa/5893685.html
sports	Cédric Bakambu akoti Olympique de Marseille	"Cédric Bakambu, mobeti ndembo ya Ekolo Congo démocratique andimami mpo na kobeta na Olympique de Marseille ya France, esakoli club ya division 1 ya ekolo France eye. Cédric Bakmbu oyo awuti kolekisa mibu minei na Chine, atie manzaka ya boyokani na OM (Olympique de Marseille) lelo mpo na millions misato ya ba euros mobu inso. ""Olympique de Marseille esakoli lelo botiami manzaka na msani ya mboka RDC Cédric Bakambu,"" ekomami na site internet ya OM. Na mibu 30, Cédric Bakambu azalaki lisusu na club moko te wuto abimi na Chine na suka ya saison. Atie manzaka na OM lokola ""agent libre"" mpo na kopeta na équipe eye kino le 30 juin 2024. Amdimami nsima na botalisi nzoto na minganga. Cédric Bakambu abetaka na équipe nationale ya ba Léopards. Abandaka kobeta bo' profesionnel na 2010 na Socheaux yambo akenda na Turquie na 2014 mpe na nsima na Chine. Sika azongi na europa."	https://www.voalingala.com/a/c%C3%A9dric-bakambu-akoti-olympique-de-marseille/6395729.html
politics	"Opposition etelemeli ""vote anticipatif"" ya basoda mpe ya bayi bokengi koponami"	"Bayi opposition ya Congo-Brazzaville batelemeli mabongisi ya mobeko matikami na parlement na ntina ya kopesa nzela na bayi bokengi mpe ba soda kokoka kopona yambo na ngonga. Mpo na opposition, ezali mpo kobebisa maponami ya mokonzi ya mboka ya 2021. ""Mambongisi mango masili matikamaki na bureau ya Parlement o'mokolo mwa mposo na ntina ya kopesa nzela na ba gendarmes, policiers mpe basoda kopona yambo na ntango mpo ete basala kaka mosala ya bokengi o’mokolo mwa maponami,"" elimboli ministère ya boyokani na parlement. ""Kondima mobeko moye, ezali kopesa maboko na bokweyisami bwa mboka, mpe (ezali) kondima moyibi na maponami mbala mibale mpe botondisami bwa sanduku ya maponami mpo na bolamu ya candidat ya Parti congolais ya Travail (eye ezali na bokonzi),"" epaleli opposant Guy-Brice Parfait Kolélas, mokambi ya ba républicains humanistes (UDH-Yuki). Maponami ma mokonzi ya mboka makosalama na avril 2021. Moko na bayi mbulamatari alimboli na AFP ete ata basoda mpe bayi bokengi baponi te yambo na mokolo na maponami, ekozala kaka mongongo moko mpo na moto moko nde ekotangama."	https://www.voalingala.com/a/opposition-etelemeli-vote-anticipatif-ya-basoda-mpe-ya-bayi-bokengi-koponami/5537930.html
politics	Biden alongoli etumbu ya Burundi nsima na Nkurunziza	Joe Biden mokonzi ya Etats-Unis asakoli mokano mplongoli etumbu likolo na Burundi. Mbulumatari ya Etats-Unis elobi mobulu mpe bobomi bozalaki kosalama na Burundi mpo na démocratie esili. Etumbu ya yango epesamaki nsima na nkondo Pierre Nkurunziza, mokonzi ya kala Burundi, kolonga maponami mpo na mbala ya misato na kobukaka mibeko mpe mobulu molandamaki na yango. Pierre Nkurunziza atikaka bokonzi bokonzi yambo na maponami ya 2020 maye awelelaki te mpe maponami mango malongamaki na Evarsite Ndaishimiye. Kasi akufaki mikolo miike yambo na kopesana bokonzi na Ndayishimiye nsima na elonga ya mokonzi ya sika kosakolama.	https://www.voalingala.com/a/biden-alongoli-etumbu-ya-burundi-nsima-na-nkurunziza/6318684.html
politics	Tshisekedi ayambami na Sassou na Brazzaville	Président Félix Tshikedi akiti na mpokwa ya mokolo mwa yambo na Brazzaville epayi wapi ayambami na mokokanani wa ye Denis Sassou N’Guesso. Kolanda présidence ya RDC, M. Tshisekedi alandami na lipinga linene. Kati na yango ezali na ministre ya mambi ya bapaya ya RDC, Marie-Thérèse Nzuzi, mokambi ya misala ya présidence Vital Kamerhe mpe baye ya cabinet na ye basusu. Bokomi ya M. Tshisekedi bozali mpo na bokutani to Conférence ya Kintele eye ekosalama banda le 10 kino le 12 septembre 2019. Bakonzi ya bikolo misusu mpe bakozala wana. João Lourenço ya Angola mpe asilaki kokoma na Brazzaville mpo na yango. Bokutani byango bosalami na Banque chinoise ya développement na ministère ya Finances ya Chine.	https://www.voalingala.com/a/tshisekedi-ayambaki-na-brazzaville-na-sassou/5076356.html
politics	Tshisekedi asengi bana ya Kivu kozongela bilanga na Bukavu	"Na lisikuli na ye liboso ya bituluku ya bato na place ya Indépendance na Bukavu, na Sud-Kivu esika akomaki nsima na nzaka, président Félix Tshisekedi asengi na bana ya Kivu bazongela bilanga. M. Tshisekedi alobi ete alingi ete RDC efulukisama na lolenge ya kopesa ndakisa, mingi mpenza na nzela ya bilanga. ""Ntango ya Zaïre, etuka na biso eye, kala ezalaki Grand Kivu, eyebanaki lokola ‘grenier’ (esika ya kobomba bilona). Lelo etikala ‘grenier’ kaka ya nkmbo. Kivu ezali na mabele ya malamu koleka mpo bilona na ekolo mobimba. Likolo ya Kivu, mboka na biso mobimba ya Congo démocratique ekoki komileyisa mpe komileyisa malamu mpenza,"" elobi M. Tshisekedi. Mwana mbola Tshisekedi alobi ""esengeli bana ya RDC batala bilanga lokola eloko ya pamba te mpo yango ekoki kopesa misala mpe makoki mingi"". Mpo na M. Tshisekedi, mikakatano misusu mizali kati na myango mayi na lotiliki. Mokonzi ya RDC alobi ete azali kosala makasi mpo Sud-Kivu lokola bituka bisusu bizwa mayi na lotiliki. Asakoli ete misala ya botongi ya phase 3 ya barrage Ruzizi ezali kosalama mpo na kopesa bato mingi motiliki mpe mayi. M. Tshisekedi akomi na Bukavu, na Sud-Kivu mpo na bofungolami ya Laboratoire ya bobongoli ya bisaleli ya milona na Kalambo. Lobi mokolo ya mibale, akoyamba bakonzi ya bikolo ebele mpo na bofungolami ya Laboratoire yango. Bakonzi ya bikolo ebele lokola Paul Kagame ya Rwanda, Pierre Nkurunziza ya Burundi mpe Uhuru Kenyatta ya Kenya bakozala wana. Bakonzi ya kala ya bikolo misusu lokolo Joseph Kabila ya RDC na Olusengun Obasanjo mpe bakozala wana. "	https://www.voalingala.com/a/tshisekedi-asengi-bana-ya-kivu-kozongela-bilanga-na-bukavu/5113812.html
politics	VP ya kala ya Zambie akangami na Lumbashi na kofundama na koluka kokutana na Kabila	"Opposant moko ya Zambie, Nevers Mumba oyo azalaki vice-président na ntango ya président Levy Mwanawasa atiami na résidence surveillée to bokengelami na ndako na nzela na ye ya kowuta Kolwezi nsima na kofundama na koluka kokuta na moko ya kala ya RDC Joseph Kabila. M. Mumba akangamaki na Kolwezi na zela na ye ya kozonga na Lubumnashi. Alobi ezalaki mpo na ba affaires to mabongisi ma mombogo nde akendaki na Kolwezi mpe Lumbubashi. No media source currently available ""Nayaki awa mpo na likita ya misala tosalaka ya kopesa biloko bike na mbulamatari ya Katanga toloba ya Lualaba. Toyebi soki nani akoseli biso makambo na ngambo ya Zambie to ya RDC ya koloba ete na kutanaki na mokonzi ya kala awa. Eza solo te. Na kutani na ye te. Libaku mabe ete nakomi awa ntango matata makasi ya politiki mazali awa,"" elimboli M. Mumba na mopanzi James Butty ya VOA. Président ya kala ya RDC Joseph Kabila azali na Kolwezi wuto mokolo ya mposo moleki. Nokomi bwa ye na engumba mokonzi ya Lualaba bosalami ntango matata mpe bobendani ya makasi ezali na mayi politiki kati na balandi baye ba ngambo ya mokonzi ya mboka Félix Tshisekedi. Président Tshisekedi akati boyokani ya kokamba boazalaki na bayi FCC ya M. Kabila. Vice-président ya kala ya Zambie alobi ete akangamaki na nzela na ya kozonga na Lubumbashi na kowuta Lubumbashi. ""Nayebi mpeza te likambo yango ezali nini. Nayaki awa mpo na business. Tozalaki kozela likita lyoko nsima na mosusu. Bayi bokengi bayaki kozinga biso na basoda na minduki ya minene. Basengaki nga kolanda bango, Babwakaki nga kati na motuka kolongwa Kolwezi kino Lubumbashi mpe ntango to komaki awa (na Lubumbahsi) batunaki nga mituna ngonga mitano. Napesaki bango biyano na mituna ya makambo mazalaki manso ya lokuta. Kasi bazali kokanisa makambo mosusu. Nasengeli na zela bango kotala soki maye nalobi mazali solo. Kinshasa ebengaki mpe etindaki ete batika nga mpe bamemaki nga na chmbre ya hôtel esika bazali kokengela nga,"" ebakisi M. Mumba. Ministre ya mambi ya makoki ma bomoto alimbolaki na VOA Lingala ete ayebi nanu likambo lyango te. Babundi bamakoki bamoto na Lumbashi balobi mpe ete bazali kolandela likambo layngo. ""Bolukiluki bozali kosalama kasi toyebi ete vice-président ya Zambie na mokonzi ya kala ya RDC bazali na makoki ya kokutana bisika binso mpe kosolola makambo manso balingi, ata politiki, kasi longola kaka makambo maye mibeko ya Congo na ya zambie mipekisi,"" elobi mokambi ya Institutit pour la rechrche des droits de l’homme na Lumbashi, Me Hibert Tshiswaka. Mpo na ye, bayi politiki bakoki mpe kosala ata mobongo to mosala mosusu lokola kozala avocat. M. Mumba azali komilengela mpo na kopesa nkombo na mabonami ma mokonzi ya mboka makoya na Zambie."	https://www.voalingala.com/a/vp-ya-kala-ya-zambie-akangami-na-lumbashi-na-kofundama-na-koluka-kokutana-na-kabila/5700329.html
politics	Bazuzi babale ya Cour constitutionnelle batelemeli botiami na bango na Tshisekedi na Cour ya Cassation	"Bazuzi babale kati na baye batiamaki na Cour ya cassation na président Félix Tshisekedi baboyi kozwa ebonga na bango ya sika, na kolobaka ete botiami bwa bango bobuki Buku likonzi. Bazuzi basusu baye batiami na Cour ya cassation, na Conseil d’Etat mpe na ba parquets généraux balapaki seleka mardi na palais ya Nation liboso ya président Félix Tshisekedi na milulu milakisamaki na etando eke. Noël Kilomba Ngozi Mala mpe Jean Ubulu Pungu, ba zuzi babale ya Cour constitutionnelle baye tiamaki na Cour ya cassation le 17 juillet na mikano ya M. Tshiskedi, bazalaki te na milulu myango. ""Engebene na Buku likonzi… tozali lotomo ya kotikala na Cour constitutionnelle na ntina ya kosilisa mandats constitutionnels na biso ya mibu libwa,"" ekomaki bazuzi baye na mokanda batindelaki président Tshisekedi, moye mokomeli bapanzi sango.  Bazuzi baye babale bakomi ete bayokaki sango ya botiami na bango na mosala lokola ba bakambi ya Cour ya cassation kaka na radio mpe moto moko te atunaki bango likambo. Mpe bato basusu batiamaki na esika na bango na Cour constitutionnelle. Kasi bango basepeli kotikala na ebonga na bango na Cour constituionnelle. ""Soki mandats constitutionnels na biso esili, tokotikala mobimba na kozela mosala ekolo ekopesa biso,"" ebakisi bazuzi Kilomba na Ubulu. Bazuzi Kiolmba na Ubulu bakundoli ete bakomelaki président Tshisekedi mpo na koyebisa ye ete baboya kosala na Cour suprêmena ntina ya kozela kosilisa mandat na bango na Cour constitutionnielle. Bazuzi baye balobi mabongisi président Tshisekedi atangaki mazali te mpo na bazuzi ya Cour constitutionnelle. Assistant principal ya président Tshisekedi ayanoli na Twitter ete bazuzi baye bakotisa recours mpo na koboya bolongwi na bango na Cour consstitutionnelle mpe Conseil supérieur nde eboyi bango balapa ndayi mpo esengeli balanda nzela nse moko.  Cour constitutionnelle, tribunal ya likolo koleka na mboka, ezalaka na bazuzi liwa. Misato batiamaka na mokonzi ya mboka, misato na Parlement mpe misabto na Conseil supérieur ya magistrature. Bazuzi babale baye bakundoli mokonzi ya mboka ete Buku likonzi lipesi ndingisa ya kozwa ba zuzi ya sika na motango moko kati misato ya bazuzi ya Cour constitutionnelle mibu misato nyonso. Yango esengeli esalama na avril 2021. Bazuzi Kilomba na Ubulu bayebisi ete bango bakokweya te na bobandeli ya 1/3 boye mpo bawuta na lingomba moko. Bazuzi ya Constitutionnelle nde basambisaka ba présidents mpe bakonzi basusu. Le 15 juillet, bayi présidence basakolaki bolongolami ya président ya Cour constitutionnelle Bénoit Lwamba, kasi yango ezalaki na nungu nungu mingi mpo mosambeli ya zuzi Lwamba awanganaki ete andimi kotika mosala."	https://www.voalingala.com/a/bazuzi-babale-ya-cour-constitutionnelle-batelemeli-botiami-na-bango-na-tshisekedi-na-cour-ya-cassation/5530269.html
politics	"USA ekebisi na ba ""attaques"" ya badongolemeso na Noël na Beni"	"Ambassade ya Etats-unis na Kinshasa ekebisi mpo ba attaques to bitumba badongolomeso bakoki kosala o’mokolo mwa Noël na Beni, na Nord-Kivu. Etats-Unis elobi na site internet ya ambassade ete ""ezwi sango ya solo mpe siki siki ete likama lya bitumba ya ba dongolemso to ba terroriste ekokisalama o'mokolo mwa Noël na ba ndako ya Nzambe mpe bisika misusu ya biyamba ya baye bazali ba musilimani te"". No media source currently available  ""Ambassade ya USA ezali kokoba kokebisa bayi Amerika kozala na bokebi kosala mibembo na etuka ya Nord-Kivu,"" elobi liyebisi ya ambassade. Na sanza ya zomi, ya motoba mpe ya mitano, Lingomba etat islamique esakolaki ete esalaki ba attaques na Beni. Na octobre, Lingomba Etat islamique esakolaki ete ebukaki boloko bonene ya Kangbay mpe limemaki bakangami 1.300 ntango ezango ebetaki esaki mosusu esimbamaki na mampinga ma RDC (FARDC) na nzela ya ba ADF."	https://www.voalingala.com/a/usa-ekebisi-na-ba-attaques-ya-badongolemeso-na-no%C3%ABl-na-beni-/5712065.html
politics	Roger Lumbala akangami na Paris mpo na mbeba ntango ya bitumba na Ituri	"Roger Lumbala, mokambi ya RCD-N (Rassembment congolais pour la démocratie nationale) moko na mangomba ya basimba minduki ya kala, akangami na Paris mpo na mbeba ya bomoto na bitumba ya 2002. Parquet national antiterroriste ya France elobi akangamaki samedi. ""Ezali bolandelami bosalami na nzela ya rapport Mapping ya ONU etali mbeba ya makasi ya makoki ma bomoto mpe makoki ma bomoto ya molongo (droit international humanitaire) esalamaki kati na mars 1993 mpe juin 2003 (na RDC), elakisi liyebisi lya parquet yango. M. Lumbala amemamaki na bazuzi na kofundama na kozala na mbeba ya bomoto mpe kati na lingomba likelamaki na ntina ya kosala mbeba yango na bitumba bibengamaki 'Effacer le tableau',"" elobi parquet . Rapport mapping ya ONU ebimisamaki na 2010 mpe etangaki koleka mbeba 600 kati na bitumba mibale misalamaki na 1996-1998 mpe 1998-2003. RCD-N efundamaka na kozwa basi na makasi, koboma bato pamba pamba, komema bato, kokata bato mpe kolya bato na bitumba ezalaki kosala wuto 1998 na Ituri. M. Lumbala, na mibu 62, akomaka ministre na 2004-2005 na mbulamatari esalamaki nsima na dialogue ya Sun City. Misala mitala mbeba ya bomoto ya parquet ya Paris milobi mikangi ye mpo ya molongo mopesa yango mpifo ya kolandela makambo ma motindo ya boye. RCD-N esimbamaki na bayi Ouganda lokala MLC (Mouvement de libération du Congo) ya Jean-Pierre Bemba oyo atikamaki na CPI (Cour pénale internationale) na 2018 nsima na pene na mibu zomi ya boloko. MLC mpe efundamaka na makambo ma lolenge wana."	https://www.voalingala.com/a/roger-lumbala-akangami-na-paris-mpo-na-mbeba-ntango-ya-bitumba-na-ituri/5724151.html
business	Tshisekedi akutani na emir ya Qatar mpe bikolo mibale batie manzaka na mambi ma mpepo mpe mabongo	Qatar endimi kosunga RDC na boyokani mpo etali kobongisa mambi ma mpepo, mabongo mpe makambo masusu, na bokutani ya emir ya Qatar Cheikh Ramin Bin Hamad na président Félix Tshisekedi na Doha. Cheikh Tamin Bin Hamad, emir ya Qatar akutani na président Félix Tshisekedi mokonzi ya Ekolo Congo démocratique mpe motambwisi ya Union africiane, na Doha engumba mokonzi ya Qatar. Emir ya Qatar alobi ete asengi na ekolo na ye makoki mpo kokolisa bondeko kati na mboka na Ekolo Congo démocratique. RDC na Qatar batie manzaka na boyokani mpo na kosala elongo na mambi Kobongisa maye matali misala mya mpepo, ya mabongo mpe kokolisa boyebi bayi RDC. Boyokani bwango botali mpe nkita, mombongo mpe misala misusu. Masolo ma bango mazalaki mpe mpo boyokani na Union africaine mpe bolamu ya ngambo ibale.	https://www.voalingala.com/a/tshisekedi-akutani-na-emir-ya-qatar-mpe-bikolo-mibale-batie-manzaka-na-mambi-ma-mpepo-mpe-mabongo/5832452.html
politics	Ministre wa yambo Ilunga akweyisami na motion ya censure ya Assemblée nationale	Bakeli mibeko bakweyisi Ministre wa yambo Sylvestre Ilunga Ilunkamba na maponami basali mpo na kondima motion ya censure to mokonda mosengi bolongwi na ye mercredi. Ministre wa yambo Sylvestre Ilunga Ilunkamba, ye moko azalaki te. Bakeli mibeko 367 nde baponi mpo kondima motion ya censure yango. Sambo baoyi. Mokambia ya Bureau d’age asakoli ete mbulamatari ekweyisami mpe Ministre wa yambo esengeli atika mokanda ya botiki mosala na 24H kolanda yango. Akomaki na eyano atindela Bureau d’âge ete azali te mpo azali kozela Bureau defetinif mpo na koyanola. Likita lya kotala motion ya censure yango motindamaki mercredi mpo M. Ilunga azalaki na etinda na Lubumbashi mpo na kosolola yambo na mokonzi ya mboka ya kala Joseph Kabila, mokambi ya lingomba FCC, yo apesaki nkombo na ye mpo azwa ebonga ya kokamba mbulamatari. M. Ilunga azali kopamela Bureau d’age na Kobuka Buku Likonzi mpe mibeko ya Assemblée nationale. Bakeli mbeko ya FCC babatikali sembo na mokonzi ya kala Joseph Kabila bazali te. Esengeli na M. kondima kopesa mokanda na ye ya kotika mosala kolanda bokweyisami na ye. Soki asali yango ete akotelemela bokonzi ya Assemblée nationale mpe akoki kolandelama, elimboli Mgoyi Kasanji, moko na baye ba FCC baye bakatisi ngambo ya Union sacree, liboke président Félix Tshisekedi azali kokela mpo na kotambwisa mboka.	https://www.voalingala.com/a/ministre-wa-yambo-ilunga-akweyisami-na-motion-ya-censure-ya-assembl%C3%A9e-nationale/5753859.html
sports	Sassou asali masolo na Infantino, Eto’o na Djokaeff	Mokonzi ya ekolo Congo-Brazzaville, Denis Sassou N’Guesso ayambaki mokambi ya Fifa Gianni Infatino o’mokolo ya mitano na Brazzaville. M. Infatino azalaki na bokutani bwango na Sameul Eto’o mpe Youri Djorkaeff, basani ya kala ya lisano ndembo (football). Mokambi ya Fifa akozala masolo na baye ya Fédération congolaise ya Football. Awutaki na RDC, epayi wapi asalaki mikolo misato na Lubumbashi na bokanisi bwa mibu 80 ya TP Mazembe. Na Lubumbashi, M. Infatino alaki kosunga Afrika mpo na kokela Ligue monene ya continent eye, kozua mokumba ya ba arbitres mpe kopesa milliards ya ba dollars na ntina ya kosunga kotonga ba stades ya minene na Afrika.	https://www.voalingala.com/a/sassou-asali-masolo-na-infantino-eto-o-n-djokaeff/5186739.html
politics	Tshisekedi apesi nzela na botiyami ya ba Sénateurs	"""Eloko te ezali kopekisa lisusu botiyami ya Sénat,"" elobi président Félix Tshisekedi na liyebisi liye litangamaki o’mokolo ya jeudi na butu na etando eke ya RTNC. Mokano yango elongoli meko liye litelemisaki botiyami na mosala ya ba Sénateurs ya sika, nsima ya bofundami ya kaniaka ntango ya maponami ya le 15 mars moleki.  Mokonzi Tshisekedi atelemisaki mosala liye na bokutani ba institutions (interinstitutionnelle) nsima ya mobulu ya balandi ya UDPS (lingomba ya politki na ye) moye momemaki kufa na mutu na Kasaï. Epesemelaki procureur ya Cour cassation kosala bolukiluki lokala asengaki yambo na maponami biye. ""Mokonzi ya ekolo amoni pré-rapport liye mpe apesi longonya na ba magistrats mpo na mosala moye mpe apesi bango mokakoswa mpo bamema misala yango kino na suka,"" elobi liyebisi liye. FCC (Front commun pour le Congo) ya Joseph Kabila nde elongaki na koleka 90 mabonga ya ba Sénateurs na maponami maye."	https://www.voalingala.com/a/tshisekedi-apesi-nzela-na-botiyami-ya-ba-s%C3%A9nateurs/4853673.html
politics	Matata Ponyo ayanoli na bazuzi mpe akoyanola lisusu mardi mpo na Bukanga Lonzo	Sénateur Augustin Matata Ponyo, Ministre wa Yambo ya kala ya RDC, ayonali na Cour constitutionnelle mpo na likambo lya parc agro-industriel ya Bukangalonzo na Kinshasa. Mpe asengami kozonga lisusu mardi. Bayi Nzinga zninga na ye balobi ete ministre wa Yambo ya kala ya Ekolo Congo démocratique ayanolaki kaka na bobengisami kasi ezali mituna te. Mposo moleki Matata Ponyo asakolaki na Twitter akoki te koyanola na bobengisami ya misala ya bosembo mibuku buku likonzi. Ezalaki nsima na bayi bokengi kobuka ndako na ye mpo na koluka komema ye na makasi. Sénat eboyaki kolongola bobataeli bwa M. Matata mpo asamba na likambo lya Bukanda Lonzo. Kasi Bureau ya Senat elongolaki yango mpo na likambo lya Zaïrianisation kasi atikamaki na yango mpe bazuzi babandi kobengisa ye na mpo na Bukanga Lonzo oyo misolo pene na millions ya ba dollars mibimisama kasi mbuma emonana te.	https://www.voalingala.com/a/matata-ponyo-ayanoli-na-bazuzi-mpe-akoyanola-lisusu-mardi-mpo-na-bukanga-lonzo-/5996216.html
health	Bato 12 basusu balandelami mpo na Ebola na Goma	"Bakonzi ya bokolongono bazali kolandela bato 12 basusu o'mokolo ya mposo na Goma mpo na bokono ya Ebola, esakoli présidence ya Congo démocratique. ""(Bato) 12 bawutaki nzinga nzinga (na Goma) bazali kolendelama kolanda protocole ya alerte ya misala ya bitumba na Ebola (mpo na kotala soki bazali na bokono boye)"", elobi liyebisi ya présidence. Misala ya mokonzi ya mboka eyebisi ete bato motoba basusu baye bazalaki testés négatifs (bamonisamaki te na bokono) mbala mibale, babimi na bisika babombaka bato ya bokono ya Ebola. Nzokande, lolenge ya bato babale baye bamonani na virus Ebola, lozali kimya (stable). Bato babale baye bazali bongo mwasi mpe bébé ya moluki wolo oyo akufaki o’mokolo ya minei moleki na Ebola na Goma. Moluki wolo oyo azalaki moto ya mibale ya komonana na Ebola na engumba eye ya bato koleka millions mibale mpe eye ekangami na Rwanda. Bokono boye bosali mobu mombimba mpe bobomi bato 1.823 banda mozali kongala.  "	https://www.voalingala.com/a/bato-12-basusu-balandelami-mpo-na-ebola-na-goma/5027656.html
politics	Sassou na matanga ya mokambi ya kala Ass. Nat. ya Gabon na Libreville	Président Denis Sassou N’Guesso azali na Libreville, na Gabon, na matanga ya mokambi ya kala ya Assemblée nationale ya ekolo eye, Marcel Eloi Rahandi Chambrier. M. Sassou akozala na milulu mya kopesa losako ya suka na M. Chambrier oyo akufaki le 27 novembre 2020 na mibu 86. M. Chambrier azalaki moyi Gabon ya yambo ya kokoma dokotolo. Ministre na bokonzi ya Léon Mébiame Mba (1975-1990) mpe ya Casimir Oyé Mba (1990-1994), M. Chambrier akomaka mpe mokambi ya Assemblée nationale (1993-1996). M. Chambrier azalaki moko na bayi lingomba PDG (Parti démocratique gabonais). Azalaka moko na basungi ya makasi ya nkondo président Omar Bongo Ondimba ntango ya conférence nationale. Omar Bongo akitana na mwana na ye Ali Bongo Ondimba. Mwana ya M. Chambrier, Alexandre Barro-Chmbrier alanda lokolo ya tata wa ye na politiki kasi azali moko na bayi opposition na Gabon.	https://www.voalingala.com/a/sassou-na-matanga-ya-mokambi-ya-kala-ass-nat-ya-gabon-na-libreville/5696296.html
politics	Boloko ya libela mpo na mokambi ya ba Raïa Mutomboki, Koko di koko	"Tribunal ya mampinga ekateli mokambi ya ba Maï Maï Raï Mutomboki, Fréderic Masudi Alimasi (Koko di Koko) boloko ya libela na Bukavu (Sud-Kivu), nsima na kosambisa ye mpo na koboma bato ebele mpe kozwa basi na makasi. Fondation Panzi ya Dr. Denis Mukwege, prix Nobel ya 2018, ezalaki kati na baye bafundaki ye. Koko di Koko ""akatelami etumbu mpo na mbeba ya bomoto ya kozwa basi na makasi, kobama na poison (ngenge), konyokola, koboma, kotiya bato na bohumbo ya kozwama na makasi mpe kolimwisa bato,"" elobaki mokambi ya tribunal eye. Koko di Koko akambaki Raïa Mutomboki wuto mibu tuku mibale na mitano. Basimba minduki babale mpe bakatelami mibu zomi na mitano mpe tuku mibale ya boloko. Mibale misusu batikami. Basembeli balobi bakosenga bosambisi bosusu. Kati ya butu ya le 8 ti le 9 févier 2018, Koko di Koko mpe babundi baye bakotaki na mboka Kabikokole na territoire ya Shabunda. ""Bakangaki basi pene na nkma mpe bamemaki bango mpo na kozwa bango na makasi moko nsima na mosusu,"" etatoli Fondation Panzi. Bosambisi bwa ye bobandaki le 12 septembre, mibu mibale mikokaki te nsima na mbeba yango kosalama na etuka eye, epayi wapi ba ONG ya bisika yango mpe ya bapaya emekaka kobunda mpo ete bozangi ya etumbu bosila. "	https://www.voalingala.com/a/boloko-ya-libela-mpo-na-mokambi-ya-ba-ra%C3%AFa-mutomboki-koko-di-koko/5172741.html
sports	RDC elongwe na Coupe du monde ya Handball ya basi	Ba Léopards ya basi ya équipe nationale ya RDC ya handball bakweyisami 12-25 liboso ya Argentine o’mokolo mwa mitano (6 décembre 2019) mpe babendi mokila ya groupe D na coupe du monde na Japon. O’mokolo mwa minei balongaki 25-23 liboso ya Chine. Yango nde elonga moko oy bazwi na momekano moye. Russie, Suède mpe Japon nde baleki na tour principal Vendredi: Russie - Suède 30 - 22 Argentine - RD Congo 25 - 16 Japon - Chine 35 - 18 Classement: Pts J G N P bp bc dif 1. Russie 10 5 5 0 0 158 91 67 2. Suède 8 5 4 0 1 144 114 30 3. Japon 6 5 3 0 2 136 121 15 4. Argentine 4 5 2 0 3 124 133 -9 5. RD Congo 2 5 1 0 4 86 137 -51 6. Chine 0 5 0 0 5 100 152 -52 Match esili ebetami: Suède - Argentine 30 - 23 Japon - Russie 23 - 33 RD Congo - Chine 25 - 24 Suède - Japon 34 - 26 Chine - Argentine 28 - 34 Russie - RD Congo 34 - 13 Chine - Suède 19 - 32 RD Congo - Japon 16 - 28 Argentine - Russie 22 - 35 Suède - RD Congo 26 - 16 Russie - Chine 26 - 11 Japon - Argentine 24 - 20	https://www.voalingala.com/a/rdc-elongwe-na-coupe-de-monde-ya-handball-ya-basi/5196138.html
sports	Makabu, champion du monde ya boxe nsima kobeta polonais Cieslak	Junion Ilunga Makabu boxeur (mobeti bibotu) ya RDC azwi nkamba ya wolo ya WBC lourd-léger nsima na kolonga na ba points polonais Michael Cieslak na Shark hôtel, na Kinshasa. Bitumba yango ezalaki makasi. Ekendaki ti na 12e round. Kolanda ba juges M. Makabu 114-112, 116 111 mpe115 111. Combat yango ebundamaki liboso ya président ya RDC Félix Tshisekedi. Makabu aza na mibu 31. Abutanda bitumba ya profression 27 kasi alonga 25.	https://www.voalingala.com/a/makabu-champion-du-monde-ya-boxe-nsima-kobeta-polonaise-cieslak/5269041.html
politics	Mokambi ya UNESCO alaki lisungi na kelasi ya ofele na Tshisekedi	Mokambi ya UNESCO, Audrey Azoulay alaki kopesa maboko na politiki ya kelasi ya ofele na RDC. Alobi yango nsima na bokutani jeudi na président Félix Tshisekedi na cité ya Union africaine na Kinshasa. Mme Azoulay alobi ete UNESCO epesi losoka na bobandi kelasi ya ofele wuto mobu moleki. Kasi ayebisi ete ayokaki motema mpasi ndenge kelasi ekatanaki na kati na libandela lya mobu. UNESCO ekopesa maboko na politiki ya eteyelo ya ofele mpe azali kosolola na Banque mondiale na ntina ya lisungi, elobi Mme Audrey. Mokambi ya UNESCO akitaki yambo na Lycée Kabambare elongo na ministre ya Malakisi. Kuna, abetaki sete mpo na kelasi ya bilenge basi mpe mpo na mateya ya balakisi na ntina ya kozala na kelasi ya malonga na RDC. Azalaki mercredi na Brazzaville nse mpo na yango. Kasi azali mpe kosolola na bakonzi ya ba Congo babale na ntina ya bondimi bwa Rumba ya Congo lokola bomengo ya molongo.	https://www.voalingala.com/a/mokambi-ya-unesco-alaki-lisungi-na-kelasi-ya-ofele-na-tshisekedi/5622901.html
politics	Nzoto zomi ezwami nsima na bitumba ya ba Ngumbino na ba Twirwaneho na Fizi	"Nzoto zomi ya bato bakufi na bitumba ya basimba minduki ya mangomba Ngumino na Twirwaneho ezwami lelo na mboka Bilalombili na Ngezi na territoire Fizi, na Sud-Kivu. Société civile elobi ete lufilumelo moko azalaki kati ya baye bawei. ""Lisanga lya basimba minuduki ya ba Ngumino na ba Twirwneho lisaki bitumba na mboka Bilalombili na Ngezi lundi. Bato babale bakufaki, basusu bakimaki na esobe, basusu batumbamaki na moto ntango na bomoi na ndaku na bango,"" elobi mokambi ya sociétécivile ya Mikenge, Byaombe Eca. Bayi Kivu Security eye ekambamaka na Human Rights Watch elongo na GEC (Groupe d’études ya Congo), bapesi motango mwa bato motoba baye bakufi."	https://www.voalingala.com/a/nzoto-zomi-ezwami-nsima-na-bitumba-ya-ba-ngumbino-na-ba-twirwaneho-na-fizi/5569612.html
health	Banque mondiale epesi 300 millions ya ba dollars mpo na Ebola	"Banque mondiale epesi lisalisi ya 300 millions ya ba dollars mpo kobundisa Ebola na RDC, eyebisi mokambi ya banque eye, Kristalina Georgieva. ""Biso banso tosengeli kozuwa miko ya lombango mpo na kosilisa bokono ya kufa ya Ebola boye bozali kobebisa bomoi mpe biloko ya kobika na Ekolo Congo démocratique,"" ekomi na liyebisi Mme Georgieva. Lisalisi liye ekomi nsima na OMS (Mabongisi ya molongo mpo na bokolongono) masakolaki mposo moleki ete bokono ya makila boye ya Ebola bozali bosenga ya makasi mpo na molongo mobimba. ""Tozali na bosenga mingi ya lisali mpe ya makoki ya molongo na ntina ya kopekisa ete mikakano miye mikoma makasi kati na mboka mpe mipalangisama koleka ndelo mboka, "" abeti mokoloto Mme Georgieva. Bokono ya Ebola esili koboma pene na bato 1.750 na sanza zomi na moko bozali kongala na RDC. Nzokande président Félix Tshisekedi ya RDC alobaki mposo moleki ete azuwi na maboko bitumba na Ebola, mpe etiyaki misala ya banganga ya boyebi mpo na yango. Kasi ministre ya Santé Dr. Oly Ilunga atikaki mosala mikolo mibale nsima na mokano moye ya M. Tshisekedi."	https://www.voalingala.com/a/banque-mondiale-epesi-300-millions-dollars-mpo-na-ebola/5013803.html
health	Milulu ya mabala mapekisami mpo na mikolo 45 mpo na COVID-19 na Congo-Brazzaville	"Molebeli ya mbulamatari ya Congo-Brazzaville, Theirry Moungalla asakoli ete milulu minso ya mabala (coutumier, religeux mpe civil) mipekisami mpo na mikolo ntuku minei na mitano na mikano ya kotelemela bomati makasi bwa COVID-19 na ekolo Mbulamatari etie na esika misala mibengami likofi to ""coup de point"" mpo na komeka kusikisa bomati makasi bwa motango ya bakufi na COVID-19 mpe baye bazwi yango. Milulu minso ya mabala ya coutumier, civile mpe religieux mipekisami sika mpo na mikolo ntuku minei na mitano, elobi ministre Moungalla.. Milulu minso mitakali lokola losambo ya bato ebele, misengeli misalama na botosi makasi mikano ya komibatela na bokono. Ndenge moko mpe na matanga. Mikano mizwami na likita président Denis Sassou N'Guesso akambaki na visioconférence wuto Abu Dhabi (Emirats arabes unis) esika azali na Expo 2021."	https://www.voalingala.com/a/milulu-ya-mabala-mapekisami-mpo-na-mikolo-45-mpo-na-covid-19-na-congo-brazzaville/6269270.html
politics	Dossier RAM: Assemblée nationale endimi bosenga ya ministre Kibassa ya kozela mbulatari kasi FCC esiliki	Motambwisi ya Assemblée nationale, Christophe Mboso asokoli ete chambre basse (suku ya nse) ya parlement ekozela ndimbola ya mbulamatari mpo na likambo litali RAM, mpako ezwamaka na ba téléphones mobiles, kolanda bosenga ya ministre ya PTNICT na biyano apesi na inerpellation na ye. Augustin Kibasssa Maliba ministre ya Postes Telecommunications mpe Nouvelles Technologies ya Informations (PTNTIC), ayanoli mercredi na Assemblée nationale na motuna ya mokeli mibeko Claude Misare ya UNC. Ministre ya PTNTIC andimi ete asosoli nkanda ya bato kasi asengi na Assemblée nationale kozela biyano ya mbulamatari epayi wapi amemaki mituna ya Assemblée nationale. Eyano ya ministre Kibassa epesami na Assemblée nationale mpeza nsima na ngonga mpo wuto abengisamaka le 30 septembre esengelaki kozela ngonga ntuku minei na mwambe. Likambo lyango lisuki na mwa mobulu mpe commission ya boluki bakeli mibeko basengaki etiami te. Nzokande, bakeli mibeko ya FCC, liboke lya mangoma mazali nsima na mokonzi ya kala Joseph Kabila, babimaki na nkanda na plénière ya Assemblée nationale nsima likita ya baninga ba bango kobwakisi motion de défiance to mokanda ya bosengi bolongwi ministre Kibassa bakotisaki mpo na likambo lyango. Bayi FCC basakoli ete bazali kokongola sika ba signature mpo na motion ya kokweyisa mbulamatari ya Jean-Michel Lukonde nsima bobwakisami ya motion ya defiance basengaki mpo na ministre Augustin Kibasssa Maliba ministre ya PTNTIC, Postes Telecommunications pe Nouvelles.	https://www.voalingala.com/a/dossier-ram-assembl%C3%A9e-nationale-endimi-bosenga-ya-ministre-kibassa-ya-kozela-mbulatari-kasi-fcc-esiliki/6269001.html
politics	Botiayami na bokonzi ya Felix Tshsiekedi moko pusana mwa moke	"Botiayami na bokonzi ya Felix Tshsiekedi moko pusana mwa moke, elobi baye ya nzinga nzinga na ye. Mokonzi ya mboka ya mitano ya RDC akolapa nadayi mpe akopesama bilembo ya bokonzi liboso ya ba zuzi ya Cour suprême lokola mobeko likonzi ya ekolo esengi. Milulu maye masengelaki kosalema o’mokolo ya le 22 janvier kasi nkasa ya bobengisi bato mazali naino kosalema mpe nde matinami lelo (o’mokolo mwa yambo ya mposo), Lydie Omanga, moko na balobeli ya lisanga CACH (Cap pour le changement).​  Jean-Pierre Kambila, directeur ya cabinet ya mibale ya président Joseph Kabila, ye mpe alobi ""mwa kotatabana mozali naino"". Baye ya nzinga nzinga ya Felix Tshisekedi balobi ekoki koselama tango mosusu le 26 janvier. "	https://www.voalingala.com/a/botiayami-na-bokonzi-ya-felix-tshsiekedi-moko-pusana-mwa-moke/4834245.html
health	Bopesi mangwele ma COVID-19 bobandi na RDC	"Bopesi mangwele ma COVID-19 boabandi lundi 19 avril 2021 na Ekolo Congo démocratique. Bayi mbulamatari baike, kati na bango ministre ya mambi ma bokolo oyo azali kobimba, Dr. Eteni Longondo, mpe ba ntoma ya bikolo mya bapaya bazwi yango bato ba yambo. Mokambi molandi ya misala ya ONU na RDC, David McLachlan-Karr mpe molakisi elongi ya Union européenne, Jean-Marc Chataigner mpe basusu bazalaki wana. ""Natikala kozwa COVID-19 mpe nalingi kozwa yango te. Nazali na mibu koleka 55 mpe nakokisi maye masengami mpo na kozwa yango. Nazwi mangwele maye mpo mangwele mazali kopesama na RDC mazali makasi. Nalingi na pesa ndakisa,: elobi na bapanzi sango M. Chataigner nsima na kopesama mangwele. Ezali mamngwele makelama na AstraZeneca maye million moko na nokoto nkama sambo epesama na RDC na nzela ya COVAX."	https://www.voalingala.com/a/bopesi-mangwele-ma-covid-19-bobandi-na-rdc/5858953.html
politics	Malaise kati ya majorité ya sika mpo bokaboli ya mabonga na gouvernement	"Moko ya masanga ya kilo ya majorité ya sika na Assemblée nationale elobi te ""malaise"" ezali kati na boyakani na bango FCC (Front pour le Congo) likolo ya bokaboli mabonga too ba postes na gouvernements mpe na provinces. Bahati Lukwebo, mokambi ya lingomba AFDC-A (Alliance des forces démocratiques du Congo et alliés) moko ya masanga ya kilo ya FCC (Front commun pour le Congo) alobi na mokanda atindeli bakambi ya boyokani liye te ""malaise solo ezali likolo ya égoïsme (moyimi) mpe bozangi kotosa principe élémentaire ya poids proportionnel national ya regroupement moko mpe lisusu likolo ya ba calculs individuels ya ba oyo bazawaka mibeko "".   Bahati Lukwebo alakisi ete PPRD na ba alliés na yango ekoki kozwa mabonga nyonso te mpo ezali kaka 33% ya baponami. 67% etikali ezali ya ba alliés ya FCC baye batakali, kati na bango AFDC-A. Bahati asengi batikela 2 provinces na CACH, 24 provinces mpo na ba 495 députés ya FCC, mpo na kotosa mobeko ya proportionnelle."	https://www.voalingala.com/a/malaise-kati-ya-majorit%C3%A9-ya-sika-mpo-bokaboli-ya-mabonga-na-gouvernement/4834296.html
politics	Willy Bakonga atikami na mikano mya ngolu ya Tshisekedi	Ministre ya kala ya kelasi ya nse, kati kati mpe professionnel, Willy Bakonga atikamaki lobi kolanda mokano ya ngolu ya president Félix Tshisekedi. Basambeli ba ye balobi ete abimaki boloko bonene ya CPRK/ Makala, o;mokolo mwa mitnei. M. Bakonga akangamaki na mwa na ye mpe akatelemaki mibu misato mya boloko nsima na kozwama na mpepo na libanda lya mpepo ya Maya Maya. Azalaki kokende na Paris na misolo pene na nkoto ntuku misato ya ba dollars to 30.000. M. Akangamaki ntango bolukiluki bozalaki kosalama na bofundami ya bongwisi misolo mya kelasi ya ofele mpe ya COVID-19 mpo na kosukola biteyelo.	https://www.voalingala.com/a/willy-bakonga-atikami-na-mikano-mya-ngolu-ya-tshisekedi/6329535.html
business	Siège APPO ezongi na Brazzaville	APPO (Organisation des producteurs de pétrole africains) ezongeli siège na yango na Brazzaville, nsima na botiami manzaka ya mabongisi maye na mbulamatari ya Congo-Brazzaville. Siège yango elongwe na Abuja, na Nigeria, epayi ezalaki mpo mwa ntango. Brazzaville nde ezalaka siège permanant na yango kasi bayi APPO balongolaki yango na ntinga ya kopesa nzela na mbulamatari ya Congo-Brazzaville kopesa makoki ya mosala na misala miye. Mokano ya kozongisa APPO na Brazzaville ezwamaki na likita lya mbala 38 na juin na Abuja. Jean-Claude Gakosso, ministre ya Mambi ma mboka ya bapaya, alaki ete mbala oyo mbulamatari ya Congo-Brazzaville nde epesi makoki manso masengeli na APPO mpe basali na yango. Kalaka mokonzi ya APPO, Dr. Omar Farouk Ibrahim, akebisi bikolo bya Afrika bizelaka kaka makoki kouwta na pétrole mpo kolanda COOP21, ba companies ekoki misolo myango na misal mya pétrole/ Botiami manzaka ya mbala ya yambo ya accord-siëge bosalamaki le 7 mars 1990 mpo Brazzaville ezali esika ndako ya APPO ekozalaka.	https://www.voalingala.com/a/si%C3%A8ge-appo-ezongi-na-brazzaville/5658630.html
business	Botongami ya pont Kinshasa-Brazzaville bokobanda na 2020, kolanda BAD	"Misala ya botongi pont (gbagba) kati na Kinshasa mpe Brazzaville mikombanda na août 2020, eyebisi prédisent ya Banque africaine de développement (BAD), Akinwumi Adesina, nsima ya bokutani na ye na  président Denis Sassou Nguesso ya Congo-Brazzaville na Oyo o’mokolo ya eyenga. ""Toyokani mpo na kopesa misolo ya botongi pont-route rail oyo ekokutisa Kinshasa na Brazzaville mpo na motango ya 550 millions ya ba dollars(…) BAD ekopesa kino 210 millions ya ba dollars,"" elobi M. Akinwumi Adesina na bolutani na bapanzi sango. Mokambi ya BAD apesi losako na ba tata bakonzi Sassou Nguesso mpe Felix Tshisekedi ya RDC mpo bolingo na bango makasi na ntina ya kokokisa misala myango. "	https://www.voalingala.com/a/botongami-ya-pont-kinshasa-brazzaville-ekobanda-na-2020-kolanda-bad/4914278.html
politics	Sassou Nguesso akomi na Kinshasa mpo na matanga ya Tshisekedi	Président Denis Sassou Nguesso ya Congo-Brazzaville akomi na Kinshasa mpo kopesa kopesa monano ya suka na nkondo Etienne Tshisekedi, mobundi ya démocratie mpe mokambi ya lingomba UDPS. Sassou Nguesso akiti na hélicoptère na jardin ya Palais de la Nation mpe ayambami na mokokani waye ya RDC Félix Tshisekedi, mwana ya mowei. Mokonzi ya Congo-Brazzaville akotika fololo na stade ya ba Martys ya Pentecôte epayi wapi nzoto ya nkondo Tshisekedi etiyami. Ntango moke yambo na bokomi ya M. Sassou, bakonzi ya Rwanda Paul Kagame mpe ya Angola Joao Lourenço balekaki na esika ya matanga mpe batikaki fololo. Kasi balongwa mpe bazongaki na mboka na bango mpo na manaka masusu.	https://www.voalingala.com/a/sassou-nguesso-akomi-na-kinshasa-mpo-na-matanga-ya-tshisekedi/4940691.html
politics	Félix Tshisekedi azuwi bokonzi	"Félix Tshisekedi azuwi bokonzi na nsima ya kolapa ndayi liboso ya Cour constitutionnelle na Palais de la nation o’mokolo ya mitano na Kinshasa. Félix Tshisekedi akomi bongo mokonzi ya mitano ya mboko RDC na nsima ya milulu maye.  Cour constitutionnelle endimaki ete alongi maponami na 38,27%. Président Joseph Kabila, mokonzi oyo azali kobima na bokonzi apesi bilembo ya bonkonzi lokola mobeko likonzi mpe bendele ya mboka. Cour constitutionnelle emopesali ba aramoiries (bilembo) ya mboka. Mpe mapinga babetaki lokito tuku mibale na moko.​  Na lisikulu na ye, Félix Tshisekedi apesi losako na mokonzi Joseph Kabila oyo atiki bokonzi, apesi mpe lisusu losako na Laurent-Désiré mpo na ndayi na ye ya koteka mboka ata mokolo te. Mpe na Etienne Tshisekedi mpo na bitumba na ye mpo na democratie na mboka. Mokonzi ya sika ya RDC mpe apesi losako na baye balongi te. Alobi Martin Fayulu azali moninga na ye mpe makasi na ye na bitumba ekosunga mboka. Ndenge moko mpo na Emmanuel Razani Shadary oyo alobi ete bazali na bolingo moko mpo mboka. ""Bokasi mpe elonga ya mboka evandaka likolo ya boyokani mpe ya bolimbisani, elobi Felix Tshisekedi, na lusikulu na ye ya yambo nsima na bozuwi bokonzi. Kasi azwaki mwa mpasi kati na lisikuli na ye mpe azongelaki koloba mwa ntango moke nsima."	https://www.voalingala.com/a/f%C3%A9lix-tshisekedi-azuwi-bokonzi/4834278.html
politics	Sassou Nguesso apesi losako na Félix Tshisekedi	"Mokambi ya ekolo ya Congo-Brazzaville apesi losako na mokonzi ya sika ya République démocratique ya Congo. ""Bomati na yo na libonga ya likolo na RDC epesi ngayi libaku ya kosepsa yo, na nkombo ya bana mpe ya gouvernement ya Congo mpe na ya ngayi moko, losako nyonso, mpe na bakasi kotombela yo elonga na bokokisi ya mosala na yo "", ekomi Denis Sassou Nguesso na nkasa atindeli moninga na ye ya ngambo.  Mokonzi ya Congo-Brazzaville abakisi ete akosala elongo na moninga na ye mpo na koyikisa makasi bondeko ya bokengi mpe ya lolenge mingi kati na bamboka mibale makama. Sassou Nguesso mpe azali moko na bakonzi baye bazelami na milulu ya botiyami na bokonzi ya Félix Tshisekedi o’mokolo ya minei na Kinshasa."	https://www.voalingala.com/a/sassou-nguesso-apesi-losako-na-f%C3%A9lix-tshisekedi/4834273.html
politics	Tshisekedi na Charles Michel bakutani mpo na kobongisa masolo kati na UE na RDC	"Président Félix Tshisekdi ayambami na président ya Conseil ya Europe Charles Michel Ministre wa Yambo ya kala ya Belgique na ndako Commission européenne, mercredi na Bruxelles . Basololi mpo na kobongisi masolo kati na Union europenne na RDC na ntina ya koyikisa boyakani makasi kati na ngambo ibale. ""Esengo koyamba na Bruxelles président Tshiseked,"" ekomi na Twitter, Charles Michel. ""UE ekokoba kopesa maoko na linaka lya ye ya mbngwana,"" elaki Charles Michel. Président ya Conseil ya Europe ayebisi ete basolalki mpe lisusu makambo matali etuka ya kati ya Afrika, millona bya (ba), ndenge nini kotia misolo na lombango na RDC mpe kokolisa bondeko. Président Tshisekedi akutanaki mikolo mibale mileki na Ministre wa Yambo ya Belgique Sophie Wilmes. Tokundola été Yambo na mobembo mwa ye Président Tshsiekedi alakai libota lya nkondo Patrice Emery Lumumba kusnga mpo bozongi bwa eteni to linu likanisami été ezali lya Premier minsitre wa yambo ya RDC bamobomaka na 1961 na Lubumbashi na Haut-Katanga."	https://www.voalingala.com/a/tshisekedi-na-charles-michel-bakutani-mpo-na-kobongisa-masolo-kati-na-ue-na-rdc/5603712.html
health	COVID19 : PM Ilunga asengi collectif budgétaire mpo misolo mizali kokoka te	"Ministre ya yambo ya Ekolo Congo Démocrqtique sylvestre Ilunga Ilunkamba na mbulamatari bakutani na bakambi ya parlement mpe basengi bango kotala ndenge ya kosala collectif budgétaire mpo COVID19 ememi nkwoso mingi. Ilunga Ilunkamba alobi ete mabongisi manso ya misolo mabebisami mpo COVID19 lokolsa nkita ya ekolo Congo democratique etalaka mingi libanda. ""Bongo tokotisaka ekiti. Yango toye kosolola na bakambi ya suku mibale ya parlement mpo na likambo lyango. Eza mpo na kotala ndenge kokoki kokende liboso mpe kolanda yango na ezaleli na biso ntango ya kobimisa misolo,"" eybisi na ba bapanzi sango M. Ilunga nsima na bokutani na ba kambi ya parlement. ""Esengeli totia na mitu ete budget oyo endimamaki tokokoka te kosalela yango mpo ba recettes ezali kolanda te na ngonga oyo, ba dépenses ezali kaka mingi lokola tobongisaki yango. Tosololi na mokambi ya Assemblée nationale mpe na mokambi ya Sénat mpo na kotala ndenge nini tokoki kosala na lobango collectif budgétaire na ntina na koyeba kolanda ndenge makambo mazali kokende lelo,"" elimboli M. Ilunga. Budget ya RDC ezalaki mpo na mbala ya yambo pene na 10 milliards $. Lokola na mokili mobimba, misala mingi mikangami na RDC mpo na kobekisa bopanzani bwa coronavirus ya sika (COVID19). COVID19 ememi nkwokoso ya nkita na mokili mbimba. Banganga na boyebi bazali kobanga ete récession esalama mpe eleka ata dépression ya 1920. Misala mikangami na bisika ebele na mokili mobimba mpo na COVID19."	https://www.voalingala.com/a/covid19-pm-ilunga-asengi-collectif-budg%C3%A9taire-mpo-misolo-mikokota-te/5394029.html
business	Bavandi batelemeli ba compagnies ya ba Chinois na Mwenga ntango Tshisekedi asengi botali ya ba contrats na bango	"Bavandi ya Kitutu, na Mwenga, na Sud-Kivu, batambolaki lundi mpo na kopamela bobimisi makele na moyibi mpe mbeba misusu na misala ya ba Chinois. Nzokandep résident Félix Tshisekedi asengi bobandeli kotala ba contrats na ba Chinois. ""Na ntongo ya lelo, bavandi ya Kitutu bakangaki nzela mpo na kosenga na compagnie moko ya Chinois eye ezali kokoba kozwa mabanga ma ntalo, kosukisa misala mya yango,"" elobi na AFP Justin Mubarikiwa, moko na bayi Observatoire d’actions parlementaires et gouvernemantale (moko na ba mouvements citoyens) ya esika eye. Mokano ya kosenga ba compagnies baye kosukisa kozwa makele (mines) mozwamaki mikolo le 20 août na mokambi ya civili ya etuka ya Sud-Kivu, Théo Kasi. Kasi ministre ya Mines ya mbulamatari ya ekolo aboyaki yango nsima na yango. ""Ba Chinois babebisi bilanga ya bana mboka mpe nzamba ya na bango. Baye batelemeli, bazali kosenga mpe bafutama misolo mpo na mpasi eye,"" ebakisi M. Mubarikiwa oyo azalaki kati na batelemeli. Ba Chinois bafundamaka na mbeba mingi na ba compagnies na bango mpe na kozwa ba minerais na moyibi. Na nsuka ya mposo moleki, president Félix Tshisekedi asengaki na mbulamatari kobandela kotala ba contrats na ba Chinois. Commission ya Sénat ya Etats-Unis ya boyokani na bikolo mya bapaya esepeli na mokolo ya président Tshisekedi ya kobandela kotala ba contrats na ba Chinois. Commission yango elobi ete moyibi ya mbanga matalo na RDC mosengeli mosukisama."	https://www.voalingala.com/a/bavandi-batelemeli-ba-compagnies-ya-ba-chinois-na-mwenga-ntango-tshisekedi-asengi-botali-ya-ba-contrats-na-bango/6224779.html
politics	Denis Kadima : Réseau européen mpo na Afrika ya kati (EurAc) esengi UE koboya mobulu na RDC	"Réseau européen mpo na Afrika ya kati (EurAc) na baye bazali kati na yango basepeli te ete bobonami ya mokambi ya sika ya CENI Denis Kadima bosalami na bozangi boyokani to consensus, ekomi bayi EurAc. ""Union européenne (UE) esengeli kosala nyonso mpo koboya matata to nkwokoso ya politiki ya makasi eye ekoki kobebisa bosali ya maponami na kimya na 2023,"" ekomi bayi EueAc na liyebisi na bango.. EurAc ebimisi liyebisi lyango nsima na Denis Kadima mokambi ya sika ya CENI kolaki ndayi mpo na kokota o’mosala ntango nungu ngungu ezali mingi kati na bapekispo ya Katoliko, ba misioni mpe bayi opposition. Mangomba mapolitiki ya Lamuka, ngambo ya Martin Fayulu na Adoplhe Muzito, elongo na bayi FCC ya mokonzi ya kala Josepha Kabila, na bosangani ya bayi katoliko mpe bamisioni balaki kotika o’balabal omokolo mwa mposo mpo na koboya Denis Kadima mpe kosenga boyokani na mobeko ya maponami. ""Soki mikano mizwami te na lombango mpo na kokitisa bobendani mpe kozongisa bondimam ya ban aya RDC na malamu mpe bonsomi ya misala mya maponami, RDC ezali na likama ya kokweya na nkwokoso ya makasi,"" ekebisi bayi EurAc. Président Félix Tshisekedi esengeli akitisa mitema mya bana ba Congo mpe kosala nyonso na makoki ma ye mpo na kotosa mikolo Buku likonzi etia mpo na bosamali ya maponami ya 2023 mpe kosala ete mazala malamu, ebakisi EurAc. Nzonka nde, Christophe Mboso Nkodia oyo azali moko na bayi Union sacrée na président Tshisekedi, ye alaki kosala milulu na velodrome se mokolo mwa mposo yango mpo na kolimbola ndenge amemi makambo. "	https://www.voalingala.com/a/denis-kadima-r%C3%A9seau-europ%C3%A9en-mpo-na-afrika-ya-kati-(eurac)-esengi-ue-koboya-mobulu-na-rdc/6289544.html
politics	Tshisekedi abimisi Eddy Kapend na baye bakangama na liwa lya LD Kabila	"Président Tshisekedi asakoli botikami bwa colonel Eddy Kapend mpe bato basusu bakangama wuto pene na mibu tuku mibale mpo na liwa lya Laurent-Désiré Kabila, mokonzi ya kala ya RDC mpe tata Joseph Kabila oyo akitanaki na ye. Mikano mya botikami bwa Colonel Kapend na basusu mitangamaki butu boleki na télévision nationale. Liyebisi lyango lilobi ete mokonzi ya mboka alingi ""alakisa bomoto, bolimbisi, bosembo mpe boyokani na ntina ya kosangisa bana mboka na mbongwana ezali kosala"". Mikano myango mikitisi mpe etumbu ya bakangami baike. Baye bafundama na makambo lokola moyibi ya misolo mya l’Etat, kanyaka, kozwa basi to bato ba makasi, mbeba ya kobebisa kimya, mbeba ya bomoto, kozwama na minduki mpe makambo masausu ma lolenge wana bazwi ngolu ya mokonzi ya mboka te. Colonel Kapend, gendarme katangais ya kala oyo awumelaki na Angola, azalaki Aide de camp ya nkondo président LD Kabila. Na bosambisami bwa ye, colonel Kapend andimaki ete abomaki na nkanda mokengeli ya LD Kabila oyo awutaki kobeta masasi na mokonzi ya mboka (LD Kabila). Colonel Kaoend na bato basusu bawangana ete babomaki LD Kabila mpe basengaka bobandelami bwa bosambisami na bango."	https://www.voalingala.com/a/tshisekedi-abimisi-eddy-kapend-na-baye-bakangama-na-liwa-lya-ld-kabila/5721195.html
politics	Kabila azongi Lubumbashi nsima na mobembo na Abu Dhabi na bikolo bisusu bya Afrika	"Joseph Kabila, mokonzi ya kala ya RDC, azongi mboka na nzela ya Lubumbashi nsima na mobembo ya pene mikolo 10 asali libanda. ""Azongi mboka solo. Asali mobembo na mboka mingi kasi ealaki mingi mpo na makambo ma ye moko,"" elobi moko na basungi baye. Joseph Kabila akendaki yambo na Emirats Arabes unis, na Abu Dhabi epayi wapi azalaki na likindo litali mingi bokengi. Azalaki mpe na Dubai. Nsima na Emirats, mokonzi ya kala ya RDC akitaki na Tanzanie epayi wapi ayambaki na boko bayi mbulamatari. Akutanaki mpe na mokonzi ya kala Jakaya Kikwete. Président ya Tanzanie, John Magufuli akoki te kokutana na ye mpo akangami na ndako na ntina ya COVID-19. Zimbabwe nde ezallaki etapi ya nsima. Kuna azalaki na elambo na mokonzi ya mboka Emmerson Mnangagwa. Asukisaki na Zambie yambo azango na Lubumbashi. Mobembo mwa ye mosalaki nsima na mbulamatari kolongola ba soda ba garde républicaine mpe kotia na esika na banga ba policiers."	https://www.voalingala.com/a/kabila-azongi-lubumbashi-nsimana-mobembo-na-abu-dahbi-na-bikolo-bya-afrika/5803316.html
politics	Police epanzaki botelemeli mpo kosenga bolengwi ya ntoma ya Rwanda na Kinshasa	Police ebetaki molinga mpe lokito mpe epanzaki bato baye babandi kotambola mpo na kosenga bobengani bwa ntoma ya Rwanda na Kinshasa. LUCHA, Filimbi mpe mangomba misusu ya bomwana mboka bolamu basengaki bato koelemela ntoma Vincent Karega mpo abetaki ntembe na bobomi ya mampinga ya Rwanda na RDC. Ntoma Karega alinmbolaki ete asengaki nde sango ya siki siki kais kofunda ya mpamba mpamba te. LUCHA elobi bato sambo bazoki. Bato baike mpe bakangami.	https://www.voalingala.com/a/police-epanzaki-botelemeli-mpo-kosenga-bolengwi-ya-ntoma-ya-rwanda-na-kinshasa/5571145.html
politics	Cour ya cassation ekopesa eyano na Kamerhe na 48 heures mpo na bobimisami na ye	Cour ya Cassation elaki kopesa Vital Kamerhe, mokambi ya ndako ya molosa ya président Félix Tshisekedi, eyano na 48 heures mpo etali bosenga na ye ya kobimisama na boloko mpo na mwa ntango. Vital Kamerhe azalaki lundi 2 août 2020 liboso lya ba zuzi na Cour ya Cassation elongo na abasambeli ba ye mpo etali bobimisami na ye mpo na mwa ntango. Ezalaki kolanda na boboyi ya Cour d’appel ya kobimisa ye le 27 juillet. Nzokande, Vital na na basambeli ba ye bakomeli mpe Cour ya Cassation mpo na kopalela bazuzi baye bakatelaki ye etumbu ya mibu tuku mibale ya misala makasi bakisa mibu zomi ya bopimelami makoki ma politiki na bosambisami mpo na bopengwisami misolo ya mikolo nkama ya Félix Tshisekedi na bokonzi. M. Kamerhe afundi zuzi mokambi Bakenge Mvita na bazuzi babale basusu na mbeba ya kokosa. Esengeli kozela eyano ya Cour ya Cassation mpo bofundi ya M. Kamerhe. Nzokande bosambisami ya kozengela na bosenga ya M. Kamerhe botindikamaki le 7 août nsima na bobandi na yango mposo moko na ndambo moleki.	https://www.voalingala.com/a/cour-ya-cassation-ekopesa-eyano-na-kamerhe-na-48-heures-mpo-na-bobimisami-na-ye/5528560.html
politics	Dr. Oly Ilunga atindami na Cour ya cassation nsima na koleka na parquet	"Ministre ya bokolono ya kala, Dr. Oly Ilunga atindami Cour ya cassation nsima na koleka na parquet, mikolo misato nsima na bokangami na ye. Mosambeli wa ye, Me Guy Kabeya ayebisi ete Dr. Ilunga ayonolaki na mituna ya magistrat moko mpo etali likambo ya milioni zomi na mitano miye mizalaki mpo na Ebola. ""Awa tozali na Cour ya cassation epayi wapi parquet etindi biso. Tozali kozela mokano mpo etali lolenge makambo makosalama. Nzokande Dr. Oly Ilunga azali naino mokangambi,"" eyebisi VOA Lingala, Me Kabeya. Ministre Oly Ilunga atikaki mosala na sanza sambo nsima na botiyami na mosala ya Dr Jean-Jacques Muyembe mpo na kokamba cellue technique ya bitumba na Ebola. Pulusu ekangaki ye mokolo ya mposo mpe elobaki ete alingaki kokima na Congo-Brazzaville na nzela ya etuka ya Kongo central. Kasi, mosambeli wa ye, Me Guy Kabeya awanganaki yango na elobeli ya VOA Lingala. "	https://www.voalingala.com/a/dr-oly-ilunga-atindami-na-cour-ya-cassation-nsima-na-koleka-na-parquet/5087102.html
politics	Pene na 10.000 bakimi bitumba ya Soudan du Sud bakomi na Aru	Bakimi bitumba na mboka Soudan du Sud bazali kokoba kokota na RDC, eyebisi mokambi ya HCR. Pene na 100.000 bakimi bitumba ya Soudan ya ngele bamonisami na Aru, na etuka ya Haut Uele. Bana ya Soudan baye bazali kokima bitumba kati na mampinga ya ekolo na bango na batomboki ya Front national du Salut (FNS), lingomba liye liboyi boyokani ya septembre eleki kati na president Salva Kirr mpe motelemeli mwa ye Riek Machar. Bakima bitumba baye bazali na mpasi, bazali kolala na biteyelo mpe libanda.	https://www.voalingala.com/a/pene-na-10-000-bakimi-bitumba-ya-soudan-du-sud-bakomi-na-aru/4917171.html
politics	Conseil ya sécurité ya ONU ebakisi embargo ya bitumbi kino 2022 na RDC	Conseil ya sécurité ya Nations unies endimi na maponami kotika embargo to bopekisi botali bibundeli na RDC kino le 1er juillet 2022. Bopekiisi botali mpe kosala mibembo mpe bokangi ya bozwi bopesama na bato mpe mangomba maike na mboka eye batangama na bobomi mpe kosala. Embargo yango ezalaka te mpo na mbulamatari kasi mpos na mangomba ya basimba minduki mpe batomboki. Conseil ya sécurité endimaki embargo yango na boponi ya bato banso o’mokolo mibale na New York, na Etats-Unis. Conseil ya sécurité ebakisi mpe mikolo, kino le 1er aout 2022, na etinda ya Groupe d’experts baye basungaka comité ya sanction . Bayi Conseil ya sécurité basengi mpe bikolo bitiaka manzaka na kotosa bilaka na bango ya boyokani to Accord-cadre mpo na kimya, bokengi mpe bondeko mpo na Ekolo Congo démocratique na etuka eye ya Afrika.	https://www.voalingala.com/a/conseil-ya-s%C3%A9curit%C3%A9-ya-onu-ebakisi-embargo-ya-bitumbi-kino-2022-na-rdc/5951328.html
health	Jean-Marie Michel Mokoko akoti lopitalo	Opposant Jean-Marie Michel Mokoko oyo akatelamaki mibu 20 ya boloko na 2018 akoti lopitalo na Brazzaville mpo na azali maladi. Basambela baye basengi bobimisami bwa ye na boloko. Basembeli ba ye basangani na Amnesty International mpo na kosenga bobimisi bwa opposant oyo azali na mibu 73. Moko basambeli ba M. Mokoko alobi bazali kozela eyano ya test ya makila esalami mpo client na bango azali ya kolemba mingi mpe azali kolya te. M. Mokoko azalaki moko na baye bawelaki bokonzi na Denis Sassou N’Guesso na maponami ma 2016. Bazuzi bakatelaki M. Mokoko mibu 20 mya boloko nsima kofundama na koluka kokweyisa bokonzi mpe kozwama na minduki mwa mikolo nsima. M. Mokoko azalaki général na mampinga ya Congo-Brazzaville. Azalaki mpe ambassadeur na Centrafrique.	https://www.voalingala.com/a/jean-marie-michel-mokoko-akoti-lopitalo/5486518.html
health	Fayulu, Bemba, Katumbi na Muzito basengi mbulamatari kokitisa lifuta na yango mpo na COVID-19	"Martin Fayulu, Jean-Pierre Bemba, Moïse Katumbi na Adolphe Muzito bakambi ya lingomba Lamuka basengi ete mbulamatari ekanga mokaba mpe esalela na pole nyonso minso misengeli kotiyama na bitumba na coronavirus ya sika COVID-19. ""Tozo'senga bokitisami ya makasi ya lolenge ya kobika ya l’Etat mpe bosaleli na pole ya makoki misusu masengeli kotiyama na lombango na bitumba na COVDI19, na mikano makotambola elongo mpo na bato bazala na mapasi te, mpe mpo na kopesa makasi na nkita, mingi na ba PME mpe misala ya komemela bilei na ba grands centres urbains,"" ekomi bakambi baye ya Lamuka na liyebisi batiye manzaka. MM. Fayulu, Katumbi, Bemba mpe Muzito basengi mpe lisusu ete mbulamatari esomba na lombango ba appareils respiratoires mingi mpo na ekoka na bosenga ya bakoni. Basengi mpe na SNEL (Société nationale ya lotiliki) mpe REGIDESO (oyo ya mayi) kopesa lotiliki mpe mayi ngonga inso na lipitalo mpe bisika binso baye bazwi bokono bakotiyama. Basepeli na mikano mya ONU ya kopesa misoslo 1.000 milliards $ na bikolo ya nkita moko, mpe ya kolongola nyonso inso ya bikolo biye. Bapesi maboko na misala ya Dr Jean-Jacques Muyembe, mokambi ya bitumba na COVID-19. Mpe basengi makoki lokola bilamba, gands mpe masques mayeba na kopesama na minganga mpe ba infirmiers. Bazongeli bongo maloba M. Fayulu alobaka mikolo milekei. "	https://www.voalingala.com/a/fayulu-bemba-katumbi-na-muzito-basengi-mbulamatari-kokitisa-lifuta-na-yango-mpo-na-covid-19/5359197.html
politics	Tshisekedi asengi mbulamatari kotiya bomoto ya moto lokola likonzi ya misala minso	"Mbulamatari ya sika ya ekolo Congo démocratique ezalaki o'mokolo ya minei na likita lya lyango lya yambo, ya kafukafu na bokambami ya president Félix Tshisekedi na Premier ministre Sylvestre Ilunga Ilunkamba. Président Tshisekedi ayebisi na baye banso bazali na mbulatari batiya moto lokola likonzi lya misala manso bako kosala, eyebisi ministre ya mambi ya bapaya Marie Tumba Nzeza. ""Tososoli lolenge ya komona makambo ya mokonzi ya ekolo mpe maye azali kozela ete tosala. Yango esepelisi ngayi mingi, Atie moto yambo. Nyonso tokosala lokola mosala ekozala mpo na bolamu ya bana ya Congo bozala liboso,"" elobi Mm Tumba Nzeza na bobimi na likita lyango. Eyoma likolo ya bapaya ezali kosalema na Afrika ya ngele ezalaki moko ya mama ya makambo matelemaki na likita lyango. Mme Tumba Nzeza asakoli na suka ya bokutani bwango ete mokano mozwami mpo na kosala commission interministérielle. Ntina na yango ezali koluka lolenge nini ya kopesa eyano mpo na ba Congolais bazali na Afrkika ya ngele. Ministre Tumba Nzeza asakoli ete akokende na Pretoria, engumba mokonzi ya Afrika ya ngele, na mikolo mikoya soki mobulu moye mokobi kosalama kuna."	https://www.voalingala.com/a/tshisekedi-asengi-mbulamatari-kotiya-bomoto-ya-moto-lokola-likonzi-ya-misala-minso-/5082428.html
health	Coromavirus emonani na bato 14 na Kinshasa	"Bato sambo misusu bazwami na bokono bwa coronavirus na Kinshasa, engumba mokonzi ya RDC; yango ememi na zomi na minei motango ya baye bazwi yango, kolonda bakonzi ba bokolongono. ""INRB (Institut national des recherches bio-médicales) ewuti koyebisa nga ete bato sambo basusu bawuti kozwama na COVD19 na mpokwa eye, ekomi ministre ya bokolongono,"" Dr. Eteni Longondo. ""Bazali bango banso ba Congolais kasi mitano bavandaki to balekaki na France. Mibale bavandaka na Kinshasa, bazalaki nzinga nzinga na moto koto azali positif awutaki France,"" ebakisi Dr. Longondo. Mwa ntango na ntongo, Dr. Longondo asakoli ete bato misatu misusu bamonaki. Kasi minei misusu bazwamaki yambo na yango. Yango ememi na motango ya 14 baye banso bazwami kino sika na COVID19. Kati na bango badokotolo babale. Moko awutaki France mosusu azwaki yango na Kinshasa, azalaki kopesa lisalisi na mokoni ya COVID19 mosusu."	https://www.voalingala.com/a/coromavirus-emonani-na-bato-14-na-kinshasa/5334443.html
sports	CAN 2019 : RDC ekweyi 0-2 liboso ya Ouganda	Ba Léopards ya RDC bakweyi na bokoti na bango na phase finale ya CAN 2019 liboso ya ba cranes ya Ouganda, na Caire, na Egypte. Emmanuel Okwi abakasaki mongete ya mibale mpo na ba Cranes ya Ouganda na 38'. Lokola mongete ya liboso, ya mibale etiyami na moto nsima na coup franc. Na 15e', Patrick Kaddu ya Ouganda afungolaki mongete na 15’ na moto nsima na coup franc ebetamaki na Farouk Miya. Kaka se Parick Miya ye mpe abetaki coup franc ya mibale eye ememaki but ya mibale. Ba Léopards bazalaki mingi kozela ntango ba attaquants ya Ouganda bazalaki ko attaquer, na 1e mi-temps.	https://www.voalingala.com/a/can-2019-rdc-1-0-ouganda-(en-direct)/4969683.html
politics	Bitumba ya Tshisekedi na Kabila bingali libanda lya mboka	"Lokola kati na mboka, bitumba kati na président Félix Tshisekedi na mokonzi ya kala Joseph Kabila bizali mpe kongala libanga lya mboka. Bango babale batindi mampinga na bikoloa biike bya pabaya na ntina ya koluka lisungi. Moko na basungi ya M. Kabila, Barnabé Kikaya asakoli ete na ngambo na bango, M. Kabila atindi mokanda mpo kolakisa na Kalaka mokonzi ya ONU mpe banoko (parrains) banso ya boyokani mpe na bikolo binso ya SADC. ""Tobandaki capagne diplomatique. Joseph Kabila atindaki mokanda ya pole na Kalaka mokonzi ya Nations unies, na ba parrains banso ya boyokani mpe na bikolo binso ya SADC. Ezali ma eyano te libanda na boyokani,"" elobi M. Kikaya na Twitter. Bayi ngambo ya M. Tshisekedi balobi ete ezali mpo na kotelema campagne eye nde mokonzi ya mboka atindi balakisi bilongi na Egypte, na Rwanda mpe na Kenya. ""Bakokende bisika binso. FCC ekoki koloba nyonso elingi. Bato banso bamoni ete mboka ekangami,"" elobi mosungi moko ya M. Tshisekedi. Suka ya mposo moleki, lipinga moko ya basungi ba M. Tshisekedi ekutanaki na Paul Kagame, mokonzi ya Rwanda, na kigali. ""Bolobi Union sacrée (Liboke lisantu) ? Na Bemba, Katumbi, bato baye bokosaki lobi, baye bakoki kobwakela ye bouée de sauvetage (libaya ya lobiko) ntango azali komela mayi kati na bangando bzalaka nzinga nzginga na ye na bowangani ? Mawa na moto azali kozinda! Ekoki asekama soki ezali te likambo lya mpasi."" ekomi na Twitter M. Kikaya. Bayi FCC baboyi boyoki bato M. Tshisekedi azali kosala. Bayi FCC balobaki o’mokolo ya eyenga na liyebisi ya suka ya likindo lya mposo moko, ete boyoki bato président Félix Tshisekedi azali kosala botali bango te. FCC ezali kopamela boyoki bato boye mpo bozali koluka kotia majorité ya sika. Bayi FCC balobi majorité mawutaka na maponami. Bazali kopamela bayi CACH, lingomba lya M. Tshisekedi na koluka kosomba bakeli mibeko na ntina ya kosala majorité ya sika. Mpo na bango, esengeli kosala maponami masusu na bitapi binso. FCC elobi ete matata mazali te kati na mbulamatari na Parlement. Kasi matata mawuti na botiami bwa bazuzi consitutionnels basato na mokonzi ya mboka na bobuki mobeko. Président Tshisekedi azali koyoka bato na ntina ya koluka mopepe ya sika nsima na kosakola ete matata mazali kati na CACH na FCC mpe mapekisi mboka kokende o'boso."	https://www.voalingala.com/a/bitumba-ya-tshisekedi-na-kabila-bingali-libanda-lya-mboka/5654441.html
health	Dr. Oly Ilunga ayanoli na police mpo na mosolo ya bitumba na Ebola	"Ministre ya kala ya bokolongono ya nzoto, Dr. Oly Ilunga ayanolaki na mituna ya police judiciaire o’mokolo mwa mibale na Kinshasa, mpo etali bosaleli mosolo mopesamaki mpo na bokono ya Ebola, eyebisi correspondant ya VOA Lingala na Kinshasa. ""Ministre Ilunga azali koyanola mituna kasi azali mokangami te. Nzokande basato na baye basalaki na ye basimbami na police mpo etali bolukiluki,"" eyebisi moko ya baye ya police na correpsondant ya VOA Lingala na Kinshasa. Dr. Oly Ilunga atikaki mosala le 22 juillet nsima na botiyami ya Dr. Jean-Jacques Muyembe lokola mokambi ya misala ya bitumba na Ebola. Dr. Oly Ilunga akomaki na mokanda ya botiki mosala na ye ete andimaki te mangwele ya mibale ya Ebola maye mabandi kopesama na est ya RDC epayi wapi bokono boye bozali kongala koleka mobu moko. Afundaki mpe bozangi sembo na mokano ya botiyami ya cellule technique ya kobundisa Ebola.Akomaki ete cellule yango etiyamaki na kozongisa mikolo nsima mpe ntango ye azalaki te. Alobaki mpe ete aboyaki mobulu mpe makele mozala na kozwa mikano kati na ye mpe misala ya cellule technique eye etiyamaki. Nzokande bokono ya Ebola bosili koboma koleka bato 1990 banda sanza ya mwambe ya 2018/  "	https://www.voalingala.com/a/dr-oly-ilunga-azali-koyanola-na-police-mpo-na-mosolo-ya-bitumba-na-ebola/5058956.html
business	G20 endimi kotelemisa nyongo ya bikolo ya Afrika mobu moko	"Ba ministre ya Finances mpe ba banques centrales ya G20, lingomba ya bikolo ya bomengo mingi, bapesi ndingisa ete nyongo ya bikolo ya nkita moke to ya bobola etelamisama mobu moko likolo na bokono bwa coronavirus ya sika COVID19. ""Botelemisi bwa bofuti nyongo ebandi sik’oyo,"" elobi Mohammed al-Jadaan, ministre ya Finances ya Arabie Saoudite na vidéo-conférence nsima na bokutani ya G20. Ekolo Congo démocratique (RDC)p ezali kati na bikolo tuku minei ya Afrika biye bizwi mbano ya botelemisi kofuta nyongo yango. Ekozala 20 milliards ya ba dollars ekotikala na maboko ya bikolo ya bobola to ya nkita moke, eyebisi M. Mohammed al-Jadaan. FMI (Fonds monétaire international) elobi na liyebisi ete ezali mpo na kobatela bomoi mpe makoki ya ba millions ya bato ya mpasi na bikolo biye. G20 esengi misala minso mipesaka nyongo kolanda malako mango. FMI ekanisi ete coronavirus ya sika ekomema bokweyisami ya nkita (recession) ya makasi bosalama te wuto dépression ya mibu 30."	https://www.voalingala.com/a/g20-endimi-kotelemisa-nyongo-ya-bikolo-ya-afrika-mobu-moko/5373449.html
health	Tedros ayoki motema mawa nsima na commission indépendante kondima ete basali ba OMS bazwaki basi na makasi na RDC	"Mokambi ya OMS (Mabongisi ma molongo mpo na bokolongono), Dr. Tedros Adhanom Ghebreyesus alobi ayoki mpasi na motema nsima na commission indépendante moko kondima ete basali ba mabongisi maye bazwaki basi na makasi ntango ya Ebola na est ya RDC. ""Likambo lya yambo na kolobela na baye bazwaki mpasi to na ba victimes mpe na baye babiki nsima na yango, ezali ete nayoki motema mpasi. Nayoki motema mpasi na oyo esalamelaki bino na makasi na baye bazwamaki na mosala na OMS mpo na kosalela mpe kobatela bino,"" elobi Dr. Tedros na bokutani na bapanzi sango. Alaki mbano mabe na baye basalaki mbeba yango.​ Mokambi to DG ya OMS asengaki enquête yango nsima na bofundami ya basali na bato mingi na 2020. Commission indépendante etiamaki. Elandelaki bozwi basi na makasi na basali ba OMS ntango ya bokono bwa Ebola na monyele ya RDC kati na 2018 na 2020, endimi ete mbeba yango esalamaki. Commission yango elobi ete boko na basali ba OMS bazalaki na ""bozangi bobongisi malamu mosala mpe botioli mosala"". Basi mingi batatolaki ete basali ba OMS ya Beni mpe Butembo lokola mpe bayi molongo bazwaki bango to balukaki kozwa bango na makasi na kolakaka kopesa bango mosala, elobi rapport ya Commission ya OMS.   "	https://www.voalingala.com/a/tedros-ayoki-motema-mawa-nsima-na-commission-ind%C3%A9pedante-kondima-ete-basali-ba-oms-bazwaki-basi-na-makasi-na-rdc/6249035.html
business	Dan Gertler alaki kopesa mbulamatari ya RDC mikanda mya ye manso ya mines	Dan Gertler, moyi mobongo na misala mya makele to mines, alobi apesi losako na boyokani bosalami na mbulamatari ya Ekolo Congo démocratique ndenge azongisi bozwi bonso na l’Etat ya RDC. Atiaki manzaka na bayi mbulamatari le 24 février eleki, koleka mposo moko sika, mpo na mbulamatari ya Ekolo Congo démocratique ezongela bozwi ya pene na dollars milliars mibale ezali mpo na compagnie la Fleurette, compagnie ya Dan Gertler. Na liyebisi abimisi, Dan Gertler apesi longonya na mokonzi ya mboka Félix Tshisekedi na basungi baye mpo na mosala malamu mpe ya siki siki mosalami na ntina ya kosukisa bokangami bozalaki kopesa kokende liboso. Dan Gertler alaki lisusu mpe ete permis mpe ba licences to mikanda minso mipesi ye nzela ya kosalela makele, akozongisa yango. Akudoli ete mpo na bolamu na ye mpe ya bana mboka Congo démocratique, amoni ete mokoki lokola ba blocs ya Lac Albert masengelaki te kokanga na mokano ya byi molongo mpo na kotia mobulu. N oznga nde bayi société civile baike balobi basepeli ndenge makoki ma ye mazongisami na maboko ma mbulmatari kasi bazali kosenga ete boyokani bwango bobimisa na miso ya bato banso. Lobi loloki, molebeli ya mbulamatari ya Ekolo Congo démocratique, Patrick Muyaya asakolaki ete eloko ya kobomba ezali te mpe mikanda mya boyokani bwango bokotia na miso ya bato banso.	https://www.voalingala.com/a/dan-gertler-alaki-kopesa-mbulamatari-ya-rdc-mikanda-mya-ye-manso-ya-mines/6470739.html
politics	Dr. Oly ilunga asimbami na police	Dr. Oly Ilunga, ministre ya kala ya bokolongono bwa nzorto ya Congo démocratique asimbami na police, eyebisi bakambi ya Police nationale ya ekolo eye (PNC). Bakonzi ya police balobi ete Dr. Oly Ilunga amilengelaki mpo na kokima na Congo-Brazzaville wuta Kongo central esika wapi bakangaki ye na appartement moko. “Akotindama o’mokolo mwa yambo le 16 septembre 2019 na parquet général ya Cour ya cassation,” ekomi PNC na liyebisi likomelali VOA Lingala. Sanza moko ekoki te, ministre ya kala ya bokolongono abengamaki na coordination nationale ya PNC, mpo na mbeba na bosaleli mosolo mopesamaki mpo na bokono bwa Ebola. Bakambi ya police balobi ete nsima na koyokami ya Dr. Ilunga na police judiciaire, bakanisaki ete akokima te. “Kasi sango ekomelaki police elakisi ete alimwaki na makanisi ya kokima na Congo-Brazzaville kowuta na Kongo central na ntina ya komilongola na bolandami na ye na misala ya bosembo,” elobi PNC. Dr. Ilunga atikaki mosala sanza mibale mileki nsima na botiyami na mosala na président Félix Tshisekedi ya Dr. Muyembe mpo na kokamba cellule technique ya bitumba na Ebola. Dr. Ilunga mpe atelemelaki moko na mangwele ya Ebola.	https://www.voalingala.com/a/dr-oly-ilunga-asimbami-na-police/5083697.html
politics	Bato motoba bakufi mpe minganga mibale bamemami na bitumba ya ba ADF	"Batomboki ya ba musulmans ya Ouganda, ba ADF (Forces démocratiques alliées) basali bitumba mpo na mbala ya liboso na etuka ya Ituri epayi wapi bato motoba –soda moko na ba miliciens (banyangalakata) mitano- bakufi. Banyangalakata ya ADF bamemi minganga mibale, kolanda molebeli ya mampinga ya RDC. ""Ba ADF bayaki mingi kasi tobomi mitano mpe tokangi moko. Soda moko awei likolo na mpota,"" eyebisi molobeli ya ba FARDC na Ituri, lieutenant Jules Ngongo. Ba ADF baye bawutaki na Nord-Kivu mpe babundisaki mobka Tchadi na territoire ya Irumu na ndelo na etuka ya Nord-Kivu, elobi lieut. Ngongo. "	https://www.voalingala.com/a/bato-motoba-bakufi-mpe-minganga-mibale-bamemami-na-bitumba-ya-ba-adf/4899721.html
health	"Pene na ba ""Sages-femmes"" 100 bazwi mbano mpo na kobikisa bomoi ya basusu na Kinshasa"	Pene basi nkama baye babotisaka basusu mpe basungaka bana bapesami mbano mpo na kondima mosala basalaka, na milulu na Kinshasa, vendredi o’mokolo molongo mokanisaka bango. Milulu myango misalaki na lisungi lya OMS (Mabongisi ma molongo mpo na bokolongo), UNFPA ( Misala mya ONU mpo na mabota mpe bato) elongo na ministère ya Bokolongo. Dr Eteni Longondo, ministre ya Bokolongono, apesaki basi babotisaka lokumu mpo bamipesa na kosunga ba mama mpe bana bake, na kobikisa bomoi ya basusu na kopesaka mangwele mpe mateya matali bokolongo, na kosunga bampaka, mpe na kopesa lisalisi na baye bazali na bosenga ya nzoto. Esengeli tondima bango mpe tondondo bando, ebetaki sete Dr. Eteni. Kolanda mokambi ya UNFPA Dr Sennen Hounton, motango mwa bato bakufaka na kobota mozali 473 likolo na nkoto yoko ya baye babikaka nsima na kobotama. Dr. Hounton akanisi ete motango moye molakisi bozangi bonene ya basali bayebi mosala mpe bayekola yango malamu lokola mpe bozangi ya bisaleli mpe nkisi to mino ya kobikisa bomoi ya basi na zemi mpe bana baye bawuti kobotama, ndenge moko na bozangi bisika bisengeli mpo na kobotisa basi.	https://www.voalingala.com/a/pene-na-ba-sages-femmes-100-bazwi-mbano-mpo-na-kobikisa-bomoi-ya-basusu-na-kinshasa/5688222.html
politics	Vidiye Tshimanga apesami bonsomi mpo na mwa ntango	"Vidiye Tshimanga, mopesi toli ya lokumu ya mokonzi ya Ekolo Congo démocratique Félix Tshisekedi na mambi matali mayele, oyo atikaki mosala mposo moleki nsima na kofundama kosengaka kaniaka, apesami bonsomi mpo na mwa ntango na bokangami bwa ye bolandi boyanoli bwa ye na bazuzi mposo moleki. Mopesi toli ya kala ya M. Tshisekedi ""azongi ndako na ye"", elobi mosambeli wa ye, Me Théodore Ngoy. ""M. Vidiye Tshismanga asengaki mpe apesami na parquet bobimisa bwa ye mpo na mwa ntango,"" ebakisi Me Théodore Ngoy. Bobimisami bwa ye bopesami kasi na malako maike lokola ""komilakisa mbala mibale na mposo liboso lya officier ya ministère public"", kolanda maloba ma Me Théodore NGoy. Vidiye Tshimanga atindamaki boloko bonene CPRK/Makala na Kinshasa nsima na koyanola pene na ngonga sambo mpo na bililingi bitiamaki na ba réseaux sociaux biye bilakisaki ye kosenga kaniaka na bakeli misala ba lokuta baye batielaki ye motambo. Mopesi toli ya M. Tshisekedi atikaki mosala mposo moleki nsima na bobisami bwa bililingi biye mpe alobaki ete bato baye bakoseli ye makambo mpo na kobebisa lokumu na ye na ya mokonzi ya mboka mpamba te ye mpe azali na mingongo mitalisi ete makambo malekaki ndenge mosusu. Vidiye Tshimanga oyo azalaki yambo mosali mobongo ya makele alobi ete apesaka nde maboko na bitumba na kaniaka président Tshisekedi asalaka wuto azwa bokonzi."	https://www.voalingala.com/a/6765712.html
business	"Tshisekedi asengi ete RDC esala 6e ""Forum Investir en Afrique"" moku mokya"	"Président Félix Tshisekedi asengi, na 5e Forum ya nkita ""Investir en Afrique"", ete RDC esala likita ya mobu mokoya. ""Lokola libaku lipesameli nfai, nasengi bino bondima nkombo ya RDC mpo na bosalami ya likita likoya ya Forum ""Investir"" na Afrika na ekolo na ngai. Natiyeli bino motema na ntembe te,"" elobi M. Tshisekedi. Na maloba na ye, M. Tshisekedi alaki ete RDC ekobanda kobongola ba mines (makele) yambo na kotika byango kobima. Ayebisi ete mbulamatari na ye ezali kosala manso mpo ete bobongoli ya makele bobanda kosalama na Congo démocratique yambo yango ebimi na mboka. Alobi yango na 5e Forum investor en Afrique eye efungolami o'mokolo ya mibale na Kintele, na Brazzaville. Bakonzi ya mboka minei misusu mpe bazali kuna: Paul Kagame ya Rwanda, Faustin-Archange Touadéra ya Centrafrique, Joao Lourenço ya Angola mpe Denis Sassou ya Congo-Brazzaville moyambi na bapaya baye."	https://www.voalingala.com/a/tshisekedi-asengi-ete-rdc-esala-6e-forum-investir-en-afrique-moku-mokya/5077673.html
politics	PCT eza na Congrès yambo ya maponami ya 2021 na Congo-Brazzaville	"PCT, Parti du travail ya président Denis Sassou N’Guesso efungoli vendredi Congrès ordinaire na yango ya mitano yambo na maponami ya mokonzi ya mboka ya 2021. ""Ezali mokumba ya PCT ya komema bana ya Congo kokisa ndoto na bango ya société moko démocratique, développée, esika wapi ezali malamu kovanda,"" elobi kalaka mokonzi ya PCT, Pierre Ngolo. Congrès eye ekozala mpe libaku ya kopona kalaka mokonzi mosusu ya PCT. M. Goto, oyo azali na mibu 65, akoki te kowolela lisusu ebonga eye. Nzokande, na ngaombo na yango, UPADS (Union panafricaine pour la démocratie sociale), lisanga ya politiki ya opposition na Congo-Brazzaville, esengi maponami ya mokonzi ya mboka ya 2021 mapusama kino 2023 mpe président Denis Sassou N’Guesso azala te na maponami mango. Bitluku ya balandi ya lingomba liye bawuti bituka inso ya Congo-Brazzaville mpe basusu bawuti lipanda na mboka, mingi mpenza na France, bazali na Congrès ya PCT. Mangomba ya mboka ya bapaya mpe mazali kuna lokola MPLA (Mouvement populaire pour la libération ya Angola) to FPR (Front patriotique ya Rwanda) mpe ba Partis communistes chinois na ya Cuba."	https://www.voalingala.com/a/pct-eza-na-congr%C3%A8s-yambo-ya-maponami-ya-2021-na-congo-brazzaville/5222521.html
politics	Bayi LUCHA mwambe bakatelami mikolo 15 ya boloko na Kalehe	"Bayi lingomba LUCHA mwambe bakatelami mikolo zomi na mitano ya boloko nsima na kosambisama mpo na kofinga bakonzi na Kalehe, na Sud-Kivu, na monyele ya ekolo Congo démocratique. Basambisamaki nsima na kopamela bopengwisami ya canot rapide mpe tracteur moko ya territoire ya Kalehe, eye bakongozi ya mabele eye esengeli baselela. Mosambeli na bango alobi ekateli ya bazuzi ""ezali ya sembo te"". ""Tosengi na zuzi ya appel abwakisa kaka mosala ya zuzi ya yambo mpe kotika baye tozali kosambelela,"" elobi Me Muenda, avocat na bango. LUCHA esalaki matata mingi ntango etelemelaki makanisi manso ya mandat ya misato mpo na mokonzi ya kala Joseph Kabila.  "	https://www.voalingala.com/a/bayi-lucha-mwambe-bakatelami-mikolo-15-ya-boloko-na-kalehe/5323235.html
politics	Laurent Gbagbo aza na mobembo na Kinshasa	"Mokonzi ya kala ya Côte d’Ivoire, Laurent Gbagbo akomi vendredi na Kinshasa na mobembo wa ye ya yambo nsima na bozongi na ye na mboka na ye, kolanda botikami na ye na CPI. Bayi nzinga nzinga na Laurent Gbagbo nde bapesi sango yango na AFP. ""Président Gbabgo akomi lelo na Kinshasa na libanda lya mpepo ya N’Djili. Asololi na Jean-Pierre Bemba oyo abengisi ye mpo mobembo ya bondeko,"" elobi na AFP moko na basungi ya Bemba. Mikolo mileki, M. Gbagbo asakolaki ete asalaki bondeko na Jean-Pierre Bemba, vice-président ya kala ya RDC mpe mokonzi ya MLC (Mouvement pour la libération du Congo). Bango babale baleki kisa pene na mibu zomi na boloko ya CPI (Cour pénale internationale). M. Gbagbo azongaki na Abidjan, engumba mokonzi ya Côte d’Ivoire, nsima na bobimisami na ye."	https://www.voalingala.com/a/laurent-gbagbo-aza-na-mobembo-na-kinshasa/5951528.html
politics	"PPRD ebengi ""Fake News"" bobotoli passeport mpe bopekisi Ramazani Shadary kozwa avion"	"PPRD, lingomba ya mokonzi ya kala Joseph Kabila ewangani ete Emmanuel Ramazani Shadary na Marcellin Cishambo bapekisami kozwa mpepo mpe babotalami ba passeports diplomatiques. Elobi ezali lokuta, ""Fake news"". ""Bato bayeba ete ezali 'Fake news' (sango ya lokuta) esalami ya kosalama,"" ekomi PPRD na Twitter. Nzokande basali baiike na libanda ya mpepo bandimi, kolanda AFP mpe media misusu, ete Ramazami, secrétaire permanent ya lingo eye mpe candidat ya FCC (Front commun pour le Congo) na maponami ya mokonzi ya mboka ya le 30 décembre 2018, na mokambi ya kala ya Sud-Kivu, Marcellin Cishambo babotolami ba passeports mpe bapekisami kozwa avion mpo na kokende Kenya. Moko na bakonzi ya DGM (Direction générale ya migration) ayebisi AFP ete Emmanuel Ramazani Shadary na Marcellin Cishambo bapekisamaki komata na mpepo ya Ethiopian Airlines mpo bazalaki na ba passeports diplomatiques ntango bazali lisusu te na bokonzi. ""Mpo etali mosala ya Ramazani Shadary, ekomami (na passeport) vice-Premier ministre, ministre ya Intérieur mpe na oyo ya M. Cishambo, gouverneur ya etuka. Nani ayebi te ete basalaka lisusu na mabonga wana te ?"" amituni mokambi oyo ya DGM na AFP. M. Ramazani, ye moko mpe alobi na AFP ete ezali ""sango ya lokuta"". Matata mazali kati mabota ya kala ya politiki ya mokonzi ya kala na FCC na oyo ya mokonzi ya sika Felix Tshisekedi CACH, nsima na maloba ya mokambi ya ekolo mpo makoki ya kopanza Assemblée nationale."	https://www.voalingala.com/a/pprd-ebengi-fake-news-bobotoli-ya-passeport-mpe-bopekisi-ramazani-shadary-kozwa-avion/5260264.html
politics	Eddy Kapend na basusu bazali na mikano ya ngolu Tshisekedi azwi	"Président Félix Tshisekedi asakoli mikano mya ngolu mpo na bato baboloko. Ngolu ya epesami te na bato basalaki mbeba makasi kasi mokano ya président Tshisekedi endimi kokitisa etumbu ya baye bakangama mpo na liwa ya Laurent-Désiré Kabila. Mikano myango mizwami “ppo na kolakisa elembo ya bomoto, bolimbisi mpe bosembo; mibu tuku motoba ya lipanda,” ekomami na mokano président Tshisekedi atie manzaka na mokolo mwa le 30 juin 2020 VOA Lingala emonaki. Kolanda mikano myango, bato banso batikalaki na mibu mitano mya misala makasi to na nse ya mibu mitano, balimbisami. Mokano mosusu ezali ete etumbu ya misala makasi mpo na basusu elongolami mibu mitano mpo baye batikali. Nzonkande etumbu ya liwa ebongwami ebonwami na ya boloko ya libela mpo na bato bato bakangama. Etumbu ee ya baye bazwaki boloko ya libela ekomi ya misala makasi mya mibu mibu 20. Mokano to ordoannce ya président Tshisekedi elimboli ete ngolu yango etali te baye bakima to babatama, baye bazali na etumbu mpo na mbeba ya bomoto lokola kozwa basi na makasi, koboma, koyiba misolo mya l’Etata mpe misusu. Kasi bato baye bakatelamaki etumbu na bosambisa ya Cour militaire le 7 janvier 2003 (mpo na liwa lya mokonzi ya kala Laurent-Désiré Kabila bango mpe bazwi ngolu. Kati na bango colonel Eddy Kapend oyo akokisi mibu 19 na boloko na etumbu ya liwa mpo na kufa ya LD Kabila. Kolanda bato bazali nzinganziga na mokonzi ya kala, Joseph Kabila, oyo akinaki na Laure-Désiré, tata wa ye, libota lya M. Kapend ekoma mokanda mpo na kosenga mawa. ""Mibu bato lokola Eddy Kapend basali na boloko mikolongolama na etumbu na bango ya kala,"" elobi moko na basungi ya Joseph Kabila. Président Tshisekedi na mokonzi ya kala bandimaki yango. Président Tshisekedi akoyeba nsima kozwa mikno misusu ya ngolu na kotala mibu bato baye basali na boloko."	https://www.voalingala.com/a/tshisekedi-azwi-mikano-mya-ngolu-mpo-na-bato-ba-boloko/5484977.html
sports	"CHAN 2021 : Ba ""Léopards"" balongwe mpe ba ""Lions indomptables"" baleki na ½ (1-2)"	Ba Léopards ya RDC balongwe na CHAN 2021 nsima na kokweyisama 1-2 liboso lya ba Lions Indompatbles ya Cameroun epayi wapi phase finale ya momekano moye mozali kobetama. Basani ba RDC bazali bato na yambo ya koningisa monyama na 21’ na Makabi Lilepo na moto. Kasi na 29’, ba Lions bazongisaki mongete na Yannick N’Djeng nsima na garien de but Matampi Ley kozanga kozwa ndembo na point ya penalty. Félix Oukiné akatki mpema ya Léopards na mongete ya mibale ya Cameroun na 41’. Basani ba Léopards basalaki makasi kasi elongaka ekandaki na ba Lions. Mwa ngonga yambo na yango, ba Aigles ya Mali balekaki mpe na 1/2 finale nsima na kolonga ba Diables rouges ya Congo-Brazzaville na ba tirs au but (5-4).	https://www.voalingala.com/a/chan-2021-ba-l%C3%A9opards-balongwe-mpe-ba-lions-indomptables-baleki-na-%C2%BD-(1-2)/5758073.html
politics	Sassou aponami bo’ mokambi ya CEEAC	Président Denis Sassou N’Guesso aponami bo' mokambi ya CEEAC na bakokani baye ya kati kati ya Afrika. RDC, na président Félix Tshisekedi, nde ezwi bokambi ya Commission genre, Commission genre, développement humain et social. Boponi bwango bosalamaki na likita lya mbala tuku zomi na sambo lisamaki jeudi na visioconférence. Ekolo Congo démocratique nde epenami na edéveloppement humain et social.bonga ya bokambi Commission genre, développement humain et social. Président Félix Tshisekedi mpe azalaki na likita lyango na visioconférence wuta ndako na ye ya mosala na Cité ya Union africaine na Kinshasa. Ntima ya likita lyango ezalaki kobongisa mbongwana ya lisanga liye lya bikolo ya Afrika ya katikati. Likita lyango likambamaki na Ali Bongo Ondimba mokonzi ya Gabon oyo akitani sika na M. Sassou.	https://www.voalingala.com/a/sassou-aponami-bo-mokambi-ya-ceeac/5524244.html
politics	Etumbu mosusu ya Washington likolo ya Nangaa, Basengezi na Mukolo	Département ya Trésor ya Etats-Unis ekangi biloko to bozuwi ya président ya CENI, Corneille Nangaa, vice-président na ye, Norbert Basengezi, mpe na Conseiller Marceliin Mukoko Basengezi, mpo na kaniaka mpe kobebisa misala ya maponami na RDC. Mpe lisusu, epekisameli bana mboka ya Amerika kosala mombongo (transactions) na bato baye misato. Sigal Mandelker, sous-secrétaire au Trésor, chargé na terrorisme mpe renseignement financier alobi etumbu liye epesami likolo ya kaniaka ezali kosalema kati na CENI mpe na gouvernement ya kala ya Kabila. Kaniaka liye azalaki mpo na kopekisa mpe kozongisa nsima maponami ya kondimama mpe ya bato nyonso. Mokanda ya Trésor ya Amerika etangi koyibama ya mosolo mpe kovimbimisa ya montango ya misolo ntango ya misala ya maponami kobanda 2016. Trésor ya Amerika elakisi ete mikonzi ya CENI bavimbisaki na koleka 100 millions ya ba dollars mosolo esengelaki mpo na ba machines ya ko pona (voter) na ntina ya kotiya misolo ebele na libenga na bango moko mpe kopesa misusu na campagne ya Joseph Kabila. Etumbu ya Amerika epesameli ntango bofundami ya kaniaka ezali kongala na RDC. Lundi moleki, président Félix Tshisekedi atelemisaki botiyami ya ba Sénateurs mpo likambo ya kaniaka mpe azongisaki maponami ya ba Gouverneurs na mokolo eyabani te. Washington elobi ezali nsima ya bana ya Congo mpo na kobundisa kaniaka. Sanza moleki, Etats-Unis epesaki etumbu mosusu na bato baye misato elongo na mokambi ya Cour constitutionnelle, Flory Kabange. Bakoki lisusu te kotiya makolo na Amerika. 	https://www.voalingala.com/a/etumbu-mosusu-ya-washington-likolo-ya-nangaa-basengezi-na-mukolo/4841763.html
health	Bato banei bazwami na COVID19 na boloko ya Ndolo	"Bakonzi ya misala ya bitumba na corovirus ya sika bazwi mokano ya kosukola na nkisi boloko ya Ndolo,na Kinshasa mpo bato banei bazwami kuna na bokono boye. Likita linene lisalami mpo na yango na ministre ya yambo. ""Na ntina ya kopekisa bobanzani bwa bokono boye to kosala test na bato banso bazalaki nzinga nzinga ya bato banei bana mpe tokomema bato banso batikali na libanda lokola etando ezali na boloko bwango mpe tokotiya nkisi,"" eyebisi ministre ya bokolongono, Dr. Eteni Longondo. Alobi eyebani te ndenge nini bato baye bazwi COVID19. Bakonzi bakani mpe kosokola na nkisi bokolo bonene ya Makala ata soki moto moko amonani kuna na bokono boye te. ""Ezali mpo na kopekisa bokoti ya bokono bwango,"" elobi Dr. Eteni. Misala ya bitumba na COVID19 etalaki mpe ndenge lopitalo mpe bisika binso bakoni bazali kotiya mpe milobi ete esengeli kobakisa makoki. RDC elekisi motango ya 500 bato bayebani kozwama na COVID19. Bato basusu libwa ya sika bazwami ma Kinshasa, motoba mosusu babikisami, moto moko akufi. Motango nyonso ya bato bawei mokomi tuku misato na moko mpe tuku motoba na mitano nde babikisami, elobi INRB."	https://www.voalingala.com/a/bato-banei-bazwami-na-covid19-na-boloko-ya-ndolo/5399888.html
politics	Kagame, Tshisekedi na Lourenço basengi Museveni ko vérifier mafundami ya Rwanda	"Président Paul Kagame ya Rwanda na bakokani na ye Félix Tshisekedi ya RDC na Joao Lourenço ya Angola basengi na Yuweri Museveni ya Ouganda ko vérifier mafundami ya Rwanda yambo na bofungolami ya ndelo kati na Kigali na Kampala. Bakombanzi banei baye bakuni na Gatuna/Katuna, na ndelo ya Rwanda na Ouganda. ""Bakonzi banei baye basengi na Ouganda kotala mpe koluka malamu mafundami ya Rwanda likolo ya misala ya banguna ya mbulamatari ya Kigali na mabela ya Uganda,"" elobi liyebisi ya bokutani. ""Soki ezali solo, mbulamatari ya Ouganda esengami na kozwa mikano ya kosukisa yango,"" ebakisi liyebisi. Nsima na yango, MM. Tshisekedi na Lourenço, babondi bakoyokani, bakozala na mikolo zomi na mitano mpo na kobengisa Sommet quadripartite na Gatuna/Katuna mpo milulu ya kofungola ndelo mpe kozongisa bondeko malamu, elobi liyebisi. Yango esengeli kolandelama na commission ministérielle ad-hoc mpo na kotiyama na mosala ya mémorandum ya boyokani ya Luanda. Bakonzi banei basepeli na bokangolami ya bato bango baboloko mpe lisusu mpo maye matiama manzaka makozala esika ya kosambisa matata manso ata maye ya kobundisa mboka moko to mosusu kati na Rwanda na Ouganda."	https://www.voalingala.com/a/kagame-tshisekedi-na-louren%C3%A7o-basengi-museveni-ko-v%C3%A9rifier-mafundaki-ya-rwanda/5298388.html
politics	Ba avocats basengi bolukisami ya Kalev Mutondo bosukisama	Basambeli ba Kalev Mutondo mokambi ya ANR misala mya bokengi mya RDC basengi na procureur général na Cour constitutionnel mpe mokambi ya Conseil supérieur ya magistrature kosukisa bolukisami ya client na bango. Balobi na mokanda batindeli ete makambo Kalev Mutondo afundami na yango masi masambima mpe matikama mpo bilembo bizalaki te. Mpona maye manso maye, totondi yo botondi na kopesa mitindo ete mokanda ya kokanga ye mpe mokanda ya boluki ye ebimaki mpo na client nab iso elongolama mpe client nab iso azongela bonsomi bwa ye ya kotambola mpe amilakisa na misala mya bosembo ya mboka na ye, lokola Buku likonzi mpe mibeko milobi, ekomi basambele baye ya cabinet Mbere Moba & Associés. Basamebli bango bakundoli lisusu ete mokambi ya sika ya ANR apesi ndingisa te ete Kalev Mutondo ayanola na bazuzi, lokola mobeko mosengi. Kalev Mutondo amonanaka lisusu wuto pene na mposos mpo parquet ya Cour d’appel ebimisaki mokanda ya kolukisa mpe kokanga ye. Ayanolaki te mbala mibale na bobengisami ya magistrat. Asengaki bolongalami ya dossier na maboko ya magistrat Robert Kumbu Phanzu oyo azali kokoba kolukisa ye na bobuki mibeko. Ba avocats baye balobi akoki kosambima te na makambo moko wana mbala mibale.	https://www.voalingala.com/a/5818443.html
health	Trump na Melania bandimi ete bazwami na COVID-19 mpe bamikotisi ndako	"President Donald Trump na molongani wa ye Melania Trump basakoli ete bazwami na COVID-19 mpe batiami na bokangami. Tata mokonzi ya Amerika asakoli yango ye moko na compte Twitter na ye. ""Na butu ya lelo, Melania @FLOTUS na nga tozwami na na COVD-19. Tokokanda bokangami nab iso na ndako mpe kolanda malako ya kobikisama mbala mok. Tokokende na yango banso elongo,"" ekomi M. Trump. Kasi akomi ete bazali kolanda malako ma minganga. Molongali wa ye Melania mpe alobi se ndenge moko. ""Lokola bana ba Amerika mingi basali yango mobu moye, Trump @ptous na ngai to mikotisi ndako nsima na kozwa na COVID-19. Tozali komiyoka malamu mpe tozongisi nsima manaka manso,"" ekomi Melnia Trump. Bakonzi ba bikolo mingi wuto Russie kino Zimbabwe batombeli mokonzi ya Etats-Unis kobima na lombango. Trump na Melania batelemisi misala ma campagne ma mokonzi ya ekolo masengeli kozala le 3 novembre 2020. "	https://www.voalingala.com/a/trump-na-melania-bandimi-ete-bazwami-na-covid-mpe-bamikotisi-ndako/5606229.html
politics	Cour const. esengi dossier ya bosambisami ya Kemerhe, Jamal na Muhima	Cour Constitutionnelle esengi dossier ya bosambisami ya Vital Kamerhe, Sammih Jamal mpe Jeannot Muhima na bosengi ya ba avocats ya moko na bafundami. Cour constitutionnelle esengi Tribunal divisionnaire ya grande instance ya Kinshasa kopesa yango dossier ya M. Kamerhe na lombango. Nzokande tribual ya grande instance ya Kinshasa Gombe oyo ezali kosambisa M. Kamerhe, mosungi mpe mokambi ya kala ya ndako ya mosala ya président Félix Tshisekedi, M. Jamal, nkolo compagnie ya botongi Samibo mpe M. Muhima mosalai ya président mpo na mambi ya emport-export, esakolaki ete ekopesala ekateli na yango samedi le 20 juin. Yango ememi mituna soki ekateli ekopesa to te. Mokando mwando mokamami na Greffe to misala ya kalaka ya mya Cour constitutionnelle kolanda bosenga ya basambeli ba Vital Kamerhe baye balobi Buku likonzi etosami te. Ministère publique esengaki etumbu tuku mibale mya misala mya makasi kasi basambeli ba M. Kamerhe balobi etumbu yango elongwa na Buku likonzi. Bato baike batambolaki na Lubumbashi lokola mpe bisika misusu mpo na kosenga botika bwa Kamerhe. MM. Kamerhe, Jamal na Muhima bazali kosamba mpo na bopengwisami misolo ya kotango 4.500 maisons préfabriquées mpo na mikolo nkama ya bokonzi ya Tshisekedi.	https://www.voalingala.com/a/ekateli-ya-bosambisami-bwa-kamerhe-ekopesama-te-le-20-juin-cour-constitutionnelle-ezwi-makambo-ya-kamerhe-na-maboko/5469363.html
business	Sonangol elingi etonga raffineri ya petololo na Cabinda	Sonangol (Compagnie nationale ya petelolo) asali boyokani na Untied Shine mpo na kotonga raffinerie to mpe izini ya kosokola petelolo eye epetwami naino te na Nord ya Cabinda, elobi bakonzi ya Angola na liyebisi. Raffinerie eye ekopetola nkama nkoto motoba ya barrils ya petelolo esukwami te, elakisi liyebisi. Sonangol esakoli ete ekomatisa makoki na yango ya ko bimisa petololo ya raffinerie ya Luanda. Misala maye mikopesa nzela na kolisa bozangi ya petololo bozalaka ntango mingi na Angola.	https://www.voalingala.com/a/sonangol-elingi-etonga-raffineri-ya-petololo-na-cabinda/4948877.html
sports	Sadio Mané azwi lipaso mpe akozala te na Mondial 2022	"Endimami sika ete Sadio Mané, mosani ya lokumu ya ba Lions ya Teranga, ekipi ya ekolo Sénégal, akozala te na mondial Qatar 2022 eye ekobanda mokolo mwa eyenga, nsima na lipaso azwaki o’mokolo mwa minei, 17 novembre 2022 na Bavière, na Autriche. Minganga ya ba Lions ya Teranga na baye ba Bayern Munich, club na ye, basakoli ete lipaso lileki malamu kasi bayi Fédération ya Sénégal ya lisano lya ndembo (FSF) balobi ete ekosengala kozela mposo mwambe yambo ete Sadio Mané abeta ndembo. ""Tokozanga Sadio mpo azalaki moto ya mokano kasi esengeli tobosana te ete tozalaki makasi mingi mpenza mbamba te tozali na engambe Edouad Mendy, engambe Kalidou Koulibaly, ekipi ya monene,"" elobi ntoma ya ekipi ya Sénégal, El-Hadj Diouf oyo azalaki moko na baye bayebanaki kala na ndembo ya Sénégal eye ekomaka kino na quart ya final ya mondil na 2002. Sadio Mané apesamaki lipaso o’mokolo mwa minei, 17 novembre 2022 nsima kozwa mpasi na likolo le 8 novembre na mact ya club na ye Bayern Munich na Brême. Monganga ya Lions ya Teranga, ekipi na Sénégal, Manuel Afonso mpe andimami ete Sadio Mané akozala te na momekano ya mondial. El-Hadji Diouf azalaka mpe ""ballon d’or africain"" mbala mibale. ""Tokosala oyo esengeli ata Mané azali te mpe tokolakisa na mokili ete bilombe bya Afrika, champion d’Afrique, bakoki mpe kosepelisa bato balingaka ndembo,"" elobi El-Hadji Diouf."	https://www.voalingala.com/a/6840818.html
health	Moto ya mibale akufi na COVID-19 na Kinshasa	"Bakonzi ya bokolongono ya ekolo Congo dèmocratique basakoli ete moto ya mibale afuki na coronavirus COVID19 na enumba mokonzi Kinshasa. ""Tosili kozwa lelo moto ya mibale oyo akufi na COVID19,"" ekomi ministre ya bokolongono, Dr. Eteni Longondo. ""Misala mya bopeto mizali komibongisa mpo bokundami na ye na ndenge esengeli mpe na bokengi,"" ebakisi Dr. Longolondo. Abakisi te sango mosusu mpo na liwa yango. Kasi ba media ya Kinshasa elobaki ete moto ya yambo ya kowa na COVID19 (samedi) azalaki ndeko mpe mosungi na mosala ya ministre ya Economie oyo ye moko mpe azalaki na lopitalo na bokono bwango. Kolanda ba media ya Kinshasa, ministre mosusu mpe azali na bokono bwango. Yango ememaki mbulamatari mobimba kosala test elongo na prèsident ye ekolo. Kasi bamonani na yango te."	https://www.voalingala.com/a/moto-ya-mibale-akufi-na-covid-19-na-kinshasa/5340381.html
politics	Tshisekedi asengi na bakambi ya bituka kolanda na lotomo linaka na ye	Président Félix Tshisekedi akundoli na bakambi ya bituka ete bazali na lotomo ya kotiya na mosala linaka na ye. Alobi yango na bofungolami ya likindo ya mikolo mibale mpo na kokolisa boyebi ya bakambi ya bituka, bokutani boye bozali kosalema na Kempinski Hotel Flueve Congo na Gombe, na Kinshasa. Tshisekedi asengi na bakambi ya bituka kozala na ezaleli ya ndakisa. Bakambi ya bituka bazali mingi mpenza baye ya ngambo ya lingomba ya mokonzi ya kala Joseph Kabila. M. Tshisekedi akundoli bango ete bazali kolakisa elongi na ye na bituka na bango. Wuta azuwa bokonzi, mokonzi ya sika ya Congo démocratique atiyaka mokoloto na bitumba likolo ya kanyaka, ya moyibi ya mosolo ya l’Etat, ya tribalisme mpe likolo ya makambo misusu ya mabe. Felix Tshisekedi asengi mpe na bakambi ya bituka ete linaka ya boyokani bosalama na bakambi ya bituka. Linaka ya boyokani liye likopesa nzela ete misalsa ya moko na moko kati ya bango miyeba kotalama soki mizalaki kokende liboso. Mokonzi Tshisekedi alaki ete akolandela mpo ete gouvernement central eyebaka kozongisa mosolo ya bituka mpe kopesa bango makoki masengeli. Le 1er, Joseph Kabila ayambaki na Kingakati bakambi ya bituka mpe apesaki bango malako. Kasi bokutani boye bolandamaki na matonga ebele ya bato ya ngambo nyonso.	https://www.voalingala.com/a/tshisekedi-alobi-bakambi-ya-bituka-bazali-na-lotomo-ya-kolanda-linaka-na-ye/4915471.html
business	Volcan Nyiragongo: Tshisekedi asakoli ete compagnie moko ezobanda kozwa gaz na lac Kivu mpo na kobanga likama	"Président Félix Tshisekedi asakoli ete copmagnie moko ekobanda kobimisa gaz na lac Kivu mpo na kopekisa likama liye likokati komema liwa lya bato mingi na Goma nsima na botomboki ya volcan Nyiragongo mposo moko moleki. ""Ezali na copmagnie moko eye mpo na kobanda kozwa gaz ya lac… Ekoki kobanda mosala mbala moko,"" elobi M. Tshisekedi liboso lya bapanzai sango na rotonde ya Palais de la nation na Kinshasa. Mikolo mibale mileki, pene na bavandi 600.000 ya ba quartiers zomi ya Goma basengamaki kotiaka engumba mokonzi ya Nord-Kivu mpo na likama likokaki kosalama soki gaz ya lac Kivu epelaki moto nsima na botomboki ya volcan Nyiragongo. Bato 1.700 bakufaki na likama lya ndenge wana na 1986 na Cameroun, ntango gaz ya lac Nyos epelaki moto. Na liyebisi na ye, M. Tshisekedi asengi na bavandi ba Goma kozonga nanu na lombango te mpe kozela ndingisa ekopesamelama bango ntango bato ba mayele bakomona ete likama lizali lusus te. Mokonzi ya RDC asengi mpe na bato kotika kopesa te sango ya lokuta mpo na kotambwisi mayele ma bana mboka ntango ya likama liye. M. Tshisekedi alaki kopesaka sango mbala mingi. Mokonzi ya RDC alobi soki mapanga ma mpepo makangamaki te mbele asiakomaki Goma. Bavandi basusu ya Goma bakenaaki na Sake, na 27 Kms na west, to na Rutshuru na nord kaka Nord-Kivu, mpe basusu bakatisaki na Rubavu na Rwanda. Lobi loleki, président Paul Kagame asengaki lisingu lya lombango lya molongo mpo na bayi RDC bakatisaki ngambo. Nzokande bayi politki ya lingomba Lamuka ya ngambo ya Martin Fayulu na Adolphe Muzito bapameli bozangi bokambi malamu ya lisungi mpo na likama liye."	https://www.voalingala.com/a/volcan-nyiragongo-tshisekedi-asakoli-ete-compagnie-moko-ezobanda-kozwa-gaz-na-lac-kivu-mpo-na-kobanga-likama/5909284.html
politics	Tshisekedi asengi bana mboka kotelema, alobi alingi masolo kasi bitumba bikoki mpe kosalama	Mokonzi ya Ekolo Congo démocratique (RDC) Félix Tshisekedi, na lisikulu asalaki mokolo mwa minei na mpokwa na etando eke ya l’Etat (RTNC), abengi bana mboka banso kolamuka na bitumba biye, alobi, Rwanda ezali kosala na mboka na ye na nsima ya M23,. M. Tshisekedi alobi atie, kino sika, liboso masolo kati na bikolo kasi makanisi ma kosala bitumba malongalami te. Mbano moko te ya kimya eye bana ba RDC bazali kozela emonani na masolo manso masalami kino sika na mokokani wa ye ya Rwanda Paul Kagame, elobi M. Tshisekedi. Mokonzi ya RDC akundoli ete atalisaki bolongi bwa ye ya kozala na kimya na bikolo binso libwa nzinga nzinga na mboka na ye wuto azwaki bokonzi na 2019. Atangi bokutaki bonso na Paul Kagame boye bosengaki botelemisi bitumba mpe bolongalami bwa M23 na bisika binso ebotala. Likita lya CEA na Nairobi, ya CIRGL na Luanda mpe bokutani bobongisamaki na président Emmanuel Macron ya France na Assemblée générale ya ONU na New York, manso mamemi kimya te. M. Tshisekedi asengi bongo na bana mboka kotelema; na bilenge komikotisa na mampinga, mpe na bayi politiki kotika bokabwani ya politiki. Akebisi na maloba ma boyini mpe monyokoli na baye balobaka kinyarwanda. Akebisi mpe baye bakoteka mboka mpo bakopesama etumbu ekasi ya mobeko. M23, lingomba likelama na baike balobaka kinyrwanda, ezongeli bitumba mpe ebotoli mboka nzike wuto koleka mposo moko. Kinshasa ezali kofunda Rwanda kopesa yango maboko. Kigali ewangani mpe esengi RDC kotika kosunga ba FLDR, batomboki bawuta Rwanda.	https://www.voalingala.com/a/6819104.html
politics	Ba LRA bamemi o’zamba bana koleka 43 uto mobu mobandaki	Batomboki ya LRA (Armée de résistance du Seigneur) ya Joseph Kony bamemamki o’zamba bana tuku minei na misatu uto mobu 2019 mobandaki, eyebisi na rapport moko Système d’alerte précoce eye ekambami na mabongisi ya bosalisi ya molongo Invisible Children. Bana bango bazwamaki na nord ya RDC mpe na est ya République centrafricaine (RCA). Kolanda rapport yango bana tuku misato na libwa baye bamemamaki bazali komonana te kino sik’oyo. Rapport yango elakisi ete uto mobu na 2018, ba LRA bamemaki bana nkama moko na zomi na mibale mpe tuku minei na libwa bamonana te. Tuku motoba na libwa nde bamemamaki na 2018. Mpo na système d’alerte eye, bana bake baye banyokolamaka na misala makasi lokola kolota koni mpo na moto mpe kokata nzete. Bakolo baye bamemamaka, ya basi babalisamaka na makasi na batomboki. Mabongisi biye misungamaka na Community Resilience in Central Africa na bokasi ya USAID.  	https://www.voalingala.com/a/ba-lra-bamemi-o-zamba-bana-koleka-43-uto-mobu-mobandaki-/5189579.html
politics	Trump na Biden bayanolaki na mituna mya baponi	Donald Trump na Joe Biden bayanolaki butu ya jeudi, moto na moto na ngambo na ye, na mituna ya baponi. Bondongwani ya mibale kati na bango mibale bosalamaki lisusu te. President Trump aboyaki esalema na mosika mpe alingaki kaka ya miso na miso. Joe Biden mpe aboyaki bondwangani ya miso na miso mpo na M. Trump awutki kobika na COVID-19. Président Trump, républicain, alakisamaki na tv NBC wuta Miami na Florida mpe vice-président ya kala, Biden, démocrate, azalaki na ABC News wuta Philadephia na Pennsylvania. Bayi misala mibgonisaka bondogwani bwango boboyaki mpo Donald Trump awutaki kobika na COVID-19. Bondonwami mosusu bosengeli kosalama yambo na mposo moko na maponami ma le 3 novembre. Ba candidats babale bazongeli lelo kolamusa bato mpo bapona bango. Biden azali kokenda na Southfield na Michigan mpe M. Trump na Florida mpe Georgia.	https://www.voalingala.com/a/trump-na-biden-bayanolaki-na-mituna-mya-baponi/5624366.html
politics	Madeleine Albright akufi na mibu 84	Madeleine Albright, secrétaire d’Etat ya kala ya Etats-Unis mpe moko na basi ya mpifo ya makasi na Amerika akufi na mibu ntuku mwambe na minei. Libota lya lisakoli ete azalaki na bokono bwa cancer. Azalaki mobundi monene ya makoki mabomoto. Bayi mboka Ekolo Congo démocratique bakokanisa ye mpo matata na président Laurent-Désiré Kabila ntango mokonzi ya kala ya Ekolo Congo démocratique alobaki ete akatelaki telephone na bitumba na batomboki ba RCD, Rassemblement congolais pour la démocratie. Madeleine Albright azalaki koloba ete ba tutsi bazali mbuma ya miso na ye.	https://www.voalingala.com/a/6498045.html
health	Couvre-feu elongwe na bituka bizali na COVID-19 mingi te mpe ekomi 22h-4h na Kinshasa	Couvre-feu elongolami na bituka bizali na COVID-19 mingi te mpe epusani kobanda zomi ya butu kino ya minei ya ntongo. Bopesi mangwele ma COVID-19, ya Astra Zenaca bokobanda o’mwa yambo ya mposo mokoya kolanda mokano ya Task force to misala mya mikambama na présidence. Ekolo Congo démocratique ezwaki mangwele million moko na nkoto nkama sambo ya AstraZaneca wuto libandela lya sanza ya misato. Mikano myango mizwamaki na likita likambamaki na mokonzi ya mboka Félix Tshisekedi na bayi Task force mpe ba ministres baike ya mbulamatari ezali kobima bazalaki.	https://www.voalingala.com/a/couvre-feu-elongwe-na-bituka-bizali-na-covid-19-mingi-te-mpe-ekomi-22h-4h-na-kinshasa/5851959.html
politics	"Julienne Lusenge azwi mbano ya ""mwasi ya mpiko"" na Département d’Etat"	"Julienne Lusenge azwi mbao ya ""mwasi ya mpiko"" na Département d’Etat. Départment d’Etat apesi ye mbano yango mpo bitumba na ye asalaka mpo na makoki ma basi, mingi mingi na bisika bya bitumba na monyele ya RDC. Mme Lusenge awutaki Beni, na Nord-Kivu, epayi basi bazwamaka mingi na makasi na mangomba ya basimba minduki malandama wuto 1996. Asungaka basi ebele na kobima na mpasi yango na bitumba na ye. Mme Luesenge akela SOFEPADI (Solidarite Feminine pour la paix et le developpement Integral – bondeko bwa basi mpo kimya mpe ntombwa ya solo) . Akelaki lingomna lya ngo na 2010. Mbano yango epesameli ye na nkombo ya mokonzi ya mboka ya Amerika Joe Biden na molongani wa ye Jill Biden. Ntoma ya Amerikan de alobelaki ye na milulu misalakaki na nzela ya internet."	https://www.voalingala.com/a/julienne-lusenge-azwi-mbano-ya-mwasi-ya-mpiko-na-d%C3%A9partement-d-etat/5806250.html
politics	Tshisekedi azelami na Assemblée générale ya UA na Niamey	Président Félix Tshisekedi ya RDC akozala na bokotuni bonene to Assemblée générale ya Union africaine banda lelo le 4 juillet kino le 7 juillet na Niamey, na Niger. Akozala kunu lokola vice-président ya Union africaine. Ezali bongo bokutani ya mibale boye akeyi banda akota na bokonzi. Nzokande, président ya Commission ya Union Africaine, Moussa Faki Mahamat ayebisi ete bokutani boye botika lisolo mpo bokopesa nzela na botiyami ya zone de libre-échange to mpe etando ya bosombitinya na bonsomi ya continent ya Afrika. Yango ekozala bongo zando to esika bana ya Afika bakosangima makanisi mpo na mombongo mpe ntombwa na bango.	https://www.voalingala.com/a/tshisekedi-na-assembl%C3%A9e-g%C3%A9n%C3%A9rale-ya-ua-na-niamey/4986685.html
politics	Tshisekedi akambi likita ya bokengi ya bakambi ya bituka ya est	Président Félix Tshisekedi akambi likita monene ya bokengi na bakambi ya bituka bitano ya monyele to est ya ekolo Congo démocratique na Nyofu, na Sud-Kivu. Bakambi ya Ituri, Nord-Kivu, Sud-Kivu, Maniema mpe Tanganyika bazalaki kuna elongo na bakambi ya mampinga, ya misala ya bokengi mpe bayike ya mbulamatari. Bokutani boye bosalami mokolo moko nsima ya bofungwami ya laboratoire ya milona Olusengun Obasanjo mpo na etando mobimba ya Afrika ya kati kati, na Kalambo, na 20 kms ya Bukavu. Félix Tshisekedi asalaki mobembo moye mpo na bobandi ya misala ya laboratoire yango o'mokolo ya misato moleki. Azalaki na bokutani bosusu ya bokengi o'mokolo ya minei na ntongo. Kasi maye mazalaki na masalo mayebisami te. Mokonzi ya mboka RDC azelami mokolo ya minei na Beni na Nord-Kivu.	https://www.voalingala.com/a/tshisekedi-akambi-likita-ya-bokengi-ya-bakambi-ya-bituka-ya-est/5116974.html
business	Trump alongolaki etumbu ya Dan Gertler yambo atika bokonzi	"Département ya Trésor ya Amerika elongali etumbu likolo ya moyi Israël Dan Gertler, oyo akoma moyi RDC, mpe epesi ndingisa kosala mombongo na bayi Amerika. Mokano mwango mozwami mikolo mitano yambo na président Donald Trump atika bokonzi le 20 janvier nsima na bolapi ndayi ya Joe Biden oyo alongaki maponami. Ezali na bolandi mbela ya ba lobbyists mpe basambeli basusu ya Dan Gertler lokola Alan Dershowitz oyo azali moko na bayi Nzinga Nzinga ya M. Trump. ""Napesi losako na mokano mwa mbulamatari ya Amerika ya kolongola etumbu likolo ya moyi mombongo Dan Gertler, tolikyi ete ekopesa nzela na kokokisa na lombango mabongisa ma ‘Ya Biso’, mbongwana esengeli epesa nzela na bilenge bya Congo kozala mpe na bosaleli ba cuivre (motako) mpe cobalt"", ekomi Georges Kapiamba, mobundi ya makoki ma bomoto oyo atelemelaki makasi Dan Gertler mikolo mileki mpo na yango. M. Gertler apesamaka etumbu na mbulamatari ya M. Trump na décembre 2017 na mokano motali mbeba ya bomoto mobengami Global Magnitsky Human Rights Accountability Act, eye ekangaki bozwi bonso ya M. Gertler na Eatts-Unis mpe epekisaki bayi Amerika kosala mombongo na ye. Baike bazalaki kopamela Dan Gertler na kozala moninga ya mokonzi ya kala Joseph Kabila. Mpe mingi mpenza na ngenge asombaki eteni enene ya Gécamines na misolo mike mpenza. Kasi Dan Gertler afungoli compagnie na bayi RDC na sosicété na ye Metalkol na nzela ya ""Ya Biso"" mpo ete bakoka mpe kotia misolo mpe kokota na bosaleli makele ma RDC na mbongo na bango."	https://www.voalingala.com/a/trump-alongolaki-etumbu-ya-dan-gertler-yambo-atika-bokonzi/5750975.html
politics	Tshisekedi aponami vice-président ya SADC mpe Lazarus Chakwera ya Malawi, président	Président Félix Tshisekedi aponami vice-président to mokambi molandi ya SADC, lisanga lya nkita mpe ya ntombwa lya bikolo bya Afrika ya nse. Ezalaki na likita lya mbala tuku mibale na moko ya SADC lisalemi na Lilongwe, na Malawi. Président Lazarus Chakwera ya Malawi nde aponami président ya SADC mpe akitani na moyi Botswana Mokgeetsi Masisi. Boponami bwa Félix Tshisekedi bo’ vice-président ya SADC bokopesa nzela ete azwa bokambi ya SADC na 2022. RDC epesaki mpe nkombo ya Faustin Luanga mpo na ebonga ya secrétaire exécutif kasi misala mya ba ministres mindimi yango nanu te. Esengeli kozela mokano ya bakonzi ya bikolo lobi mokolo mwa misato.	https://www.voalingala.com/a/tshisekedi-aponami-vice-pr%C3%A9sident-ya-sadc-mpe-lazarus-chakwera-ya-malawi-pr%C3%A9sident/6005837.html
politics	Sassou atie Collinet Makosso bo’ Ministre wa Yambo	Anatole Collinet Makosso, ministre ya primaire secondaire mpe ya Alphabétisation (MEPSA) ya mbulamatari ebimi na mosala akomi Ministre wa Yambo Congo-Brazzaville. Président Denis Sassou N’Guesso atie M. Makosso na mokonano mobisami mercredi 12 mai 2021. Mwana mboka Makosso akambaki ministère ya enseignement ya primaire secondaire mpe ya Alphabétisation (MEPSA) wuto 2015 na mbulamatari etiki mosala. Abotama na Poite-Noire mpe azali na mibu 65. Antole Makosso azwi ebonga ya Ministre wa Yambo Clément Mouamba akambaka mibu mitano na bokonzi ya M. Sassou. Clement Mouamba na mbulmatari na ye batikaki mosala mposo moleki na kolanda maponami ya mokonzi ya mboka malongamaki na Sassou N'guesso na 78,40%. Wuto 2011 kino 2015, M. Makosso azalaki ministre ya jeunesse et education civique.	https://www.voalingala.com/a/sassou-atie-collinet-makosso-bo-ministre-wa-yambo/5888312.html
politics	Ba ADF basali mayele ya koyinisa ba FARDC na bavandi ya Beni (FARDC)	"Mampinga ya ekolo Congo démocratique, FARDC, balobi bobomi ya bavandi ya Beni mikolo oyo na ba ADF ezali mayele ya batomboki baye mpo na koyinisa basoda ya RDC na bana mboka. ""Ezali mayele ya kala ya monguna, mayele maye mayebani kala. Ntango inso bazalaka na nkwokoso ekasi, bamekaka bozongisela nkanda likolo ya bana mboka mpo na kopakola biso mabe mpe kolongola mitema ya population na biso,"" ekomi molobeli ya misala ya Sukol1 ya ba FARDC na esika ebangami ""Grand-Nord"", major Mak Hazukay na compte Twitter ya Forces armées de la RDCongo. Ba FRADC balobi ata makambo mazali lolenge yango, bakonzonga nsima te na misala ya kobengana batomboki mpe basimba mandoki na monyele ya RDC. ""Balingi balongola mampinga na nzela mpe bakanisi ete bakolembisa biso. Tozali kosala manso mpo na kobatela bingumba mpe kati na mboka,"" ebakisi major Hazukay. Na mikolo zomi, bato pene na tuku mitano (50) babomami na ba ADF ntango ba FARDC bazali kosala misala ya kobengana batomboki baye. "	https://www.voalingala.com/a/ba-adf-basali-mayele-ya-koyinisa-ba-fardc-na-bavandi-ya-beni-(fardc)/5171053.html
health	Bisaleli ya bitumba na Ebola biyibami na Kisangani	"Bisaleli ya bitumba na bokono ya Ebola biyibami na engumba ya Kisnagani, eyebisi bakambi ya bokolongono. Kati na bisaleli biye, thermoflash mpo na komeka na mosika moto ya nzoto ya bato, chlore mingi mpe milangi ya mangwele ya fièvre jaune mpe ba données statistiques nyonso ya kobatela na Ebola mabungi, elobi Dr Paulin Muteba, mokambi ya Mabongisi ya bopeto ya etuka ya Tshopo. ""Tozalaki na ba themoflash libwa, moko ekufaki mpe moko eyibami, "" elimboli Dr. Muteba. Na thermoflash, basali ya bokolongono bakoka te kotala moto ya nzoto ya bato koleka nkoto zomi na mitabo baye bawutaka na Ituri, mpo koleka bato 20.000, bilembo bikozala malamu te, ekebisi Dokotolo Muteba. Biloko biye bibungisami o’mokolo ya mibale ntango misala ya bosembo mibimisaki na makasi basali ya l’Etat na ndako moko epayi wapi bazalaki. Dr. Muteba ayebisi mpe ete likambo loye likopekisa ete misala ya kobatela baton a libanda ya mpepo ya Kisangani mikosalama malamu te. Kisangani, engumba ya bato millions 16 ezali na 480 km ya Beni. Eyambaka bato ebele kowuta Ituri mpe Beni esika wapi Ebola ezali kongala.  "	https://www.voalingala.com/a/bisaleli-ya-bitumba-na-ebola-biyibami-na-kisangani/5035805.html
sports	Lionel Messi azo'kabwana na FC Barcelone	"Lionel Messi na FC Barcelone bakoki te kokisa boyokani na bango mpo atikala na club eye ya Espagne epayi wapi super star oyo alekisi koleka mibu 20. Lionel Messi atie manzaka te mpo na kobakisi mikolo na contrat na ye na FC Barcelone ata bayokanaki mwa mikolo mileki. ""Lionel Messi akotikala te na FC Barcelone,"" elobi liyebisi lya club eye blaugrana. FC Barcelone esakoli ete ata eyokanaki na Lionel Messi ""boyokani na bango ekokoka te kotiama na mosala mpo na nkwokoso ya misolo mpe ya misala (mibeko ya Liga espagnole)"". ""Ngambo mibale ezali mpenza na mpasi na motema ete mposa ya mosani mpe ya club ekokoka te kokokisama,"" ebakisi liyebisi. Na mibu 34, Lionel Messi azwa ""Ballon d’or"" mbala sambo na FC Barcelone. Azwa nkeni to ba trophées mbala 34 na club eye. Sika, esengeli ayokana na club mosusu."	https://www.voalingala.com/a/lionel-messi-azo-kokabwana-na-fc-barcelone-/5992285.html
politics	Trésor américain epesi etumbu na Musa Baluku mokonzi ya ba ADF na mitano misusu	"Trésor américain epesi etumbu na mokambi ya ba ADF Musa Baluku mpe baninga baye mitano basusu mpo na bobomi mpe mbeba misusu lingombake ya batomboki liye lisalaka na RDC uto mibu mingi. ""Wuto koleka mibu tuku mibale, ba ADF bazali kokoba kosala mbeba makasi ya kotambola likolo na makoki ya bomoto, kozwa basi ebele na makasi, konyokola, koboma mpe kokoba komema bato,"" elobi na site internet na yango Bureau ya botali bozwi ya bapaya ya Département américain ya Trésor (OFAC). ""Musa Baluku azali mokambi ya ba ADF, lingomba liye lizali, to oyo bato na yango bazali, kosala mbeba mingi,"" elobi liyebisi. Trésor américain ekundoli ete na 2014, Etats-Unis elobaki polele ete ADF eyebanaki mpo kolukaka bana na bisika bitumba bizali, koboma, kokamata bango na makasi, kokanga bango mpe komena bango na bisika misusu na etuka ya Grands lacs. ""Ba ADF bazali kokoba kopanza bitumba kino sik’oyo,:"" ebakisi Trésor américain. Baninga ba ye basusu lokola Amigo Kibirige, Muhammed Lumisa, Elias Segujja, Kayiira Muhammad mpe Amisi Kasadha bazali mpe na etumbu eye ya Trésor américian. Bango banso bafundami na kosunga, kopesa mosolo to makoki na ba ADF. Bazali kati bato 18 ya mboka mingi baye bazwi etumbu. Basusu bazali ya Birmanie, Pakistan, Libye, Slovaquie, mpe Soudan ya ngele. Etumbu yango ekopekisa bango visa ya Etats-Unis mpe ekonga mosolo na bango na ekolo eye. "	https://www.voalingala.com/a/tr%C3%A9sor-am%C3%A9ricain-epesi-etumbu-ya-na-musa-baluku-mokonzi-ya-ba-adf-na-mitano-misusu/5200685.html
sports	PSG eyokani na Kigali mpo na kosala promotion ya Rwanda	"Club ya lisano ya ndembo ya ekolo France Paris Saint-Germain, PSG, etie manzaka ya boyokani na mbulamatari ya Kigali mpo na kosala promotion ya tourimse ya Rwanda mibu misato. ""Tozali na makanisi ya kotonga boyokani ya makasi mpo na kopesa kilo na mbongwana ya kokamwisa na Rwanda,"" esakoli Marc Amstrong, mokambi ya sponsoring ya PSG na liyebisi moko. Na boyokani bwango, club oyo ezali champion ya France mbala mibale, endimi komikotisa na campagne ""Kende kotala Rwanda"". PSG ezali club ya mibale kondima boyakani yango na Rwanda. Arsenal ezalaki ya yambo. PSG ebimisi na compte Twitter na yango bililingi bya campagne byango. Kylian Mbappé, Neymar, Mauro Icardi mpe basani basusu bazali kokumisa tourisme (mibembo ya kotala) Rwanda."	https://www.voalingala.com/a/psg-eyokani-na-kigali-mpo-na-kosala-promotion-ya-rwanda/5192605.html
politics	USA ekokoba kosalela etumbu likolo na kaniaka na RDC (Peter Pham)	"Motindami ya Etats-Unis mpo na etuka ya Grands lacs, Peter Pham alobi ete ekolo na ye ekokoba kosalela etumbu likolo na kaniaka mpe likolo na kozanga kopesa etumbu mpo na kosunga RDC. ""Tokokoba kosalela makoki manso, ata etumbu, mpo na kosala ete baye bazali na kaniaka, baye batambolaka likolo ya makoki ya bomoto, baye babebisaka kimya mpe bokengi na etuka eye, to baye balukaka kobebisa misala ya démocratie, bamema mokumba (bazwa mbano) ya misala na bango,"" ekomi na liyebisi Peter Pham. Motindami ya USA apesi mpiko na Félix Tshisekedi na kosala lisusu makasi mpo na mbongwana mpe makasi ya ba instutitions (misala ya l’Etat) mpe mpo na kobundisa kaniaka, Président Félix Tshisekedi akutanki na Peter Pham na losambo mpo na mboka le 9 novembre 2019. Basololaki mpe lisusu nsima na yango. M. Tshisekedi azali na France epayi wapi azali mpe kolobela bitumba bya ye na kaniaka mpe kimya."	https://www.voalingala.com/a/usa-ekokoba-kosalela-etumbu-likolo-na-kaniaka-na-rdc-(peter-pham)/5163098.html
politics	Mende apoli na maponami na Sankuru mpe apameli kaniaka	"Lambert Mende, molobeli ya kala ya gouvernement, apameli kaniaka nsima na kokweyisama na maponami mpo na mokambi ya etuka ya Sankuru. Joseph-Stéphane Mukumadi, candidat indépendant oyo Mendee atemelelaki nde alongi. M. Mukumadi azuwi 17 voix likolo ya 25. Mpo na M. Mende, UDPS (Union pour la démocratie et le progrès social), lingomba ya mokonzi ya mboka Félix Tshisekedi nde ezalaki nsima na elonga ya M. Mukumadi. ""Independant ya wapi? Ezal UDPS! Na sukisi na kolba ete kaniaka nde ezali kovandisama na ekolo eye…,"" elobi M. Mende. Moko ya baye ya lingomba FCC (Front commun pour le Congo) eye ezali nsima ya mokonzi ya mboka ya kala Joseph Kabila, mpe mokambi ya CCU-A (Convention des Congolais unis et alliés), lingomba na ye moko, Lambert Mende alobi akokende te komona bazuzi mpo na kotelemela bilembo ya maponami maye.   "	https://www.voalingala.com/a/mende-apoli-na-maponami-na-sankuru-mpe-apameli-kaniaka/5008562.html
sports	Ba Léopards ya RDC baleki na 8es	Equipe ya Congo démocratique eleki na 8es ya finale ya phase finale ya CAN 2019 na Egypte. Ba Léopards bazali ba 2es meilleurs troisièmes na classement nsima na Syli national ya Guinée. Classement ekobongwana te ata ba matches ya groupes E etikali. Basani ya Congo démocratique bazali na 3 points na goal average 0. Mboka esusu eleki ezali : Algérie, Cameroun, Egypte, Guinée, Côte d’Ivoire, Madagascar, Mali, Maroc, Nigeria, Sénégal mpe Ouganda. Moponi ya ba Léopards alobi ete makambo manso mabandi ya sika. Ndenge moko mpe lokola, Claude Leroy, moponi ya Léopards ya kala, akanisi été mbeba elongwe mpe Ibenge akomema basani baye mosika.	https://www.voalingala.com/a/ba-l%C3%A9opards-ya-rdc-baleki-na-8es/4983701.html
sports	Hector Cuper alongolami bo’ entraineur ya ba Léopards	Hector Cuper alongolami bo’ entraineur ya ba Léopards ya Ekolo Congo démocratique nsima bokweyisami ya mibale ya Léopards lobi monete moko na mibale liboso lya Soudan na ba élimintaoires ya CAN 2023. Na mokanda akomeli coach ya ba Léopards, ministre ya Masano Serge Chekombe Nkonde apameli ye kozanga kopesa basani mayele mpe makasi makolonga. Mokano mwango mokweyi nsima na Léopards kopola match mibale ya yambo ya ba éliminatoires ya CAN Côte d’Ivoire 2023, ya yambo ezalaki mokolo mwa eyenga mongete moko na libungu tulu na Stade des martyrs na Kinshasa ntango Gabon ekaki na etando ya masano kaka ngonga moko yambo na kobeta. Hector Cuper akokaki mpe te kolekisa ba Leopards na Mondial ata bakomaki kino barrages eye bapobalaki na Maroc.	https://www.voalingala.com/a/6610246.html
health	Misala mya bitumba na Ebola mifutaki misolo na basimba minduki mpe bayi mampinga (GEC)	Misala bayi molongo basalaki mpo na kobundisa Ebola kati na 2018 mpe 2019 mifutaki misolo na basimba minduki mpe na bayi mampinga mpo na kozwa nzela ya kokoma bisika bakoni bazalaki na Nord-Kivu mpe Sud-Kivu, elobi Groupe d’étude sur le Congo (GEC). GEC (mabongami malandelaka makambo ya RDC kasi mazalaka na Université ya New York, na Etats-Unis) elobi bopesi misolo na basimba minduki mpe na bayi bokengi bomemaki botelemeli ya bavandi. Rapport ya GEC mpo na yango ebimisaki jeudi. GEC esengi ete misala mya molongo mimipekisa kosala boye mpo na kotia yambo makoki ya bavandi. Balikuluki ba GEC balobi bofuti misolo miye na basimba minduki mpe bayi mampinga bozalaki mpo na kopesa bokengi na basali ba bokolongono mpe kopesa bango nzela ya kokoma bisika bakoni bazwamaki. Na yango, ezala basimba minduki mpe bayi mampinga bakomaki komona Ebola lokola monguna na bango banso esengeli kobundisa. GEC ekundoli mambongisi lokola OMS (Mabongisi ma molongo mpo na bokolongono) mafutaka mbala misusu babundi na bisika biike, na kobukaka mibeko mya ONU, na ntina ya koboluka kokisa batu. GEC epameli misala miye. 	https://www.voalingala.com/a/misala-mya-bitumba-na-ebola-mifutaki-misolo-na-basimba-minduki-mpe-bayi-mampinga-(gec)/5993503.html
politics	Bokutani ya Tshisekedi na Kabila bozali kobongisama	Leila Zerrougui, mokambi ya MONUSCO, misala ya ONU na Congo mpe molakisi na elongi ya kalaka mokonzi ya ONU, esengeli akutana mercredi 16 septembre na président Tshisekedi mpo na kobongisa bokutani bosengeli kotisa mitema na boyakani CACH-FCC. Bokutani ya Mme Zerrougui na M. Tshisekedi bozali mpo na kobongisa likita kati na président Tshisekedi oyo azali likolo lya lingomba CACH na mokonzi ya kala Joseph Kabila, mokonzi ya FCC. Bobendani bozali kati na mangomba mabale maye mazali na boyokani ya kokamba mboka. Mme Zerrougui akutanaki mardi na M. Kabila na ndako na ye ya Gombe. Bokengi, bolongwi ya MONUSCO mpe botambwisami ya politiki bozalaki kati na masolo ma bango. Kaka mardi, Joseph Kabila azalaki mpo na mbala yay ambo na Sénat bo’ Sénateur ya libela. Baike bamoni yango lokola elombo ya kolakisa ete M. Kabila andimi kozala Sénateur mpe mpo na kosukisa nungu ngungu ya baye bafundaka mokonzi ya kala kozala nde mokonzi ya mboka ya solo. Matata mazali mpe mpo na kokabola mabonga ya bokonzi na territoiriale mpe na ba entreprises. Bobendani bomonisamaki mingi nsima na botiami na bazuzi ya sika na président Tshisekedi. FCC ekebisaki mposo moleki ete bokaboli mabonga na territoriale bosengeli kosalama na pole mpe na bondimami ya bato banso.	https://www.voalingala.com/a/bokutani-ya-tshisekedi-na-kabila-bozali-kobongisama/5585875.html
politics	Emmanuel Ramazani alobi PPRD eza’kosenga boyokani yambo na kotinda bato na CENI	"Emmanuel Ramazani Shadary alobi PPRD, lingomba lya mokonzi ya kala, Joseph Kabila, ekotinda te balakisi bilongi na CENI soki boyokani bozali te na boponi ya bakambi ya misala mya ponami mya mboka. Kalaka mokambi to Secrétaire permanent ya PPRD (Parti du peuple pour la reconstruction et la démocratie) alobi yango nsima na bokutani ya lingomba na ye na Kinshasa. ""Biso PPRD tomoni ete boyokani bozali nanu te. Mokano mozali polele. PPRD ezali te na ngonga eye na boponami ya baye basengeli kokende na CENI,"" ebeti sete M. Ramazani. Kalaka mokambi ya PPRD akundoli ete makambo mazali ndenge moko na maye masalamaki mobu moleki ntango moyi lingomba na ye, Jeanine Mabunda, azalaki kokamba Assemblée nationale. Mokonzi ya mboka Félix Tshisekedi aboyaki kondima boponami bwa Ronsard Malonda nsima na bozangi boyokani kati na bakambi biyamba. Lokola mbala wana, motoba kati na bakambi biyamba bandimaki nde M. Malonda kasi mibale baboyaki mpe bato bakitaki o’balabala. Mbala eye kaka bakambi moko wana bandimi nde Denis Kadima. kasi ba katoliko (CENCO) na ECC baboyi. FCC (Front commun pour le Congo) liboke lya mangomba mazali nsima na M. Kabila, esi etindaki mokanda na mokambi ya Assemblée nationale mpo na kopesa makanisi ma yango ya koboya kotinda bato na CENI soki boyokani bozali te. Mangomba misusu ma politiki mpe maboyi yango lokola Ensemble pour la république ya Moïse Katumbi, UNC (Union pour la nation congolaise) ya Vital Kamerhe mpe Lamuka ya ngomba ya Martin Fayulu na Adolphe Muzito."	https://www.voalingala.com/a/emmanuel-ramazani-alobi-pprd-eza-kosenga-boyokani-yambo-na-kotinda-bato-na-ceni/5998965.html
health	"Sassou atie ""état d’urgence sanitaire"" mpe ""couvre-feu"" mpo na COVID-19"	"Président Denis Sassou N’Guesso asakoli ""état d’urgence sanitaire"" mpo na kobundisa coronavirus ya sika. Asakoli mpe lisusu ""couvre-feu"" ya 20h ti 5h kobanda mardi ekoya. Na lisikuli asali samedi na télévision ya l’Etat, M. Sassou asengi bana banso ya Congo-brazzaville bamikotisa na bitumba na bokono boye bopanzani mokili mobimba. Asengi bato bazala ""ndakisa mpe bazala na bondeko"". Akeli libenga ya lisungi lisengeli kosangasi misolo koleka 100 milliards ya CFA uto le 10 avril. Akundeli mikano azwaki mposo moko moleki ya bizaleli ya bopeto bato basengeli kotosa. Biteyelo, biyamba, ba restaurants, bars, discothèques mpe bisika misusu bitali ya kokangama. Mpepo mpe basuwa ekotambola te, kaka ya va cargos. Mibembo kati na bituka mipekisami."	https://www.voalingala.com/a/sassou-atie-%C3%A9tat-d-urgence-sanitaire-mpe-couvre-feu-mpo-na-covid-19-/5350148.html
politics	Adolphe Muzito na Lamuka basengi Monusco kopekisa bokati ya RDC	Adolphe Muzito, mokambi ya sika ya Lamuka mpo na sanza misato, akutani elongo na baninga baye ya lingomba, na Leila Zerrougui motambwisi ya MONUSCO mpo na koboya lolenge ekolo Congo démocratique ezali kokende na kokatana. M. Muzito ayebisi nsima ya bokutani na bango ete balingi te lolelnge mboka nzinganzinga ezali kopesa bisaleli mpe misolo na mangomba ya basimba minduki mpo na kozwa bomengo ya ekolo. Kozwa mbasi na makasi mpe koboma bandeko, basi, bamama ye Congo. O’ngambo na ye, Leila Zerrougui alobi manso Monusco ezali kosala manso elongo na bakonzi mpe mampinga ya RDC mpo na kosukisa bitumba biye.	https://www.voalingala.com/a/adolphe-muzito-na-lamuka-basengi-monusco-kopekisa-bokati-ya-rdc/5198774.html
sports	TP Mazembe ekokutana na Raja CA na ¼ ya finale	TP Mazembe ya ekolo Congo démocratique ekokutana na Raja CA ya Maroc na ¼ ya finale ya Ligue africaine des champions, kolanda tirage au sort ya CAF na Caire, na Egypte. Soki Mazembe eleki na aller mpe retour, ekozala na momekano na molongi ya Zamalek SC (Egypte)-Espérance de Tunis (Tunisie). Mimikano misusu ya ¼ de finale, mikozala Al Ahly SC (Soudan)-Mamelodi Sundowns (RSA), Wydad AC (Maroc)-Etoile Sportive du Sahel (Tunisie). Yambo, esengeli na Mazembe kolonga Raja oyo ezali na basani babale, Ben Malango Ngita na Fabrice Ngoma Luamba. Mosani ya kala ya RDC Shbani Nonda azalaki na tirage au sort yango.	https://www.voalingala.com/a/tp-mazembe-ekokutana-na-raja-ca-na-%C2%BC-ya-finale/5275273.html
politics	PPRD esengi enquête nsima na liwa ya moko ya balandi na yango na Bukavu	"PPRD, parti ya mokonzi ya kala Joseph Kabila, esengi bolukuluki nsima na liwa ya moko na balandi na yango na nkombo ya Pacifique Mitiki dimanche 2 février 2020 na ndako na ye na Bukavu, na Sud-Kivu. Pafique Mutiki azalaki intendant adjoint na gouvernorat ya etuka ya Sud-Kivu. ""PPR oyo ezali kobunda wuto koleka mibu zomi mpo na bozongi ya kimya na mboka na biso mpe na bokengi ya bato mpe biloko bya bango, esengi bolukiluki na lombango likolo na bobomi ya nsoni eye na ntina ete mokumba ya moko moko moyebana mpe baye basali mpe batindi yango bapesama etumbu kolanda mibeko ya ekolo,"" ekomi na liyebisi Emmanuel Ramazani Shadary, secrétaire premanent ya PPRD. M. Ramazni asakoli ete lingomba na ye ezali kolela mpo na bobomami ya ndeko na bango. Mokambi ya PPRD ayebisi te ndenge M. Mutiki abomami."	https://www.voalingala.com/a/pprd-esengi-enqu%C3%AAte-nsima-na-liwa-ya-moko-ya-balandi-na-yango-na-bukavu/5273272.html
business	"Tshisekedi na masolo ya ""intégration éconmique"" na Malabo (Guinée équatoriale)"	Président Félix Tshisekedi azalaki lelo na masolo ya likolo na bakonzi ya bikolo bisusu, na Malabo, na Guinée équatoriale, mpo na ntombwa mpe kosangasi makanisi mpo na nkita ya continent Afrika. Masolo yango mazali mpo na 54e Assemblée annuelle ya Conseil ba gouverneurs ya BAD (Banque africaine de développement). Félix Tshisekedi azalaki na mokokani wa ye ya Guinée équatoriale, Teodoro Obiang Nguema, mpe bakambi basusu. Président Tshisekedi akomaki na mpokwa ya lobi loleki na engumba mokozi ya Guinée équatoriale. Kasi yambo na yango alekaki na Libreville na Gabon epayi wapi akutanaki na mokokani waye Ali Bongo ONdimba.	https://www.voalingala.com/a/tshisekedi-na-masolo-ya-int%C3%A9gration-%C3%A9conmique-na-malabo-(guin%C3%A9e-%C3%A9quatoriale)/4955795.html
politics	V-P ya CENI, Basengezi ayebisi ete azali kotika mosala	"Norbert Basengenzi, vice-président ya CENI, apesi mokanda na ye ya kotika mosala, elobi baye ya mosala ya maponami. ""Vice-président Norbert Basengezi apesi lelo mokanda na ye ya kotika mosala epayi ya mokonzi ya ekolo mpe ya mokambi ya CENI. Kasi yambo, esengeli endimama na mokonzi ya ekolo mpe ya CENI,"" elobi moko na basali ya CENI. M. Basengezi apesi mokanda ya kotika mosala sanza motoba nsima na maponami. Azali na nse ya etumbu ya Etats-Unis mpe ya Union européenne mpo na kanyaka ntango ya mapongisi.     "	https://www.voalingala.com/a/v-p-ya-ceni-basengezi-atiki-mosala/4962669.html
politics	Biden alobi Trump akoki te na bokonzi mpe soki parlement ekokweyisa ye etali kaka yango	"President elect Joe Biden ayanoli na bapanzi sango ete soki parlement ekolongola Donald Trump yambo na milulu mya bolapi ndayi etali kaka yango. M. Biden akolapa ndayi le 20 janvier mpo na akota na bokonzi, etikali mikolo 12. M. Biden asengamaki kopesa makanisi ma ye mpo na lolenge bakeli mibeko babandi kobongisa misala mya kokweyisa M. Trump na mikolo 12 mitakali mpo na mokonzi abimi na maponami akota na bokonzi. ""Nalobaki wuto libandela ete Donald Trump abongi te na ebonga ya mokonzi. Soki bakeli mibeko bakolongolo ye etali kaka bango. Nga nazo bongisama ndenge nini nakobanda mosala na nga,"" eyamoli mbala mingi M. Biden. Nancy Pelosi, mokambi ya ndako ya bakeli mibeko asengaki jeudi ma vice-président Mike Pence kosalela 25e ammendement ya Buku lukonzi mpo na koloba ete M. Trump akoki ten a ebonga. Ezalaki nsima na balandi ba M. Trump kosala eyoma na Capitole mpo na kopekisa Congrès kondima elonga ya M. Biden na maponami. Bato banei bakufaki. 25e ammendement epesi nzela ya kolongola mokonzi ya mboka soki akoki lisusu te mpo na nkwoko ya nzoto mpe ya mayele to mpe mpo na koteka mboka. Soki M. Trump akwei, M. Pence nde akokoma mokonzi ya mboka mpo na mikolo mitikali kino mokonzi ya sika azwa bokonzi. ""Vice-président Pence toko yamba ye malamu,"" elobi M. Biden. M. Pence azali républicain lokola M. Trump mpe aponamaki na ebonga na ye na nkasa ya M. Trump na 2016. M. Pence akambai milu mya Congrès mya kondima elonga ya Biden ndenge mobeko motindi. Bo' vice-président apamelaki M. Trump na eyoma wana. Mwa ngonga yambo na yango, vendredi, M. Trump asakolaki ete akozala te le 20 janvier na milulu ya ndayi ya M. Biden. ""Ezali malamu soki aye te. Azali motungisi mpe nsoni ya mboka,"" elobi M. Biden."	https://www.voalingala.com/a/biden-alobi-trump-akoki-te-na-bokonzi-mpe-soki-parlement-ekokweyisa-ye-etali-kaka-yango/5730504.html
health	COVID-19: Ba Sénateurs libwa mpe basali ba Sénat 38 bazwi bokono	Mbonge ya misato ya COVID-19 eye ezali kongola na RDC, ekoti mpe na Parlement. Mingi mingi na Sénat, elobi bakambi ya parlement. Basali 38 ya Sénat bazwami na COVID-19 mpe ba sénateurs libwa mpe lokola bazwami na yango, esakolo mokambi ya Senat Modeste Bahati Lukwebo. Motambwisi ya Sénat akundoli ba Senateurs mpe basali kotosa mibeko mya bobateli. Nzoka nde Cellule technique ya bitumba na COVID-19 eyebisi ete mpo na ekolo mobimba, bato zomi na babale basusu bakufi. Na motango cellule technique epesi lundi ntongo, bato nkama minei na tuku minei (440) basika bayebani na kozwa bokono. Kati na bakoni baye, nkama minei na zomi na motoba (416) bazali na Kinshasa. Nord-Kivu nde etuka ya mibale na bakoni zomi na sambo, nsima na yango Tshopo na minei mpe Sud-Kivu na misato. Kaka bato koleka nkoto tuku misato na mine inde bazwai mangwele. Bakoni banso baleki nkoto tuku misato na ndombo wuto COVID-19 ekotaki na RDC na mars 2020.	https://www.voalingala.com/a/covid-19-ba-s%C3%A9nateurs-libwa-mpe-basali-ba-s%C3%A9nat-38-bazwi-bokono/5928322.html
politics	Directeur financier ya maison civile ya Tshisekedi atindami na Makala	Directeur ya mambi ma misolo ya maison civile ya président Félix Tshisekedi, Célestin Mwambi, atindami na boloko bonene ya Makala (CPRK) na Kinshasa. Parquet ya cour d’appel ya Kinshasa/Gombe etindaki ye boloko nsima na koyoka ye. Likambo na ye ezali kozela ete bazuzi bapeasa mokolo bosambisami bokobanda. Afundami mpo na bopengwisami ya millionis mibale y aba dollars.	https://www.voalingala.com/a/directeur-financier-ya-maison-civile-ya-tshisekedi-atindami-na-makala/5463915.html
health	Ministre Longondo alobi sango ya kosomba bibembe mpo na COVID19 eza lokuta	"Ministre ya Bokolongo bwa nzoto, Dr. Eteni Longondo alobi ete moto moko te azali kosomba nzoto ya bawei mpo na kovimbisa motango mwa bakoni ba COVID19 lokola ezali kolobama na Kinshasa mpe bisika misusu. Dr. Eteni alimboli yango nsima na basali ba bokolongo kobeta mpe kongama na commune ya Kimbaseke, na Kinshasa, na bavandi baye bafundi basali baye na koluka kosomba nzoto ya ndeko na bango akufaki. ""Wuto mposo misato, natindaki misala mya inspection ya bokolongono kino sik’oyo, tokangi ata moto te. Eloko moko te elakisi ete makambo mazali kolobama mazali ya solo. Bolukukiluki bozali kokoba,"" elobi Dr. Eteni na koyanola na motuna motali sango elobi ete basali ya bokolongono bazali kosomba nzoto ya bawei. Mnistre ya Santé akitaki na esika ya likama lya elongo basali baye babetamaki kasi n,a basali, na libota, moto moko te andimaki ete balobaki likambo lya kosomba nzoto ya mowei. Mikolo mibale mileki, libota lya elenge mobali moko, Yannick Sambi, ebengaki bato ya quartier babeta mpe bakanga basali baye ya bokolongono nsima basali baye kokoma na esika yango mpo na kopesa bango ba résultats ya test IRNB eye elobi ete ndeko na bango akufaki na COVID19. Biso moko tozali kofutama nanu te, ndenge nini tokondima kofuta 5.000$ mpo na kosomba ebembe mpe kokosa mpo na COVID19,"" elobaki na esika yango moko na basali ya bokolongono. Libota lyango lisilikaki ntango liyoki ete mbulamatari nde ekozwa mokumba ya kokunda mowei, Yannick Sambi. Mpo na bango, yango elingaki koloba kosomba ebembe. Libota liye mpe bato ya quartier babongalaki maloba ya basali baye koloba ete balingaki kopesa bango misolo mpo kosomba ebembe. Président Félix Tshisekedi asengaki, na likita ya mbulamatari, ete bolukiluki bosalama mpo sango ezali kolobama ete basali bakolongono bazali kosmba bibembe. Bato mingi bazali kotia ntembe mpo etali COVID19 na RDC. Motango ya baot bayebani kozwama na COVID19 mokomi 1.731 na RDC wuto le 10 mars, kolanda cellule technique ya bitumba na COVID19."	https://www.voalingala.com/a/ministre-ya-sant%C3%A9-atelemeli-sango-elobi-baiike-bazali-kosomba-nzoto-ya-bawei-mpo-na-covid19/5428482.html
politics	Washington ekani kopesa maboko na bikolo ya bassin du Congo mpo nzamba esila te	"Motindami molandi ya lokumu ya mokonzi ya Etats-Unis mpo na maye matali clmat, Jonathan Pershing, aleki na Congo mpe na RDC mpo na komema elaka ya mboka na ye ya kopesa maboko mpo ete nzamba esila te na bassin ya Congo. ""Awa na bassin ya Congo, esengeli tosala nyonso mpo ete bokati nzamba nyonso bosalama te. Mpo awa, nzamba ezali nde bomengo,"" elobi na bapanzi sango M. Pershing na Brazzaville epayi azalaki lundi. Molakisi elongi ya président Joe Biden na climat alaki ete mbulamatari ya Amerka ekosala elongo na bikolo bya bassin ya Congo na nzela ya likita libengami COP26 likosalama na Glasgow (Grande-Bretagne) na novembre. M. Pershing akundoli ete nzamba ya Amazonie mpe ya Indonésie ekatami mingi. Elikya etikali nde na basin ya Congo oyo ezali bongo poumon écologique ya mibale na mokili na 220 millions ya ba hectares na yango, eye 57% ezali na RDC mpe 10% na Congo. ""Bassin ya Congo emelaka pene na mibu misatu ya ba gaz ya effet de serre ebimisaka na mokili mpe mibu 15 ya eye ebimimisamaka na Etats-Unis,"" ekundoli M. Pershing. M. Pershing akutani na président Denis Sassou na Brazzaville na masolo matali Fonds bleu, eye ezali misala mokonzi ya Congo abandaki mpo na bopesi misolo ya kotombola mambongisi ma Bassi ya Congo. Motindami ya M. Biden asukisaki mobembo mwa ya na Kinshasa. Kasi yambo na kokoma Brazzaville alekaki na Afrique du Sud mpe na Namibie."	https://www.voalingala.com/a/washington-ekani-kopesa-maboko-na-bikolo-ya-bassin-du-congo-mpo-nzamba-esila-te/6256887.html
politics	Mukwege alobeli bokokani ya basi na babali na likita lya G7	"Dr. Denis Mukwege, Prix Nobel ya kimya, azwaki maloba na nzela ya singa na Conseil consultatif mpo na kolobela bokakani ya basi na babali na likita lya bikolo sambo bya nkita koleka na mokili, G7. Kasi na Assemblée provinciale ya Sud-Kivu, asengi bayi politiki kosukisa moniokoli kolanda bomwasi. ""Na likita lyango, ba experts to banganga mayele balakisaki na bakambi( ba G7 Ndlr) mikano miye mitie na liboso bokokani bwa basi mpe babali na ntina ya kokaka kotelema nsima na bokono (wa COVID-19 Ndlr) bopanzani na mokili,"" elobi liyebisi lityami na compte Twitter ya ambassade ya Royaume-Uni na Kinshasa. Dr. Mukwege abundaka mingi mpo bokokani ya basi ba babali mpe atelemeka bozangi bosembo inso na RDC mpe na mokili. Azwaki mbano mpo na kobongisa basi nkoto na konto bapebisama na kozwama na makasi na monyele ya RDC wuto bitumba bingala na mboka na 1996. Na Assemblée de la province du Sud-Kivu, na Bukavu, Dr, Mukwege abengisamaki mpe lisusu, Dr. Mukwege asengi na bayi politiki ya RDC kosala mpo na kosukisa monyokoli kolanda bomwasi to mobali mpe monyokoli ya bana mboka.. "	https://www.voalingala.com/a/mukwege-alobeli-bokokani-ya-basi-na-babali-na-likita-lya-g7/5925633.html
politics	Justice militaire epesameli enquête ya bitumba ya Bakata Katanga (G. Kankonde)	"Bakamabi ya mampinga mpe ya bokengi ya Haut-Katanga babengisami na Kinshasa mpe Justice militaire ekokoba kosala enquête mpo na liwa lya bato na bitumba bingalaki ntango Bakata Katanga bakotaki le 28 mars na etuka eye, eyebisi ministre ya Intérieur na suka ya misala mbulamatari etindaki. ""Mpo etali mapinga ya Ekolo Congo démocratique, ba enquêtes ekokoba na Justice militaire mpo na koyeba nani asalaki nini na manso makomaki,"" eyebisi na bapanzi sango Vice-premier ministre mpe ministre ya Intérieur Gilebert Kankonde. Kolanda bayi société civile mpe boko na ba députés, bato pene na 40 bakufaki ntango bayi lingomba Bakata Katanga bakita obalabala na bingumba miike ya Haut-Katanga mpe mokambi na bango Gégéon Kyungu akima na bokengalami na ndako.kata Katanga. Katsi mobulu mwango mosalamaki na ngonga moko mpe na Kipushi, Kasumbalesa, Lowango, Moba mpe bisika misusu. ONG Asbl Justicia etangaki bawei tuku misato na mibale na Lubumbashi na ngambo ya ba Ba Ministre ya Intérieur alobi ete commandant ya 22e région militaire na molandi wa ye mokambi ya bokrngi babengisami na Kinshasa. Alimboli mpe ete basoda banso bazali na situation irrégulière bakotindama na bisika ya koyekola mpe ba unités nyonso mpe basoda banso basali koleka mibu mitano na misala na Haut-Katanga bako bakotindama bisika bisusu."	https://www.voalingala.com/a/justice-militaire-epesameli-enqu%C3%AAte-ya-bitumba-ya-bakata-katanga-(g-kankonde)/5376598.html
politics	25 opposants rwandais bakosambisama mpo na koluka kokwesa Kagame uto RDC	"Tibunal ya mampinga ya Rwanda endimi kosambisa bato 25 ya lingomba ya politiki ya opposition RNC, bafundami mpo koluka kokweyisa bokonzi ya president Paul Kagame kowuta na mabela ya Congo democratique. Bato baye bakoki kozwa etumbu ya boloko ya tuku mibale na mitano. Bazalaki kala baye ya M. Kagame kasi bakima mboka mpe basala lingomba Congrès national rwandais (RNC). ""Bafundami mpo na koluka kokweyisa mbulamatari na nzela ya minduki mpe na lisungi ya mboka ya bapaya na ntina ya kosala bituma,"" esakoli bazuzi. Bayike kati na bakangami baye bazwamaki na bitumba makasi na RDC, elobi bakambi ya tribunal. Basusu bamizongisaki na maboko ya Monusco (mission ya ONU na RDC). Misato kati na bango balobi ete bazali bato ya Burundi, mibale ya Ouganda mpe moko ya Malawi. Basambaki na bozangi basambeli. Moko na bakambi ya tribunal alobaki mokambi ya kala ya mampinga ya Rwanda, Faustin Kayumba Nyamwasa, moko na bakeli ya RNC, nde akotisaki bango na lingomba liye. F. Kayumba akimaka mboka na ye na 2010 mpe abombamaki na Afrique du Sud (Afrika ya ngele) epayi wapi abika ntango balukaki koboma ye mbala mingi. F. Kayumba akelaka RNC elongo na Patrick Karegeya, mokonzi ya kala ya misala ya bokengi ya Rwanda, oyo bamobomaki na baye bayebana te na 2014 na Johannesburg, na Afrika ya ngele."	https://www.voalingala.com/a/opposants-rwandais-bakosambisama-mpo-na-koluka-kokwesa-kagame-uto-rdc/5107713.html
politics	Lubanga na bakambi ya kala ya basimba minduki bakangami na ba Codeco, endimi boko na bakeli mibeko	"Boko na bakeli mibeko bandimi ete Thomas Lubanga na limpinga lya bakambi ya kala basusu ya basimba minduki bakangami na bayi CODECO wuto mercredi na ntongo na mboka Bambu, na Ituri. Molebeli ya Task Force, Pitchou Iribi andimi bokangami boye na liyebisi. Na kati na bato bakangami, ezali na Thomas Lubanga, Germain Katanga mpe Floribert Ndjabu, baye bazalaka bakambi ya basimba mandoki ya kala mpe basambisama na CPI mpo na misala na bango ya bosimbi mandoki. M. Lubanga atikamaki na CPI (Cour pénale internationale) le 15 mars 2020 nsima na kokokisa mibu zomi na minei ya boloko na Haye epayi akatelamaki etumbu bo' mokonzi ya kala ya lingomba ya basimba minduki UPC (Union des patriotes congolais) mpo na kozwa bana na lingomba lya ye mpe mpo na mbeba ya bomoto mpe ya bitumba. Wuto mwa ba sanza, mbulamatari epesaki etinda M. Lubanga kokamba Task force to misala ya masolo na basimba minduki bazali nanu kobunda na Ituri, na ntina ya komema bango kotika bitumba. ""Tosimbi Thomas Lubanga na baninga baye ba task force mpo mokonzi ya soda ya Ituri lieutenant-général Johnny Nkashama atindaki ba hélicoptères kobeta biso bombes ntango tozalaki na masolo. Tobombi na bokengi kasi tokotika bango kaka soki mokonzi ya mboka andimi komikotisa na makambo maye mpe esengeli tosolola mpo batika baike ya ba Lendu bakangama,"" elobi molebi ya ba Codeco, na nkombo ya Basa, na mongongo mozali kotambola na ba réseaux sociaux. Bakeli mibeko baike bandimi ete ezali solo ete Codeco ekaangi M. Lubanga na basusu. VOA Lingala emekaki kobenda bakambi ya ba soda ya Ituri kasi bazwaki téléphone te."	https://www.voalingala.com/a/6444928.html
health	Pierre Buyoya mokonzi ya kala ya Burundi akufi na COVID-19	"Mokonzi ya kala ya Burundi (1987-1993) mpe (1996-2003), Pierre Buyoya ekufi na mibu 71 na COVID-19. Awutaki kotika mosala ya molakisi elongi ya Union africaine na Mali mpo asamba na liwa ya mokonzi mosusu ya Burundi Melchior Ndadaye afundamaki na koboma na coup d'Etat na 1993. ""Président Pierre Buyoya awei na butu boleki na Paris. Azalaki na COVID-19,"" eyebisi na AFP moko na bayi libota. Liwa lya M. Buyoya likomi mwa ba mposo nsima na ye kotika mosala mwa Molakisi ya lukumu ya elongi ya Union africaine na Mali, na ntina ya kokende koyanola na bosambisami mpo na liwa lya moko na bakonzi akitanaki na ye na Burundi, Melchior Ndadaye. M. Buyoya akotaki lopitalo na Bamako wuta le 9 décembre mpe atiamaki na respirateur. Bokono bwa M. Buyoya boyaki makasi mpe atindamaki na France na mpepo jeudi nsima na nzanga. Kasi akufaki mwa ntango kati na ambulance nsima na mpepo ememaki ye kokita na Paris, na France. M. Buyoya azalaki Tutsi mpe akotaki na mampinga yambo azwa bokonzi na kokweyisa président Melchior Ndadaye, Hutu, na 1993. M. Ndadaye akufaki na kobomama ntango na bokweyisami na bokonzi na ye. Bitumba bingalaki na Burundi lokola ba Hutu bazalaka 85%. Wuto banza nzike, M. Buyoya afundamaki mpo na liwa lya M. Ndadaye. M. Buyoya apemelaki nde bakonzi ya sika na koluka moto na ye na kofundama eye."	https://www.voalingala.com/a/pierre-buyoya-mokonzi-ya-kala-ya-burundi-akufi-na-covid-19/5704814.html
health	Minganga batamboli mpo na kosenga prime ya risque na Bukavu	Minganga oyo bafutamaka te prime na bango ya risque (lifuti mpo na likama), balakisaki kanda lya bango na na bukavu. Batambolaki mpe bapesaki bayangeli ya polovensi ya Sud-Kivu mikakatano na bango mpo na makambo etali lifuti liye. Minganga bayike batambolaki o’balabala ya Bukavu ti epayi ya moyangeli ya embumatari. Balobi nkanda na bango ezali mpo bafutamaka prime ya risque te. Minganga basusu bakofutama prime yena kasi bayike bazuwa yango soki mokete. Kolanda maloba ya moyangeli ya Collectif ya minganga, Dr. Musa Byamungu, ba dokotolo baye bazuwaka prime ya risques te basengi bakonzi ya mboka RDC kolanda liye. Gouvernement ekoki kotika minganga na kati ya mikakatano ya bozangi lifuti te, elobi Dr. Henri Zigabe. Minganga baye bapesaki bosenga na bango epayi ya mosungi moko ya mokambi ya etuka ya Sud-Kivu mpo na kotindama na Kinshasa. Na Sud-Kuvi, bazali minganga koleka nkama mibale nde bafutamaka te prime de risque.	https://www.voalingala.com/a/minganga-batamboli-mpo-na-kosenga-prime-ya-risque-na-bukavu/4840069.html
politics	"Sassou abengisi Tshisekedi na ""Forum Investir en Afrique"" na Brazzaville"	"Président Denis Sassou N’Guesso ya Congo-Brazzaville abengisi mokokani wa ye ya Congo démocratique, Félix Tshisekedi, na Forum ""Investir en Afrique"" na sanza ya libwa na Brazzaville. Motindami ya M. Sassou amemelaki M. Tshisekedi nkasa ya bobengami yango o’mokolo ya misato na Cité ya Union africaine, na Kinshasa. Kolanda présidence ya RDC, ministre ya équipement ya terriotoire mpe ya misala minene ya Congo-Brrazzaville, Jean-Jacques Bouya, nde akomaki mokonda yango na Kinshasa mpe asololaki na M. Tshisekedi. Forum ""Investir en Afrique"" ekosalama banda le 10 kino le 12 septembre 2019 na engumba mokonzi ya Congo-Brazzaville. Chine, Congo-Brazzaville mpe Banque mondiale nde babongisi yango."	https://www.voalingala.com/a/sassou-abengisi-tshisekedi-na-forum-investir-en-afrique-na-brazzaville/5052982.html
health	Bato 23 bazwami na Ebola na mikolo minei	"Bato 23 bazwami na Ebola na mikolo minei na pene na bisika biye bitumba na bokono boye bozali kosalama lisusu mpo na bitumba, Nord-Kivu. Bato zomi bazwamaki na Ebola mokolo ya mibale na Mabalako, na Nord-Kivu. Motoba mosusu bamonanaki mokolo ya yambo (lundi). Kati na bango banganga nkisi basato, eyebisi Comité multisectoriel ya bitumba na bokono ya Ebola. O’mokolo ya misato, bato basato misusu bamonisamaki na Ebola na localité ya Biena (Nord-Kivu), esika wapi mokoni moko azwamaki te na Ebola uto mikolo 85. Misala ya kobundisa Ebola mikatamaki na zones de santé misato, Beni, Mangina mpe Biakato (Ituri) mpo na bozangi bokengi. Le 28 novembre, mopesi mangwele mpe bakumbi mituka babale babomamaki na nitumba na Biakato. Policier moko akufaki na bitumba ya lolenge moko na Mangina, na Nord-Kivu. Nima na bitumba byango, OMS mpe MSF balongolaki basali ba bango ya mboka ya bapaya na Biakato. ""Ebola ezongaki nsima. Bitumba biye bizongiseli yango makasi mpe bato nzike bakokufa,"" ekebisaki Directeur général ya OMS Dr. Tedros Adhanom Gebreyesus nsima na bitumba ya Biakato-Mangina. Koleka bato 2.210 bakufi na bokono boye uto yango ebanda le 1er août 2018 na RDC."	https://www.voalingala.com/a/bato-23-bazwami-na-ebola-na-mikolo-minei-/5203708.html
politics	Hélicoptère ya FARDC ebungaki emonani na nzela ya Kisangani	Bayi mampinga ma Ekolo Congo démocratique bayebisi ete hélicoptère ya FARDC  ebungaki emonani na nzela ya Kisangani na etuka ya Tshopo. Boko ba bayi FARDC, mampinga ma RDC, balobi ete emonani nsima na kokita na lombango na nzamba na Bafuasenge na km 120 ya Kisangani. Lipinga lya basoda likendaki na esika yango likutaki hélicoptère yango na bakumbi na yango. Basoda basusu batindami na esika yango mpo na kosunga bango. Hélicoptère yango ebungaki na kowuta na Beni mpe Ituri na etinda. Ezalaki moko ba ba hélicoptères babale ezalaki na etinda yango.	https://www.voalingala.com/a/h%C3%A9licopt%C3%A8re-ya-fardc-ebungaki-emonani-na-nzela-ya-kisangani/5720235.html
politics	Lourenço na MPLA balongi maponami na Angola	Joao Lourenço mokonzi azali na ebonga na Angola alongi maponami ma Ekolo Angola elongo na lingomba lya ye MPLA. Kolanda bilembo bya misala mya maponami MPLA ezwi bongo 51,17% na bilembo binso bitangami. Unita, lingomba linene lya opposition nde ezwi 43,95% kasi mokambi na yango Adalberto Costa Junior asakolaki mposo moleki ete aboyi bilembo biye. Bosakolami bwa bilembo binso bosalami mokolo moko nsima na bokundami ya José Eduardo dos Santos, mokonzi atikaka bokonzi na 2017 nsima na kokamba Angola mibu 38. Dos Santos azalaka mpe na MPLA, lingomba liye lizali na bokonzi na Angola wuto lipanda lya yango na 1975.	https://www.voalingala.com/a/6721172.html
politics	Iran endimi ebetaki na libunga missile na Boeing 737 ya Ukraine	Président ya Iran Hassan Rohani asengi bolimbisi na mokokani wa ye ya Ukraine Volodymyr Zelensky mpe ayebisi ye ete ezalaki na libunga nde mampinga ya mboka na ye mabetaki missile na Boeing 737-800 ya Ukraine Internationl Airlines, elobi présidence ya Iran. Boieng 737-800 yango ekweyisamaki mercredi na missile ya mampinga ya Iran mpe bato 176 bazalaki na kati bakufaki. M. Rohani ayebisi Volodymyr Zelensky ya Ukraine ete bato banso bazalaki na mbeba yango bakomemama na kosambisama, eyebisi présidence ya Iran. Tata mokonzi ya Iran andimi mpenza mabe maye masali likolo na libunga ya basoda ya mboka na ye mpe asengi bolimbinsi, ebakisi présidence ya Iran. M. Zelensky asengi Teheran epesa nzela ete nzoto ya bayi Ukraine 11 bakufi na likama yango kozongisima kino le 18 janvier mpe alobi ba diplomates ya Ukrrraaaine bapesi liste ya makambo masengeli kosalama mpo na kobongisa mbeba yango. Iran eyokani na Ukraine mpo na likambo oyo, elobi liyebisi. Boieng 737-800 yango ekweyisamaki mikolo miike nsima na mampinga ya Etats-Unis koboma na bombe ya likolo Qasem Soleimani, mokambi ya ba Gardiens ya révolution mpe babundi bayike ya milice eye esalaka bitumba na Irak, mboka ezali pene. Mampinga ya Iran malobi mbemba ya kobeta missile na Boeing eye esalamaki mpo mpepo yango elekaki pene na esika mampinga ya ba Gardiens ya revolution mazalaka. Nzoka nde, bakonzi ya Iran ekangaki mpo na mwa ntango ambassadeur ya Grande-Bretagne. Bato batomboli na Teheran mpo likama ya mpepo liye.	https://www.voalingala.com/a/iran-endimi-ebetaki-na-libunga-missile-na-boeing-737-ya-ukraine/5241750.html
politics	Bolukiluki ya Antonov 72 bozongeli lisusu nsima na mpela ya vendredi	"Bolukiluki ya Antonov 72 eye ememaki motuka mpe bisaleli ya président Félix Tshisekedi bozongeli lisusu o’mokolo ya mposo nsima na mpela ekasi ya vendredi, eyebisi présidence ya RDC. Mpepo yango ebungaki o'mokolo ya jeudi nsima na kolongwa Goma mpo na kokende Kinshasa. ""Na ngonga eye, bolukiluki bozali kokoba kasi bokatanaki mpo na mpela ekasi ezalaki na etuka ya Maniema,"" elobi misala ya président Tshisekedi. Bolukiluki bwango bozongeli o’mokolo ya mposo. Monusco (Mission ya Nations unies na RDC) mozali kosunga mampinga ya ba FARDC na bisaleli lokola ba équipements ya télédection biye bikopesa nzela ya kotala etando mobimba esika signal ya mpepo yango ebungaki na etuka ya Maniema. Kolanda liyebisi ya misala ya mokonzi ya mboka Félix Tshisekedi, mpepo yango ekweyabki ntango mosusu na mboka Pene Djoka, na etuka ya Maniema. ""Sango ya yambo to tozwi emonisi ete likama yango esalami ntango mosusu na pene na 80 kms ya mboka Pene Djoka, na ngomba ya Katumwe na nzela ya Kasese,"" esakoli na liyebisi lyango présidence ya république. Limanyoli limonisi ete mpela nde ekoki kozala ntina ya likama liyango."	https://www.voalingala.com/a/bolukiluki-ya-antonov-72-bozongeli-lisusu-nsima-na-mpela-ya-vendredi/5121254.html
health	Kolata masque ekomi lotomo na Sud-Kivu nsima na moto ya misato ya COVID-19	Mokambi ya Sud-Kivu, Théo Ngwabidje asakoli ete kolata masque ekomi lotomo na etuka na ye nsima na moto ya misato komonisa na coronavirus ya sika. M. Ngwabijde eyebisi été moto ya misato azwami na corovirus ya sika na Sud-Kviu. Sango yango epesameli ya na INRB, institut nationale des recherches scientifiques. Kolanda Malabo ya gouverneur Ngwabidje, ezali mwasi moko awutaki Kigali. Mwasi yan go asitiyamaki na bobombami kasi bilembo ya laboratoire bipesamaki kaka lobi na butu. Gouverneur asengi baye banso bazalaki nzinganzonga na mwasi oyo komilaki mpo balandelama mpe asakoli ete bozipi zolo na monoko na masque bokomi lotomo mpo na baye bakotambola na nzela na etuka naye kobanda mposo mokoya. Nzokande bato 183 nde bayebani kozwama na COVID-19 na ekolo Congo démocratique mobimba, esakoli INRB na bulletin na yango ya mardi na mpokwa. Bato basato nde babakisamaki lobi. Bato tuku mibale bakufi, zomi babikisami, kati na bango ministre ya Economie Accacia Bandubola, nkama moko na zomi na moko bazali na nzela ya kobika, tuku misato na libwa batiyami na appareil ya kopema. Ekolo Congo démocraique nde ezali na taux ya bawei mingi koleka na Afrika.	https://www.voalingala.com/a/kolata-masque-ekomi-lotomo-na-sud-kivu-nsima-na-moto-ya-misato-ya-covid-19/5364648.html
business	Katumbi azongeli compagnie na ye KMC na esika ya NB Mining	Moïse Katumbi azongeli compagnie na ye MCK (Mining Compagnie Katanga) na Lubumbashi na Haut-Katanga na esika NB Mining etiakamaki. Esalami nsima na mokano ya misala mya bosembo. Compagnie NB Mining Africa ya Pascal Beverragi, mosali ya kala ya MCK, ebimisami na esika ezalaki kala ya MCK. Bayi Moise Katumbi baloki ete misala mya bosembo misali na lolenge elongobani. Moïse Katumbi, mokambi ya kala ya etuka monene ya kala ya Katanga, moko na bakambi ba Lamuka (lingomba ya opposition) mpe mokambi ya Ensemble pour la république, abimaki RDC na 2016 ntango azalaki kotelemela mokonzi ya kala Joseph Kabila na kopekisa ye kozala na maponami mpo na kokoknza mboka koleka mbala misato. Moïse Katumbi afundamaki na nsima na yango mpo na kozala na ba mercenaires mpe mpo na kobotola ndako ya bato. Nsima na ye, NB Mining nde esalamaki mpe ezwaki esika ya MKC.	https://www.voalingala.com/a/katumbi-azongeli-compagnie-na-ye-kmc-na-esika-ya-nb-mining/5597840.html
health	Bayi Amerika bazwi mangwele bapesami ndingisa ya kotambola na bozangi masque	"Bana ba Amerika bazwi mangwele bakoki kokende libanda ata bazipi zolo na monoko te, esakoli président Joe Biden na kotobolama ntonga ya yambo ye mpe lokola mardi na Maison Blanche na Washington. M. Biden asepeli mpe alobi ete bilembo bya kokamwisa bimosami na bitumba na COVID-19 yango mikano mya bobatelama bilembisami. ""Na baye bazwi mangwele nanu te, mingi mpenza na soki ozali elenge to zoali kokanisa ete ozali na mposa na yango te, yango nde ntina enene ya kokende kozwa yango. Sik’oyo mpeza,"" elobi M. Biden. CDC (ba Centres ya botali mpe bopekisi makoni) oyo ezali mambongisi ya mbulamatari ya Etats-Unis, elobi ete epesi ndingisa na bana ba Amerika batobolami mangwele na kokende libanda ata bazipi zolo mpe monoko te na masque. ""Bokoki kobanda kosala makambo mingi bozalaki lisusu te kosala likolo lya bokono,"" elimboli liyabisi lya CDC, Masque elobami ete ezali nanu na litomba ata mpo na baye bazwi mangwele, mingi mingi soki bakende na milulu mya bato ebele lokola ba concerts, parades to lifili to mpe masona ya bato mingi, elobi bakambi ba CDC. Kalanda bakonzi ba Amerika, kati kati ya motango ya kolo to ba adultes banso na Etats-Unis nde basi babetami mangwele ma COVID-19."	https://www.voalingala.com/a/bayi-amerika-bazwi-mangwele-bapesami-ndingisa-ya-kotambola-na-bozangi-masque/5868988.html
health	Bato 109 bayebani na COVID-19	Motango bwa bato bayebani kozwama na coronavirus ya sika mokomi nkama moko na libwa, esakoli INRB, Institut national des recherches biomedicales. Bato zomi na moko ya sika bazwami na yango, Sambo bazwi yango Kinshasa mpe minei ewuti libanda na mboka, kolanda INRB. Bato mwambe nde bakufi, misato babiki. Nzokande bakonzi ya mboka bayebisi kotala ndenge nini kobakisa mikano misusu mpo kopekisa bopanzani ya bokono boye. Mmokambi ya cellule technique ya bitumba na COVID-19, Dr. Jean-Jacques Muyembe alobi na TOP Congo FM ete emonisa ete litomba ezali ete bato bavanda na ndako. Mpo na ye esengeli kobanda yango na Gombe epayi wapi katikati ya motango ya bato banso bazwami na yango na RDC bazali na commune eye.	https://www.voalingala.com/a/bato-109-bayebani-na-covid-19/5355475.html
politics	"Lamuka esakoli ete ""marche"" etikali le 29 septembre ndenge ebongisamaki"	Bayi Lamuka basakoli ete botamboli babengisi o’mokolo mwa le 29 septembre botikali lokola bango babongisaki. Bapesi lisakoli na bango nsima na mokambi ya etuka ya Kinshasa gentiny Ngobila kopekisa, o'mokolo mwa mitano, botamboli mpe milulu inso wuto libanda lya mpepo lya N'Djili kino pont ya Matete mpe pene na ndako ya l’Etat lokola Parlement. Martin Fayulu mpe Adolphe Muzito balobi ete botamboli bwa bango bokobanda na quartier 3 na Masina kino na na Palais du Peuple, ndako ya parlement. Bayi Lamuka bakundoli ete bakambi ba etuka ya Kinshasa batiki motambwisi ya Assemblée nationale Mboso Nkodia Mpuanda mpe bayi UDPS kotambola mpe kosala milulu na Masina ata bopekisi bozali. Gouverneur Ngobila asengi mangomba malingi kotambola kokotisa mokanda mosusu mpo na kosenga kotambola na bisika bipesami ndingisa. Adolphe Muzito apameli bato baike na koluka koboma to kasala mambe na bakambi ba Lamuka.	https://www.voalingala.com/a/lamuka-esakoli-ete-marche-eikali-le-29-septembre-ndenge-ebongisamaki/6247147.html
politics	Tshisekedi akoloba vendredi na mpokwa	"Présindent Félix Tshisekedi akosala na mpokwa ""lisakoli lya motuya"", elobi mokambi ya misala ya sango ya mokonzi ya ekolo Congo démocratique. Lisikulu lya president Tshiekedi lizelami nsima na bondimami na Assemblée nationale ya bakambi ba CENI, misala mya mabongisi ma maponami ntango nungu nungu ezali mingi. Mingi mingi na ngambo ya bakambi biyamba ya CENCO na ECC, lokola mpe na opposition Lamuka na FCC (ya Joseph Kabila, mokonzi ya kala) mpe ata kati na Union sacrée, na ngambo ya bayi Moïse Katumbi. ""Nakoloba te soki ekozala nini kasi ekozala lisikulu lya kafukafu,"" eyebisi VOA Lingala mokambi ya cellule ya communication ya M. Tshisekedi, Eric Nyindu. Longola nungu nungu mpo na maponami masengeli kosalama na 2023, mboka ezali nanu na état de siège na est, ba soda ba Rwanda bawutaki kokota mikolo misato mileki, Ebola mpe ezali, bana kelasi bazali kotanga nanu te mpe mango misusu mpe mazali."	https://www.voalingala.com/a/tshisekedi-akoloba-vendredi-na-mpokwa/6281667.html
health	Manu Dibango akufi na COVID-19	"Manu Dibango, saxophoniste Camerounais mpe nganga na mindule ya Afro-Jazz, akufi na France na coronavirus ya sika COVID-19. Azalaki na mibu tuku mwambe na motoba. Sango ya liwa lya ye esakolami na mokambi ya ndako ya edition ya miziki na ye, Thierry Durepaire. Manu Dibangu ayebanaki mingi mpo na world music wuto asalaki palata ""Soul Makosa"". Ndambo ya nzembo ezwamaki na Michael Jackson mpe bakendaki na bazuzi. Manu Dibango alongaki mpe afutamaki. Kasi na misala mya ye mindule alekaki mpe na ekolo Congo démocratique epayi wapi abetaki na ba nganga ya mindule misusu lokola Rochereau Tabu Ley, Kale Joseph, Nico Kasanda, Sam Mangwana mpe basusu."	https://www.voalingala.com/a/manu-dibango-akufi-na-covid-19-/5342933.html
