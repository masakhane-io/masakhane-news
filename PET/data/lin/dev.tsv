category	headline	text	url
politics	Secrétaire d’Etat ya Amerika mpo na bokolongono azelami na Kinshasa	Secrétaire d’Etat ya mambi ya bokolongono mpe misala ya bomoto ya Etats-Unis, Alex Azar, akokoma mikolo mikoya na Kinshasa, eyebisi département d’Etat ya Etats-Unis. M. Azar akosolola na president Félix Tshisekedi mpe na bakambi ya bokolongono ya Congo démocratique mpo etali lolenge mboka mibala ekoki kosala elongo mpo na bokolongo ya bana ya ekolo eye. M. Azar nde asololi mingi mpenza na ministre ya Santé ya sika Eteni Longondo na mokambi ya bitumba na Ebola, Dokolo Jean-Jacques Muyembe. « Masolo mango makozala mpo na ndenge Amerika ekopesa lisusu maboko na makasi ya bana ya Congo mpe ya molongo mpo na kosilia Ebola, kolonda liyebisi. Tokundola ete Etats-Unis epesaka misolo mpe lisungi mingi koleka na Congo démocratique mpo na bokolongo na nzela ya CDC mpe USAID. Banda sanza ya mwambe ya 2018, USAID esungaki na koleka ba dollars milioni nkama na ndambo mpo na Ebola. Yango ebakisami na Koleka dollars nkama misato mipesamaki mpo na soins de santé primaire ya ban aya RDC. 	https://www.voalingala.com/a/secr%C3%A9taire-d-etat-ya-amerika-mpo-na-bokolongono-azelami-na-kinshasa/5079140.html
business	Tshisekedi asengi na molongo misolo mpo na kosunga RDC kobatela zamba	"Président Félix Tshisekedi abwaki mbela na baye banso ya molongo kosunga ekolo Congo démocratique kobatela zamba na yango. Ezalaki na bokutani Climate Action Summit 2019 na New York, USA. ""Soki zamba ya RDC eziki, koleka 52% ya mayi ya kati ya mboka nde ekokende na yango elongo. Kolimwa ya écosytème eye ekomema likama monene mpe ekobebisa kimya ya climat na mokili,"" elobi M. Tshisekedi. ""Tosengi baye banso tosalaka na bango kopesa maboko mpenza na misala ya mbulamatari na ngai ya kobatela zamba ya Congo. Lisungi yango esengeli esalama na nzela ya misolo mingi mpenza,"" eyebisi M. Tshiskedi. Abakisi ete boyokani ya makasi mpe bopesi ma makoki ya techonlogie yango ekopesa nzela na misala mikowumela mpo na kokitisa gaz ya effet de serre eye ememi réchauffement climatique ya planète. Gaz ya effet de serre ezali mopepe moye mozongaka likolo soki moyi ebeti eloko lokola kitala. Mopepe yango mozikisaka oxygène na gaz mosusu ya litomba mpo na bikelamu lokola bato bapema. Yango nde ematisi moto na mabele (planète Terre) [Réchauffement climatique]. M. Tshisekedi akundoli ete zamba mpe tourbières nde ekangaka 30% ya gaz effet de serre. Etuka ya kati ya Afrika, mingi mpenza RDC, ezali na 250 millions ya ba heactares, na stock ya 70 milliards ya ba tonnes ya carbone maye mamelaki pene na 750 millions ya gaz carbonique (CO2) mobu na mobu… masalaka mosala makasi ya kotambwisa climat. M. Tshisekedi alaki kosala nyonso mpo na kobakisa motango ya bisika bibatelama (aires protégées) kati na yango mayi, na etando mobimba ya ekolo Congo démocratique."	https://www.voalingala.com/a/tshisekedi-asengi-na-molongo-kosunga-rdc-kobatela-zamba/5095224.html
health	Dr. Mukwege asengi komilengela makasi na mabe ya COVID-19	"Prix Nobel ya kimya ya 2018, Dr. Denis Mukwege asengi bayi ekolo Congo démocratique komilengela malamu na ntina ya kokata nzela ya Coronavirus COVID-19. ""Esengeli tomilengela lokola mbeba makasi mazali koya mpo toyebi te bonene nini coronavirus ekoki kopanzana na mboka na biso,"" elobi mosungi na nzela ya lipaso ya basi baye babebisama na kozwama na makasi na bitumba, Dr. Mukwege. Monganga Mukwege akebisi mpo na ""bozangi ba centres ya test na etando mobimba ya mboka mpe ya makoki ya mingi ya kotala soki bato bazwi COVID-19 na ekolo mobimba lokola OMS esengi yango"". RDC ezali na bavandi koleka 80 millions na etando ya koleka 2,3 millions km2. ""Lolenge tokoki kosukisa bopanzani ya virus ezali kaka komilengela,"" elobi Dr. Mukwege. ""Moko na moko esengeli abongola bizeleli bya ye, koboya kotambola pamba pamba kasi kovanda na ndako, kotosa mibeko mya kozala mosika na bato basusu (distance sociale),"" ebeti sete Dr. Mukwege. Kolanda malabo ma ye, lopitalo na ye Mpazi, na Bukavu (Sud-Kivu), emilengeli mpo na bokundisa COVID-19 mpe kosunga bakoni. Katala te, ba respirateurs artificiels zomi epesamaki na lopitalo Mpazi. RDC mobimba ezalaka na yango kaka pene na 50. Dr. Mukwege asepeli na mikano nya mokonzi ya mboka Fٞélix Tshisekedi mpo na kokata nzela ya COVID-19."	https://www.voalingala.com/a/dr-mukwege-asengi-komilengela-makasi-na-mabe-ya-covid-19/5345366.html
health	Dr. Munyangi azwi ndingisa ya kobanda ba essais cliniques ya mono na ye	Comité national ya éthique ya bokolongono ya ministère ya Santé (CNES) epesi ndingisa mpo na ba essais clinics ya protocole ya Artemisia Annua ya Dr. Jérôme Munyangi mpo na bokono bwa COVID-19. Bomekami ya mono moye mokosalama na hôpital Monkole na Kinshasa mobu moko, banda le 15 juin 2020 kino le 14 2021, ekomi CNES na eyano epesi Dr. Munyangi. Bomekami bwa mono yango bokosalama mpo na kotala bokasi na yango. Dr. Munyangi asalaka mingi bolukiluki likolo ya nzete ya Artemisia eye ebikisaka boko mingi lokola malaria mpe bilharziose. Na libandela ya COVID-19, akomelaki ba ministères mingi ya Santé na continent ya Afrika mpo na kosenga bango basalela Artemisia. Madagascar nde eyanolaki noki mpe ebandaki kosalela yango kino ekalaki nkisi moko. Dr. Munyangi azongaki na Kinshasa na sanza ya mitano nsima na kokima RDC mwa mibu mpo na alukami na baike na bokoma ye.	https://www.voalingala.com/a/dr-munyangi-azwi-ndingisa-ya-kobanda-ba-essais-cliniques-ya-mono-na-ye/5465037.html
health	Etats-Unis ebakisi 23,4 millions $ ya lisungi mpo na bitumba na Ebola	"23,4 millions $ nde mosolo Etas-Unis ebakisi na nzela ya USAID (agence na ya USA mpo na mambi ya ntombwa-développement) na ntina ya kosunga bitumba na bokono bwa Ebola na monyele ya RDC. Lisungi lya llipesami ntango mikolo mizali kotangama mpo na bosakoli ya suka ya Ebola na RDC. ""Ata makasi masalami mpe motango mwa bakoni mokiti mingi mpenza, bitumba bisili te mpe nkwokoso ya bitumba ekomi mpasi likolo na COVID-19,"" eyebisi USAID na liyebisi. Yango ememi na 340 millions $ misolo USA epesa wuto libandela lya bokono boye na août 2018, eye esangisi lisungi ya misala mya etuka eye ya Afrika ne bikolo bizala nzinganzinga. Nzokande mbulamatari ya Etats-Unis esilakobimisa 600 miollions $ mpo na kopesa maboko na makasi bakanzi bazali kosala elongo na basungi basusu mpo na kosukisa Ebola. Mikolo mya Ebola mizali kotangama na monyele ya RDC nsima na lobiko ya mokoni ya suka. Ebola ezongaki lisusu na Beni mikolo mileki nsima mwa mpe na sanza moko na ndambo ya kozanga babeli. Mokoni moko akima esika lya lisungi mpe amonana te kino koleka mposo mibale."	https://www.voalingala.com/a/etats-unis-ebakisi-23-4-millions-ya-lisungi-mpo-na-bitumba-na-ebola/5427861.html
politics	Assemblée nationale ekokende loyi te mpo na Etat de siège	Assemblée nationale ekokoba mosala mwa yango mpo na kotala mambi matali état de siege. Esengalaki ekende na loyi lobi lokola Sénat nsima na session ya mars. Mokambi ya Assemblée nationale, Christophe Mboso Nkodia Puanga atangaki article 144 ya Buku Likonzi eye esengi na suku eye ya nse ya parlement koyeba kosangana mpo na kotala mpe kobakisa mikolo ya état de siège soki esengeli. Bakambi ba Assemblée nationale balobi lisusu ete mikolo misengeli kobakisama na session eye ya Assemblée nationale na ntina ya kokoka kosala linaka lya bayi CENi (Commission électorale nationale indépendante). Ezali lotomo mpo na Assemblée nationale kosala mosola moye, elimboli molobeli ya suku eye ya parlement. Sénat, suku sya likolo, ekeyi na loyi nsima na kosilisa mosala mwa yango ya session ya mars. Assemblée nationale ebakisaki mikolo 15 na état de siège eye mokonzi ya mboka Félix Tshisekedi atiaki mpo na Nord-kivu mpe na Ituri nsima na kokisa sanza moko, Ekobaki lisusu mikolo 15 soki bosenga bozali.	https://www.voalingala.com/a/assembl%C3%A9e-nationale-ekokende-loyi-te-mpo-na-etat-de-si%C3%A8ge/5928718.html
health	"“Publiez ce que vous payez"" epameli bopengwisi misolo mya botongi mapitalo na Congo-Brazzaville"	"ONG “Publiez ce que vous payez"" epameli ndenge misala mya botongi mapitalo na Cong-Brazzaville mikomi na suka te wuto 2019. ""Misolo mya l’Etat mipesamaki na ministè ya Santé na 2019 misali misala nini ?, emituni ONG eye na rapport ebimisi. Misala myango mizalaki mpo na kotonga mapitalo 12 ya minene (ba hôpitaux généraux"" na moko moko na ba 12 départements ya Congo-Brazzaville/ “Publiez ce que vous payez"" elobi esali bolukiluki na 35 projets likolo na motango ya 77 eye ezalaki mpo na kotonga misala mya Bokolongono. Misala myango misengaki koleka 14,6 millions ya ba euros to 9,6 milliards CFA. ""Tomoni ete ata misala mya botongi moko te esili,"" ekebisi mokambi ya “Publiez ce que vous payez"" na AFP, Brice Makoso. Mbulamatari epesi eyano na mituna myango."	https://www.voalingala.com/a/publiez-ce-que-vous-payez-epameli-bopengwisi-misolo-mya-botongi-mapitalo-na-congo-brazzaville/6224710.html
health	IGF epesi na bazuzi dossier ya misolo mya COVID mpe ekebisi baye bazali kopekisa misala ya kolonga ba compensations	"""Inspection générale ya Finances ekuti makambo malakisi bosaleli bobe bwa misolo (faits de mégestion caractérisé) mpe tosili tomemaki makomba mango na misala mya bosembo,"" elobi mokambi ya sika ya IGF na bapanzi sango na Kinshasa. ""Tondika dossier ya yango mpo ete misala mya bosembo misala maye masengeli. Tozali kolikya ete misala mya bosembo mya mboka na biso mikoka kongaka baye bazali kati na bosaleli misolo na lolelenge mabe boye bomonisami,"" eyebisi Inspecteur général chef de service de l'inspection générale des finances Jules Alingete. Misolo mya COVID mizalaki kati na bolukiluki IGF esalaki mikolo mileki. IGF elandelaki ministère ya bokolongono, misala mya bitumba na COVID mpe INRB (Institut national des recherches biomédicales). IGF etalaki mpe bosaleli mya compte général ya l’Etat na Banque centrale, encadrement ya dépense ya république, mpe bozongisami ya ba dévises (misolo mya bapaya). M. Alingete alobi ete ekolo ezali kobungisa 5 milliards ya ba dollars na ba exonérations (ndingisa ya kofuta mpako te) mpe 1,5 milliards ya ba dollars na ba compensations ya lokuta. ""Tika na yebisa bino ete ba exonérations mpe ba compassassions ekoma lolenge ya mayele ya koyiba misolo ya l’Etat,"" ebeti sete M. Alingete. Alobi ete bolukiluki bominisi ete 1.300 exonérations ezali na mboka mpe yango ezangisi ekolo 5 milliards ya ba dollars. Mboka ezangaka 1,5 milliards ya ba dollars mpo na ba compensations. Compemsations ezali boyokani mpo ete compagnie to moto songolo afuta mpako te mpo na l’Etat esengeli afuta ye nyango to mpo l’Etat ekwayisamaki na bosambisami. M. Alingete ayebisi ete misala mizali kosalama mpo na kosukisa compensations nyonso ya lokuta. Kasi akitisi mitema mya baye bazali na ya na ba compassassions ya solo lokola ba pétroliers mpe miniers mpo ya bango ekotikala. M. Alingete asakoli ete kaka 1% ya bana mboka nde bazwa mbano ya ba compassasions ya lokuta. ""1% wana ezali bato bazali na nguya baye bazali kosala nyonso mpo na mosala na biso mokoba te. Ezali mpo na bolamu ya mboka nde tozali kosala mosala,"" elobi M. Alingete."	https://www.voalingala.com/a/igf-epesi-na-bazuzi-dossier-ya-misolo-mya-covid-mpe-ekebisi-baye-bazali-kopekisa-misala-ya-kolonga-ba-compensations/5542418.html
business	Boyokani mpo na aérogare kati na Eximbank na RDC nanu atiami te na mosola (Ambassade ya Chine)	"Boyokani mpo na nyongo na ya kotonga aérogare ya sika ya lipanda lya mpepo lya N’Djili namu etiami na misalan te. Ezali kozela mbulamatari ya Ekolo Congo démocratique endima maye mayokamaki, eyebisi ambassade ya Chine na Kinshasa. Ambassade ya Chine edimisi liyebisi mpe epameli lingomba ya bitumba mpo na bosembo ACAJ na kopesa sango ya lokuta. ""Eximbank Chine, uto ekelama na 1994, etikala kofunda mbulamatari ya RDC na ba zuzi"", ekomi ambassade ya Chine na Twitter na yango. Mpo na ambassade ya Chine, ekozala nyongo Eximbank Chine ekopesa RDC na crédit préférentiel mpo na efutama na mibu tuku minei. Mwa nungu nungu ezali kotombala wuto mwa mikolo na ba réseaux sociaux mpo na likambo lyango. Nzokande na eyano apasekai na bakeli mibeko, ministre ya Transports Didier Mazenga Mukanzu alobaki, le 28 mai 2020, ete mosolo ya Go-Pass to IDEF eselalamaka mingi mpo kobongisa bisaleli bya libanda lya mpepo na ekolo mobimba. M. Mazenga akomaki mpe lisusu ete na mibu misato mikoya, misolo ya Ga-Pass mikozala na 90% mpo na kofuta nyongo ya 354.23 millions ya dollars na Eximbank Chine. Président ya kala Joseph Kabila abetaki piololo mpo bobandi misala mya kotonga yango na 2018 kasi yango eslama te. Mpo na kobimba na libanda lya mpepo mpe kosala mobembo moto nyono afutaka 50$ mpo na mboka ya libanda mpe 30$ mpo na bituka."	https://www.voalingala.com/a/boyokani-mpo-na-a%C3%A9rogare-kati-na-eximbank-na-rdc-nanu-atiami-te-na-mosola-(ambassade-ya-chine)/5452255.html
politics	Police ya Kinshasa ekebisi balandi ya J-P Bemba nsima na mobulu	"Commissariat provincial ya police nationale congolaise ya engumba ya Kinshasa ekebisi balandi ya Jean-Pierre, mokonzi ya MLC mpe moko ya bakambi ya Lamuka, mpo kopunza biloko mpe kobundisa policiers nsima ya meeting na Ste Thérèse, na N’Djili, o’mokolo ya eyenga. ""Ba policiers mitano bazokaki, mituka ya police minei mibebisamaki, mituka misusu ya bato bayike mibundisamaki, sous ciat Sonapangu ya quartier 2 N’Djili epunzamaki, etando enene (écran géant) ya Orange/Bracongo ebebisamaki, bisaleli ya kermesse ya place Ste Thérèse bimemamaki,"" elobi na liyebisi commissaire provincial mpe commandant ya engumba Kinshasa, Sylvano Kasongo. Police ekebisi ete ekotika lisusu te balandi ya mangomba ya politiki ko tambola likolo ya mibeko ya mboka na bozangi etumbu. Bakonzi ya police basepeli ete moto moke te akufi to azoki kati na baye bazalaki kosala mobulu. Mpe basengi na baye basalaka mabongisi ya milulu ya montindo boye kokengele mpe kokamba balandi na bango malamu. J-P Bemba asalaki meeting na Ste Thérèse nsima na bozongi na ye o'mokolo ya eyenga na Kinshasa, na kuwata Bruxelles."	https://www.voalingala.com/a/police-ya-kinshasa-ekebisi-balandi-ya-j-p-bemba-nsima-na-mobulu/4971492.html
sports	Champion du monde ya boxe Ilunga Makabu akutani na Tshisekedi nsima na elonga na ye	Junior Ilunga Makabu, elombe ya molongo na boxe (bibotu) akutani na président Félix Tshisekedi nsima na elonga na ye le 21 décembre liboso ya moyi Nigeria Olanrewaju Durodola. M. Ilunga alakisi M. Tshisekedi mokaba na ye ya chmpion du monde ya ba lourd légers/WBC Golden mpe ba gngs na ye. Alonagaki Olanrewaju Durodola na K.O (makelekale) mpe atikali elombe ya molongo. Nsima na elonga na ye, M. Ilunga atondaki président Tshisekedi na kozala sponsor na ye. M. Ilunga atangami na WBC kati na bato bakoki kozala boxeur ya mobu mpe lisusu mpo na K.O ya kitoko koleka. Babeti bibotu basusu lokola Britannique Tyson Fury, Mexicain Canelo Alvarez mpe Américain Teofimo Lopez batangami mpe kati baye kaboki kopona bo’ meilleur boxeur ya mobu. 	https://www.voalingala.com/a/champion-du-monde-ya-boxe-ilunga-makabu-akutani-na-tshisekedi-nsima-na-elonga-na-ye/5728845.html
politics	Biden na bayi Amerika basusu bapesami etumbu na Russie	Ekolo Russie esakoli ete epesi yango mpe lokola etumbu na bayi Etats-Unis zomi na misato bo’ eyano na etumbu Amerika na bayi West bapesi yango mpo na bitumba na Ukraine. Moscou esakoli ete epesi mpe etumbu yango na bakonzi ya Canada na bayi kikolo misusu ya West. President Joe Biden ya Etats-Unis azali mpe moko na baye bapesami etumbu yango, elobi ministre ya Russie ya mambi ya Bapaya, Sergeui Lavrov. Secrétaire d’Etat ya Amerika Antony Blinken na ya Bobateli ya Ekolo Lloyd Austin mpe bazali na kati. Bayi ekolo Canada 313, lokola ministre ya Yambo Justin Trudeau. bazali mpe na etumbu yango. Ezali yoko na biyano Russie epesi na etumbu Etats-Unis na bikolo misusu ya West bapesi na Moscou mpo na bitumba ezali kosala na Ukraine. Washington epakisaki mibembo na Amerika na mokonzi ya Russie Vladimir Poutine na ministre wa ye ya mambi ya Bapaya Lavrov kati na bitumbu biye bikati Russie na mokili. Russie elobi te etumbu na yango ezali mpenza ya ndenge nini. Nzoka nde, bakisa lisungi lya dollars millions nkama mwambe Etats-Unis elobi epesi na Ukraine, Joe Biden alaki ete mboka na ye ekotinda bibutndeli ya kobatela mapata ma Ukraine kino mosika. Ezalaki eyano na bosenga ya président Volodymyr Zelensky mercredi na lisikulu lya ye na visioconférence na Congrès ya Amerika.	https://www.voalingala.com/a/6488453.html
politics	BCNUDH esengi bolukiluki na ndenge police ezokisaki batu ba botamboli na Buakvu	Bureau ya mambi ma makoki mabomoto ya ONU na Ekolo Congo démocratique (BCNUDH) esengi na bakonzi ya mboka kosala bolukiluki likolo ya makasi police esalelaki na milulu mokolo mwa eyanga 18 avril 2021 na Bukavu. Bato sambo kozokaki makasi na engumba mokonzi ya Sud-Kivu, na milulu mya kosenga bokengi ya mboka mpe bolongwi ya MONUSCO. Mopanzi sango moko mpe mokole mobeko moko ya etuka bazalaki kati na baye bazwi mpasi. Bureau ya makoki ma bomoto ya ONU na RDC epameli ndenge bayi bokengi basaleli makasi mpe ekundoli ete bonsomi ya kosangana bozali moko na makoki ya likonzi mabatelamaka na Buku likonzi. ONG JED, Journaliste en danger apameli mpe monyokoli ya bapanzi sango na Sud-Kivu.	https://www.voalingala.com/a/bcnudh-esengi-bolukiluki-na-ndenge-police-ezokisaki-batu-ba-botamboli-na-buakvu/5859029.html
sports	Jean-Florent Ibenge azongi sélectionneur ya ba Léopards A’	"Jean-Florent Ibenge azongi na ebonga ya sélectionneur ya ba Léopards A’ ya ndembo ya makolo, kolanda mokano mwa FECOFA (Fédération congolaise ya Football Association). ""Sélectionneur national, molongi ya CHAN Rwanda 2013, akomema ba Léopards A’ na phase finale ya Championnat ya Afrika ya bikolo ya mbala motoba, eye ekopetama wuto le 16 janvier kino le 7 février 2021,"" esakoli FECOFA na site internet na yango. Coach Ibenge atikaki mosala ya bokambi équipe nationale senior A-Pro ya RDC mobu moleki nsima na bolongwi ya ba Léopards na quarts de finale ya CHAN ya 2019 na Egypte. Atikalaki kaka kokamba AS V.Club ya Kinshasa mpe kosala misala misusu na fédération. Lokola sélectionneur ya ba Léopards A’, akosungama na Pamphile Mihayo mpe Daula Lopembe. Ba gardiens nde bakokangambama na Eugène Bulayima. FECOFA eyebisi ete etie na esika staff technique ya équipe nationale mpo na kobongisa CHAN mpe phase finale ya Championnat d’Affrique des nations "":Cameroun 2020 »"" Cameroun na Zimbabwe bakobeta match ya liboso ya Championnat ya Afrika ya bikolo. RDC ekokota na championnat yango le 16 janvier na match na Congo-Brazzaville le 16 janvier na stade Japon ma na Douala. RDC esi elonga CHAN mbala mibale, na 2009 mpe 2016. Mbala eye ezali na groupe B na Congo-Brazzaville, Niger mpe Libye."	https://www.voalingala.com/a/jean-florent-ibenge-azongi-s%C3%A9lectionneur-ya-ba-l%C3%A9opards-a-/5700711.html
sports	FECOCA ekati championnat, Mazembe, V.Club, Maniema Union na DCMP nde bakobeta compétions africaines	FECOFA (Fédération congolaise ya football association) ezwi mokano ete TP Mazembe, AS, V.Club, AS. Maniema Union na DCMP nde bakobeta compétions afriaines lokola chmapionnat national esuki na kati mpo na COVID19. FECOFA ekati championnat mpo na COVID-19. Elobi na esika momekano ya ligue 1 ezali, TP Mazembe nde elongi championnat. Comité exécutif ya FECOFA ekutani mpo na yango an Kinshasa na bosenga ya LINAFFOT (Ligue nationale ya football) mpe ba clubs. Comité eye esakoli ete TP Mazembe, lokola ezali na 53 points (20 matches) esika championnat etelemaki, ezali molongi mpe ekolakisa elongi ya RDC na Ligue des champions ya CAF. AS. V.Club nde ezali na esika ya mibale ma 42 points na 21 matches, ekokende elonge na TP Mazembe na Ligues des champions. Lokola Coupe du Congo esalami te, Maniema Union ya Kindu mpe AS DCMP baye bazali ba molongo ya misato mpe ya minei nde balakisi elongi ya RDC na Coupe de la Confédération africaine.	https://www.voalingala.com/a/fecoca-ekati-championnat-mazembe-v-club-maniema-union-na-dcmp-nde-bakobeta-comp%C3%A9tions-africaines/5418679.html
politics	Molongani ya mokambi ya suku ya nse ya Parlement ya Amerika abetami marteau	Moto moko akangami nsima na kobeta Marteau molongolani ya Nancy Pelosi mokambi ya suku ya nse parlement ya Etats-Unis na ndako na ye na San Franciso. Molongani ya Nancy Pelosi mokambi ya ba democrates na Congres apesami lipaso, moto yango azalaki nde koluka Nancy Pelosi. Moto yango angaki “Nancy azali wapi” ntango akotki na butu ya mokolo mwa minei ndako ya libota lya Pelosi. Moto yango akangami mpe bolukiluki bozali kosalama. Bobangi bokomi kati na bayi politiki, mingi mingi bayi lingomba lya ba democrates baye bazali kosambisa balandi ba Donald Trump, mokambi ya kalaka ya Amerika, mpo na eyoma basalaki le 6 janvier 2021 na ndako ya Congres, Capitol, mpo nak kobota elonga ya Joe Biden na maponami ma mokonzi ya mboka. Misala mya bolukiluki mya parlement mifundaki Donald Trump mibengisaki ye mpo ete asamba na eyoma eye.	https://www.voalingala.com/a/6810881.html
politics	Etats-Unis elaki kopesa maboko na mbulatari ya Ilunga	"Ntoma to ambassadeur ya Etats-Unis na Kinshasa asakoli ete mboka na ye ekopesa maboko na mbulamatari ya Premier ministre Sylvestre Ilunga mobimisami na ntongo ya mokolo ya yambo. Ambassadeur apesi losako na mbulamatari ya sika na maloba akomi na compte Twitter na ye. ""Tomibongisi mpo na kosala na mbulamatari ya sika mpo komema o’boso boyokani to partenarit privilégié U.S.-#RDC na ntina kotiya kimya liboso mpe bofulukisami. #PP4PP,"" ekomi M. Hammer. Etats-Unis esi elobaki yango nsima na elonga ya Félix Tshisekedi lokola mokonzi ya mboka na sanza ya yambo eleki."	https://www.voalingala.com/a/etats-unis-elaki-kopesa-maboko-na-mbulatari-ya-ilunga/5057166.html
sports	Barrage Mondial Qatar 2022: Ba Léopards ya RDC bakoboli 1-1 na ba Lions ya Atlas	Ba Léopards ya Ekolo Congo démocratique bakoboli 1-1 na ba Lions d'Atlas ya Maroc na match ya yambo ya barrages ya mondial Qatar 2022 na stade des martyrs na Kinshasa. Ba Léopards bazwaki match na maboko na mi-temps ya yambo mpe bamonaki nzela ya moniama na 12e minute. Yaone Wissa ya ba Léopards nde aningisaki moniama na 12e minute. Match ebongalamaki mwa moke na mi-temps ya mibale. Ba Lions d'Atlas balamukaki mpe makomisaki match mwa kilo. Ngambo mibale, basani basika bakotisamaki. Ba Léoparcs babikaki na 54e minute mpo Ryan Mmaee' ya Maroc akokaki te kotia penalty epesamaki na ba Lions nsima na Cedrick Bakambu ya RDC kosimba ballon na rectangle ya monene. Na 76e minute, nsima na Cerdrick Bakambu kolongala te kotia mongete, na Lions batindaki ballon mosika ngambo ya moyambi ya na Léopards Kiasumbwa mpe Tarrik Tissoudali atiaki mongete ntango bayi RDC bazalaki kozela arbitre abeta piololo mpo na hors jeu. 1-1, mongete mwango mondimamaki. Sika ekosengela kozela match ya mibale mardi le 29 mars na Maroc mpo na koyeba nani kati na ba Léopards na ba Lions ya Atlas akoleka na phase finale ya mondial 2022 na Qatar. Mokonzi ya mboka RDC Félix Tshisekedi azali na match ya stade des martyrs. 	https://www.voalingala.com/a/6501710.html
politics	Fayulu na Muzito basengi CENI elongwa na nse ya mpifo ya bayi politiki	Adolphe Muzito na Martin Fayulu, bakambi babale balingomba Lamuka, bapesi makanisi ma bango mpo na bongwana ya CENI (Commission électorale nationale indépendante) yambo na maponami ma 2023. MM. Muzito na Fayulu basengi ete misala mya maponami to CENI milongolama na mpifo ya bayi politiki. Basakoli makanisi ma bango vendredi liboso lya bapanzi sango na Kinshasa. Makanisi mango mazali na matono 16, elobaki M. Fayulu oyo azali sika kotambwisa lingomba Lamuka. MM. Fayulu na Muzito basengi ete plénière ya CENI ezala na bonsomi makasi. Balobi ezali mpo na kopekisa nkwokoso lokola eye ya 1960 na Ekolo Congo democratique. Plénière yango esengeli ekoma na bato 23 na esika ya 13, kati bango batindami mwambe ya biyamba, mwambe misusu ya ba forces sociales, na molobeli moko mpe batindami motoba ya mangomba ma politiki. Bureau ya CENI esengeli ezala na bato 17 mpe ekambama na bayi biyamba na ngala na ngala ya sanza misato. Makanisi mango mapesami ntango nungu nungu ebandi mpo na bosalami bwa maponami. Mposo moleki CENCO, lisanga lya b'episkopo ya katoliko, lisengaki ete mbulamatari eye ekotiama na Ministre wa Yambo ya sika Jean-Michel Sama Lukonde eyeba na kobongisama maponami mpo masalama koleka 2023 te lokola mopeko mosengi. Bayi lingoamba UDPS/Tshisekedi baike batombokaki mpo na yango. Mposo moleki, MM. na Fayulu na Muzito balobaki ete bakambi basusu babale ba Lamuka, Jean-Pierre Bemba na Moïse Katumbi balongwe bango moko na lingomba liye mpo bakeyi na Union sacrée ekalami na président Félix Tshisekedi.	https://www.voalingala.com/a/fayulu-na-muzito-basengi-ceni-elongwa-na-nse-ya-mpifo-ya-bayi-politiki/5812216.html
politics	Mabunda asengi na comité des sages ya Ass. nat. kolandela likambo na kaniaka ya ba députés	"Motambwisi ya Assemblée nationale Jeanine Mabunda asengi na ""comité des sages"" ya suku ya nse ya Parlement kolandela likambo lya kaniaka ya ba ""députés nationaux"". Mokanda ya kosenga bolongwi na ye bozali kotambola na manzaka ma pene 250 députés, elobi Mohindo Nzangi, moko na bango. Mme akomelaki comité des sages le 9 novembre. Bayi PPRD bazalaki kopamela boluki kopesa kanianka na bakeli mibeko na ntina ya kobongola majorité na parlement. Mokambi ya groupe parlementaire ya PPRD (Parti du peuple pour la reconstruction et la démocratie na baninga ba bango, Didi Manara alobaki ete baike balukaki kopesa kino 7.000 dollars na moko moko. Président Tshisekedi ayokaki bato pene na mposo misato na ntina ya koluka kokela liboke lya sita ya bato bakotambola na ye na bokambi mboka. M. Tshisekedi apamelaki boyokani kani na lisanga lya boyokani kati na lingomba lya ye CACH mpe FCC ya mokonzi ya kala Joseph Kabila. Baike basengaki kokweyisakobongola majorité na Assemblée nationale. Bayi FCC bazali kokebisa ete esalama na kobuka Buku Mohindo Nzangi, mokeli mobeko ya Lamuka alobaki mercredi ete motango ya baye batie manzaka na mokanda mpo na kokweyisa bureau ya Assemblée natinale na Jeanine Mabunda, mosi moleka bato 250 lokola yango esengaki na mibeko ya Assemblée nationale. Mardi, ba députés 305 ya FCC balakaki sembo na Mme Mabunda mpe na mokonzi ya kala Joseph Kabila Conseil d’Etat ebwakisi mposo moleki bosenga ya mokeli mobeko Frabrise Puela nse mpo na likambo yango."	https://www.voalingala.com/a/mabunda-asengi-na-comit%C3%A9-des-sages-ya-ass-nat-kolandela-likambo-na-kaniaka-ya-ba-d%C3%A9put%C3%A9s/5685774.html
health	Pompeo akebisi Chine mpo na kokosela USA makambo ya bobandi ya COVID19	"Mokambi ya mambi matali bikolo bya bapaya ya Etats-Unis, Secrétaire d’Etat Mike Pompeo apameli Chine mpo na kokosela mboka na ye makambo mpo na ndenge coronavirus COVID-19 ebandaki. COVID-19 epanzi mokili mobimba mpe ebomi bato mingi. M. Pompeo asoli likambo lyango na mokambi ya parti communiste ya Chine Yang Jiechi. M. Pompeo ""aboyi na makasi makambo Chine ezali kosala mpo komemisa mokumba ya COVID-19 na Etats-Unis,"" elobi liyebisi ya département d’Etat ya USA. Washington ebengisaki ambassadeur ya Chine vendredi mpo na kotuna ye malabo ya bakonzi ya mboka na ye. Molebeli ya ministère ya misala ya mboka ya bapaya ya Chine, Zhao Lijian, akomaki na Twitter ete ""mampinga ya Amerika makoki kozala ete makotisaki virus na Wuhan,"" engumba ya Chine epayi wapi bokono boye bobandaki na décembre kolanda mingi na ba scientifiques. M. Pompeo apesaki nkanda na Chine ntango abengaki yango ""virus ya Wuhan"", ntango OMS (Mabongisi ya molongo mpo na bokolongono) epekisa koloba boye."	https://www.voalingala.com/a/pompeo-akebisi-chine-mpo-na-kokosela-usa-makambo-ya-bobandi-ya-covid19/5331020.html
politics	Bosambisami ya Kamerhe na basusu bozongeli na zuzi mokambi ya sika	Bosambisi mpo na botongami ya ndako nkoto moto na ndambo mpo na mikolo nkama mya yambo ya président Félix Tshisekedi bozongeli mercredi nsima na liwa lya mbalakaka mposo moleki ya zuzi mokambi Raphaël Yanyi Ovungu. Zuzi mokmabi ya sika oyo atiyamaki, Pierrot Bankenge Mvita nde azali kokamba bosambisami. Banzeneke bababandi koyonala na mituna mya zuzi mokonzi ya bosamabisami. Justin Bitakwira, ministre ya kala développement rural nde azalaki monzeneneke ya yambo ya koyanola, kasi basembeli ya M. Kamerhe baboyaki ye aloba kaka mpo na litatoli lya mpamba. Zuzi Bankenge asengaki ye alobi na nse ya ndayi. Vital Kamerha, mosungi mpe mokambi ya kala ya ndako ya misala mya president Félix Tshisekedi, Jeannot Muhima mpe Jammal Sammy Jammal bayanolaki yambo na mituna ya ba zuzi mpe ya bafundi. 	https://www.voalingala.com/a/bosambisami-ya-kamerhe-na-basusu-bozongeli-na-zuzi-mokambi-ya-sika/5447536.html
politics	Ilunga Ilunkamba alobi gouvernement, kala te	Masolo mpo na kosala gouvernement mazali kokoba, elobi Premier ministre oyo atiyami sika, Sylvestre Ilunga Ilunkamba nsima na bokutani na Premier ministre oyo azali kobima, Bruno Tshibala. Bakutanaki na Primature na Kinshasa mpo na kolengela remise et reprise to kopesana mikanda. Sylvestre Ilunga ayebisi bapanzi sango bazalaki na esika eye ete soki masolo masili kati na CACH, lingomba ya président Felix Tshisekedi, na FCC, eye ya Joseph Kabila mokonzi ya mboka ya kala, akosalakola gouvernement na ye. Sylvestre Ilunga Ilunkamba atiyamaki na ebonga na ye le 20 mai. Na ngambo na ye, Bruno Tshibala asengi na bana mboka Congo démocratique koyeba kozela.	https://www.voalingala.com/a/ilunga-ilunkamba-alobi-gouvernement-kala-te/4950062.html
politics	Tshisekedi abakisi mikolo 15 na état de siege	Président Félix Tshisekedi abakisi mikolo zomi na mitano na état de siège na bituka ya Nord-Kivu mpe ya Ituri. Mokano mwa mokonzi ya mboka mobakisi mikolo myango motangi lundi na mpokwa na etando eke ya mboka RTNC. Parlement (Assemblée nationale mpe Sénat) endimaki mabongisi ma mobeko ya kobaskia mikolo ministre ya développement rural, François, amemaki na nkombo ya mbulamatari. Mposo moleki, Sénat esi endimaki mobangisi ma mobeko ya kopesa mbulamatari makoki ya kotambwisi état de siège (Loi d'habilitation na français). Ekomi mbala ya misato état de siège mokonzi ya mboka atiaki na Nord-Kivu mpe na Ituri, mpo na kozongisa kimya, ebakisami mikolo. Président Tshisekedi azali na monyele ya mboka wuta koleka mposo moko.	https://www.voalingala.com/a/tshisekedi-abakisi-mikolo-15-na-%C3%A9tat-de-siege/5937356.html
health	Bato koleka 30 bakufi mpe koleka 500 bazwami na peste na Ituri	"Bato koleka 500 bazwani na bokono bwa peste mpe koleka 30 bakufi na yango na Biringi, na Aru, na Ituri. ""Tozali sika na koleka bakoni 520 ya peste, kati na bango 31 bakufi, elobi ministre ya etuka ya Ituri ya Bokolongo,"" Dr. Patrick Karamura. Alobi peste ezalaka endémique (ezongelaka) mingi na Ituri. Peste yango ezali bubonique te kino sika kasi bato batono bazwami na peste pulmonaire mpe mibale peste septicémique. Bakoni babandaki kozwama le 15 novembre mpe le 13 décembre, elobi Dr, Anne Laudisoit, épidémiologiste mpe moyi Amerika asalaka na ONG Ecohealth Alliance eye azalaka na New York, kasi azali na lipinga na ye na Ituri mpo na bokono boye. Kolanda Dr. Laudisoit, bakoni bazali mingi na mibu 13 kasi ya elenge koleka azali na mibu misato mpe ya mobange na 73. Mpuku mingi ekufaki na yango mpe sili ekenda epayi na bato kpesa bango bokono. OMS elobi eyebaki bozongi ya bokono bwa peste na Ituri na juin 2020 mpe ebelelaki mikoli na sanza ya juillet."	https://www.voalingala.com/a/bato-koleka-30-bakufi-mpe-koleka-500-bazwami-na-peste-na-ituri/5785066.html
politics	Tshisekedi na Bangui	Président Félix Tshisekedi akomaki le 1er décembre 2019 na Bangui mpo na mobembo ya mikolo mibale. Nsima na bokomi bwa ye, akitaki na bonkudoli ya mokolo ya lipanda ya ekolo Centrafrique. Azalaki elongo na mokokani wa Ye Fautin-Archange Toudéra. M. Tshisekedi azali mokonzi ya yambo ya kosala mobembo na Centrafrique mpe ya lala kuna, uto mibu misato, elobi présidence ya RDC. Nsima na na Bangui, M. Tshisekedi esengeli azala na Sud-Ubangi epayi wapi akokende kotala bato baye bazwi mpasi nsima na mpela mpe na bomati na mayi. Bato koleka 200.000 nde bazali na mpasi mpo na bomati ya ebale ya Ubangi, kolanda OCHA. 	https://www.voalingala.com/a/tshisekedi-na-bangui/5188309.html
business	Carburant mpasi na Brazzaville	"Mpasi mpo na kozwa petololo to carburant na Brazzaville. Wuto mikolo misato, mituka misali milongo na engumba mokonzi ya Congo-Brazzaville mpo na kozela essence, esakoli Agence Chine nouvelle (Xinhua). ""Nazo’sala lisusu mpenza te. Nakomia kosala ba demi-courses,"" elobi na Xinhua, mokumbi taxi Gilbert Goma, na mibu 38. Yango esali ete ntalo ya essence ekomi na 800 Francs CFA to 1.000 Francs CFA na litre bisika misusu. Ntalo bakonzi batia ezalaki nde 595 FCFA. Mbulamatari nanu epesi ndimbola te kasi Agence Chine nouvelle elobi ete ezali mpo na nkwokoso na nzela ya engunduka to chemin de fer Congo Océan. (CFCO) Moko na bayi Congolaise de Raffinage (CORAF) na Pointe-Noire alobi carburant ezali na yango kuna. CORAF ekoki kobimisa kino million moko ya tonne ya brut mobu monso kasi sika ebimisaka kaka 600.00 tonnes eye ekoki te mpo bosenga ya ekolo. Wuto mobu moleki, mbulamatari ebandaki misala mya kotonga raffinerie mosusu eye ekokoka kobisa 2,5 millons ya tonnes mibu minso mpe ekopesa misala na bana mboka 5.000, na boyokani na Chine."	https://www.voalingala.com/a/carburant-mpasi-na-brazzaville/6000353.html
politics	Idriss Deby na Tshisekedi bayokani te mpo mboka eye ekozala membre ya Conseil ya sécurité ya ONU	Président ya Tchad, Maréchal Idriss Deby na mokokani wa ye ya RDC, Félix Tshisekedi, basololi na visioconférence mpo etali ekolo ekozala na bo’ membre non permanent ya Conseil ya sécurité ya ONU. Kasi bayokani te mpo na mboka esengeli ezwa ebonga eye. RDC, Tchad na Gabon bango nde bikolo bisato ya Afrika bizali kosenga kozala na ebonga yango. Kolanda présidence ya RDC, présidence ya Gabon Ali Bongo Ondimba azalaki na masolo mango. Asengaki bolimbisi na ngonga ya suka. Président Félix Antoine Tshisekedi na Idriss Deby Itno basololi ntango molayi mpo na yango… Masolo na bango makokoba nsima, elobi bayi présidence ya RDC. Maréchal Deby na Tshisekedi basololaki mpe ete Union africaine eye mokonzi ya RDC awzi bokambi na yango. Balobelaki mpe bokengi na Afrika ya kati kati.	https://www.voalingala.com/a/idriss-deby-na-tshisekedi-bayokani-te-mpo-mboka-eye-ekozala-membre-ya-conseil-ya-s%C3%A9curit%C3%A9-ya-onu/5799087.html
politics	Tshisekedi apesi losako na bawei ya génocide na Rwanda	Mokonzi ya sika ya ekolo RDC atiki fololo mpe akomaki maloba na buku ya kokanisa ba wei ya bobomani monene na Rwanda, na monument oyo atalaki o'mokolo mwa lundi. Président Félix Tshisekedi azalaki na bofungwami ya 7e edition ya Africa CEO Forum na Kigali, na Rwanda esika wapi akomaki lobi moleki. Azali elongo na mokokani wa ye ya Rwanda, Paul Kagame.  Basololaki lobi moleki nsima ya bokomi na ye na engumba mokonzi ya Rwanda.  Mokonzi ya sika ya RDC apesaki losako lelo na bawei ya genocide ya Rwanda na monument liye atali.  Akozuwa maloba na bokutani Africa CEO Forum mpo na kotalisa lolenge ya kosalama misala ya nkita na mboka Congo démocratique.	https://www.voalingala.com/a/tshisekedi-apesi-losako-na-bawei-ya-g%C3%A9nocide-na-rwanda/4846999.html
politics	Moto moko akufi mpe bato basusu babale bazoki na ba bombes artisanales misato ebeti na Beni	"Ba bombes artisanales misato (basala na maboko) ebetaki o’mokolo mwa eyenga na Beni, moto moko akufi mpe basi babale bazoki, elobi bakambi ba etuka. Ezali mbala ya yambo attaque na bombe esalama na engumba eye ba ADF bafundamaka na kosala bitumba. Mokambi ya soda ya engumba Beni, Colonel Narcisse Muteba Konga atie couvre-feu. ""Nalingi namona moto moko te na nzela. Bato banso bamibomba nzambi na sango tozwi, likambo mosusu lizali kobongisama. Nalingi namona kaka ba policiers mpe basoda na nzela,"" elobi colonel Muteba na bapanzi sango. Bombe ya liboso ebetaki na 6h00. Colonel Mueba alobi ete ezalaki “bombe artisanale” mpe etiamki kati na ndako ya Nzambe ya katoliko assompitionniste. Basi babale bazoki mpe bombe yango ebataki ntango bato bato babandaki kosangana mpo na milulu ya sacrément ya confirmation, eyebisi vicaire general ya Beni, Mgr Laurent Sondirya. “Balingaki esalama ntango bato bakozala mingi mpo bana na baboti ba bango balingaki kozala mingi na milulu myango, ebakisi Mgr. Sondirya. Bombe ya mibale ebetaki na 19h30, mpe moto azalaki komema yango akufi ntango ebeti pene na ekala ya masanga epayi bato pene na zomi bazalaki komela, na commune ya Rwenzori, elobi colonel Muteba. Ezali mbala ya liboso ba bombes ebetama na Beni. Bureau conjoint ya Nations unies nde elobi ba bombes misato nde ebetaki mpe emali yango. ""BCNUDH epameli makasi bituka na bisaka ya losambo na Beni na baye bayebani te. Ba engins explositifs misato ebetaki na ndako ya nZambe mibale mpe pene na mosquée moko ntango basambeli bazali na mayangani, le 26 mpe le 27 juin,"" ekomi na Tiwtter BCNUDH. Ba ADF bafundamaka na kozala na lisanga ya bondongolomeso groupe état islamique to DAESH. Beni, lokola etuka ya Nord-Kivu mpe ya Ituri ezali na état de siège président Félix Tshisekedi atiaki wuta sanza moko na koleka mposo misato."	https://www.voalingala.com/a/moto-moko-akufi-mpe-bato-basusu-babale-bazoki-na-ba-bombes-artisanales-mibale-ebeti-na-beni/5945018.html
politics	Bemba alobi bato baleki na mbulamatari ntango moloso mozali kokita	"Jean-Pierre Bemba, mokambi ya MLC (Mouvement pour la libération du Congo) mpe motambwisi ya lingomba Lamuka banda sanza moko, alobi ete bato baleki ebele na mbulamatari ya Premier ministre Sylvestre Ilunga Ilunkamba. ""Bato baleki ebele ntango mosolo ya l’Etat ezali nse kokita,"" akomi na compte Twitter na ye. ""Ndenge nini kopesa eyano na bosenga ya makasi ya bana Congo? Ndenge nini kopesa eyano na maye matali bokonongono, nkita mpe bomoi na bato?"" amituni na makomi na ye. Na ngambo na yango lisanga Ensemble ya Moïse Katumbi esengi ete ba institutions ya mboka eyeba na kotosa mibeko. Tosengi ete ba institutions ya ekolo etoosa mpenza mibeko. Tosengi bango lomema mokumba na bango nakosala mbongwana mosengeli mpo na botambwisami ya malamu ya l’Etat mpe mpo na biyano na nkwokoso ya ekolo, ekomi lisanga ya M. Katumbi. Mbulatari momisakami o’mokolo ya yambo ya mposo na ntongo, sanza mwambe nsima na bokoti na bokonzi ya president Félix Tshisekedi mpe sanza misato nsima na botiyami ya Premier ministre Sylvestre Ilunga Ilunkamba. Mbulamatari myango mozali na bato 66. 49 ministre mpe 17 vice-ministres d'Etat. 5 vice-Premiers ministres, 10 ministres d'Etat, 3 ministres délégués, 31 ministres mpe 17 vice-ministres. Kaka bovandisami na bango na mosala ya bamba bokesenga dollars milioni mitano, kolanda mokanda ya ministre ya budget. "	https://www.voalingala.com/a/bemba-alobi-bato-baleki-na-mbulamari-ntango-moloso-mozali-kosila/5058650.html
politics	Ba commandants babale ya FARDC na Beni mpe Ituri babengisami na Kinshasa	Général Jerome Chico Tshibambwe, commandant ya 32e brigade ya réaction rapide na Beni, na Nord-Kivu, abengisami na Kinshasa, eyebisi mampinga ya FARDC  na compte Twitter. Na esika na ye, général André Ehoza Uketi nde atiyami mpo na mwa ntango. Ndenge moko mpe Commandant second ya secteur ya misala ya ba FARDC na Ituri, général Chiviri Hamuli abengisami mpe na Kinshasa mpo mituna na bakonzi. Na esika na ye général Robert Yav Avul Ngola, commandant ya 32e brigade ya défense oyo azali na Mambasa (Ituri) nde akosala mosala mpo na mwa ntango. Bakambi ya mampinga ya ekolo Congo démocratique bayibisi te ntina nini ba commandants babale baye babengisami na Kinshasa mpe ntango nini bakowumela kuna. Général Jerome Chico Tshibambwe azali oyo bakambi ya mampinga bamonisaki na bililingi mpe balobaki ete alongaki batomboki ya ADF mpe abotolaki bango likonzi na bango ya Madina, na Beni. Nzokande bato ebele bazali kosenge ete bakonzi ya mboka balongola ba commandants bawumela na Beni mpe Ituri mpo kolouka kosilisa noki bitumba. Bayi société civile basengaki yango na bokutani na Premier ministre belge Sophie Wilmes oyo azali na mobembo na RDC wuto mikolo mibale. Mpo na bango, bakambi banso basala mbeba to bazali na nse ya etumbu ya Union européenne, esengeli balongwa. Cardinal Fridolin Ambongo mpe asengaki yango sanza eleki nsima na mobembo na Beni.	https://www.voalingala.com/a/ba-commandants-babale-ya-fardc-na-beni-mpe-ituri-babengisami-na-kinshasa/5278009.html
health	Elenge ya mibu libwa azwamaki na Ebola akufi na Uganda	Elenge mwasi ya mibu libwa oyo azwamaki lobi loleki na bokono ya Ebola na Ouganda, akufi. Azalaki ya ekolo Congo démocratique kasi asalaki mobembo na Ouganda na mama wa ye mpe amonisaki bilembo ya Ebola na bokomi na bango na mboka Kasese, na Ouganda. Mokambi ya mambi ya bokolongono ya district ya Kasese alobi ete bazali kozongisa nzoto ya mowei na mama wa ye na Congo démocratique. Na sanza motoba, bato misato basusu ya libota moko, bawuta na Congo démocratique bazwamaki na Ebola. Mibale kati na bango bakufaki. Nzokande, bakambi ya mambi ya bokolongono ya Congo démocratique bayebisi ete motango ya bawei na Ebola mokomi nkoto mibale banda bokono boye bozali kozela kongala na monyele ya ekolo. Bato nkoto misato nde bazwami na bokono yango.	https://www.voalingala.com/a/elenge-ya-mibu-libwa-azwamaki-na-ebola-akufi-na-uganda/5063171.html
politics	Soudan elaki kotinda Béchir na CPI mpo na génocide na Dardour	"Bakonzi ba Soudan basakoli ete bakotinda na Cour pénale internationale (CPI) mokonzi ya kala Omar el-Béchir elongo na bakambi basusu babale basengamaka wuto koleka mibu zomi  mpo na ""génocide"" mpe mbeba ya bomoto na Darfour. ""Likita lya mbulamatari ezwi mokano ya kopesa bato balukama na CPI,"" esakoli ministre ya mamni ya Bapaya, Mariam al-Mahdi. Alobi yango na bokutani na Soudan, na Karim kham, procureur général ya tribunal eye ezalaka na La Haye (Pays-Bas). Esengeli yambo motkano mwango mozwa ndingisa ya Conseil souverain misala mya likolo koleka na Soudan, miye misangisaka ba civili na basoda. Mwana ya ministre wa Yambo ya kala Sadek al-Mahdi oyo akweyisamaki na bokonzi na coup d’Etat na M. Béchir, ministre ya mambi ya Babaya alobi ezali ""litomba mingi"" kosala elongo na CPI mpo été ""baye bazwaki mpasi bazwa bosembo mpoe bitumba na Darfour"". Na mibu 77, M. el-Béchir akweyisamaki ye mpe na bokonzi na février 2020, nsima na mibu 30 ya bokonzi ya makasi, kolanda botelemeli ya ba civili bobandaki na nkanda ya bomati ntalo y amapa. M. el-Béchir aboyaka kondima boluki kokanga ye CPI ebimisaki."	https://www.voalingala.com/a/soudan-elaki-kotinda-b%C3%A9chir-na-cpi-mpo-na-g%C3%A9nocide-na-dardour/5999125.html
politics	Kalev asengi balongola magistrat azali kolendela ye na enquête	Kalev Mutondo, mokonzi ya ANR (Agence nationale ya renseignements) akendaki te na mbela ya parquet ya Kinshasa/Gombe mardi kasi asengi bolongwi na bolukiluki ya magistrat azali kolandela ye. M. Kalev akomeli procureur général ya Cour ya cassation na copie na procureur général ya Cour d’Appel ya Kinshasa/Gombe. Akundoli ete mokambi ya sika ya ANR apesaki ndingisa te ete alendelama na eyano asengaki. Kasi, magistrat Robert Kumbu Phanzu akobi kolandela ye ata mokambi ya sika ya ANR aboyi. M. Kalev akundoli na mokanda na ye ete magistrat Kumbu azalaki mibu mingi mopesi toli ya politiki ya DG ya DGM (Direction générale ya mgration) mpe atiakamaki bo’ OPJ (Officier ya police judiciaire) ya misala mya boluki lokola mpe ya ANR. Mpo na yango, M. Kalev alobi M. Kumbu akoki te kolandela ye. M. Kalev akamwe mpe lisusu ete ayoki na ba réseaux sociaux ete ba dossiers judiciaires mibale efungwama mpo na ye. Mposo moleki, magistrat Kumbu atindelaki M. Kalev mokonda ya kobengisa mpe na kati ekomamaki été soki atosi te mobeko mokokisama na makasi. Ezalaki mbala ya mibale M. Kalev abengisamaki kasi ayanoli te.	https://www.voalingala.com/a/kalev-asengi-balongola-magistrat-azali-kolendela-ye-na-enqu%C3%AAte/5808118.html
business	Washington ezongisi etumbu likolo na Dan Gertler nsima na bolongoli Trump asalaki	"Mbulamatari ya Joe Biden ezongisi etumbu likolo na hommes d’affaires Dan Gertler mwa mikolo nsima na bolongoli na yango na Donald Trump, mokonzi oyo atikaki ebongai le 20 janvier. ""Kopesa etumbu na Dan Gertler na 2017 ezalaki politiki malamu ya USA na ntango wana. Nasepeli komona yango kozongisama,"" ekomi mokambi ya Commission ya mambi ba bondeka na bikolo bya bapaya na Sénat ya Amerika, sétaneur ya Amerika Jim Risch, républicain ya état ya Idaho, na Twitter. ""Kaniaka nde likambo limemi bozongisami nsima mpe botiami pembeni ya bana ba RDC mpe USA esengeli kokoba kosalela makoki ma yango na ntina ya kosunga kosilisa yango,"" ebakisi sénateur Risch. Mposmoko yambo na Donald Trump kolongwa na bokonzi, mbulamatari ya Amerika elongolaki etumbu ya moyi Israel Dan Gertler mpe epesaki ndigisa ye kosala lisusu mombongo to mosala na ye kino janvier 2022. No media source currently available Mokano ya mbulamatari ya Donald Trump ememaki nungu nungu mingi ya ba ONG mpe bayi politiki mingi na mokili, koleka mingi mpenza ba démocrates. Mobu moleki, Dan Gertler asakolaki ete fungolaki misala mya ye na bana ba RDC, na compagnie ebengami ""Ya Biso"" mpo ete bango mpe bakoka kotia misolo na kati. Baike bafundaka ye na kosomba makoki ma Gecamines na ntalo ya nse mpenza na nzela ya nyongo mpe koteka yango na ntalo mingi mpe kokoba kosalela yango na mpo na ye moko. Dan Gertler azalaka na boyokani malamu na mokonsi ya kala Joseph Kabila."	https://www.voalingala.com/a/washington-ezongisi-etumbu-likolo-na-dan-gertler-nsima-na-bolongoli-trump-asalaki/5806622.html
politics	Mbulamatari ewangani 6 millions $ mpo na milulu ya le 24 janvier	"Mbukanatari ya ekolo Congo démocratique ewangani ete 6 millions ya ba dollars ekobimisama mpo na milulu ya kokanisa mobu moko ya mbongwana ya bokambi mboka le 24 janvier 2019. ""Etikala kolobama te ete tokopesa misolo mingi miye ya 6.000.000 $US mpo na milulu miye . Evénement eye etaka lisolo ekokanisma na komikitisa nyonso,"" elobi ministre ya Sango, Jolino Makelele, molobeli ya mbulamatari. Kolanda maloba maye, mbulamatari etali makoki mike ezali na yango mpe mpasi bato mingi bazali kobika na yango kati na mboka RDC. ""Ekozala na losambo ya kotonda Nzambe na etando mobimba ya ekolo. Ekozala libaku ya kosala bolamu na bana mboka baye bazali na mpasi,"" ebeti mokoloto M. Makelele. Nzoka nde, Commission préparatoire esakolaki o’mokolo ya jeudi (mikolo mibale mileki) ete misolo 6 millions ya ba dollars nde mikotiama mpo na milulu yango. Ndenge moko mpe, Ministre près ya président ya république, André Kabanda Kana, alobaki ete lokosa yango (ya 1.000 FC symbolique) lozali kosalama mpo na milulu ya kokanisa mobu moko ya mbongwana na ekolo Congo démocratique o’mokolo ya le 24 janvier 2020. ""Ekozala lolaka monument ekobombama na Banque centrale kasi ekozala na valeur nominale to valeur d’achat (ekoka te kosomba biloko). Ekozala 'lokosa colleteur' mpo na kotika elombo ya maye masalaki. Ekozala na monument ya mbongwana na ekolo. Ekolakisama na bana mboka. Tobengi yango bongo mpo ekozala mpo bato babomba yango,"" elimbolaki vice-ministre ya budget Félix Momat. Billet collecteur ekozala na bilongi ya président ya kala Joseph Kabila mpe na mokitani wa ye Félix Tshisekedi, mokonzi ya sika. Billet yango ekozala na mpifo ya kosomba biloko kasi ekozala elembo. Ekotekama mpo na kobombama. Sango yango ememaki nkanda ya bato mingi. Mingi kati na bayi politiki mpe ya société civile balobi mosolo eleki mingi mpe baboyi ete bilongo ya bakonzi babale baye, ya kala nay a sika, bityama na lokosa ya mbongo ata yango ekozala kaka ya eleombo. Esali mobu uto mokonzi ya kala Joseph Kabila atikelaki bokonzi na Félix Tshisekedi nsima na bosakolami na ye lokola molongi ya maponami ya le 30 décembre 2018."	https://www.voalingala.com/a/mbulamatari-ewangaki-6-millions-mpo-na-milulu-ya-le-24-janvier/5215031.html
politics	Ba avocats ya général Mokoko baboyi azonga na boloko	"Basembeli ba général Jean-Michel Mokoko oyo akatelamaka mibu 20 mya misala makasi na 2018, baboyi ete azongisama na ndako ya bokangami na Brazzaville. ""Tokomeli ministre ya ministre mya mambi mya Sembo mpe mokambi ya boloko mpo na kolakisa bobyi na biso na bozongi"" na ye na boloko, elobi na AFP Me Yvon Eric Ibouanga. Général Mokoko azalaka candidat ya maponami ya mokonzi ya mboka na 2016 mpe akangamaki nsima na bosakolami ya elonga ya président Denis Sassou N’Guesso, na kofundama na koluka kokweyisa bokonzi mpe kozwama na minduki. Général Mokoko, oyo azalaka mokonzi ya mampinga wuto 1987 kino 1993 na Congo-Brazzaville, atikala te kondima elonga ya M. Sassou oyo akokisi mibu 37 na bokonzi. Général Mokoko, na mibu 74, azalaka na lopitalo ya basoda wuto bozongi na ye na mboka nsima na kotindama na Turquie mpo na lisalisi na bokono bwa COVID-19 na juillet 2020 kino août 2020."	https://www.voalingala.com/a/ba-avocats-ya-g%C3%A9n%C3%A9ral-mokoko-baboyi-azonga-na-boloko/6241576.html
health	Moto wa yambo azwami na COVID-19 libanda ya Kinshasa, na Ituri	"Bakonzi ba bokolongono bwa nzoto bandimi ete moto ya yambo azwami na bokono bwa coronavirus ya sika libanda na engumba mokonzi ya ekolo Congo démocratique. Moto yango azwami na Ituri, elobi Dr. Jean-Jacques Muyembe, mokambi ya cellule technique technique ya bitumba na COVID-19 mpe mokambi ya INRB. ""Moto azwami na coronavirus ya sika na Ituri ezali mwana ya Congo ya mibu tuku misatu mitano. Asalaka misala ya mines,"" elobi Dr. Jean-Jacques Muyembe, mokambi ya Cellule technique ya bitumba na COVID-19. Bato tuku mibale na misato bazalaki nzinganzinga na ye. Kati na bango bayi sambo ya misala kosunga na bokolongo. Bakonzi bokolongo bazali kolandela bango eyebisi, Dr. Muyembe. Bakonzi ya bokolongono babongisi mwa libunga esalamaki mpo elobamaki yambo ete moto yango azwamaki na Nord-Kivu. ""Libunga ewuta lokola ekomamaki na ba échantillions Nord-Kivu, kasi ezali ya Ituri,"" elobi Dr. Muyembe. ""Tozali koluka koyeba soki moto ya ngo azwaki bokono boye ndenge nini,"" ebakisi Dr. Muyembe. Etuka ya Itrui ezali pene na ndelo na Rwanda na Ouganda. Mokambi ya Nord-Kivu, Carly Nzazu Kasivita, mpe alobi ete nanu moto moko te ezwami na coronavirus ya sika na etuka na ye. Nzoka nde koleka bato 54 nde bazwami na COVID-19 na Kinshasa, mpe bato banei nde bakufi. Bakonzi ya engumba Kinshasa bazwi mokano ete bato bavanda na ndako mpo na mikolo minei wuto mokolo mwa mposo;, nsima bakopemisa mikolo mibale mpo na koluka mpe kosomba bilei mpe biloko misusu kasi bakozonga na komikanga mpo na mikolo minei. Mokambi ya engumba Kinshasa, Gentiny Ngobila alobi ekozala bongo mpo na mposo misato na ntina ya koboya bopanzani bwa COVID-19."	https://www.voalingala.com/a/moto-wa-yambo-azwami-na-covid-19-libanda-ya-kinshasa-na-ituri/5348520.html
politics	Bosambisami ya Kamerhe, Jammal na Muhima bokozongela le 18 septembre na Makala	Mikanda mipesi mokolo mwa bozongeli bosambisami ya Vital Kamerhe, Samih Jammal na Jeannot Muhima mitendelami bango. M. Kamerhe azali nanu na lopitalo, elobi basungi baye. Kolanda mikanda myango mokolo mwa le 18 septembre nde moponami. Samih Jammal, nkolo compagnie SAMIBO, na Jeannot Muhima, mosali ya import-export na présidence, bazwi mikanda myango. Bosambisami bwango bosi bozongisami nsima pene na mbala minei. Vital Kamerhe, mokambi ya ndako ya misala ya président Félix Tshisekedi, ye, azali nanu na lopitalo, eyebisi bayi lingomba lya ye, elobi mosungi na ye mpo na sango, Michel Moto. Ministre ya Juenesse Billy Kambale oyo asakoli mpe yango na meeting na ye na Goma, na Nord-Kivu. Kasi bango babale balobi te esika yango ezali wapi. M. Kamerhe atiamaki mposo moko moleki na centre Nganda na Kintambo, na Kinshasa. M. Kamerhe akatelama etumbu ya mibu 20 mya misala makasi na boloko ya Makala (CPRK) mpo na kopengwisa misolo. MM. Muhima mpe Jammal bango bazwaki etumbu ya boloko na esambeli ya yambo.	https://www.voalingala.com/a/bosambisami-ya-kamerhe-jammal-na-muhima-bokozongela-le-18-septembre-na-makala/5575671.html
health	Etats-Unis epesi 50 respirateurs mpo na COVID19 na RDC	"Etats-Unis epesi bisaleli bisungaka bakoni kopema to respirateurs tuku mitano na RDC mpo na kosunga RDC na bitumba na COVID19. Ntoma ya Amerika, Mike Hammer, ayebisi ete biselali biye ya bisamami na socieite Vaire Medical ya Amerika bisengali bisunga bana mboka bisika mingi na Ekolo. ""Lelo nazalaki na esengo ya kopesa ministre ya Coppération ya RDC Guillaume Manjo ba respirateurs ya malamu mpenza. Bisaleli bya kobikisa bomoi biye bisalemi na copmagnie ya Amerika Vyaire Medical bikotiama mpo na kosunga babeli ba COVID19 mpe basusu baye bazali na bokono ya mpema,"" ekomi ntoma Hammer na compte Twitter na ye. Nzoka nde, comité multisectoriel ya bitumba na COVID19 eyebi été bato basika 14 bayebani kozwama na bokono boye mardi. RDC ekomi na bato 10.537 bayebani kozwama na COVID19. Bato 10.041 bakikisami mpe 271 bakufi. Etats-Unis ezali ekolo ya yambo esungaka koleka RDC na bitumba na COVID19, Ebola mpe misusu. Ntoma Hammer na Guillaume Manjo basololaki mpe etali ""600 millions $ ya lisungi ya Etats-Unis na nzela ya boyokakani bolamu mpe bosenga bwa kosala mosala elongo mpo na kobutisa kaniaka mpe lisungi lya lipesi maboko na mposa ya ban aba RDC,"" ebakisi ntoma Hammer."	https://www.voalingala.com/a/etats-unis-epesi-50-respirateurs-mpo-na-covid19-na-rdc/5595035.html
politics	Biden alaki mangwele 17 millions na Union africaine na bokutani na Kenyatta na Maison Blanche	"Uhuru Kenyatta, mokonzi ya Kenya ayambamaki jeudi na Joe Biden, mokonzi ya Etats-Unis, na Maison Blanche na Washington. Alaki kopesa Union africaine mangwele 17 millions ma COVID-19. M. Biden alaki na masolo ma bango kopesa Afrika mangwele 17 millions maselemi na Johnson & Johnson. Ekobakisama na mangwele 50 millions maye masi mapesama na Union africaine. ""Nazwi mokano ya kokolisa boyokani na biso na Kenya mpe na bikolo bya Afrika,"" elobi M. Biden. Washington elaki mpe 1,1 milliards ya mangwele mabundisaka COVID-19 na bikolo bya bobola. Tokolobela mpe bokolisi ya pole na maye matali misolo na Afrika, ebakisaki présiden Biden. Mikolo mileki, president Uhuru na libota lya ye batandgamaki na rapport Pandora Papers ebimisaki na kolobaka ete na babomba misolo mingi na paradis fiscaux na nkombo ya ba fondations mpe na ndako mingi libanda lya Kenya."	https://www.voalingala.com/a/biden-alaki-mangwele-17-millions-na-union-africaine-na-bokutani-na-kenyatta-na-maison-blanche/6272322.html
health	Budget ya COVID-19 kino sika ezali ya 135 millions $ (Dr. Muyembe)	Dr. Jean-Jacques Muyembe alobi ete misala ya bitumba na COVID-19 mimonisa bosenga bokazli ya 135 millions ya ba dollars na ntango eye. Budget ekoki kobwanga soki bosenga bomati. Bato ya sika basato basusu bakisami na motango ya baye bazwi coronavirus ya sika to COVID19 na ekolo Congo démoncratique, esakoli mokambi ya Cellule technique ya bitumba na bokono boye bopanzani na mokili mobimba. Kolanda Dr. Jean-Jacques Muyembe, mokambi ya misala miye motango ya bakoni mokomi na tuku mintai na moko. Asengi na bato banso koboya kolanda sango ya lokuta na ba réseaux sociaux mpe kotosa malako mapesami na bakambi ya bitumba biye. Dr. Muyembe alobi mpe lisusu ete soki bakonzi bayebi kokanga commune ya Gombe, ekopesa nzela ya kongela virus ya VOCID-19 kopanzana na ba communes misusu ya engumba Kinshasa mpe bituka misusu. Misolo myango mikotelama na mistere ya bokolongono, eyangoli Dr. Muyembe na mituna ya TOP Congo Fm.	https://www.voalingala.com/a/budget-ya-covid-19-kino-sika-ezali-ya-135-millions-(dr-muyembe)/5347179.html
health	Brazzaville esakoli kotiya na quarantaine bato banso bako wuta France, Chine, Corée S. na Italie	Bakonzi ya Congo-Brazzaville basakoli ete bakotiya na quarantaine bayi mobembo banso bakowuta na France, Italie, Chine, Corée du Sud na Iran, esika wapi bokono bwa coronavirus bozali kongala. Ministère ya affaires étrangères eyebisaki ba ambassades banso ya bikolo ya bapaya na Brazzaville. Kasi mokano mwa motiyamaki nanu te na mosala kino mpokwa. Baye bakitaki na mpepo ya Air France ewutaki Paris jeudi na mpokwa bazongaki ndako nsima na kozwama température na bango na libanda ya mpepo. . Kaka mwasi moko nde asimbamaki mpo nzoto na ye ezali moto mpo azwaki mangwele ya hépathite B. Kolanda mokano ya mbulamatari, ba tests ya COVID-19 	https://www.voalingala.com/a/brazzaville-esakoli-ete-ekotiya-na-quarantaine-bato-banso-bako-wuta-france-chine-cor%C3%A9e-s-na-italie/5317030.html
business	Mibu 15 mya misala makasi misengami mpo na bakambi ya FONER, OVD na SOCOC	Ministère public esengi mibu 15 ya misala makasi mpo na Fulgence Lobota B. DG ya FONER, Benjamin Wenga DG ya OVD mpe Modeste Makabuza DG SOCOC vendredi na bosambisami mpo na bopengwisami bwa misolo mya kotonga nzela na Nord mpe Sud-Kivu. Bosambisami bwango bozali kosala na boloko bonene ya Makala (CPRK) na Kinshasa. Vendredi bazuzi bakoti kinzonzi nsima na koyoka basambeli ya ngambo inso mpe bafundami. Yambo na yango, ministère public (l’Etat mofundi) esengaki etumbu ya mibu zomi na mitano mpo na bakambi ba Fondsnatioanle d’entretien routier (FONER), Office des voiries et drainage (OVD) mpe Société congolqise yq construction (SOCOC). Bafundami mpo na kolekisa misolo na marché ya gré à gré bazwaki mpo na kotonga to kobongisa 32.5 km ya nzela na Nord-Kivu mpe Sud-Kivu. Fulgence Lobota Bamaros DG ya FONER, Benjamin Wenga DG ya OVD mpe Modeste Makabuza DG SOCOC balobaki ete bayebi likambo, bazali ba innocents.	https://www.voalingala.com/a/mibu-15-mya-misala-makasi-misengami-mpo-na-bakambi-ya-foner-ovd-na-sococ/5460597.html
health	Bakonzi ya Kigali bapekisi bosangani ya bato mingi mpo na kobanga coronavirus	"Ba concerts, meetings (mitingi) to mpe bosangani ya bato ebele epekisami na Kigali mpo na kobatela ekolo na bobanzani ya bokono bwa coronavirus, elobi bakonzi ya engumba eye. Moto moko te nanu azwami na coronavirus na Rwanda. ""Engumba ya Kigali eyebisi ete bosangani bonso ya masano, bokutani bonso etali social, mombongo (lokola foire), exposition nyonso mpe bokutani ya bato ebele… bokesami kino mitindo mya sika mikopesama,"" elakisi liyebisi ya ba nkumu ya engumba Kigali. Mokano moye motali te bokutani ya bato moke lokola milulu to feti ya makwela, etonga to eklezia, hôtels, restaurants, bars mpe clubs ya sports wapi epayi bakonzi basengi bato kolanda na bokebi malako ya bopeto. Mbulamatari ya Rwanda ekebisi bana mboka na yango mpo na kosala mibembo na bikolo biye bizali na coronavirus. Rwanda nanu ezwi bokono bwango te. Na Afrika, bikolo mwambe bisili kozwa yango (Algérie, Maroc, Egypte, Sénégal, Nigeria, Cameroun, Togo mpe Afrique du Sud. Koleka bato 310.00 basili kozwa bokono bwango na mokili mobimba."	https://www.voalingala.com/a/bakonzi-ya-kigali-bapekisi-bosangani-ya-bato-mingi-mpo-na-kobanga-coronavirus/5321267.html
politics	Lamuka ezali kodongwana mpo na libonga ya molobeli ya opposition	"Bondongwani bopeli kati na lingomba Lamuka mpo na libonga ya molobeli ya opposition. Baye ya MS-G7 (ngambo ya Moïse Katumbi) na baye MLC (ya Jean-Pierre Bemba) lokola mpe baye ya DVU (ya Martin Fayulu) bazali kobendana makasi. Baye ya MS-G7 balobi na liyebisi o’mokolo ya vendredi 18 octobre ete DVU (Dynamique pour la véritété des urnes) ezali kosala ""moyibi"". Mpo na baye ya MS-G7, DVU ya Fayulu ""ezali lisanga liyebani te na bakonzi mpe lizali te na mikanda ya misala ya bosembo"". Baye ya MS-G7 babakisi ete DVU ekoki te kowela libonga ya molobeli ya opposition. ""DVU elingaka te bozali ya opposition eye endimama na bakonzi ndenge bilembo ya maponami ya le 30 décembre 2018 biye bisakolamaki na CENI bikokanaki te na bosolo ya sanduku ya maponami. Yango eza malamu mpo na DVU. Kasi, esengeli (DVU) elanda nzela yango ti na suka mpe edima ete koponama ya molobeli ya opposition etali yango te,"" elobi na liyebisi mokambi ya groupe parlementaire MS-G7. Liyebisi ya Ms-G7 lisami mokolo mibale nsima na liye ya DVU. MS-G7 ebengi ""moyibi mpe bokosi ya politiki"", maye DVU ezali kosala. MS-G7 epameli lolenge DVU etika ba parlementaires na yango na Assemblée nationale mpe na assemblée provinciales ntango ezali koboya kondima bokonzi botiyama nsima ya maponami. Na ngambo na yango, DVU epalelaki o’mkolo ya le 16 octobre masolo maye mazali kosalama na ba groupes parlementaires mpo kopona molebeli ya opposition. Liyebisi ya DVU libengaki yango boyokani mpo na kosala mabe mpe komiteka na kondimaka bokonzi ya Félix Tshisekedi. DVU epamelaki ba opposants basusu mpo na ""koluka kokunda libela mokano ya bana ya Congo moye mominsamaki na maponami ya le 30 décembre 2019, (mokano) moye mozali likonzi ya bitumba ya Dynamique mpo na bosolo ya maponami"". ""Ndenge nini tokoki koloba ete tolongaki maponami mpe komitia na opposition (botelemeli ya bokonzi),"" emitunaki na liyebisi lyango DVU. DVU ezali na groupe parlementaire moko elongo na MLC. Kasi MLC ezali, na ngambo na yango, kosenga ete opposition mobimba eyokana mpo na kopona molebeli na yango."	https://www.voalingala.com/a/lamuka-ezali-kondogwana-mpo-na-libonga-ya-molobeli-ya-opposition/5130219.html
health	COVID-19 : Fayulu asengi l’Etat kokanga mokaba mpe ba Congolais kosunga na libenga ya bondeko	"Martin Fayulu candidat malheureux ya maponami ya mokonzi ya mboka ya le 30 decembre 2018 mpe moko na bakambi ya lingomba Lamuka asengi lisungi ya ba Congolais banso mpe mbulamatari kokanga mokaba mpo na kotiya misolo mingi na bitumba na COVID-19. Mpo na ye, lokola makoki mazali mingi te na mboka, mbulamatari esengeli ekititsa lolenge na yango kobika mpe kotelemisa misala manso mya litomba ya mbangu te lokola botongami bwa ba sauts-de-moutons na ntina ete misolo mikotikali misalelama mpo na kobundisa bokono boye bopanzani na molongo, elobi M. Fayulu na vidéo mpe makomi atie na compte Twitter na ye. M. Fayulu, mokambi ya lingomba ECIDE (Engagement citoyen pour le développement) asengi bana banso ba ekolo Congo démocratique kokanga mokaba mpe kopesa maboko na bitumba na COVID-19. ""Nasengi ete Congolais nyonso ayeba, kolanda makoki ma ye mpe bisika binso azwami, kopesa koleka na dollars mitano na libenga ya solidarité nationale. Lisungi ya mosolo koleka lokola 50$, 100$, 500$, 1.000$ mpe misusu lizelami,"" elobi M. Fayulukl. Abeti mokoloto ete libenga lyango likambama na Caritas Congo ASBL oyo ekopesa ba numéros ya compte M’Pesa, Tigo cash, Airtel Money mpe Orange Money."	https://www.voalingala.com/a/covid-19-fayulu-asengi-l-etat-kokanga-mokaba-mpe-ba-congolais-kosunga-na-libenga-ya-bondeko/5345244.html
politics	Conseil ya sécurité ebakisi mobu mosusu na mandat ya MONUSCO	"Bayi Conseil ya sécurité ya Nations unies bandimi bango banso kobakisa mobu moko na mandat ya MONUSCO, na ndako ya ONU na New York, na Etats-Unis. Mokanda ya mokano ya kobakisa mandat ya MONUSCO mopesamaki na ekolo France, mondimami na ba 15 membres nyonso ya Conseil ya sécurité. Na mokano yango, bandimi kokitisa motango ya ba soda bazali na MONUSCO na 14.660. Motango yango mozalaki yambo 16.875. Nzokande basoda ya MONUSCO 15.900 nde bazali ntango oyo na mabele ya RDC. Police ya MONUSCO nde ekobakisa bato 360 basusu mpo na mwa ntango. ""Ezali elombo ya politiki to pesi"" mpo na ""kolakisa ete tozali komona mbongwana esalami na RDC nsima na maponami"", elobi diplomate moko na AFP. Na mokano yango, Conseil ya sécurité esengi ""kalaka mokonzi ya ONU kotala ndenge kokitisa motango ya basoda ya MONUSCO mikolo mikoya kolanda ndenge makambo makotambola na mboka, mingi mpenza bisika basimba minduki bazali lisusu te likama"". Conseil ya sécurité ebeti sete likolo ya ""lotomo ya kozongisela malembe malembe misala na mbulamatari ya RDC"". Mandat ya sika ya MONUSCO epesi yango nzela kobatela ba civili lokola ezali na kala. Mandat yango ebakisami na mobu moko lisusu ntango bayi na ekolo Congo démocratique, mingi mpeza bana ya Beni bazali kosenga bolongwi na yango mpo na bobobamami bozali kokoba ata Monusco ezali kuna.  "	https://www.voalingala.com/a/conseil-ya-s%C3%A9curit%C3%A9-ebakisi-mobu-mosusu-na-mandat-ya-monusco/5212386.html
business	Bakonzi batie manzaka mpo na botongi bwa raffinerie ya sika ya pétrole na Pointe-Noire	"Mbulamatari ya Congo-Brazzaville eyokani na Beijing Fortune Dingheng Investment Co. Ltd mpo ete compagnie eye ya Chine etonga raffinerie ya sika ekobisa pétrole na 2023 na Pointe-Noire. Milulu myango misala na Brazzaville. Mbulamatari elakisamaki elongi na ba ministres baike mpe Beijing Fortune Dingheng Investment Co. Ltd na Sen Shao, molakisi elongi ya Yonghong Li. Raffinerie yango ekotongama na ba zones économiques spéciales (bitando bibongisami mpo na nkita) ZES na Pointe-Noire. ""Raffinerie yango ekobanda kosala kino tokoma 2023,"" elobi M. Sen Shao. Kolanda maloba maye, raffinerie yango ekozala na makoki ma 2,5 millons ya tonnes ya hydrocarbure mobu na mobu. Esengeli eyanola na bosenga ya pétrole boye bozali kokoba komata na Congo mpe na etuka ya kati kati ya Afrika. Ekobimisa ba essences, gazoles ya malamu, ba gaz ya pétrole ya mayi, fiouls légers mpe pétraols ua mwinda."	https://www.voalingala.com/a/bakonzi-batie-manzaka-mpo-na-botongi-bwa-raffinerie-ya-sika-ya-p%C3%A9trole-na-pointe-noire/5674980.html
politics	Gén. Mbala abwaki mbela mpo mampinga ma Angola makoti na Moanda mpe Songololo	Mampinga ma Marine ya Angola (FAA) mamonisami na ngambo ya ndelo ya Ekolo Congo démocratique pene na ba territoires ya Moanda mpe Songololo epayi wapi bazali kokota mbala mingi na koloba ete bazali kolanda batomboki ba lingomba FLEC. Mokambi ya mampinga ma RDC, general d’armée Célestin Mbala Munsense akomeli mpe abwaki mbela na président Félix Tshisekedi na asenga na mokonzi ya Angola Joao Lorenço kotosa ndelo kati na bikolo mibale. Kolanda mokanda mwango, general d’armée Mbala akundoli ete RDC na Angola bazali kati na SADC, lisanga lya nkita lya bikolo bya Afrika ya nse, eye epekisi bango kokotela moninga na mabele maye. Ezali mbala ya liboso te ete likambo likambo lyango lisalame kati na bikolo mibale. Nzokande Ekolo démocratique ezali mpe na matata ya ndelo na Zambie mpo basoda ba Zambie bakotaki mbala mingi na mabele ma Congo. Kasi lelo nde ba experts ya Zambie mpe ya RDC babandi misala ya kotala ndelo yango mpo na kozongisa yango malamu kati na ba lacs Moero na Tanganyika na etuka ya ya Tanganyika.	https://www.voalingala.com/a/g%C3%A9n-mbala-abwaki-mbela-mpo-mampinga-ma-angola-makoti-na-moanda-mpe-songololo/6009907.html
politics	Matata Ponyo asakoli akowelela ebonga ya mokonzi ya mboka na 2023	"Augustin Matata Ponyo ministre wa Yambo ya kala ekolo Congo démocratique mpe sika sénateur asakoli mardi na Kinshasa ete akozala na mponami ma mokonzi ya mboka ya 2023. Asakoli yango nsima na likita linene lya lingomba lya politiki na ye LDG (Leadership et gouvernance mpour le développement). ""Nayebisi bino ete nandimi kowelela maponami, baningami ba congrès, mpamba te nazali na ndoto lokola eye ya Nelson Mandela Madiba mpe ya Martin Luther King, eye ya komona moto kozongela lokumu mpe bomoto bwa ye bo’ bato banso basusu ya mokili ya loposo inso,"" elobi M. Matata na lisikulu lya suka ya bokutani (congrès) ya lingomba lya politiki na ye. ""Nazali na ndoto lokola ya bayi RDC banso lokola bino, ya komona RDC kokoma mboka etombwama na nkita na ndakisa ya Corée du Sud eye ezalaki na esika moko na RDC na 1980,"" ebakisi M. Matata. Mokambi ya LDG apameli lolenge ngambo moko ya misala mya sembo mpe baike ya mbulamatari mpe misala mya bokambi ekolo bazali kokoba kopekisa ye azala na bonsomi ntango Cour ya cassation esili esakola ete akoki kolandelama lisusu te na likambo lya Bukanga Lonzo. Afundama na baike na kopengwisa misolo mya mabongisi maye mpo na kosala bilanga mpe kobolo bibwele na RDC, pene na 280 millions $. "	https://www.voalingala.com/a/6555559.html
sports	Moïse Katumbi atiyami vice-président ya Association ya ba clubs ya Fifa	"Moïse Katumbi, mokambi ya TP Mazembe, atiyami na ebonga ya mokambi molandi ya Association ya ba clubs ya football (lisano ya ndembo), WFCA. Moïse Katumbi azwi ebonga yango na bokutani bosalamaki na ndako ya Fifa na Zurich (Suisse) le 15 novembre 2019 mpo na kobongisa Coupe du monde ya ba clubs ya Fifa ekobetama na Chine na 2021. Mokambi ya Real Madrid CF, Florentino Perez, ye nde atiyami na libonga ya president ya WFCA (World Football Club Association, Angele). ""Esengo mingi kozala moko ya bakeli mpe vice-président ya World Football Club Association ya Fifa, esakolamaki na Zurich! Nazali kotala lotomo ya mokumba ya kolakisa elongi ya football ya Afrika! Matondi na football congolais, Fecofa mpe @TPMazembe!"" ekomi na compte Twitter na ye Moïse Katumbi. Bakambi mwambe ya ba clubs ya ba continents motoba nde bakeli Association yango. Bakambi ya AC Milan (Italie,Poto-Europe), Aukcland City FC (Nouvelle Zélande-Océanie), Club Atlético Boca Juniors (Argentine-Amérique du Sud), Club Atlético River Plate (Argentine-Amérique du Sud), ClubAmérica (Mexqiue-Amérique du Nord), Guangzhou Evergrande FC (Chine-Asie), Real Madrid CF (Espagne-Europe) mpe TP Mazembe CF (Congo-Afrika) nde bazali ba clubs baye bakeli lisanga yango. Ba clubs oyo nde bakobengisa ba clubs misusu na Assocation. Bazwi mbano ya kobatela bolamu ba clubs misusu ya ba continents na bango. "	https://www.voalingala.com/a/mo%C3%AFse-katumbi-atiyami-vice-pr%C3%A9sident-ya-association-ya-ba-clubs-ya-fifa/5169758.html
sports	Neymar atikali na PSG	"Mobeti ndembo Neymar akotikala na Paris Saint-Germain mpo na nkwokoso kati na masolo ya bozongi na ye na Barcelone esika awutaki, esakoli Reuters. Nkasa sango nzike miyebisi ete masolo mango makeyi malamu te. ""Na kotala matata mpo na kosilisi bozongi na ye na Barcelone, Neymar ayebisi baye nzinga nzinga na ye ete azwi mokano ya kosilisa eleko eye na PSG,"" ekomi zulunali ""Se queda""​. Zulunali Mundo Deportivo ya ekolo Esapgne epesi mpe sango se wana moko. Lelo nde mokolo ya suka ya eleko ba equipes bakoki kosomba to kodefa basani na bikipi misusu. ""Baye Nzinga nzinga ya Neymar bandimi yango : esili,"" eyebisi ngambo na yango Mundo Deportivo. Neymar, mibu 27, akomaki mosani ya ntalo koleka na molongo nsima PSG esombaki ye ba dollars milioni 264 mibu mibale mileki. Neymar atiyaki mingete 51 mpe azalaki na masano 58 na PSG."	https://www.voalingala.com/a/neymar-atikali-na-psg-(nkasa-ya-sango)/5066650.html
politics	Etat de siège: Washington esepeli te na botiami ya bakambi bafundama mpo na mbeba ya bomoto	Ntoma ya Amerika na ONU Linda Thomas Greenfield ayebisaki yango na président Tshisekedi na lisolo bazalaki na yango o’mokolo mwa mitanu na nzela ya nsinga, kolanda Ambassade ya Amerika. Etats-Unis elobi ezali ekopesa maboko na état de siege na Ekolo Congo démocratique kasi etungisami mpo bakambi baye batiami mpo na kokakmba yango bafundama na mbeba ya bomoto. Ntoma ya Amerika na ONU Linda Thomas Greenfield ayebisaki yango na président Tshisekedi na lisolo bazalaki na yango o’mokolo mwa mitanu na nzela ya nsinga, kolanda Ambassade ya Amerika. Etats-Unis esengi mpe ete misala mya état de siège misala elongo na MONUSCOmpe ba humanitaires to basungi ba ONU. Linda Thomas-Greenfieild asengi mpe ete masolo mpo na matata ma barrage renaissance na ebale ya Nil kati na Ethiopie, Egypte na Soudan president Tshisekedi azali komema lokola mokambi ya Union africaine, mabota eyano.	https://www.voalingala.com/a/etat-de-si%C3%A8ge-washington-esepeli-te-na-botiami-ya-bakambi-bafundama-mpo-na-mbeba-ya-bomoto/5903697.html
politics	"Basoda babale mpe moko na basimba minduki ""Simba"" bakufi na bitumba na Kisangani"	"Basoda babale ya mampinga ma RDC lokola mpe moko na basimba minduki Simba bakufi na kobetana masasi na Kisangani. Ezalaki na bitumba bingalaki ntango mampinga malingaki kokanga basimba minduki baye, elobi ministre ya etuka ya Tsopo ya Intérieur. ""Kino sika motango mozali ya bato basato bakufi: basoda babale ya FARDC, mpe moko na basimba minduki. Bato basato bazokaki: basoda babale mpe moko na basimba minduki. Basimba minduki 17 bakangami elongo na bayi nzinganzinga na bango: basi ba bango 9 mpe bana 10 na mokonzi na bango Guy Lumumba,"" elobi ministre Dany Mongo Litondu na liyebisi. Kolanda ndimbola na ye, basimba minduki bazalaki bato ba yambo ya kobeta masasi ntango mampinga makita na quartier ya Balanga nzembo nsima na kozwa sango ete basima minduki babongisamaki mpo na kosala mobulu. ""Ezalaki misala mya kokanga basimba minduki ba lingomba Sima baye bayokanaki na lingomba ya bonkonko mpe losambo 'Nzambe Luumba',"" elimboli ministre Mongo. Comité ya bokengi ya etuka ezwaki sango ete mangomba mabale maye malingaki kosala mobulu na etuka ya Kisangani na ntina ya kobimisa na boloko moko na bakambi ya ba Simba akangamaki na misala mya bokengi. Kimya ezongaki na engumba mokonzi ya Tshopo nsima na yango."	https://www.voalingala.com/a/basoda-babale-mpe-moko-na-basimba-minduki-simba-bakufi-na-bitumba-na-kisangani/5785493.html
politics	Bato basato bakufi na mobulu kati na police na bayi Ne Muanda Nsemi na Boma	"Bato basato bakufi mpe basusu bazoki na mobulu kati na police na bayi lingomba Bundu Dia Mayala ya Ne Muanda Nsemi na Boma, na etuka ya Kongo central mikolo. Esalami nsima na mobulu mosusu momemaki liwa ya bato babale na Kisantu na etuka moko ena lundi. ""Bato motoba bazwaki mpasi : misato bakufi mpe misato bazoki na makasi, moko kati na bango azali na esika ya mosala mwa ye,"" eyebisi 2e vice-président ya société civile ya Boma, Frazier Mvemba na radio Okapi. Bayi lingomba ya politiki mpe bokoko, Bundu dia Mayala (BDM) ya Ne Muanda Nsemi bazalaki kotambola mpo na kolakisa nkanda na bango mpo na mpasi bana ya Kongo central bazali komona. Moko na baye bazoki ezali mwana moke ya mobali ya mibu 13, kolanda M. Nvemba. Bayi BDM bazalki kopamela mpasi mokambi na bango Ne Muanda Nsemi azali komona na maboko ya bokonzi, kolanda maloba ma bango. Bakitaki o’balabala bazalaki kokende na mairie mpo na kotika mokanda ya bosenga na bango kasi bakangaki nzela na ba pneus ya moto. Yango etindaki bateki kokima nzela mpe wenze mpe police ekitaki kopanza batamboli. Kasi mikolo mibale mileki, balandi babale ya BDM basusu bakufaki na Kisantu, kaka na Kongo central, na bitumba na policiers bakita kopanza milulu mya bango. Bayi BDM bazalaki kobengana bapaya banso ya Kongo central. Le 30 mars, Police ebenganaki bayi BDM na Kinshasa ntango bakitaki o'balabala."	https://www.voalingala.com/a/bato-basato-bakufi-na-mobulu-kati-na-police-na-bayi-ne-muanda-nsemi-na-boma/5373283.html
politics	FCC elobi esali oyo ekoki mpo bilongi ya sika bikota na gouvernement	"Bakambi ya FCC (Front commun pour le Congo), lingomba ya mokonzi ya kala Joseph Kabila, balobi basali oyo esengeli mpo ete gouvernement etiyama mpe ezala mbongwana ya bilongi. Balobi yango liboso ya bapanzi sango o’mokolo ya mibale na Kinshasa. ""Bokomona ntango mbulamatari mokobima, ete FCC esaleli genre (epesi esika na bamama). Eteni ya malonga, ya motuya mpe koleka, ya malamu, epesameli bilenge mpe na basi lokola,"" elobi mokambi ya FCC, Néhémie Mwilanya. Loko ye, secrétaire permanent (kalaka) ya FCC, Emmanuel Ramazani Shadary ayebisi ete kowumela na ""botiyami ya gouvernement esalami te motema mabe"". Mpo na ye, esengelaki kolengela yango malamu. M. Ramazani alobi ete lingomba na ye ezwaki bosenga ya bato 300 ya FCC mpo na kokota na gouvernement. ""Esengelaki kopona malamu,"" ayebisi. M. Sahdary alobi ete FCC epesaki nkombo misato mpo na moko moko na bibonga 42 mipesameli bango kati ya gouvernement. Mpe, ezwaki ndigisa ya mokonzi ya lingomba, M. Kabila. Mbulamatri yango ekozala na bibonga 65. CACH, lingomba ya président Félix Tshisekedi nde ezwi 23. Premier ministre Sylvestre Ilunga Ilunkamba alakaki na président Félix Tshisekedi o'mokolo ya yambo kopesa ye nkasa ya suka ya bankombo ya baye bakozala na gouvernement nsima mikolo mibale to misato."	https://www.voalingala.com/a/fcc-elobi-esali-oyo-ekoki-mpo-bilongi-ya-sika-bikota-na-gouvernement/5050037.html
sports	Rwandais JB Ruberwa alongi étape ya liboso ya tour international ya RDC	"Moyi Rwanda Jean Bosco Ruberwa alongi étape ya yambo ya 7e tour ya RDC esalami banda Boma ti Matadi o’mokolo ya mposo. Motambwisi nkinga moye asilisi circuit ya étape eye ya 120 kms na 3h 6’ 68’’. Alandami na moyi Cameroun Clovis Camzong Abosolo oyo asali 3h 7’ 13’’. Na nsima na bango, ezali bongo na Vieira Da Silva Helder Jorge ya Angola na esika ya misato; Jean Claude Nzafashwanayi ya Rwanda na esika ya minei; Salim Kipkemboi ya Hollande na esika ya mitano mpe Jodele Tella Artuce ya Cameroun, nde na esika ya motobo. Congolais ya yambo akomaki moto ya libwa, Jimmy Muhindo. ""Mpo na édition eye, tolingi to longa ata étape moko,"" eyebisi Jimmy Mohindo, kolanda maloba maye mayebisami na Actualité.cd. Batambwisi nkinga ya RDC bazali na Rwanda mikolo 21 mpo na komilengele. Balobi ete bayekolaki kuna makambu ebele ya malamu. Batambwisi nkinga 66 babadandaki momekano moye na ntongo na Boma, na Kongo cenral. Bawuti mboka 11 mpe bazali na ba equipes 12, mibale nde ya RDC."	https://www.voalingala.com/a/rwandais-jb-ruberwa-alongi-etape-ya-liboso-ya-tour-international-ya-rdc/5027726.html
health	Etude moko elobi hydroxychloroquine mpe chloroquine ezobikisa COVID19 te (Lancet)	Etude moko ebimisami na mokanda na nkombo ya Lancet elobi ete Hydroxychloroquine mpe chloroquine ezali kosala malamu te na babeli ya COVID19 kasi emonisami lokola komema bango na liwa. Chloroquine mpe hydroxychloroquine oyo ewuta na yango, ekoki kobebisa lolenge motema mobetaka (arythmie cardiaque), eyebisi mokanda Lancet mobimakawa na Etats-Unis. Lancet elobi bolukiluki bosamali mpo na yango likolo na bato pene nkama na lopitalo nkama. Bilembo byango bibimisami nsima na mikolo president Donald Trump asakolaki ete azali komela ye moko hydroxychroloquine mpo na COVID19. Yango etindaki mbulamatari kosomba mono yango mingi. Bikolo mingi bizali kosalela chloroquine na hydroxychloroquine mpo na kobundisa COVID19. Professeur Didier Raoult abunda mingi mpo na yango, lokola na RDC, professeur Michel Ekwalanga, ye mpe lokola.	https://www.voalingala.com/a/etude-moko-elobi-hydroxychloroquine-mpe-chloroquine-ezobikisa-covid19-te-(lancet)/5431855.html
politics	Bitumba makasi kati na M23 na ba FARDC na Nord-Kivu	"Bitumba ya makasi bingalaki na Rutshuru (Nord-Kivu) kati na mapinga ya RDC na batomboki ba M23 baye bavandaki kimya wuto 2017. Bayi société civile mpe batali bokengi ya Baromètre sécuritaire ya Kivu (KST) nde bapesi sango yango. ""Bitumbua byango bisalamaki na terriotoire ya Rutshuru na ndelo na par ya Virunga,"" elakisi liyebisi ya société civile. Bibundeli ya minene mpe ba armes légères ebetamaki na bitumba yango, kolanda société civile. KST eyebisi ete babundi ba M23 bakotaki esika esimbamaki na ba FARDC (mampinga ma RDC) mpe babobami basoda misato, moko nde azakisamaki. Mikolo misato mileki, Bertrand Bisimwa, mokambi ya M23 asengaki mbulamatari kokokisa na lombango bozongi mboka ya babundi ba lingomba liye lokola yango eyokanamaki na Nairobi na 2013. Baike na babundi ya M23 bazelaka bozongisami bwa bango wuta Rwanda mpe Ouganda esika bakima. Kasi mingi kati na bango batikala na mabele ya RDC. M23, lingomba etondisama mingi ba tutsi, ezwaka lisungi ya Rwanda. Ebotolaki Goma na 2012 kasi mampinga ma RDC (na bokambami ya colonel Mamadou Ndala) malongaki yango na 2013 na lisungi ya MONUSCO, misala mya ONU na RDC. M. Bisimwa akebisaki ete kolekisa ntango ekoki komema bato basalaka mayuya na likambo yango wuta bokonzi ya président ya kala Joseph Kabila bakoka kosala misala mabe."	https://www.voalingala.com/a/bitumba-makasi-kati-na-m23-na-ba-fardc-na-nord-kivu/5513267.html
politics	G20/Bali: Blinken ayebisi Biruta ete Rwanda ezwa mikano ya kosilisa matata na est ya RDC	Secretaire d’Etat to moyi mbulmatari ya Amerika atali bikolo bya bapaya Antony Blinken asengi Rwanda kozwa mikano makasi na ntina ya kokitisa matata na monyele ya Ekolo Congo démocratique. Antony Blinken akutanaki o’mokolo mwa mibale 15 novembre 2022 na Bali, na Indonésie na ministre ya mambi ya Bapaya ya Rwanda Vncent Biruta, na masolo ma pembeni na likita lya G20. “Nazalaki na bokutani ya motuya na ministre ya Bapaya ya Rwanda Vincent Biruta lelo na masolo mapembeni na G20 na Bali. Nabeti sete likolo na mitungisi mya Etats-Unis mpo na bitumba biye bizali kokoba na monyele ya RDC, mpe nasengi Rwanda kozwa mikano mpo kopesa nzela ya kokitisa matata,” ekomi M. Blinken na compte Twitter na ye. Secrétaire ya Amerika akundoli mpe ete asololaki na mokonzi ya kala ya Kenya Uhuru Kenyatta o'mokolo mwa yambo ya mposo moye mpo etali makasi mazali kosalama mpo na kimya na monyele ya RDC na Ethiopie. Apesi losako na bokambi bwa Kenya mpo na yango mpe mpo na boluki bokengi na etuka eye. M. Kenyatta, azali motindami ya EAC, likita lya bikolo bya Afrika ya est mo na matata ma RDC; azali na RDC wuto mokolo mwa yambo ya mposo moye mpo na kobongisa masolo kati na mbulamatari ya RDC na mangomba ma batomboki mpe basimba minguki le 21 novembre 2022 na Nairobi, Kenya.	https://www.voalingala.com/a/6835632.html
politics	Monusco ekosalisa mpo kokanga mokambi ya batomboki NDC-R	Misala ya Nations unies miyebisi ete mikopesa maboko na bokangemi ya mokonzi ya batomboki baye basangana kati na lingomba NDC-R (Nduma defense Congo-Renové). Batomboki baye bazali koboma, kozuwa basi na makasi mpe kosala mbeba misusu na Nord-Kivu. Guidon Shimiray Mwissa, mokambi ya batomboki baye, alukami na auditorat militaire. Mandat d’arrêt na ye mobimaki wuto le 7 juin. Azali na nse ya etumbu ya ONU, Etats-Unis mpe France. Biloko na ye bikangema. Kolanda molobeli ya Monusco, Florence Marchal, banda libandela ya mobu moye, bofundami ya pene na nkama misatu ya bozwami ya basi na makasi bosalami likolo ya babundi baye. 	https://www.voalingala.com/a/monusco-eza-kolisa-mpo-kokanga-mokambi-ya-batomboki-ndc-r/4974746.html
politics	CENI ezongisi candidature ya Mukumadi mpo na maponami na Sanukuru	CENI, Commission électorale nationale indépendante, ebisimi liste ya suka ya baye bakowelela maponami ya bakambi ya bituka ya Sankuru na  Sud-Ubangi. Epesi mpe linaka lya yango ya sika mpo na maponami na bisika niye. Mpo na Sankuru, CENI ezongisi candidature ya Joseph Stéphane Mukumadi lokola indépendant oyo akondongwana na Lambert Mende ya PPRD na maponami ya mokambi ya Sankuru maye makosala le 10 juillet 2019. Tokundola ete matata mabimaki nsima na bolongoli candidature ya M. Mukumadi. Moto akufaki mpe biloko ebel ebebaki. Yango etindaki kopusa maponami maye. Koswana ezalaki kati na misala ya bosembo. Na mokano na yango, CENI etali meko ya Conseil d’Etat ya le 27 mars 2019 moye mozongisaki candidature ya M. Mukumadi na moninga wa ye ya liste mpo na ebonga ya vice-gouverneur. CENI etalaki mpe meko moye moboyaki bilembo ya maponami ya Sud-Ubangi. Maponami ya gouverneur na Sud-Ubangi mpe mokasalama kaka le 10 juillet wana. Campagane electorale nde ekobanda mpo na bitiku babale biye le 4 juillet mpe ekosuka le 8 juillet. 	https://www.voalingala.com/a/ceni-ezongisi-candidture-ya-mukumadi-mpo-na-maponami-na-sanukuru/4973580.html
politics	Policier moko akufi mpe mosusu azoki nsima moto moko kotambola likolo bango na motuka na Capitole	"Policier moko akufi mpe mosusu azoki nsima moto moko kotambola likolo na bango na motuka na Capitole, na Congrès ya Etats-Unis, elobi mokambi ya police ya Washington, Yogananda Pittman. ""Nsima na koniata ba policiers mpe kotuta motuka na ye na barrières, motambwisi yango abandaki kopusana pene na policiers basusu na mbeli na maboko mpe ba policiers baye babetaki ye masasi,"" ebakisi Mme Pittman na balangisi sango. Likambo lyango lisalami sanza misatu nsima na eyoma balandi ba Donald Trump, mokonzi ya kala, basalaki le 6 janvier 2021 mpo na koboya elonga ya Joe Biden. Bayi Congrès bazali sika na loyi."	https://www.voalingala.com/a/policier-moko-akufi-mpe-mosusu-azoki-nsima-moto-moko-kotambola-likolo-bango-na-motuka-na-capitole/5838750.html
politics	Mayobo asakoli ete PALU ekoti Union sacrée ya président Tshisekedi	"PALU (Parti ya ba Lumumbistes unifiés) esakoli ete ekomitisi na Union sacrée (liboke lilamu) mokonzi ya mboka Félix Tshisekedi azali kokela. PALU, lingomba lizalaki kati na FCC ya J. Kabila mokonzi ya kala, esakoli mokano moye kati na bobendani bozali na mboka kati na ngambo ya Tshisekedi na Kabila. ""PALU elobi ete ntango ekoki, na nsima ya mbela ua mokonzi ya mboka, ya kosangana, komibongisa malamu mpe kobanda kobundisa mpenza mpe na mpiko, nkwokoso inso ya bomoi mpe ya ntombwa Congo mpe na bana mboka bazali komona,"" ekomi na liyebisi kalaka mokambi mpe molobeli ya PALU,"" Godefroid Mayobo. Motombwisi ya PALU alimboli ete mpo na ye, mbela ya mokonzi ya mboka ezali te mpo na mpo na matata na Assemblée nationale. M. Mayobo alobi PALU esepeli mpo mokonzi ya mboka andimi makasi mayike epasaki ye na boyoki bato asalaki mposo misato. ""Matata maye masengeli te kozala likolo na makanisi ma mokonzi ya mboka, maye matali lobi ya ekolo mobimba mpe mazali kosenga kaka bomoko, na koyikisa makasi na masolo ya kati mpe kondimama na kimya mpe bokengi ya banso,"" ekomi M. Mayobo na liyebisi. M. Mayobo azali na ngambo moko ya PALU. Lingomba liye likabwana na ngambo misato wuto mokambi na yango Lugi Gizenga, mwana ya Antoine Gizenga, akufa. Ngambo esusu ya PALU, likambama na mwana mosusu ya Antoine Gizenga, Dorothée Gizenga eboyaka M. Mayobo mpe elongolaki ye."	https://www.voalingala.com/a/mayobo-asakoli-ete-palu-ekoti-union-sacr%C3%A9e-ya-pr%C3%A9sident-tshisekedi/5694762.html
sports	Boxe/Bibotu: Bakole abeti Yoka na Paris	Moyi Ekolo Congo démocratique Martin Bakole abeti na bilembo Tony Yoka, moyi France oyo awuta na Congo-Brazzaville mpe RDC, na bitumba ya molongo ya bibotu to boxe ya ba poids lourds ya WBC samedi na mpokwa na AccordHotels Arena na Paris. M. Yoka, na mibu 30, alongami mbala ya yambo wuta abanda mosala ya boxe professionnelle, na elonga zomi na sambo mpe bolongami moko (na M. Bakole). M. Bakole, na mibu 29, oyo abotoli kiti ya elonga ntango nyonso na N. Yoka asi apola mbala kasi alonga mbala misusu etikala na K.O. Elonga yango esakolami bo’ na bazuzi baye bandimi ete M. Bakole oyo azali elombe ya WBC. M. Bakole ayaki na bitumba na kanza mpo wuto round ya liboso akweyisaki M. Yoka kasi atelemaki. Ekomi elonga na ye ya mbala 17 kasi apola mbala moko. M. Bakole azali leki ya elombo ya molongo na WBC Junior Makabu ya RDC.	https://www.voalingala.com/a/6573675.html
politics	Général Mokoko aboyi kobima boloko mpe kozala na matanga ya mama wa ye	"Opposant général Jean-Marie Michel Mokoko aboyi kobima boloko mpe kozala na matanga ya mama wa ye ata Tribunal ya grande instance ya Brazzaville epesi ye ndingissa. Akomi mokanda mpo na kosenga bolimisi na mama wa ye mpo na akozala te na matanga. Mokanda yango mobimisami na journal en ligne ""Les Echos du Congo-Brazzaville"". Tribunal ya grande ya Brazzaville epesaki ye ndingisa ya kobima boloko mpe kokende na matanga ya mama na ye mpo na samedi 26 octobre 2019 wuto 9h kino 15h mpe mpo na lundi 28 octobre 2019 na se ngonga moko wana. Na mokanda akomeli mama na ye nsima liwa, général Mokoko azali kopalela lolenge misala ya bosembo mikatelaki ye mibu tuku mibale ya boloko nsima ya maponami ya mokonzi ya mboka ya 2016 mpo na kobebisa bokengi mpe mpo na kozwama na mandoki. Atiyamaki na bokoloko wuto 2017."	https://www.voalingala.com/a/g%C3%A9n%C3%A9ral-mokoko-aboyi-kobima-boloko-mpe-kozala-na-matanga-ya-mama-wa-ye/5142509.html
politics	Vice-président atiki mosala nsima na liwa ya Ministre wa yambo na Côte d’Ivoire	Vice-président Daniel Kablan Duncan atiki mosala mikolo mitano nsima na liwa lya Ministre wa yambo mpe candidat na maponami ya le 31 octobre na Côte d’Ivoire. Président Alassane Ouattara andimi mokanda Kablan Duncan apesaki mpo na kotika mosala. Kablan Duncan, na mibu 77, akomaki na mokanda mwa ye ya kotika mosala ete ezali mpo na ye moko nde atiki mosala. Mokanda mwango motindamaki wuto sanza ya mibale. Kablan Duncan azali moyi PDCI, lingomba likota na oppopsition, kasi atikala pene na president Ouattara. Mikolo mitano mileki, Premier Amadou Gon Coulibaly, oyo azalaki candidat RHDP, lingomba ya président Ouattara, na maponami ya mokonzi ya mboka le 31 octobre 2020, akufaki. Azongaki France mikolo miike mileki mpo na kosalisa nzoto na ye.	https://www.voalingala.com/a/vice-pr%C3%A9sident-atiki-mosala-nsima-na-liwa-ya-ministre-wa-yambo-na-c%C3%B4te-d-ivoire/5501263.html
sports	Moyi Maroc Amine Harit azwi mpasi ntango etikali mposo mpo Mondial ebanda	Ntango etikali kaka mikolo motoba yambo na bobandi ya masano ya Coupe du monde Qatar 2022, Amine Harit ya ekolo Maroc azokaki mokolo mwa eyenga 13 novembre 2022 na match ya club na ye Olympique Marseille na Monaco na chmapionnat ya France. Olympique Marseille elongaki Monaco mingete misato na mibale. Amine Harit asilisaki match te mpo abimaki na 58e minute na komemama. Akumbamaki na lopitalo kasi coach ya Marseille Igor Tudor akanisi ete mpasi mosani oyo azwi ezali makasi mpe ekoki kopekisa ye kobeta Mondial, kasi ekosengala kozela botali ya minganga. Milieu de terrain Amine Harit azali kati na basani ntuku mibale na motoba selectionneur ya ba Lions d’Atlas ya Maroc Oualid Regragui aponi. Mondial eye ekoki kozala ya mibale mpo na Amine Harit mpona 2018 abetaki mpo ekolo France. Motema kobeta mpo na Mané Na Sénégal mpe lokola, motema mozali kobeta mpo na mpasi Sadio Mabe azwaki na likolo mokolo mwa misato moleki. Sélectionneur ya ba Lions ya Teranga, Aliou Cissé oyo Fédération ya lisano lya ndembo ya Sénégal ewuti mpe kobakisa mobu moko boyokani bwa yango mpo ete akamab ekipi ya mboka, atiki Sadio Mané kati na basani ntuku mibale na motoba basengeli kobeta Mondial Qatar 2022. Kasi botali bwa mingami na Baviere, na Autriche, nde bolakisa sokisa Sadio Mané, mosani ya Bayern Munich akokoka solo kobeta Mondial. Lokola Coupe du monde ezali kobanda… Ba Championnats ya bikolo mingi ekotelemisa. Kati mpo na mposo misato lokola Europa Ligue, mpe Champion’s League ya Europa. Mposo moye nde ba ekipi ekobanda kokoma na Watar nsima na kokisa nkombo ya basani ntuku mibale na motoba ya moko moko.	https://www.voalingala.com/a/6834727.html
politics	Liwa lya ba experts ya ONU: Journaliste Kambidi.atikami na Kasaï	Mopanzi sango Sosthene Kambidi atikami nsima na kokangama pene na mposo misato na enquête ya bobomi ya experts ya ONU Micheal Sharp na Zaida Catalan na sanza ya mwambe ya mobu 2017 na mobulu ya ba Kamuina Nsapu, na Kasai. Parquet militaire ya Kananga chef-lieu ya Kasaï central etie mardi linzaka mpo na batikami bwa ye na mwa ntango moke to mpe liberte provisoire. M. Kambidi ya Actualité.cd oyo apesaka mpe sango na VOA Lingala akangamaki 20 septembre nsima na likindo VOA elasaki na Kinshasa. Nsima ya botikami bwa ye, M. Kambidi alobi ete azali na esengo ya kokutana lisusu na libota lya ye mpe azali kolikya ete na mikolo mizali koya, akokutana lisusu na baninga baye ba mosala. M. Kambidi azongi na ndako na ye kasi apekisami kobima libanda ya Kananga. Soki alingi abima libanda lya Kananga, esengeli apesa ntina ya kobima mpe azwa ndingisa ya ministère public. Wuto akangamaka, parquet ezalaki koluka koyeba lolenge kani M. Kambidi azwaki ba videos oyo ezalaki kolakisa bobomi ya ba experts ya ONU oyo mibale. Kasi azongisaki ete azwaki yango o'maboko ma avocat na ye oyo ye mpe alobaki ete azwaki yango na moto mosusu. Avocat ya M. Kambidi, Me Dominique Kambala, oyo asalaki manso mpo na kosenga botikami bwa ye asakoli ete azali kokamwa mingi lolenge bakoki kokanga moto oyo abengaki na koyoka ye lokola témoin to monzeneneke ya mpamba. Bato basusu baye bakangamaki na ye lokola videaste Israel Ntumba bazali kaka na boloko.	https://www.voalingala.com/a/liwa-lya-ba-experts-ya-onu-journaliste-kambidi-atikami-na-kasa%C3%AF/6267891.html
politics	Bato banei bakufi na botelemeli MONUSCO na Beni (Parquet FARDC)	"Pene na bato banei bakufi na botelemeli MONUSCO na Beni, na Nord-Kivu, eyebisi parquet ya misala ya bosembo ya mampinga ya ba FARDC. ""Bato banei bakfui mokolo ya lelo"", eyebisi auditeur ya mampinga, Kumbu Ngoma. Mpo na ye, ""moto ya mitano akoki kokufa na mpokwa"". ""Bato bazokaki bazalaki zomi, bakasi basoda ya Congo (démocratique) misato', ebakisi procureur Kumbu. Bavandi ya Beni batombokaki nsima na bobobami ya bato pene na mwambe na quartier Masiani. B’episkopo ya katoliko ya CENCO (Conférence épiscopale nationale ya Congo) bapaleli kufa ya bato koleka 80 na maboko ya batongi ya ADF wuto libandela ya sanza ya zomi na moko."	https://www.voalingala.com/a/bato-banei-bakufi-na-botelemeli-monusco-na-beni-(parquet-fardc)/5180504.html
politics	Tshisekedi na mokambi misala ya boyokani na Japon basololi	"Président Félix Tshisekdi asololi na président ya JACI (Agence ya boyokoni ya Japon no molongo), Sinichi Kitaoka na cité ya Union africaine na Kinshasa, eyebisi baye ya présidence ya RDC. Bakambi babale baye basololi mpo etali kopesa mateya na bilenge Congo démocratique mpe bo oyo etali ba infrastructures (bisaleli bitonga). ""Ekolo Japon, na nzela ya JACI, elobi emilengeli mpo na kopesa maboko na linaka ya tata mokonzi (ya RDC) mpo etali ba secteurs vitaux biye bizali biteyelo mpe botongi na lolelenge ya gbagba Maréchale na Kongo central,"" eyebisi misala ya bopanzi sango ya présidence. "	https://www.voalingala.com/a/tshisekedi-na-mokambi-misala-ya-boyokani-na-japon-basololi/5001290.html
politics	"Fayulu akebisi ete masolo ma Nairobi mandimisa RDC ndelo ya sika ""Rwanda ebotoli"""	Moyi politiki Martin Fayulu, mokambi ya lisanga ECIDE mpe moko na bakambi ba lingomba Lamuka, akebisi mpo na masolo kati na mbulatari ya Ekolo Congo démocratique na batomboki ba M23 masengeli kosalama le 21 novembre ma Nairobi, na Kenya. M. Fayulu akomi na lisakoli ete misala mya Nairobi mizali nzela ya kondimisa ndelo ya sika na bisika biye Rwanda ebotoli na Ekolo Congo démocratique. Akundoli ete masolo ma Nairobi malengelami mpo na kozongisa president Felix Tshsiekedi na boyokani ya kimya boye, na mpasi nyonso, bondimisi bobotolami ya mboka. Yango ntina ya bitumba biye, ekomi mwana mboka Fayulu. Mokonzi ya Ecide afundi mwana mboka Tshisekedi na mbeba ya makasi ya koteka mboka. M. Fayulu azongaki Kinshasa mokolo mwa eyenga moleki nsima na mobembo molayi na Amerika mpe na Europa. Bayi pulusu bapanzaki balandi baye na molinga mpe lokito na bozongi bwa ye.	https://www.voalingala.com/a/6837486.html
politics	Mbulamatari ya Trump ebandi misala mya kopesa bokonzi na Biden	"Mbulamatari ya président Donald Trump ekomeli Joe Biden, ""president-elect"" to mokonzi amonisami na maponami mpo koyebisa ye te akoki kozwa bisaleli bya mokonzi ya mboka kolanda maponami masalamaki le 3 novembre 2020. ""Namoni ete okoki kozwa makoki mpe misala milandaka maponami,"" ekomaki o’mokolo mwa yambo na mpokwa mokambi ya ba services généraux (GSA), Emily Murphy, na mokanda atindeli vice-président ya kala Biden. Mpo na M. Trump mokanda yango molingi koloba te M. Biden nde akozala mokonzi ya mboka. ""Boyeba ete GSA ezali somo, mpe Emily Murphy asali mosala malamu, kasi GSA elobi te nani akozala mokonzi ya sika ya Etats-Unis,"" ekomi M. Trump na Twitter. Kolanda mokanda yango, M. Biden akopesama $ 6,3 millions, koleka million moko ekozala mpo kolakisa bato mosala mpe kokotisa bango na mosala. Mokano moye mopesi nzela na bopesani bokonzi mpe mokosala ete M. Biden akoka kosala na ba Agences fédérales na ntina ya kokamba makambo manso kino akokvandisama na bokonzi na milulu ya kolapa ndayi le 20 janvier 2020. Kasi M.Trump nanu andimi mpenza elonga ya M. Biden. M. Trump akomi na Twitter ete ""bitumba"" bya ye bizalai ""ya sembo"" mpe ""akanisi ete akolonga"". Lobi Loleki Etat ya Michinga endimaki na bokonzi elonga ya JoeBiden na etando na yango. Bosenga ya Donald Trump bozali kokweyisama bisika mingi mpo bazuzi balobi apesi te bilembo bilakisi maye azali kofunda. Lobi loleki Joe Biden atiaki bato bayambo ba mbulamatari na ye. Joe Biden aponami bato bayambo bakozala na mbulamatari na ye. Mpo na mbala ya yambo mwasi akokamba bokengi ya mayele, latino akokamba bokengi ya kati na mboka mpe ntoma John Kerry azongi na maye matali climat."	https://www.voalingala.com/a/mbulamatari-ya-trump-ebandi-misala-mya-kopesa-bokonzi-na-biden/5674606.html
business	Albert Yuma apaleli bokangami ya bakeli misala mpo na mpako	"Albert Yuma, motambwisi ya FEC (Fédération ya ba entreprises ya Congo), lingomba ya ba patrons, apelali bokangemi ya ba entrepreneurs mpo na mpako. Akomeli procuereur mpo na yango. ""Tozali komona mikolo miye bokangami ya ba 'opérateurs économiques’"" boye ""bolandami na botindami na bango na boloko,"" ekomi M. Yuma na mokanda andindelaki procureur, le 18 août 2020. Mokambi ya FEC alimboli ete bokangami na bango ezali mpo na ba compensations (boyokani ya kofuta mpako te mpo na nyongo mbulamatari ezali na yango) mpe ndingisa ya kofuta mpako te (""exonérations""). M. Yuma alobi ete balakisi bilongi ya misala songolo to pakala mya l'Etat batia manzaka na mikanda ya kondi nyongo ya mbulamatari. Yango nde epesi nzela na ba compensations wana. Mposo moleki, Inspecteur général ya Finances, Alingete Key, bazuzi basengamaki kolandela makambo ma ba compensations ya lokuta. M. Alingete alobaki ete ekolo ezali kobungisa 5 milliards ya ba dollars na ba exonérations (ndingisa ya kofuta mpako te) mpe 1,5 milliards ya ba dollars na ba compensations ya lokuta. Alobi ete bolukiluki bominisi ete 1.300 exonérations ezali na mboka mpe yango ezangisi ekolo 5 milliards ya ba dollars. Mboka ezangaka 1,5 milliards ya ba dollars mpo na ba compensations."	https://www.voalingala.com/a/albert-yuma-apaleli-bokangami-ya-bakeli-misala-mpo-na-mpako/5551302.html
politics	Bituluku ya bato bakimi bitumba na Minembwe	"Bituluku ya bato bakimi bitumba kati mampinga mpe basimba minduki na Minembwe, na Sud-Kivu, eyebisi baoknzi ya bisika biye. Bakimi bitumba bayike bazwami na commune ya Minembwe, na etando ya Fizi, eyebisi correspondant ya VOA Lingala na Sud-Kivu. Bazali ""25.000 awa na Minembwe centre,"" kolanda maloba ya molandi ya bourgmestre Charles Sadiki, oyo asololi na AFP. Alobi ete bato baye bakimi kasi ba ndako nzike epunzamaki mpe ezikisamaki. ""Bato bazali kolala libanda, bazangi bileyi. Ata lisungi moko lizali te... Pene na Minembwe, tozali koyoka lokito ya masasi,"" esakoli mwana mboka Sadiki. ""Ezali nde mangomba ya basimba minduki baye basungami na mangomba ya basimba minduka ya bapaya,"" ebakisi M. Sadiki. Kasi kimia ezongi banda mokolo ya jeudi, esakoli molobeli ya mampinga ya FARDC na bisika biye, capitaine Dieudonné Kasereka, na mopanzi sango ya radio Rehema Bukavu. Ba FARDC batindaki lisungi ya makasi ya basoda, kolanda maloba ya cap. Kasereka. Alobi ete masasi matikaki kolela jeudi. Kasi bakimi bitumba bazali naino kobanga kozonga bisika na bango. Nzoka nde bitumba yango bizali kosalema kati na bakabila nzike. Banyindu basangani na Bafulero mpe ndambo ya Babembe mpe zali kobunda na Babanyamulenge baye basungami na baye bamonisami lokola bapaya, eyebisi baye bavandi kuna."	https://www.voalingala.com/a/bituluku-ya-bato-bakimi-bitumba-na-minembwe/4922270.html
health	"OMS elobi Ebola na RDC ezali ""urgence"" ya molongo"	"Misala ya bokolongono ya molongo (OMS) milobi ete Ebola na RDC ezali likambo molongo mombimba mosengele kolunga kosilisa na lombango to ""urgence"" sanitaire mondiale. OMS eloba likambo ya ndenge oyo kaka mbala minei, mpo na grippe H1N1 na 2009, mpo na bukabuka na 2014, mpo na Ebola eye ebomaki bato 11.300 na 2014 na Liberia, Guinée mpe Sierra Leone, mpe mpo na virus Zika. OMS ezuwi mokano liye nsima na moto moko kozuwama na bokono ya Ebola na Goma. Kasi bokono liye bokatisaki ngambo ya Ouganda esika bato mibale bamonanaki na Ebola mpe na Rwanda, moto moko. Pr. Robert Steffen, mokambi ya comité ya urgence ya OMS asengi ete mboka esusu ezuwa te meko ya koboya kosala mombongo na RDC to kopekisa ban aya Congo démocratique kokota na mabele na bango.Ebola. Bato 1.700 basili kokufa na EBola banda sanza ya mwambe ya 2018 na RDC. "	https://www.voalingala.com/a/oms-elobi-ebola-na-rdc-ezali-urgence-ya-molongo/5004454.html
business	Bikolo ya UA bisali Zone ya libre-échange (ZLEC)	"Bikolo ya Union africaine basali o’mokolo mwa eyenga moleki elembo ya bobandi ya misala ya ZLEC (Zonde de libre-échange to etando ya kosombitinya na bonsomi) na bokutani na Niamey, na Niger. Président Félix Tshisekedi ya RDC, Denis Sassou Nguesso ya Congo-Brazzaville mpe bakonzi ya mboka nziike ya Afrika bazalaki kuna. Na mboka tuku mitano na minei ya Afrika, kaka Erythrée nde etieyi nanu te maboko na boyokani boye. Ndako ya ZLEC ekozala na Accra, na Ghana. Mpo na président ya commission ya UA, bobandi ya ZLEC bozali ""likambo ya motuya koleka na bomoi ya continent ya Afrika banda bokelami ya OUA (Organisation de l’unité africaine) na 1963 mpe mbongwana na yango na Union africaine"". ""Bikolo biye bitombwa mingi te bipesalami mibu zomi yambo ya kolongola bipekiselo binso ya douane (mpako). Lisanga ya mboka motoba (kati na yango Niger mpe Malawi) bango bapesameli mibu 15,"" elobi na AFP Cristina Chatima, mokambi ya mombongo ya Malawi."	https://www.voalingala.com/a/bikolo-ya-ua-basali-zone-ya-libre-%C3%A9change-(zlec)/4991270.html
health	Président ya kala ya Congo Yhombi Opango akufi na COVID-19 na France	"Mokonzi ya kala ya ekolo Congo-Brazzaville, Jacques Joaquim Yhombi Opango awei na bokono bwa coronavirus ya sika na France, na mibu 81, esakoli libota na ye. Avandaki na bokonzi wuto 1977 kino 1979.   ""Tata wa nga, mokonzi ya kala Yhombi Opango akufi o’mokolo mwa yambo na nsima na nzanga na lopitalo américain ya Neuilly-sur-Seine pene na Paris. Azwaki likama ya coronavirus,"" eyebisi na téléphone (tshombo) mwana wa ye Jean-Jacques Yhombi Opango, elobi AFP. Sango yango epesamaki mpe na Télé-Congo. Mokonzi ya Congo-Brazzaville azalaki nzoto malamu te wuto mwa mikolo. Yango ememaki ye kovanda na France, mosika na Congo, elimboli libota wa ye. Abotamaki na Cuvette na 1939. Azalaki officier ya mampinga, atiamaki na bokonzi na mboka Congo-Brazzaville nsima na bobomami ya président Marien Ngouabi oyo akambaka ekolo wuto 1968 kino 1977 ntango wana mboka eye ezalaki na nzela ya Union soviétique. M. Yhombi Opango avandaki na bokonzi mibu mibale kasi akweyisamaki na président Denis asssou N’Guesso oyo azali moto ya etuka moko na ye mpe avandi na bokonzi mibue 35 nsima kolongwa mwa mwa moke. Akelaki lingomba ya poliitiki RDD (Rassemblement pour la démocratie et le développement. M. Yhombi Opango alongaki te maponami ya mokonzi ya boka ya 1992 mpe asanganaki na Pascal Lissouba oyo aponamaki mokonzi ya mboka mpe akomaki ministre ya yambo na ye (1994-1996). Ntango bitumba bipesaki nzela na bozongi ya président Sassou engalaki na 1997, akimaki na Francekasi azongaki mboka. Wuto ntango yango alekisaka bomoi na ye kati na France na Congo."	https://www.voalingala.com/a/pr%C3%A9sident-ya-kala-ya-congo-yhombi-opango-akufi-na-covid-19-na-france/5353140.html
sports	RDC na finale ya AfroCan samedi na Kenya	Ba Léopards ya Congo démocratique baleki na finale ya Afrocan to mpe momekano ya bikolo ya Afrika ya basketball mpo na basani babetaka na ba championnats nationaux. Ba Léopeards balongaki jeudii ba Palanka Negra 84 na 78, na Bamako na Mali esika wapi phase finale ya Aforcan 2019 ezali kobetama. Yambo na yango, RDC elongaki Tchad 67 na 60, na demi-finale. O’mokolo ya mposo, Congo démocratique nde ebeti finale na Kenya. Kenya nde elongaki Maroc 96-66 na démi-finale.	https://www.voalingala.com/a/rdc-na-finale-ya-afrocan-samedi-na-kenya/5016886.html
politics	Jean-Pierre Bemba asengi ba Congolais kokende na maponami kasi komatisa bokengeli	Jean-Pierre Bemba mokonzi ya MLC mpe moko na bayi Union sacree alendisi bana ba Ekolo Congo démocratique kondima kokende na maponami ata nungu nungu ezali kasi kokolisa nde bokengeli ya maponami. M. Bemba kosala ete maponami mazala malamu ata nungu nungu ezali sika na bobonami ya Denis Kadima bo’ mokambi ya CENI mpe nkwokoso esusu ezali na mboka. Mokambi ya MLC alobi na liyebisi kolonga maponami etali kozala na bato kati na Bureau CENI to te. Alobi na lyebisi ete alingi nde bokengeli maponami boyeisama makasi lokola bikolo nzomi na mwambe ya communauté internationale basengaki yango le 26 octobre eleki. Mokambi ya MLC asengi mpe ete bilembo bya maponami biyebaka na kosakolamaka na bureau ya maponami moko moko nsima na maponami.	https://www.voalingala.com/a/jean-pierre-bemba-asengi-ba-congolais-kokende-na-maponami-kasi-komatisa-bokengeli/6291325.html
health	Tshisekdi na Kamala Harris basololi mpo na Ebola, bokengi na makambo masusu	"Président Félix Tshisekedi na vice-présidente ya Etats-Unis Kamala Harris basololi vendredi  na visoconférence, elobi bayi présidence ya RDC. Masolo ma bango masalaki 45 minutes mpe balobelaki mingi mpenza Ebola, COVID-19 mpe bokengi, eyebisi Maison Blanche lokola mpe bayi présidence ya RDC. Vice-présidente Kamala apesaki losako na M. Tshikedi mpo na kozwa bokambi bwa Union africaine. ""Batalaki mpe lolenge ya koyikisa makasi na bobateli bokolongo, kokolisa mombongo na etuka mpe kokekala misala, kotombola makoki ma bomoto mpe bokambi bolamu, mpe kopesa biyano na maye matali mbongawna ya climat,"" elobi liyebisi ya Maison Blanche, Bakonzi babale balobeli mpe maye mazali kosalama na politiki na RDC mpe liwa lya ntoma ya Italie Luca Attanasio o’mwa yambo moleki na Kibumba, na Nord-Kivu. VP Kamala abetaki sete na maye matali bobuki ya mamakoki ma bomoto na Tigrée, etuka ya Ethiopie, epayi bitumba bizali kongala. Bakonzi babale bondimi kosala elonngo mpo na kokitisa matata, kopesa maboko na masolo, mpe komema kimya na monyele ya RDC mpe na etuka ya kati ya Afrika. Président Tshisekedi alimboli maye asalai mpo na kozwa majorité mpe kotia na esika ministre wa Yambo mpo na kokoka kosalela politiki na ye. Ezali mbala ya yambo vice-présidente Harris, mwasi ya yambo mpe moyindo ya yambo akomi ebonga na ye, asololi na mokambi ya RDC."	https://www.voalingala.com/a/tshisekdi-na-kamala-harris-basololi-mpo-na-ebola-bokengi-na-makambo-masusu/5794437.html
politics	Fils Mukoko na baninga baye bakangami na botamboli	"Fils Mukoko, moko ya baye ya UDPS mpe mokeli ya lingomba ya bâtisseurs Tshisekedistes akengemi elongo na baninga baye ntango bazalaki kotambola na Pont Cabu, na Kinshasa. Mokambi ya police na etuka ya Kinshasa, commissaire divisionnaire adjoint Sylvano Kasongo andimi ete bato baye bakengemi. ""Tokangi baye bazalaki kobanda botambola. Bazali kino sik'oyo misatu . Tozali kosala bolukiluki mpe nsima na ngonga tuku minei na mwambe nde totindi bango na parquet, eyebisi com. Div. Sylvano Kasongo. Mpo na ye bilenge baye bazalaki kotiya mobulu na nzela, batambolaki na bozangi ndingisi kasi police epanzaki bango. Fils Mikoko abengaki nba media ebele na nzela ya singa, lokola Actualité.cd, mpe ayebisaki bango ete akangami na baninga baye. ""Tokangami na baninga mitano mpe tozali sika oyo na Inspection provinciale ya Kinshasa,"" eyebisaki M. Mikoko. M. Mukoko alobi ete batambolaki mpo kosenga bokambi malamu mpe kotelemela kaniaka. Moko ya baye ya UDPS, M. Mukoko asalaka makelele mingi. Mbala mosusu atelemelaka boyokani kati na CACH, (UDPS-UNC na ba alliés) lingomba ya président Félix Tshisekedi na FCC, ya mokonzi ya mboka ya kala Joseph Kabila."	https://www.voalingala.com/a/fils-mukoko-na-baninga-baye-bakangami-na-botamboli/5063749.html
politics	Mokonzi ya kala ya Mali Amadou Toumani Touré awei na mibu 72	"Ayebanaki mingi lokola ATT mpo na misala mya transition démocratique na mboka na ye. Président ya kala ya Mali Amadou Toumani Touré akufi buku boleki na mibu tuku sambo na mibale na Truquie. Akotaki lopitalo nsima na kozwa lipaso mbala mingi na motema, elobi bayi libota mpe ba dokotolo. Ayebani mingi lokola ATT mpe mpo na misala mya transition démocratique na mboka na ye. Kasi bokoti na ye na bokonzi na 1991 bozalaki mpe libandela lya mobulu ya bokengi Mali ekota na yango kino sika na badongolo meso. ATT avandaka na kiti ya bokonzi mbala mibala, na 1991 kino 1992 mpe na 2002 kino 2012. Kasi alongolamaki na bokweyisami na basod. Azalki soda ya kala kasi mingi na Mali bazali kotala lokola moto asukisaki bokonzi ya makasi to dictature na 1992…. Na Congo mibale (RDC mpe Congo-Brazzaville), bato baike batindi maloba ya kokanisa ye. Kati na bango Martin Fayulu, moko na bakambi ba Lamuka mpe mokonzi ya ECIDE, alobi ete ATT azalaki ""panafricaniste ya monene mpe azalaki na makasi mpo na RDC""."	https://www.voalingala.com/a/mokonzi-ya-kala-ya-mali-amadou-toumani-tour%C3%A9-awei-na-mibu-72/5655249.html
health	Kintuntu ebomi bato koleka 5.000 (OMS)	"Kintuntu ebomi koleka bato 5.000 na ekolo Congo démocratique wuto sanza ya yambo, koleka virus ya Ebola eye ezali kongala wuto sanza ya mwambe ya 2018 na mboka, esakoli OMS (Mabongisi ya molongo mpo bokolongono). ""Bokono eye ya RDC ezali ya monene koleka na mokili. Ezali ya makasi koleka oyo tomona,"" elobi Kate O’Brien, mokambi ya département ya mangwele ya OMS, na bokutani na bapanzi sango na Genève. Bato 250.270 bazwami na bokono yango na RDC mpe bato 110 bawei o’mokolo ya le 17 novembre, kolanda Mme O’Brien. Bokono ya mbala eye bobandaki sanza ya motoba mpe ya mwambe. Bopesi mangwele bonene bozali kopesama. OMS eyebisi ete bopesi mangwele bokosila kino suka ya mobu. Mme O’Brien alobi ete kintuntu epanzani na mboka mobimba mpe bato bazali kozwa yango mingi ezali bana mpe ba bebe. "	https://www.voalingala.com/a/kintuntu-ebomi-bato-koleka-5-000-(oms)/5183814.html
politics	Session wa yambo ya Assemblée nationale ya sika efungwami	Session ya bofugwami ya Assemblée nationale nationale ya sika esalami lelo na Palais du peuple na Kinshasa. Session yango efungwamaki na kalaka secrétaire général adminsitratif ya suku too chambre liye ya nse ya parlement. Etalaki mingi mpeza bobengami ya ba kombo ya ba députés. Bureau ya Assemblée nationale ekokamba mpo na mwa ntango na motomolo too député oyo aleki na mokolo makasi, Antoine-Gabriel Kyungu wa Kumwaza (80 ans), mpe na baye bazali bilenge koloka, Jackson Uhuse Atingoto (26 ans) mpe Aminata Namasiya Basego (25 ans).   485 députés nde bakozala na Assemblée oyo na kozeleka maponami na Beni, Butembo mpe Yumbi na sanza ya misatu. Maponami masalamaki te le 30 décembre likolo na bokono ya Ebola mpe na bonzangi bokengi. Ba députés zomi na mitano nde bawuti na bisika baye.	https://www.voalingala.com/a/sessnion-wa-yambo-ya-assaembl%C3%A9e-nationale-ya-sika-efungwami/4834288.html
