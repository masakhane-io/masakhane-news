religion	Adeyinka Alaseyori and Tope Alabi: Wòlìí Genesis ní òun ni orin Oniduro Mi wà fún	"Oluṣọ aguntan agba fun ijọ Celestial Church of Christ, Genesis Global, Ẹniọwọ Israel Ogundipe ti sọ pe ohun ti gbajumọ akọrin ẹmi, Tọpẹ Alabi sọ lori orin Oniduromi ku diẹ kaa to. Ẹniọwọ Ogundipẹ ṣalaye ninu fido kan to n lọ kaakiri bayii ninu eyi to ti n kọ orin ""oniduromi ẹ ṣeun"" pe oun gan ni orin naa wa fun, bi awọn eeyan ko ba mọ. ""Oniduro mi ni alagbawi mi. O duro fun mi nigba ti ọpọ fi mi silẹ lori ẹjọ ti mo ko si, ti ọpọlọpọ si tun rin jinna si mi nitori pe wọn ko fẹ ki aye mọ wọn mọ mi."" Oluṣọ aguntan ijọ Genesis Global naa wa fi kun un pe, o dara ki Ọlọrun jẹ Oniduro ẹda dipo eniyan ẹlẹran ara. ""Emi ni olorin ẹmi naa kọ orin naa fun. Koda nigba ti awọn ile ẹjọ da iṣẹ silẹ, Ọlọrun duro fun mi."" Laipẹ yii ni awuyewuye hu sita lori ọrọ ti Tọpẹ Alabi sọ ninu fidio kan to ja ranyinranyin kaakiri. Tope Alabi ni akude wa lori orin naa ati pe ko jẹ jẹ latọwọ Ẹmi mimọ lo ti wa nitori pe Ọlọrun sọ fun oun pe oun kọja Oniduro fun ẹnikẹni. Lati igba to si ti sọrọ naa, eyi to gba ori ayelujara, ni oniruuru eeyan ti n fesi nipa rẹ, eyi ti ko yọ awọ̀\n gbajumọ awujọ silẹ."	https://www.bbc.com/yoruba/afrika-57489187
politics	Open Grazing Ban: Gómìnà Akeredolu ní darandaran tó bá da ẹran nígboro yóò fojú winá òfin	Gomina ipnlẹ Ondo, Oluwarotimi Akeredolu ti kllọ fun ẹgbẹ awọn darandaran, Myetti Allah pe wọn ko gbọdọ tafa si ofin to de dida ẹran ni ipinlẹ Ondo. Gomina Akeredolu ninu atẹjade to fi lede ni ẹnikẹni to ba tapa si ofin ki wọn ye e da ẹran kaakiri igboro yoo fi oju wina ofin. O ni ofin naa yoo mulẹ ju bi wọn ṣe lero lọ, ti ẹnikẹni ba rufin naa. ''Ko ni si aye fun awọn ọdaran lati lo ọnakọna to wu wọn lati ṣiṣẹ ibi ni ipinlẹ Ondo.'' ''Ijọba ipinlẹ Ondo ri fidio kan ti ẹgbẹ awọn darandaran Myetti Allah fi lede, gba ọwọ akọwe ẹgbẹ naa, Saleh Hassan. ''Ninu fidio naa ni wọn ti fi lede pe awọn darandaran n hu iwa ọdaran nitori iya ati iṣẹ to n ba awọn eniyan wọn finra.'' ''Wọn sọ ninu fidio naa pe awọn gaju ofin ipinlẹ kankan lọ, to fi mọ ti ijọba apapọ'' Amọ ijọba ipinlẹ Ondo ninu esi wọn sọ wi pe ko si ẹya kan tabi ede kan to gaju ofin lo, nitori naa ẹnikẹni to ba rufin, yoo jẹ iya rẹ. ''A ko ni fi aye gba ki awọn onilẹ di ẹru ni ilẹ baba wọn nitori awọn ọdaran darandaran ti ko ni ifẹ si gbigbe pẹlu awọn eniyan ni alaafia.'' ''Awọn ara ipinlẹ Ondo fẹran alejo, amọ wọn ko ni fi aye gba ki awọn darandaran gbakoso ilẹ wọn, ki wọn si ma a fi iya jẹ awọn agbẹ.'' Ọjọ Kini, Oṣu Kẹsan ni gomina ipnlẹ Ondo, Oluwarotimi Akeredolu buwọlu ofin to dena dida ẹran kaakiri ipinlẹ Ondo.	https://www.bbc.com/yoruba/afrika-58511395
entertainment	Abass Akande: Obesere lóun ló kàn lẹ́yìn olóògbé Barrister àti Kollington nínú iṣẹ́ orin Fuji	Gbajugbaja olorin Fuji, Abass Akande ti ọpọ mọ si Obesere ti ja gudugbẹ ọrọ lulẹ lori eto ori redio kan niluu Ibadan, nipinlẹ Oyo. Ninu ifọrọwerọ lori eto redio ọhun ni Obesere ti sọ pe oloogbe Sikiru Ayinde Barrister ati Alhaji Ayinla Kollington nikan lo jẹ baba fun oun ninu iṣẹ orin Fuji. Obesere sọ pe oun gan an ni ipo agba ninu orin Fuji kan lẹyin oloogbe Barrister ati Kollington. Abasido gẹgẹ bi orukọ inagijẹ rẹ mii ṣalaye pe Eleduwa da oun gẹgẹ bi ọga, o ni bakan naa si ni Oba Aṣẹda fi ohun ti oun yoo maa fi ṣe ipo olori jinki oun. ''Mo le bura pe were kan lo kilọ fun mi lọjọ ti mo fẹ gba pe ẹni to wa lẹyin mi ju mi lọ. Were naa n rin lọ loju titi nigba to sọ fun mi pe n o gbọdọ gba, ọdun 2007 lọrọ yii ṣẹlẹ,'' Obesere lo sọ bẹẹ. O ṣalaye pe oun ko kọkọ fẹ gba ipo ọba orin Fuji nitori ede-ai-yede to wa laarin awọn olorin ṣugbọn oun gbaa lẹyin ti oun tun ero pa lori rẹ. Nigba to sọrọ lori igba to bẹrẹ ere Fuji, o ni lọdun 1983 iyẹn bi ọdun mẹtadinlogoji sẹyin loun bẹrẹ si ni maa ri owo nibi iṣẹ orin Fuji. Obesere ko ṣai sọ nipa oba orin oloogbe Ayinde Barrister, o ni Sikiru Ayinde ti papoda ni tootọọ ṣugbọn orukọ rẹ ko le parun laelae. ''Ko tiẹ dabi ẹni pe Barrister tiẹ ku rara, nitori gbogbo igba laye si n gbọ orukọ rẹ,'' Obesere lo woye bẹẹ. O ni oun ti n ṣe akitiyan pẹlu awọn eeyan mii lati gbe eto kan kalẹ lati maa fi ṣe iranti oloogbe Barrister gẹgẹ bi eto ti wọn maa fi n ranti olorin Afro, Fela Anikulapo Kuti lọdọọdun. Obesere tun mẹnu ba awo rẹ to jade laipẹ to pe akori rẹ ni ''Standout,'' o ṣalaye pe oṣu meje gbako loun fi ṣiṣẹ lori awo naa. ''Lasiko konle o gbele coronavirus ni mo bẹrẹ iṣẹ lori awo naa tori mo mọ pe awọn eeyan yoo mujo jo lẹyin ti covid-19 ba kasẹ nilẹ,'' Obesere lo sọ bẹẹ. Ọjọ kẹtadinlọgbọn oṣu keje ọdun 2020 yii ni Obesere gbe awo orin ọhun jade.	https://www.bbc.com/yoruba/afrika-54216499
health	World Malaria Day 2022: Wo àwọn nkan ti o lé ṣe láti dáàbò bo ara rẹ lọ́wọ́ oró àìsàn ibà	Bawo ni a ṣe le da ibà duro? Bo tilẹjẹ wi pe aisan yii jẹ ohun to ṣe e dena, to si ni itọju, o ṣi n ṣeku pa ọpọlọpọ. Gẹgẹ bi akọsilẹ ajọ eto ilera ni agbaye, WHO, aisan iba n ṣeku pa ọmọde ni iṣẹju meji-meji, eniyan to le ni igba miliọnu si ni akọsilẹ wa pe o n ni aisan yii l'ọdun. Lootọ ni igbogun ti ibà ti lọ soke sii daada lati bi ọdun mẹwaa, ṣugbọn ọ̀rọ̀ naa tun ti kọja agbara lati ọdun 2015: Abọ iwadi ajọ WHO nipa aisan ibà l'agbaye, to fi sita l'ọdun 2018 fihan pe ko fi bẹẹ si adinku ninu iye awọn to ni aisan ibà laarin ọdun 2015 si 2017. Bi ọjọ kẹẹdọgbọn, oṣu kẹrin ṣe wa a jẹ Ayajọ aisan iba l'agbaye, awọn nkan to yẹ ki o mọ nipa aisan naa ni yii. Awọn apẹẹrẹ ibà - ara gbigbona, ori fifọ, ati otutu - eyi to maa n fi ara han laarin ọjọ mẹwaa si mẹẹdogun ti ẹ̀fọn to n pin ibà ba jẹ ni Awọn apẹẹrẹ naa le ma han pupọ, ṣugbọn ti ko ba si itọju laarin wakati mẹrinlelogun, ibà ti kokoro aifojuri 'P. falciparum' ba fa le yọri aisan to n pani. L'ọdun 2017, bi ilaji awọn to wa ni aye lo wa ninu ewu nini aisan iba. Awọn ọmọde ti ọjọ ori wọn ko to ọdun maarun lo wa ninu ewu ju: L'ọdun 2017, awọn lo ko ìdá mọkanlelọgọta(266,000) ninu awọn ti ibà pa l'agbaye. Awọn to tun wa ninu ewu to l'agbara ni awọn alaboyun, ati awọn ti agọ-ara wọn ko l'agbara to lati gbogun ti aisan. Gẹgẹ bi ajọ WHO ṣe sọ, ọpọ̀ aisan iba ati iku to waye nipa a rẹ n ṣẹlẹ ni agbgbe ilẹ olooru Afirika, ṣugbọn awọn agbegbe kan ni South-East Asia, Eastern Mediterranean, Western Pacific, ati nilẹ America naa wa ninu ewu. L'ọdun 2017, orilẹede maarun lo fẹ ẹ ko ilaji ninu awọn to ni ibà kaakiri agbaye: Nigeria (25%), Democratic Republic of the Congo (11%), Mozambique (5%), India (4%) ati Uganda (4%). Ni ọpọ igba, aisan iba maa n wọ ara ti abo ẹ̀fọn (Female Anopheles) ba jẹ eniyan - oriṣi abo ẹ̀fọ̀n to wa le ni irinwo, ninu eyi ti bi ọgbọ̀n jẹ 'olokoowo iba' to jẹ pataki. Laarin irọlẹ si idaji si ni gbogbo awọ̀n olokoowo pataki yii maa n jẹ eniyan. Inu omi ni abo ẹ̀fọ̀n yoo ye ẹyin rẹ si, eyi ti yoo dagba di ẹ̀fọn; abo ẹ̀fọn maa n wa ẹ̀jẹ̀ lati fi bọ́ awọn ẹyin wọn. Ajọ WHO la awọn ọna abayọ to n ṣiṣẹ silẹ fun gbogbo eniyan to wa ninu ewu nini aisan iba. Oriṣi ọna meji - àpò to ni oogun apẹfọn ati fi fi oogun apẹfọn fin inu ile - mejeeji maa n ṣiṣẹ daada l'oriṣiriṣi igba Sisun si abẹ apo apẹfọn le mu adinku ba ifarakanra laarin ẹ̀fọn ati eniyan nipa pipese idiwọ to ṣe e fi oju ri ati oogun to le kapa kokoro. Lilo oogun apẹfọn jẹ fi fi iru oogun bẹ fin ile lẹẹkan tabi ẹẹmeji l'ọdun. A tun le dena aisan iba nipa lilo awọn oogun to le gbogun ti iba fun awọ̀n arinrinajo, alaboyun, awọn obinrin ati awọn ọmọde. Early diagnosis and treatment yields best results T Aisan iba ṣe e tọju - ayẹwo le ṣe afihan aisan iba ninu ara laarin ọgbọ̀n iṣẹju tabi ko maa to bẹ. Gẹgẹ bi ajọ WHO ṣe sọ, ti tete ṣe ayẹwo ati itọju fun aisan ibà maa k'apa rẹ, o si tun maa n dena iku ati itankalẹ aisan iba. Itọju to dara ju to wa fun un, paapa fun aisan ibà ti kokoro aifojuri P. falciparum ba fa, ni ' artemisinin-based combination therapy (ACT).' Ajọ WHO ti fi ikil sita pe abo ẹ̀fọn ti n fi agbara han lera-lera pe agbara egboogi ati oogun apakokoro ko ka oun - to si n mu idiwọ ba iṣẹgun lori iba. Ibẹru to wa ni pe o ṣeeṣe ki awọn irinṣẹ idena ati amojuto to wa bayii le dawọ iṣẹ duro. Akọsilẹ tuntun nipa aisan ibà l'agbaye fihan pe orilẹede mejidinlaadọrin lo jábọ̀ pe agbara oogun apẹfọn ko ka ẹfọn l'awọn akoko kan laarin ọdun 2010 si 2017. Bakan naa ni iba ti agbara eegbogi ko ka naa n waye ni gbogbo igba. Ajọ WHO sọ pe egboogi to n dena iba ṣe koko fun amojuto ati iparun aisan naa - o si n polongo ṣiṣe titọ pinpin ni awọn orilẹede ti ibà ti wọpọ ju. Afojusun ni lati ri i daju pe wọn tete ri ibà ti agbara egboogi ko ba ka, ki wọn si kọju ija si ni kiakia ati l'ọna to yẹ.	https://www.bbc.com/yoruba/awon-iroyin-miran-48048196
politics	Kò sí ǹkan tó ń jẹ́ ‘Cabal’ ní ìṣèjọba Ààrẹ Buhari,  Òun ló ń ṣe ìjọba– Garba Shehu	Agbẹnusọ fun Aarẹ Buhari, Garba Shehu ti ni ipa ti Aarẹ Buhari n ko ninu idibo abẹle ẹgbẹ oṣelu PDP to kọja ṣafihan iru eniyan ti Aarẹ Buhari jẹ ninu iṣejọba tiwantiwa ni Naijiria. Garba sọ eyi ninu atẹjade to fi si oju opo ikansiraẹni Twitter rẹ. O ni Aarẹ Buhari gbe igbesẹ to yatọ si  nkan ti iroyin n sọ nipa rẹ, pe Aarẹ Buhari fẹ gbe oludije kan lori awọn eniyan ni Naijiria. ‘’Ko si ohun to n jẹ ‘Cabal’ ni ijọba Aarẹ Buhari, oun fun ara rẹ lo n paṣẹ nkan ti o ba fẹ.’’ ‘’Ọpọlọpọ nkan ni awọn eniyan ma n sọ si adari , wi pe o jọba lori ohun gbogbo to si le sọ abajade eto idibo.’’ ‘’Amọ fun orilẹede Naijiria to ni Aarẹ Buhari, iṣejọba awarawa lo gbeleke, ti ko si fi imọ tara ẹni nikan ṣe.’’ Garba fikun un pe Aarẹ Buhari ri daju pe otitọ ati ododo jọba lasiko idibo abẹle naa, ti eyi si fa moriya fun awọn eniyan lati ni igbagbọ ninu iṣejọba tiwantiwa. Bakan naa lo nipe awọn eniyan ti wa ni igbagbọ ninu aarẹ Buhari lati tọ ipa otitọ ati ododo. ‘’Nibayii, a ti yan ẹni ti yoo ṣoju APC to si ni atilẹyin Aarẹ Buhari. Nitori na o daju pe yoo bori.’’ Asiwaju Bola Ahmed Tinubu lo gbegba oroke ninu idibo abẹlẹ APC gẹgẹ bi ẹni ti yoo ṣoju ẹgbẹ oselu naa lati dije du ipo aarẹ ni ibo ọdun 2023.	https://www.bbc.com/yoruba/articles/c72jjmgj423o
religion	Oluwo: Àwọn adarí ẹ̀sìn Musulumi ṣe ayẹyẹ fún 'Grand Mufti, Oluwo kò yọjú	Awọn adari ẹsin Musulumi kan ṣabẹwọ si ilu Iwo, nipinlẹ Osun lati ṣe moriya fun Sheik Daood Imran Molaasan ti wọn yan gẹgẹ bi ''New Grand Mufti'' ilẹ Yoruba. Oluwo ti ilu Iwo, Oba AbdulRasheed Akanbi lo yan Sheik naa ni oye ẹsin Musulumi. Eleyii ti fa ariyanjiyan, ti o si ti di ọrọ ileẹjọ pẹlu idajọ pe Oluwo ko ni aṣẹ lati yan aṣoju ẹsin Musulumi, ati wi pe ko da ọwọ duro lori iyansipo naa. Ajọ League of Imams and Alfas lo gba ileẹjọ lọ lati pata si igbese Oluwo lati yan ẹnikẹni si ipo Musulumi. Amọ lẹyin wakati diẹ ti idajọ akọkọ naa waye, ni ileẹjọ giga tilu Osogbo tun pasẹ pe oun gbẹsẹ le asẹ akọkọ to waye saaju lati tako iyansipo Grand Mufti naa, to si ni ki wọn tẹsiwaju lati fi oye naa jẹ. Iwe asẹ ile ẹjọ naa ti Oluwo fi sọwọ sile isẹ BBC Yoruba fihan pe ọjọbọ, ọjọ kejidinlọgbọn osu kẹwa ọdun 2021 ni ileẹjọ pasẹ naa. Amọ, n ṣe ni awọn eniyan pejọ si ibi ayẹyẹ naa ni opin ọṣẹ lati yọ pẹlu oloye naa, amọ Oluwo ko yọju sibẹ. Nibi ayẹyẹ naa ti ẹgbẹ awọn Musulumi ni ilu Iwo ati Jamaát Taáwunil Muslimeen ṣe agbatẹru fun, ni Molaasan ti salaye pe Oluwo ti fi oun jẹ oye naa ki ọrọ ileẹjọ to de ilẹ. Malaasan to jẹ aarẹ ẹgbẹ Musulumi, Jama'atu Ta'awunul Mumineen ni oun yoo wa ọna lati ṣepade pẹlẹ-putu pẹlu awọn to n fi apa janu lati ri pe alaafia ati ifimọṣọkan waye laarin awọn musulumi. O ni awọn yoo jiroro lori ohun ti ẹsin Musulumi jẹ, ti awọn yoo si pe awọn adari ẹsin Musulumi Sunni ati Sufi lati ṣiṣẹ pọ lori ilọsiwaju ẹsin wọn. Awọn to pejọ si ibi ayẹyẹ naa ni Waziri ilẹ Yoruba, Sheik Yaqoob Muhammad AbdulBaqi, awọn adari ẹsin Musulumi lati ipinlẹ Oyo, Ogun, Kwara ati ilu Eko. Bakan naa ni awọn adari ẹsin naa ṣabẹwọ si Oluwo ni afin ọba, nibi to ti gbadura fun wọn to si ti gba wọn niyanju lati ṣiṣẹ pọ ninu irẹpọ. Saaju la ti mu iroyin wa fun yin pe, awuyewuye ko ti tan lori bi Oluwo ti ilẹ Iwo, Oba AbdulRasheed Akanbi ṣe yan Sheik Dawood Imran Molaasan gẹgẹ bi Grand Mufti ilẹ Yoruba. Ni Ọjọbọ, ọjọ kejidinlọgbọn oṣu kẹwaa ọdun 2021 yii ni ile ẹjọ giga kan niluu Osogbo paṣẹ pe Sheikh Molaasan ko gbọdọ pe tabi ri ara rẹ gẹgẹ bi Grand Mufti ilẹ Yoruba mọ titi ti ẹjọ ti wọn pe e yoo fi yanju. Ẹgbẹ awọn lmam atawọn aafa lo gbe ọrọ naa lọ si ile ẹjọ lati da Oluwo duro lori ati yan Sheik Molaasan loye. BBC Yoruba kan si Oluwo lori ọrọ yii, ṣugbọn kabiyesi ko fesi amọ Oluwo ni ki a ba Sheikh ti oun fi joye gan an sọrọ. Sheikh Molaasan sọ fun wa pe oun kii ṣe ọmọ ẹgbẹ awọn Imam ati aafa to pe ẹjọ yii, nitori naa, wọn ko le lo ofin kankan le oun lori. O ṣalaye pe awọn agbẹjọro oun naa ti wa lori ọrọ yii, wọn yoo si pade nile ẹjọ pẹlu awọn to pe oun lẹjọ. Lori ọrọ ti ẹgbẹ Imam atawọn aafa to sọ pe ko tọ si ọba alaye lati yan ẹnikẹni si ipo Mufti, Sheikh ni ọba laṣẹ lati yan Mufti gẹgẹ bi o ti laṣẹ lati yan Imam. ''Ẹgbẹ awọn baba wa kan ninu ẹsin Islam ni awọn to pe wa lẹjọ lori oye Mufti ti Oluwo fi mi jẹ. A kii ṣe ẹgbẹ kan naa, a kan jọ jẹ ẹleṣin Islam ni ati pe ti ile ẹjọ ba da ẹjọ ti ko ba tẹ wa lọrun, a ni anfani lati pe ẹjọ kotẹmilọrun. Emi o bawọn ṣe ẹgbẹ wọn, ẹgbẹ Ta'awun musulumi ni ẹgbẹ tiwa eleyii ti a si forukọ silẹ pẹlu ajọ C.A.C. Gbogbo mọṣalaaṣi wa ni ko si labẹ awọn Imam yii, bakan naa ofin ko fawọn Imam lagbara lati yan ẹnikẹni sipo. Ati pe awọn Imam to pe mi lẹjọ yii ko fi orukọ silẹ pẹlu ajọ ijọba C.A.C. Oluwo ti fi emi jẹ oye yii tipẹ, awẹjẹ-wẹmu lasan an ni a fẹ ṣe lọjọ Abamẹta ki ẹgbẹ Imam yii to pe mi lẹjọ,'' Sheikh Molaasan Akeugbagold rọ Oluwo lati fi ọrọ oye ẹsin Islam silẹ fawọn Alfa àti Imaamu: Ẹwẹ, Sheikh Akeugbagold Taofeeq ti rọ Oluwo lati maa dasi ọrọ oye jijẹ ninu ẹsin Islam. Akeugbagold sọ fun BBC Yoruba pe niṣe lo yẹ ki Oluwo fi awọn aafa silẹ lati maa yan eeyan sipo fun ra wọn. ''Awọn ọba ni wọn maa n yan Imam si ipo nilẹ Yoruba, amọ o le ma ba ẹsin Islam mu. Amọ, awọn aafa lo yẹ ki wọn maa fawọn eeyan jẹ oye ninu ẹsin Islam, mo si mọ pe awọn aafa ilu Iwo mọ bẹ. Ṣugbọn emi maa gba baba wa Oluwo ni imọran lati fi ọrọ ẹsin silẹ fawọn aafa. Ki wọn ma ba wọn fa tabi ba wọn du ohun kohun. Lẹyin Imam tawọn ọba maa n yan sipo, wọn kii dasi awọn oye yoku ninu ẹsin Islam,'' Akeugbagold lo sọ bẹẹ. Ninu atẹjade kan ti Oluwo fisita lọjọ Ẹti, tii se ọjọ keji ti idajọ naa waye, o ni oun n tẹsiwaju lọla ọjọ Satide lati se ayẹyẹ iwuye Grand Mufti Yoruba jẹ. Ọba alaye naa ni lẹyin ifikunlukun to yẹ, awọn eeyan ti ọrọ naa kan ti pahunpọ fọwọsi yiyan Sheik Dawood Imran gẹgẹ bii Grand Mufti tilu Iwo.	https://www.bbc.com/yoruba/afrika-59087698
sports	FIFAWWC -Ọ̀rọ̀ ti yanjú dé ibì kan lórí owó àjẹmọ́nú àwọn Super Falcons	Awọn agbabọọlu obinrin Naijiria joye Akintọla taku ni France. Ẹgbẹ́ agbabọọlu Super Falcons to ṣoju Naijiria ninu idije ife ẹyẹ agbaye tawọn obinrin to n lọ lọwọ ni France ti já Ìfẹsẹ̀wọnsẹ̀ parí, Germany di ẹrù ìyà aláwẹ́ mẹ́ta lé Najiria lórí. Ninu idije ti ikọ agbabọọlu Germany ti fun wọn ni ami ayo mẹta si odo ni Super Falcons ti já kuro ninu idije tọdun 2019. Kete lẹyin eyi ni iroyin gba igboro kan pé wọn ti taku sinu iyara ile itura wọn pe awọn ko ni tẹ̀ta afi ti ijọba Naijiria ba san owó ajẹmọnu awọn. Jane Nwaeze tó jẹ agbẹnusọ fawọn ọdọbinrin agbabọọlu Naijiria ṣalaye fun BBC pe irọ ni pe awọn Super Falcons n fẹhonuhan ni France. O ni diẹdiẹ ni awọn agbabọọlu naa n kuro nile itura ti wọn wa nitori ọtọọtọ ni wọn de si France ati pe ọtọọtọ nibi ti wọn n lọ. Koko ti BBC fidiẹ mulẹ ni pe tootọ ni inu awọn agbabọọlu naa ko dun si aisan owo ajẹmọnu wọn bi o ti yẹ. Colin Udoh to jẹ agbẹnusọ Super Eagles tẹlẹ ni ọkan lara awọn agbabọọlu naa ṣo fun oun pe awọn owo ajẹmọnu mii ti pẹ. O ni omii wa lati idije pẹlu Gambia ati Senegal lọdun meji sẹyin. Akọroyin BBC to wa pẹlu ikọ agbabọọlu naa nile itura ti wọn wa ni France sọ pe lẹyin ọpọlọpọ ipade ọrọ ti n yanju lọ. O ni ọkan ninu awọn agbabọọlu ti ko fẹ ki wọn darukọ oun sọ pe awọn ṣẹṣẹ pari ipade pẹlu alakoso ere bọọlu Naijiria NFF ni. O ni wọn ti fi da gbogbo agbabọọlu loju pe awọn yoo san ajẹmọnu naa laipẹ ki onikaluku le pada si ibudo rẹ. Eyi kii ṣe igba akọkọ ti awọn agbabọọlu Naijiria maa fariga lori aisan owo ajẹmọnu wọn gẹgẹ bi ajọ NFF ṣe ṣeleri fun wọn. Bẹẹ, awọn Super Falcons naa ti joye Akintọla taku yii lọdun 2016 ni Cameroon ati nigba ti wọn fẹhonuhan ni Abuja lẹyin idije pe wọn ko san awọn owó ajẹmọnu awọn. Bayii, wọn ni ajọ NFF ti gba lati san owo ajẹmọnu wọn laiyọ ti kikopa ninu ife ẹyẹ agbaye ti FIFA san silẹ.	https://www.bbc.com/yoruba/ere-idaraya-48735321
health	"""Ẹ wo àwòkọ́ṣe Osinbajo, ẹ dẹ́kun lílọ sókè òkun fétó ìwòsàn"""	Ẹgbẹ awọn dokita oniṣegun oyinbo ti parọwa si awọn oloṣelu Naijiria pe ki wọn tẹle awokọṣe Igbakeji Aarẹ orilẹede Naijiria, Ọjoọgbọn Yemi Osinbajo, bi o ṣe ni igbagbọ ninu eto ilera Naijiria. NMA wa rọ awọn oloselu lati dẹkun lilọ oke okun fun itọju ara wọn. Aarẹ ẹgbẹ NMA, Uche Ojinmah, lo gba wọn ni imọran bẹẹ niluu Abuja. Bẹẹ ba gbagbe, laipẹ ni Igbakeji aarẹ kede loju opo Twitter rẹ lọjọ Satide pe oun wa nile iwosan lati sisẹ abẹ lẹyin ti oun n ni irora ooreekoore ni ẹsẹ oun. Lẹyin isẹ abẹ ni alaafia de ba Igbakeji Aarẹ, to si ti kuro ni ilewosan, nibi ti o ti lọ sisẹ abẹ. Ile iwosan Duchess International Hospital to wa niluu Eko, ni igbakeji aarẹ ti sisẹ abẹ naa. Ojinmah ni oun kan saara si Igbakeji Aarẹ fun bi o ṣe ni igbagbọ ninu awọn dokita oniṣegun ati eto ilera Naijiria. O fikun pe asiko ti to lati ṣe atunṣe si ọrọ eto ilera to mẹyẹ nilẹ wa, ka le fi mu idagbasoke ba eto ọrọ aje wa. Gẹgẹ bi Ojinmah ṣe sọ, o ni inu awọn ẹgbẹ naa dun bi Igbakeji Aarẹ ṣe ransẹ ikini si ẹgbẹ fun isẹ takuntakun ti wọn ṣe lori isẹ abẹ naa. ”A fẹ dupẹ lọwọ Ọlọrun fun isẹ abẹ ti Igbakeji Aarẹ ṣe, ti a si gba ni adura pe ki Ọlọrun fun ni alafia.” Ọpọlọpọ ọmọ Naijiria ni wọn ma lọ si oke okun fun itọju nitori bi eto ilera ṣe mẹyẹ eyi to ti ṣe akoba fun idagbasoke fun wa.” “Lati dẹkun iwa yii, a nilo lati ṣe atunṣe si eto ilera wa, ki awọn oloṣelu si gbaruku ti wa.”	https://www.bbc.com/yoruba/articles/cj7eky2g0z8o
religion	ISWAP: Iléeṣẹ́ ọmọ ogun Naijiria ní Abu Musab Al Barnawi ti jáde láyé	"Ọgagun kan nileeṣẹ ọmọ ogun Naijiria ti sọ fun awọn akọroyin pe olori ọmọ ikọ Islamic State ni Iwọ Oorun ilẹ Afrika, ISWAP, ti jade laye. Igba akọkọ ree ti ileeṣẹ ọmọ ogun yoo fidi ọrọ mulẹ pe lootọ ni Abu Musab Al Barnawi ti ku lati igba iroyin nipa iku rẹ ti gbode kan ninu oṣu Kẹjọ, ọdun yii. Nigba to n fesi si awọn ibeere kan lasiko ipade awọn minisita niluu Abuja, ọga agba ileeṣẹ ọmọ ogun Naijiria ni  ""Al Barnawi ti ku."" Bo tilẹ jẹ pe ko sọ bi olori agbesumọmi naa ṣe ku ati ibi ti o ku si, o kan fidi rẹ mulẹ pe o ti ku ni. Ṣaaju ni awọn iroyin kan ti kọkọ n gbode pe olori ikọ ISWAP naa ti jade laye lẹyin to farapa nibi ija kan pẹlu awọn alatako ninu ẹgbẹ agbesumọmi kan naa ninu oṣu Kẹjọ ọdun 2021 yii. Ileeṣẹ iroyin BBC ko tii le fidi ọrọ naa mulẹ titi di akoko yii nitori ọpọ igba ni ileeṣẹ ọmọ yoo fi ọrọ sita pe awọn ti pa olori ẹgbẹ agbesumọmi ṣugbọn ti ọrọ ko ni ri bẹẹ. Ẹwẹ, ẹgbẹ Islamic State naa ko tii sọ ni pato boya ni tootọ ni adari awọn ni iha Iwọ Oorun ti papoda ṣugbọn ninu oṣu Keje, wọn kede pe adari awọn, Abubakar Shekau jade laye lẹyin to gbẹmi ara rẹ pẹlu ẹwu ti wọn so ado oloro mọ lara. Ọdun mẹwaa gbako ni Shekau fi dari ikọ Boko Haram. Ṣugbọn ṣaaju iku Shekau ni ileeṣẹ ọmọ ogun ti maa n kede pe awọn ti pa a ṣugbọn lẹyin akoko diẹ si ikẹde wọn ni yoo sọrọ soke pe oun ṣi wa laye. Wayi o, lẹyin iku Shekau ni ileeṣẹ ọmọ ogun kede pe ogunlọgọ awọn ọmọ ẹgbẹ agbesumọmi jọwọ ara fun ijọba Naijiria."	https://www.bbc.com/yoruba/58924958
entertainment	Davido: Kí ló fa ariwo lórí ìdọ́rẹ́ òun àti Chioma aya rẹ̀ lójú òpó Instagram?	Ariwo ta ni owurọ ọjọ Abamẹta lori ayelujara nigba ti awọn eeyan bẹrẹ si ni gba a bi ẹni n gba igba ọti pe gbajugbaja akọrin takasufe, Davido ati iyawo rẹ ti kẹyin sira wọn lori ikanni Instagram. Iroyin naa ṣalaye wi pe awọn mejeeji ti wọgi le orukọ arawọn loju opo ẹnikeji wọn. Ohun ti iroyin loju opo ayelujara atawọn ileeṣẹ iroyin abẹle n sọ ni pe, igbesẹ naa waye lẹyin ti Ọga ileeṣẹ agborinjade Golden Boys Record, King Patrick ke gbajare sita pe ibi a foju si ọna o gba bẹ ati pe arakunrin Peruzzi ti ọpọ n wo gẹgẹ bii ẹgbọn Chioma, iyawo Davido kii ṣe ẹgbọn rẹ, ọrẹ ikọkọ rẹ ni. Nibayii lẹnu wakati melo lọjọ kan naa, Davido ati aya rẹ Chioma tun ti bẹrẹ si ni tẹle ara wọn gẹgẹ bii ọrẹ lori oju opo ayelujara awọn mejeeji. Amọṣa nigba ti ọrọ yii n ja ranyinranyin, oniruuru ọrọ ni awọn ololufẹ awọn lọkọlaya yii atawọn ọmọ Naijiria kan sọ. Diẹ lara rẹ niwọnyii.	https://www.bbc.com/yoruba/afrika-51162338
entertainment	Iyabo Ojo: Wọ́n gba N51,950 lọ́wọ́ mi ní pápákọ̀ òfurufú láì ṣe àyẹ̀wò Coronavirus fún mi	"Gbajumọ osere tiata lobinrin, Iyabo Ojo ti figbe ta lori iwa gbajuẹ tijọba Naijiria n hu lori ayẹwo arun Coronavirus. Iyabo Ojo, lo sẹsẹ gunlẹ si papakọ ofurufu Muritala Muhammed nilu Eko lati Ilẹ Turkey ni aarọ ọjọ Aje. Iyabọ ni iwa irẹnijẹ nijọba n se fawọn arinrinajo silẹ okeere tabi to de lati ilẹ okeere nidi ayẹwo arun Coronavirus. Iyabọ ni aarọ ọjọ Aiku ana si ni oun se ayẹwo arun Coronavirus, ki oun to kuro ni papakọ ofurufu Instabul, lorilẹede Turkey. Ayẹwo naa si lo ni o jẹ ki wọn gba oun laaye lati wọ ọkọ ofurufu wa sorilẹede yii ni ana. Koda, o ni oun tun paarọ tikẹti oun ati akoko ti oun yoo rinrin ajo, ki oun le gba esi ayẹwo covid 19 naa, eyi ti yoo jẹ ki wsn jẹ ki oun wọ baalu wa sile. Iyabo Ojo tẹsiwaju pe laarọ ọjọ Aje oni ni oun wọle silẹ Naijiria pẹlu esi ayẹwo coronavirus naa, ti wọn ko tiẹ yẹ iwe naa wo lai naani wahala ti oun se lorilẹede Turkey. Amọ fun iyalẹnu oun, se ni wọn tun n beere owo mii, tii se gbẹrun mejilelaadọta naira o din diẹ, N51, 950.00 lọwọ oun fun ayẹwo Covid 19. ""Wọn ko tiẹ se ayẹwo kankan fun mi, wọn kan gba owo lọwọ mi ni, ti wọn si fi ẹrọ yẹ ara mi wo bo se n gbona si. Lẹyin eyi ni wọn fun mi ni iwe kan lati tun lọ se ayẹwo Coronavirus ni adugbo Lekki. Bẹẹ ni mo n beere pe ki lo sẹlẹ si ayẹwo Coronavirus ti mo se lana, se ẹbu ni? Haa, iwa alọni lọwọ gba ati irẹnijẹ gbaa ni eleyi."" Iyabo Ojo pariwo. Osere tiata naa wa n beere pe ki lo de tijọba Naijiria ko maa se ayẹwo arun Covid 19 fawọn arinrinajo to gunlẹ ni papakọ ofurufu gẹgẹ bi wọn ti n se nilẹ Turkey? O fikun pe ọtalerugba o din mẹwa 250TL owo Turkey ni oun san lati fi se ayẹwo Coronavirus ọhun, eyi to to ẹgbẹrun mẹẹdogun naira wa ni Naijiria. Bẹẹ ni oun si gba esi ayẹwo naa laarin wakati mẹfa pereninu papakọ ofurufu ti oun ti se ayẹwo ọhun. Eyi si lo mu ko maa kọminu pe ki lo de ti wọn gba owo oun ni papakọ ofurufu nilu Eko, ti wọn si fun oun ni iwe lati lọ se ayẹwo arun Coronavirus ni adugbo Lekki? ""Haa, iya ma jẹ mi o. Afi bii ẹni pe eyi ko tun to, se ni awọn osisẹ asọbode naa tun fikun iya naa. Se bi iya nla ba gbe ni sanlẹ, ke ke ke mii tun maa n gori rẹ ni."" Iyabo fikun pe awọn osisẹ asọbode tun fẹ gba owo lọwọ oun si lori awijare pe awọn ẹru to ba kọja ẹgbẹrun lọna aadọta naira, oun yoo sanwo itanran fun. ""Ọmọ, mo wọ mọ wọn lọwọ ni o, emi to jẹ pe wọn ti kan mi ni eewo tẹlẹ, ti wọn ti ja mi kulẹ, fine kọ, fanta ni."" Iyabo Ojo wa n fi ika hanu pe ""ki lo de ti orilẹede Naijiria ko mọ ju owo lọ, a si ku imura ajọdun ominira ọgọta ọdun Naijiria o."""	https://www.bbc.com/yoruba/afrika-54321741
sports	Super Eagles: Sunday Dare, mínísítà eré ìdarayá ní kò dájú pé Gernot Rohr kún ojú ìwọ̀n àti ṣàkóso Super Eagles	Kii ṣe iroyin mọ pe awọn agbabọọẹu ikọ Super Eagles ja ọpọ awọn ololufẹ ere bọọẹu ni Naijiria kulẹ ninu ifẹsẹwọnsẹ to waye pẹlu Seirea Leone lopin ọsẹ to kọja ati ni ọjọ Iṣẹgun. Ifẹsẹwọnsẹ naa kun ara ifẹsẹwọnsẹ lati mọ orilẹede ti yoo lọ kopa ninu idije ife ẹyẹ ere bọọẹu ilẹ Afirika, CAN ti yoo waye lọdun 2021. Ireti ọpọ onwoye ni pe bi ẹni fi ẹran jẹkọ ni yoo ri fun ikọ super Eagles ati pe nigba ti yoo ba fi pari ifẹsẹwọnsẹ onibeji pẹlu orilẹede Serea Leone naa ni ilu Benin ati ikeji rẹ ni Freetown ọna yoo ti la fun un lati tẹsiwaju lọ si idije naa. Amọṣa, ẹkọ ṣoju mimu fun ikọ Super Eagles. Goolu mẹrin ni wọn ti fi lewaju Serea Leone ni ilu Benin, ki o to di pe awsn agbabọọlu fi ogun ẹyin ja wọn ti wọn si da mẹrẹẹrin pada. Nigba ti wọn yoo si gba oju keji ifẹsẹwọnsẹ naa ni orilẹede Serea Leone, ọmi ni wọn ta. Nibayii, minisita ere idaraya, Sunday Dare ti ni, ifẹsẹwọnsẹ mejeeji naa fihan pe muṣemuṣe akọnimọọgba ikọ naa, Genot Rohr ko gba muṣe to ni nitori naa awọn yoo wa wọrskọ fi ṣada lori rẹ. Loju opo ẹlẹyẹ Twitter rẹ ni o ti sọ ọrọ yii. O ni ohun to yẹ ikọ Super Eagles gẹgẹ bi ọkan lara awọn alagbara ere bọọlu lagbaye kọ niyi, nitori naa igbesẹ atunṣe yoo waye lọgan.	https://www.bbc.com/yoruba/afrika-54990960
sports	Chelsea vs Tottenham: Lampard àtàwọn agbábọ́ọ̀lù Chelsea dọ́wọ́jọ wó òrùlé Stamford Bridge lu Mourinho àti Tottenham	Agbaọjẹ agbabọọlu Chelsea tẹlẹ, to ti di akọnimọọgba ẹgbẹ agbabọọlu naa bayii, Frank Lampard lo moke ninu ija oun ati ọga rẹ, Jose Mourinho ni papa iṣere Stamford Bridge lọsan ọjọ Satide. Atamọtaṣe, Olivier Giroud lo gbayo alakọọkọ wọle fun Chelsea nigba ti ifẹsẹwọnsẹ naa di iṣẹju mẹẹdogun. Lẹyin iṣẹju mẹta ti wọn bẹrẹ abala keji ere bọọlu ọhun ni adilemu, Marcos Alonso gba ayo keji sawọn Tottenham Chelsea. Nisẹ ni akọnimọọgba Tottenha, Jose Mourinho dori kodo lẹyin ti ọwọ iya ba ikọ agbabọọlu rẹ Tottenham Hotspurs. Ti ẹ ko ba gbagbe, Mourinho ti ṣe akọnimọọgba ẹgbẹ agbabọọlu Chelsea fun igba meji ọtọọtọ. Amọ Eric Lamela to wọle da ayo kan pada eyi to jẹ ki ere bọọlu pari si ayọ meji si ẹyọkan.	https://www.bbc.com/yoruba/ere-idaraya-51598636
entertainment	Celebrities 2022 greetings: Wo bí àwọn gbajúmọ̀ tí ẹ̀ fẹ́ràn yìí ṣe tẹ̀ẹ́ wọ́nú ọdún 2022 àtí ohun t'Ọ́lọ́hun gbé wọn borí	"Ọpọlọpọ awọn gbajumọ lagbo orin, adẹrinpoṣonu ati fiimu lo ti n fi ẹmi imoore wọn han fun Ọlọrun atawọn ololufẹ wọn. Wọn o ṣe eyi lasan, ọpọ wọn lo tu aṣiri ohun toju wọn ri lọdun to kọja gẹgẹ bi idi ti wọn fi n dupẹ. Diẹ lara awọn to n ki awọn ololufẹ wọn ku ọdun niyi pẹlu oniruuru fọto ti wọn fi bẹrẹ ọdun tuntun ati ọrọ ti wọn fi ranṣẹ si awọn ololufẹ wọn. Gbajugbaja agba olorin obinrin Queen Salawa Abeni fi fidio sita lati dupẹ lọwọ Ọlọrun ati to fi ki awọn ololufẹ rẹ. O dupẹ lọwọ awọn eeyan fun atilẹyin wọn la ọdun 2021 ja to si gbadura pe Ọlọrun yoo maa bukun fun wọn. Woli Agba Ayo Ajewole Gbajugbaja apanilẹrin ni Ayo Ajewole ti ọ̀pọ mọ si Woli Agba. Oun naa fi akanṣe fọto ikini ku ọdun tuntun sita lati ki gbogbo awọn ololufẹ rẹ. O n dupẹ pe ati oun ati awọn ololufẹ rẹ jọ la ọdun 2021 ja wọ ọdun 2022 to si gbadura pe ọdun 2022 yoo mu ọpọ sii wa. Àsọtẹ́lẹ̀ 2022 àti ìgbésẹ̀ tí Pásítọ̀ Enoch Adeboye fẹ́ gbé lórí ìdojúkọ Nàìjíríà nìyí Ilẹ̀ ń j'ẹ̀nìyàn! Ka nípa àwọn Ìlúmọ̀ọ́ka tó dágbére fáyé ní 2021 Gbajugbaja oṣere ti ọpọ mọ si Funke Akindele ki awọn ololufẹ rẹ pẹlu aworan ati ọrọ ikini ku ọdun tuntun to kọ soju opo rẹ. ItelediIcon, Mercy Aigbe, Mustapha Solagbade, Ella Kwam 1 -Awọn ọlọjọ ibi ọjọ ọdun tuntun Bi ọpọlọpọ awọn gbajumọ oṣere ṣe n ki awọn ololufẹ wọn ku ọdun tuntun lawọn wọnyii naa n gba ara ọtọ ikini lọtun losi toripe wọn n ṣe ayẹyẹ ọjọ ibi. Mercy Aigbe to fi fidio anura idupẹ rẹ soju opo rẹ kọ ọrọ le e lori pe niwoyi ọdun to kọja oun n la ipenija nla kọja to dẹru ba ẹmi oun. ""Mo sunkun lai le dakẹ, mo bi Ọlọ́run lẹjọ ti mo si n bere pe o ṣe le jẹ emi. Mercy Aigbe ni ninu gbogbo ẹ, oun ṣa n sọ fun ara oun pe ọmọ majẹmu ni oun. Torinaa ninu gbogbo ipenija rẹ, o tẹsiwaju lati maa yin Ọlrun logo ati gbigba adura lai ṣaarẹ ati awẹ ati itọrẹ aanu. Mo ta gbogbo dúkìá mí nítorí àìsàn tí kò gbóògùn tó ń sé mí – Kemi Afolabi Ohun tí CAN fi ṣíde ọdún 2022 fún gbogbo ọmọ Nàìjíríà  nìyí ""Lalẹ ọjọ kan mo sọ fun Ọlọrun pe to ba mu mi bori laalaa yii to fun mi ni ẹri lori rẹ maa yira nilẹ niwaju pẹpẹ Oluwa, maa fi sita loju opo ayelujara mi ki gbogbo aye le mọ pe Ọlọrun ologo ati alaanu ni ẹ"". O ni bi oun ṣe tẹsiwaju, ri si de, Ọlọrun ṣe e o si lọ san ẹjẹ rẹ niwaju Ọlọrun. Eyi waye ni deede ọjọ kini oṣu kinni ọdun 2022 to tun jẹ ọjọ ibi rẹ ati ọjọ ibi fun awọn akẹgbẹ rẹ ọkunrin meji: Itele ati Mustapha Solagbade to fi mọ iyawo tuntun ti gbajugbaja olorin Kwam 1 ṣẹ fẹ, Emmanuella. Gbajugbaja olorin ẹmi ni Adeyinka Alaṣeyori toun naa ṣẹṣẹ di gbajumọ lọdun to kogba wọ́le lọ yii. Lati igba naa lawọn eeyan ti n tẹle e. Alaṣeyori fi fidio orin ikini wọ inu ọdun tuntun ti oun ati ẹgbẹ olorin rẹ fi gbe Ọlọrun ga si oju opo rẹ lati fi ki gbogbo eniyan ku ọdun tuntun. Ọrọ iṣiti ati adura fun ọdun tuntun latẹnu adẹrinpoṣonu Agba Inaki. Ṣe ni gbajugbaja oṣerebinrin Jaiye Kuti tadi reke wọ inu ọdun tuntun to ni ki awọn ololufẹ rẹ tun ṣe ju bi wọn ti ṣe lọdun to kọja lọ."	https://www.bbc.com/yoruba/59847531
health	Protein Marasmus: Wo èwu tó wà nínú kí ọmọdé má ní èròjà Protein lára	Kii se ohun titun, ka maa ri awọn ọmọde ti ikun wọn yoo se kindinrin, ti ori wọn yoo tobi, ti ẹsẹ wọn yoo si tiirin. Ni ọpọ igba, ọmọ naa yoo maa se aisan, ti ko si ni ni ilera to peye, eyi tawọn obi rẹ ati ẹbi yoo di ẹbi rẹ lori isẹ aye. Amọ iwadii BBC nipa isẹlẹ yii ti fihan pe aisi eroja asaraloore ti wọn pe Protein lo n sokunfa iru aisan ati aidape ara fawọn irufẹ ọmọde bẹẹ. Ọpọ obi to ni iru awọn ọmọ bayii, to ba BBC Yoruba sọrọ lo ni ọwọ aye lo wa lara awọn ọmọ naa. Bakan naa ni iwadi wa fidi rẹ mulẹ pe ọrọ aje ọpọ idile to ni awọn ọmọ yii, lo ti dẹnu kọlẹ, paapaa ti ọwọja arun Coronavirus gan si da kun ohun to n se ọ̀rọ aje wọn. Ọpọ ninu irufẹ awọn idile yii si lo jẹ pe eroja afaralokun bii ẹba, fufu, amala ati irẹsi nikan ni wọn n fun awọn ọmọ wọn jẹ. Sugbọn awọn onisegun oyinbo to ba BBC sọrọ lori igbesẹ yii ni aini imọ ati aito eroja asaraloore lo n fa isẹlẹ yii lara ọmọde. Ẹkunrẹrẹ iwadiii BBC ree lori ọrọ naa.	https://www.bbc.com/yoruba/59188258
sports	AFCON 2019: Inú mi dùn pé mo jẹ́ ẹni àkọ́kọ́ tó ṣojú Nàíjíríà fún ìgbà 100	Iriri lo n jẹ́ agba, ko si se fi owo ra. Balogun tẹlẹ fun ikọ agbabọọlu Super Eagles , Joseph Yobo ti fọwọ sọya pe didun lọ̀san yoo so fun ikọ agbabọọlu ilẹ wa naa. Yobo ni tawọn ikọ asoju Naijiria ni AFCON 2019 ba lee se ara wọn lọkan, ti wọn gba bọọlu pẹlu irẹpọ, ti wọn si ri ara wọn bii ẹbi kansoso, wọn yoo gba ife ẹyẹ naa. Bakan naa ni Yobo ni inu oun dun lati jẹ agbabọọlu akọkọ ti yoo soju orilẹ́ede Naijiria ninu ere bọọlu fun igba ọgọrun.	https://www.bbc.com/yoruba/ere-idaraya-48722112
entertainment	BB Naija: Kí ló pa Elisha Abbo, Leycon àti Naira Marley pọ̀, tí àríyá yóò fi wáyé?	"Inu ẹni kii dun, ka pa mọra ni ọrọ awọn ololufẹ Olalekan Agbeleshebioba, ti sps eeyan mọ si Leycon, to gbegba oroke ninu asekagba idije BB Naija fun tọdun 2020. Idi ni pe Senator to n soju ẹkun idibo Ariwa Adamawa, Elisha Ishaku Abbo ti kede pe oun fẹ se apejẹ ati ayẹyẹ idawọ idunnu pẹlu Leycon to jawe olubori naa. Ninu fidio kan to gba ori ayelujara kan bayii, ni Sẹnatọ Abbo ti kede pe, nitori oun se agbatẹru fun Leycon, o di dandan ko jawe olubori ninu idije naa. ""Gbogbo ẹyin ololufẹ Leycon, ẹ sunmọ lonii bi ka dijọ se ariya. Mo ti sọ fun yin pe Lecon n gbe owo ile BB Naija bọ wa sile, o si ti de bayii. Nitori naa, ẹyin ti Naira Marley, nibo lẹ wa? O ya, a n lọ silu Eko lọ se ariya, Naira Marley, o ya sunmọ ibi, jẹ ka ls se ariya fun Lekan ooooo."" Bẹẹ ba si gbagbe, Sẹnatọ Abbo yii ni ẹnu n kun lati ọdun to kọja lori ẹsun pe o lu obinrin kan ninu ile itaja, ti fidio naa si gba ori ayelujara kan. Amọ ọjọ Aje ni iroyin gbalẹ pe, ile ẹjọ giga ilu Abuja ti ni ki Sẹnatọ Abbo yii lọ san miliọnu lọna aadọta naira fun obinrin naa, ti Abbo fiya jẹ. Lẹyin wakati mẹrinlelogun ti idajs naa waye, ni akọtun fidio miran tun lu sori ayelujara ninu eyi ti Sẹnatọ Elisha Abbo ti n kesi Naira Marley pe kawọn lọ silu Eko, ls se ariya fun Lekan. Ibeere ti ọpọ eeyan wa n beere ni pe, ki lo pa Sẹnatọ Elisha Abbo, Naira Marley ati Lekan pọ? Saaju la ti mu iroyin wa fun yin pe, ile ẹjọ giga ilu Abuja, to wa ni Maitama, ti dajọ pe ki sẹnetọ to n ṣoju ẹkun idibo Ariwa Adamawa, Elisha Abbo, san aadọta miliọnu Naira, gẹgẹ bi owo itanran, fun oṣiṣẹ ile itaja kan to  fi iya jẹ. Oṣu karun-un, ọdun 2019 ni fidio kan jade sori ayelujra, to si ṣafihan bi Sẹnetọ Abbo ṣe n ko igbaju, igbamu fun obinrin kan ni ṣọọbu ti wọn ti n ta awọn eroja ibalopọ nilu Abuja. Ọpọlọpọ ọmọ Naijiria lo koro oju si ihuwasi sẹnetọ naa. Eyi mu ki ọrọ naa de ileeṣẹ ọlọpaa, ti wọn si kọkọ gbe e lọ si ile ẹjọ majisireti kan ni agbegbe Zuba, nilu abuja. Ṣugbọn, adajọ ile ẹjọ naa, Abdullahi Ilelah, wọgile ẹjọ naa, lẹyin ti Abbo kọwe pe oun ko ni ẹjọ kankan latiu jẹ. Arabinrin naa, Osinibibra Warmate, pẹlu iranlọwọ awọn agbẹjọro rẹ, pe ẹjọ miran si ile ẹjọ giga ilu abuja, ti wọn si fi ẹsun kan Sẹnetọ Abbo pe o tẹ ẹtọ rẹ mọlẹ. Onidajọ ile ẹjọ giga naa, Samira Bature si ti dajọ pe ki Sẹnets Abbo san miliọnu lọna aadọta Naira fun arabinrin Warnate, lati fi tu u ninu."	https://www.bbc.com/yoruba/afrika-54331071
politics	NURTW: Makinde kò tíì yí àṣẹ rẹ̀ padà lórí i gbígbẹ́sẹ̀ lé NURTW ní ìpínlẹ̀ Ọ̀yọ́	Ijọba ipinlẹ Ọyọ ni ko sohun to yipada lori ofin to gbẹsẹ le iṣẹ awọn ẹgbẹ awakọ ero, NURTW ni ipinlẹ Ọyọ. Ninu atẹjade kan ti ajọ amojuto lilọ-bibọ ọkọ nipinlẹ Ọyọ, OYRTMA fi sita ni ọrọ yii ti jẹyọ. Ijọba ipinlẹ Ọyọ ni awọn ti n gbọ finrinfinrin pe awọn eeyan kan ti n ṣe kurukẹrẹ kaakiri lọna ti ko bofinmu ti wọn si n pe ara wọn ni ọmọ ẹgbẹ awakọ ero, NURTW nipinlẹ Ọyọ. Arumọjẹ ti wọn si n ṣe fun awọn araalu atawọn awakọ ẹgbẹ wọn ni pe, aṣẹ ti ijọba fi gbe ẹsẹ le ẹgbẹ naa ti yọ bi ori inu oorun ni ọjọ kọkanlelọgbọn, oṣu karun un, ọdun 2019. Eleyii ti wọn ni o fun awọn lanfani lati tun bẹrẹ si nii da tabi gba garaaji atawọn ibudokọ gbogbo  nipinlẹ Ọyọ ti wọn si fi n doju ija kọ awọn oṣiṣẹ ORTMA  ati lati da omi alaafia ilu ru. Ajọ OYRTMA nipinlẹ Ọyọ ko ṣai wa tẹnumọ pe titi di bi a ṣe n sọrọ yii, ofin ijọba eleyii ti gomina ipinlẹ naa, Seyi Makinde pa ṣi wa sibẹ. Wọn ni aṣẹ naa gẹgẹ bii alakoso agba fun eto aabo nipinlẹ Ọyọ pa lati gbẹsẹ le eegun ẹgbẹ awakọ ero pe ko gbọdọ ṣẹyọ bayii nipinlẹ naa ṣi wa nikalẹ, ẹnikẹni to ba si fọwọ pa ida aṣẹ naa yoo jẹ iyan rẹ niṣu. Ni ọjọ kọkanlelọgbọn, oṣu karun un, ọdun 2019 ni gomina Seyi Makinde ti wọn ṣẹṣẹ bura fun wọle nigba naa paṣẹ pe eegun ẹgbẹ awakọ ero nipinlẹ naa ko gbọdọ ṣẹyọ mọ fun asiko yii. Makinde sọrọ naa nitori rogbodiyan ti wọn fẹ maa da silẹ nigba naa nitori ati yii ijọba pada pẹlu ayipada to de ba ijọba nigba naa.	https://www.bbc.com/yoruba/afrika-49631076
sports	AFCON 2021: Ajọ CAF kéde pé òun yóò ṣàmúlò ẹ̀rọ ayàwòrán VAR ní ìdíjé nàá ní Cameroon	Àjọ tó ń mójútó eré bọ́ọ̀lù àfẹsẹ̀gbá nílẹ̀ Adúláwọ̀ (CAF) ti ní ẹ̀rọ ayàwòrán tí àwọn alamojuto idije ma n lo lati tọpinpin ifẹsẹwọnsẹ (VAR) ni yóò jẹ́ lílò ní gbogbo ìfẹsẹ̀wọnsẹ̀ méjìléláàdọ́ta tí wọn yóò gbà á níbi ìdíje AFCON 2021. Ó kú ìpele méjì tí ìdìje yóò parí ni wọ́n bẹ̀rẹ̀ síní ṣàmúlò ìmọ̀ ẹ̀rọ yìí níbi ìdíje AFCON 2019 tó wáyé ní orílẹ̀ èdè Egypt. Àtẹ̀jáde kan látọwọ́ CAF ní ṣíṣàmúlò ìmọ̀ ẹ̀rọ yìí yóò jẹ́ ọ̀nà láti mú kí àwọn olùdárí ìdíje bọ̀ọ̀lù ní Afrika bẹ́gbẹ́ pé ní àgbáyé. Adárí ayò mẹ́rìnlélógún, igbákejì mọ́kànlélọ́gbọ̀n àti ẹ̀rọ VAR mẹ́jọ láti orílẹ̀ èdè mẹ́rìndínlógójì. Obìnrin mẹ́rin ló wà lára awọn adárí ayò nàá. Àwọn òṣìṣẹ́ méjì láti àjọ Caribbean àti Àríwá àti Ààrin gbùngùn Amẹ́ríkà yóò kópa. Ẹni tó bá gba ipò kìíní nínú ìdíje yìí yóò gba mílíọ̀nù márùn-ún Dọ́là èyí tó fi ẹgbẹ̀rún lọ́nà ẹ̀ẹ́dẹ́gbẹ̀ta lé sí ti ọdún 2019. Orílẹ̀-èdè tó bá ṣe ipò kejì àti ìkẹta yóò gba mílíọ̀nù méjì lé ẹ̀gbẹ̀rún lọ́nà ọ̀tàdínlẹ́gbẹ̀rinDọ́là. Àwọn tó dé ipele sẹ̀mí fainà àti kúọ́tà fainà yóò gba mílíọ̀nù méjì lé ẹgbẹ̀rún lọ́nà igba Dọ́là àti mílíọ̀nù kan lé ẹ̀gbẹ̀rún lọ́nà ọ̀tàdínlẹ́gbẹ̀rin. Ọjọ́ Àìkú ní ìdíje náà yóò bẹ̀rẹ̀ pẹ̀lú ìfẹsẹ̀wọnsẹ̀ láàárín Cameroon àti Burkina Faso ní aago márùn-ún ìrọ̀lẹ́.	https://www.bbc.com/yoruba/ere-idaraya-59919942
politics	Prince Philip: Wọ́n yìbọn sókè káàkiri Ilẹ̀ Gẹ́ẹ̀sì láti ṣẹ̀yẹ Duke ti Edinburgh	"Ayẹyẹ ṣì ń tẹ̀síwájú fún ìsìnkú ọmọọba Philip tó jẹ́ Duke ti Edinburgh nípa bí wọ́n yóò ṣe yìnbọn sókè kákìkiri ilẹ̀ gẹ̀ẹ́sì, ní Gibralter ati lori ọkọ̀ ìjà ojú omi. Ọmọọba Philip, tó jẹ́ ọkọ ọbabinrin ilẹ̀ gẹ̀ẹ̀sí Elizabeth kejì fún ọdún mẹ́tàléláàdọ́rin kú ní ọjọ́ Eti, ọjọ́ kẹsàn, oṣù kẹrin ọdún 2021. Philip ẹni ọdún mọ́kàndínlọ́gọ́rùn ni ó ṣe ìjọba ni inú ìtàn ọba  ilẹ̀ Gẹ̀ẹ̀sí. Àwọn ọmọogun yóò yin ìbọn mọ́kanlélógójì láàrín ìṣẹ́jú kan látimaago mejìlà ọsan ni ìlú London, Edinburgh, Cardiff, àti Belfast, gẹ́gẹ́ bi ilé iṣẹ́ ààbò ilẹ̀ gẹ̀ẹ̀sì ṣe sọ. Awọn ọmọ ogun ojú omi fún ilé óba to fi mọ HMS Diamond ati HMS Montrose náà yóò yìnbọn ìkíni fún ayẹyẹ Duke to ṣiṣẹ́ gẹ́gẹ́ bi ọmọ ogun ojú omi lásìkò ogun àgbáyé ẹlẹkejì tó sì gba ipò oye gíga ""Lord High Admiral"" Ìbọn yìnyin yìí ni yóò waye loju iworan yin lórí ayélijara tí o si ṣe pàtàkì ki àwọn olùgbé ilẹ̀ gẹ̀ẹ̀sì máa wòó láti ilé."	https://www.bbc.com/yoruba/afrika-56700957
politics	Sunday Igboho: Mo ṣé iṣẹ́ mọkaliki ri, bẹ́ẹ̀ sì ní mò tí ṣiṣẹ́ aponmità kí n tó rìnnà ko oríire	Ni oni ọjọ Kẹwa, osu Kẹwa ọdun 2021 ni ayajọ ọjọ ibi gbajumọ ajijagbara ọmọ ilẹ Yoruba nni, Oloye Sunday Adeyemo, ti ọpọ eeyan tun mọ si Sunday Igboho. Nilẹ kaarọ o jiire, orilẹede Naijiria ati ni awujọ agbaye pata, ọrọ to n gbẹnu awọn ọmọ Yoruba ati ẹya miran ni ti họwu-họwu laarin Sunday Igboho ati ijọba apapọ. Bakan naa ni awọn ohun ti Igoho se nipa ikọlu awọn afurasi darandaran Fulani si agbegbe Ibarapa, ijijagbara fun ọmọ Yoruba ati bi wọn se fi si ahamọ nilẹ Benin Republic si n ja rain-rain. Ọrọ yii gbale o gba oko, debi pe akọni ọmọ Yoruba naa n koju igbẹjọ nilu Cotonou, nibẹ lo si ti n sami ọjọ ibi ọdun kọkandinlaadọta rẹ loke eepẹ. Ọna lati sami ajọdun ọjọ ibi yii lo mu ki BBC se akojọpọ ohun mẹfa to se koko nipa Igboho, eyi ti ẹ ko mọ tabi gbọ ri nipa rẹ. Sunday Igboho di ilumọọka lasiko laasigbo Modakẹkẹ ati Ife: Ilu Modakeke ni ipinlẹ Osun ni Sunday Adeyemo dagba si bo tilẹ jẹ wi pe ilu Igboho ni ipinlẹ Oyo ni ilu abinibi rẹ. Lasiko aawọ Modakeke Ife, Igboho ko ipa ribiribi lati fi gbe lẹyin awọn eeyan Modakeke. Iwa akikanju ati isẹ takuntakun to se lasiko laasigbo naa lo mu ki awọn kan fi n sọ pe o loogun gan an bii Arọni. Ninu ifọrọwanilẹnuwo pẹlu ileeṣẹ iroyin Tribune lọdun 2019 o sọ pe ''mo korira ki wọn maa yan eeyan jẹ. Idi ree ti mo fi gbe lẹyin Modakeke'' ''Modakeke ni baba mi n gbe, ibẹ ni mo dagba si, ibẹ la kọle si, ti mo si bimọ sibẹ. Se ki n yaju silẹ ki eeyan kan wa dana sun ile baba mi ni? O ṣe iṣẹ mọkaliki, gun ọkada ati apọnmita ri, ki o to wa di ọlọla: ''Ọmọ atapata dide ni mi, baba mi ko si ni kọbọ'' ni apejuwe ti Sunday Igboho a maa saba ṣe to ba n juwe ara rẹ. A ko ri akọsilẹ ibi to kawe de ṣugbọn ninu awọn fidio orisirisi to n fi soju opo rẹ ni Instagram, Igboho sọ pe oun jẹ iya to pọ, ki oun to jẹ eeyan laye. Lẹyin to ṣiṣẹ mọkaliki, pọn omi ta ti, to n tun ọkada, lo bẹrẹ si ni ta ọkọ tokunbọ to si tatibẹ da ileeṣẹ Adesun Business Concept silẹ nilu Osogbo Lara orukọ apejẹ ‘Baba Igboho’ ti baba rẹ n jẹ, lo ti mu Igboho inu orukọ rẹ: Awọn to mọ Igboho ati itan rẹ yoo jẹri si wi pe gbajugbaja oloṣelu, Lamidi Adewolu Ladoja ko ipa ribiribi ninu igbesi aye Igboho. Oun gan an fun ara rẹ ko ko iyan Ladoja kere ti a si maa fi imoore rẹ han si loorekoore. Koda, isẹ kekere kọ ni Igboho se lati ri pe iya ko jẹ Rashidi Ladoja gbe lasiko to fi wa nipo, ti wọn si yọ lori oye fun osu mọkanla gbako. Tiri di akoko yii, aarin Sunday Igboho ati Rashidi Ladoja si gunmọ, koda, aarin wọn ko se ri rara. O ni Ajọsepọ pẹlu awọn olorin, oloṣelu, elere tiata Yoruba ati awọn alfa nilẹ Yoruba Saheed Osupa wa lara awọn ilumọọka olorin Yoruba to maa n kọrin ki Sunday Igboho. Awọn oloṣelu ati elere sinima jankan jankan naa a maa ba a ṣe pọ. Bi eeyan ba de oju opo rẹ ni Instagram niṣe lo kun fun aworan orisirisi to ba awọn eekan ilu ya. Rasheed Ladoja lo mu gẹgẹ bi awokọse Ọjọ ọjọọkan ni Sunday Igboho ati Gomina ipinlẹ Oyo nigba kan ri Rasheed Ladoja pade nilu Ibadan. Gẹgẹ bi awọn kan ti ṣe sọ, ibi ti Igboho ti n ja fun ẹtọ awọn eeyan ni Ladoja to foju si lara to sifa mọra ko maa ba ohun siṣẹ gẹgẹ bi amugbalẹgbẹ Ọdọ Ladoja ni Igboho ti wọ agbo oṣelu to si di wọlewọde awọn eekan oloṣelu ni ipinlẹ Oyo. Koda ninu ohun to sọ ni pe awọn kan fun ohun lowo lati fidalẹ Ladoja ṣugbọn oun ko dalẹ rẹ. Iyawo meji lo ni, wọn o si baa gbe pọ ni Naijiria: Ninu ile janran ti Sunday Igboho kọ si adugbo Sooka nilu Ibadan ko si iyawo kankan to n ba a gbe ninu ile naa. Yatọ si awọn ọmọ iṣẹ rẹ ati amugbalẹgbẹ rẹ ti wọn jijọ wa nibẹ, ko si iyawo tabi ọmọ rẹ nibẹ. Ohun ti a gbọ ni pe iyawo rẹ kan wa ni orile-ede Germany ti ikeji naa si wa ni Canada. Sunday ni oun ni ọmọ obinrin atri ọkunrin ṣugbọn o kọ lati sọ pato iye awọn ọmọ to bi fun awọn akọroyin. Ọpọ igba ni wọn maa n ki Sunday Igboho ni Baba Dammy, Baba Ayomide ati bẹẹ bẹẹ lọ.	https://www.bbc.com/yoruba/afrika-55777710
religion	Eid celebrations in Africa: Báyìí láwọn mùsùlùmí ti ṣe ọdun ìtúnu ààwẹ̀ káàkiri ilẹ̀ Afirika lásìkò covid-19 yìí	Awọn musulumi ṣe ayẹyẹ ọdun itunu awẹ, Eid al-Fitr kaakiri ilẹ Afirika, eyi tii ṣe ipari oṣu Ramada. All pictures subject to copyright	https://www.bbc.com/yoruba/afrika-52792961
religion	Biodun Fatoyinbo COZA: Kò sí ààyè fún àíléso nínú isẹ́ Olúwa	"Oludasile ijọ Commonwealth of Zion Assembly, Pasito Biodun Fatoyinbo naa ti da si ọrọ to sẹlẹ ninu ijọ David Oyedepo. Saaju ni Bisoobu David Oyedepo ti ni ki awọn pasitọ kan ninu ijọ Living Faith lọ rọọ kun nile. Oyedepo ni wọn ko gbe wọn to lẹnu isẹ wọn ninu ijọ Winners Chapel ni. Fatoynbo fi esi rẹ yii lede loju opo instagram rẹ nibi to ti ni pe: Ko si aaye fun ọlẹ ati alaileso. Ibeere: ti wan ba le osisẹ banki nitori pe ko sisẹ to bi o ti yẹ, se o maa lọ si ori ayelujara lọ maa pariwo ni?.... Bibeli safiwe ọkunrin kan to ni igi ọpọtọ kan ninu iwe Luuku ori ketala, ẹsẹ kẹfa titi de ẹsẹ kẹsan an ni Fatoyinbo fi gbe ẹsẹ ọrọ rẹ lẹyin. O ni siso eso se pataki ju ki igi ọpọtọ naa kan gbilẹ lasan lọ. Ati pe Bibeli ni pe gige ni ki a ge igikigi ti ko ba so eso. Saaju ni Bisoobu Davis Oyedepo ti fesi fun awọ́n to n sọ̀rọ̀ lori bi o se da awọ́n Pasitọ́ kan duro. David Oyedepo: Ìjọ́ mi gba ọ̀pọ̀ òṣìṣẹ́ síṣẹ́ ju ìjọba ìpínlẹ̀ míràn lọ Asaaju ijọ Winners Chapel, David Oyedepo ti fesi lori awuyewuye to n waye pe ijọ rẹ le pasitọ mọkanlelogoji tori pe wọn ko pawọ wọle. Oludasilẹ ileesẹ iransẹ Living Faith, ta mọ si Winners Chapel, Bisọọbu David Oyedepo, ti sọrọ sita nipa pasitọ mọkanlegoji, ti ijọ rẹ da duro laipẹ yii. Bẹẹ ba gbagbe, a ti kọkọ mu iroyin wa fun yin nipa bi ijọ Winners' Chapel se gba isẹ lọwọ awọn pasitọ naa tori wọn ko mu ki ijọ wọn kun si. Nigba to n salaye bi isẹlẹ naa se waye, Bisọọbu Oyedepo ni awọn olusọ aguntan naa lo ya ""alaileso ati olukuna patapata,"" Oyedepo ni ""ọrọ akoso ijọ wa ko ye awọn eeyan ni. Mo gbọ pe awọn eeyan kan n ni a da awọn pasitọ naa duro tori pe wọn ko pa owo to towo wọle ni. Nigba ta gba eeyan bii ẹgbẹrun meje sẹnu isẹ lẹkan soso, se ko si ori ayelujara nigba naa ni abi o ti ku? A ni awọn osisẹ pupọ nileesẹ iransẹ yii ju ijọba ibilẹ miran lọ, ti a ko si jẹ wọn lowo osu, bẹẹ ni a ko ya owo kankan lati san owo osu wọn. Awa kii se agbe tabi gba owoya nile ifowopamọ ki a to le san owo osu awọn osisẹ wa, ẹ le bi awọn manija ile ifowopamọ ta n lo leere."" Oyedepo ni ọmọ majẹmu ni awọn ni ijọ Winners, ti awọn si n rin ninu imọlẹ ọrọ Ọlọrun, bẹẹ ni awọn n gbadun ferese ọrun to si silẹ le ijs naa lori. O wa yan pe bi wọn se da awọn pasitọ naa duro ko ni ohunkohun se pẹlu ọrs owo pipa wọle nitori ijọ naa ko se alaini rara. Ojisẹ Ọlọrun naa fikun pe ijọ oun kan n gbọran si asẹ Ọlọrun ni, to si n se atilẹyin fun ohunkohun ti awọn ba beere nitori Ọlọrun to dara ni. Ọkunrin kan, to pe ara rẹ ni pasitọ ijọ Living Faith Church, Winners Chapel, Peter Godwin, sọ pe awọn alaṣẹ ijọ naa da oun duro lẹnu iṣẹ nitori pe ẹka ijọ ti oun wa ko pa owo wọle daadaa. Opin ọsẹ to kọja ni iroyin naa kọkọ jade si ori ayelujara, pẹlu fidio kan nibi ti ọkunrin naa ti n ke ibosi pe ki awọn ọmọ Naijiria gba oun. Ọgbẹni Godwin, ti iwadii fidi rẹ mulẹ pe ẹka ijọ Winners kan to wa nilu Ikere-Ekiti, nipinlẹ Ekiti, lo ti n ṣiṣẹ, sọ ninu fidio naa pe oun ati pasitọ bi ogoji ni Pasitọ Agba fun ijọ naa nipinlẹ Ekiti pe si ipade. Ọjọ kinni, oṣu Keje, ọdun 2021 lo ni pasitọ agba naa pe awọn si ipade ọhun, to si da wọn duro lẹnu iṣẹ nitori pe ile ijọsin wọn ko pawo wọle daadaa. Kilo wa ninu lẹta naa? Peter Godwin ni ""nipa oore-ọfẹ Ọlọrun, baba wa ninu ile ijọsin yii gba aṣẹ lọdọ Ọlọrun, lati da ẹgbẹrun mẹwaa ijọ silẹ ni Naijiria, mo si jẹ ẹnikan lara awọn pasitọ ti wọn gba si iṣẹ lọjọ kejidinlọgbọn, oṣu Kẹjọ, ọdun 2020. ""Lẹyin eto igbani siṣẹ mi, mo bẹrẹ iṣẹ, mo si fi ara mi n ṣiṣẹ Oluwa. Mo gbiyanju agbara mi, lati ri i pe mo jere ọkan fun Kristi, ṣugbọn o ṣe ni laanu pe mo gba ipe ni ọjọ kinni, osu Keje, pe pasitọ agba nipinlẹ yii fẹ ẹ ri mi. ""Mo kọkọ ro pe emi nikan ni, a fi bi mo ṣe debẹ, ti mo ba awọn pasitọ miran to le ni ogoji. Ko pẹ, ko jina, ni wọn pin lẹta fun gbogbo wa. Ṣiṣi ti mo ṣi lẹta naa lati wo nkan ti wọn kọ si i, iwe idaduro ni mo ba nibẹ."" Ọgbẹni Godwin tẹsiwaju ninu ọrọ rẹ pe, wọn kọ sinu lẹta naa pe ""lẹyin agbeyẹwo iṣẹ ti a ṣe laipẹ yii, a ri i pe idagbasoke ijọ rẹ ko ri bi a ṣe nireti. ""A fẹ ẹ fi to ọ leti pe iṣẹ rẹ, gẹgẹ bi pasitọ ko wulo mọ ninu iṣẹ iranṣẹ yii, lati akoko yii lọ. O si gbọdọ fi gbogbo dukia ijọ, ile gbigbe, to fi mọ kaadi idanimọ rẹ, fun pasitọ to n dari agbegbe rẹ, ki o to o lọ."" Ninu lẹta naa to n lọ kaakiri ori ayelujara, to jẹ eyi ti wọn kọ si ara awọn pasitọ ti iroyin sọ pe wọn da duro, Saave Normor, to jẹ pasitọ ijọ naa kan nipinlẹ Benue. Akọwe Agba fun ijọ Winners, Adebisi O. Aboluwade, lo buwọlu lẹta idaduro naa sita lorukọ awọn alaṣẹ. O sọ pe oun pe awọn alamojuto ijọ ni ọjọ keji, lati beere alaye lori iwe idaduro naa, nitori pe ""oun ko hu iwa buruku kankan"". Nibẹ lo ni wọn ti sọ fun oun pe ṣọọṣi naa kii ṣowo, ko má jere. ""Wọn tun sọ fun mi pe owo ti ṣọọṣi ti mo n dari n pa wọle, gbọdọ le gbọ bukaata mi ati ile gbigbe. ""Ṣugbọn nitori pe owo ko wọle daadaa, a da ọ duro."" Bakan naa lo sọ pe wọn ko fun awọn ni ẹbun kankan gẹgẹ bi ẹbun gba mabinu. O ni igbesẹ naa n mu itiju ba agbo Kristi. Kini ijọ Winners' Chapel sọ lori ẹsun ti Peter Godwin fi kan an? Awọn alaṣẹ ijọ Living Faith Chapel ko ti sọ nkankan lori ẹsun naa, boya irọ ni, tabi otitọ. Ileeṣẹ iroyin BBC, nigba to kan si ẹnikan lara awọn oṣiṣẹ ile ijọsin naa lori nọmba to wa loju opo ayelujara, wọn sọ pe oun ko ni ẹtọ lati ba akọroyin wa sọrọ. Igba akọkọ kọ re e ti ẹnu yoo kun ijọ Winners' Chapel Ọpọlọpọ igba ni awuyewuye ti waye lori oludasilẹ ijọ Living Faith Church, Biṣọọbu David Oyedepo. Nigba miran, o le jẹ nitori ọrọ to sọ nipa ijọba Naijiria, arun Covid-19, idamẹwa tabi ọrẹ. Ni awọn asiko miran, awọn ọmọ Naijiria ma n bu ẹnu atẹ lu igbe aye ọlọla ti Bisọọbu naa n gbe, paapaa nitori pe o ni awọn baalu aladani to fi n rinrinajo, ati fasiti nla meji. Ọpọ lo gbagbọ pe Bisọọbu Oyedepo kii fi owo ṣe itọrẹ aanu, to si mọ bo ṣe n gba idamẹwa ati ọrẹ lọwọ awọn ọmọ ijọ rẹ. Lọdun 2020 si 2021, awuyewuye tun waye nipa Oyedepo, nitori bo sẹ sọ pe oun ko gbagbọ pe Covid-19 wa, ti ko si jẹ ki ile ijọsin rẹ ma a tẹle awọn ilana kan ti ijọba fi silẹ nipa Covid-19."	https://www.bbc.com/yoruba/agbaye-57888639
health	Wo bí òfin Covid-19 tuntun ṣe kàn ọ́ tó o bá ń rìnrìnàjò pẹ̀lú bàálù	"Ni irọlẹ Ọjọ Aje ni ijọba Naijiria tun kede awọn ofin tuntun kan to nii se pẹlu awn arinrinajo to n lọ silẹ okeere. Awọn ofin tuntun ọhun si lo foju han ninu atẹjade kan ti igbimọ amusẹya to wa fun akoso itankalẹ arun Covid-19 labẹ ijọba apapọ fi sita. Agbekalẹ ofin tuntun naa ni wọn lo ni nnkan se pẹlu bi ọwọja arun Covid-19 se n lọ silẹ lorilẹede yii ati ni ọpọ orilẹede jakejado agbaye. Nibayii, ọpọ awọn ofin to de arun Coronavirus yii si ni ijọba ti yipada eyi to ni ohun se pẹlu awọn eeyan to n lọ si papakọ ofurufu tabi rinrinajo lọ soke okun. Lara awọn ohun to se koko ninu awọn ofin tuntun tijọba gbe sita naa ree: Lilo ibomu taa mọ si Facemask ko pọn dandan mọ ninu papakọ ofurufu ati awọn ayika rẹ. Ki awọn osisẹ ọkọ ofurufu atawọn ero maa lo ibomu ninu ọkọ ofurufu gan kii se ọranyan mọ Kikida awọn eeyan to pọn dandan fun lati lo ibomu ni awọn ero ti ọjọ ori wọn ti le ni ọgọta ọdun. Ofin naa tun rọ awọn eeyan to ba sisẹ abẹ lati paarọ ẹya ara kan si omii atawọn to ni arun jẹjẹrẹ lati maa lo ibomu. Bakan naa ni awọn eeyan to ni aisan atọgbẹ, aisan ọkan ati ẹjẹ riru nilo lati maa lo ibomu. Ko tan sibẹ, wọn tun gbọdọ maa fọ ọwọ wọn loore-koore pẹlu ọsẹ ati omi, ki wọn si maa fi sanitaisa ra ọwọ nigba ti wọn ba wa laarin ọpọ ero. Awọn ero ko nilo lati maa lọ se ayẹwo arun Covid-19 mọ lasiko ti wọn ba fẹ wọ baalu tabi sọkalẹ, boya wọn gba abẹrẹ ajẹsara ni tabi wọn ko gba a. Ayẹwo PCR fawọn ero ti ko gba abẹrẹ ajẹsara pe gan ko wulo mọ. Gbogbo awọn ilana ofin tuntun ta kọ soke saaju feto irinna ofurufu labẹle naa lo kan awọn arinrinajo soke okun. Arinrinajo ko nilo fọọmu to n fun ni lasẹ lati rinrinajo soke okun mọPermission to Iwe ibeere kan soso ti ko nii ohunkohun se pẹlu Covid-19 ni wọn yoo maa fun awọn arinrinajo to n bọ wa si Naijiria lati dahun rẹ Oju opo ayelujara Nigeria International Travel Portal (NITP) ni awọn arinrinajo to n bọ ni Naijiria naa yoo ti fọwọsi iwe ibeere ọhun Awọn arinrinajo ti ko ba dahun iwe ibeere naa lori ayelujara ni wọn yoo fun ninu baalu lati fọwọsi tabi ninu ọgba papakọ ofurufu nigba ti wọn ba gunlẹ tan. Ijọba apapọ orilẹede Naijiria ti kede pe awọn ti wọgile ayẹwo Corona fun awọn arin irinajo to n bọ tabi ti wọn kuro lorilẹede naa Ikede yii wa ninu atẹjade kan ti akọwe ijọba apapọ orilẹee, Boss Mustapha bu wọlu fun awọn akọroyin lọjọ Aje ọsẹ yii. O ni Aarẹ Buhari gbe igbesẹ naa lẹyin ti awọn igbimọ to n ṣe iwadii lori aarun Corona virus pinnu pe asiko ti to lati wọgile awọn ofin to rọ mọ aarun naa. Ni bayii, ko kii ṣe dandan lati lo ibomu ati awọn nnkan yoku lati fi dena aarun naa. “Gbogbo arinrinajo, to n bọ tabi ti wọn kuro lorilẹede Naijria ni wọn ko nilo ayẹwo aarun Corona mọ. “Pẹlu bi a ṣe ti wọgile ofin yii, awọn arinrinajo ko nilo lati fi iwe ẹri pe wọn ṣe ayẹwo si ori iwe irinajo wọn sugbọn a rọ yin, ẹ rii pe ẹ gba abẹrẹ ajẹsara Corona yin pe. Ninu oṣu Keji ọdun 2020 ni orilẹede Naijria ṣe akọsilẹ ẹni to kọkọ ni aarun Corona, ti ileeṣẹ ijọba to n risi irinajo ori ofurufu si fi ofin de irinajo ni paapa ofurufu Muritala Muhammed niluu Eko ati Nnamdi Azikwe niluu Abuja."""	https://www.bbc.com/yoruba/articles/crgk07n98ezo
health	Drug Abuse in Nigeria: Afurasí ṣàlàyé bí òun ṣ̣e ń lo òògùn olóró fún àwọn adìyẹ	Arakunrin kan ti ọwọ tẹ pẹlu oogun oloro nipinlẹ Kaduna ti ṣalaye bi oun ṣe n fun awọn adiyẹ ti oun sin ni awọn oogun oloro yii mu. Awọn agbofinro to n koju lilo oogun oloro, NDLEA lo fi panpẹ ọba mu arakunrin naa ni inu ile rẹ, ni ipinlẹ Kaduna. ''Mo n sin awọn adiyẹ fun tita, nitori naa mo ma n fun wọn ni igbo mu nitori mo fẹ ki wọn tete dagba, ki wọn si ni egungun daadaa, ti wọn ko si ni ṣe aisan.'' Bakan naa lo ni oun fun ara oun n lo oogun oloro indian hemp naa. Afurasi naa ni oun woye pe ti awọn adiyẹ naa ba ti lo oogun naa ara wọn n ji pepe ju ti tẹlẹ lọ. Ọga agba ikọ NDLEA ni Kaduna, Umar Adoro ni awọn mu afurasi naa ni Ọjọ Kẹtadinlogun, Oṣu Kẹrin, ọdun 2022 pẹlu kilomita oogun oloro naa. Wọn ni agbegbe Makarfi ni Rigasa ni ijọba ibilẹ Igabi ni wọn ti ri ọkunrin naa mu bio tilẹ jẹpe o ti wa ninu awọn ti wọn n wa fun ọpọlọpọ igba. Ọga agba NDLEA naa wa parọwa si awọn eniyan ki wọn dẹkun fifun awọn ẹranko ni oogun oloro mu. O fikun un pe awọn to n ṣetoju ẹran osin fun tita gbọdọ ro ti ilera awọn ara ilu ati ti awọn eniyan ni apapọ.	https://www.bbc.com/yoruba/afrika-61431691
