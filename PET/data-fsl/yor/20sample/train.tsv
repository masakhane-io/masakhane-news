sports	Barcelona vs PSG: Messi fi àbàrá kékeré gba ńlá lọ́wọ́ Mbappe ni Nou Camp	Igba laa ni, ẹnikan o lo ile aye gbo. Ohun lo difa fun ọdọmọde agbabọọlu PSG, Kylian Mbappe to rọ agbaọjẹ agbabọọlu Barcelona, Lionel Messi loye. Goolu mẹta ọtọtọ ni Mbappe gba sawọn Barcelona nigba ti PSG pokọ iya fun Barcelona nile wọn ni ipele ẹlẹni-mẹrindinlogun idije UEFA Champions League lalẹ ọjọ Iṣẹgun. Ṣe ẹ mọ pe akọda oro ko da bi adagbẹyin. Messi lo kọkọ gba pẹnariti wọle PSG lai mọ pe o kọ lẹta si iya ni. Ṣugbọn goolu mẹrin ni Mbappe ati Moise Kean fi da pada lẹyin ti wọn lu Barca mọlẹ bi aṣọ ofi pẹlu ami ayo mẹrin sí ẹyọkan. Iti ọgẹdẹ ti ko to ohun ti a n yọ ada si ni PSG fi ọrọ Barcelona ṣe ni Nou Camp tori elege ara PSG, Neymar gan an ko lanfaani lati kopa ninu ifẹsẹwọnsẹ ọhún lẹyin to ti fi ẹsẹ ṣeṣe tẹlẹ. O ṣeeṣe ki Neymar kopa ninu ipele keji ifẹsẹwọnṣẹ ọhun ti yoo waye logunjo, oṣu kẹta ọdun yìí niluu Paris.	https://www.bbc.com/yoruba/afrika-56094403
health	Elega Village Poor Water: Wo ìlú tí èèyan àti àgùntàn, màálù ti ń pín omi kanṣoṣo mu	"Ọrọ Yoruba to maa n ni omi la bù wẹ̀ omi la bù mu a kii ba omi ṣe ọta fẹ ṣe bakan ni ilu elega ni ipinlẹ Kwara o tori wọn o ri i bu wẹ bu mu. Ilu ti wọn ti ko aja pọ mọ ẹran leleyii o lori ọrọ omi toripe ati eniyan, ""ataguntan, ati maalu, baa ṣe jọ n mu u niyẹn"". Eyi ni arabinrin kan sọ. Bẹẹ, orisun omi kanṣoṣo ti wọn ni ilu yii niyii. Koda itan to rọ mọ ọ ti wọn ni awọn baba nla awọn sọ fun awọn ni pe latigba ti wọn ti tẹ ilu Elega do ni wọn ti bẹrẹ si ni gbẹ oju iho omi yii wọn si tun fi le awọn ọmọ wọn naa lọwọ pe ki wọn tubọ maa gbẹ ẹ si i bibẹẹ kọ omi o le sun jade taara. Awọn ara ilu yii kigbe sita pe awọn n wa iranwọ tori iṣoro omi mimu ti wọn n koju. Ọpọlọpọ iṣoro ni aini omi yii n fa fun wọn to si n pa iṣẹ ọwọ ọpọlọpọ lara to bẹẹ ti awọn eeyan ti igbe aye ilu naa ko ba lara mu n sa lọ si ilu Ilorin atawọn ilu mii. ""Àwọn míì tó wọ ìlú tilẹ̀ ní àwọn ò lè máa bá wa gbé máa mu rẹ."" Ojo ni wọn maa n ṣọ ki ere oko to ba ṣoriire le hu jade. Ẹbẹ awọn araalu yii ko lopin tori wọn o ri ọna abayọ si ọpọ ohun to yẹ ki wọn fi raye gbe. Ẹwẹ, nigba ti BBC kan si ẹka ijọba Kwara lori ọrọ omi, wọ́n fesi pe, o yẹ ki ilu naa tọ awọn wa, awọn o si wa nka ṣe toripe kii ṣe gbogbo ilu lawọn le mọ."	https://www.bbc.com/yoruba/56480831
entertainment	Nollywood: Wo àkójọpọ̀ ohun tó wáyé lágbo àwọn òṣèré tíátà lọ́sẹ̀ yìí	"Oniruuru awọn isẹlẹ nla nla lo waye ni agbo awọn osere tiata lọsẹ yii ti ko yẹ kẹ padanu rẹ. Bi awọn isẹlẹ kan se dun mọ ni ninu, ni awọn kan ba ni lkan jẹ, se tibi tire la da ile aye. Awọn akojọpọ isẹlẹ to waye lagbo tiata lọsẹ yii re ni sisẹ n tẹle. Ori lo mọ iṣẹ aṣela laye. Bolaji Amusan ti ọpọ mọ si Mr Latin ati Odunlade Adekola lọ si ilu oyinbo niluu Vienna lorilẹede Austria nibi ayẹyẹ kanifa aṣọ Adire. Mr Latin lo fi fọto oun ati Adekola nibi ti wọn ti wọ aṣọ Adire nibi ayẹyẹ ọhun niluu Vienna si ori ẹrọ Instagram. MR Latin tiẹ sọ loju opo Instagram rẹ pe ""ẹ o tii ri nkan kan"", eyi to tumọ si pe wọn sẹsẹ n mu ẹyẹ bọ lapo ni. Ori arabinrin kan lo ma ti sọre bayii lẹyin to ya ""tattoo"" Okuneye Olanrewaju Idris, ti ọpọ mọ si Bobrisky si ara rẹ. Bobrisky funra rẹ lo fi fọto obinrin naa, to jẹ ọkan lara awọn ololufẹ rẹ si oju opo Instagram rẹ pẹlu ""tattoo"" to ya si ẹyin rẹ. Bobrisky wa ṣeleri lati ṣe ohun mere-mere fun arabinrin naa. O ṣeleri lati fun obinrin ọhún l'ẹbun miliọnu kan naira, ra foonu to ba fẹ fun un ati pe, oun maa gbe arabinrin naa rinrin ajo afẹ lọ si Dubai. Dokita fun Kemi Afolabi ni oogun oorun lati fara nisinmi lẹyin ayẹyẹ isile rẹ: Lẹyin to ṣe ayẹyẹ iṣile tan, oṣere tiata Yoruba, Kemi Afolabi wa ni igbele nibi ti o ti n sinmi. O ni awọn dokita lo sọ foun pe oun nilo lati sinmi nile tori ilera ara oun. Kemi ni oun ko mọ pe awọn dokita oun fi oogun orun sinu abẹrẹ ti wọn fún oun. Iku doro, iku ṣeka, iku ti mu Lofty Eyiwumi Ray to jẹ aburo gbajugbaja oṣere Mukaddam Eyiwumi Ray ti ọpọ mọ sí Muka Ray lọ. Loju opo Instagram rẹ ni Muka Ray ti sọ nipa iku aburo rẹ obinrin yii. Ibeere ""ki lo de, ki lo ṣẹlẹ"" ni Muka Ray n beere pẹlu ẹdun ọkan lori oju opo Instagram rẹ. Bakan naa lo fi ọrọ bii ""sun re o,  o daarọ si ori Instagram rẹ eyi to fi dagbere fun aburo rẹ to ṣe aláìsi."	https://www.bbc.com/yoruba/afrika-55855905
sports	Diego Maradona: Ohun mẹ́wàá pàtàkì nípa Maradona àti ìbáṣepọ̀ rẹ̀ pẹ̀lú ẹlẹ́sẹ̀ ayò Diego Costa rèé	Erin wo, ajanaku sun bi oke! Gbogbo agbaye papaa julọ awọn ogbontarigi agbabọọlu atawọn ololufẹ ere bọọlu lo n ṣe idaro Diego Amando Maradona to jade laye l'Ọjọru lẹni ọgọta ọdun. Ilumọọka elege ara ni agbabọọlu ọmọbibi orilẹede Argentina, Maradona jẹ, koda awọn eeyan kan gbagbọ pe oun ni agbabọọlu to dantọ julọ ninu iwe itan. Maradona wa lati idile ti wọn ko ṣaaba rọwọ fi họri, o si goke agba di agbaọjẹ agbabọọlu kaakiri agbaaye. Maradona gba ami ẹyẹ pẹlu oriṣiiriṣii ẹgbẹ agbabọọlu lorilẹede Argentina, Italy ati Spain. Eyi ti ọpọ eeyan ko le gbagbe laelae ni idije ife ẹyẹ agbaye eyi ti Maradona gba pẹlu orilẹede rẹ lọdun 1986. Lara awọn abawọn ti awọn eeyan ṣaaba maa n tọka si ni mimu oogun oloro ati ọti lile nigba to n gbabọọlu. Ohun mẹwaa pataki to yẹ ki o mọ ree nipa Diego Maradona 1. Maradona gbarada nigba to gba ami ẹyẹ liigi ọjẹwẹwẹ Argentina pẹlu ẹgbẹ agbabọọlu Boca Juniors lọdun 1982. 2. Lọdun 1984, Maradona fi ikọ agbabọọlu Boca Juniors silẹ lọ si Napoli lorilẹede Italy. Oun lo ṣagbatẹru bi Napoli ṣe gba ami ẹyẹ Serie A ti wọn gba lọdun 1987 ati 1990, ami ẹyẹ Serie A meji pere ti wọn gba ninu itan wọn. 3. Maradona nikan ni balogun ẹgbẹ agbabọọlu to ṣoju orilẹede rẹ fun akoko to pọ julọ. Igba mẹrindinlogun ọtọtọ ni Maradona ṣoju Argentina ninu idije ife ẹyẹ agbaye. 4. Ọmọ ọdun mẹẹdogun ni Maradona wa nigba to bẹrẹ si ni maa gbabọọlu lẹyin to darapọ mọ ẹgbẹ agbabọọlu Boca Juniors logunjọ oṣu kẹwaa ọdun 1979. 5. Ọjọ kẹtadinlọgbọn oṣu keji ọdun 1977 ni Maradona bẹrẹ si ni ṣoju orilẹede Argentina. Ọmọ ọdun mẹrindinlogun lo wa nigba naa, orilẹede Hungary ni Argentina koju lọjọ naa. 6. Ẹgbẹ agbabọọlu Argentinos Juniors ti fi orukọ Maradona sọ papa iṣere wọn, Estadio Diego Armando Maradona ni papa isẹre naa n jẹ bayii. 7. Lọdun 1996, Maradona sọ pe ''mo ti loogun oloro, mo si n loogun oloro, mo si maa loogun lọ laelae.'' Kí lo mọ̀ nípa ìbẹta kan ṣoṣo tí Alaafin Oyo bí? Wọ́n pé ọdún méjìlá báyìí Kílódé tí Ọọni Ife, Oba Ogunwusi kò fi gbọdọ̀ rí ọmọ rẹ̀ tuntun ti Olorì Naomi bí títí di bíi ẹ̀yìn oṣù mẹ́fà? Ilé ẹjọ́ dájọ́ ẹgba mẹ́ẹ̀dóògún fún ọ̀daràn tó jí Iphone ní Kaduna Wo dókítà ọmọ Nàìjíríà tí àgbáyé ń wárí fún nítorí abẹ́rẹ́ àjẹsára COVID-19 Wo ọkùnrin ẹni ọdún 55 tí wọ́n ká agbárí  èèyàn mẹ́rin, àti àwọn ẹ̀yà ara mìí mọ́ lọ́wọ́ ní Ogun Ìyàwó wọ sòkòtò fún ayẹyẹ ìgbéyéwò rẹ̀, ní wáhálà bá bẹ́ sílẹ̀ 8. Lọdun 2000, ajọ to n ṣagbatẹru ere bọọlu lagbaaye, FIFA fi ẹbun agbabọọlu to dantọ julọ ninu iwe itan fun Maradona ati Pele orilẹede Brazil. 9. Maradona sọ fun ra rẹ pe Dalma ati Giannina ni ojulowo ọmọ oun nigba ti awọn yoku jẹ aṣiṣe atipe tori owo oun loun fi bi awọn ọmọ yoku. 10. Wọn sọ ẹlẹsẹ ayo Diego Costa to jẹ ọmọbibi orilẹede Brazil to n ṣoju Spain lorukọ Maradona.	https://www.bbc.com/yoruba/afrika-55083936
health	Nigerian Association of Resident Doctors: Ìyanṣẹ́lódí aláìlójọ́ bẹ̀rẹ̀ káàkiri Naijiria ní	Igba kẹrin ni yii ninu ọdun 2021 ti awọn dokita lorilẹede Naijiria kaakiri gunlẹ iyanṣelodi lati bere fun afikun owo oṣu wọn ni ọwọ ijba. Awọn dokita to ba BBC sọrọ ni ijọba kuna lati risi eto igbaye gbadun awọn dokita ati ẹkọ to peye fun wọn. Awọn dokita naa ni aibikita ijọba si ilakọja awọn dokita kaakiri n fa ifaṣẹyin fun eto ilera ni Naijiria. Wọn ni ijọba kọ lati mu adehun ti wọn ṣe pẹlu wọn ṣe ni nkan bi osu mẹrin ṣẹyin ti wọn da wọ iyanṣelọdi duro nigba naa. Kaakiri Naijiria, awọn dokita akẹkọmọṣẹ, Resident doctors lo poju ninu awọn dokita to n ṣiṣẹ ni Naijiria. Ni ọpọ igba ni iyanṣelodi wọn ma n ni ipalara fun awn to nilo dokita, ti gbogbo ileewosan yoo si da paro-paro. Ẹgbẹ awọn Dokita lorilẹede Naijiria, NARD ti sọ wi pe awọn yoo bẹrẹ iyanṣẹlodi kaakiri orilẹede Naijiria bẹrẹ lati Ọjọ Aje, Ọjọ Keji, Oṣu Kẹjọ, 2021. Aarẹ ẹgbẹ NARD, Dr. Okhuaihesuyi Uyilawa, lo kede rẹ ni ilu Umuahia to jẹ olu-ilu Abia lẹyin ipade gbogbo awọn igbimọ alakoso ẹgbẹ naa. Dokita Uyilawa ninu ọrọ rẹ sọ idi ti awọn yoo fi gunle iyanṣelodi ọlọjọ gbọọrọ naa nitori ijọba apapọ kọ lati mu gbogbo ileri wọn ṣe. O ni lati ọdun mẹwa ṣẹyin ni ẹgbẹ awọn dokita ti ni adehun pẹlu ijọba apapọ lori ọna ati mu idagbasoke ba eto ilera ni Naijiria, ti wọn ko si ri nkankan ṣe si titi di asiko yii. Ẹgbẹ awọn dokita ni Naijiria wa rọ tọrọ aforiji lọwọ awọn ọmọ Naijiria ti iyanṣelodi naa yoo fa ipalara fun wọn. Amọ wọn ni ijọba gbọdọ mu ileri wọn ṣe lori gbogbo adehun ti wọn ṣe pẹlu ẹgbẹ awọn dokita kaakiri orilẹede Naijiria.	https://www.bbc.com/yoruba/media-58045507
entertainment	Salawa Abeni:Ọwọ́ ọlọ́pàá ti tẹ ẹni tó fẹ́ ba Queen Waka lórúkọjẹ́ lọ́jọ́sí	"Ọlọpàá RRS sọ pé ọwọ́ tẹ ọmọkurin ẹni ọdun mọ́kàndinlógún náà tó tún jẹ akẹ́kọ̀ọ́ gboyè National Diploma ní Yaba College of Technology tí ìpinlẹ̀ Eko ní Magboro ni Ipinlẹ Ogun Afurasí náà Olufowoke Oladunjoye Emmanuel ni wọ́n lọ gbé nílé àwọn òbí rẹ lọ́jọ́bọ lẹ́yìn ọjọ́ mẹ́ta ti wọ́n ti n ṣọ́ọ kiri. Kọmisona ìpínlẹ̀ Eko, Hakeem Odumosu sàlàyé pé ni kété ti ọ̀rọ̀ náà ti jẹyọ nínú oṣù kẹrin tí wọ́n mú ẹ̀sùn wá pé ẹnìkan fẹ́ bá Salawa Abeni lórúkọ jẹ́ ní òun ti pàṣẹ fún ẹka RRS láti ṣe ìwádìí irú ẹni bẹ́ẹ̀. Afunrasí ọ̀un nínú ọ̀rọ̀ rẹ̀ fún ọlọ́pàá sàlàyé pé lóòtọ́ òun lòun wà nídìí ìbanilórúkọ jẹ́ náà láti gba owó díẹ̀ ní. Àkẹ́kọ̀ọ́ gboyè ìmọ̀ ẹ̀rọ ni YabaTech ọun ni òun ri fótò ìhònhò náà nínú káàdì ìránti kan ní ìlẹ̀ẹ́lẹ̀ nílé iwé òun ní ínu ọsù kọkanlá ọdun 2019 ní. Ó fí kún pé lẹ́yìn ti òun fi fótò náà si orí fóònù òun tàn, òun wá wá nọ́nbà Waka Quenn lójú òpó instagram rẹ. Lẹ́yìn náà lòun fí àtẹ̀jíṣẹ́ ránṣẹ́ sí gbajúgbajà olórin náà lẹ́yìn ti òun fi àwọn fótò díẹ̀ sọwọ́ síi. Èrò ọkàn mi ni láti gba owó  díẹ̀ ki sì ba àwọn fótò náà jẹ́. ""Mo rò pé gbogbo ǹkan sì ńlọ bí mo ṣe rò ni àfi ti mó gbọ nínú ìròyìn lọ́ja keji pé ẹnikàn ń gbìyànjú láti bá òun lórúkọ jẹ́, ẹgbọ́ ìyá mi ni mo wà nígbà ti ìròyìn náà n lọ lorí Rẹdíò ti ìyá mi náà sì n ṣépè lé ẹni tó fẹ́ ba Salawa lórúkọ jẹ́ láì mọ̀ pé, ẹmi gàn ni mo wà nídìí ọ̀rọ̀ náà"" "" Mo rọra yọ jáde, mo sì lọ ba káàdì ìpè mi àti káàdì ìràntí náà jẹ́ tí mò sì júù sọnu ti fóònù si inú omi kan ni Magboro, kò sì si ẹni to sọ ǹkankan nípa ọ̀rọ̀ náà tabi pé Alhaja Salawa lori ọ̀rọ̀ náà mọ"" Ẹ̀wẹ̀ gbájúgbàja olórin náà Salawa Abeni ti dúpẹ́ lọ́wọ́ gbogbo àwọn olólùfẹ́ rẹ̀ ní Nàìjíríà àti lókè òkun fún àdúrótì, bákan náà lo dúpe lọ́wọ́ àjọ ọlọ́pàá pàápàá jùlọ ẹka RRS fún iṣẹ́ ribiribi tí wọ́n ṣe láti wá ọmọkunbrin náà jáde. Salawa ní òun kọ ni ẹni àkkọ́kọ́ ti ọmọkùnrin yìí ṣe irú rẹ̀ fún, sùgbọ́n òun dúpẹ́ fún ìfẹ́ àti àdúrótì gbogbo ènìyàn Àwòrán ìhòhò: Salawa Abeni ti sọ̀rọ̀, ẹgbọ́ ohun tó wí Salawa Abeni: Mi ò leè gbà kẹ́nikẹ́ni bàmí lórúkọ jẹ́ Gbajugbaja olorin waka, Salawa Abẹni ti sọ pe, oun ti fi ẹjọ abanilorukọjẹ to fẹ fi aworan ihoho oun lede lori itakun agbaye sun ijọba. Salawa lo sọ ọrọ yii ninu ifọrọwerọ kan pẹlu BBC. O ni oun ko mọ ẹni to ṣe iṣẹ ibi ọhun, ṣugbọn bi iku ile o pani, tode ko le pani. Salawa sọ pe ọkunrin naa ba oun sọrọ lori ikanni WhatsApp, to si sọ pe ki oun fun un lowo, bi bẹ kọ, oun yoo fi aworan ihoho rẹ lede fun gbogbo aye lati ri. Gbajugbaja olorin waka naa ṣalaye pe iṣelẹ naa ko tu irun kankan lara oun. Lẹyin naa lo sọ pe oun ko lee gba ki ẹnikẹni ba orukọ oun jẹ lẹyin ọpọlọpọ ọdun to ti n to orukọ ọhun jọ, idi re ti oun ṣe fi ọrọ naa to awọn agbofinro leti. Ṣaaju ni Salawa ti fi ọrọ kan lede loju opo Instagram rẹ, nibi to ti ṣafihan atẹranṣẹ ti ọkunrin naa, to pe orukọp ara rẹ ni Jason tẹ si. Ọkunrin ọhun ṣo pe ki Salawa fun oun lowo, bi bẹ kọ, oun yoo fi aworan ihoho Salawa lede fun gbogbo agbaye lati ri. Lẹyin eyi ni Salawa fun ra rẹ wa fi aworan ọhun lede."	https://www.bbc.com/yoruba/52126930
health	Coronavirus Lockdown: Bí Coronavirus ò pani, ebi yóò pani bí a kò bá tajà, àwọn ọlọ́jà ní Bódìjà ṣàlàyé	Ọpọ eeyan lo ti kọminu lori akoba ti awọn igbesẹ ti ijọba lẹkajẹka gbogbo n gbe lati dena itankalẹ arun coronavirus ni lorilẹede Naijiria. Lootọ arun yii kii ṣe eyi ti o gọdọ tan kalenkako, sibẹ awọn araalu n lọgun pe aisi abuja lọrun ọpẹ lori ọna ti mu ounjẹ wọ inu ẹbi kọọkan ti mu ki ọrọ naa di eyi to so si ni lẹnu bu iyọ sii. Ni ilu ibadan, paapaajulọ ọja Bodija nilu Ibadan, kẹtikẹti lawọn eeyan n tu wa sita lati na ọja wọn lai naani ọrọ ijinasiraẹni ti oloyinbo n pe ni self distancing. Eyi lo sun akọroyin BBC News Yoruba, Adedayọ Okedare lọ ṣe ẹ nlẹ n bẹun si wọn lati mọ ki lo n ṣẹlẹ gan an.	https://www.bbc.com/yoruba/afrika-52251907
health	Ẹ﻿yin ọmọ tí wọ́n kó pamọ́ láti 1992 di ìbejì lántì-lanti ní 2022	Ẹyin obinrin kan ti wọn ko pamọ lati ọgbọn ọdun sẹyin ti di ọmọ to jẹ ibeji. Iṣẹlẹ naa waye ni ipinlẹ Tennessee ni orilẹ-ede America. Igbagbọ wa pe ẹyin ọmọ naa ni eyi ti wọn ko pamọ fun igba pipẹ julọ, to si tun pada di ọmọ. Lati ọjọ kejilelogun, oṣu Kẹrin, Ọdun 1992, ni wọn ti ko wọn pamọ sinu eroja nitrogen. Iya awọn ọmọ tuntun naa, Rachael Ridgeway, to jẹ iya ọlọmọ mẹrin, bi awọn ibeji tuntun naa ni ọjọ kọkanlelọgbọn, oṣu Kẹwaa, dun 2022. Tọkọtaya kan ti wọn ko darukọ wọn, lo ni awọn ẹyin ọmọ naa ti wọn kojọ fun eto IVF, ki wọn le ri ọmọ bi. Ọjọ ori tọkọtaya ti wọn ko darukọ naa jẹ aadọta ati mẹrinlelọgbọn lasiko ọhun. Lati ọdun 1992 si ni wọn ti ko wọn pamọ si ibudo ilera kan ni Guusu America titi di ọdun 2007, nigba ti tọkọtaya naa yọnda wọn fun NEDC niluu Knoxville, Tennessee, ki tọkọtaya mii to nilo rẹ le lo o. Ni ajọ NEDC si ni awọn onimọ nipa ọ̀lẹ inu obinrin ti gbe wọn jade kuro ninu amu nkan tutu, ti wọn si gbe wọn sinu obinrin mii ni ibẹrẹ ọdun yii. Ninu atẹjade kan ti wọn fi sita, NEDC sọ pe ireti awọn ni pe iroyin yii yoo fun awọn eeyan mii ni igboya lati gba ẹyin ẹlomiran lo. Awọn ibeji yii ni ọmọ akọkọ ti tọkọtaya Ridgeway bi pẹlu ilana IVF, lẹyin ti wọn ti kọkọ bi ọmọ mẹrin. Ọkọ iyawo, Philip Ridgeway sọ pe ọmọ ọdun marun-un ni oun wa “nigba ti Ọlọrun da awọn naa, Lydia ati Timothy. “O si ti n pa wọn mọ lati igba naa titi di asiko yii.” Ọgbẹni Ridgeway sọ pe awọn ibeji naa ni ọmọ wọn to dagba ju, botilẹ jẹ pe awọn lo kere ju. Ọjọ ori awọn ọmọ mẹrin ti wọn bi tẹlẹ wa laarin ọdun kan si ọdun mẹjọ. Bi ida mẹrindinlogoji ninu ọgọrun, ni ẹyin ọmọ ti wọn ba gbà lo fi maa n di alaaye ọmọ ni America. Ẹyin ọmọ le wa fun ọpọlọlọ ọdun, ti wọn ba ti gbe e sinu eroja nitrogen. Koda wọn n fi ẹyin to ti lo ju ogun ọdun bi ọmọ. Iye owo IVF kan ni America wa laarin ẹgbẹrun mejila Dọla, ẹyin rira si wa laarin ẹgbẹrun lọna ogun si marundinlogoji Dọla. Ni Naijiria, owo IVF kan lati fi bimọ wa laarin miliọnu kan si miliọnu meji Naira. O si le ju bẹẹ lọ, nitori ileewosan kọọkan lo ni iye to n gba, eto ọtọọtọ si lo wa. Awọn mii le lo ẹyin ti wọn, awọn miran le lo ẹyin ẹlomii. Owo kekere kọ ni awọn to ma n fi ẹyin wọn silẹ ma n gba gẹgẹ bi owo iṣẹ.	https://www.bbc.com/yoruba/articles/c4ne08gq387o
religion	Methodist church Prelate Samuel Kanu: Báyìí nì orí ṣé kò olórí ìjọ Methodist, àlùfáà méjì ní Abia yọ lọ́wọ́ ajínigbé	"Ileeṣẹ ọlpaa ti fidi rẹ mulẹ awọn ajinigbe ti tu olori ijọ Methodist Samuel Kanu ti wọn jigbe ni Abia silẹ. Alukoro ọlọpaa ni ipinlẹ naa lo ṣalaye ọrọ yi fun BBC. Amọ SP Geoffrey Ogbonna ko ṣalaye bi wọn se tu silẹ tabi boya wọn san owo idoola. Ni opin opin ọsẹ to kọja yi ni wọn ji olori ijọ yi gbe. Koda wọn ji alufa ijọ meji kan gbe pẹlu rẹ nigba ti wọn n dari  bọ lati eto ile ijọsin kan to wa ni ipinlẹ Abia. Ọlọpaa ni awọn to wa pẹlu olori ijọ yi naa ti gba itusilẹ Awọn biṣọọbu meji to wa pẹlu rẹ ni Biṣọọbu ijọ Methodist Owerri Diocese, ati Prelate Chaplain ijọ naa. Olori kan ijọ eleto, Methodist Church of Nigeria, Ọmọwe Samuel Uche, ti di awati, lẹyin ti awọn kan ji gbe nipinlẹ Abia. Alukoro ọlọpaa nipinlẹ naa, Geoffrey Ogbonna, sọ fun ileeṣẹ iroyin abẹle, Channels Television pé, ọjọ Aiku ni iṣẹlẹ naa waye. Gẹ́gẹ́ bo ṣe sọ, ojisẹ Ọlọrun naa ati eeyan meji ni wọn ji gbé - Biṣọpu ìjọ Methodist ni Owerri,Rt. Rev. Dennis Mark, ati alufaa kan. Ogbonna salaye pe ni nkan bi aago meji ọsan ni wọn ji wọn gbe lasiko ti wọn kuro nibi ìsìn ìjọ kan nilu Okigwe nipinlẹ Imo, pada si ijọba ibilẹ Umu Nneochi nipinlẹ Abia. Àwọn agbébọn jí fadá ìjọ Kátólíkì méjì gbé ní Katsina ""Akẹ́kọ̀ọ́ 1,440 ní iléẹ̀kọ́ 25 ni àwọn agbébọn ti jígbè lọ ní Naijiria"" Kàyééfì! Àṣírí ìyá àti ọmọkùnrin rẹ̀, afurasi tó jí ọmọ ọlọ́mọ gbé fi ṣe iṣẹ́ aṣẹ́wó f'ọ́dún mẹ́ta tú l'Ekiti Agbẹnusọ ọlọpaa ni ijinigbe naa jẹ nkan tó buru pupọ, ṣùgbọ́n o ni idaniloju wa pe ileeṣẹ ọlọpaa ti n sakitiyan lati ri pe wọn pada sile laaye. Bákan naa lo rọ awọn araalu lati fi to ileeṣẹ ọlọpaa leti, ti wọn ba kẹfin ohunkohun to le mu ki ominira awọn ojiṣẹ Ọlọ́run naa rọrun. Ọjọ diẹ sẹyin ni awọn agbebọ̀n pa ọmọ ile asofin kan nipinlẹ Anambra, Okechukwu Okoye. Wọn ti kọkọ ji Okoye gbe lọjọ kẹẹdogun, oṣu Karun-un, ki awọn araalu to o ri oku rẹ lai ni orí. Shina Peller àti Teslim Folarin tahùn síra wọn lórí ẹ̀sùn ìpànìyàn, wàhálà ṣẹlẹ̀ n'ídìbò abẹ́nú Oyo 'Ìdí rèé tí mo fi ń sin ẹkùn méjì nínú ilé mí'"	https://www.bbc.com/yoruba/afrika-61634478
health	Food Poison: Àwọn oúnjẹ́ mẹ́fà tó lè di májèlé ní àgọ́ ara ta bá jẹ wọ́n papọ̀	"Agọ ara ọmọniyan yatọ sira wọn, ohun ti ẹda kan le jẹ ti yoo ba lara mu, si le sakoba fun agọ ara awọn eeyan miran. Bi o tilẹ jẹ pe gbogbo ounjẹ lo ni anfaani to n se fun agọ ara amọ bi ire se wa ninu ibi, naa ni ibi wa ninu ire, ti isoro si le de ba ẹda lati ipasẹ awsn ounjk naa pẹlu. Idi ree to fi dara ki ẹda kọọkan mọ irufẹ ounjẹ to ba lara mu ati eyi to le jẹ majele fun agọ ara ẹnikọọkan. Bakan naa lo yẹ ki gbogbo eeyan mọ awọn ounjẹ kan to le se akoba fun agọ ara wa, to si le jasi iku ojiji, ta ba jẹ awọn ounjẹ naa papọ. Onimọ nipa ounjẹ jijẹ, Habiba Haruna ba BBC sọrọ lori isọri ounjẹ mẹfa to le di majele ninu agọ ara fun ẹda kọọkan. Ẹja ati Miliki jẹ ounjẹ to ni eroja asaraloore ta mọ si Protein to pọ pupọ, amọ ta ba pa ounjẹ mejeeji pọ, ta si jẹ wọn lasiko kan naa, ewu n bẹ loko longẹ. Isoro le de ba ara wa ta ba jẹ ẹja ati miliki papọ nitori ara wa le kọ ọ. Abala ẹya ara kan ko fẹran lati gba ounjẹ to ni eroja kan naa papọ lasiko kan naa, ta ba si se bẹẹ, o le da wahala silẹ. Oniruuru ọna si ni ẹda kọọkan fi le se afihan pe aapapọ eroja ounjẹ mejeeji naa ko ba oun lara mu tabi pe o ti di majele ni agọ ara oun. Ẹlomiran le maa bi nigba ti ẹlomiran le maa yagbẹ nitori pe o jẹ eroja mejeeji naa papọ, bi o tilẹ jẹ pe awsn mejeeji lo ni anfaani nla to n se fun ara. Isọri eroja ounjẹ meji miran to tun le fa akoba fun agọ ara ta ba jẹ wọn papọ ni ọgẹdẹ ati miliki. Amọ fun awsn eeyan miran, ajẹpọ miliki ati ọgẹdẹ le mu ki oorun kun wsn, ki wsn si sun daradara. Ọgẹdẹ ni eroja kan ti wọn n pe ni Potassiun, ẹni ti eroja yii ko ba si to bo se yẹ ni agọ ara rẹ, le mu miliki mọ pọ ọgẹdẹ lai ni isoro. Amọ fun ẹni ti o ba ni eroja Potassium to yẹ ninu ara, to ba fi jẹ ọgẹdẹ mọ miliki, isoro nla le ba agọ ara rk. Lara irufẹ awọn isoro ti yoo maa ri ni ki ọrun maa yun, ko si maa họ, tabi ki irorẹ pupọmaa yọ loju rẹ, to si tun le ni aisan ẹjẹ riru. Ti a ba fi miliki sinu eroja Lemon, kiakia ni yoo poora, tawọn eroja ara rẹ yoo si di akurẹtẹ Idi si ree to fi jẹ pe ti ẹnikan ba po miliki papọ mọ Lemon, o le di majele ninu ara, bakan naa lo tun le jẹ ki aya maa ta eeyan. Ẹpa dara fun agọ ara, to si wulo ni gbogbo ọna, bakan naa lo ni eroja asaraloore Protein ati Carbonhydrate. Ẹpa tun jẹ eroja kan ti awọn eeyan to sanra maa n lo lati tiirin tabi mu adinku ba ọra ara. Bakan naa ni eroja Olive oil dara lati setọju ara, to si tun n wo ọpọ aisan amọ ta ba da pọ mọ ẹpa, ta si jẹ, o le fa wahala fun agọ ara ti ko fẹran eroja Olive oil. Bakan naa, ta ba lo oogun oyinbo pẹlu awọn ohun mimu aladun to ni gaasi ati eroja Lemon, o le se akoba fun agọ ara. Onimọ nipa ounjẹ ni ta ba lo awọn ọti ẹlẹrindodo to ni gaasi ati eroja Lemon pẹlu oogun, ewu n bẹ loko longẹ. O wa gba awọn eeyan nimọran pe ki wọn mase fi ohun mimu aladun lo oogun kankan, paapaa awọn ohun mimu to ni eroja gaasi ati Lemon. Ti eeyan ba ko ẹran ati ẹyin tutu papọ, ewu nla ni fun agọ ara. O le fa majele ba ara, to si tun le mu ki ẹlomin maa bi tabi yagbẹ nitori pe ko ba wsn lara mu. Ẹran tutu le mu akoba ba ra ti a ko ba se daadaa. Bakan naa ni onimọ nipa ounjẹ ss pe ẹyin tutu ko ni iwulo kankan fun agọ ara ayafi ta ba se tabi din, ka to jẹ. ""Ẹyin tutu ko ni igbẹkẹle, ti a ko gbọdọ gbara le rara nitori ewu ni."" O wa gba awọn eeyan nimọran lati maa jẹ awọn ounjẹ ti yoo se ara wọn loore, ti yoo si se anfaani fun ara wọn lai ni akoba ninu."	https://www.bbc.com/yoruba/afrika-58200596
politics	2023 elections: Afenifere ní ipò Ààrẹ gbọdọ̀ padà sí ẹkùn gúúsù ilẹ̀ Nàìjíríà lọ́dún tó ń bọ̀	"Ẹgbẹ́ Afenifere ilẹ̀ Yorùbá ti lùlù àtìlẹyìn fún ẹgbẹ́ àwọn gómìnà gúúsù ilẹ̀ gúúsù Nàìjíríà (SGF) lórí pé ipò Ààrẹ gbọdọ̀ wá láti ẹkùn Gúúsù orílẹ̀ èdè yìí lọ́dún 2023. Ní ọjọ́ Ìṣẹ́gun, ọjọ́ kẹjọ, oṣù kejì ni Gómìnà Rotimi Akeredolu ti ìpínlẹ̀ Ondo tó jẹ́ alága SGF sọ fún àwọn ọmọ ìgbìmọ̀ tó ń rí sí ìṣípò agbára ìyẹn ""Power Shift Movement"" pé ipò Ààrẹ gbọdọ̀ wá láti ẹkùn Gúúsù orílẹ̀ èdè yìí lọ́dún 2023 nígbà tí wọ́n ṣe àbẹ̀wò sí i ní ọ́fíìsì rẹ̀ ní Akure. Nínú àtẹ̀jáde kan látọwọ́ agbẹnusọ ẹgbẹ́ Afenifere, Jare Ajayi ní ẹgbẹ́ náà ti kọ orin àtìlẹyìn kín ọ̀rọ̀ tí Akeredolu sọ yìí èyí tí àwọn ẹgbẹ́ ilẹ̀ Árèwá méjì ìyẹn Arewa Consultative Forum (ACF) àti Coalition of Northern Groups (CNG) ti ń takò. Afenifere ní ipò Gómìnà Akeredolu wà ní ìbámu pẹ̀lú ìrètí àti ìfẹ́ àwọn ènìyàn ẹkùn ìwọ̀ oòrùn, ìlà oòrùn, àti ààrin gbùngùn gúúsù Nàìjíríà tí wọ́n parapọ̀ dá ẹgbẹ́ ""South and Middle Belt Leadership Forum"" kalẹ̀. Ajayi ní gbogbo àwọn aṣojú wọn wọ̀nyìí ló péjú síbi ìpàdé tí wọ́n ṣe pẹ̀lú gómìnà Akeredolu. Ó ní gbogbo àwọn ni àwọn jọ ni Nàìjíríà, ẹ̀yà kan kò sì gbọdọ̀ máa jẹ gàba lé àwọn yòókù. Ó fi kun pé ẹkùn Arewa ti lo ọdún mẹ́jọ tí Ààrẹ Muhammadu Buhari bá ti parí sáà rẹ̀ lórí àléfà, ó sì di dandan kí ipò náà padà sí ẹkùn gúúsù Nàìjíríà. Bákan náà ló rọ ACF àti CNG láti bá àwọn ènìyàn wọn sọ̀rọ̀ kí wọ́n máa ṣọ́ ìwà àti ọ̀rọ̀ wọn èyí tó le da omi àláfìà rú. Kíló ṣẹlẹ̀ gan an? Ní ọjọ́ Ìṣẹ́gun, ọjọ́ kẹjọ, oṣù kejì ni Gómìnà Rotimi Akeredolu ní ipò Ààrẹ gbọdọ̀ wá láti ẹkùn Gúúsù orílẹ̀ èdè yìí lọ́dún 2023 à ti pé ẹgbẹ́ òṣèlú tó bá mú olùdíje wá láti ẹkùn árèwá yóò fìdí rẹmi. Gómìnà Akeredolu, nígbà tó gbàlejò ìgbìmọ̀ tó ń rí sí ìṣípò agbára ìyẹn ""Power Shift Movement"" èyí tí alága wọn Dókítà Pogu Bitrus kó sòdí, sọ pé àwọn gómìnà gúúsù ilẹ̀ Nàìjíríà nínú àwọn ìpàdé àwọn ti fẹnukò pé ipò Ààrẹ gbọ́dọ̀ wá láti ẹkùn àwọn lọ́dún 2023. Báwo ni Arewa ṣe gba ọ̀rọ̀ yìí? ẹ̀wẹ̀, lọ́jọ́ rú ni àwọn agbẹnusọ ACF, Emmanuel Yewa àti CNG, Abdul-Azeez Suleiman nínú àtẹ̀jáde ọ̀tọ̀ọ̀tọ̀ ju òkò ọ̀rọ̀ lu gómìnà Akeredolu pé kò fẹ́ràn àwọn ènìyàn ẹkùn árèwá. Yawe àti Suleiman ní ọ̀rọ̀ Akeredolu sọ yìí dàbí èyí tó fi ń dúnkokò mọ́ ẹkùn arewa ni"	https://www.bbc.com/yoruba/afrika-60361121
sports	Omí pọ̀ ju ọkà lọ fún Unai Emery, ìfìdírẹ̀mi mí ló bade fún lọ́wọ́ Frankfurt	"Ninu atẹjade ti Arsenal fi soju opo twitter wọn ni wọn ti kede ipinnu wọn bayii. Wọn ni àwọn gbe igbesẹ yii lataari gbogbo ijakulẹ ti Unai emery n ri paapaa lori idije awọn bọọlu ti Arsenal n gba ti to gẹ. Josh Kroenke lasiko to n sọrọ lorukọ igbimọ alaṣẹ ẹgbẹ agbabọọlu Arsenal ati Kroenke Sports and Entertainment so pe: ""A dupẹ lọwọ Unai ati awọn akẹgbẹ rẹ pupọ nitori pe wọn gbiyanju lati da ogo Arsenal pada de ipele to yẹ ti a beere fun. A gbadura arinna kore fun wọn bi wọn ti n lọ."" Ẹgbe Arsenal ti le Unai Emery leyin osu mejilelogun, to gba ise. Amo, Freddie Ljungberg to je igbakeji akonimoogba ni yoo ma sakoso fun igba yii naa. Ọrọ boya iṣẹ yoo bọ lọwọ akọnimọọgba ẹgbẹ agbabọọlu Arsenal Unai Emery tun fidi rinlẹ si lọkan awọn onwoye pẹlu bi ikọ rẹ ṣe fidirẹmi lọwọ Frankfurt ninu idije Europa League. Ayo meji si odo ni ẹgbẹ agbabọọlu naa fi gbewuro soju ikọ Unai Emery. Ninu awọn ifẹsẹwọnsẹ ti wọn gba sẹyin, eyi ni yoo jẹ igba kẹje ti wọn yoo pade ijakulẹ. Lẹnu lọọlọ yi, ẹnu ti n kun Unai Emery ti ọpọ si ti n reti igba ti wọn yoo fọwọ osi juwe ile fun un. Laipẹ yi ni ẹgbẹ Arsenal lawọn ti n fimu-finlẹ si ẹni ti wọn yoo fi paarọ rẹ ni eyi ti ireti si wa pe o ṣeeṣe ko jẹ akọnimọọgba ẹgbẹ Wolves, Nuno Espirito ni yoo gba ipo rẹ. Niṣe ni igbe ọọbi gba nu awọn alatilẹyin ẹgbẹ naa lẹyin ifẹsẹwọnsẹ pẹlu Frankfurt ti oju opo Twitter si kun fun ikunsinu lori bi o ti ṣe n tukọ ẹgbẹ naa. Ọpọlọpọ gba pe iṣẹ rẹ ko dara to ni ẹgbẹ agbabọọlu naa ṣe n ri ijakulẹ"	https://www.bbc.com/yoruba/afrika-50597425
sports	Premier League: Ọ̀mì ayò kan ni Man U àti Liverpool gbá!	Ọmi ayo kan naa ni Manchester United ati Liverpool gba ni idije Premier League to n lọ lọwọ. Eyi ko sẹyin bi ikọ Liverpool ko se le e fakọyọ gẹgẹ bi ikọ ti wọn ko tii na fun igba mejidinlogun ni idije Premier League. Marcus Rashford ti ikọ Manchester United lo koko gba bọọlu sinu awọn, ki saa kini ifẹsẹwọnsẹ naa. O ku isẹju marun un ki ifẹsẹwọnsẹ naa pari ni Adam Lallana ti ikọ Liverpool fi ọba le fun wọn, ti ifẹsẹwọnsẹ naa si pari si ọmi ayo kan(1-1).	https://www.bbc.com/yoruba/50118249
health	Wọ́n ti iléèwòsàn pa nítorí àwọn àlùjànú tó n fi ipá bá àwọn nọ́ọ́sì lòpọ̀	"Wọn ti gbe ilẹkun ileewosan alabọde kan ti pa ni agbegbe Umzingwane lẹyin ti awọn nọọsi pariwo sita pe awọn ẹmi airi n ba awọn ni ibalopọ. Awọn ẹmi airi naa ni iroyin tun sọ pe wọn dan nkan wo ni ile ẹkọ alakọbẹrẹ Shale to wa nitosi ileewosan naa. Eyi si ti mu ki awọn olukọ ma a dunkooko pe awọn yoo fi iṣẹ silẹ ti atunṣe ko ba waye laipẹ. Oṣu Keji ọdun yii ni wọn ṣi ileewosan Shale ni agbegbe Umzingwane ni orilẹ-ede Zimbabwe, lati pese ilera fun awọn ara abule to n gbe ni agbegbe naa. Pẹlu bi wọn ti ṣe ti i pa, awọn ara abule n rin irianjo lọ si ilu miran, Esigodini lati gba itọju. Ara abule naa kan, Themba Moyo, sọ fun iwe iroyin ZimLive pe wọn ti ileewosan ọhun pa lẹyin ti nọọsi obinrin meji ati ọkunrin kan to jẹ oṣiṣẹ ibudo ayẹwo salọ nitori pe awọn kan n fi ipa ba wọn lopọ. ""Ti wọn ba ji ni ouwrọ, niṣe ni oju ara wọn ma n tutu pẹlu apẹẹrẹ pe wọn ni ibalopọ. Oru ni iṣẹlẹ naa n waye. ""Ni bayii, oluranlọwọ nọọsi kan pere ati aṣọgba to n gbe ninu abule nkan lo ku sibẹ."" Awọn araalu sọ pe oṣu Kẹsan-an ni ikọlu naa bẹrẹ. Wọn ni awọn nọọsi naa kọkọ ma n fi ẹsun ọkan han ti wọn ba ti bẹrẹ iṣẹ ni owurọ pe o rẹ awọn nitori pe awọn ko sun oorun gidi ni oru. Nigba to ya ni wọn tu aṣiri nkan to ti n ṣẹlẹ ni ileewosan ọhun. Ara abule kan sọ pe ""ọkunrin to n ṣiṣẹ ni ibudo ayẹwo ni iriri to ba ni lẹru pupọ lalẹ ọjọ kan. Niṣe ni awọn alujọnu naa n fa nkan ọmọkunrin rẹ. ""Pẹlu inira lo fi n rin ni owurọ ọjọ keji nitori nkan ọmọkunrin ati koropọn rẹ wú. Laipẹ yii ni oyun bajẹ mọ iyawo rẹ lara, igbagbọ wa si ni pe o le jẹ nitori iṣẹlẹ awọn alujọnu ni."" Bakan naa ni iriri awọn olukọ to n gbe ninu ọgba ile ẹkọ alakọbẹrẹ to wa nitosi ileewosan naa. ""Nigba miran, ita gbangba ni awọn olukọ obinrin yoo ti ba ara wọn ni owurọ."" Awọn alaṣẹ ilu naa ti bẹrẹ igbesẹ lati wadii iṣẹlẹ ọhun pẹlu agbara ibilẹ, ti wọn si ni iya yoo jẹ ẹnikẹni ti aṣiri ba tu pe oun lo ni awọn alujanu naa. Gbajugbaja ni ọrọ nipa awọn ẹmi airi ti wọn n pe ni Tikoloshes, ni orilẹ-ede Zimbabwe."	https://www.bbc.com/yoruba/agbaye-59720319
entertainment	Yollywood: Gbajúmọ̀ òṣèré, Ijebu ní Ọgbọ́n lòun fi ń yẹra fún gbọ́yísọ̀yí lágbo àwọn òṣèré	"Gbajumọ apanilẹrin lagbo sinima ede Yoruba, Tayọ Amokade ti ọpọ eeyan mọ si Ijebu ti ṣalaye fun araye pe ati dide goke ko rọgbọ fun oun nitoripe awọn iṣẹ ti ọpọ ko fi oju rena ni oun ti ṣe ki itanṣan ọla to tan si oun. Ijẹbu ṣalaye ninu ifọrọwanilẹwo kan pe iṣẹ ẹrọ amunawa, jẹnẹretọ titunṣe loun n ṣe ki oun to di ilumọọka oṣere. Bakan naa lo ṣalaye nipa oniruuru ijakulẹ ti oun dojukọ ki aye to mọ oun. ""Iṣẹ ẹrọ amunawa, jẹnẹretọ titunṣe ni mo kọkọ fi bẹrẹ. Mo jẹ eeyan ti kii fi iṣẹ jafara rara, gbogbo anfani ti mo ba si ri ni mo maa n mu lọkunkundun."" Bakan naa lo tun sọrọ lori awọn awuyewuye to maa n waye lagbo awọn oṣere to si ni, oun n gbiyanju ni igba gbogbo lati yẹra fun ẹrẹ awuyewuye to n waye lẹka naa. O ni bi o ti wulẹ wu ki oṣere sare to lati yẹera fun awọn gbọyisọyi lagbo amuludun, awọn iṣẹlẹ ori ayelujara ti jẹ ko ṣoro pupọ."	https://www.bbc.com/yoruba/afrika-59295424
health	Fayose dèrò ilé ìwòsàn, ó ṣiṣẹ́ abẹ méjì láàrín oṣu márùn ún	Gomina ipinlẹ Ekiti nigba kan ri, Ayodele Fayose ti dero ile iwosan bayii lẹyin to ṣiṣẹ abẹ. Iroyin ni ẹyin Fayose ni wọn ti ṣiṣẹ abẹ naa ti o ṣẹṣẹ ṣe. Gẹgẹ bii ohun ti a gbọ, igbakeji ree ri Fayose yoo ṣe isẹ abẹ laarin oṣu marun un sira wọn. Bo tilẹ jẹ pe a ko le sọ ile iwosan ti isẹ abẹ naa ti waye, agbẹnusọ Fayose, Lere Olayinka ni iṣẹ abẹ naa waye nitori bo ṣe farapa lẹyin ikọlu ti awọn kan ṣe si lasiko eto idibo ọdun 2018. Ninu fido kan to fa ori ayelujara ya lẹyin ikọlu naa lọdun naa lọhun, ni Fayeṣe ti ke gbajare pe oun wa ninu irora ti ko ṣe fẹnusọ, amọ ọpọ eeyan lo  ṣe yẹyẹ lẹyin ti wọn ri fidio naa tan. Gẹgẹ bii ohun ti Lere Olayinka sọ, inu oṣu keji ọdun yii ni iṣẹ abẹ akọkọ waye, nigba ti wọn ṣe iṣẹ abẹ keji bayii. O ni “Iṣẹ abẹ meji laarin oṣu marun un sira wọn, iṣẹ abẹ akọkọ ni wọn ṣe ni ọrun rẹ loṣu keji, nigba ti wọn ṣiṣẹ abẹ miran bayii ni ẹyin rẹ.” “Iṣẹ abẹ yii ko ṣẹyin ikọlu ti wọn ṣe si lasiko eto idibo gomina to waye lọdun 2018.” Lẹyin naa lo ki Fayosem, to si gbadura pe ki Ọlọrun fun ni alaafia ni kankan. Ayodele Fayose ni gomina ipinlẹ Ekiti laarin ọdun 2003 si 2006 ati ọdun 2014 si 2018.	https://www.bbc.com/yoruba/articles/c4n90348r13o
entertainment	World theatre Day: Kosoko ní ètò adójútòfò wà fọ́jọ́ alẹ́ àwọn onítíátà	Agba ọjẹ kan nidi isẹ tiata, to jẹ odu, ti kii se aimọ fun oloko laarin awọn osere tiata, Ọmọọba Jide Kosọkọ ni ẹgbẹ awọn osere ori itage lede Yoruba, taa mọ si TAMPAN, ti n se gudugudu meje, ati yaya mẹfa fun eto adojutodo fawọn ọmọ ẹgbẹ naa. Kosoko ni amọ irufẹ eto adojutofo yii ko ba ti waye tipẹ fawọn osere tiata Yoruba, bi kii ba se ọpọ wọn to pagi dina eto naa nigba naa, apẹyinda iwa aidaa yii si ni ọpọ wọn to n saisan n jẹ loni yii. Jide Kosoko wa tun rọ awọn ọmọ ẹgbẹ osere tiata lede Yoruba lati maa tọju ara wọn, ki wọn ma si lo gbogbo owo ti wọn n ri lati fi jẹnu tan, amọ ki wọn pọn omi silẹ de oungbẹ fun ọjọ alẹ.	https://www.bbc.com/yoruba/afrika-47716370
entertainment	Annie, ìyàwó 2face tọrọ àforíjì, ṣùgbọ́n Pero, ìyá ọmọ 2face ní àfi kó san N500 fún ọ̀rọ̀ tó sọ nípa òun	"Gbajumọ oṣere sinima ni to tun jẹ iyawo gbajumọ olorin takasufe, 2Face, Annie idibia ti rawọ ẹbẹ sawọn si ọkọ rẹ atawọn miran to ta ẹrẹ si lori ayelujara loṣu kẹsan ọdun yii. Annie gbe atẹjade aforijin yii jade loju opo instagram rẹ lọjọ Satide, ọjọ kẹtala oṣu kọkanla ọdun 2021 lasiko to n ṣe ayẹyẹ ọjọ ibi rẹ. O ni alaafia nikan loun n fẹ gẹgẹ bi ẹbun ọjọ ibi oun. Loṣu kẹsan ọdun yii ni Annie pariwo le ọkọ rẹ, 2face atawọn ẹbi rẹ lori loori ayelujara ti ọrọ ọhun si si eyi ti wọn n gba bi ẹni n gba igba ọti nigba naa. Annie fi ẹsun kan 2face pe o lọ n sun si abẹ orule kan naa pẹlu Pero, to bi ọmọ fun gbajumọ akọrin takasufe naa. Bakan naa lo tun pariwo faye pe awọn ẹbi 2face ko fẹran oun lainaani gbogbo ilakaka oun lati ṣe ohun ti wọn fẹ. Nibayii Annie ti pa ẹnu ọrọ da o, o si ti tuba lọwọ ọkọ rẹ atawọn ẹbi ọkọ rẹ pe ki wọn foriji oun nitori iṣẹlẹ naa. ""Ilana tuntun niyi fun mi, yoo si wu mi lati bẹrẹ lakọtun. Oniruuru nnkan lo ti ṣẹlẹ lọdun yii, ọpọ ire ati ọpọ ẹdun ọkan."" Amọṣa ni bayii, Pero Adeniyi to jẹ iya awọn ọmọ 2face kan ti wa fi iwe ipẹjọ ranṣẹ si Annie bayi pe afi ko san ẹgbẹrun lọna ẹẹdẹgbẹta naira fun ibanilorukọ jẹ. Ninu ẹjọ to pe naa lawọn agbẹjọro rẹ ti tọka si awọn ọrọ to sọ loju opo Instagram nibi to ti n darukọ pe ọkọ rẹ 2face pe o n ""digba di agbọn rẹ lọ sorilẹede Amẹrika lati lọ ri obinrin naa atawọn ọmọ rẹ"" Wọn ni ọrọ rẹ naa n ro onibara awọn, iyẹnPero Adeniyi ni aṣọ ""obinrin oniwakiwa"""	https://www.bbc.com/yoruba/afrika-59275519
religion	Coronavirus updates: Ẹ má san ìdámeẹ́wàá tàbí owó ọrẹ lásìkò àrùn Coronavirus - Pásítọ̀ Adewale Giwa	Pasito Ijo Awaiting The Second Coming of Jesus Christ Ministry, Adewale Giwa ti rọ awọn ọmọ ijọ rẹ lati ma ṣe san owo idamẹwa tabi owo ọrẹ titi di igba ti arun Coronavirus ba kuro nilẹ. Pasito Giwa  to sọ eleyii lasiko to n ba awọn ọmọ ijọ rẹ sọrọ ni kii ṣe ohun to dara ki iya ma a jẹ awọn eniyan, ki wọn si ma a san owo idamẹwa. O ni ohun ti ko dara ni ki eniyan san ọrẹ atinuwa, amọ ki o ma ṣe afagbara ṣe nitori nkan lera fun awọn eniyan lasiko yii. Amọ, pasitọ naa bu ẹnu atẹ lu igbesẹ ijọba to pọn dandan fun awọn ọmọ ijọ lati wọ ibomu ti wọn ba n lọ si ile ijọsin, to si rọ ijọba lati dawọ igbesẹ naa duro. Bakan naa lo fikun wi pe ko ṣeeṣe ki ile ijọsin ṣe ẹsin fun wakati kan pere, o ni ijọba gbọdọ ṣe ayẹwo ati atunto aṣẹ to rọ mọ ki ile ijọsin si pada kaakiri orilẹede Naijiria.	https://www.bbc.com/yoruba/52956687
politics	Gbogbo ẹni tó bá ní ẹ̀rí wípé mo fi owó ra ìbò kó mú wá – Oyebanji	Gómìnà tí wọ́n ṣẹ̀ṣẹ̀ dìbò yàn ní ipínlẹ̀ Ekiti, Abiodun Oyebanji ti dúpẹ́ lọ́wọ́ àwọn ènìyàn ìpínlẹ̀ Ekiti fún bí wọ́n ṣe jáde láti dìbò yan òun gẹ́gẹ́ bí ẹni tí yóò máa tukọ̀ ìpínlẹ̀ náà fún mẹ́rin. Oyebanji nígbà tó ń bá àwọn akọ̀ròyìn sọ̀rọ̀ wí pé òun gba èsì ìdìbò ọjọ́ Àbámẹ́ta, ọjọ́ Kejìdínlógún, oṣù Kẹfà, ọdún 2022 níbi àjọ INEC ti kéde rẹ̀ wípé òun ló gbégbá orókè wọlé. Oyebanji rọ gbogbo ènìyàn ìpínlẹ̀ Ekiti láti fọwọ́sowọ́pọ̀ pẹ̀lú òun nígbà tí wọ́n bá búra wọlé fún òun nínú oṣù Kẹwàá. Ó ní ó pọn dandan kí gbogbo àwọn ènìyàn ìpínlẹ̀ Ekiti kí wọ́n fi ohùn ṣọ̀kan kí ìdàgbàsókè, àláfíà àti ìtẹ̀síwájú le bá ìpínlẹ̀ Ekiti. Bákan náà ló fi kun pé gbogbo àwọn iṣẹ́ ribiribi tí ìjọba tó wà ní orí àléfà tí òun ń gba ipò lọ́wọ́ rẹ̀ gúnlè ní òun yóò tẹ̀síwájú lé lórí. Bẹ́ẹ̀ náà ló ní gbogbo ìlérí tí òun ṣe lásìkò ìpolongo ìbò ni òun yóò ṣe àmúṣẹ, tó sì rọ àwọn ènìyàn láti kún ìjọba òun lọ́wọ́. Oyebanji ni gbogbo àwọn tí àwọn jọ díje dupò ni òun yóò kàn sí lójúnà àti mu nínú omi ìmọ̀ wọn kí ìpínlẹ̀ Ekiti le ní ìlọsíwájú tó yẹ. Ó ní òun àti àwọn ará ìlú ni àwọn yóò jọ ṣe ìjọba nítorí gbayawu ni ilẹ̀kùn òun yóò wà ní ṣíṣí kalẹ̀ fún wọn nítorí à ti mọ òun tí wọ́n bá ń fẹ́. Nígbà tó ń sọ̀rọ̀ lórí ẹ̀sùn tí wọ́n fi kàn-án àti ẹgbẹ́ òṣèlú All Progressives Party, APC wí pé owó ni wọ́n fi ra ìbò lọ́wọ́ àwọn ènìyàn, Oyebanji ní ẹnikẹ́ni tó bá ní ẹ̀rí níbi tí òun bá ti ń fún ènìyàn lówó kó mu jáde. Ó ní òfin fi àyè gba gbogbo ẹni tó bá fẹ̀sùn kan ènìyàn láti fi ẹ̀rí fìdí rẹ̀ múlẹ̀ nítorí náà ni òun ṣe ń pe àwọn tó ;n gbé ìròyìn náà kiri níjà láti fi ẹ̀rí gbe ọ̀rọ̀ wọn lẹ́sẹ̀. Ẹgbẹ oṣelu APC ti jawe olubori ninu eto idibo sipo gomina to waye ni ipinlẹ Ekiti lọjọ Abamẹta. Ṣaaju ni ẹni to n ṣoju fun ajọ eleto idibo, INEC, to se akojọpọ ati kokari esi ibo naa, Ọjọgbọn Kayode Oyebode Adebowale ti kọkọ n ka ibo naa. Gbagede ọọfisi INEC to wa lagbegbe New Iyin Road, niluu Ado Ekiti, ni isẹlẹ naa ti waye lalẹ ọjọ Abamẹta si afẹmọju ọjọ Aiku. Oludjije ninu ẹgbẹ oṣelu APC, Biodun Oyebanji lo gbegba oroke ninu eto idibo naa. Nigba ti oludije ninu ẹgbẹ oṣelu SDP, Segun Oni n sare tete tẹle lẹyin lati se ipo keji, ti Bisi Kolawole ti ẹgbẹ oṣelu PDP si ṣe ipo kẹta ninu eto idibo ọhun. Iye apapọ ibo ti APC ni ni: 187,057 Ẹgbẹ oṣelu PDP ni apapọ ibo: 67,457 Nigba ti ẹgbẹ oṣelu SDP ni ibo: 82,211 Ijọba ibilẹ Ijero: Apapọ iye eeyan to fi orukọ silẹ 65,328\nApapọ iye oludibo 25103\nA 08\nADC 96\nADP 201\nAPC 13754\nLP 16\nNNPP 48\nNRN 17\nPDP 4897\nPRP 87\nSDP 5006\nYPP 59\nZLP 18 Èsì ìdìbò ìjọba ìbílẹ̀ Emure rèé Iye eeyan to dibo: 14,509 Esi ibo: A 4 AAC 15 ADC 81 ADP 92 APC 7728 APGA 14 APN 16 APP 70 LP13 NNPP 13 NRN 19 PDP 2610 PRP 24 SDP 3446 YPP 45  Èsì ìbò ìjọba ìbílẹ̀ Ekiti southwest Iye awọn to forukọsilẹ lati dibo:53,713 Iye eeyan to dibo:19,982 A 3 AAC 22 ADC 100 ADP 195 APC 9679 APGA ASK APN 10 APP 170 LP 14 NNPP 30 NRN 33 PDP 4474 PRP 43 SDP 4577 YPP 41 ZLP 26  Èsì ìbò ìjọba ìbílẹ̀ Ikere Ekiti Iye awọn to forukọsilẹ lati dibo:65, 661 Iye awọn to dibo: 24109 A 16 AAC 49 ADC 3764 ADP 310 APC 12086 APGA 25 APN 17 APP 49 LP 14 NNPP 47 NRM 10 PDP 3789 PRP 35 SDP 1943 YPP 38 ZLP 9  Wo èsì ìdìbò ìjọba ìbílẹ̀ Ileje meje níbí Iye awọn to forukọsilẹ lati dibo:18,791 Iye awọn to dibo: 8,439 A 04 AAC 09 ADC 216 ADP 47 APC 4357 APGA 04 APM 05 APP 41 LP 01 NNPP 06 NRM 06 PDP 1157 PRP 18 SDP 2344 YPP 04 ZLP 04  Èsì ìbò ìjọba ìbílẹ̀ Moba Iye àwọn tó forúkọsílẹ̀ láti dìbò: 53,257 Iye èèyàn tó dìbò: 20,743 A 13\nAAC 20\nADC 75 \nAPC 11609\nApga 11 \nAPM 11\nAPP 41\nLP 06\nNNPP 09\nNRM 05 \nPDP 3530 \nPRP 41\nSDP 4904\nZLP 08 Èsì ìbò ìjọba ìbílẹ̀ Efon Iye àwọn tó forúkọsílẹ̀ láti dìbò: 30,076 Iye èèyàn tó gba òntẹ̀ láti dìbò: 11,046 A 02 AAC 04 ADC 17 ADP 77 APC 4012 APGA 11 APM 05 APP 11 LP 09 NNPP 04 NRM 16 PDP 6303 PRP 20 SDP 339 YPP 07 ZLP 02 Èsì ìbò ìjọba ìbílẹ̀ Ekiti West Iye àwọn tó forúkọsílẹ̀ láti dìbò: 59,220 Iye èèyàn tó gba òntẹ̀ láti dìbò: 23,750 A 09 AAC 26 ADC 90 ADP 178 APC 15322 APGA 30 APM 15 APP 105 LP 5 NNPP 28 NRM 29 PDP 3386 PRP 34 SDP 3863 YPP 24 ZLP 24 Èsì ìbò ìjọba ìbílẹ̀ Irepodun Ifelodun Iye àwọn tó forúkọsílẹ̀ láti dìbò: 70,467 Iye èèyàn tó dìbò: 24,123 A 5 AAC 33 ADC 141 ADP 191 APC 13125 APGA 16 APM 20 APP 112 LP 9 NNPP 29 NRM 20 PDP 4712 PRP 33 SDP 5010 YPP 44 ZLP 15 Èsì ìbò ìjọba ìbílẹ̀ Oye Iye àwọn tó forúkọsílẹ̀ láti dìbò: 65,170 Iye èèyàn tó dìbò: 24,925 A 14 AAC 34 ADC 83 ADP 210 APC 13396 APGA 17 APM 29 APP 167 LP 12 NNPP 33 NRM 23 PDP 4122 PRP 84 SDP 5391 YPP 32 ZLP 19 Èsì ìbò ìjọba ìbílẹ̀ Ido/Osi Iye àwọn tó forúkọsílẹ̀ láti dìbò: 57,780 Iye èèyàn tó gba òntẹ̀ láti dìbò: 23,848 A 05 AAC 20 ADC 88 ADP 155 APC 10321 APGA 20 APM 11 APP 107 LP 10 NNPP 52 NRM 31 PDP 2871 PRP 72 SDP 9489 YPP 32 ZLP 21 Èsì ìbò ìjọba ìbílẹ̀ Ise oorun Iye àwọn tó forúkọsílẹ̀ láti dìbò: 46,712 Iye èèyàn tó gba òntẹ̀ láti dìbò: 17,534 A 04 AAC 14 ADC 82 ADP 145 APC 8074 APGA 22 APM 18 APP 126 LP NNPP 07 NRM 15 PDP 2588 PRP 60 SDP 5909 YPP 38 ZLP 19 Èsì ìbò ìjọba ìbílẹ̀ Ado Iye àwọn tó forúkọsílẹ̀ láti dìbò: 179,088 Iye èèyàn tó gba òntẹ̀ láti dìbò: 50,592 A 49 AAC 67 ADC 415 ADP 728 APC 23831 APGA 70 APM 62 APP 448 LP 47 NNPP 83 NRM 58 PDP 7575 PRP 141 SDP 15214 YPP 125 ZLP 51 Èsì ìbò ìjọba ìbílẹ̀ Ikole Iye àwọn tó forúkọsílẹ̀ láti dìbò: 71,690 Iye èèyàn tó gba òntẹ̀ láti dìbò: 30,470 A 11 AAC 34 ADC 114 ADP 484 APC 16417 APGA 33 APM 19 APP 148 LP 14 NNPP 37 NRM 20 PDP 6266 PRP 88 SDP 5736 YPP 47 ZLP 13 Èsì ìbò ìjọba ìbílẹ̀ Gbonyin Iye àwọn tó forúkọsílẹ̀ láti dìbò: 53,788 Iye èèyàn tó gba òntẹ̀ láti dìbò: 20,308 A 11 AAC 18 ADC 73 ADP 190 APC 11247 APGA 21 APM 19 APP 156 LP 05 NNPP 22 NRM 16 PDP 3947 PRP 41 SDP 4059 YPP 20 ZLP 22 Èsì ìbò ìjọba ìbílẹ̀ Ekiti East Iye àwọn tó forúkọsílẹ̀ láti dìbò: 61,360 Iye èèyàn tó gba òntẹ̀ láti dìbò: 24,024 A 08 AAC 012 ADC 162 ADP 198 APC 12099 APGA 25 APM 17 APP 147 LP 013 NNPP 30 NRM 29 PDP 5230 PRP 45 SDP 4982 YPP 49 ZLP 19	https://www.bbc.com/yoruba/articles/cq5801ygdlxo
religion	COZA: Wo ohun tó ṣẹlẹ̀ ni ṣọ́ọ́ṣì COZA láàrọ́ yìí	"Saaju ni Busola Dakolo aya gbajugbaja olorin Timi Dakolo fẹsun kan Pasitọ Biodun Fatoyinbo ti ijọ COZA pe o fipa ba oun lo pọ nigba kan. Lẹyin eyi ni ọpọlọpọ awọn ọmọ Naijiria sọrọ sita pe iwa ifipabanilopọ gbọdọ di ohun igbagbe ni awujọ wa. Pasito Biodun Fatoyinbo to da ijọ COZA silẹ fi atẹjadee sita pe irọ ni ẹsun naa nitori oun ko fipa ba ẹnikẹni lo pọ ri laye ounCOZA: Mi ò fípá bá obìrin lò pọ̀ rí láyé mi - Pásítọ̀ Fatoyinbo. Awọn obinrin ti pejọ pọ siwaju ijọ COZA ni Guzape ni Asokoro ni Abuja to jẹ olu ilu Naijiria fún iwọde lori ọrọ ifipabanilopọ. Ni ipinlẹ Eko, awọn eniyan ti n korajọ pọ lati ṣe iwọde lodi si ifipabanilopọ. Opopona Mobolaji Bank Anthony ti ijọ COZA wa ni ipinlẹ Eko ni wọn pejọ pọ si fi n ṣe iwọde pe ko yẹ ki a gbọ iru eyi ninu ijọ Olorun. Àwọn agbofinro ti dé sí ṣọ̀ọ̀sì COZA ni Eko. Àwọn agbofinro ti dé sí ṣọ̀ọ̀sì COZA ni Eko Ojo ti bẹrẹ ni Ikeja nibi ti awọn eniyan ko ara wọn jọ si lati ṣe iwọde lori ọrọ ifipabanilopọ adari ijọ COZA. Gbogbo awon to jade ninu ojo ni Eko n pariwo 'No to Rape' ni. Ariwo "" No to Rape"" ni àwọn olùwọ́de ń pa nipinlẹ Eko nínú òjò. Ero pupọ lo ti kun ita ile ijọsin Commonwealth of Zion Assembly nipinlẹ Eko. Iroyin to n kan BBC lọwọ ni pe awọn ọmọ ijọ COZA nikan ni wọn n jẹ ko wọle inu ile ijọsin laarọ yii lati jọsin. Iroyin ni, wọn n beere ibeere nipa ijọ naa lọwọ awọn olujọsin to n wọle ki wọn le mọ boya ọmọ ijọ ni wọn ni tootọ ki wọn to jẹ ki wọn wọle. Bakan naa ni wọn tun n lo àwọn ami idanimọ ara ọkọ ayokẹlẹ fi da ogidi ọmọ ijọ mọ. Awọn ikọ #Churchtoo ni wọn n ṣeto iwọde ti Abuja ti wọn fi ni ki pasitọ Fatoyinbo fipo rẹ silẹ. Loju ti wọn, wọn gba pe ko yẹ ki ẹsun ifipabanilopọ jade ni ile ijọ Olorun rara. 'Pasitọ rẹ kìí ṣe Olorun rẹ' ni àkọ́lé ìwọ́de kan ni Abuja. Iroyin ni sibẹ awọn olujọsin n wọ lọ sile ijọsin COZA ni nitori igbagbọ wọn. Eyi ni iroyin tuntun to jade pe awọn agbofinro Àwọn agbófinró ń gba ńkan sílẹ̀ lọ́wọ́ àwọn olùjọ́sìn ni COZA Abuja bii iwe jọ́tà, atawọn ohun eelo ikọwe silẹ. Bakan naa ni iroyin to n tẹ wa lọwọ nsiyi sọ pe awọn oṣiṣẹ ni ijọ COZA ni Abuja ti duro lati ma fi aaye gba awọn oluwọde lati wọle rara. Modele Fatoyinbo to jẹ iyawo Pasitọ Biodun Fatoyinbo ti wọn fẹsun kan lori ifipabanilopo ti sọrọ. O ni ọkọ oun ko lee fipa ba ẹnikẹni lo pọ nitori oun jẹri ọkọ oun. Awọn oluwọde n hó lé awọn ọmọ ijọ COZa lori ni Eko bi wọn ṣe n tu jade. Isin oni ti pari ni COZA nigba ti Pasitọ Biodun Fatoyinbo ba awọn ọmọ ijọ sọrọ. Àwọn olùwọ́de ń hó lé àwọn ọmọ ijọ COZA ni Eko bi wọ́n ṣe n jáde. Modele Fatoyinbo, ìyàwó Biodun Fatoyinbo ti wọn fẹ́sùn kàn ni COZA ni kò ṣeéṣe fún ọkọ òun láti fipá bá ẹnikeni lòpọ̀. Nigba ti Pasitọ Biodun Fatoyinbo de sinu ijọ loni, o ki gbogbo awọn eniyan rẹ ku aduroti lasiko yii. O gba wọn nimọran lati ma fun ẹnikẹni lesi nipa iṣẹlẹ ẹsun yii. Sugbon ko waasu rara ninu isin toni. O ni oun ti fa ọrọ ẹsun naa le awọn agba igbimo ijọ lati ṣe iwadii to yẹ ati awọn ẹni iwaju ti oun n wo."	https://www.bbc.com/yoruba/48815820
sports	Mọ nípa àwọn ìfẹsẹ̀wọnsẹ̀  líìgì Ilẹ̀ Gẹ̀ẹ́sì tó wáyé ní Ọjọ́rùú	Ni Ọjọru, ninu ifẹsẹwọnsẹ ligi ilẹ gẹẹsi, awọn ẹgbẹ agbaboolu fakọyọ, ti wọn si mi awọn orisirisi, ti ifẹsẹwọnsẹ yoo si tun waye lalẹ oni. N se ikọ agbabọọlu Manchester United labẹ olukọni Erik Ten Hag gbo ewuro si oju ikọ Tothenham pẹlu ami ayo meji si odo. Fred ati Fernandes lọ ṣe atọna bi wọn ṣe bori ikọ Tothenham sugbọn oro si ma ibo miiran yoo fun lẹyin ti atamatase Cristiano Ronaldo fi ara pa ti wọn si lilo lati gbe jade kuro ninu ifẹsẹwọnsẹ naa. Ikọ Tothenham gbinyanju agbara wọn sugbọn ikọ Manchester United ni awọn ni fun anfani lati ri imu mi ori papaa Old Trafford Ninu ifẹsẹwọnsẹ miiran, ikọ Liverpool bori West Ham United pẹlu ami ayo kan si odo. Darwin Nunez lo mi awọn naa. Kete ti wọn wọ ninu saa keji ni ikọ West Ham ri pẹnariti lẹyin ti Joe Gomez kọlu Jarred Bowen sugbọn ọrọ bẹyin yọọ fun  Bowen nigba ti amule Liverpool ṣe idaduro fun lati mi awọn. Igba akọkọ re ti Darwin Nunez yọọ mi awọn ni papaa Anfield, eyi to jẹ ti Livrepool. Ikọ Newcastle United naa fakọyọ lana nigba ti wọn bori ikọ Everton pẹlu ami ayo kan si odo Akọnimọgba ikọ naa Eddie Howe gbosuba fun awọn agbabọọlu naa paapa julọ Miguel Almiron to mi awọn fun ikọ Newscastle . Nibayi ikọ Newcastle ko ti padanu ifẹsẹwọnsẹ ninu ifẹsẹwọnsẹ mẹfa ti wọn ti kopa ninu ligi ile gẹẹsi. Nise ni ikọ Brentford taku si ọrun ikọ Chelsea, ti ko si ẹnikẹni to ni anfani lati mi awọn ninu ifẹsẹwọnsẹ ana. Ikọ Chelsea ti gba ifẹsẹ wọnsẹ meju bayi ti wọn ko si ti padanu rara ninu ligi ile gẹẹsi lati igba ti wọn ti kede olukọni tuntun Graham Potter Ọpọ igba ninu ifẹsẹwọnsẹ naa ni amule ikọ Chelsea Kepa Arrizabalaga ṣe idaduro fun ikọ Brentford nigba ti Ivan Toney ati Bryan Mbeumo gbinyanju lati mi awọn. Bakan an ni David Raya di apata nla to n ṣe idaduro lana nigba ti Cesar Azpilicueta ati Kai Havertz gba bọọlu si ojule	https://www.bbc.com/yoruba/articles/c6pz5x12x6qo
entertainment	Ebenezer Obey fi ìkéde síta pé òun n gbèèrò láti gbé ìyàwó tuntun,	"Eekan olorin ti gbogbo agbaye mọ ni Oloye Ebenezer Obey jẹ. Iroyin iku rẹ to kaakiri laipẹ yii fihan bi agba olorin Juju naa ṣe lokiki si, nitoripe kaakiri agbaye ni awọn eeyan ti n beere pe ṣe lootọ ni tabi irọ. Amọṣa, ṣe awọn agba bọ, wọn ni baoku iṣe o tan. Nibayii lẹyin ti o ti han gbangba pe agba orin yii ko jade laye gẹgẹ bi awọn kan ṣe sọ, baba funrarẹ ti jade sita pe o ṣeeṣe ki iyawo tuntun o wọle laipẹ o. Ẹyin naa ni haa, baba Ebenezer Obey ṣalaye ọrọ yii ninu ifọrọwerọ rẹ pẹlu iwe iroyin abẹle kan lorilẹede Naijiria. ""Ohun to dara ni ki iyawo wa pẹlu eniyan, ko si tako ofin Ọlọrun...obinrin to ti to ọgọta ọdun ni iru emi bayii n wa, nigba ti mo ba si ṣe e laipẹ, gbogbo aye ni yoo ri."" Nigba ti Ebenezer Obey n sọrọ lori irufẹ obinrin to fẹ, o ṣalaye pe oun ko wa obinrin ti yoo tun maa bimọ mọ bayii bikoṣe nitori ati lee jọ maa wa pọ. ""Mo ti lọmọ, ọmọ-ọmọ ati ọmọ-ọmọ-ọmọ, Ọlọrun ti bukun mi"" O ṣalaye pe ""oponu agbalagba ni yoo ma a gbeero lati fẹ ọdọmọbinrin, nibi ti ọjọ ori mi de bayii"". Obey sọ pe iru ọdọmọbinrin bẹ ẹ ṣẹṣẹ bẹrẹ aye ni, to si l'agbara ibalopọ ati okun. Lara awọn amuyẹ ti iyawo ti baba fẹ ẹ fẹ gbọdọ ni, ni pe yoo ti to ẹni ọgọta ọdun tabi ju bẹẹ lọ, kii sii ṣe nitori ọmọ bibi mọ. Agba akọrin Juju miliki naa ṣalaye siwaju pe ohun kii ye ṣe afẹri iyawo oun to jade laye ti oun si maa n rii loju ala. Ọjọ kẹtalelogun, oṣu Kẹjọ, ọdun 2011, ni iyawo Ebenezer Obey, Ajinhinrere Juliana Obey-Fabiyi kú lẹni ọdun mẹtadinlaadọrin."	https://www.bbc.com/yoruba/afrika-53620895
entertainment	Baba Ijesha case: Amofin Ogala ṣàlàyé bó ṣe di agbẹjọ́rò fún Baba Ijesha	Agba amofin to n duro fun gbajumọ oṣere tiata, Ọlanrewaju James Omiyinka, ti ọpọ mọ si Baba Ijesha, Amofin agba Babatunde Ogala SAN, ti sọ idi to fi n gbẹjọ ro fun Baba Ijesha. Ninu ifọrọwerọ kan pẹlu iwe iroyin The Punch, Amofin Babatunde Ogala ṣalaye pe ko si ohun kan to jẹ koriya fun oun lati duro fun Baba Ijesha ju wi pe wọn fi ẹjọ rẹ lọ oun oun si tẹwọgba. Amọfin agba naa ṣalaye siwaju sii pe niwaju ofin ko si ipo, bakan naa lọrọ si jẹ niwaju oun pẹlu. O ni ofin nikan loun mọ, nigba ti wọn gbe ẹjọ naa tọ oun wa, oun woo daradara ti oun si rii pe awọn ọna kan wa ti a fi lee ti ipasẹ ẹjọ naa mu ilanilọyẹ jade lori ofin. Ni oṣu kẹrin ọdun 2021 ni iroyin jade pe Baba Ijẹsha lọwọ ninu aṣemaṣe kan pẹlu ọmọdebinrin kan. Lẹyin asiko diẹ ni ahamọ ọlọpaa ni wọn gbe lọ si ileẹjọ to si n jẹjọ bayii niwaju Onidajọ Oluwatoyin Taiwo nile ẹjọ giga kan ni ilu Eko. Wọn si ti sun igbẹjọ rẹ si ọjọ kẹtadinlọgbọn oṣu kẹsan ọdun 2021.	https://www.bbc.com/yoruba/afrika-58373862
religion	TB Joshua burial: Àwọn obìnrin Akoko ní kò sí ọmọbíbí ilẹ̀ náà tó tọ́jú àwọn bíí olóògbé	Bi eto isinku Wolii Temitope Balogun Joshua ṣe ti bẹrẹ lati ọjọ Aje, awọn Iyalaje ati Iyalọja ni ilẹ Akoko nipinlẹ Ondo ti pinnu lati ti gbogbo awọn ọja pa ni ọjọ Ẹti. Ọjọ Ẹti gan-an ni wọn yoo sin oku oloogbe. Atẹjade lati ọdọ Iyalaje ti ilu Ikarẹ-Akoko, Alhaja Risikat Mohammed sọ pe awọn ṣe bẹẹ lati bu ọla fun ọmọ wọn to ku. O ni ko si ifarada to tobi ju lati fi yẹ ẹ si fun ifẹ, aanu ati oore to ṣe fun awọn eniyan rẹ nigba to wa laye. O ni eyi yoo tun fun wọn ni anfaani lati wo bi eto isinku naa ba ṣe n lọ lori ẹrọ amohunmaworan ijọ Synagogue, Emmanuel TV. Ẹlomii, to jẹ olori fun gbogbo awọn obinrin to jẹ oye ni ilẹ Akoko, Oloye Margaret Ebun Oladunni sọ pe ọsẹ ọfọ ni ọsẹ yii jẹ fun ilẹ Akoko. O ni ko si ọmọ bibi ilẹ naa to ti ku tabi to wa laye, to ṣe itọju awọn eniyan rẹ bi TB Joshua.	https://www.bbc.com/yoruba/afrika-57767959
health	Covid-19 cure: ìjọba àpapọ̀ ké pe àwọn oníṣègùn ìbílẹ̀ láti wá oògùn Coronavirus	Ijọba apapọ ti kepe awọn oniṣegun ibilẹ lati ṣe awari oogun ajakalẹ arun coronavirus to n ṣọṣẹ lorilẹede Naijiria. Minisita abẹle fun eto ilera ni Naijiria, Dokita Olorunnimbe Mamora lo sọrọ yii nibi ayẹyẹ ayajọ oogun ibilẹ to waye niluu Abuja. Minisita ni ọrọ ajakalẹ arun coronavirus ti de ibi ti awọn oniṣegun ibilẹ ni lati da si ọrọ ati wa oogun si arun naa lọna ti ibilẹ. Dokita Mamora ṣalaye pe ijọba ti sọ fun ajọ NIPRD to n ri si pipoogun ati NAFDAC lati wa oogun covid-19 lati Naijiria. Ọrọ yii jade lẹyin ti adari ajọ alaanu Bill & Melinda Gates Foundation (BMGF), Dokita Mark Suzman, ṣe bu ẹnu atẹ lu aidọgba to wa ninu pinpin abẹrẹ ajẹsara laarin awọn orilẹede to lowo atawọn ti ko rọwọ họri. Dokita Suzman ni iru nkan bayii ko boju mu, ati pe o le ṣakoba fun ọrọ aje fun igba pipẹ. O ṣalaye pe bi ida ọgọrin ninu abẹrẹ ninu abẹrẹ ajẹsara covid-19 ti wọn n pin lagbaaye bayii lo n lọ si awọn orilẹede to lowo nigba ti ida kan ṣoṣo n lọ sawọn orilẹede ti ko rọwọ họri. Dokita Suzman pe fun imugbooro pinpin abẹrẹ ajẹsara papaa julọ nilẹ Afirika nibi ti wọn ti n ri abẹrẹ perete gba. Suzman ni ajọ alaanu BMGF atawọn ijọba orilẹ-ede agbaye kan lo da COVAX bi ọdun kan sẹyin lati fi le pin abẹrẹ covid-19 kaakiri gbogbo orilẹede agbaye. Amọ, o ni ọrọ ko ri bẹ mọ lẹyin tawọn orilẹ-ede to lowo n ko abẹrẹ naa pamọ ti wọn ko si jẹ ko kari. Dokita Suzman sọ pe o yẹ ki ajọ iṣọkan agbaye jiroro ninu ipade wọn lori bi wọn ṣe maa gbe owo kalẹ lati fi ṣe iranwọ fun pinpin abẹrẹ covid-19 kari aye.	https://www.bbc.com/yoruba/afrika-58567856
religion	Church of Satan: Báwo ni ìjọ́sìn ṣe n rí nínú ìjọ Sátánì?	"Laipẹ yii ni ile ẹjọ giga ti ijọba apapọ Naijiria, to wa ni ilu Umuahia nipinlẹ Abia, gba oniduro oludasilẹ ijọ Satani, Ifekwe Udo. Oun ati awọn mẹtadinlogun miran, ni awọn ọlọpaa mu nitori ija igboro to waye ni Ebem Ohafia. Awọn ara ilu naa fi ẹsun kan Udo ati ijọ rẹ pe, apẹẹrẹ buruku ni wọn jẹ fun ilu naa, ti wọn si ba awọn dukia ijọ naa jẹ. Lara ẹsun ti awọn araalu tun fi kan an ni pe, o n da alaafia ilu naa ru. Koda, ijọba ibilẹ naa ti sọ pe ko tun gbọdọ ko ijọ rẹ jọ mọ ni ilu naa, nitori pe o n ta epo si aṣọ àlà ilu naa. Ọgbọnjọ, oṣu Kẹrin, ọdun 1966 ni wọn da ijọ Satani silẹ, lati ọwọ Anton Szandor LaVey, nilu San Francisco l'orilẹ-ede America. Gẹgẹ bi akọsilẹ to wa ni itakun agbaye ṣọọṣi naa, oun ni ipejọpọ akọkọ to n gbe igbe aye rẹ gẹgẹ bi ẹlẹran ara. Fun awọn olujọsin, wọn ko sin Satani, ṣugbọn wọn ri i gẹgẹ bi apẹẹrẹ to ba iru eeyan ti wọn jẹ mu nipa ìbí. Wọn sọ pe esu duro gẹgẹ bi awokọṣe fun igberaga, ominira, ati gbigbe igbe aye ẹni lọna to wu ni - awọn amuyẹ ti awọn kan n pe ni iwa buburu. Igbagbọ awọn ọmọ ijọ Satani ni pe eniyan, nipa ọgbọn inu rẹ, lo da gbogbo awọn ọlọrun ke ke ke. Ẹnikẹni to n sin iru awọn ọlọrun bẹ ẹ, ẹni to da a ni wọn n sin. Ko tan sibẹ o, awọn ọmọ ijọ Satani sọ pe awọn ni ọlọrun ara wọn. Ati pe awọn n fi ifẹ han si ẹni to ba tọ si, ati ibinu si ẹni to ba mu inu bi wọn, tabi tapa si igbagbọ wọn. LaVey gbagbọ pe, Ọlọrun awọn Kristiẹni ko ni òye tabi ni imọ nipa bi ko ṣe rọrun lati jẹ eniyan ẹlẹran ara. O si pinnu lati fi opin si ""iye rira, ati abosi, ti awọn ṣọọṣi ẹsin Kristiẹni n polongo"". Ati nnkan ti yoo mu ki awọn eeyan ni ominira lati lo agbara okunkun fun ifẹ ara wọn. Oriṣa kan to si farajọ iru nkan to fẹ ni Satani - ""ẹda to n fun ni ni èrè to yẹ. Ẹni to jẹ pe dipo ki o dá ẹṣẹ, ki ẹri ọkan o le ma a jẹ awọn eeyan, o kuku fi aaye gba titẹ ifẹ ara ẹni lọrun. Oun nikan ni oriṣa ti ọrọ wa ye."" Ibẹrẹ ijọ Satani: Lati nkan bi ọdun 1950, ni awọn to faramọ erongba LaVey ti n sun mọ ọ, nipa kikorajọ pọ si ile rẹ ""Black House"" nilu San Francisco. Awọn iwadii ti LaVey ṣe nipa ẹmi okunkun, lo pilẹ bi wọn ṣe n lo ẹgba ọrun dudu ati pupa, to ni aworan ẹyẹ àdán. Ṣọọṣi naa tun sọ pe lẹyin ọdun diẹ, LaVey bẹrẹ si iṣẹ idán okunkun ati agbara irubọ, o n ṣe nipa igbega lẹni iṣẹ, ẹbun ọfẹ, owo, adun ibalopọ, ati pipa tabi yanju awọn ọta rẹ. Eyi lo tubọ mu ki ọpọ eeyan sun mọ, nitori wọn gbagbọ pe, o ti ni aṣẹ Agbara Okunkun Aye. Laarin ọdun kan aabọ ti wọn da ijọ Satani silẹ, ẹẹmẹta ni ariwo sọ lori rẹ ninu awọn iwe iroyin. Igba akọkọ ni ti igbeyawo to waye laarin gbajugbaja akọroyin kan, John Raymond, ati Judith Case, ọmọ gbajugbaja agbẹjọro. Awọn mejeeji lo jẹ ọmọ ijọ, ti wọn si kesi Olori Alufaa wọn, LaVey lati so wọn pọ ni orukọ Satani. Gbogbo ileeṣẹ iroyin nilẹ America, to fi de Europe lo fẹ ẹ ni aṣoju nibi eto igbeyawo naa, lati kọ nipa ara meeriri igbeyawo ọhun. Ipele àṣẹ ninu ijọ Satani: Ọmọ ijọ to f'orukọ silẹ Ọmọ ẹgbẹ to n ṣe deede (Oye Akọkọ) Ajẹ/Oṣo (Oye keji) Alufaa ọkunrin/obinrin (Oye kẹta) Magistra/Magister (Oye kẹrin) Maga/Magus(Oye Karun un) Ilana Ijọsin wọn: Irubọ wọn akọkọ jẹ iṣọtẹ si ẹsin Kristiẹni. N ṣe ni wọn sẹ pẹpẹ obinrin to wa ni ihoho, pẹlu orin ikọkukọ. Koda, wọn dori agbelebu kodo, ti wọn si ka Adura Oluwa lati ipari. 'Omi mimọ' ti wọn gbe kalẹ ni wọn sọ di aimọ, nipa kiki nkan si oju ara obinrin. Ọti wiski ni wọn fi jẹ ounjẹ alẹ Oluwa dipo ẹjẹ Jesu. Awọn orukọ oriṣa ni wọn si n pe, dipo orukọ Ọlọrun awọn Kristiẹni. Igbakeji ni asiko ti LaVey ṣe iribọmi fun ọmọ rẹ obinrin ni ilana Satani. Dipo riri ọmọ naa sinu omi, ẹnu ọna pẹpẹ ijọ ni ọmọ naa joko si, pẹlu oriṣiriṣi nkan ti ẹnu n jẹ. Bakan naa lo wọ koto to ni aworan Satani si ori, to si ka oriṣiriṣi ọrọ lati jẹjẹ atilẹyin ati ifọkansi fun Satani. Ọpọlọpọ wọn ko sin Satani: Iyalẹnu to wa nibẹ ni pe ọpọlọpọ awọn to jẹ olufọkansin ninu ijọ naa kii jọsin fun Satani - wọn ko gbagbọ ninu ọlọrun kankan. Wọn ko tako ṣiṣe ọdun Keresimesi: Iyalẹnu nla ni eyi jẹ lati ri i pe wọn faramọ ṣiṣe ajọyọ ọjọ ibi Jesu. Igbagbọ wọn nipe lọwọ awọn ẹlẹsin ibilẹ ni awọn Kristiẹni ti ja akoko ayẹyẹ naa gba. Ṣugbọn ṣa, Baba Keresi jẹ ọna lati dun ara ẹni ninu, eyi to jẹ ọkan pataki lara afojusun wọn. ""Ni asiko yii, a n gbadun adun aye, a si wà pẹlu awọn ti a fẹran."" O ko le ri ijọ Satani kankan ni agbegbe rẹ: Gẹgẹ bi o ṣe wa lori itakun agbaye wọn, ijọ Satani ko ni ile ijọsin kankan, nitori pe ""o tako ilana ti ẹnikọọkan wa n gba lo igbeaye wa. Yatọ si ile oludasilẹ rẹ, ti wọn ti bẹrẹ ijọ naa, wọn ti fi igba kan ni awọn ẹka ile ijọsin , ṣugbọn wọn ti tu wọn ka, nigba ti wọn ro o pe ko ba oju mu. Koda, Olu ijọ naa ti kuro ni ile LaVey ni San Francisco, o si ti wa ni ilu New York. Wọn ko si fi  aaye silẹ fun ẹnikẹni lati ṣe abẹwo si ibẹ. Ida kọnkọ si ni wọn ti maa n ṣe awọn ayẹyẹ wọn. Ti alejo nile rẹ ba mu inu bi ọ, huwa si i laini aanu Ma ṣe ni ibalopọ ti ẹni naa ko ba fi ami han pe, oun fẹ ẹ ba ọ lopọ Ma ṣe pa awọn ọmọde lara Ma ṣe pa ẹranko, ayafi fun ounjẹ rẹ tabi ti o ba doju ija kọ ọ Ma ṣe wa ija ẹnikẹni, ṣugbọn o le pa ẹni to ba wa ija rẹ run, lẹyin ti o ba ti kilọ fun. Awọn nkan ti wọn ka si ẹṣẹ ni jijẹ omugọ, imọ tara ẹni nikan, ki eeyan o ma a dibọn, titan ara ẹni jẹ, aini Ijọ naa tako lilo, ati katakara oogun oloro. Wọn gbagbọ pe ọmọ ijọ to ba tako ofin to de oogun oloro ni orilẹ-ede rẹ, ṣe e si iparun ara rẹ. Ijọ Satani kii ṣe fun talika: Igba ati marundinlọgbọn Dọla (N81,000) ni ọmọ ẹgbẹ tuntun ma n san lati darapọ. Eyi si da lori bi ẹni naa ba ṣe le dahun awọn ibeere ti wọn ba bi i. Igbakuugba si ni wọn le fi opin si jijẹ ọmọ ẹgbẹ fun ẹni naa."	https://www.bbc.com/yoruba/afrika-53536774
health	Coronavirus in Nigeria: Buhari buwọ́lu bílíọ̀nù N6.45b láti dá ibùdó afẹ́fẹ́ gáàsì sílẹ̀ fún ìtójú àwọn alárùn covid-19	Aarẹ Muhammadu Buhari ti buwọlu owo to le ni biliọnu mẹfa naira N6.45bn fun ibudo idasilẹ afẹfẹ gaasi fun itọju awọn to larun coronavirus lorilẹede Naijiria. Ibudo mejidinlogoji kaakiri Naijiria ni awọn ibudo naa yoo wa. Ṣaaju akoko yii ni ajọ amuṣẹya PTF ti sọ lọjọ karun un oṣu kinni pe ijọba apapọ yoo da ibudo gaasi silẹ kaakiri gbogbo ipinlẹ mẹrindinlọgbọn ni Naijiria. Ninu atẹjade kan ti ijọba fi sita l'Ọjọbọ, ijọba ya $671,000 sọtọ fu atunṣe awọn ibudo afẹfẹ gaasi lawọn ile iwosan kan ni Naijiria. Ijọba ko sọ gbedeke nigba ti awọn ibudo gaasi naa yoo pari. Minisita eto iṣuna, Zainab Ahmed sọ fun igbimọ NEC to n ri si eto ọrọ-aje pe igbesẹ ijọba naa ṣe pataki fun itọju awọn ọmọ Naijiria ti ọwọja ẹlẹẹkeji covid-19 n ba finra. Ẹwẹ, eeyan 1964 lo lugbadi coronavirus l'Ọjọbọ ni Naijiria eyi to tii pọ julọ lọjọ kan ṣoṣo. Ko si ẹni to le sọ pato iye awọn alarun coronavirus to nilo afẹfẹ eemi kaakiri ile iwosan ni Naijiria. Amọ, ijọba sọ pe ki ọrọ naa pe ninu irora ni ọpọ eeyan to larun coronavirus wa.	https://www.bbc.com/yoruba/afrika-55761933
entertainment	"Tope Alabi: Ẹni tó kọ orin ""Oniduro Mi E se o"" fèsì"	"Olorin to kọ ""Oniduro Mi ẹ ṣe o"" eyi to jẹ orin to ti gba ẹnu ọpọlọpọ kaakiri lati fi mọ riri ore Ọlọrun, Tolu Adelegan ti fesi lori fidio ti gbajugbaja Olorin Tope Alabi ti ni orin to kọ ko pọn Ọlọrun le. Ninu fidio kan nibi ti Ajihinrere Tope Alabi ti n ṣe iṣẹ iranṣẹ orin lọwọ ninu ijọ nla kan lo ti kẹnu bọ ọrọ to ni Ọlọrun ju keeyan dede maa pe ni Oniduro lọ. Alaseyori kọ́ ló ni orin ""Oniduro Mi"", àmọ́ ìdí tí mi ò  ṣe bá a jà pé ó jí orin mi kọ nìyìí - Tolu Adelegan ""Ọlọrun kọja Oniduro sir, emi naa fẹran orin yẹn amọ ọjọ ti mo fẹ kọ ọ ẹmi mimọ ni gbẹnu ẹ sọhun"". Tope ni kii ṣe pe oun n sọ pe orin kan o dara amọ o ni iru aṣaro ti eeyan maa n ṣe pẹlu ẹmi mimọ to ba ti fun eeyan ni imisi. ""To ba jẹ bi ẹmi mimọ ṣe n gbe e wa ni eeyan n sọ  ni, onikaluku a kan maa sọ isọkusọ ni, o ni lati tun un da ro daadaa koo to gbe orin yẹn jade"". Olorin Tope Alabi ni oun funra oun ti kọ orin ri ti oun si tun yi i pada. O ni ""Jesu ko duro fun wa, o ku fun wa ni tori naa o kọja pe eeyan n duro fun eeyan, ẹni to lọ sori agbelebu lati ku, wọn na a lẹgba, a tut si i lara, a gun un lọkọ lẹgbẹ, a fiya jẹ ẹ, a pe e ni ẹlẹ́ṣẹ ti kii ṣe, ẹ wa sọ pe oniduro ni... Ẹ ma maa fi nkan ti ko dara we Ọlọrun, Ọlọrun pọ ju bẹẹ lọ"". Tope Alabi ṣe afiwe ẹni ti baba rẹ ku ti awọn kan si n fọwọ sọya lati ṣe oniduro gẹgẹ bii baba amọ to kan jẹ ẹta lasan. Nigba to di owurọ oni ọjọ Aiku, ọjọ kẹtala oṣu kẹfa ni Arabinrin Tolu Adelegan Ayonitemi naa fi atẹjade si oju opo rẹ pe oun pinu lati ma sọrọ amọ o dupẹ lọwọ gbogbo awn eeyan to ti n fesi lori ọrọ naa lati ṣe atilẹyin fun un. ""Si ogo Ọlọrun, gẹgẹ bi if Ọlọrun ni mo fi maa n kọ awọn orin mi ati nipasẹ ọrọ Ọlọrun, iyẹ Bibeli mi, ẹlomiran le maa gba imisi lọdọ awọn ọlọrun kekeke o tabi nibomiran amọ Jesu Krisiti nikan lemi gbojule"". O ṣalaye pe oun o ni oke mii lẹyin Ọlọrun toripe Jesu ni igbẹkẹle, baba, oludari, oloore, ireti oun kii ṣe Ọlọrun miran. Ọdun 2014 ni Adelegan ni Ọlrun fun oun ni imisi orin naa eyi to jẹ orin ikeji to kọ ninu awo orin ""Ikede Ẹẹkeji"". O fi atẹjade sita pe laipẹ, ifọrọwanilẹnuwo yoo jade nipa orin naa ọkan ninu eyi ti BBC Yoruba n ṣewadii lati gbe jade laarin ọjọ diẹ. Ẹwẹ, awọn eeyan ti n fi ero, iwoye ati itumọ tiwọn sita lori ọrọ yii ti olorin naa si n fi atẹjade idaniloju rẹ sita pe oun ko gba orin yii nilana okunkun tabi ọna ti ko mọ ju ọdọ ẹmi mimọ lọ."	https://www.bbc.com/yoruba/57294356
politics	Buhari: Ọwọ́ fẹ́rẹ̀ tẹ àwọn agbébọn lókè Ọya	"Irọ ati arumọjẹ ni gbogbo awọn agbebọn ti wọn n paayan tan, ti wọn wa n pariwo Allahu Akbar n pa. Aarẹ Muhammadu Buhari ni ko tọ si ọmọ ole ko maa pariwo ọlọpaa n bọ. Aarẹ Buhari sọ ọrọ yii lasiko to ṣe abẹwo si ibudo awọn atipo eeyan ti eeyan bii ẹgbẹrun kan le aadọta, ti ogun agbebọn Boko haram le kuro nile wa, eyi to wa ni ipinlẹ Katsina. Aarẹ si ti fi da wọn loju pe, oun yoo dẹkun awọn agbebọn to n dun mọhurumọhuru mọ awọn ọmọ orilẹede Naijiria. Buhari ni awọn to n fi orukọ ọlọrun boju pa eniyan, kii ṣe ẹlẹsin tootọ. O ni o ṣeeṣe o ko jẹ pe wọn ko mọ Ọlọrun ni, abi ko jẹ pe ọrọ wọn ati Ọlọrun ko wọ. ""Gbogbo awọn eeyan to jẹ pe iṣẹ ti wọn mọ ni ṣiṣe ko ju ki wọn pa eeyan lọ, ki wọn si maa pariwo ""Allahu Akbar"", n pa irọ ni nitori Ọlọrun o ṣe ibi. O ko lee gbe ibọn tabi ado oloro, ida tabi ọbẹ lati pa alaiṣẹ, ki o si maa pariwo ""Allahu Akbar"". Ohun ti eyi tumọ si ni pe o ṣeeṣe ki o maa mọ Ọlọrun tabi ki o maa ni igbagbọ ninu rẹ."" ""Bakan naa lo tun rọ awọn eeyan agbegbe naa lati joye oju lalakana fii n ṣọ ori nitori pe gbogbo igbesẹ ti awọn agbebọn naa n gbe ko ṣẹyin alami ti awọn kan lara araalu n ṣe fun wọn."""	https://www.bbc.com/yoruba/afrika-49354869
sports	AFCON 2019: Idíje Egypt ati Zimbabwe, ọ̀rọ̀ kọ sísọ	Idije AFCON fawọn agbabọọlu ilẹ̀ Adulawọ lo bẹrẹ ni ana ni orilẹ-ede Egypt. Ikọ agbabọọlu Egypt ati Zimbabwe ni wọn koju ara wọn ninu idije iṣide ni Cairo. Ninu idije naa ni Egypt ti na Zimbabwe pẹlu ami ayo kan si odo nipa kọju si mi koo gba a sile. Awọn orilẹ-ede mẹrinlelogun ni wọn jọ maa woju ara wọn ninu idije AFCON tọdun 2019 fun igba akọkọ. Opolopo eeyan ni wọn ni eto iṣide naa dun daadaa nibi ti Femi Kuti atawọn olorin miran ti da awọn eniyan lara ya. Mahmoud Trezeguet lo gba ami ayo kan ṣoṣo naa si awọn ikọ Zimbabwe. Agbabọọlu Liverpool, Mo Salah fẹẹ gba goolu keji wọle sawọn ṣugbọn Edmore Sibanda to jẹ aṣọle Zimbabwe sọ pe oni kọ. Awọn agbabọọlu Zimbabwe bii Ovidy Karuru naa gbiyanju ṣugbọn ẹ̀pa ko boro titi idije naa fi pari. Eyi kọ wa pé ko si ohun daradara to wu ilẹ Adulawọ lati ṣe ti a ko le ṣe. Eto iṣide idije naa ni awọn eniyan gba pé o dun bii ti iṣide ife ẹyẹ agbaye Russia 2018 O fẹrẹ tó ẹgbẹrun lọna marundinlọgọrin ero ti wọn peju si papa iṣere ni Cairo wa wo idije iṣide naa. Ẹkọ pataki ti awọn eniyan n sọ ni pe ki ikọ kankan ma gbojule ẹnikan ṣoṣo fun ogo idije wọn. Opolopo lo fi Mohammed Salah ṣe apẹẹrẹ ninu idije yii nitori oun kọ lo pada gbogo fun Egypt. Ẹnikẹni lo le jẹ koriya fun awọn akẹgbẹ rẹ lasiko idije. Awọn eniyan ni ki Naijiria fi ti Egypt kẹkọọ pé ko si ẹni ti ko le jẹ koriya fun awọn akẹgbẹ rẹ lasiko idije bii ti Sallah ti Liverpool. Nitootọ ni ariwo ero pọ fun Mohamed Salah to n gba bọọlu fun Liverpool ṣugbọn o kan gbiyanju ti ara rẹ lasan ni. ọpọlọpọ gba pe idije Egypt to ku lẹyin tun maa dun ju eyi lọ pẹlu ero pe Salah a da bira pẹlu bọọlu.	https://www.bbc.com/yoruba/ere-idaraya-48729462
sports	AfroBasketWomen: Buhari kí D'Tigress lẹ́yìn tí wọ́n ṣíná ìyà fún Senegal gba ife	Aarẹ Muhammadu Buhari ti gboriyin fun awọn ikọ agbabọọlu alapẹrẹ Naijiria, D'Tigress pe wọn ku iṣẹ. Lọjọ Aiku, ọjọ kejidinlogun ni awọn agbabọọlu obinrin ọmọ Naijiria yii fakọyọ ti wọn tun gbe ife ẹyẹ Afrobasket lọ. Awọn naa ni wọn gba a lọdun 2017 ti wọn gbogo wale fun Naijiria. 60 -55 ni wọn fi fagbahan ikọ Senegal to gbalejo idije naa nibi ti o le ni ẹgbẹrun mẹẹdogun oluworan ti kopa. Aare Muhammadu Buhari to n tukọ orilẹ-ede Naijiria naa ti gboṣuba rabandẹ fawọn olu ọmọ wọnyii pe wọn gba ife ẹyẹ naa lẹẹkan sii. Otis Hughley to je akọnimọọgba ikọ awọn obinrin yii fi idunnu rẹ han lasiko to n ba BBC sọrọ. O ni inu oun dun pupọ pe idije bọọlu alapẹrẹ ti ni idagbasoke to yẹ laisko yii. O tun gboriyin fawọn agbabọọlu obinrin ti Naijiria ti o n kọ pe pe wọn fakọyọ daadaa. Ọpọ awọn ọmọ Naijiria lo ni iṣẹ takuntakun ni awọn obinrin n ṣe ninu ogo ere idaraya Naijiria lasiko yii.	https://www.bbc.com/yoruba/49392590
entertainment	Dejo Tunfulu: Yomi Fabiyi ní olóògbé kò dúró gba owó iṣẹ́ tí wọ́n jọ ṣe kẹ́yìn nítorí àisàn rẹ̀	"Gbajugbaja oṣere tiata Yoruba, Yomi Fabiyi ti sọrọ lori iṣẹ ti oun ati akẹgbẹ rẹ to di oloogbe, Dejo Tunfulu ṣe kẹyin, ki ọlọjọ to de. Ninu ifọrọwerọ pẹlu BBC Yoruba, Yomi Fabiyi sọ pe oju Dejo ko gun rege, o si jọ ti ẹni ilera rẹ ko ṣe dede lọjọ naa lọhun. Gẹgẹ bi oun to sọ, inu oṣu Kinni, ọdun 2022 yii ni oun pe Dejọ si iṣẹ kan, amọ asiko to yẹ ki wọn ya ipa tirẹ ninu ere naa ni oun ṣakiyesi pe ara rẹ ko da. O ni ""Mo mọ pe ara rẹ ko da nitori o wa sibi ti mo ti n ya ere kan ninu oṣu Kinni, oju rẹ si jọ ti ẹni to n ṣaisan."" ""Mo wa beere lọwọ rẹ ohun to de, o ni ara oun ko da amọ oun ti n gbadun."" ""Nigba ti akoko to lati ya ipa tirẹ ninu ere naa, mo beere lọwọ rẹ pe ẹgbọn ki lo ṣe yin? O si dahun pe ara oun ko da. A si tete ya ipa tirẹ ninu ere naa nitori awọn ọmọ ita n yọ wa lẹnu nibi ti a ti n ya ere ọhun."" Yomi ni oun ko ri aye beere Dejo nipa ohun gan to n yọ oloogbe naa lẹnu ni pato, nitori pe o tete fi agbegbe ti wọn ti n ya ere naa silẹ. Koda, o ni ko duro gba owo isẹ rẹ lọjọ naa lọhun. Fabiyi tẹsiwaju pe ""Ko duro gba owo iṣẹ rẹ lọjọ ti a n sọ yii, mo wa pe lori ago pe ẹgbọn, ẹ ko tilẹ duro gba owo yin? O wa ni ki n fi owo naa ranṣẹ si apo ifowopamọ banki oun."" Yomi Fabiyi ṣalaye fun BBC pe ile iwosan gbogbogbo to wa ni Ikorodu, niluu Eko ni oloogbe naa dakẹ si. Bo tilẹ jẹ pe o ni oun ko le sọ ni pato irufẹ aisan to mu ẹmi rẹ lọ. O ni bi oun ṣe gbọ iroyin nipa iku rẹ ni oun gbera lọ sile iwosan ọhun, ti oun si le fidi rẹ mulẹ ile iwosan naa lo dakẹ si. Bo tilẹ jẹ pe Yomi Fabiyi sọ pe oun ati oloogbe naa ko ri aye lati sọrọ lori irufẹ aisan to n ba finra ni pato, awọn iroyin kan sọ pe arun iba 'typhoid' lo ṣekupa. Gẹgẹ bii ohun ti a gbọ, ana ode yii ni awọn mọlẹbi rẹ gbe digbadigba lọ sile iwosan ijọba to wa ni Ikorodu lẹyin ti wọn ṣakiyesi pe ẹjẹ ti n gbẹ lara rẹ. Iroyin naa ni ibi ti wọn ti n fa ẹjẹ si lara lo ti dakẹ. Ọjọ kọkanlelọgbọn, oṣu to n bọ lo yẹ ki Dejo pe ẹni aadọta ọdun loke eepẹ. Oni yii naa ni wọn yoo sin oku rẹ ni ilana ẹsin Musulumi niluu Ikorodu."	https://www.bbc.com/yoruba/agbaye-60957987
politics	Ẹ bá wa sọ̀rọ̀, ààyè ṣì wà fún ìjíròrò - Àwọn Gómìnà 'G5'	Awọn gomina marun un lati inu ẹgbẹ oṣelu PDP ti wọn pe ara wọn ni G5 sẹpade pọ pẹlu awọn igun ẹgbẹ oṣelu ọhun ni ipinlẹ Eko ṣaaju eto idibo ti yoo waye lọdun 2023. Ipada alatilẹkunmọriṣe naa lo waye ni ile igbakeji alaga ẹgbẹ tẹlẹ, Oloye Bode George, ti wọn si kede pe awọn ti ni orukọ tuntun fun ajọse awọn gomina naa, eyi ti wọn pe ni ‘Integrity Group’. Bakan naa ni awọn gomina ọhun ṣalaye pe aye si wa fun ijiroro ti yoo fi opin si gbogbo rogbodiyan to n waye lọwọ ninu ẹgbẹ oṣelu naa. Gomina tẹlẹ nipinlẹ Plateau, Jonah Jang ba awọn akọroyin sọrọ pe igun ẹgbẹ yii ti fi aye silẹ fun ijiroro ti yoo fi opin si rogbodiyan inu ẹgbẹ naa. “A wa ti a wa ni ipade yii ti ṣetan lati duro lori esi ipade wa ni Port Harcourt. A tun wa sọ lẹẹkan sii pe aye wa fun ijiroro to mu alaafia wa ninu ẹgbẹ oṣelu wa.” Gomina Seyi Makinde ti ipinlẹ Oyo ṣalaye pe awọn gomina G5 ni wọn le waju ninu ifẹhonuhan naa ti wọn si ri itẹwọgba lọwọ awọn agba ati olori ẹgbẹ oṣelu PDP. “G5 jẹ igun ẹgbẹ PDP to nifẹ si ilọsiwaju ẹgbẹ. Ẹ ri wa, awa gomina marun-un to n ṣe ijọba lọwọ, ti a si n lewaju ninu bibeere ohun to yẹ, ti awọn agba ati adari si wa pẹlu wa ninu ija yii. “A wa si ibi bayi laarọ yii lati yanana gbogbo laasigbo ẹgbẹ oṣelu wa ati bi nnkan yoo ṣe wa ninu eto idibo to n bọ. Awọn to wa nibi ipade pẹlu wọn ni gomina ana nipinlẹ Ekiti, Ayo Fayose, gomina ana nipinlẹ Cross River, Donald Duke ati gomina ana nipinlẹ Plateau, Jonah Jang. Awọn yooku ni Taofeek Arapaja, Oloye Dan Orbih, Sẹnẹtọ Olaka Nwogu, Sẹnẹtọ Mao Ohuabunwa, Sẹnẹtọ Nasif Suleiman ati awọn ekan mii Awọn gomina marun-un ọhun to pe ara n ni G5, Nyesom Wike ti Rivers, Seyi Makinde ti ipinlẹ Ọyọ, Samuel Ortom lati ipinlẹ Benue, Okezie Ikpeazu ti Abia, ati Ifeanyi Ugwuayi ti Enugu ni ki Iyorchi Ayu to jẹ alaga ẹgbẹ naa fi ipo si gẹgẹ bii alaga ẹgbẹ PDP. Eyi kọ ṣẹyin bi oludije ṣipo aarẹ ẹgbẹ naa, Atiku Abubakar ati alaga ẹgbẹ se wa latikun orilẹede kan naa. Ṣugbọn, Ayu fi apa janu pe oun yoo pari saa oun gẹgẹ bi alaga ẹgbẹ naa. Eleyi lo mu ariyanjiyan ati awuyewuye wa wi pe awọn ẹgbẹ G5 nja fun etọ.	https://www.bbc.com/yoruba/articles/cgldj3d726jo
sports	Brighton vs Tottenham: Aṣọ́lé Tottenham, Hugo Lloris dèrò ilé ìwòsàn lẹ́yìn ìyà àjẹtúnjẹ lórí pápá Brighton	Kaka ki ewe agbọn dẹ, niṣe lo n le koko sii. Kaka ko san fun ẹgbẹ agbabọọlu Tottenham, niṣe lo buru si o. Ẹgbẹ agbabọọlu Brighton & Hove Albion lo ṣe Tottenham bi ọṣẹ tii ṣoju ninu ifẹsẹwọnsẹ idije Premier League lọjọ Abamẹta. Ami ayo mẹta ọtọọtọ ni wọn Brighton fi ṣagba Tottenham eleyi to jẹ iyanlẹnu fun ọpọlọpọ awọn ololufẹ ere bọọlu. Balogun ati aṣọle ikọ Tottenham, Hugo Lloris lo kọkọ tasẹ agẹrẹ bi Tacha lo ba mu bọọlu bọ sinu awọn ara rẹ. Laipẹ ni aṣọle fọwọ ṣeeṣe debi pe wọn ni lati gbe lọ sile iwosan lati ori papa. Ṣugbọn bi iya nla ba gbeni sanlẹ, kekere a gori ẹni ni Brighton fi ṣe fun Tottenham lẹyin ti wọn fi ọba lee pẹlu goolu meji. Lẹyin ọ rẹyin, Brighton ṣina iya fun Tottenham pẹlu ami ayo mẹta sodo lairo tẹlẹ.	https://www.bbc.com/yoruba/ere-idaraya-49946254
religion	Ìtàn ayé Aposteli Timothy Obadare: Afọ́jú oníwàásù tó wo ọ̀pọ̀ sàn lọ́wọ́ àjàkálẹ̀ ìkọ́ ní Iléṣà	Iwaasu Kristẹni lode oni ti kọja iwaasu itagbangba, ori redio tabi lori ẹrọ amohunmaworan. Lori ayelujara Facebook Twitter ati Instagram, awọn oniwaasu ti n ba awọn eeyan sọrọ Ọlọrun nigbakugba. Igbiyanju awọn oniwaasu agba to ti ṣaaju ni ilẹ Yoruba lo jẹ bi atọna fun awọn to wa gba iṣẹ naa lọwọ wọn loni. Ninu awọn ti o fi ẹsẹ iwaasu lelẹ nilẹ Yoruba ni Aposteli Timothy Obadare wa. Bi ẹ ba ti n gbọ gbolohun ''ogo ni fun Oluwa ni oke orun! mo tun wi leekan si pe... Ogo ni fun Oluwa ni Oke Orun...E jeki a gbadura '' ẹ o ti mọ pe Oniwaasu Timothy Obadare lo n sọrọ yẹn. Pupọ eeyan lo jẹri sii pe Aposteeli Obadare jẹ oniwaasu to yatọ laarin awọn akẹgbẹ rẹ. Ohun akọkọ to ṣeni ni eemọ nipa Obadare to jẹ ọmọ bibi ilu Ilesa ni pe o ni ipenija oju. Ni soki, afọju ti ko rina rara nii ṣe. Oju ita Obadare to fọ deba lẹyin to lugbadi ajakalẹ aarun Ṣọpọnna nigba to wa lọmọdun mẹfa. Sibẹ sibẹ, ipenija oju yi ko ni ko ma gbe nkan rere ṣe laye rẹ. Ọdun 1953 ni Obadare bẹrẹ iṣẹ iwaasu ninu ijọ Aposteli, The  Apostolic Church of Nigeria eyi to fi tọ ipasẹ baba rẹ to jẹ Pasitọ ninu ijọ naa. Laarin ọdun 1953-1957, o ṣiṣẹ takuntakun nipa iwaasu labẹ ijọ yi. A tun ri ka  wipe Aposteli Joseph Ayodele Babalola lo mu Obadare wọ inu ijọ Christ Apostolic Church lọdun 1957. Ipa ribiribi to ko ninu ijọ yi lo mu ki wn pẹka lawn orileede Afrika mii koda wọn tun pẹka de ilẹ okere. Obadare pada ya kuro ninu ijọ naa lati lọ da ile ijọsin tirẹ silẹ to pe orukọ rẹ ni World Soul Winning Evangelistic Ministry. Pupọ awọn iwe akọsilẹ sọ pe ọdun 1930 ni wọn bi Obadare ṣugbọn eyi taa mọ ni pe o bẹrẹ ẹkọ nileẹkọ alakọbẹrẹ Apostolic Church Primary School Ise Ilesa ṣugbọn ko pari ẹkọ nibẹ. Ninu awọn nkan to ṣeni ni kayefi nipa Obadare ni pe ọpọ eeyan lo jẹri pe awọn ri iwosan gba lọwọ rẹ botilẹ jẹ wi pe Obadare gaan fun ara rẹ ko ribi ṣe nkankan si oju rẹ to fọ. Biba lero maa n pe sibi iwaasu ti Obadare maa n ṣe loṣooṣu ti o pe akori rẹ ni Koṣeunti eyi  to bẹrẹ si ni ṣe lọdun 1970. Koda lori ẹrọ redio, awọn eeyan a maa sare lọ sile lati lọ gbọ iwaasu rẹ nigba naa lọhun. Lara awọn itan manigbagbe nipa iṣẹ iyanu ti Obadare maa n ṣe nigba naa leleyi to waye nigba to wa ni kekere. Gẹgẹ bi a ti ṣe gbọ, Obadare gbagbọ wipe ẹmi mimọ loun le fi gbe iṣẹ Ọlọrun ga. Nitorinaa, o sọ pe ki mama rẹ ti oun mọ inu iyara nibi to si ti bẹrẹ si ni gba awẹ kikan kikan. Nigba to pe ọjọ kaarun to wa ni inu ile, Ọlọrun yọ si. Ni ọjọ Keje to jade sita, a gbọ pe taara ile ijọsin lo gba lọ. Nibẹ lo ti ṣe iwaasu wakati mẹrin gbako lati ago mẹwaa titi di ago mejila ọsan. Nibi iwaasu yi la ti gbọ pe eeyan ọọdunrun le ni aadọta ti ri iwosan gba lọwọ  ajakalẹ aarun ikọ to bẹ silẹ nigba taa n wi yi ni ilu Ilesa. Aposteli Obadare jẹ ilumọọka oniwaasu ti o si ṣe ọpọ irinajo nile ati lẹyin odi. Ni ọpọ ibi to ti maa n ṣe iwaasu, Obadare a maa fi ọrọ Ọlọrun jagun pẹlu awọn ẹmi okunkun ti a si tun maa ṣe itusilẹ fawọn araalu. Lẹyin Aposteli Babalola, ko fẹẹ si oniwaasu ijọ Aposteli to lamilaaka bi Obadare. Okiki ati igbagbọ tawọn eeyan ni ninu Obadare ṣebi ẹni da wahala di silẹ laarin ijọ CAC ati ijọ rẹ to pe orukọ rẹ ni WOSEM. Ko si sẹyin bi awọn to ba ti n gbọ iwaasu rẹ ṣe maa n ri ara wọn  gẹgẹ bi ọmọ ijọ WOSEM bo ti lẹ jẹ pe abẹ asia CAC ni Obadare ti bẹrẹ. Toun ti bẹ,akọsilẹ fi han pe Obadare gba aṣẹ lọdọ awọn aṣaaju CAC ki o to da ijọ rẹ silẹ. Nigba ti ọlọjọ  yoo fi de ni ọdun 2013, Obadare ti fi ẹsẹ iwaasu lori ẹrọ amounmaworan ati lori redio rinlẹ laarin awọn ẹlẹsin Kristẹni Naijiria. O jade laye lẹni ọdun mẹtalelọgrin. Obadare fi iyawo kan silẹ lọ ati ọmọ mẹfa ati ọpọ ọmọọmọ.	https://www.bbc.com/yoruba/afrika-57540811
religion	Sotitobire Church: Òótọ́ àti irọ́ tó wà nínú iṣẹ̀lẹ̀ náà	"Lẹyin ti ọpọlọpọ araalu ti ọrọ naa mu wọn lọkan ti da si i. Ijọba ati awọn ọba alade naa ti bẹrẹ si ni ba wọn lọwọ si ọ̀rọ̀ ọhun. Ọọni ti Ile Ife, Adeyeye Ogunwusi nigba ti awọn obi ọmọ yọju si i laafin sọ pe ki wọn ma foya, o ṣe iléri pé òun yóò tu iṣu dé ìsàlẹ̀ ikoko lóri ọ̀rọ̀ náà ati pé ìpè yòó lọ si ọdọ àwọn àjọ DSS láti ma jẹ́ ki àwọn alagbara kankan o yọ woli náà kuro latimọle titi ti ọ̀rọ̀ yòó fi yanju. Ọọni ni pé wọ́n o mú wọ́n si ilé Orisà Oodua láti lọ wádìí ibi ti ọmọ náà wa. Arabinrin Olawole to jẹ́ iyá Gold Kolawole lo gbe ọmọ rẹ̀ lọ si sọọsi awọn ọmọde nile ijọsin wọn lẹ́yin ọ̀pọ̀lọpọ ọ̀rọ̀ latọdọ àwọn olukọ ọmọde ninu ijọ náà pe ki iya Gold maa gbé ọmọ rẹ̀ wá si ilé ijọsin ọmọ wẹwẹ. Ọpọlọpọ lo ti fẹhonu han lori ọ̀rọ̀ yii nigba ti wn ko ri ki ohunkohun ṣẹlẹ lati igba ti iya ọmọ ti figbe ta. Lẹ́yin ti o pada lọ si ilé ijọsin láti lọ wo ọmọ rẹ̀ ló ri i pé ọmọ náà ko si nibẹ̀ mọ. Bayii ni wahala ṣe bẹ̀rẹ̀, nitori pé o hàn gbangba pé ẹnikan ti ji ọmọ gbé. Kini otitiọ kini irọ́ nínú gbogbo ìṣẹ̀lẹ̀ náà Gẹ́gẹ́ bí ìyá ọmọ náà ṣe sọ, nígba ti ọmọ sọnú, o ni oludásìlẹ̀ ijọ náà Alufa Babatunde rọ àwọn láti lọ simi silé ki wọn si ma fi ọ̀rọ̀ náà lọ ọlọpàá. Lẹ́yìn gbogbo ìgbìyànju ti ọmọ náà kò si jẹ́ rírí, Arabinrin Kolawole ni olùdásilẹ̀ ijọ náà ko gbe igbésẹ̀ kan to ṣe koko, èyí ló fàá ti òun fi ke gbajare sita ti Deji Akure si fi pa a láṣẹ̀ pé ki awọn wa bura. Arabinrin Modupe Kolawole ni àwọn aṣọna to wa lẹ́nu iṣẹ́ lọ́jọ́ náà àti igbakeji oludari lo lọ sibẹ ṣùgbọ́n oludasilẹ ijọ ko dasi ọ̀rọ̀ náà. Wọn pa ọlọ́pàá kan níbi tí wọ́n ti dáná sun ìjọ Sotitobire l'Akurẹ - Police PRO Nígba ti ọ̀rọ̀ de agọ ọlọpàá, nínú àwọn aṣọ́na mẹrinla to wà nilé ijọsin lọ́jọ́ ìṣẹ̀lẹ̀ náà, meji péré lo yọju si agọ ọlọpàá. Ní ọ̀sẹ̀ to kioja nígba ti ọ̀rọ̀ náà kò yanju ni ọlọpàá gbé Alfa Babatunde lọ si agọ wọ́n fun ifọ̀rọ̀wánilẹnuwo. BBC yoruba ko ri àrídáju pé lóòtọ ni Alfa Babatunde dáku ni àgọ àwọn àjọ DSS. Ní ọjọ ru ni òkíkí kan pé wọ́n ri òkú ọmọ kan nibi ti wọ́n rì í mọ́lẹ̀ si niwáju pẹpẹ ilé ìjọsin Sọtitobirẹ, èyí si lo ṣe okùnfa ti àwọn ọdọ àti ara ilú fi lọ dána sun ilé Woli àti ijọ Sotitobirẹ nilu Akure. Nígba ti ọ̀rọ̀ náà bẹ̀rẹ̀, àwọn kan ni Alfa ọhun ni ìbásṣepọ pẹlú gomina ìpínlẹ̀ Ondo, èyi si ló ṣe okùnfa ti Gomina ipínlẹ̀ kò fi dá si ọ̀rọ̀ náà. Sùgbọ́n ní ìgba ti BBC ba oluranlọwọ pàtàki Gomina Akeredolu Onimọ ẹrọ Tunji Ariyomo sọ̀rọ̀ lóri ọ̀rọ̀ rẹ̀, o ni kò si ǹkan to jọ bẹ́ẹ̀, sùgbọ́n gẹ́gẹ́ bi olórí, oye lààgbà wó ni gomina fi ṣe, ati pe Gomina ko ni ìbásepọ kankan pẹ̀lú woli náà. O ni ""ipo Ọba ni Gomina wa, ko yẹ ko yára sọrọ"". Nígba ti BBC kan si àjọ CAN lóri ọ̀rọ̀ náà , wọ́n ni àwọn kò ni ọ̀rọ̀ kankan láti sọ nítori pé Babtunde kìí ṣe ọmọ ẹgbẹ́ Christian Association of Nigeria (CAN). Ní bayìí ilé iṣẹ́ ọlọpàá ti kó ọmọ ijọ méje àti àwọn ènìyàn mẹ́wàá mìíràn ti wọ́n ba níbi ti wọ́n ti n kó àwọn nkan to jóná kù. Bakan náà ni àkọròyìn BBC ní Akurẹ sàlàyé pé ìyá ọmọ to sọnú fi ìròyìn sọwọ́ sí òun pé àwọn ti lọ ri Ọni ilé Ifẹ̀ Ọba Adeyeye Enitan Ogunwusi lóri ọ̀rọ̀ ọmọ náà ati pé Kabiyesi ti ṣe iléri pé òun yóò tu iṣu dé ìsàlẹ̀ ikoko lóri ọ̀rọ̀ náà ati pé ìpè yòó lọ si ọdọ àwọn àjọ DSS láti ma jẹ́ ki àwọn alagbara kankan o yọ woli náà kuro latimọle titi ti ọ̀rọ̀ yòó fi yanju. Bakan náà ni Ọọni ni ki wọ́n fi ọkàn wọ́n balẹ̀ pé wọ́n o mú wọ́n si ilé Orisà Oodua láti lọ wádìí ibi ti ọmọ náà wa."	https://www.bbc.com/yoruba/50865717
sports	Manchester City: De Bruyne gba àmì ẹ̀yẹ Premier League mọ́ Henderson lọ́wọ́ lẹ́yìn tí Lyon fi City ṣ'ẹ̀sín	Lẹyin ti wọn kan abuku oloronbo ninu idije UEFA Champions League lalẹ ọjọ kẹẹdogun oṣu kẹjọ ọdun 2020, ẹlẹsẹ-ayo, Kevin de Bruyne gba ami ẹyẹ agbabọọlu to pegede julọ ninu idije Premier League fun saa bọọlu to ṣẹṣẹ pari. De Bruyne gba ami ẹyẹ naa mọ Trent Alexander-Arnold, Jordan Henderson ati Sadio Mane lati Liverpool, Danny Ings ti Southampton, ẹlẹsẹ ayo Leicester, Jamie Vardy ati aṣọle Burnley Nick Pope lọwọ. De Bruyne gba goolu mẹtala sawaọn fun Man City bo tilẹ jẹ pe ipo keji ni wọn gba ti Liverpool si gba ife Premier League. De Bruyne to jẹ ọmọbibi ilẹ Belgium ṣe okunfa bi Man City ṣe gba ogun goolu sawọn. Agbabọọlu Arsenal tẹlẹ ri, Thierry Henry nikan lo ti ṣe iru rẹ ri lati igba ti Premier League ti bẹrẹ. Awọn balogun ẹgbẹ agbabọọlu ogun to wa ni Premier atawọn onimọ nipa ere bọọlu lo dibo lati yan de Bruyne gẹgẹ bi agbabọọlu to dantọ julọ. De Bruyne ni agbabọọlu ilẹ Belgium ti yoo gbami ẹyẹ naa lẹyin ti Vincent Kompany ati Eden Hazard kọkọ gba a siwaju. Ẹwẹ, ọjọ Abamẹta ni akọnimọọgba Liverpool, Jurgen Klopp gba ami ẹyẹ akọnimọọgba to pegede julọ ni saa bọọlu 2019/2020. Premier League gbìnàyá padà, ọ̀gá àti ọmọṣẹ́ fìjà pẹ̀ta Lati ayebaye lawọn aṣiwaju ti maa n gbadura pe ki ọmọlẹyin wọn o gberi koda ju awọn gan an lọ. Ni ere bọọlu gbigba atawọn ere idaraya miran, ọpọ igba ni ọga ati ẹni to ti figbakan ri jẹ ọmọṣẹ rẹ ni ere idaraya maa n pada wa figagbaga. Bẹẹni awọn tẹgbọntaburo a maa jọ tẹsẹ bọ ṣokoto kan naa. Lọjọru ni ifẹsẹwọnsẹ idije Premiership ilẹ Gẹẹsi yoo tun gbinaya lẹyin idaduro oṣu bii mẹta nitori arun coronavirus to bẹ silẹ kaakiri agbaye. Pataki ninu ifẹsẹwọnsẹ ti yoo waye loni ni laarin Manchester city ati Arsenal. Yatọ si pe ifigagbaga laarin ẹgbẹ agbabọọẹu mejeeji yii a maa larinrin, ohun kan ti yoo tun tayọ ninu ifẹsẹwọnsẹ wọn tọtẹ yii ni awọn akọnimọọgba mejeeji ti yoo maa leawju awọn ikọ mejeeji; Pep Guardiola ati Mikel Arteta. Ni iwoyi saa liigi premiership to lọ, ọmọ iṣẹ ni Mikel Arteta jẹ labẹ Pep Guardiola ki wọn to yan an gẹgẹ bi olukọni tuntun fun ẹgbẹ agbabọọlu Arsenal. Awọn mejeeji yii yoo ba forikori fun igba akọkọ lẹyin ti Arteta fi Manchester city silẹ. Ireti ọpọ onwoye bọọẹu ni pe ikọ Manchester city yoo fi ajuls han ni ifẹsẹwọnsẹ yii. Awọn ikọ mejeeji lo ni kudiẹkudiẹ lọwọ ẹyin wọn ṣugbọn ko si aniani pe awọn atamatase agbawaju fun ikọ Man city yoo lee ṣe ọpọlọpọ ọṣẹ. Ni tiwọn, ami mẹta pere lo n dabu Arsenal ninu ilepa wọn lati ri aaye fun idije Europa ni saa to n bọ, gbogbo ipa ni wọn yoo fẹ sa lati lee kopa ninu awọn idije ilẹ Yuroopu ni saa to n bọ.	https://www.bbc.com/yoruba/afrika-53075048
politics	Mọ̀ si nípa Bassey Albert, olùdíje sípò gómìnà ní Akwa Ibom tó rí ẹ̀wọ̀n ọdún 42 he	Ile ẹjọ giga kan niluu Uyo, ti ran oludije sipo gomina ninu ẹgbẹ oṣelu YPP, Sẹnetọ Bassey Albert lẹwọn ọdun mejilelogoji lori ẹsun iwa ibajẹ. Ṣaaju ni ajọ EFCC ti kọkọ fi ẹsun mẹfa ọtọtọ kan oloṣelu ọhun eyii to jọ mọ jibiti. Wọn ni o gba ọkọ ayọkẹlẹ mẹfa ti iye owo rẹ to miliọnu mejilenigba naira lọwọ Olajide Omokore – Omokore, to jẹ ọrẹ timọtimọ minisita fun ọrọ epo bẹntiro tẹlẹ, Diezani Alison-Madueke. Ọdun 2012 ni iṣẹlẹ to gbe oloṣelu naa lọ sẹwọn waye nigba ti ọkunrin naa n ṣiṣẹ gẹgẹ bii kọmiṣọna fun eto iṣuna nipinlẹ Akwa Ibom. Inu oṣu Kẹfa, ọdun 2019 ni wọn fẹsun naa kan Bassey lẹyin to gba awọn ọkọ ayọkẹlẹ ọhun lọwọ Olajide Omokore – Omokore, to jẹ ọrẹ korikosun Diezani Alison-Madueke to n jẹjọ ẹsun ajẹbanu. Awọn ọkọ naa Infinity QX 56 BP ti iye rẹ to miliọnu marundinlaadọta naira; Toyota Land Cruiser V8 BP, ti iye owo rẹ to ogoji miliọnu naira; Toyota Hiace High Roof ti iye rẹ to miliọnu mẹrindinlogun naira ati Toyota Hilux 4x4, ti iye owo rẹ to miliọnu mẹrindinlogoji naira. Lasiko igbẹjọ naa, bassey sọ pe lootọ loun gba awọn ọkọ ọhun lọwọ Omokere amọ kii ṣe oun lo gbe awọn akanṣe iṣẹ kan fun ileeṣẹ rẹ lọdun 2013. O ni o ya oun lẹnu bi ileeṣẹ IMDLCC ti oun jẹ alaga rẹ lasiko naa ṣe n ko owo fun Omokore. Ọdun 1972 ni wọn bi ọkunrin ọhun sinu idile Oloye Albert Robert Akpan, ti oun naa jẹ oloṣelu nipinlẹ Akwa Ibom. Wọn dibo yan gẹgẹ bii Sẹnetọ lọdun 2015 lati ṣoju ẹkun idibo Ariwa ipinlẹ Akwa Ibom. O naa lo n dije du ipo gomina labẹ asia ẹgbẹ oṣelu Youth Progressive Party, YPP, ninu eto idibo gbogbogbo ti yoo waye lọdun 2023. Ṣaaju ko to di Sẹnetọ, o ṣiṣẹ gẹgẹ bii kọmiṣọna fun eto iṣuna ipinlẹ Akwa Ibom lati ọdun 2007. O ti fi awọn igba kan ṣiṣẹ lawọn banki bii United Bank for Africa (UBA), Continental Trust Bank, First Inland Bank Plc ati First City Monument Bank ri, ko to darapọ mọ oṣelu.	https://www.bbc.com/yoruba/articles/cv2drlxdxxgo
entertainment	Veteran Yoruba actors who relocated: Àwọn Òṣèré fíìmù Yorùbá tẹ́ ò ro tó tí jápaa lọ ìlú Òyìnbó rèé	Agbo Òṣeré fiimu Yoruba figba kan kun fun awọn eekan osere to si mọ  isẹ wọn daadaa koda orúkọ wọn ti di manigbagbe. Láti bíi 1990s titi di akoko yii awọn isipo padà kan tí ṣẹlẹ̀ lagbo osere bo tilẹ̀ jẹ pe isẹ wọn ò parẹ paapaa pẹlu awọn sinima agbelewo ti wọn ṣe jáde tabi kopa ninu wọn. Nigba ti ọ̀pọ̀ wọn sì wa ti wọn n ṣe daadaa lorile-ede Naijiria, awọn míì ti wa papa oko tútù lọ si orileede miran. A o ṣe alakalẹ díẹ̀ lára àwọn osere tó gbajumọ ni nkan bíi 1990s sugbọn ti wọn ti ń gbe ni Amẹrika tàbí ìlú òkè òkun miran báyìí tí ẹ lè má lérò. Baba Kekere ni ọpọlọpọ mọ ọ si. Solomon Majekodunmi kii ṣe ẹni aimọ rara lagbo osere Yoruba torí ó kopa lára awọn sinima to ṣe koko ni 1990s. Toyin Majekodunmi, àgbà osere míì to dagbere faye nínú oṣù Kínní, ọdun 2017 ni iyawo àgbà osere yii. Orúkọ ori itage rẹ ni Boy Alinco tí ọ̀pọ̀ eniyan si mọ ọ bí ẹni n mọ owó nigba to máa n kopa ninu fiimu agbelewo. Alinco ti ko lọ si orileede Amẹrika bayii to si ti gbe  nibẹ fun ọpọlọpọ ọdun. Lara awọn fiimu to ti kopa ni Owo Blow, Eda àti sinima agbelewo to fi gbajumọ ju, Papa Ajasco. Bayo Bankole wa ni Amẹrika pẹlu idile rẹ. Gbajugbaja Òṣerébìnrin ni Bukky Wright ti ọpọ si maa n fi orúkọ rẹ gangan pee bo ti wu ko ni oríṣiríṣi orúkọ orí itage to. Osere to tun ń mú owó pọ mọ ère orí itage ni Bukky to si gbajumọ fún kikopa nínú àwọn fiimu ti yoo ti sọkun gidi ti awọn eeyan maa n ní pe o mọ bi wọn ṣe n ba ẹnu ẹkùn gidi gan. Oserebìnrin yii náà ko si lorileede Naijiria mọ, atohun àti idile rẹ lo ti n gbe ni òkè okun báyìí. Kéére o! Ojú òpó WhatsApp kò ní ṣiṣẹ́ mọ́ lórí àwọn ẹ̀rọ ìléwọ́ yìí láti Nov 1 Àwọn Òṣèré fíìmù Yorùbá tẹ́ ò ro tó tí jápaa lọ ìlú Òyìnbó rèé Ilé ìgbìmọ̀ aṣòfin yan ẹ̀ní tó tí bẹ̀rẹ̀ iléẹ̀kọ́ kí wọ́n tó bíi sáyé gẹ̀gẹ̀ bí ọmọ ìgbìmọ̀ Àjọ EFCC Bí ẹnu rẹ bá ń rùn, ọ̀nà márùn-ún tí o lè gbà láti ṣẹ́gun ẹnu rírùn àti ìṣòrò eyín Àwọn Òṣèré fíìmù Yorùbá tẹ́ ò ro tó tí jápaa lọ ìlú Òyìnbó rèé Wale Adebayo ni osere ti ẹ mọ si Sango nitori ipa to pataki julọ, Sango to ko ninu fíìmù Sango. O jẹ ọkan lara awọn eekan osere to di gbajumọ to si mú ki awọn olólùfẹ́ fiimu Yoruba gbadun pọpọṣinṣin awọn sinima to jade ni 1990s fiimu Sango to si kopa ninu rẹ lo polongo rẹ faye. Pẹlu bo ṣe wá lokiki to nigba naa, Wale Adebayo fi orileede Naijiria silẹ lọ si United States. Nínú iforowanilenuwo kan pẹlu iwe iroyin Punch, Wale jẹ ko di mimọ pe kii ṣe pe o wu òun lati jápaa kuro ni Naijiria, àmọ́ ìṣòro to n ba orileede Naijiria finra lo mu ki oun kuro lọ wa ọna ati tọju ẹbi oun. Òṣerébinrin yìí naa ko farasin rara lagbo osere fiimu Yoruba títí di bí a ṣe ń kọ ìròyìn yìí. Opeyemi Aiyeola jẹ osere to di gbajumọ laarin awọn akẹgbẹ́ rẹ gẹgẹ bi ọdọ  nígbà to n gbe ni Naijiria. Ẹwẹ, pẹlu awọn ọrọ, àwòrán, àtàwọn fídíò to máa ń gbé jáde, àfihàn gedegbe wa pé ìlú Òyìnbó ni òun àti ebi rẹ ń gbé báyìí bo tilẹ̀ jẹ pe bo ba ni ère láti kopa ninu rẹ yoo darapo mọ wọn. Lasiko ti oju osere yii maa n jade nínú sinima, orúkọ ti wọn mọ ọ si gan ni Pefuele. Odu ni Pefuele kii ṣe aimọ fun oloko ni nkan bíi 1990s yẹn ko to di pe oun naa ko kuro ni Naijiria lọ si U.S. Gẹ́gẹ́ bí ìròyìn ti a gbọ́, láti ọdun 2003 ni Pefuele ti kuro lorileede Naijiria to si lọ síbi tàbí sọ́hùn-ún nígbà miran laarin Naijiria ati Amẹrika. Iroyin kan tilẹ ni ni orilẹ̀ede to wa, o ti n ṣiṣẹ nọọsi bayii eyi ti ọpọ gbagbọ pe o n mu owo wọle gidi gan. Tọkọ-taya kú lẹ́yìn tí wọ́n jẹun tán ní Ọjọ́ Àyájọ́ Ọ̀mìnira Nàíjíríà Wo kókó mẹ́ta nípa àbá ìsúná ₦16.39trn fún ọdún 2022 tí Buhari gbé lọ sílé aṣòfin Àjọ WHO gbé abẹ́rẹ́ àjẹsára àìsàn ibà jáde fún ilẹ̀ Afrika Àpẹ́rẹ́ àìsàn tó ń fa àrùn jẹjẹrẹ pọ̀ lára àwọn obinrin tó wà ní ìlú Ibadan - Ìwádìí fìhàn Àwọn adari ẹgbẹ́ òṣèlú PDP bẹ̀rẹ̀ ṣèpàdé lórí ọjọ́ ọ̀la ẹgbẹ́ náà	https://www.bbc.com/yoruba/58834778
health	Àṣìṣe márùn ún tí àwọn lọ́kọláyà ńṣe nípa owó àti níní ìmọ̀ nípa ara wọn	Jijiroro lori iṣuna ati eto inawo jẹ ohun kan to n fa ọpọlọọ wahala fun awọn eeyan paapaajulọ awọn lọkọlaya. Bi a ba wo ọrọ gbogbo, iṣoro eto inawo ati iha ti koowa n kọ si ọrọ owo lee fa oniruuru nnkan fun ọpọlọpọ eyan eleyi to mu ki sisọrọ nipa rẹ o fẹ nira pupọ. O ṣe pataki ki a sọrọ nipa ọna ti a le gba ṣe amojuto owo tabi iṣuna wa pẹlu awọn ọkọ tabi iyawo wa ki o ma baa fa wahala ni ọjọ iwaju. Amọṣa, bi o ko ba tii ni anfani lati ṣeto ijiroro yii bayii, o dara ki o tete wa aye fun. Ninu iṣẹ iwadii ijinlẹ kan to waye laipẹ yii, lori awọn ohun to n fa wahala laarin awọn lọkọlaya, ohun marun un lo jẹyọ lori ohun ti awọn lọkọlaya n koju nipa ọrọ owo ati ọna ti wọn le gba yanju rẹ. 1.Aisi asiko fun ijiroro lori inawo ninu igbeyawo tabi ifẹ: Ọpọlọpọ nnkan to ṣe pataki fun igbesi aye wa, gẹgẹ bi riri dokita tabi akọṣẹmọṣẹ nipa itọju eyin; bẹẹ gẹgẹ ni o yẹ ki a maa ṣe lori ọrs owo. Sisọrọ nipa owo ati inawo lee nira pupọ, ṣugbọn o ṣe pataki fun igbeyawo lati kogoja. Ṣe eto asiko to dara julọ fun iwọ ati ololufẹ rẹ lati jiroro nipa inawo yin. Maṣe duro de igba ti ẹnikan ninu ẹyin mejeeji ba na owo to gọbọi lati ra ohun kan tabi nigba ti iṣoro iṣuna ba waye. Ohun to ṣe pataki ni pe ki ẹ joko sọrs lori inawo yin, o lee da lori bi ẹ ṣe n nawo si, ohun ti ẹ n san owo fun, bi iṣuna ṣe n ri tabi fifi owo pamọ fun ohun kan to ṣe pataki. Ohun to ṣaa ṣe pataki ni pe ki ẹ fi asiko silẹ lati jiroro lori owo. Ọna ti o ba gba na owo rẹ lawọn asiko kan sẹyin lee ni ipa lori ọna ti o o gba na owo rẹ lasiko yii, eyi si ni idi ti lọkọlaya lati mọ ipo ti eto inawo ọkọ tabi iyawo wọn wa. Bi o ba lee mọ nipa ilana inawo atẹyinwa ololufẹ rẹ, yoo ran ọ lọwọ pupọ lori bi ẹ ṣe n na owo yin lọwọlọwọ. Bi ololufẹ rẹ ba wa lati idile ti o lowo, ti owo kii ṣe iṣoro fun, o ṣeṣe ki ọna ti o gba n fowopamọ o ma dun mọ ọ ninu pupọ. Ni kete ti o ba ti mọ itan nipa iṣuna ololufẹ rẹ, nibẹ loo ti le mọ nipa ilana ti wọn fi n na owo ti yoo si ran ọ lọwọ lati maṣe bọ sọwọ aṣiṣe owo. Lasiko ti ẹ ba n ṣeto afojusun inawo yin, iwọ ati ololufẹ rẹ gbọdọ joko jiroro  lati mọ awọn ohun gan ti ẹ fẹ gan ni pato. Ọpọ awọn lọkọlaya lo maa n gba pe ololufẹ wọn fara mọ ohun ti wọn fẹ nipa iṣuna lai sọrọ rẹ rẹ. Lẹyin o rẹyin ni wọn yoo wa rii pe irọ ni wọn n pa. Gẹgẹ bi lọkọlaya, ẹyin mejeeji nilo lati jiroro lori awọn idojukọ yin nipa inawo, dukia ti ẹ ni ati iye owo oṣu ti ẹni kọọkan yin n gba. Lẹyin eyi, ṣe ilakalẹ inawo yin bii owo ori, sisan owo san an diẹdiẹ lori ọkọ rira. Nitori pe dandan ni sisan awọn owo wọnyii, o rọrun lati tete bẹrẹ si ni ṣeto iṣun alori wọn. Lọpọ igba ni edeaiyede yoo maa waye lori iṣuna yin bi ọkan ninu awọn lọkọlaya ba n yọ ninu aṣuwọn ajumọni wọn lati nawo fun ohunkohun. Nitori eyi, o ṣe pataki ki ẹyin mejeeji ṣe eto lori bi ẹ o ṣe maa na owo lsna ti ko ni ṣokunkun si ẹni keji. Fifi ara pamọ fun ololufẹ rẹ lori ọrọ owo, kaadi igbowo ATM rẹ ati awọn ohun tuntun ti o n gbero lati ra lewu pupọ. Ohun to ṣe pataki naa ni ki ẹyin mejeeji jẹ olootọ si ara yin. Bi o ba ti n di pe ẹyin mejeeji ko lee ṣalaye ohun ti ẹ n ra fun ara yin nitori ero pe ẹnikeji rẹ ko ni fọwọsi ohun ti o fẹ ra naa, a dara ki ẹ jumọ joko jiroro pọ lori rẹ	https://www.bbc.com/yoruba/afrika-58888684
religion	TB Joshua: Apostle Paul M.E ti kéde ikú àgbà wòlíì náà láti oṣù kan sẹ́yìn	"Gẹgẹ bi awọn alasẹ ijọ Synagogue Church of All Nations (SCOAN) se sọ lasiko ti wọn n kede iku oludasilẹ ijọ naa, Wolii TB Joshua, bẹẹ ni ọrọ iku rẹ ri. Ijọ naa lo kede ni owurọ ọjọ Aiku pe Ọlọrun kii se nnkan, ko ma kọkọ fi han awọn wolii rẹ saaju. Bakan naa ni ọrọ ri pẹlu Wolii kan, to ti kọkọ sọ asọtẹlẹ ni osu kan sẹyin pe Ọlarun ti setan lati mu Wolii Temitope Balogun Joshua lọ sile ayeraye. Ninu fidio kan to gba awọn oju opo ayelujara kan, ni ojisẹ Ọlọrun kan Apostle M.E Paul ti n sasọtẹlẹ pe oun ri awọn angẹli, ti wọn wa gbe wolii TB Joshua lọ kuro laye. ""Ọlọrun fi iran igba ikẹyin kan han mi, ẹ tẹti si mi, mo duro silẹ, a si gbe mi lọ si ọrun, ferese ọrun si silẹ fun mi, mo si duro lati boju wo isalẹ ilẹ nile aye. Mo ri awọn angẹli mẹfa ti a ran lati ọrun wa sile aye pe ki wọn lọ gbe wolii Joshua wa, ohun ti mo ri ni mo n sọ. Awọn angẹli mẹta mu dani ni ọwọ ọtun ati mẹta ni ọwọ osi, ti wọn gbe wolii TB Joshua soke tente, to si mu ife ẹyẹ kan dani."" Wolii Paul ni oun wo ibi ti awọn wolii naa duro si, ti wọn si ya si apa ọtun, oun naa ba woju wo apa ọtun, amọ oun ko ri oju ẹni to joko sori itẹ. Bakan naa ni Apostle M.E Paul ni oun gbọ ohun Ọlọrun to n sọ fawọn angẹli naa pe ki wọn gba ife ẹyẹ naa lọwọ Wolii Joshua, ki wọn si mu wa fun oun. Bakan naa lo ni ki wọn mu wolii naa lọ sibi to yẹ fun. ""Lọgan ni mo ri awọn agba angẹli to tun ju awọn ti isaaju lọ, ti wọn n duro sẹba itẹ Ọlọrun, wsn wa gba ife ẹyẹ naa lọwọ wolii TB Joshua, ti wọn si gbe lọ siwaju itẹ Ọlọrun. O ni Oluwa ni ki awọn angẹli yii si gbe wolii si ibi to yẹ ko wa nitori o ti pari ire ije rẹ nile aye."	https://www.bbc.com/yoruba/afrika-57385528
sports	Kazeem Tiamiyu: Wọ́n ti sin òkú agbábọ́ọ̀lù Remo Stars tí wọ́n sọ pé SARS pa ní Sagamu	"Wọn ti sin oku agbabọọlu, Kazeem Tiamiyu, ti iṣẹlẹ iku rẹ fa iwọde nilu Sagamu nipinlẹ Ogun, ṣugbọn awọn ibeere kan ṣi n jẹyọ lori iku to pa a. Ẹni ọdun mọkanlelogun ọhun, to n gba bọọlu fun Remo Stars, ni ọkọ gba, to si gba ibẹ ku, ṣugbọn ẹgbẹ agbabọọlu rẹ sọ pe awọn ọlọpaa lo pa a. Ọrẹ rẹ kan naa to sọ pe iṣẹlẹ naa ṣoju ohun naa sọ fun BBC pe awọn ọlọpaa SARS lo ṣokunfa iku rẹ. Nibi eto isinku na to waye ni Ọjọbọ, ọjọ kẹtadinlọgbọn, oṣu Keji, ni awọn ẹbi, ọrẹ ati akẹẹgbẹ rẹ ti kopa, wọn si wọ Tiamiyu ni aṣọ funfun, ti wọn si sin ni ilana ẹsin Islam. Agboole ẹbi rẹ to wa ni Ajaka nilu Sagamu nipinlẹ Ogun ni wọn sin si. Ṣe ko si obi to gbadura lati f'oju sunkun ọmọ, ẹ gbọ nkan ti awọn obi oloogbe Tiamiyu ba BBC Yoruba sọrọ nipa rẹ. Aarẹ ẹgbẹ agbabọọlu Remo Stars, Kunle Soname, ati Aarẹ ajọ to n mojuto bọọlu gbigba ni Naijiria, NFF, Amaju Pinnick naa ti lọ ba ẹbi oloogbe kẹdun l'ọsẹ yii. Jakejado Naijiria ni awọn eniyan ti koro oju si iru iku to pa Tiamiyu, nitori bi iroyin ṣe sọ pe lasiko ti awọn ọlọpaa SARS da a duro sinu ọkọ wọn lo pade iku ojiji. Eyi si mu ki ọpọlọpọ olugbe ilu Sagamu ṣe iwọde, ti awọn eniyan fi n beere fun idajọ ati ipolongo pe ki wọn o pa ẹka ọlọpaa SARS rẹ. Eniyan mẹta si ni iroyin tun sọ pe o padanu ẹmi wọn nibi iwọde naa, ti awọn ọlọpaa si sọ pe awọn ṣi n ṣe iwadii awọn ẹsun yii. Ileeṣẹ ọlọpaa sọ pe ọlọpaa to lọwọ si iṣẹlẹ naa ti wa ni ihamọ, ati pe wọn ti gbe e lọ si ẹka ileeṣẹ ọlọpaa ti wọn ti n ṣewadi iwa ọdaran. Agbẹnusọ ileeṣẹ ọlọpaa, Frank Mba sọ fun BBC pe ""iwadii  ṣi n lọ lọwọ, ileri wa si awọn ọmọ Naijiria si ni pe a ko ni ṣe mago-mago tabi fi ohunkohun pams nipa iwadii naa""."	https://www.bbc.com/yoruba/51677681
religion	IPOB: Abia ń gbóná jain lọ́wọ́, Kumiyi kò gbọdọ̀ wá ṣe ìpàdé gbàgede tó fẹ́ ṣe!	"Ẹgbẹ to n pe fun ominira ilẹ Biafra, IPOB ti ke si adari Ijọ Deeper Life Bible Church, WF Kumuyi pe ko ma wa ṣe ipade gbagede niluu Abia. Wọn gba Kumuyi ni imọran pe nitori agbegbe ila oorun Guusu ariwa Naijiria to gbona jainjain ni awọn ṣe gba ni imọran naa. Ninu atẹjade ti agbẹnusọ ikọ IPOB fi lede, Emma Powerful ni wọn ti sọ pe o ṣeeṣe ki awọn agbebọn ti ko si ẹni to mọ wọn lọ iwọde naa lati fi ṣọṣẹ, ti wọn yoo si dẹbi ru ikọ IPOB. IPOB rọ awọn adari ẹsin ati pasitọ lati gbadura fun opin si eto aabo to mẹhẹ ni Naijiria. Bakan naa ki wọn si beere fun idajọ ododo lori iṣekupani Deborah Yakubu, ti awọn kan dana sun lẹyin ti wọn sọ pe o sọ ọrọ odi si Muhammed, to fi mọ Leah Sharibu naa to wa ni ahamọ ikọ agbesunmọmi. ''A gba Pasitọ Kumuyi ti ijọ Deeper Life Bible Church ni imọran lati woye bi eto aabo ṣe ri ni iha Ila Oorun Naijiria bo ṣe fẹ wa ṣe iwaasu ita gbangba.'' ""Awọn to n pete pero apẹjọpọ yii gbọdọ ri pe iru nkan bẹẹ ko ṣẹlẹ nitori aabo."" ""Nitori naa ni a ṣe gba a nimọran pe ko ma si ipade kankan."" ""Iko IPOB ko ni gba ẹnikẹni laaye lati jẹ ki ẹmi awọn eniyan bọ lasiko ipade gbagede naa."" Bakan naa ni wọn kesi Kumuyi lati fi akoko yii gba adura fun opin si ija ati asọ to fi mọ iwa ọdaran ni agbegbe ọhun. Kí ló ṣẹ̀lẹ̀ tí Lizzy Anjorin ń wọ́ ìdí ìjọ Celestial tuurutu? Látilẹ̀ ni mo ti fẹ́ràn orin ìjọ Kérúbù àmọ́ ẹlẹ́sìn mùsùlùmí àti krìstẹ́nì ni mí - Qdot"	https://www.bbc.com/yoruba/media-61530712
entertainment	Àlàyé rèé lórí bí 'Popular Jingo' ṣé dí inagijẹ akọrin Juju tó bí Wale Thompson 'Lalalẹ Friday'	Pupọ awọn to ba dagba saaju igba kọmputa ta wa yii ni yoo ti gbọ ki wọn maa pe ẹni to ba jẹ ilumọọka tabi gbajumọ ni  ''Popular Jingo.'' Inagijẹ yi wọpọ laarin awọn Yoruba ṣugbọn diẹ lawọn ẹni ti yoo ṣi ranti pe eeyan kan to jẹ akọrin Juju ni apejẹ rẹ n jẹ ''Popular Jingo.'' BBC Yoruba ṣe iwadii ọrọ yii nipa biba alagba David Anwo Agbolade ti awọn eeyan mọ si Popular Jingo sọrọ. Ilumọọka  Akọrin Juju ni David Agbolade tawọn eeyan si ni o wa lara awọn to mu ki orin Juju fẹsẹrinlẹ nilẹ kaarọ o jiire. Lasiko rẹ, eeyan ko le darukọ olorin Juju lagbegbe Ijebu Igbo, Eko ati Ibadan ki wọn ma pe Popular Jingo mọ wọn. Bi awọn Sunny Ade ati Ebenezer Obey  ti ṣe n fi orin juju da awọn eeyan lara ya nilu Eko ni Popular Jingo naa n migboro titi laaye tiẹ naa. Ọdun 1943 ni wọn bi alagba David Anwo Agbolade ti o si bẹrẹ ileewe ni Saint Luke's Primary School ni Japara Ijebu Igbo, lọdun 1949. Alagba David ni ''nigba ti mo wa ni ileewe alakọbẹrẹ ni mo ti bẹrẹ si ni fifẹ han si orin kikọ'' ''Koda mi o ti kẹkọ pupọ ki n to mọ lọkan mi pe iṣẹ orin lọna mi'' Amọ ṣa baba to bi David iyẹn, alagba Moses Anwoloju Aina ko nifẹ si ki ọmọ rẹ kọrin. Popular Jingo ni ''Ada ni baba mi yọ si mi nigba ti mo ni mo fẹ bẹrẹ orin. Inu wọn ko kọkọ dun si nigba naa'' Yatọ si pe o jẹ akọrin Juju, Popular Jingo a tun maa gba bọọlu nigba ewe rẹ. Idi ere boolu gbigba gẹgẹ bi o ti ṣe sọ ni awọn akẹgbẹ rẹ ti fun ni apejẹ rẹ, Popular Jingo. Ifẹ to ni si orin kikọ yii tun tẹsiwaju si ni igba to wa ni Saint Vincent Catholic Modern School. Ni igba taa n wi yii, Agbolade a maa ta jita pẹlu 'Mouth Organ' ki o to wa pada wa maa lo 'Accordion'. ''Ni ọdun 1979 ni mo mọ daju lọkan mi pe mo ni ẹbun orin kikọ. Ohun to si ṣẹlẹ ni pe mo kọrin nigba ti eeyan kan ku lagboole wa'' Lọjọ naa lọhun Jingo sọ pe niṣe ni gbogbo ile pa lọọlọ ti oun si fi orin da awọn eeyan lara ya. 'Awọn eeyan tẹwọgba orin mi lọjọ naa ti inu mi si dun'' Ninu ifọrọwanilẹnuwo pẹlu BBC,Popular Jingo ni ohun ko ni ọga kan pato. Amọ o salaye pe ẹnikan ti wọn n pe ni Kolawole Ijaduoye alias 'Kolly Jo' lawọn bẹrẹ orin Mamba lọdọ rẹ ki awọn to yi pada si Juju ṣugbọn ko pe ti awọn lo lọdọ rẹ. ''IK Dairo, Ojoge Daniel, Tunde Nightingale, ati Rosa Adetola ni mo maa n wo lawokọṣe ni igba naa.'' Agbolade sọ pe ninu gbogbo wọn, ''Tunde Nightingale ni mo maa n tọ ipasẹ re.'' Nigba naa lọhun, Popular Jingo sọ pe Haruna Ishola olorin Apala to jẹ ọmọ Ijebu Igbo a maa gba oun ni imọran lati maa mu diẹ ninu 'style' Tunde Nightingale. Royal Brothers Band lorukọ ẹgbẹ akọrin ti Agbolade sọ pe oun da silẹ lọdun 1962. O si ni nigba naa lọhun irinṣẹ tawọn fi n kọrin ko pọ. Tohun ti bẹ awọn eeyan a maa gbadun orin Juju Popular Jingo paapa lagbegbe Ijebu Igbo, ilu Eko ati Ibadan. Wale Thompson onijuju ọmọ Popular Jingo nii ṣe Popular Jingo gbe awo orin orisirisi jade to fi mọ 'Oridamilare', 'Ile ẹkọ ni ile ọkọ' ati bẹẹ bẹẹ lọ. Alagba David fẹ iyawo, o bimọ, o kọ ile koda ninu awọn ọmọ rẹ ati ọmọ ọmọ rẹ, awọn to n kọrin juju wa ninu wọn. Wale Thompson, gbajumọ olorin Juju nii to kọ orin 'Lalalẹ Friday', ni akọbi Popular Jingo to si tẹwọ gba jita lọwọ baba rẹ. Ẹni ọdun mejidinlọgọrin ni Popular Jingo ti ko si ti maa ṣere ode onijuju mọ. ''Mo dupẹ fun igbe aye mi,inu mi a si maa dun pẹlu ti awọn eeyan ba pade mi ti wọn a si maa sọ pe emi ni mo kọrin nibi ikomọ awọn'' Nilu Ijebu Igbo ni alagba David n gbe titi di asiko yi pẹlu awọn mọlẹbi rẹ.	https://www.bbc.com/yoruba/afrika-54139292
politics	India vs Pakistan: Kí ni ìdí tí ìjọba Gẹ̀ẹ́sì fí yà India àti Pakistan lọ̀tọ̀ọ̀tọ̀ ní ọdún márùndínlọ́gọ́rin sẹyin?	"Loṣu kẹjọ ọdun 1947 ni ilẹ Gẹẹsi fun orileede India ni ominira. Agbegbe ti wọn ṣe ijọba le lori tẹlẹ yi wa pin si India ati orileede tuntun mii ti wọn pe orukọ rẹ ni Pakistan. Lara Pakistan yi kanna lati ri iwọ oorun Pakistan to pada wa di orileede mii Bangladesh. Ipinya yi ṣokunfa wahala nla eleyi to mu ki awọn eeyan to le fẹ ẹ to miliọnu mẹẹdogun di alainile ti awọn eeyan miliọnu kan si padanu ẹmi wọn. Titi di oni, India ati Pakistan ko ba ara wọn rẹ. Ki lo mu ipinya yi wa? Ni 1946 ni ilẹ Gẹẹsi kede pe awọn fẹ fun India lominira. Wọn lawọn ko ni le dari ilẹ naa mọ ati pe awọn f kangara kuro ni kiakia. Adari to wa nipo kẹyin Lord Louis Mountbatten da ọjọ  Kẹẹdogun oṣu Kẹjọ 1947. Ni igba taa n wi yi, ida marundinlọgbọn eeyan ilẹ naa jẹ musulumi. Awọn to pọju ninu awọn to ṣku si jẹ ẹlẹsin Hindu. Ninu wọn la tun ti ri awọn ẹlẹsin Sikh, Buddha ati awọn miran. Ọjọgbọn Navtej Purewal to jẹ onimọ ni ẹka iwadii Arts and Humanities Research Council sọ pe  ""Ilẹ Gẹẹsi fi ẹsin pin awọn eeyan India si ipele ọtọọtọ'' ''Bi apẹrẹ,wọn ṣe agbekalẹ iwe orukọ awọn oludibo musulumi ati Hindu lọtọọtọ fawọn idibo abẹle.Wọn ya awọn ipo kan sọtọ fawọn oloṣelu musulumi ati awọn Hindu.Wọn lo ẹsin fi ṣe oṣelu' Ninu ọrọ alaye rẹ, ọjọgbọn Gareth Price ti Chatam House sọ pe ''Nigba to jọ pe India yoo gba ominira, pupọ awn musulumi bẹrẹ si ni jaya lori bi wọn yoo ṣe gbe nilẹ tawọn Hindu pọ si'' O fi kun pe ''wọn ro pe wọn ko ni ribi ṣe iṣẹmi tara wọn'' tori naa,''wọ bẹrẹ  si ni ṣatilyin fẹgbẹ oṣelu to n polongo idasilẹ orileede musulumi'' Mohandas Gandhi ati Jawaharlal Nehru,awọn olori ipe ominira nigba naa lawọn fẹ India ti yoo faramọ gbogbo ẹsin. Ṣugbọn Muhammad Ali Jinnah to jẹ olori All India Muslim League beere fun iyasọtọ gẹgẹ bi adehun ominira. Onimọ Price sọ pe ''Ọjọ yoo pẹ ki adehun to fẹnuko lori India kan ti yoo gba gbogbo ẹlẹsin'' ''Iyasọtọ dabi ọna abayọ ti ko pẹ ti ko si mu wahala wa.'' Iru inira wo ni iyasọtọ yi mu wa? Oṣiṣẹ ijọba ilẹ Gẹẹsi kan Sir Cyril Radcliffe lo ya ibode tuntun laarin India ati Pakistan lọdun 1947. O ya ilẹ India si apa Guusu ati apa ariwa. Ni Guusu lawọn Hindu pọ si, apa meji ni iwọ oorunariwa ati ila oorun ariwa si lawọn musulumi pọ si. Ṣugbọn awọn ileto musulumi ati Hindu wa kaakiri  ni India ni.Eyi tunmọ si pe lẹyin iyasọtọ, o kere tan eeyan miliọnu mẹẹdogun lo rin lati sọda lọ si ibode ti wọn ṣẹṣẹ la yi. Lọpọ igba ikọlu waye tawọn eeyan si le awọn mii kuro ni ile wọn. Apẹrẹ akọkọ ni ti eleyi to waye ni Calcutta ti wọn pa o kere tan ẹgbẹrun meji eeyan lọdun 1946. Ọmọwe Eleanor Newbigin sọ pe awọn musulumi ati Hindu da ikọ ọmọ ogun silẹ. ''Awọn adunkoko mọni ẹgbẹ yi lo n le awọn eeyan kuro labule wọn ki wọn ba le gbalẹ si ọdọ ti wọn'' O kere tan eeyan bi ẹgbẹrun lọna igba si miliọnu kan ni wọn lo ku nipa aarun tabi lawọn ibudo ti wọn ko atipo si. Ẹgbẹgbẹrun obinrin, Hindu ati Musulumi ni wọn fipa ba lopọ, ji wọn gbẹ tabi ti wọn si ba loju jẹ Kini ipa ti iyasọtọ yi ni? Lati igba ti wọn ṣe iyasọtọ yi tan India ati Kashmir ko sinmi lati maa ja si agbegbe taa n pe ni Kashmir. Ogun meji ọtọọtọ ni wọn ti koju ara wọn nitori agbegbe yi, ọkan lọdun 1947-1948 ati omiran ni ọdun 1965. Bẹẹ wọn tun kọlu ara wọn ni 1999 ni Kargil lori ọrọ Kashmir yi naa. Orileede mejeeji n sọ pe awọn lawọn ni agbegbe yi ti wọn si n ṣakoso awọn apa kan nibẹ lọtọọtọ. Bakan naa India kogun ja Pakistan lọdun 1971 nigba ti wọn tẹnu bọ ọrọ atilẹyin ominira fun East Pakistan to pada wa di Bangladesh ko yapa kuro lọdọ Pakistan. Ko to da meji ninu ida ọgọrun awọn ọmọ ilẹ Pakistan to jẹ ẹlẹsin Hindu nisinyi. Ọmọwe Price sọ pe ''Pakistan ti n fojojumọ fara jọ orileede musulumi ''eyi ko si ṣẹyin pe ''musulumi lo pọ nibẹ tawọn perete ninu wọn si jẹ Hindu'' Bẹẹ India naa si ti n di orileede India bọjọ ṣe n gun ori ọjọ."	https://www.bbc.com/yoruba/agbaye-62546530
entertainment	Kenyan Dance Party: Òde ijó yìí kò sí fáwọn abo tó ń fẹ́ ara wọn pẹ̀lú	"Ti a ba n se ayẹyẹ, tọkunrin tobinrin lo maa n peju pesẹ lati fi ara kinra, eyi ti yoo mu ki ayẹyẹ naa dun, ko si larinrin. Sugbọn iyalẹnu gbaa lo jẹ lati ri pe ode ijo kan lee wa, ti yoo wa fun kikida awọn obinrin nikan, ti wọn yoo si le awọn akọ sẹyin. Gẹgẹ bi BBC se se awari rẹ, ilu Nairobi lorilẹede Kenya ni idan orita naa ti n waye, nibiti wọn ti haya ibudo kan to wa fun ile ijo, ti orin si n dun lakọlakọ nibẹ, sugbọn kinni kan to ba Ajao jẹ, ti apa rẹ fi gun ju itan lọ ni pe kikida awọn obinrin lo wa lagbo ijo naa, to n jo pẹlu ara wọn. Gẹgẹ bi awọn obinrin to ba BBC sọrọ ti wi, o dara ni ẹkọọkan bayii lati maa fi ọwọ lile mu awọn ọkunrin, ti awọn obinrin nikan yoo ti da wa laisi awọn ọkunrin nibẹ. Jane, ẹni ọdun mẹrindinlọgbọn, lasiko to n ba BBC sọrọ ni, ""ọkan mi balẹ lati wa si agbo ijo to wa fun obinrin nikan lai lọwọ awọn ọkunrin ninu, mo wa pẹlu ọrẹ mi obinrin, eyi to mu ki inu mi dun lati wa pẹlu ẹni to loye nipa oun."" Nibi agbo ijo naa, se ni ipese abbo to peye wa, iwọnba awọn ọkunrin ti wọn si gba laaye lo wa ja awọn obinrin silẹ, ni kete ti wọn ba si se bẹẹ tan ni wọn yoo jade kuro nibẹ. Koda, awọn eeyan to jẹ agbọti, agbounjẹ, osisẹ eleto aabo, awọn gbogbo elere to n lu awo orin, awọn atọkun eto to fi mọ awọn asọna lo jẹ obinrin, laisi ọkunrin ninu wọn. Ọdun 2018 ni wọn bẹrẹ agbo ijo awọn obinrin nikan naa, ti erongba idasilẹ rẹ si kọja jijẹ igbadun alẹ ọjọ kan. Idi ni pe oju awọn obinrin ri mabo lọdun to kọja naa nitori awọn isẹlẹ hihu iwa ipa si awọn obinrin ati ifipabanilopọ, eyi to mu ki awọn obinrin pinnu lati maa da wa laisi ọkunrin. Yatọ si eyi, agbo ijo aọn obinrin naa ko si fun awọn abo to n fẹ ara wọn, taa mọ si Lesbian, ti ode naa ko si wa fun ẹlẹsin kan pato. Ninu ifọrọwerọ rẹ pẹlu BBC, Munira, ẹni ọdun mejilelogun ati Khadija, ẹni ọdun mẹẹdọgbọn, ti wọn jẹ mususlumi salaye pe ode ijo naa ba ilana ẹsin Islam mu, eyi to faramọ ki awọn ọkunrin maa da wa loju kan. ""Ọpọ wa lo maa n bọ asọ ibori (Hijab) wa lati darapọ mọ awọn akẹẹgbẹ wa lasiko ta ba n jo. Idi ni pe ti wọn ba ri wa pẹlu Hijab, wọn yoo ya ẹnu pe ki la wa se nibẹ."" Iru ipejọpọ bayii ni Munira lo dara pupọ nitori wọn ko fi aaye gba awọn lati maa fara ro ọkunrin. Ireti si wa pe laipẹ laijinna, irufẹ ode ijo bayii yoo tan kalẹ bii ọwara ojo yika gbogbo ilẹ Afirika, nibiti wọn yoo ti maa gbe awọn obinrin larugẹ bo se yẹ."	https://www.bbc.com/yoruba/afrika-49329514
politics	Election Tribunal: Lai Muhammed àti Oshiomole ní òfo ni ẹjọ́ kòtẹ́milọ́rùn PDP yóò já sí	Ọrọ ko tii jẹ rodo lọ mumi lori idajọ ti igbimọ olugbẹjọ nipa awuyewuye ibo aarẹ gbe kalẹ, eyi to ni aroye oludije fun ipo aarẹ fẹgbẹ oselu PDP, Alhaji Atiku Abubakar se niwaju igbimọ naa ko lẹsẹ nlẹ. Lara awọn ohun to n jẹyọ lẹyin idajọ naa ni bi awọn alasẹ ati ẹgbẹ oselu APC lapapọ se n fi ẹgbẹ PDP to gbe wọn lọ sile ẹjọ se yẹyẹ. Ijọba apapọ ilẹ yii, ti ẹgbẹ oselu APC n dari lo kọkọ kesi ẹgbẹ oselu PDP pe, ta ba le ni, ta ba ba ni iwọn laa bani se ọta mọ, yoo si dara ki PDP tete yara mọ agba lẹgbọn, ko si tọrọ aforiji lọwọ APC pe ko ma binu. Minisita feto iroyin ati asa, Lai Muhammed lo kede bẹẹ nigba to n fesi lori idajọ ti igbimọ olugbẹjọ naa gbe kalẹ lọjọru. Sugbọn ẹgbẹ oselu PDP naa ti wa fesi pada fun pe yoo dara ki ẹgbẹ APC ati Lai Muhammed dunnu mọ niwọn lori idajọ naa, nitori ẹni to ba rin ẹrin igbẹyin lo ri ẹrin rin. Akọwe ipolongo fẹgbẹ PDP Kọla Ọlọgbọndiyan salaye pe, idajọ ti APC n dunnu si yii ko lee jẹyọ nile ẹjọ to ga julọ lorilẹede yii, ti awọn si ti setan lati tun ẹjọ naa gbe dide nibẹ. Bakan naa ni alaga fun ẹgbẹ oselu APC, Adams Oshiomole naa ti n rẹrin keke si ọrọ PDP yii, to si ni bi wọn ba fẹ, wọn lee pe ẹjọ kotẹmilọrun ni kootu agbaye, ohun to si da ohun loju ni pe pabo naa ni ọrọ wọn yoo ja si. Lasiko to n jẹwọ pẹlu awọn akọroyin nile ijọba nilu Abuja lẹyin to se ipade tan pẹlu aarẹ Buhari, Oshiomole salaye pe gbigba fun Ọlọrun ni isisnmi, ko si si ẹjọ kankan to tuntun ti PDP fẹ gbe lọ sile ẹjọ to ga julọ nilẹ yii nitori wọn ko ni ẹri kankan gidi to fi ẹsẹ mulẹ.	https://www.bbc.com/yoruba/afrika-49685339
politics	Afenifere sọ̀rọ̀ àbùkù sí agbẹnusọ Buhari lẹ́yìn tó tako àwọn tó ń bu ẹnu àtẹ́ lu ìjọba rẹ̀	"Ẹgbẹ ọmọ Yoruba, Afenifere ti sọko si agbẹnusọ Aarẹ Muhammadu Buhari, Femi Adesina, lori bo ṣe tako awọn to n bu ẹnu atẹ lu ijọba to wa lode. Akọwe agba ẹgbẹ Afenifere, Sola Ebiseni lo sọ ọrọ naa ninu atẹjade kan pe ijọba Buhari ti ja awọn ọmọ Naijiria kulẹ, o si tọ ki awọn araalu maa sọrọ abuku si. Ṣaaju ni Adesina ti kọkọ sọ pe oun dẹkun lati maa lọ si ṣọọṣi kan niluu Abuja nitori pe alufaa ijọ maa maa n bu ẹnu atẹ lu iṣẹjọba Buhari. Atẹjade ọhun ni lati igba aye awọn wolii ninu bibeli ni wọn ti maa sọrọ si ijọba ti asiko ba n ni awọn araalu lara. O ni ""Laye igba ti wa yi gan, awọn ojiṣẹ Ọlọrun bii Martin Luther king, Desmond Tutu, Biṣọọbu agba Okogie, Biṣọọbu Gbonigi, Matthew Kukah, Tunde Bakare atawọn mi ko dẹkun lati maa ba ijọba sọ ootọ ọrọ ti wọn ko ba ṣe daadaa."" Afenifere sọ pe bo tilẹ jẹ pe awọn ojiṣe Ọlọrun kan n ba ijọba sọ ootọ ọrọ, awọn ojiṣẹ Ọlọrun mii wa ti wọn ko le ba ijọba ijọba sọ eyii tii ṣe ododo ọrọ nitori ohun ti wọn yoo jẹ. Ẹgbẹ ọmọ Yoruba naa tẹsiwaju pe irufẹ awọn ojiṣẹ Ọlọrun bẹẹ lo n tan Aarẹ Muhammadu Buhari jẹ pe o le maa ṣe ohun to wu bii ko maa fi iya jẹ awọn ajijabara nigba ti awọn ọdaran n yan fanda laarin ilu. O ni ""A ni awọn iranṣẹ Ọlọrun kan bii awọn irinwo wolii Ahabu ninu bibeli ti wọn n doju ija kọ Michaili, awọn lo n jẹ ki awọn adari tubọ maa ṣe aṣiṣe si."" ""Irufẹ awọn olubadamọran bẹẹ pọ ninu ijọba yii ti wọn jẹ ki Aarẹ gbagbọ pe o lagbara lori ilẹ awọn ẹya kan, ati pe wọn le yan lati fọwọ mu ilẹ wọn tabi ẹmi wọn."" ""Awọn eeana yii kan naa ni wọn n tan Aarẹ jẹ pe awọn eeyan bii Sunday Igboho le pin Naijiria ati pe pipa Nnamdi Kanu nikan ni ọna abayọ si ọrọ awọn ajijagbara Biafra."""	https://www.bbc.com/yoruba/afrika-59196834
health	Queen Ereba Psoriasis: Níṣe ló dàbíi pé mo wà nínú àhámọ́ tí mi ò ṣẹ̀dá fúnra mi	"Ṣe lo kan dede bẹrẹ si ni ri nkan kurukuru lara rẹ. Amọ ko si bi wọn ṣe lo gbogbo ipara ati ogun apakokoro ara to wa ni Naijiria to, ko ran an. Igba yẹn gaan lo ṣẹṣẹ wa mọ pe o ju agbara oun lọ. Àfi ṣuuuu ti gbogbo ẹ bo ara rẹ latori de ọmọ ika ẹsẹ. Aarun ipẹpẹ gbigbẹ lara eyi ti awọn dokita pe ni Psoriasis lo kọlu Queen Ereba. Eyi si fa irẹwẹsi si aye rẹ tori ko si agọ ara rẹ kankan ti aarun yii ko lẹ mọ. Bíbéèrè ìbálòpọ̀ láti ṣe ìwé ìrìnà sọ òṣìṣẹ́ iléèṣẹ́ ọmọ Nàìjíríà dèrò ilé O ro pe o ti tan fun oun laye koda wipe ala oun ko lee laye di mimuṣẹ. Ko lee ṣe ohun gbogbo bo ṣe wu u, ko lee wọ iru aṣọ to ba yan laayo lati wọ. Koda o ni lati pa ileewe ti nigba kan nitori aisan yii. Queen Ereba pada di onkọwe ati ololufẹ ohun meremere. Nibi ti aarun yii ba a finra de, o ti ṣe iwe jade ti akọle rẹ n jẹ ""Psoriasi, finding your light"". Wo ìdí tí akẹ́kọ̀ọ́jáde 96 kò fi ní leè ṣe àgùnbánirọ̀ wọn l'Ogun Àwọn oniròyìn ló tú àṣírí ààbò Prof Peller, tí wọn fi ri pa - Lady Peller"	https://www.bbc.com/yoruba/afrika-54983384
politics	How Abiodun Oyebanji won in Ekiti: Fídíò bí Oyebanji ṣe la Oni, Kolawole mọ́lẹ̀ rèé	Kedere ni oju awọn aṣoju ẹgbẹ oṣelu kọọkan la kalẹ ni ibudo ajọ eleto idibo INEC to wa ni ipinlẹ Ekiti nibi ti wọn ti ka gbogbo esi idibo ijọba ibilẹ kọọkan. Oru mọjumọ oni si ni wọn pari rẹ gẹgẹ baa ṣe n mu awọn esi idibo naa jade fun yin lọlọkan o jọkan. Ẹwẹ, ni kete ti wọn ka awọn esi idibo naa tan ni Ọjọgbọn Fasiti ti ajọ INEC gba lati wa ṣe alamojuto agba nibi idibo naa, Ọjọgbọn Kayode Adebowale kede ẹni to jawe olubori. INEC kéde Abiodun Oyebanji pé òun ló mókè nínú ìbò gómìnà l‘Ekiti Máàpù tó ṣàlàyé gbogbo èsì ìdìbò Gómìnà ìpínlẹ̀ Ekiti rèé O ṣalaye bi ohun gbogbo ṣe lọ ni ibamu ofin ajọ INEC Fídíò bí Oyebanji ṣe la Segun Oni ti SDP ati Bisi Kolawole ti PDP mọ́lẹ̀ rèé.	https://www.bbc.com/yoruba/61855958
politics	Tinubu Presidential Ambition: Aisha Yusuff fèsì padà bí Tinubu ṣe ní káwọn ọ̀dọ́ sẹ́ńpẹ́ fún ipò ààrẹ	"Yoruba ni gbogbo sọrọ-sọrọ, ki wọn maa ranti awọn to mọ ọrọ gbọ nitori isọrọ ni igbesi, isunkunsi ni igbete gan-n-gan. Ọpọ eeyan lo ti n fesi si ọrọ ti Aṣiwaju Bola Tinubu sọ nigba to ṣabẹwo si Alaafin Oyo, nibi to ti ba awọn ọdọ se awada pe ki wọn lọ sẹnpẹ fun oun na. Tinubu, lasiko to n ba Alaafin tilu Oyo, Ọ́ba Lamidi Olayiwola Adeyemi sọrọ lo se ẹfẹ bẹẹ, to si ni awọn ọdọ naa yoo dagba, wọn yoo si aarẹ orilẹede Naijiria lọjọ kan. Amọ, Tinubu sọ fun wọn pe ki wọn kọkọ fun oun laaye lati jẹ aarẹ Naijiria na, ki wọn wa pada du ipo naa lẹyin saa isejọba oun. Awa ọdọ yoo ya ọpọ eeyan lẹnu ni 2023 - Aisha Yesufu Nigba ti o ba BBC Yoruba sọrọ, ajafẹtọ ọmọniyan, Aisha Yesufu ní àwon ọdọ ṣetan lati padi ọrẹ da ninu eto idibo ọdun 2023. Yesufu ni asiko t'awọn ọdọ maa n dẹyẹ si eto oṣelu ti kọja sẹyin. Yesufu ni awọn ọdọ ti ṣetan lati ya gbogbo eeyan lẹnu ninu idibo ọdun to n bọ. ""Awọn ọdọ Naijiria ni oriṣiiriṣii amuyẹ lati dije fun oniruuru ipo oṣelu lọdun 2023. Awọn ọdọ koju osunwọn, ọlọpọlọ pipe ni wọn, wọn le lo imọ ẹrọ ati ayelujara lati dé ipo."" Aisha Yesufu tẹsiwaju peọrọ ipo oselu ni Naijiria ko ni ohunkohun se pẹlu ọjọ ori bi ko se bi oloselu naa kunju iwọn si. ""Ọpọ awọn agba oloṣelu Naijiria lo ti fihan pe wọn ko koju osunwọn lati wa ni ipo olori ti wọn wa. Ohun to yẹ k'awọn eeyan se lati se ipinnu to yẹ nitori adura kọ ni yoo mu iyipada ti a n fẹ ba Naijiria. A ni lati ṣiṣẹ papọ fun igbega orilẹ ede Naijiria. Ọlọrun kọ ni yoo mu iyipada ba Naijiria nitori o tí fun wa lagbara lati le mu iyipada rere ba Naijiria."" Awọn agba oloṣelu gan an mọ agbara ti awọn ọdọ Naijiria ni: Bakan naa ni Yesufu salaye pe a""awọn agba oloṣelu gan an mọ agbara ti awọn ọdọ Naijiria ni. Eyi ni ko jẹ ki awọn oloṣelu gan an kọ iyan awọn ọdọ kere lagbo oṣelu ni Naijiria. Awọn ọdọ ode oni yatọ s'awọn ọdọ ti tẹlẹ nitori awọn ọdọ ode oni le ṣe ipade pọ lori ayelujara lati ṣe ohun ti wọn ba fẹ. Eleyii ko ri bẹẹ tẹlẹ, awọn ọdọ ode oni lo le ṣe ohun tàwọn araalu n fẹ bi eto ẹkọ tó ye koori, eto ilera to peye ati eto abo to múná dóko. Awọn ọdọ Naijiria ni lati ṣe ara wọn ni ọkan gẹgẹ bi wọn ti ṣe l'asiko iwọde EndSARS,"" Yesufu ṣalaye. Aisha Yesufu sọrọ lori bi awọn agba oloṣelu ṣe n lo owo lati wọle ipo oṣelu: Yesufu ni asiko ti to fáwọn araalu lati dibo fawọn ti yoo tun Naijiria ṣe kí wọn si gbagbe nipa awọn to n fowo ra ibo wọle. Awọn eeyan ni lati ṣe iranwọ owo fawọn ọdọ tó bá fẹ dupo oṣelu. Ko si iye to kere lati ṣe iranwọ fun oludije ipo oṣelu. Ti a ba sọ pe a ko ni lo owo wa lati seranwọ fawọn ọdọ tó fẹ dupo oṣelu, awọn agbalagba to ti n ṣe ijọba lori wa tipẹ tipẹ naa ni a o maa yan si ipo lọ. Owo nikan kọ ni a le fi ṣe iranwọ fáwọn ọdọ to ba fẹ gbegba ibo. O le fi akoko rẹ silẹ lati ṣe iranlọwọ fun ẹni to ba fẹ dupo oṣelu. Ẹni to ba ni ile le fi ilẹ rẹ silẹ fun ipade oloṣelu. Ati pe ko digba ti eeyan ba to dupo aarẹ tabi ipo gomina, awọn ọdọ lè dije fun ile igbimọ aṣofin. Ile aṣòfin gan an ni o jẹ opakuntelẹ ijọba awaarawa. Ti awọn ọdọ ba wa nile aṣofin, níbẹ ni wọn yoo ti ni ipa gidi ninu eto oṣelu. Nibayii ti saa eto idibo sipo aarẹ lorilẹede Naijiria lọdun 2023 ti n ṣa ara jọ, olukuluku awọn oloṣelu to fẹ dije lo si ti n na wọ soke. Lara awọn to ti na ọwọ soke ni Aṣiwaju Ahmed Bọla Tinubu wa. Lọjọ Aiku ni Bọla Tinubu, gẹgẹ bi ara ilana apero to n ṣe kaakiri tibutoro Naijiria lori ọrọ ati dupo aarẹ rẹ, gba ipinlẹ Ọyọ lọ. Nibẹ si lo ti jiroro pẹlu Olubadan ti wọn ṣẹṣẹ yan, Agba Oye, Lekan Balogun ati Alaafin ti ilu Ọyọ, Ọba Lamidi Ọlayiwọla Adeyẹmi III. Nigba to de ọdọ Olubadan ti wọn ṣẹṣẹ fẹ yan sori oye, Agba Oye Lekan Balogun, Sẹnetọ Bọla Tinubu ko fi meni pe meji lori ipinnu rẹ, to si sọ ọ yanya pe ohun gbogbo to ba gba ni oun ṣetan lati fun un, lọna ati le e du ipo aarẹ Naijiria lọdun 2023. Aṣiwaju Tinubu ṣalaye pe ohun ṣetan lati ja ija rọfọrọfọ pẹlu ẹnikẹni lọna ati du ipo naa. O ṣalaye fun Kabiyesi tuntun to fẹ jẹ nilu Ibadan pe ṣiṣe aarẹ lẹyin Aarẹ Muhammadu Buhari jẹ ala kan to ti wa lọkan oun lati ọjọ pipẹ wa, ko si si ẹnikẹni to le e da oun duro mọ. Tinubu ni: ""Ko si idumọhurumọhuru mọni kankan to le di mi lọna. Mo ti ṣetan lati ja ija rọfọrọfọ. Mo ti gbaradi tan bayii lati di aarẹ Naijiria. Ikorita koyemi la wa bayii."" Olubadan tuntun ti wọn ṣẹṣẹ yan, Oloye Lekan Balogun, nigba to n fesi si ọrọ Tinubu ni odu ni Tinubu, kii sii ṣe aimọ oloko lagbo oṣelu. ""Iwọ lo ṣe ifilọlẹ ipilẹ idagbasoke ipinlẹ Eko ti gbogbo aye mọ loni. O si ko ipa nla lati gbe Naijiria de ibi to wa loni. Laisi Yoruba, Naijiria ko le e si ni ibi to wa loni. Naijiria ti pin yẹlẹyẹlẹ. Aarẹ lati ilẹ Yoruba ti yoo mu iṣọkan wọ orilẹede yii bayii ni a nilo."" Emi o ni kẹyin ọdọ maa jẹ aarẹ Naijiria o, ṣugbọn ẹ jẹ ki n jẹ temi naa - Tinubu Ki Tinubu to de ọdọ Olubadan tuntun, lo ti kọkọ gba ọdọ Alaafin Lamidi Ọlayiwọla Adeyẹmi kẹta lọ laafin rẹ nilu Ọyọ. Nibẹ si lo ti fi to Kabiyesi naa leti pe ko si bi oun ṣe lee fẹ rawọ le nnkan bantabanta bii didu ipo aarẹ, lai kọkọ fi to awọn ọbalaye leti fun adura ati ifọwọsowọpọ wọn. ""Mo wa fi to awọn baba mi leti ni pe mo ti pinnu lati du ipo aarẹ orilẹede yii ldun 2023. Ohun ti mo nilo ldọ awọn eekan ọbalaye gbogbo bayii ni adura ati ifọwọsowọpọ wọn."" Lasiko to n sọrọ lori bi awọn kan ṣe n ṣe waduwadu si agba lai tii de ipo, aṣiwaju ẹgbẹ oṣelu APC naa gbadura pe ọdọ yoo de ibi giga ni Naijiria lai yọ ipo aarẹ silẹ. Amọṣa o ni oun yoo kọkọ jẹ aarẹ naa, lẹyin oun, awọn ọdọ lee wa maa jẹ tiwọn. ""Ẹ ko fẹ ki agba kọja, ẹ dẹ fẹ di aarẹ. Bi ẹ ba wa di aarẹ nkọ, ṣe ẹ maa le wa kuro nilu ni?"" ""Ẹ maa dagba, ẹ dẹ maa di aarẹ. Ṣugbọn ẹ jẹ ki emi kọkọ jẹ temi na."" Alaafin, pẹlu awọn ọba mẹwaa lati ijọba ibilẹ mẹwẹẹwaa to wa lagbegbe Oke-Ogun, kan sara si Tinubu pẹlu adura pe awọn alalẹ ilẹ Yoruba ko ni fi silẹ ninu ilepa rẹ. to gbalejo Tinubu. Ìtan Tinubu ree, 'afọbajẹ' to ni oun fẹ di aarẹ: Ni oṣu kinni ọdun 2022 ni Aṣiwaju Bla Tinubu kọkọ  kede pe oun fẹ du ipo aarẹ lẹyin to ṣepade pẹlu Aarẹ Muhammadu Buhari tan nilu Abuja. Aṣiwaju ẹgbẹ Oṣelu APC naa ṣalaye fawọn oniroyin lẹyin ipade naa pe oun wa fi to aarẹ leti ni nipa ipinnu oun lati gbe apoti ibo fun ipo aarẹ lọdun 2023. Tinubu sọ fun awn oniroyin nigba naa pe afọbajẹ loun tẹlẹ oun si ti ṣetan bayii lati di ọba bẹẹni ko si si ofin kankan to sọ pe afọbajẹ ko le e di ọba. Bakan naa lo si ti n lọ kaakiri tibu toro orilẹede Naijiria lati igba naa lati fikuluku pẹlu awọn alẹnulọrọ gbogbo."	https://www.bbc.com/yoruba/afrika-60459396
religion	Christmas: Ohun márùn ún tó yẹ kóo mọ̀ nípa ìtàn Kérésì	"Ayẹyẹ dun Keresi jẹ asiko ti wọn n ṣe ajọyọ ibi Jesu Kristi gẹgẹ bo ṣe jẹ iṣe gbogbo ẹlẹsin Kristẹni. Bo tilẹ jẹ pe itakurọsọ wa lori boya ọjọ kẹẹdọ̀gbọn oṣu kejila gangan ni ọjọ ti wọn bi i ṣugbọn ọpọlọpọ gbagbọ pe lọjọ yii gan ni wọn bi Jesu pẹlu bi wọn ṣe maa n yọ. Awọn to gbagbọ pe ọjọ yii ni wọn bi Jesu fi ẹsẹ Bibeli gbe e lẹsẹ. Iwe Mattheu 2:11 ati Luuku 2:8-18 sọrọ lẹkunrẹrẹ nipa itan ibi Jesu. Ẹwẹ, ṣiṣe ajọyọ ọdun keresi bẹrẹ lati ọdọ awọn Angẹli pẹlu iroyin ayọ ibi Jesu ninu iwe Luuku ori keji. ""8: Àwọn olùṣọ́-àgùntàn ń bẹ tí wọ́n ń gbé ní ìlú náà, wọ́n ń ṣọ́ agbo àgùntàn wọn ní òru ní pápá tí wọ́n ń gbé. 9: Angẹli Olúwa sì yọ sí wọn, ògo Olúwa sì ràn yí wọn ká"". Nigba ti awọn Angẹli gan tun ṣe ikede yii, wọn bẹrẹ si ni ṣe ajọyọ, wọn n kọrin ayọ lati mọ ẹni naa ti yoo wa si aye fun alafia gbogbo eeya, ggẹ bo ṣe wa ninu ẹsẹ ikẹẹdogun ati ikẹrindinlogun Luuku keji. ""Bi awọn Angẹli ba lee ṣe eyi lati ṣe ajọyọ lori ẹni ti ko ni ẹṣẹ, tani ko ba tun maa yọ bi ko ṣe awọn eniyan lojoojumọ"", Alufaa Murtala Mati Dangora to jẹ igbakeji aarẹ ẹgbẹ CAN ni ipinlẹ Kano. Nitorinaa, idunu ati ayọ ṣe pataki fun gbogbo ẹda alaye lati ṣe ajọyọ ninu igbala Jesu Kristi. Ọjọ ipinfunni Ọjọ yii, gbogbo eeyan mọ wipe fifi ifẹ han si ara ẹni maa n waye. O jẹ ọj to ṣe wipe bi oo ba tilẹ ni lati fun eeyan, gẹgẹ bii Kristẹni, o gbudọ hu iwa ifunni. ""Idi ni wipe ni ọjọ naa, Jesu Kristi jẹ ẹbun fun gbogbo araye to ta ẹjẹ rẹ silẹ fun ẹṣẹ wa"". Awọn amoye tu baagi wọn wọn si mu ẹbun oriṣiriṣi - Wura, Fadaka ati Ojia to jẹ ẹbun iyebiye gidi gan nitorinaa lasiko yii, a maa n ṣe ẹda iru iwa yii,"" Alufaa Alex Garba Shekau to jẹ Pasitọ ijọ kan ni Kano sọ bẹẹ. Ninu iwe Matthew 2:11 awọn amoye wolẹ niwaju ọm naa taa bi wn si fori balẹ fun un, oun lo tun jẹ awokọṣe fun wa. Nitorinaa, o jẹ ọjọ fifi ogo Ọlọrun han ati gbigbe orukọ rẹ ga, ọjọ ti o yẹ ki gbogbo Kristẹni lọ si ṣọọ̀ṣi  lọ sin Ọlọrun ni. Eyi yoo jẹ apẹrẹ fun awọn ọmọlẹyin  ati lati gbadura fun idariji ẹṣẹ gbogbo agbaye. ""10: Angẹli náà sì wí fún wọn pé, Má bẹ̀rù: sá wò ó, mo mú ìhìnrere ayọ̀ ńlá fún yín wá, tí yóò ṣe ti ènìyàn gbogbo"". O jẹ ọjọ alafia ati aiṣe ẹlẹyamẹya Eyi kii ṣe asiko lati maa sọrọ ṣiṣe inunibini si awọn Kristẹni ati awọn ti kii ṣe ẹlẹsin Kristẹni, nitoripe igbala ti Jesu mu wa lọjọ naa, ko si ẹni to ṣe ininibini si i. Torinaa, ọjọ ifẹ ati fifi ifẹ igbala han si ọmọlakeji ni ọjọ ayẹyẹ keresi. Awọn adari ẹsin Kristẹni lo ba BBC sọ awọn ọrọ yii."	https://www.bbc.com/yoruba/55445311
sports	Giroud 100th cap: fi àràmọ̀ndà góòlù méjì ṣayẹyẹ ìfẹsẹ́wọnsẹ̀ ọgọ́rùn ún tó gbá fún France	Ọpọ olololufẹ ere boolu lo bu ẹnu ẹtẹ lu ẹlẹsẹ ayo, Olivier Giroud lẹyin to kuna lati gba goolu kankan sawọn fun ẹgbẹ agbabọọlu orilẹede Faranse ninu idije ife ẹyẹ agbaye lọdun 2018. Ṣugbọn Giroud ya agbado ha si awọn to maa n tako o lẹnu lalẹ Ọjọru nigba to gba goolu aramọnda meji ọtọtọ sawọn ninu ifẹsẹwọnsẹ ọlọrẹsọọrẹ to waye laarin ilẹ Faranse ati Ukraine. Ọjọ manigbagbe ni alẹ Ọjọru ọjọ keje oṣu kẹwaa, ọdun 2020 jẹ fun Giroud nitori ifẹsẹwọnsẹ to fakọyọ ninu rẹ yii lọ jẹ ifẹsẹwọnsẹ ọgọrun un ti yoo kopa ninu rẹ fun ilu baba rẹ, Faranse. Alabami ni ilẹ Faranse lu Ukraine ninu ere bọọlu naa lẹyin ti wọn gba goolu meje ọtọtọ wọle ti Ukraine si rapala da ẹyọkan ṣoṣo pada. Amọ ara ọtọ ni goolu meji ti Giroud ẹni ọdun mẹtalelọgbọn gba wọle ninu rẹ jẹ. Giroud ko si lara awọn ẹlẹsẹ ayo meji akọkọ lẹgbẹ agbabọọlu Chelsea to ti gbabọọlu jẹun, bakan naa ọpọ ni ko nigbagbọ ninu rẹ nigba to fi wa pẹlu ẹgbẹ agbabọọlu Arsenal. Ṣugbọn ọrọ Giroud ti di okuta tawọn ọmọle kọ silẹ to ti wa di pataki igun ile bayii pẹlu ara to fi bọọlu da nigba ti orilẹede Faranse waako pẹlu Ukraine. Lapapọ, Giroud ti gba goolu mejilelogoji sawọn bayii fun orilẹede Faranse ninu ọgọrun un bọọlu to ti ṣoju ilẹ naa. Oun ni ẹleṣẹ ayo keji to gbabọọlu sawọn julọ fun orilẹede Faranse, agbaọjẹ agbabọọlu Arsenal tẹlẹ ri, Thierry Henry lo wa ni ipo kinni. Goolu mẹsan an ni Henry fi ju Giroud lọ eyi ti o si lanfaani lati ba a ati lati ju u lọ.	https://www.bbc.com/yoruba/ere-idaraya-54461298
religion	Pastor Adeboye: Ìyàwó Adeboye ní ó jẹ́ okùnrin tí gbogbo obìnrin fẹ́ràn láti fi ṣe ọkọ	Iyawo pasitọ Enoch Adeboye, Foluke Adeboye ti sapajuwe ọkọ rẹ gẹgẹ bi ọkunrin akinkanju ti gbogbo obinrin fẹran lati fi ṣe ọkọ. Foluke Adeboye sọ bẹẹ ni oju ọpọ ikansiraẹni Twitter rẹ lasiko ti wọn ṣe ayẹyẹ pasitọ Adeboye to pe ẹni ọdun mọkandinlọgọrin. Pasitọ Adeboye ni adari ijọ irapada, The Redeemed Christian Church of God kaakiri gbogbo agbayẹ. Pasitọ Foluke ni Ọlọrun nigba to n ṣẹda Enoch Adeboye ni nkan bi ọdun mọkandinlọgọrin ṣẹyin ṣe ẹda rẹ fun oun Foluke gẹgẹ bi ade ori. O ni Ọlọrun mọ wi pe oun nilọ akinkanju ọkunrin, ọba, alufaa, woli ati ọkunrin to nirẹlẹ to ṣe e mu yangan, ti pasitọ Adeboye jẹ. ''Adeboye, O da mi loju wi pe Ọlọrun da ẹ fun mi ni o'' ''Mo dupẹ lọwọ rẹ fun ifẹ to fihan mi, emi naa si fẹran rẹ tọkantọkan.'' ''Iwọ ni ọkunrin naa ti gbogbo obinrin fẹ fi ṣe ọkọ wọn, ti gbogbo ọmọ fẹ ko jẹ baba wọn'' Iyawo Adeboye gbadura fun ọkọ rẹ pe ki Ọlọrun da ẹmi rẹ si , ko si ṣe ọpọlọpọ ọdun laye. Bakan naa lo gbadura wi pe ki ilera ati ọrọ kun igbeaye pasitọ Adeboye, ki awọn si gbepọ ni irẹpọ titi opin aye wọn. Ọjọ Keji, Oṣu Kẹta ni Pasitọ Adeboye to jẹ adari ijọ irapada, The Redeemed Christian Church of God pe ẹni ọdun mọkandinlọgọrin.	https://www.bbc.com/yoruba/56262187
health	Pneumonia: Dókítà ní kòkòrò àìfojúrí ló ń fàá òtútù àyà	Ọpọ asọdun lo maa n waye nipa aisan kan ta n pe ni otutu aya eyi ti oloyinbo n pe ni Pneumonia. Koda, aisan yii wọpọ ni Naijiria, paapa laarin awọn ọmọde, ti ajọ Unicef si ti kede pe orilẹede Naijiria wa lara awọn ti aisan naa ti wọpọ lagbaye. Nigba to n ba BBC Yoruba sọrọ, Onisegun oyinbo kan, Dokita Afeez Oladele ni aisan otutu aya ko ni ohunkohun se pẹlu otutu rara nitori eeyan lee sun si ori ilẹ lasan tabi si aya si ẹrọ amuletutu lai wọ asọ, ti onitọun ko si ni ni otutu aya rara. O ni awọn kokoro kan ti a ko lee fi oju ri lo n fa aisan naa, ti a si lee ko awọn kokoro kekeke naa latinu afẹfẹ buruku, eefin, eedu, tabi ka lo ife ati ifọyin ẹni to ba ni aisan naa. O wa gba awọn obi nimọran lati maa tete gbe awọn ọmọde ti wọn ba kẹẹfin pe o n hu ikọ lọ sile iwosan fun itọju, ki aisan naa to bọwọ sori.	https://www.bbc.com/yoruba/afrika-50509486
entertainment	9ice Marriage: Ẹ ba mi bẹ ìyàwó mi, òun ni igi lẹ́yìn ọgbà mi	"Gbajugbaja olorin takasufe, Alexander Abolore Adegbola Akande, ti ọpọ eeyan mọ si 9ice ti ke gbajare si awọn ọmọ Naijiria lati ba a bẹ iyawo rẹ ki igbeyawo rẹ ma baa fori sogi. 9ice lo n rawọ ẹbẹ si awọn ololufẹ rẹ bẹẹ ninu fidio kan to fi lede loju opo Instagram rẹ ni irọlẹ ọjọ Abamẹta. O ni ""mo ti ṣe ohun itiju ati ohun to buru jai eyii to fẹ tu ẹbi mi ka."" Abolore tẹsiwaju pe oun ko jẹ ohun kankan lai si iyawo oun nitori ọla obinrin naa ni oun  jẹ. O ṣalaye pe ""Mo tọrọ aforiji lọwọ iyawo mi fun ohun ti mo ṣe, bẹẹ ni mo nilo iranlọwọ yin lati bẹ iyawo mi fun aṣiṣẹ nla yii nitori oun ni igi lẹyin ọgba mi."" Gẹgẹ bo ṣe sọ, o ni oun ti ṣe ọpọlọpọ aṣeyọri nile aye, ṣugbọn oun ko ṣe daadaa to ninu gbeyawo oun. 9ice sọ pe bo tilẹ jẹ pe oun ti ṣe ọpọ aṣiṣe, ṣugbọn oun nilo iranlọwọ awọn ọmọ Naijiria lati ba oun bẹ iyawo oun ki igbeyawo naa ma baa tuka. Bo tilẹ jẹ pe 9ice ko sọ irufẹ ẹṣẹ to ṣẹ iyawo rẹ, eyii to fa ṣabababi ẹbẹ to n bẹ, ṣugbọn awọn eeyan kan ti n ṣo pe ko le e ṣeyin fidio to lu jade lori ayelujara laipẹ yii, eyi to ṣafihan bo ṣe gba obinrin kan mu nigba aya. Ọpọ eeyan lo gbagbọ pe olorin ọhun kundun obinrin lẹyin ti obinrin mẹta ọtọtọ ti bi ọmọ marun un fun un ko to fẹ iyawo rẹ, Olasunkanmi Akande."	https://www.bbc.com/yoruba/55031171
sports	AFCON Qualifier: Kò séwu fún gbogbo àwọn tí yóò kópa nínú ìfẹsẹ̀wọnsẹ̀ Naijiria àti Sierra Leone ní Benin - Obaseki	"Gomina ipinlẹ Edo, Godwin Obaseki ti sọ pe abo to peye yoo wa fun gbogbo awọn agbabọọlu atawọn ero iworan ti yoo wa nibi ifẹṣewọn laarin ikọ Super Eagles ati Leone Stars ti orilẹ-ede Sierra Leone lọsẹ to n bọ. Ifẹsẹwọnsẹ naa to jẹ igabradi idije ife ẹyẹ ilẹ Afrika, AFCON, ti yoo waye lọdun 2021 ni yoo waye ni papa iṣẹre Samuel Ogbemudia ni ilu Benin. Bakan naa ni ifẹsẹwọnjsẹ to lamilaaka akọkọ ti yoo waye ni papa iṣẹre naa lati igba ti wọn ti ṣatunṣe rẹ. O tun jẹ ifẹsẹwọnsẹ to lamilaaka ti ikọ Super Eagles yoo gba lati igba ti ajakalẹ arun Coronavirus ti bẹrẹ. Ifẹsẹwọnsẹ naa yoo waye lọjọ kẹtala, oṣu kọkanla, ọdun 2020, lẹyin ọjọ ti iburawọle gomina Obaseki fun saa keji gẹgẹ bii gomina. Olubadamọran pataki fun gomina ọhun lori ọrọ to n lọ, Crusoe Osagie sọ pe ijọba ipinlẹ naa ti ṣetan lati dabo bo gbogbo eeyan ti yoo peju sibi ifẹsẹwọnsẹ ọhun. Gẹgẹ bo ṣe sọ, o ni ""idunnu wa ni lati ṣagbatẹru igbaradi idije AFCON 2021 laarin ikọ Super Eagles ati Leone Stars ni papa iṣẹre Ogbemudia."""	https://www.bbc.com/yoruba/afrika-54768915
health	Coronvirus in Nigeria: Àjọ NCDC ti kede pé ènìyàn méji míran ti ni àrun náà	Ní ìròlẹ́ òní ni àjọ to n ri si itankalẹ ajàkálẹ̀ àrun ti tún kéde pé ènìyàn méji míràn tú ti kú àwọn méjilelogoji to wà nilẹ̀ tẹ́lẹ̀ ti o si ti di ẹni mérinlélógójì báyìí to to ti ni ààrun náà ni Naijira. Awọn méji oun ti rín irin ajò lọ si olrilẹ̀-èdè UK àti Germany, súgbọ̀n kìí se ilú Eko ni wọ́n de si báyìí. Awọn méjèèjì náà ni wọ́n ri ọkan ni Abuja nígba ti okán wà ni Bauchi Ní dede ààgo mẹfa kọjá iṣẹju mẹẹdọgbọ̀n ni NCDC kédé ènìyàn méji túntun náà 102,000 ènìyàn jàjàbọ́ lọ́wọ́ COVID-19 lágbàáyé coronvirus world: 102,000 ènìyàn jàjàbọ́ lọ́wọ́ COVID-19 lágbàáyé Fasiti iwadii ti John Hopkins to ni Baltimore ni Maryland lorilẹ-ede America ti fi abajade akọsilẹ iṣẹlẹ corona virus lagbaye ti wọn ṣe sita. Abọ akọsilẹ naa fihan pe awọn to ti bọ lọwọ aarun coronavirus ti tun pọ sii lagbaye. Bayii coronavirus ti de orilẹ-ede mẹwaa din ni igba ni gbogbo agbaye. O ti le ni ẹgbẹrun lọna ọọdunrun awọn eniyan ti wọn ti kagbako Coronavirus yatọ si China nibi to ti kókó bẹ silẹ. Ninu awọn eniyan 382, 000 to ti lugbadi aarun yii, awọn eniyan 102, 000 ni akọsilẹ fasiti yii fidiẹ mulẹ pe wọn ti gbadun tan patpata bayii. Awọn eniyan 16, 600 ni wọn ni wọn ti di oloogbe bayii. Bo tilẹ jẹ pe awọn miran n ku lataari awọn aisan to ti wa lara wọn tẹlẹ. Abba Kyari lùgbàdì aàrùn coronavirus- Reuters Coronavirus in Nigeria: Èèyàn mẹ́rin míì kó coronavirus ní Nàìjíríà, ogójì ló ti di níi báyìí Iroyin ti Reuters fi lede ni Ogbẹni Abba Kyari to jẹ awọn oṣiṣẹ nile ijọba apapọ ni Aso Rock nilu Abuja ti lugbadi aarun coronavirus. Eni kan to ba wa sọrọ to jẹ ogbontarigi nile ijọba ti ko fẹ ki wọn darukọ oun fidiẹ mulẹ fun BBC pe otitọ ni iroyin naa. Ṣaaju nigba ti iroyin yii bẹrẹ si ni tan kalẹ ni BBC kan si olubadamọran Aarẹ Buhari lori ọrọ iroyin, Garba Shehu ko le fiidi ọrọ na mulẹ tabi bẹẹkọ. Gbogbo igbiyanju BBC lati gbọ ohun to n ṣẹlẹ bayii lẹnu Garba Shehu lo ja si pabo. Reuters ni Abba Kyari rinrin  ajo lọ si orilẹ-ede Germany nibẹrẹ oṣu yii pẹlu ikọ awọn oṣiṣẹ ijọba kan lati ṣe ipade pẹlu Siemes. Reuters ni awọn ko le sọ igbesẹ ti Abba Kyari tabi ileeṣẹ ijọba apapọ n gbe bayii. Eni mẹ́rin míì kó coronavirus ní Nàìjíríà, àfàìmọ̀ kó má dàbi ti China, Italy- Mínísítà kìlọ̀ Ajọ NCDC ṣalaye pe mẹta ninu awọn eeyan wa lati ipinlẹ Eko nigba ti ẹyọkan to ku wa lati olu ilu orilẹede Naijiria, Abuja. O ti di ogoji eeyan to ti lugbadi arun coronavirus bayii lorilẹ-ede Naijiria, lẹyin ti ajọ to n gbogun ti ajakalẹ arun ni Naijiria, NCDC kede awọn mẹrin mii to ti ni aisan naa lalẹ ọjọ Aje. Ajọ NCDC ṣalaye pe mẹta ninu awọn eeyan wa lati ipinlẹ Eko nigba ti ẹyọkan to ku wa lati olu ilu orilẹede Naijiria, Abuja. NCDC ni awọn meji ninu wọn ṣẹṣẹ rinrin ajo de lati oke okun ni. Gẹgẹ bi alaye ajọ NCDC loju opo Twitter rẹ, eeyan meji ninu awọn ogoji eeyan to lugbadi arun Covid-19 ni Naijiria ti kuro nile iwosan. Eeyan ti dero ọrun ninu awọn to larun naa ni Naijiria, ọjọ Aje ni ọkunrin naa ẹni ọdun mẹtadinlaadọrin ku. Ohun ti a gbọ ni pe ọkunrin ti ni arun itọ ṣuga ati arun jẹjẹrẹ lara tẹlẹ ki o to lugbadi coronavirus. Ni bayii, eeyan mejidinlọgọn lo wa lati ipinlẹ Eko ninu ogoji to larun naa ni Naijiria, meje lati Abuja. Eeyan meji wa lati ipinlẹ Ogun, nigba ti ipinlẹ Ekiti, Oyo ati Edo ni ẹyọ kọọkan. Ẹwẹ, minisita fun eto ilera, Dokita Osagie Ehanire ti sọ pe afaimọ ki ọrọ Naijiria naa ko ma dabi ti orilẹede China ati Italy lori bi ọrọ coronavirus ṣe n lọ yii. Minisita ọpọ ọmọ Naijiria to ni arun coronavirus ni wọn n deju mọle, dipo ki wọn jade fun itọju ki arun naa maa ba ran awọn mii.	https://www.bbc.com/yoruba/afrika-52014965
religion	Guru Maharaji: Oluwo, kò sọ òótọ́ rí, jìbìtì ló fi ń lògbà	"Asaaju ẹsin One Love Family, Sat Guru Maharaji ti ransẹ ikilọ si Oluwo tilu Iwo, Ọba Abdulrasheed Adewale Akanbi, Telu Kinni. Guru Maharaji, lasiko to n bawọn akọroyin sọrọ nibudo rẹ to wa nilu Ibadan, fi oju abuku wo awọn igbesẹ ti Oluwo n gbe eyi to ni o fi n tapa si ilẹ Yoruba. Lara awọn igbesẹ bẹẹ, gẹgẹ bi Guru Maharaji ti wi ni fifi ara rẹ pe Emir, sisọ awọn ede alufansa si iran Yoruba, bo se fẹ iyawo lapa oke ọya ati titabuku asa Yorua lapapọ. Ṣé lóòtọ́ ni pé mo leè jẹ́ ''virgin"" kí ẹ̀jẹ̀ má sì yọ lálẹ́ ọjọ́ ìgbéyàwó? - Ìwádìí fìhàn Wo bí o ṣe lè so fóònù rẹ pọ̀ mọ́ àwọn ǹkan tí ọmọ rẹ ń wò lórí fóònù rẹ̀ Asaaju ijọ One Love Family naa ni ko sẹni to le tapa si ilẹ Yoruba to le mu jẹ, nitori ọjọ ẹsan n bọ. A fẹ ki Oluwo ranti pe baba kan lo bi awọn, ẹni ti ko de ipo tawọn de loni yii. Nitori naa, a fẹ ki wọn ye fi orisirisi abuku lọ wa, mo gbọ nigba kan ti wọn ni awọn fẹ joye Emir nitori ifẹ ti n bẹ laarin awọn ati Arewa. Irọ ni, jibiti ni wọn fi n rin, wọn ko sọ otitọ ri, baba wa naa ni wọn amọ wọn fẹ fi eru gba ibukun ni wọn tun se gba ibi ẹsin wọle. O wa yẹ ki Oluwo maa ranti pe ewe n bẹ o, ẹ sọ fun wọn ki wọn tete yipada nitori asa ati ise Yoruba lo wa nipo kinni jake jado agbaye. Ẹni to ba ni ko rii bẹẹ, ko wa sọ jade, ko wa koju mi."" Bakan naa ni Guru Maharaji fikun pe ohun to n ba ni ninujẹ, ti ko si bojumu ni awọn iwa Oluwo naa. O wa fikun pe ẹnikan kii tapa si ẹya Yoruba, ẹni to ba tapa si Yoruba, Iya yoo jẹ. Nigba to n sọrọ lori bi Oluwo se lọ mu iyawo wa nilẹ Hausa, Guru Maraji ni ti eeyan ba pẹ lori imi, esinkesin yoo bo. O ni Naijiria ti goke agba, ọlaju si ti de amọ ohun to se pataki fun Oluwo ni pe ko ma gbagbe asa. ""O seese ki Oluwo mọ ohun to ri lara obinrin yẹ, emi o gbọ iru rẹ ri, kii si se Kabiyesi wa lo yẹ ko se bẹẹ́."""	https://www.bbc.com/yoruba/61167221
sports	Nigeria vs Guinea Bissau: Super Eagles Nàìjíríà gún Guinea Bissau ní kẹ́ṣẹ́ pẹ̀lú 2-0	Ẹgbẹ agbabọọlu Super Eagles Naijiria gbo ewuro soju Guinea Bissau ninu ere bọọlu kẹta ti wọn gba ninu idije AFCON 2021. Ẹlẹsẹ ayo Umar Sadiq to kọkọ sọ goolu to yẹ ko gba s'awọn Guinea Bissau lo pada gba goolu  s'awọn fun Naijiria. Naijiria ti kọkọ lu Egypt ati Sudan ninu Ifesewonse meji ti wọn kọkọ gba nibi idije naa. Adiẹyin mu to tun jẹ balogun Super Eagles lori papa, William Troost-Ekong fọba lee fun Naijiria lẹyin to gba goolu keji sawọn fun Naijiria. Naijiria yóò fórí gbárí pẹ̀lu Guinea Bissau lálẹ́ òní, ohun tí a mọ̀ nípa ìfẹsẹwọ̀nsẹ̀ náà rèé Lonii ni ikọ agbabọọlu Naijiria yoo koju ikọ ẹgbẹ agbabọọlu Wild Dogs ti orilẹ-ede Guinea Bissau ninu idije Afcon  to n lọwọ laago mẹjọ alẹ. Ikọ Super Eagles lo n leke tente ninu ẹgbẹ ti wọn wa lẹyin ti wọn ti kọkọ na ikọ Egypt ni ami ayo 1-0, lẹyin naa ni wọn tun din dundu iya fun ikọ agbabọolu Sudan pẹlu ami ayo 3-1. Ti Super Eagles ba bori lalẹ oni, awọn ni yoo jẹ ikọ akọkọ ti yoo ni ojuami mẹsan an ninu ifeọsẹwọnsẹ ẹlẹgbẹjẹgbẹ ninu idije Afcon naa. Amọ, to ba jẹ pe ikọ Guinea Bissau lo jaweolubori, wọn ni anfaanin lati tẹsiwaju si ipele to kan ninu idije Afcon fun igba akọkọ ninu itan, amọ iyẹn da le esi ifẹsẹwọnsẹ laarin Egypt ati Sudan. Ohun to yẹ ki o mọ nipa ifẹsẹwọnṣẹ laarin Naijiria ati Guinea Bissau Ikọ mejeji ko tii dojukọ ara wọn ri, eyii ni igba akọkọ. Ipo kẹ́rìndínláàdọ́fà ni Guinea Bissau wa lagbaye, ti wọn si wa ni ipo kẹrinlelogun nilẹ Afrika. Nigba ti Super Eagles wa ni ipo kẹrindinlogoji lagbaye, ti wọn wa ni ipo karun un nilẹ Afrika. Ninu idije Afon to n lọ lọwọ yii, Guinea Bissau ko tii sọ bọlu kankan sinu awọn bo tilẹ jẹ pe wọn ni ojuami kan ninu ifẹsẹwọnsẹ wọn pẹlu Sudan. Igba kẹta ree ti Guinea Bissau yoo kopa ninu idije Afcon bo tilẹ jẹ pe wọn ko kọja ipele ẹlẹgbẹjẹgbẹ ri ninu idije ọhun. Super Eagles ẹwẹ ti gba ife ẹyẹ Afcon ni igba mẹta ọtọtọ.	https://www.bbc.com/yoruba/ere-idaraya-60056400
politics	Fasoranti: Ẹ̀mí àwọ̀n darandaran Fulani kò dè mọ́ ní Gúsù Nàìjíríà, kí wọ́n padà sókè ọya ní kíákíá	Hmmm... a ma n pe ọrọ yii lowe o ma n laro ninu. Lori ọrọ ipenija aabo to n ranju mọọ mọ Naijiria yii ni ẹgbẹ awọn agba loke ọya Naijiria, Northern Elders Forum (NEF) ati agbarijọpọ awọn ẹgbẹ kan nibẹ ti ni kawọn darandaran fulani o ṣẹri wale si apa oke ọya. Wọn ni oke ọya ni awọn ti lee fi ọwọ sọya lori ẹmi wọn ati maluu wọn. Ẹgbẹ awọn agba apa oke Ọya orilẹ-ede Naijiria naa ni ilu ogun tawọn kan n lu lapa guusu ilẹ yii lori wọn n kọ awọn lominu. Bi ẹ ko ba gbagbe, laipẹ yii ni awọn agbebọn kan ti ọpọ furasi gẹgẹ bi awọn darandaran Fulani pa arabinrin Funkẹ Olakunrin. Eni to jẹ ọmọ ọkan lara awọn agba to lorukọ nilẹ Yoruba, Rueben Faṣọranti. Eyi si ti fa ọpọ ipe da ina ogun, da ina ọtẹ lataọdọ awọn eekan kan ni ilẹ Yoruba lori lemọlemọ iṣẹlẹ ijinigbe ati igbenipa to n waye lapa iwọ oorun guusu orilẹ-ede Naijiria. Ninu ọrọ ti wọn ba awọn oniroyin sọ, Ọjọgbọn Ango Abdullahi to jẹ alaga ẹgbẹ agba oke ọya Naijiria ni nibi ti ọrọ de duro bayii, ko daju pe ẹmi awọn darandaran Fulani de mọ ni apa guusu orilẹ-ede Naijiria ti wọn wa. O ni lootọ ni iṣọkan Naijiria jẹ awọn logun ṣugbọn ko de ibi ati fi ẹmi ẹya kan ra a pada. O wa pe fun idasilẹ igbimọ oluwadi kan ti yoo ṣe ọfin toto ọwọja wahala awọn darandaran ati agbẹ olohun ọgbin ki wọn le e san owo ofo to ṣẹ koowa fun un.	https://www.bbc.com/yoruba/afrika-49013633
health	Coronavirus in Nigeria: Ayodeji Osowobi ṣàlàyé bí ó ti jàjà bọ́ lọ́wọ́ àrùn covid-19	Arun Coronavirus ti pa ẹgbẹgbẹrun eniyan kaakiri agbaye, ti o si ti sọ ọpọ di alailara. Amọ bi arun naa ṣe buru to, awọn eniyan miran ṣi n ru ye, ti wọn si n sọ iriri wọn. Lara wọn ni arabinrin Ayodeji Osowobi to ko arun Coronavirus, to si ri iwosan gba lorilẹede Naijiria. Ẹ gbọ iriri rẹ:	https://www.bbc.com/yoruba/media-52211202
religion	COZA: Mí o ba ijọ náà ṣe ìpolongo ètò wọ́n-Davido	Gbajúgbaja olórin tàkasúfèé David Adeleke ti gbogbo ènìyàn mọ si Davido ti gbarata lóri fọ́nran kan tó n tàn ka lori ayelujara lori oun ati COZA. Ori atẹjiṣẹ́ twitter rẹ lo ti yari lowurọ̀ oní (Ọjọbọ) pe irọ ni pe oun n polowo eto tuntun ti ijọ Commonwealth of Zion Assembly fẹ ṣe nibẹrẹ ọdun to n bọ. Fidio naa ṣafihan íbi ti Davido àti ọmọde kan ati obinrin kan ti jọ ń kéde èto ìsìn ọlọjọ mejila kan ti ijọ Common Wealth of Zion Assembly (COZA) fẹ́ ṣe loṣu to m bọ. Ọ̀pọ̀ ọmọ Naijiria jí lówurọ̀ òní ni wọn ba bẹ̀nu ẹ̀tẹ́ lú ìgbésẹ̀ Davido gẹ́gẹ́ bi wọ́n ṣe ri i nínú fọ́nran náà. Ṣugbọ́n bí Davido ṣe rii náà ni Davido ti kọ atẹjade kan lati tako fọ́nran náà pé òun kò ní ǹkankan ṣe pẹ̀lú ìpolongo náà. O ni pé ọmọdebinrin to han nínú fọ́nran náà ni oun ṣe fidio náà fun nitori pe olólùfẹ́ òun ni kii ṣe ijọ COZA rara. Sùgbọ́n, kàkà ki ewé agbọ́n dẹ̀, o dàbi pé àtẹjade naa tún bẹ̀rẹ̀ si ni ru ọ̀rọ̀ míràn síta ni, ọ̀pọ̀ ni ojú kòró ni fọ́nran náà ati pe Davido kò sile so pe òun kò mọ ǹkan ti wọ́n fẹ́ fi ṣe. Nigba ti awọn miran kilọ iṣọra fawọn ijọ iwoyi pe ẹkọ gbigbona n fẹ suuru. Lẹ́yìn gbogbo ọhu-ọhu yìí ni obinrin tó farahàn nínú fọ́nran náà pada wá tọrọ aforijin lọ́wọ́ Davido ninu atẹjade to fi sita pe: Nínú ọ̀rọ̀ rẹ̀, Omalizz ni ni òun fẹ́ sàlàye ǹkan to ta kókó nínú fọ́nran náà. O ni òun ya fọ́nran ọhun pẹ̀lú Davido àti ọmọ òun fún ijọ oun tii ṣe COZA, o ní kìí ṣe ijọ lo ni fọ́nran náà wọ́n o si san owo fun Davido láti ṣe e sugbọ́n ona láti pe àkiyesi àwọn eniyan ni oun fi ṣe.	https://www.bbc.com/yoruba/media-50848583
health	Coronavirus: Irọ́ ńlá ni pé ewé dongoyaro lè wo aàrùn coronavirus	Lẹyin ti arun Coronavirus di tọrọ fọnkale lọpọ orilẹede kaakiri agbaye, ọpọ awọn eeyan lo n sọ lori ayelujara pe ewe dongoyaro le wo aarun coronavirus. Ko si ohun to jọ bẹẹ rara! Gẹgẹ bi ọrọ ti ajọ to n risi eto ilera lagbaye, WHO ṣe sọ, ewe dongoyaro ko le wo aarun covid-19. Ajọ WHO ṣalaye pe ko tii si oogun tabi abẹrẹ to le wo aarun coronavirus lọwọlọwọ bayii. Ajọ naa ni ewe dongoyaro ko tiẹ le ṣe adinku aarun naa lara alaisan. Bi ọrọ ṣe jẹ wa ninu fidio yii.	https://www.bbc.com/yoruba/afrika-52361694
politics	PDP Presidential primaries: Atiku Abubakar, Peter Obi, Nyesom Wike àti àwọn míì tó n wà tíkẹ́ẹ̀tì láti dù ipò ààrẹ lábẹ́ àsìá PDP	"Aaya ti bẹ silẹ bayii tawọn to ndu tikẹẹti lati dije ipo aarẹ lọdun 2023 ni Naijiria ti bẹ si aare. Pupọ ti n ferongba han lati dije ipo to gajulọ ni Naijiria. Amọ ninu ẹgbẹ oṣelu alatako PDP ni Naijiria, awọn to ti ferongba silẹ fun tikẹẹti oludije ipo aarẹ ti le ni mẹwaa Mẹrin ninu wọn jẹ gomina to wa lori oye ninu mọkandinlogun ti ẹgbẹ naa ni ni Naijiria. Yatọ si akẹgbẹ wọn APC to ti lawọn yoo tẹle ilana ''zoning'' lori ipo oludije aarẹ, PDP ko ti sọ iha Naijiria ti oludije ti gbọdọ wa Eleyi lo jẹ ki awọn oludije jakejado Naijiria maa fẹrongba han. Ninu awọn oludije yi la ti ri Atiku Abubakar,Bukola Saraki, Ayo Fayose, Peter Obi Mohammed Hayatu-Deen, Sam Ohabunwa ati Pius Ayim. Awọn miran ni Nyesom Wike, Aminu Tambuwal, Bala Mohammed, Nwachukwu Anakwenze Emmanuel Udom ati Dele Momodu. Gbogbo awọn taa ka silẹ yii lo ti gba fọọmu lati kopa ninu idibo abẹnu ti yoo waye loṣu to n bọ. Igba ẹlẹẹkẹfa ree ti igbakeji aarẹ tẹlẹ yii yoo du ipo Aarẹ. Ipinlẹ Adamawa lo ti wa ni ila oorun Ariwa Naijiria. Oloṣelu ati oniṣowo ni Atiku. O ṣaaju dije dupo gomina Adamawa lẹẹmeji, 1990 ati ni 1998 ko to pada di igbakeji aarẹ ni 1999. Ni 1993 o du ipo aarẹ labẹ asia Social Democratic party nibi to ti fidirẹmi lọwọ Moshood Abiola ati Baba Gana Kingibe. Ni bayi to pe ẹni ọdun mẹrinlelaadọrin, Atiku ṣi loun ni igbagbọ pe o yẹ ki wọn fun oun laaye lati dari Naijiria. Lasiko to n kede erongba rẹ lati du ipo Aarẹ, Atiku sọ pe koko marun un loun yoo gbajumọ, aabo, ọrọ aje, ẹkọ, isọkan Naijiria ati gbigbe agbara fawọn ipinlẹ. Idile oloṣelu ni Bukola Saraki ti wa. O fi igba kan jẹ Gomina ni ipinlẹ Kwara to si ṣe saa meji ni ijọba laarin 2003-2011. Lẹyin igba naa o di aarẹ ile aṣofin agba Naijiria ldun 2015. Inu ẹgbẹ PDP lo ti kọkọ bẹrẹ irinajo rẹ ko to pada si APC ko tun to pada si PDP ṣaaju idibo 2019. Saa kan lo lo lori ipo aarẹ ile aṣofin agba ko to fidi rẹmi ninu idibo to waye lẹyin. Ẹni ọdun mọkandinlọgọta ni Saraki ṣe to si jẹ onimọ nipa ilera ko to di oloṣelu. Sam Ohabunwa ni oludije ti ọjọ ori rẹ dagba julọ ṣikeji ninu awọn to n wa tikẹẹti PDP. Ipinlẹ Abia lo ti wa ni ilẹ Igbo Naijiria. O jẹ akọṣẹmọṣ apoogun to si tun jẹ oloṣelu. Saaju asiko yi o ti jẹ alaga igbimọ to n risi ọrọ aje Naijiria oun si ni alaga akọkọ fawọn ẹgbẹ awọn to peelo nkan ni Naijiria. Ohabunwa sọ pe oun ni iriri toun fi le sọ Naijiria di orileede ti yoo maa da pese ohun elo gbogbo to ba nilo. O ni Naijiria ti yapa bayi ati pe oun fẹ mu isọkan pada wa ki nkan si burẹkẹ fawọn eeyan orileede Naijiria. Tambuwal ti ṣe Gomina lẹẹmeeji ni ipinlẹ Sokoto. Ṣaaju lo jẹ ipo olori ile aṣojuṣofin Naijiria laarin ọdun 2011-2015. O gbero lati jẹ Aarẹ Naijiria lọdun 2019 ṣugbọn o kuna. Ninu awọn alatilẹyin rẹ nigba naa ni ọrẹ rẹ Gomina Nyesom Wike ipinlẹ Rivers. Amọ bayi ẹni ọdun mẹrindinlọgọta yi n wa tikẹẹti ipo aarẹ PDP pẹlu ọrẹ rẹ Wike. O ni erongba oun ni lati wa ojutu si gbogbo ipenija to n koju Naijiria, Gomina lọwọlọwọ ni Nyesom Wike j ni ipinlẹ Rivers. Agbẹjọro ni Wike to si di alaga ijọba ibilẹ Obio-Akpor lọdun 1999. Lọdun 2007 o riṣẹ gẹgẹ bi olori oṣiṣẹ ile ijọba fun Gomina Rotimi Amaechi Nigba ti yoo fi di 2011, Aarẹ tẹlẹ Goodluck Jonathan yan sipo Minisita feto ẹkọ. Lọdun 2015 lo di Gomina Rivers to si n ṣe saa keji rẹ lọwọ bayii. O ni ijọba oun gẹgẹ bi aarẹ yoo wa ojutu si gbogbo ipenija didari Naijiria toun yoo si sọ eto ọrọ aje ji pada. Gomina lọwọ bayi ni ipinlẹ Bauchi ni Bala Mohammede jẹ. Ṣaaju o ti jẹ Sẹnẹtọ laarin ọdun  2007-2010. Ni 2010  o di Minisita fun olu ilu Naijiria, FCT ti eleyi si tan irawọ rẹ soke  gẹgẹ bi oloṣelu. Lọdun 2019 o jawe olubori ninu idibo to si wọle sipo Gomina Bauchi Ẹni ọdun mẹtalelọgọta yii sọ pe oun nigba pe oun le mu iyipada ba Naijiria Oloṣelu ati oniṣowo ni Peter Obi jẹ. O fi igba kan jẹ Gomina ni ipinlẹ Anambra to si lo saa meji laarin 2008-2018 Obi jẹ ọmọ ẹgbẹ oṣelu All Progressive Grand Alliance (Apga) ki o to darapọ mọ PDP ni 2017. O tun jẹ eeyan kan to nimọ nipa eto ọrọ aje. Lọdun 2019 o jade gẹgẹ bi igbakeji Atiku Abubakar fun  ipo  aarẹ. Amọ lọdun 2022 o ni oun gaan loun f du ipo aarẹ. Ipese iṣẹ, mimu agbega ba eto ọrọ aje Naijiria ati eto ẹkọ ni afojusun Peter Obi to ba jẹ aarẹ Naijiria. Oṣokomọlẹ Gomina nigba kan ri ni Ayodele Fayose jẹ. O ṣe Gomina ni saa meji. Igba akọkọ ni laarin ọdun 2003 si 2006. O fipo silẹ ko to tun pada wa di Gomina ni igba ẹlẹẹkeji iyẹn laarin ọdun  2014-2018. Ẹni ọdun mejilelọgọta ni Fayose n ṣe. O ni oun ni iriri lati le mu iyipada ba Naijiria. Laarin ọjọ Kẹrin oṣu Kẹrin si ọjọ Kẹta oṣu Kẹfa lawọn ẹgbẹ oṣelu ni lati ṣeto idibo abẹnu kiwọn si yanju aawọ kankan to ba tẹyin rẹ wa. Eyi lọrọ to wa ninu ilana idibo ti ajọ eleto idibo INEC gbe jade. Wọn le lo ilana taarara, ẹlẹburu tabi ki wọn fẹnu ko lati yan oludije to ba wu wọn. Amọ ṣa INEC ni gbogbo awọn aṣoju ẹgbẹ lo gbọdọ buwọlu ki wọn sikopa ninu eto afẹnukoyan aṣoju yi taa mọ si ""consensus."" Gbogbo awọn aṣoju yi yoo si peju lati ipinlẹ mẹrindinlogoji si ibudo ti wọn ba yan lati ṣe ipade apero gbogboogbo  ẹgbẹ wọn. A o maa fi orukọ awọn oludije mii sọwọ lori apilkọ yi bi wọn ba ti ṣe n yọju.Ẹ maa ba wa fkan ba eto naa bọ."	https://www.bbc.com/yoruba/afrika-61133831
politics	2020 Budget Defence: Buhari láwọn mínísítà kò gbọdọ̀ rìnrìn àjò lọ sí ilẹ̀ òkèrè	Aarẹ Muhammadu Buhari f'ofin de awọn minisita atawọn oṣiṣẹ ijọba miiran ti wọn n ṣiṣẹ pẹlu ileeṣẹ aarẹ lati rinrin ajo lọ si oke okun. Ọfiisi akọwe ijọba apapọ lo fi ọrọ yii lede lọjọ Ẹti, bakan naa lọrọ naa wa loju opo Twitter ileeṣẹ Aarẹ. Igbesẹ yii nijọba gbe lati fun awọn minisita lanfaani lati ṣiṣẹ pọ pẹlu ile aṣofin agba lori eto isuna ọdun 2020 fun orilẹede Naijiria. Eyi tumọ si pe awọn minisita yoo lanfaani lati maa rinrinajo pada silẹ okere lẹyin ti Aarẹ Buhari ba ti gbe eto iṣuna lọ siwaju ile aṣofin tan, ti wọn si gba a wọle. Ọjọ Iṣẹgun ni Aaarẹ gbe aba iṣuna to le ni tiriliọnu mẹwaa lọ siwaju ile aṣofin agba l'Abuja. Aarẹ Buhari ti sọ tẹlẹ pe oun fẹ ki orilẹede Naijiria bẹrẹ si lo eto isuna ti yoo bẹrẹ ni oṣu kinni, ti yoo si pari ni oṣu kejila. Ẹwẹ, adari ile aṣofin agba l'Abuja, Ahmed Lawan sọ pe awọn aṣofin yoo gbiyanju agbara wọn lati ri i pe awọn ṣiṣẹ pọ pẹlu Aarẹ Buhari lori aba eto isuna to gbe wa siwaju ile. Lawan ṣalaye pe ile ti ya oṣu kẹwaa yii sọtọ fun ẹlẹkajẹka ileeṣẹ ijọba lati wa sọ nipa eto isuna wọn ki o le ya kiakia.	https://www.bbc.com/yoruba/afrika-50017941
religion	Ash Wednesday: Àyájọ́ ọjọ́ eérú t'ọdún yìí bẹ̀rẹ̀ pẹ̀lú aṣọ ọ̀fọ̀	"Ọjọ mimọ ni ayajọ ọjọ eeru jẹ lagbaye fun awọn Kristẹni gẹgẹ bi ọjọ ti wọn n pe ni akoko Lẹnti eyi tii ṣe akoko awẹ ati adura. O jẹ akoko ironupiwada fun ọsẹ mẹfa ṣaaju ọdun ajinde. Aawẹ yii maa n waye fun ogoji ọjọ gẹgẹ bi Jesu Kristi ti gba a ninu bibeli. Lasiko yii lọdun ti a wa yii, awọn ọmọ ijọ Katoliki ni Naijiria n lo ọjọ eeru lati fi ṣ'ọfọ awọn to fara gba ninu gbogbo iwa ipa to damu orilẹede yii. Biṣọọbu agba patapata ti ijọ Katoliki ni ipinlẹ Eko, Arch bishop Adewale Martins sọ fun BBC pe ipade awọn Biṣọọbu ti wọn ṣe kọminu gidi gan lori iṣoro aabo lorilẹede Naijiria. ""O ba ni ninu jẹ gan pe ọpọlọpọ ọmọ Naijiria lo n la ọpọlọpọ iwa ipa kọja latọdọ awọn ẹgbẹ bii Boko Haram, ISWAP, awọn Fulani darandaran ati awọn ẹgbẹ agbesunmọmi mii. Biṣọọbu ni tori naa lawọn ṣe ni awọn yoo ṣe ọjọ eeru wọn lati gba adura fun awọn to fara gba ninu ikọlu ati adura fun ẹmi awọn to ti papoda. ""A ni ki awọ́n eeyan wọ aṣọ dudu, ẹgba ọwọ rọba dudu tabi ohunkohun lati fi han pe a n ṣe ọfọ"". Biṣọọbu agba tun ni igbesẹ yii wa lati  fun'pe si ijọba lori ọ̀rọ̀ yii. ""O tun jẹ ọna ti a fẹ gba lati ke si ijọba pe inu wa ko dun pe ijọba ko ṣe to lati da abo bo ẹmi ati dukia awọn araalu pẹlu gbogbo owo ti wọn ti rọ sinu ọrọ naa ati idaniloju ti wọn n fun wa nigbakugba ti ikọlu ba ṣẹlẹ si awọn eeyan wa. Ju eyi lọ, a tun ro o wi pe o ṣe pataki fun awọn orilẹede agbaye lati ri i pe Naijiria  n woye pe wọn ni imọlara oun ti a n la kọja ki wọn si da si ọrọ naa ki wọn ba wa yanju iṣoro yii tori o da bii wi pe iṣoro yii ti tayọ ijọba atawọn oṣiṣẹ alaabo orilẹede yii"". Biṣọọbu agba ni pẹlu inu mimọ ni ohun ti awọn n ṣe lati fa oju ijọba sinu iṣẹlẹ ọhun kii ṣe lati tako ijọba rara."	https://www.bbc.com/yoruba/media-51641326
religion	Pastor Taiwo Odukoya: Ọ̀fọ̀ míìràn tún ṣe Pasítọ̀ Taiwo Odukoya	"Pasitọ agba ijọ Fountain of Life Bible to wa ni ipinlẹ Eko bi ibeji rẹ Kehide Hassan ṣe tun di oloogbe. Iroyin sọ pe arabinrin naa d'ologbe lẹyin ọsẹ diẹ ti iyawo ẹlẹkeeji pasitọ naa ku lẹyin to ti japoro lọwọ aisan jẹjẹrẹ fun ọdun meji. Ọmọ Pasitọ Taiwo Odukoya, Tolu Ijogun lọ sisọ loju eegun ọrọ naa loju opo instagram rẹ lasiko to kọ sibẹ pe oun n selede lẹyin ibatan baba oun to ti duro gẹgẹ bi mama fun awọn ni gbogbo igba ti awọn nilo eniyan bi iya. Mo ta gbogbo dúkìá mí nítorí àìsàn tí kò gbóògùn tó ń sé mí – Kemi Afolabi Àsọtẹ́lẹ̀ 2022 àti ìgbésẹ̀ tí Pásítọ̀ Enoch Adeboye fẹ́ gbé lórí ìdojúkọ Nàìjíríà nìyí Wo bí àwọn gbajúmọ̀ tí ẹ̀ fẹ́ràn yìí ṣe tẹ̀ẹ́ wọ́nú ọdún 2022 àtí ohun t'Ọ́lọ́hun gbé wọn borí O kọ bayii pe, "" Aunti mi ""K"" ọwọn, ẹni ti o sun mọmi julọ.... ẹyin ni ẹ maa n wa nibẹ fun mi ni ọpọ igba ti mo ba nilo iya mi julọ. ""Ẹ di mi lọwọ mu nigba ti e si ma n gba mi nimọran ... Lakotan  ti mo ba sọ pe ayun yin ko ni mumi asọdun ni, Sun-un Re oo Aunti mi ọwọn "" Wo àwọn Sẹlẹ́bírítì fíìmù àti Olórin Yorùbá tí ọ̀rọ̀ ìbálòpọ̀ wọ́n àti ìṣẹ̀lẹ̀ míì dàgboro rú lọ́dún 2021 'Àwọn olóṣèlú Nàìjíríà náà máa n ṣàbèwò sí àwọn wòólì, wọn kò lè fòfin de àsọtẹ́lẹ̀ ọdún tuntun'"	https://www.bbc.com/yoruba/media-59835385
entertainment	Àgbà òṣèré míì ń ṣàìsàn, ó nílò àdúrà yín - Foluke Daramola	Agba osere tiata miran ni wọn ti kede pe o ti wa nidubulẹ aisan, to si nilo adura gidigidi. Onitọhun ni arabinrin Adenike Adegboye, ti ọpọ eeyan mọ si iya ìbejì ọmọ araye le, ẹni to ti kopa ninu ọ̀pọ̀lọpọ̀ ere tiata sẹ́yìn. Osere tiata lobinrin, Foluke Daramola lo fi ikede yii sita loju opo Instagram rẹ. Nigba to lọ sabẹwo si agba osere naa nile iwosan to ti n gba itọju, Foluke wa rọ àwọn ọmọ Naijiria lati ranti Mama naa ninu adura wọn. Iya ibeji ọmọ araye le náà lo tí ru hangogo ninu fidio tí Foluke gbe síta, ti ọmọ rẹ rẹ obìnrin kan si wa pẹlu rẹ. Ninu alaye ti Foluke ṣe ninu fidio náà, ó salaye pe obìnrin naa n ronu pupọ ju, lo fa aisan si i lara. Ó wa rọ àwọn ọmọ Naijiria lati maa gbadura fún un, ki ara rẹ le tete ya. Bákan náà lo tun bẹ̀rẹ̀ fún iranwọ owo lati ọdọ ọmọ Naijiria fun itọju agba osere tiata yii. Lẹyin eyi ni Foluke Daramola wa gbe ẹ̀bùn lorisirisi ati owo fun ìyà ìbejì ọmọ araye le, tó ń ṣàìsàn naa. Arabinrin Nike Gboye, ta tun mọ si Iya ibeji ọmọ araye le, lo ti le ni ẹni ọgọta ọdun. Osere tiata naa ni ọkọ rẹ, lo mu u wọnu agbo tiata. Orukọ ọkọ rẹ naa ni Bisi Gboye, ti onitọhun si ti jẹ Ọlọrun nipe. Ọmọ bibi ilu Okuku ni Iya ibeji ọmọ araye le, o si tun jẹ ọmọbabinrin nilu ọhun. Isẹ olukọ ni gbajumọ osere tiata to n saisan naa n se tẹlẹ, nibi to ti pade ọkọ rẹ, ki wọn to dijọ bẹrẹ ere tiata. Lara awọn gbajumọ ere tiata ti Nike Gboye tí kopa sẹ́yìn ninu rẹ ni Ìyá Àgan, Ọya Gbàjarè, Ẹ̀kọ ìbílẹ̀, aye obìnrin ati omo araye le.	https://www.bbc.com/yoruba/articles/ce7nj8x2rwxo
entertainment	Yoruba artists: Ṣé Yomi Fabiyi ti rí ìfẹ́ míràn ni lẹ́yìn tó kọ ìyàwó rẹ̀ òyìnbó tẹ́lẹ̀ sílẹ̀?	"Oriṣiiriṣii nkan lo ṣẹlẹ lagbo awọn oṣere tiata Yoruba lọsẹ yii. Lara awọn nkan to ṣẹlẹ lagbo oṣere yii, meji lami laaka ninu wọn. Wọnyii ni awọn oriṣiiriṣii to ṣẹlẹ lagbo awọn osẹre tiata lọsẹ yii. Yomi Fabiyi Ṣe ẹ mọ pe ọrọ ifẹ bi adanwo ni. Fidio kan ti gbajugbaja oṣere tiata, Yomi Fabiyi fi sita ti jẹ ki awọn eeyan maa beere ibeere. Fidio naa ṣe afihan rẹ pẹlu orekelẹwa obinrin kan nibi ti awọn mejeeji ti n fẹnu ko ara wọn lẹnu. Ọgbẹni Fabiyi gan an kọ awọn ọrọ ifẹ sori fidio naa loju opo Instagram rẹ. Fabiyi ni ''ti mo ba nifẹ rẹ, mo gbọdọ fẹnu ko ẹ ni ẹrẹkẹ. Ọrọ ifẹ maa n sọ mi di alailagbara"". Yomi tun sọrọ lori fido mii to fi soju opo Instagram rẹ pe oun ati ọrẹbinrin oun n lọ si gbọngan idaraya. O tun sọ lori fidio naa pe pe kawọn eeyan wo oluranlọwọ oun, eyun-un ni ọmọ pupa roboto kan to wa lẹgbẹ rẹ ninu mọto. Ẹwẹ, ọpọ awọn akẹgbẹ re lo n ki ku oriire igbeyawo bo tilẹ jẹ pe ko sọ fun ẹnikan pe o ti ṣe igbeyawo. Fabiyi kede lori ayelujara lọdun 2016 pe oun ti kọ iyawo oun oyinbo ọmọ ilẹ Gẹẹsi, Fran silẹ. Iya Awero Iya Awero fẹ́rẹ̀ẹ́ bú sẹ́kún níbí tó ti tẹ́wọ́ gba ẹ̀bùn ilé tuntun Gbajugbaja oṣere fiimu Yoruba, Lanre Hassan ti ọpọlọpọ mọ si Mama Awero di onile lairo tẹlẹ. Bawo lo ti ṣẹlẹ? Gomina Babajide Sanwo-Olu ipinlẹ Eko lo fi ile oniyara mẹta ta Iya Awero lọrẹ. Arabinrin Hassan fi idunu rẹ han si gomina ipinlẹ Eko pẹlu oriṣiiriṣii ọrọ iwuri. ""Mi o mọ ohun ti mo le sọ, o ṣi n ya mi lẹnu ṣugbọn inu mi dun lonii, mi o ni le sọ pupọ. Mo dupẹ pupọ lọwọ yin gomina mi"". Bayii ni Iya Awero ṣe fi idunnu rẹ han si Gomina Sanwo-Olu. Adebimpe Oyebade Ilumọọka oṣerebinrin Adebimpe Oyebade ṣe ọjọ ibi, ori ayelujara mi titi. O ni oun fẹ maa jẹ ẹni to n fi ipo adari to dara han siwaju sii bi oun ṣe n ṣe latẹyin wa. Mo_bimpe fi ọrọ dupẹ fun bi awọn ololufẹ rẹ ṣe tu yaya lati ki i ku ọjọ ibi rẹ. ""Ori itage mi ni ile aye yii jẹ mo si ti fi gbogbo ipa mi ko ipa gidi latyin wa. Mo gbadura lati tẹsiwaju ninu ṣiṣe afihan ipo ẹni nla to n dari siwaju sii"". Bakan naa ni akẹgbẹ rẹ ti ọpọ maa n pe ni ọkọ rẹ, Lateef Adedimeji ṣe tẹ ẹ si rẹpẹtẹ. Niṣe lo n ki i ni mẹsan an mẹwaa. Femi Adebayo Salami Gbajugbaja oṣere tiata, Femi Adebayo Salami ṣe iranti igba ti o lẹpọ pẹlu baba rẹ Adebayo Salami lagbo ogege ṣiṣe. Asọ aran to ṣiṣẹ si lọrun ni Femi wọn ninu fọto ti oun ati baba rẹ wa ninu rẹ wọ. Ọgbẹ Salami gan an fun ra rẹ ro dẹdẹ, bẹẹ lo kan dudu ninu aṣọ oke alanbara to wọ pẹlu ọpọ lọwọ. Lai ṣe ani-ani, awọn mejeeji rẹwa lọkunrin ninu aṣọ ti wọn wọ."	https://www.bbc.com/yoruba/afrika-56534925
politics	2023 Father Kukah: Ilééṣé ààrẹ fèsì sí Kukah,wọn ní ìwàásù rẹ̀ ń mú ìyapa wà láàrin àwọn ọmọ Nàìjíríà	"Ileeṣẹ aarẹ lorileede Naijiria ti fesi pada si ọrọ ti Biṣọọbu ijọ Katoliiki ilu Sokoto, Matthew Hassan Kukah sọ ni itako ijọba aarẹ Buhari. Gẹgẹ bi atẹjade ti wọn fi sita ṣe wi, wọn ni Kukah lo ọrọ ajọdun Ajinde rẹ lati fi mu iyapa wa laarin awọn ọmọ Naijiria ni. Garba Shehu to jẹ agbẹnusọ aarẹ ni ki Kukah gbaju mọ iṣẹ rẹ bi bẹẹ kọ ko darapọ mọ iṣẹ oṣelu. Ninu alaye rẹ Garba Shehu ni ''a fi tọwọ tọwọ beere ki Kukah fi iṣejọba silẹ fawọn araalu to dibo ati oloṣelu ti wọn dibo yan ko si kọju mọ iṣẹ tiẹ'' Koda o tun fi ẹsẹ iwe mimọ kin ọrọ rẹ lyin pe ''ẹsin jẹ nkan to mọ ati pe oun to tumọ si ni ki eeyan ṣabẹwo si awọn orukan ati opo,ko si ko ara rẹ ni ijanu kuro lọr ile aye'' Bakan naa ni Garba Shehu sọ pe awọn ẹsun ti ko fẹsẹ rinlẹ ni Kukah fi n kan ijọba apapọ Naijiria. O ni kaka ki Kukah lo asiko ọdun ajinde lati ṣe iwaasu isọkan, niṣe lo n fi n sọ ọrọ iyapa ati arinyanjinyan nipa ofin. ''awọn ẹsun to ka si ijọba lẹsẹ kan ṣe afihan iru inunibini to ni si ijọba ni'' Bẹẹ naa ni Shehutun gba Biṣọọbu Kukah lamọran [pe bo ba tiẹ fẹ bẹnu atẹ lu ijọba pẹlu ọrọ tutu lo yẹ ko fi ṣe. O ni bi awn oniwasu tabi olori sin ba ro pe awọn ni ijọ ti yoo tẹti gbọ ọrọ wọn,''ohun ti ko da ni bi wọn baa n ko ọrọ aburu ati iyapa siwọn leti'' Igba akọkọ kọ ni yi ti Kukah ati ileeṣẹ aarẹ Naijiria yoo maa ta oko ọrọ si arawọn. Lọpọ igba ni Father Kukah ti maa n bẹnu atẹ lu iṣejọba aarẹ Buhari paapa lori ikọlu sawọn Kristẹni ni apa ariwa Naijiria. Kukah ti fi igba kan sọ fun ile aṣofin orileede Amẹrika pe awn janduku agbebon ati darandaran Fulani to fi mọ Boko Haram n doju le awọn ile ẹkọ ni ariwa Naijiria paapa awọn ti Kristẹni. Ọrọ yi wa lara awọn eleyi ti ko mu ki ijọba Buhari ri gẹgẹ bi ọrẹ ti ileeṣẹ aarẹ kii si fi ọrọ bo lati ṣapejuwe rẹ gẹgẹ bi ẹni ti ko fran ijọba aarẹ Buhari. Àwọn iròyin tì ẹ leè ní ìfẹ̀ síí: Biṣọọbu ijọ Katọliki ti ilu Sokoto Matthew Hassan Kukah tun ti sọko ọrọ si ijọba aarẹ Buhari lori ailemojuto aabbo ati kikoju ajẹbanu ni Naijiria. O fi eyi lede ninu ọrọ to sọ lori pẹpẹ lasiko ọdun ajinde eleyi to pe akọle rẹ ni  'To mend a broken nation: The Easter metaphor' . Ninu ọrọ yi, o sọ fun aarẹ Buhari pe awọn ọmọ Naijiria ko da orileede wọn mọ mọ nitori awọn alaburu eeyan ti n ṣapata rẹ bọ lati ọjọ to ti pẹ. Gẹgẹ bo ti ṣe ṣalaye, ipenija to n koju Naijiria kii ṣe idibo ọdun 2023 to n bọ lọna bi kii ṣe bi wọn yoo ṣe ṣọ awọn ọmọ ilẹ naa papọ ni alaafia. Ọrọ pọ to sọ amọ awọn koko marun un kan ree ti a ri fayọ ninu rẹ: Ajẹbanu ohun jẹgudujẹra Labẹ akori ọrọ yi, Kukah ni bi ajẹbanu ṣe n gbooro si ni Naijiria niṣe lawọn origun igbe aye miran n dẹnukọlẹ. Gẹgẹ bo ti ṣe wi, ''ko jẹ tuntun ka maa beere pe bawo la ṣe de ibi taa de yii. Ipenija to wa ni baa ṣe ribi jade kuro ninu ọfin taa ja si. Amọ o ṣeeṣe ka tun maa bere pe jade lọ sibo?'' O ni niṣe ni ''ọkan wa ti daru, orileede wa naa ti dẹnukọlẹ. O dabi ileewosan itọju iṣẹlẹ pajawiri ti o kun fọfọ''. Olori ẹlẹsin, asiko to kẹẹ koju ipenija to delẹ Nipa awọn olori ẹlẹsin Kukah ni ọrọ to ta mọ awọn naa leti aṣọ wa. O ni asiko ti to bayi kawọn olori ijọ ẹlẹsin ṣugbaa Naijiria ki wọn koo yọ kuro ninu ewu to wa bayi. Ati olori ẹlẹsin Kristẹni ati Musulumi ko si ẹnikan to yọ silẹ ''awa olori ẹsin Islaamu ati Kristẹni, a ni lati fi ododo koju ipa ti ẹsin n ko lorileede wa.'' O tẹsiwaju pe ''a gbọdo doju kọ nkan to de ba bayi to ṣe pe awọn ọgọrọ eeyan lo n fojojumọ kuro ninu ẹsin Islamu ati Kristẹni.'' O ni wọn ko le maa kọ eti ikun si ko ko ko ẹsẹ awọn ọmọ ijọ to n rin lọ si inu ainigbagbọ ati igbe aye ti ko ka Ọlọrun si. Lori awọn ipenija to ni ko niye to n koju Naijiria Kukah ni eleyi to lagbara julọ kii se ti ọrọ ti idibo 2023 to n bọ lọna. O ni ipenija bawọn ọmọ Naijiria yoo ṣe wa wa papọ ni irẹpọ jẹ eleyi to ka ni laya julọ. Nibi lo si ti sọ bo ṣe maa n sọ tẹlẹ pe ijọba aarẹ Buhari ti mu ipinya ba awọn araalu nipa ẹsin, ẹya ati agbegbge ti wọn ti wa. Kukah sọ pe afojusun ijọba yi nipa mimu ipinya wa laarin araalu ti sọ awọn eeyan Naijiria sinu ewu. O pari ọrọ rẹ pe Naijiria ko ri iru ipinya bayi ri ninu akọsilẹ itan orileede naa. Nibi ni Kukah ti bẹnu atẹ lu bi ijọba ṣe n ṣe idarijin fawọn agbesunmọmi lorileede Naijiria. O ni ""asiko to ki a bẹrẹ si ni ronu nipa Naijiria to ju ibi tawọn ajinigbe ati janduku ti sọ ara wọn di gaba ni ilẹ wa. A ko le maa dakẹ ka si maa tan ara wa pe ikọlu to n waye yi ko lọwọ ẹsin ninu"". Kukah wa daba ọna abayọ lori ipenija yi eyi to ni ''fifi ofin mulẹ lori nkan ti iwe ofin sọ nipa jijẹ orileede ti ko faramọ ẹsin kan ju omiran lọ lo le mu ki a sọ ipo ti ẹsin yoo ko lawujọ wa.'' Kukah ni oun ko tako ẹlẹṣẹ to ba yiwa pada tabi ọdaran to ba fi iwa ọdaran silẹ ṣugbọn ṣe kii ṣe pe ọgbọn ẹwẹ ni iyipada tawọn alaburu yi lawọn yi pada jẹ? Aarẹ Naijiria to n bọ ati iru iwa to yẹ ko ni Eleyi ni ṣe pẹlu awọn amuyẹ yo yẹ ki ẹni ti yoo ba jẹ aarẹ Naijiria ni ati ipenija ṣiṣe atunṣe nkan to bajẹ lara Naijiria. O ṣe agbekalẹ awọn amuyẹ to yẹ ko wa lara ẹni to ba n gbero lati di aarẹ Naijiria. Ninu awọn nkan to darukọ, o ni ẹni naa gbọdọ jẹ eeyan to ni ''ọkan, ẹmi ifarajin ati ẹmi ti o wa laaye' ti ko ku'' O ni ipo aarẹ Naijiria kiiṣe ipo ti o gbọdọ da lori ẹya ẹsin tabi agbegbe ibi ti ẹni naa ba ti wa. O ni ẹni to maa jẹ aarẹ Naijiria gbọdọ jẹ ''ọlọkan, to ni ẹmi ifarajin to si gbọdọ ni gbedeke iru ijiya tawọn araalu gbọdọ jẹ labẹ rẹ''. Kukah sọ pe Naijiria ko nilo ọrọ olugbala nbọ ti ko ni anfaani faraalu. O ni Naijiria nilo ẹni ti yoo le ṣatunto nkan to bajẹ lara Naijiria, ti yoo gbọn ebi ohun iṣẹ kuro faraalu'' Lakotan o ni ẹni ti yoo ba jẹ aarẹ gbọdọ ni ẹri ti yoo fi han pe oun le ko Naijiria yọ kuro ninu ile iwosan ti wọn sọ da yi. O fikun pe atilẹyin ṣe pataki fun ajọ eleto idibo INEC ati awọn eronja mii fun idibo to poju owo. O ni oun bẹnu atẹ lu awọn to n lo jagidijagan lati maa fi dunkoko mọ araalu."	https://www.bbc.com/yoruba/afrika-61138769
religion	Malaysia Church: Ilé Ẹjọ́ fìdájọ́ lélẹ̀, Krìstẹ́nì lẹ́tọ̀ọ́ gẹ́gẹ́ bí àwọn Mùsùlùmí láti pe Ọlọ́run ní Allah	Ile ẹjọ giga lorileede Malaysia ti fofin si ofin ọlọdun marundinlogoji kan to ni awọn Kristeni ko le pe Ọlọrun ni Allah ninu ijọsin wọn. Ọrọ ki awọn Kristeni maa lo Allah lati juwe Ọlọrun jẹ eleyi to n da wahala silẹ laarin awọn ẹlẹsin mejeeji yi. Awọn musulumi lo ko ida meji ninu ida mẹta eeyan ilẹ naa ṣugbọn awọn Kristẹni naa wa nibẹ. Ohun tawọn Kristẹni ilẹ yi n sọ ni pe o ti pẹ tawọn ti n lo Allah lati inu ede larubawa tawọn ti ya si Malay tawọn n sọ. Gẹgẹ bi wọn se ṣalaye, bi igba ti wọn tapa si ẹtọ awọn ni aṣẹ ma juwe Ọlọrun pẹlu Allah yi jẹ fawọn. Ofin ilẹ Malysia faaye gba ki onikaluku maa ṣẹṣin rẹ bo ti ṣe wu u ṣugbọn ọrọ orukọ Allah yi jẹ nkan ti awọn eeyan ko dunnu si. Lọdun 2008 iṣẹlẹ kan waye lori ọrọ yii nigba tawọn alaṣẹ Malaysia fipa gba awọn disiki oniwaasu Kristẹni kan Jill Ireland Lawrence Bill fẹ gbe wọ ilẹ naa. Idi ti wọn lawọn ṣe bẹẹ ni pe wọn lo Allah lati fi juwe Ọlọrun ninu akọle wọn. Lati igba naa ni o ti ko ṣẹjọ lati tako ofin ti wọn ti gbe kalẹ lati 1986 pe Kristẹni ko gbodọ pe Ọlọrun ni Allah. Lọjọru ni ile ẹjọ giga to w ani Kuala Lumpur gbe idajọ silẹ pe idẹyẹsi ni wọn ṣe si latari ẹsin rẹ. Adajọ Nor Bee sọ pe Allah ati awọn ọrọ mẹta mii Kaabah(ile tawọn musulmi n kọju si kirun) Baitullah to tumọ si ile Ọlọrun ati Solat, irun kiki ti di ẹtọ fawọn Kristẹnilati lo O ni aṣẹ to ni ki wn maa lo awọn ọrọ yi ko bofin mu. Igba akọkọ kọ yi ti edeaiyede ti n waye lori lilo orukọ Allah fi juwe Ọlọrun fawọn Kristẹni.	https://www.bbc.com/yoruba/agbaye-56356732
health	Marijuana Use: Àwọn onímọ̀ ìjìnlẹ̀ ṣàlàyé ewu àti ànfàní tó wà nínúi igbó mímu	"Egboogi igbo jẹ okan lara awọn egboogi ti ijọba apapọ ti gbẹsẹle ni Naijiria, ọpọ awọn ọdọ lo si ti wa ni ahamọ nitori pe wọn n mu egbogi naa. Amọ atimọle yii ko tii di ọpọ eeyan mii lọwọ lati fi egboogi naa silẹ. Lootọ ni awọn onimọ ijinlẹ sọ pe igbo ni anfanni to n ṣe fun agọ ara, amọ, egboogi naa tun ni awọn ewu kan ninu, idi rẹ ti ijọba aapọ ṣe gbẹsẹle, ti ajọ NDLEA si n fi ṣikun ofin mu awọn to n ta, tabi ti wọn n mu. Awọn onimọ ijinlẹ so pe igbo wulo lati wo awọn asisan ninu agọ ara eeyan. Onimọ ijinlẹ kan, Ọjọgbọn Makuochi Muobike sọ fun BBC pe igbo dara fun awọn to ni aisan ti wọn n pe ni ""post-traumatic stress disorder"" ati arun ""Parkinson."" Dokita miran, Udodi Okoli sọ pe igbo maa n ran awọn ti kii ri orun sun lọwọ lati sun daadaa Amọ oni dokita nikan lo yẹ ko sọ iye iwọn igbo ti eeyan le mu nitori ilera ara rẹ nigbakugba. O ni ""Bo tilẹ jẹ pe igbo ni anfaani to pọ, kii ṣe ogun to yẹ ki dokita sọ pe ki alaisan lọ lo nitori aṣilo rẹ."" Awọn ewu wọnyin ni awọn onimọ ijinlẹ ti sọ pe o wa ninu igbo amuju. Ajọ NDELA ni ajọ ti ijọba apapọ fun ni agbara lati gbogun ti igbo mimu, ati awọn egboogi oloro mii. Ijiya fun ẹnikẹni ti aje ọrọ naa ba ṣi mọ lori ni ẹwọn ti iye rẹ to ọdun mejila. Bo tilẹ pe awọn ajọ ati oloṣelu kan ti n sọ pe ki ijọba Naijiria ka ofin to fi de igbi mimu kuro nilẹ, amọ ijọba apapọ ti kọ lati ṣe bẹẹ."	https://www.bbc.com/yoruba/60428973
religion	Ì﻿jọba ti ṣọ́ọ̀ṣì tí wọ́n ti n ta 'omi ayẹta ìbọn' fun àwọn olùjọ́sìn ní Kogi	Ijọba ipinlẹ Kogi ti ti ile ijọsin kan pa fun ẹsun pe alufaa ijọ naa n ta omi ayẹta fun awọn ọmọ ijọ. Ọjọ Aje ni wọn gbe ilẹkun ile ijọsin naa, New Jerusalem Deliverance Ministry lẹyin ti Gomina Yahaya Bello paṣẹ rẹ Pasitọ ijọ naa, Peter Adeiza tun ṣi ileewosan lai gba aṣẹ lọwọ ijọba lati ọdun 2008. Igbagbọ wa pe ọpọ eeyan lo ti padanu ẹmi wọn nitori ilana ti wọn n gba ṣe itọju wọn. Awọn ileeṣẹ iroyin abẹle jabọ pe, yatọ si pe wọn n ṣe itọju aisan, ati igbẹbi alaboyun nibẹ, wọn tun n lo ṣọọṣi naa fun itọju aarun ọpọlọ, ti wọn si so ọpọ wọn pẹlu ṣẹkẹṣẹkẹ. Ijọba sọ pe Alufaa Adeiza n lu awọn ọmọ ijọ rẹ ni jibiti nipa ti ta omi kan fun wọn, ‘ti ko ni i jẹ ki ọta ibọn ko ran wọn’. Awọn ọmọ ijọ naa kan sọ fun awọn akọroyin pe lootọ ni baba wọn ninu Oluwa ọhun n fun awọn ni iwosan lori oriṣiriṣi aisan ati aarun. Oludamọran lori aabo fun ijọba ipinlẹ Kogi, Jerry Omodara, sọ pe awọn ọlọpaa ati DSS ti kọkọ mu pasitọ naa nigba kan, lati tọpinpin nkan to n ṣẹlẹ ninu ṣọọṣi naa. Omodara sọ pe awọn ni ẹri to to lati fihan nile ẹjọ pe iṣeṣi pasitọ naa tako ilana ẹsin ati iṣegun oyinbo. O ṣalaye pe laipẹ ni wọn o gbe e lọ sile ẹjọ.	https://www.bbc.com/yoruba/articles/czvnzpvy9jzo
religion	Yoruba gods: Wo àwọn òrìṣà méje ìṣẹ̀mbáyé tó di ilẹ̀ gbogbo àgbáyé mú	Awọn oriṣa ni ilẹ Yoruba jẹ igbagbọ awọn ẹlẹsin ibilẹ paapaa ni orilẹede Naijiria, Benin ati Togo. Ọpọlọpọ awọn onigbagbọ ninu oriṣa iṣẹmbaye ni wọn ri awọn orisa yii gẹgẹ bi ọlọrun wọn. Wọn gbagbọ wi pe awọn orisa yii ṣiṣ̣ẹ pọ fun ara wọn ni, amọ wọn ki n ṣe nkankan naa lati ọdọ Olodumare to ran wọn wa si ile aye. Ohun tí ìyàwó Adeboye ṣe ní ìgbà akọkọ tó fojú hàn lẹ́yìn ikú ọmọ wọn Dare Pasítọ̀ Dare, ọmọ́ Pásítọ̀ Adeboye ti dágbére fáyé Ìyá àláwo tó di àjíhìnrere òjijì fi àwọn òrìṣà rẹ̀ ṣe ẹlẹ́yà Paapaa wọn ni igbagbọ wi pe awọn orisa yii dabi angẹli tabi iranṣẹ olodumare ti awọn eniyan ma n pe ni igba iṣoro. Lara awọn orisa naa ni Esu, Ogun, Ọbatala, Yemọja, Osun, Sango ati Ọya, ti wọn pe ni Ọrumila. In ilẹ Yoruba, awọn ̣elẹsin ibilẹ gbagbọ wi pe esu jẹ oriṣa to lagbara pupọ, to si jẹ iranṣẹ laarin aye ati ọrun, to fi mọ agbede meji. Oun si ni ọkan lara awọn orisa ti o ma n tọ awọn oku sọna lẹyin ti wọn papoda. Wọn gbagbọ wipe esu ni a n ke pe ti ohun ba daru, ti eniyan si n wa ọna abayọ tabi ojutu si nkan to wọ. Bakan naa ni wọn ri ẹmi esu gẹgẹ bi orisa alarekereke, to ṣeeṣe ko tan eniyan jẹ. Awọn aṣọ pupa ati dudu ni o jọ mọ orisa yii, ti wọn si n lo ata wẹwẹ, taba mimu ati ounjẹ gbigbona lati fi bọ oriṣa yii. Ogun jẹ orisa akunlẹbọ ti wọn gbagbọ wi pe oun ni ẹni keji to lagbara julọ ninu awọn orisa meje to ku. Ogun ti gbogbo eniyan mọ pẹlu irin, ni o ma n ṣiṣẹ iwosan to si jọba lori gbogbo ohun ti a fi irin da. Awọn ẹlẹsin ibilẹ gbagbọ wipe abiyamọ tootọ ni Ogun, ti o ma n ṣe atilẹyin fun ọmọde ati idile. Oun si ni wọn n pe lati bura tabi rin irinajo. Wọn gbagbọ wi pe oriṣa kan ti kii sinmi ni Ogun jẹ, to si ma n fi ẹjẹ wẹ bi omi. Amọ, ẹnikẹnị ti ẹjẹ ba n yọ ni ara rẹ ko gbọdọ sunmo idi oriṣa Ogun. Lati bọ Ogun, wọn ma n lo ewe ni ẹba titi, irin, ẹjẹ, awọn ohun ija, ẹran, ogogoro ati bẹẹ bẹẹ lọ. Ọbatala jẹ ọkan lara awọn orisa meje ti o tutu pẹlu ẹbun itusilẹ ati alaafia. Amọ, oun ni awọn oloriṣa gbagbọ wi pe o ma n da awọn eniyan ti ko pe, paapaa awọn akanda eniyan. Ọbatala ni o ni suuru julọ laarin awọn ẹmi meje yii, to si ma n ṣe idajọ ododo. Oriṣa yii fẹran awọn eniyan ti kii ṣe alara gbigbona, ti wọn si le e ko ara wọn ni ijanu. Aṣọ funfun ni a mọ pẹlu Ọbatala, ti o si ma n ṣiṣẹ iwosan fun awọn to ba ni ailera, paapaa awọn akanda ẹda. Bẹẹ si ni Ọbatala kii gba oṭi kikan rara, yatọ si omi, miliki, ṣuga, ọgẹdẹ ati bẹẹ bẹẹ lọ. Yemọja jẹ obinrin lara awọn orisa meje to di ile aye mu, to n gbe ninu omi, to si n jọba lori gbogbo omi nla nla. Yemọja to jẹ ẹja nla ninu odo ni ibatan Osun to jọba lori awọn omi kekeke. Awọn ẹlẹsin ibilẹ gbagbọ wi pe olupese ni Yemọja, to n pese ọmọ to si n fun awọn eniyan ni ohun meremere ninu omi, amọ o si le e fa ibinu yọ bi ẹkun omi tabi iji lile. Lailai, Ọya ati Yemọja kii ṣe ọrẹ nitori naa wọn kii gbe wọn si ibi kan naa. Awọn arinrinajo lori omi ma n bọ lẹba odo, ki wọn to bẹrẹ irinajo wọn, ki o le lo ni irọwọ-rọsẹ. Oriṣa akunlẹbọ yii ni awọn ẹlẹsin ibilẹ gbagbọ wi pe o jọba lori awọn omi kekeke, to si jẹ ibatan Yemọja. Ọsun ni wọn ma n bọ ti wọn ba n wa nkan ayọ, paapaa ọmọ tuntun jojolo. Ọsun kii tete binu, amọ ibinu rẹ ko sunwọn rara. Awọn eroja ti wọn fi n sin Osun ni omi, miliki, oyin ati bẹẹ bẹẹ lọ. Ṣango jẹ ọkan lara awọn oriṣa to gbona jainjain, ti si n rọjo ina ti irin ba koju irin. Ṣango ni awọn ẹlẹsin ibilẹ gbagbọ wi pe o jẹ Ọya ati Ọsun. Ṣango ati Ogun kii ri ara wọn soju nitori wọn kii ṣe ọrẹ nitori ọta ara wọn ni wọn n ṣe. Ṣango ni o ma n ṣe idajọ nipa lilo mọnamọna, ti kii si jẹ ki ibi ṣẹlẹ si awọn ọlọlufẹ rẹ, to si fẹran obinrin, orin ati igbadun. Ọya lo kẹyin ninu awọn oriṣa meje to lagbara julọ lagbaye, ti wọn si ma fi n rọpọ orunmila nigba miran. Awọn ẹlẹsin ibilẹ gbagbọ wi pe obinrin to rẹwa ni ti o si wa ninu omi pẹlu agbara lati ṣiṣẹ iwosan ati ọmọ bibi. Eewọ ni lati pe oriṣa Ọya, Yemọja ati Ọsun papọ lẹẹkan naa, nitori ọta ni wọn, wọn kii ri Ọya soju, afi ti ẹ ba n pe awọn oriṣa mejeeje papọ ni igba kan naa.	https://www.bbc.com/yoruba/56995564
entertainment	Aisha Lawal: Ẹni tó kéde pé mo kú yóò rí ìbínú Ọlọ́run	"Igbe hà hà ni ó gba ẹni àwọn ènìyàn lójú ìpó ìkànsíraẹni Instagram Aisha Lawal, lẹ́yìn ti ó jáde wá láti sọ nǹkan ti àwọn kan kọ nípa rẹ. Gẹ́gẹ́ bí gbajúgbajà òṣèré tiata náà ṣe sọ lásìkò tó n bá àwọn olólùfẹ́ rẹ̀ sọ̀rọ̀ loju opo Instagram rẹ̀, ó ṣàlàyé pé, òun kò kú o. Bakan naa lo ni òun kò ṣe àìsàn, sùgbọ́n òun kò mọ idí ti ẹni tó n gbé RIP, itumọ eyi tii se ‘Sun re o’ sí orí fótò òun, ṣe ń ṣe bẹ́ẹ̀. Sáájú ni fótò kan tí n jà ràìnràìn lori ayelujara, eyi tó ṣàfihan ọmọ tuntun kan ati Aisha Lawal lórí ìbùsùn nilé ìwòsàn àti fótò rẹ̀. Ẹni to gbe fọto rẹ sita yii lo kọ àkọ́lé pé, ""ìkà ènìyàn nìkan ní yóò rí nǹkan yìí ti kò ni tẹ RIP, arábìnrin yìí bímọ ọkunrin làntì tan, ló bá kú. Aisha Lawal ní sàdédé ni òun rí àwọn olólùfẹ́ òun ti wọ́n n fi àtẹ̀jíṣẹ́ ránṣẹ́ lórí Intagram, ti àwọn to mọ Nọ́mbà aago ilewọ òun sì ń pè oun pé àwọn gbọ́ pé ó kú. ""Lẹ́yìn náà ni mo wá lọ sí orí ayélujára níbí tí mo ti rí nǹkan ti ẹni náà kọ"" ""Mí ò mọ nǹkan ti ẹni tó n ṣe irú nǹkan báyìí fẹ́ gbà o, ní tèmí mó fi ẹni náà lẹ fún ìdájọ́ Ọlọ́run"" Bakan naa lo fi kun pe oun ki yoo ku iku kiku kan, bikose yiye lagbara Ọlọrun. Ọ̀pọ̀ àwọn olólùfẹ́ Aisha Lawal náà bẹnu atẹ lu iru iwa ibi báyìí, to si ni ẹnikẹni to ba kede pe oun ku, yoo ri ibinu Ọlọrun. O fikun pe oun yoo ri ileri Ọlrun lori aye oun, tori oun n sin Ọlọrun Alaaye, gbogbo irinsẹ esu ti wọn ba si se doju kọ oun, ki yoo se rere."	https://www.bbc.com/yoruba/media-56926395
politics	Adebayo Alao-Akala: 'Mo ti dàgbà ọ̀jẹ̀, n kò ní díje fún ipò gómìnà ìpínlẹ̀ Oyo mọ́'	Gomina ana ipinlẹ Oyo, Otunba Christopher Adebayo Alao-Akala ti kede pe oun ko ni dije fun ipo gomina ipinlẹ naa mọ nibi ti oun ba a de bayii. Otunba Akala sọrọ yii lori eto kan to waye ni ileeṣẹ redio kan niluu Ibadan lọjọ Abamẹta, ọjọ kọkandinlọgbọn oṣu kẹjọ ọdun 2020 yii. Bakan naa o fidi ọrọ naa mulẹ fun BBC Yoruba latẹnu agbẹnusọ rẹ, Yusuf Olaniyi pe oun ti fiṣẹ silẹ fawọn to ṣẹṣẹ n dide ninu oṣelu. Akala ni ohun ti o ku f'oun lati ṣe bayii ni lati rii pe oludije to kun oju oṣuwọn jade ninu ibo abẹle lati ṣoju ẹgbẹ oṣelu APC ninu ibo gomina ọdun 2023 to n bọ. Otunba Alao-Akala to ṣe ọjọ ibi aadọrin ọdun loke eepẹ laipẹ yii ni igbesẹ oun lati ma dije fun ipo gomina mọ yoo f'oun lanfaani lati ṣiṣẹ ipẹtu si aawọ ti gomina ipinlẹ Oyo tẹlẹ, oloogbe Abiola Ajimobi gbe le oun lọwọ daadaa. Alao-Akala ni oun ati Ajimọbi sọ ọpọlọpọ ọrọ ninu eyi tawọn ti fẹnu ko pe ki oun pari aawọ to wa laarin gbogbo ọmọ ẹgbẹ to n binu lẹyin idibo gbogbogbo to lọ. O ni oun ti ba gbogbo awọn ọmọ APC to n binu atawọn to ti kuro sọrọ, wọn si ti gba lati pada sinu ẹgbẹ. Gomina Oyo tẹlẹ ni oun rawọ ẹbẹ si awọn mii pe ki wọn j'eburẹ ki wọn to gba lati pada sinu ẹgbẹ. ''Ko si ohun ti n ko mọ nipa oṣelu ipinlẹ Oyo, n o si ni erongba lati fa ẹnikan kalẹ lati dije fun ipo gomina lọdun 2023,'' Alao-Akala lo sọ bẹẹ. Alao-Akala sọ pe ilẹkun ile oun ṣi silẹ fun gbogbo ọmọ ẹgbẹ APC nipinlẹ bayii. Nigba ti o n kin ọrọ Akala lẹyin, oluranlọwọ fun gomina ipinlẹ Oyo tẹlẹ, Yusuf Olaniyi sọ fun BBC Yoruba pe Alao-Akala ti di agbaọjẹ ninu oṣelu ipinlẹ, iyẹn lo ṣe ni oun ko ni dije fun ipo gomina mọ. O ni Akala ti da oun to fẹ da laye papaa julọ lagbo oṣelu, ''eyi gan lo jẹ ko pinnu lati fun awọn to wa lẹyin ninu ẹgbẹ lati dije.'' O ni Alao-Akala ti jẹ oye lemọmu bayii, ko tun le maa du oye Ṣeriki mọ, nitori oun ni alaga apẹtu si aawọ ninu ẹgbẹ oṣelu APC ipinlẹ, ko le maa du ipo gomina mọ to jẹ Ṣeriki. Bi o lo dagba, bi o loo gbo, bo ba pẹ titi, oju a hun jọ, Olaniyi ni agba naa ti de si Otunba.	https://www.bbc.com/yoruba/afrika-53957015
politics	Ń kó gbá àádọ́ta bílíọ́nù lóṣooṣù lọ́wọ́ Ambode – Tinubu	"Oludije sipo aarẹ fẹgbẹ APC, Bola Tinubu ti ni irọ ni iroyin kan to n ja kiri pe oun gba aadọta biliọnu losoosu lọwọ gomina tẹlẹri nipinlẹ Eko, Akimwummi Ambode nigba to wa lori alefa. Atẹsita ti adari ẹgbẹ to n ri si ipologo fun Tinubu, Bayo Onanuga fisita fawọn akọroyin ni Tinubu ko ni irufẹ erongba bẹẹ. O wa rọ awọn awọn alatako rẹ lati jawọ ninu pinpin iroyin ti ko lẹsẹ nilẹ mọ. Onanuga ni oludije fun aarẹ APC naa ni ko le beere irufẹ owo ọhun nigba to mọ pe ipinlẹ Eko ko lanfani lati pa owo naa losoosu lasiko saa Ambode. “Tinubu ko le beere irufẹ owo naa nigba ti o mọ pe ipinlẹ Eko ko pa owo toto bẹẹ laarin osu kan. Atẹsita ọhun wa bu ẹnu atẹ lu bawọn alatako ṣe gbe iroyin ti ko lẹsẹ nilẹ kiri lati ṣe akoba fun erongba Tinubu lati di aarẹ Naijiria. “Iroyin ti wọn gbe sita o jẹ iroyin ti ko ni ẹsẹ nilẹ. Agbẹjọro kan o fi ilu Abuja ṣe ibujoko ti wọ àjọ eleto idibo Naijiria, INEC lọ sí ilé ẹjọ lori aipese ojulowo iwe to nise pẹlu ifakalẹ oludije ipo ààrẹ labẹ asia ẹgbẹ oṣelu APC. Ọgbẹni Mike Enahoro-Ebah, tun beere iyọnda lọdọ ile ẹjọ pe ki wọn pàṣẹ ki wọn ṣe agbekalẹ awọn iwe iforukọsilẹ ti Tinubu fi dije dupo Gomina nipinlẹ Eko lọdun  1999 ati 2003.\n\nTinubu ni oludije to n dije ipo ààrẹ labẹ asia APC. Ninu iwe ipẹjọ tí wọn pe ni  FHC/ABJ/CS/1337/2022, Enahoro-Ebah ni oun n béèrè fún ""gbogbo ìwé iforukọsilẹ to fi dije dupo Gomina ati awon iwe mii to jẹri sí idije dipo rẹ lọdun 1999 ati 2003"" Agbẹjọro yi sọ pe iwe meji ọtọọtọ loun fi beere iwe wọnyi labẹ ofin to faaye gba araalu lati beere eyikeyi iroyin to nise pẹlu ọrọ ilu.﻿ Olùpẹ̀jọ yi gẹgẹ bí alaye to se ni idi toun fi fẹ ri awon iwe yi ni pé àjọ eleto idibo INEC lo ní wọn lọdọ.\n\nNigba ti wọn sì jẹ iwe to nise pẹlu aráàlú, oun lẹtọ lati beere fawọn iwe yi ni ibamu ofin eto idibo. O ni ofin idibo naa ti faraalu lanfaani ki wọn beere iroyin nipa ọrọ to ba ruju.\n\nO ni ọjọ mẹrinla tó yẹ ki INEC fi dahun ibeere, ki wọn sì fi iwe wọnyi ṣọwọ ti pe, o sì ti kọja, tori naa lóun ṣe gba ile ẹjọ lọ.\n\nEnahoro sọ pe kikọ ti INEC kọ lati gbe awọn iwe yii kalẹ takò ofin Naijiria.\n\nINEC nikan naa ni agbẹjọro yi da pe lẹjọ níwájú ilé ẹjọ giga."	https://www.bbc.com/yoruba/articles/cxeklg3kmjyo
politics	Ekiti Governorship Election: Gómìnà Fayemi ní kí òṣìṣẹ́ tó bá fẹ́ du ipò gómìnà fi ipò sílẹ̀	Gomina ipinlẹ Ekiti, Kayode Fayemi ti paṣẹ fun awọn oṣiṣẹ ni ijọba rẹ lati fi ipo silẹ ti wọn ba fẹ du ipo gomina ni ipinlẹ Ekiti. Ninu atẹjade gba ọwọ agbẹnusọ fun gomina Fayemi, Yinka Oyebode ni wọn ti fi lede pe Ọjọ Kẹrinla, Osu Kejila ni gomina fun wọn da lati fi ipo silẹ ni ijọba oun. Oyebode ni gomina gbe igbesẹ naa lọna ati rii pe awọn oṣiṣẹ to wa ni ijọba oun ṣiṣẹ wọn bi iṣẹ lai si magomago. Bakan naa ni wọn fi kun un pe eyi tẹlẹ aṣẹ eto idibo lorilẹede Naijiria, paapaa saaju idibo si ipo gomina ni ipinlẹ Ekiti. ''Lọna ati tẹle aṣẹ Ajọ INEC ati ẹgbẹ oṣelu APC ti yoo bẹrẹ idibo abẹle ni Oṣu Kini ọdun 2022, ti idibo sipo gomina naa yoo si waye ni Osu Kẹfa, ọdun 2022 kan naa.'' Lara awọn to wa ni ijọba gomina Fayemi ti awọn eniyan lero wi pe wọn fẹ fu ipo yii ni Akọwe ijọba, Biodun Oyebanji, Adari oṣiṣẹ nipinlẹ Ekiti, Biodun Ọmọlẹyẹ, kọmiṣọnna fun ọrọ awujọ, Bamidele Faparusi ati oluranlọwọ pataki si gomina, Ọjọgbọn Bolaji Aluko laarin awọn miran.	https://www.bbc.com/yoruba/media-59501292
health	Ìbẹ̀rẹ̀ akòbá fún ìlera ni kí oorun rẹ̀ má pé wákàtí márùn-ún	Ki eeyan maa sun oorun ti ko ju wakati marun-un lọ ni oru, le fa aisan to le ni aadọta, gẹgẹ bi awọn onimọ ṣe sọ. Lootọ ni aisan le mu idiwọ ba oorun, ṣugbọn ki eeyan o ma sun daadaa paapaa jẹ ewu funra rẹ. iwadii ijinlẹ kan ti PloS Medicine ṣe lori ilera ati oorun sisun awọn oṣiṣẹ ijọba ni UK. Ninu iwadii naa, wọn beere lọwọ ẹgbẹrun mẹjọ eeyan pe wakati melo ni wọn fi n sun ni oru lojoojumọ. Bakan naa ni awọn kan lara wọ aago ọwọ to n tọpinpin iye wakati oorun wọn. Ẹwẹ fun iwadii naa, wọn tun ṣe ayẹwo awọn aisan bii itọ ṣuga, jẹjẹrẹ ati aisan ọkan lara awọn oṣiṣẹ ijọba ọhun, pẹlu ayẹwo oore-koore fun ogun ọdun. Awọn nkan ti iwadii fihan ree: Awọn to n sun oorun wakati marun-un tabi kere ju bẹẹ lọ, ti ọjọ ori wọn si ti to aadọta, wa ninu ida ọgbọn ewu lati ni oriṣiriṣi awọn aisan, ju awọn to n sun fun wakati meje. Awọn to ti pe ẹni aadọta ọdun, ti kii sii sun daadaa tun ni ewu  iku ju awọn yooku wọn lọ, paapaaa awọn aisan gbẹmi-gbẹmi. Ọjọ ti pẹ ti awọn onimọ nipa ilera ti n polongo pe oorun wakati meje si mẹjọ lo ṣe anfaani julọ fun ara. Bẹẹ naa ni awọ̀n oluwadii kan lati Fasiti ilu London ati Fasiti ilu Paris, ṣe sọ. Awọn onimọ sayẹnsi sọ pe oorun sisun ma n ran ọpọlọ lọwọ lati le ṣiṣẹ daadaa, o si tun ma n fun agọ ara paapaa ni isinmi, ija fafa ati okun. Oorun sisun tun jẹ ọna kan ti ọpọlọ fi n fọ ara rẹ mọ́.	https://www.bbc.com/yoruba/articles/cd1277v7redo
entertainment	Lateef Adedimeji àti Bimpe Oyebade sọ bi ìrìnàjò ìfẹ́ ṣe bẹ̀rẹ̀ láàrin wọn	"Kii se iroyin tuntun mọ, pe gbajugbaja osere meji, Lateef Adedimeji ati Adebimpe Oyebade, yoo ṣe igbeyawo laipẹ. Amọ, bawo ni ifẹ wọn ṣe bẹ̀rẹ̀? O ti to asiko diẹ, koda yoo ti to ọdun meji ti iroyin ti n jade pe awọn mejeeji n fẹ ara wọn, botilẹ jẹ pe wọn jiyàn rẹ. Ninu ọrọ ti wọn sọ fun itakun agbaye igbeyawo, Bella Naija, tọkọtaya naa sọ pe akọsilẹ Ọlọ́run ni ọrọ ifẹ wọn. Ibi isẹ tiata kan ni àwọn mejeeji ti kọkọ pade lati jọ ṣisẹ pọ. Kii si ṣe loju ẹsẹ ni irinajo ifẹ bẹ̀rẹ̀ ni aarin wọn. Wọn ti pade ni àìmọye igba saaju asiko ti isẹ pa wọn pọ ni ọdun 2018, sugbọn wọn o ba ara wọn sọrọ. Ẹnikan lara wọn lo kọkọ yo ìfẹ́ fun ẹnikeji, àmọ́ ko sọrọ. Wo ohun tí ọkọ àti ìyàwó, Lateef Adedimeji àti Bimpe fi síta fúnra wọn to fihàn pé ọjọ́ ti súnmọ́ Ṣé lóòtọ́ ni Lateef Adedimeji àti Bimpe Oyebade fẹ́ ṣègbéyàwó lọ́tẹ̀ yìí lóòtọ́? Lateef bá BBC Yoruba sọ̀rọ̀ Wo àwọn ọ̀rọ̀ tó ki pọ́pọ́ tí Lateef Adedimeji fi kọrin ọjọ́ ìbí fún Adebimpe Oyebade ""Onítèmi"" Bimpe Oyebade sọ̀kò ọ̀rọ̀ sí àwọn èèyàn tó ń lọgun pé ó lóyún Lasiko ti a sọ yii, àwọn mejeeji wa ninu irinajo ifẹ pẹlu ẹlomiran, ti wọn si n la isoro kọja ninu rẹ. Ṣugbọn, ọrẹ timọtimọ ti ẹni kankan ko le ri idi rẹ ni wọn. Lojoojumọ ni isẹ sinima n pa wọn pọ. Ọrẹ wọn lágbára debi pe awọn akọroyin n fi wọn ṣe iroyin lojoojumọ. Adebimpe ko tete gba 'lẹta ifẹ' Lateef, nitori pe ko tii ri àmì pe ọkọ rẹ ni. Ṣugbọn lọjọ kan, o ri àmì. Ọ̀kùnrin to tú àṣírí ohùn Olóyè Sunday Igboholórí fóònù ti bọ́ lọ́gbà ẹ̀wọ̀n Cotonou Kí ni ìdí tí wọ́n fi ń lọ́ ọmú obìnrin nílẹ Adúláwọ̀? Èmi àti ọmọ ẹgbẹ́ akọrin wa jọ yó ìfẹ́ ara wa ni - Pásítọ̀ ní òun kò jẹ̀bi ẹ̀sùn ìfipábáni lòpọ̀ Nibi isẹ sinima IGE, ti Toyin Abraham kọ, ni wọn wa, ti Adebimpe ti ri àmì to n wa ninu oju Lateef. Gẹgẹ ṣe gẹgẹ wayi. Otutu ifẹ bo Bimpe. Bẹẹni wọn bẹ̀rẹ̀ irinajo ifẹ wọn titi Lateef fi fun ni oruka adehun igbeyawo. Ọjọ́ kejilelogun, osu Kejila, ọdun 2021 ni wọn o di tọkọtaya."	https://www.bbc.com/yoruba/59700783
sports	Van Persie vs Solskjaer: Ole bínú tán, ó lóun ò mọ Van Persie rí, bẹ́l kò lẹ́tọ̀ọ́ láti sọ̀rọ̀ s'óun	Bi oju akata ba lewo, ẹnu adiẹ kọ la o ti gbọ. Bayii ni akọnimọọgba Manchester United, Ole Gunnar Solskjaer ṣe fesi si ọrọ ti ẹleṣẹ ayo tẹlẹ ri fun ẹgbẹ agbabọọlu Arsenal ati Man U, Robin van Persie. Van Persie lo bu ẹnu atẹ lu bi Solskjaer ṣe n rẹrin lasiko ti o n dahun ibeere awọn akọroyin lẹyin ti Arsenal ṣina iya fun Man U tan. Van Persie kii ṣe asiko ti ẹgbẹ agbabọọlu Man U ṣẹṣẹ fidi rẹmi tan lo yẹ ki Ole maa rẹrin nigba to n dahun ibeere awọn akoroyin. Amọ ọrọ yii ko bọ si ibi to dara lara Ole, nisẹ lo tutọ soke to si fi oju gba a. ''Mi o mọ Van Persie ri, oun naa ko si mọ mi, nitorinaa Van Persie ko lẹtọọ lati ma tako ọna ti mo n gba dari ikọ Man U,'' Solskjaer lo sọ bẹẹ. Solskjaer tun tẹsiwaju, o ni ''Van Persie gba aṣo igbabọọlu oun to ni nọmba ''20'', ohun kan to maa ri gba lọwọ mi niyẹn.'' Ọrọ yii ti di iṣu ata yan-an yan-an loju opo Twitter nibi ti ọpọ ti bẹrẹ si ni fi Ole ati Van Persie we ara wọn nigba ti wọn gba bọọlu fun ikọ Man U. Awọn ni Van Persie dantọ ju Ole lọ nigba to fi ṣoju ẹgbẹ agbabọọlu Man bo tilẹ jẹ pe akoko to lo ko to ti Ole. Amọ, awọn mii fi aake kọri, wọn ni Ole kii ṣẹgbẹ Van Persie ni gbogbo ọna pẹlu ohun nla to gbe ṣe nigba to wa ni Man U.	https://www.bbc.com/yoruba/ere-idaraya-50993729
health	Rauf Aregbesola sọ bó ṣe yẹ kí òbí máa fètò sọ́mọ bíbí	"Minisita to n ri si ọrọ abẹle lorilede Naijiria to tun jẹ gomina ana ipinlẹ Osun, Ọgbẹni Rauf Aregbesola ti ni ki awọn obi din iye ọmọ ti wọn n bi ku. Aregbesola sọ eyi gẹgẹ bi ọkan lara awọn koko ọrọ to maa n fi sita lori ayelujara. O fi ọrọ rẹ gba awọn lọkọ-laya nimọran lati fi eto si bi wọn ṣe n bimọ nitori ipo ti orlẹede Naijiria wa lọwọlọwọ. Loju opo Twitter ti Ọgbẹni Aregbesola maa n lo fi kọ awọn koko ọrọ kekeke, o ni ""a rọ awọn lọkọ-laya lati maa feto sọmọ bibi"". Tani Akeredolu tó ń díje dupò gómìnà fún ìgbàkejì nípìnlẹ̀ Ondo? Ẹgbẹ́ òṣèlú PDP, ẹ̀ka ìpínlẹ̀ Eko fún Fayose lọ́jọ́ méje láti bẹ àwọn adarí ẹgbẹ́ Bí mo bá ṣáájú ìwọ́de ENDSAReS, kẹ́ẹ mọ̀ pé ẹ̀wọ̀n Kirikiri ni wọ́n á gbé mi lọ jàntò - Naira Marley O tẹnu mọ ọ pe ""a ti n bimọ ju iye awọn ti orilẹede ṣetọju lọ. Torinaa, ọmọ meji si mẹta ti to"". Aregbe ni o yẹ keeyan ṣe bo ṣe mọ ni, ẹlẹwa sapọn lori ọrọ ọmọ bibi lorilẹede Naijiria. Niwọnba iwọn iye owo tabi na atijẹ ti eeyan ni ni Ọgbẹni Aregbesola ni o yẹ keeyan wo ko to maa ka ọmọ jọ."	https://www.bbc.com/yoruba/54417215
entertainment	Ayo Ajewole: Kí ló fàá tí Dele máa ń ṣe àìgbọ́ràn sí Wòlíì?	Òṣèré onísẹ́ ìhìnrere Krìstẹ́nì ni ọpọ̀lọpọ̀ mọ Ayo Ajewole, Wòlíì àgbà sí tẹ́lẹ̀ kò tó wá yà sí ṣíse àwàdà pọ́nbélé nínú gbogbo eré ìtàgé rẹ̀. Ẹ̀wẹ̀, ó sọ ìdí tí pípànìyàn lẹ́rìín fi ṣe pàtàkì nínú eré rẹ̀.	https://www.bbc.com/yoruba/afrika-45649369
entertainment	Baba Ijesha case: Yomi Fabiyi ní òun ṣetán láti pàdánù gbogbo dúkìá òun sórí ẹ̀tọ́ ọmọnìyàn	"Pẹlu bi awọn eeyan ti ṣe n reti itusilẹ gbajumọ oṣere, Baba Ijesha, lẹyin ti adajọ gba beeli rẹ, ọkan lara awọn akẹgbẹ rẹ to ja fitafita fun gbigba oniduro rẹ, Ọgbẹni Yọmi Fabiyi tun ti sọrọ soke. Yomi Fabiyi lasiko yii, ti wa fi ohun ranṣẹ si gomina ipinlẹ Eko, Babajide Sanwo-Olu pe ko ri daju pe ibọwọ fofin ati ẹtọ ọmọniyan tubọ gbẹrẹgẹjigẹ nipinlẹ Eko. Ninu ọrọ kan to kọ soju opo Instagram rẹ, Yọmi Fabiyi kan sara si Gomina Sanwo-Olu fun gbigbe ibọwọ fun ofin ati ẹtọ ọmọniyan soke ni ipinlẹ Eko. Fabiyi ni ""ara awọn afihan iṣejọba awarawa tootọ ati itanna iṣejọba igbalode ti ipinlẹ tabi orilẹede to fẹ goke agba nilo ree."" Yọmi Fabiyi, to ni oun ko kabamọ pe oun dibo fun Sanwo-Olu, wa rọ gomina ipinlẹ Eko naa lati tẹẹ mọ awọn ileeṣẹ eto iroyin ati eto idajọ ni ipinlẹ Eko leti, nipa pataki idanilẹkọ nipa ẹtọ ọmọniyan lawọn ileewe gbogbo. Bakan naa lo tun pe fun agbekalẹ abẹwo oloṣooṣu sawọn ahamọ ọlọpaa gbogbo, ki wọn si maa fi iya to ba tọ jẹ awọn ọga ọlọpaa gbogbo ati olori ẹka ọlọpaa, to ba tẹ ẹtọ ọmọniyan mọlẹ. O fi kun un pe, oun ṣetan lati padanu gbogbo ohun ti oun ni lori ibọwọ fun ẹtọ ọmọniyan lorilẹede Naijiria. Yoruba ma n sọ pe ka sọrọ ka ba bẹ ẹ, ni iyi ọmọ eniyan. Bẹẹ gan-an ni oṣerekunrin,Yomi Fabiyi ṣe ni owurọ Ọjọru, ọjọ kejila, oṣu Karun-un, pẹlu bo ṣe mu ipinnu rẹ lati ṣe iwọde nitori ọrọ Baba Ijẹsha ṣẹ. Lati bi ọsẹ kan sẹyin ni Fabiyi ti n polongo lori ayelujara pe, oun yoo ṣe iwọde tako bi awọn ọlọpaa ko ṣe gba beeli akẹẹgbẹ rẹ. Ẹsun fifi ipa ba majesin lopọ ni wọn fi kan Baba Ijẹsha. Ninu awọn ikede ti Yomi Fabiyi ti n sẹ sẹyin lori iwọde naa lo ti n sọ pe o tako ofin Naijiria ati ẹtọ ọmọniyan, bi afurasi naa si ṣe wa ni ahamọ ọlọpaa. O ni alakalẹ ofin ni pe afurasi ko gbọdọ kọja wakati mejidinlaadọta lọ ni atimọle, fun ẹsun ti wọn le gba beeli rẹ . Ẹni tó bá ní láàkàyè, a mọ ẹ̀tọ́ ọmọnìyàn, àwà ti kọ lẹ́tà, èsì t'Ọ́lọ́pàá sì fún wa rèé - Yomi Fabiyi Iṣẹ́ tíátà tí bájẹ́, ẹni ẹlẹ́ni ló ń jẹ iṣẹ́ wa - Yomi Fabiyi Ẹni tó bá ní láàkàyè, a mọ ẹ̀tọ́ ọmọnìyàn, àwà ti kọ lẹ́tà, èsì t'Ọ́lọ́pàá sì fún wa rèé - Yomi Fabiyi Lizzy Anjorin yóò jàre Toyin Abraham tó bá jẹ́ pé wọ́n lọ sílé ẹjọ́ - Yomi Fabiyi Botilẹ jẹ pe aago mẹwaa owurọ ni Ọgbẹni Fabiyi kede pe ki awọn to fẹ ẹ darapọ mọ iwọde naa pade oun ni ẹka ileeṣẹ ọlọpaa to n wadii ẹsun ọdaran, to wa ni Panti, Yaba, nilu Eko, ni nkan bi aago mẹjọ ni oun fun'ra rẹ ti bẹrẹ iwọde. Ninu fidio kan to fi sori ayeluajara, ni a ti ri Yomi, ati gende ọkunrin bi i mẹrin, ti wọn jọ kọwọrin lọ sibẹ. Yomi ti o n fun'ra rẹ wọ aṣọ dudu, ibori dudu lo sọ ọrọ apilẹsọ pe o yẹ ki awọn ọdọ Naijiria dide fun nkan to tọ. O ni kii ṣe pe o n sọ pe ki wọn o tu Baba Ijẹsha silẹ, tabi ma gbe e lọ sile ẹjọ. ""Nkan ti mo n ja fun ni pe ki wọn o gba beeli rẹ, nitori pe wọn n fi akoko rẹ ṣofo ni ahamọ."" Oriṣiriṣi akọle si ni wọn gbe dani. Ninu awọn akọle naa ni wọn kọ awọn ọrọ si lati fi ẹhonu wọn han pe 'iwa titẹ ẹtọ ọmọniyan mọlẹ ni awọn ọlọpaa n hu'. Awọn akọle miran n fi ẹsun kan pe awọn kan ti leri lati pa Baba Ijẹsha to ba fi kuro ni ahamọ. Bi awọn ọmọ ẹyin Yomi ṣe n na awọn akọle naa soke ni kọọkan, l'oun naa n kà to si n ṣe alaye l'ẹkunrẹrẹ lori nkan ti awọn akọle naa duro fun."	https://www.bbc.com/yoruba/awon-iroyin-miran-57085273
politics	Ekiti state PDP Congress: Fayose, Olujimi, Oni ń forígbárí nítorí ìdìbò wọ́ọ̀dù tó wáyé lẹ́gbẹ́ òṣèlú PDP l'Ekiti	Ina edeaiyede n jo laarin awọn eekan oloṣelu lẹgbẹ oṣelu PDP ni ipinlẹ Ekiti paapaa laarin igun gomina tẹlẹ, Ayọ Fayose ati igbakeji rẹ nigbakan ri to tun jẹ sẹnetọ lọwọ bayii nileegbimọ aṣofin apapọ Naijiria. Ko si ohun meji to n fa awuyewuye laarin wọn ju abajade eto idibo ati yan awọn aṣoju ẹgbẹ oṣelu PDP ni wọọdu to waye nipinlẹ Ekiti lọjọ Satide, ọjọ karundinlogun oṣu kinni ọdun 2022. Ninu ọrọ to ba BBC News Yoruba sọ, Sẹnetọ Abiọdun Olujimi ṣalaye pe lara ọna ati mu iṣọkan igbọraẹniye ati alaafia pada sagbo ẹgbẹ naa nipinlẹ Ekiti lawọn fi wo eto naa. O ni igbagbọ awọn ṣaaju eto naa ni pe gbogbo ẹgun iṣaaju to da wahala silẹ ni wọn yoo dana sun. Amọsa, o ni ọrọ ko ri bẹẹ nigba ti awọn rii pe meji ninu awọn eeyan to wa nidi wahala naa lati ipilẹ wa ni wọn tun yan lati ṣe akoso idibo aṣoju naa. Sẹnatọ Abiọdun Olujimi fi ẹsun kan Oloye Ayọ Fayose pe oun gan ni eku ẹda to n da ina alaafia PDP ru paapa pẹlu ti idibo aṣoju wọọdu naa. Sẹnetọ naa ṣalaye pe inu kọrọ ile kan ni awọn igun OPA to jẹ ti Fayoṣe ti kọ orukọ awọn aṣoju ti wọn fẹ laifi ti awọn igun ti 'Repositioning' to wa pẹlu Olujimi ṣe. Amọṣa ninu ọrọ to ba BBC News Yoruba sọ, gomina tẹlẹ nipinlẹ Ekiti, Ayọdele Fayoṣe ṣalaye pe oun o ba ẹnikẹni ja. O ni eeyan oun ni gbogbo wọn, oun ko si tii ṣe ohnunkohun to buru gẹgẹ bii aṣiwaju ẹgbẹ oṣelu naa. Fayoṣe ṣalaye pe oun o mọ idi ti awọn oludije ti ọrọ kan ṣe n pariwo oun nigba ti wọn mọ pe oun kii ṣe Oludije. Oṣoko, gẹgẹ bi orukọ inagijẹ ti ọpọ maa n pe e ṣalaye pe niwọn igba to jẹ wi pe nitori pe awọn oludije naa ri oun gẹgẹ bii eeyan pataki lagbo oṣelu ni wọn fi n da orukọ oun. O ni gbogbo awọn ileeṣẹ agbofinro ni wọn ni akọsilẹ pe eto idibo ati yan awọn aṣoju ẹgbẹ oṣelu PDP ni wọọdu waye nipinlẹ Ekiti, oun kọ lo si gba wọn siṣẹ. Lara awọn eekan oloṣelu ni ipinlẹ Ekiti to n gbaradi lati dije fun ipo gomina labẹ aṣia ẹgbẹ oṣelu PDP ni ipinlẹ Ekiti, Biọdun Olujimi  ati Ṣẹgun Oni fọn si igboro ilu Ado Ekiti lati ṣe iwọde takogomina ipinlẹ naa tẹlẹ, Ayọdele Fayose. Ẹsun ti wọn n fi kan Fayose ni pe o ti n dọwọ ru pẹlu ibo yiyan awọn adari ati aṣoju ẹgbẹ naa lẹsẹpupu wọọdu eyi to waye lọjọ Satide ọjọ karundinlogun, oṣu Kinni dun 2022. Awọn ọmọ ẹgbẹ oṣelu PDP kan dara pọ wọ iwọde naa ti wọn si n ke sawọn alaṣẹ ẹgbẹ oṣelu naa lati fofin de Fayoṣe lẹgbẹ oṣelu naa. Wọn ni o n ṣe agbẹyinbẹbọjẹ fun gbogbo ilakaka awọn alaṣẹ ẹgbẹ oṣelu naa nipa dida ṣe idibo yiyan awọn adari wọdu ni gbọngan adani rẹ kan lasiko to si jẹ pe ipade idibo ti ẹgbẹ fọwọ si gan n lọ kaakiri awọn wọọdu mẹtadinlọgọsan nipinlẹ naa. Awọn oludije mejeeji naa wa ke sawọn adari ẹgbẹ oṣelu naa lati maṣẹ fọwọ kan iwe orukọ awọn adari wọọdu yoowu ti Ayọdele Fayose ba fi ranṣẹ si wọn nitori pe, ni ti awọn o, ipade idibo yiyan adari ẹgbẹ oṣelu PDP lawọn wọọdu nipinlẹ Ekiti ko waye. Awọn alaṣẹ apapọ ẹgbẹ oṣelu PDP  ni awọn ti tẹwọ gba abajade ipade idibo yiyan awọn adari ati aṣoju ẹgbẹ naa lẹsẹpupu wọọdu lati ipinlẹ Ekiti. Ninu atẹjade kan ti wọn fi si oju opo ikanni Twitter ẹgbẹ oṣelu PDP awọn alaṣẹ ẹgbẹ oṣelu naa ni awọn yoo wa ojutu si awọn aawọ to suyọ lasiko ipade idibo naa. Atẹjade ọhun ti alukoro ẹgbẹ oṣelu PDP lapapọ, Debọ Ologunagba fọwọ si ṣalaye pe bi wọn ṣe n tẹwọ gba esi idibo naa ni wọn tun tẹwọ gba awọn iwe ẹhonu latọdọ awọn mọ ẹgbẹ to ni ẹhonu kan kabi omiran. O ni gbogbo rẹ ni wọn yoo yẹwo lati rii daju pe alaafia n jọba.	https://www.bbc.com/yoruba/afrika-60034883
health	2nd wave of Covid-19: Wo bí àjọyọ̀ ọdún ṣe lè wáyé ní ìpínlẹ̀ rẹ̀ lọ́dún yìí lábẹ́ àwọn òfin tuntun nípa COVID-19	Wo bi ajọyọ ọdun ṣe lee waye ni ipinlẹ rẹ labẹ awọn ofin COVID-19 tuntun Opin ọdun de, pọpọṣinṣin ọdun tẹlee, bẹẹni ipenija ati ipaya nipa ọwọ keji ajakalẹ aarun COVID-19 naa ko gbẹyin; gbogbo rẹ lopin ọdun 2020 yii naa ni. Ni iru asiko yii, kaakiri agbaye lawọn eeyan yoo ti maa minijọjọ kiri ti wọn yoo si maa gbaradi fun oniruuru ipejọpọ pọpọṣinsin ọdun eleyii ti ko ni ri bẹẹ lọdun 2020 bayii nitori awọn akọtun iṣẹlẹ ajakalẹ aarun COVID-19 lagbye bayii, ti ko si yọ Naijiria silẹ. Idi niyi ti awọn ijsba lẹkajẹka, ipinlẹ ati ti apapọ pẹlu ṣe ti gbe awọn aṣẹ kan silẹ fun titẹle lasiko ọdun yii ki ajakalẹ arun naa ma baa di tọrọ fọkale lorilẹede Naijiria. Eyi ni awọn igbesẹ tawọn to wa ni ijanu iṣejọba lawọn ipinlẹ to wa lẹkun iwọ ooru gusu  orilẹede Naijiria gbe lati dena ọwọja aarun COVID-1 Ipinlẹ Ondo wa lara awọn ipinlẹ to kọkọ gbe igbesẹ lori ilana bi awọn olugbe ipinlẹ naa yoo ṣe ṣe ọdun si. Iwọgile awọn ayẹyẹ Keresimesi ati opin ọdin gbogbo bii adura aisun  ọdun, ayẹyẹ ọlọpọ ero Carnival, pẹlu ayẹyẹ wẹjẹwẹmu gbogbo. Lẹyin ti gomina ipinlẹ naa ti lugbadi aarun COVID ti iroyin si tun ti n fihan pe iye awọn to n ko aarun naa lojoojumọ tunt ti n peleke sii gẹgẹ bi awọn agbejade ajọ to n gbogun ti ajakalẹ aarun lorilẹede Naijiria, NCDC ṣe n gbe e jade lojojumọ ni Gomina Babajide Sanwo-Olu ti gbe awọn ilana akọtun sita ti yoo de bi ọrs pọpọṣin'sin ọdun yoo ṣe lọ ni ipinlẹ naa. Lara awọn ilana to gbe kalẹ ree. Laipẹ yii ni awọn oluwadi ijinlẹ nipa kokoro arun ni ibudo iwadi imọ igbalode nipa kokoro arun to wa lọgba fasiti Redeemers University ni ilu Ẹdẹ pariwo sita pe o jọ bi ẹni pe ẹya tuntun kokoro aarun COVID-19 ti wọ ipinlẹ Ọṣun eleyi to ko jinijini bo ọpọ. Ijọba ipinlẹ naa gbe awọn ilana kan kalẹ lati rii daju pe wahala ajakalẹ arun naa ko tun burẹkẹ lẹẹkeji. Ipinlẹ Ekiti naa ko gbẹyin ninu igbesẹ ilana lati wa ọwọ ajakalẹ arun COVID-19 to tun fẹ maa gbẹnu soke bayii bọlẹ.	https://www.bbc.com/yoruba/afrika-55436758
sports	Germany football naked protest: Àwọn olùfẹ̀hónúhàn bọ́ra sí ìhòhò lórí pápá lòdì sí sísọ eré bọ́ọ̀lù di jẹunjẹun	"Awọn eeyan kan lorilẹ-ede Germany ti lọ sori papa ni ihoho ọmọluabi lọna ati ṣefẹhonuhan lodi si sisọ ere bọọlu di jẹunjẹun. Ifẹhonuhan naa lo waye nipasẹ ifẹsẹwọnsẹ kan ti ayaworan Gerrit Starczewski gbe kalẹ ni papa iṣere Stimberg ni Ruhr. Awọn eeyan naa lọ sori papa lai wọ aṣọ kankan, yatọ si ibọsẹ ati bata ti wọn fi n gba bọọlu, bẹẹ ni wọn tun kọ nọmba agbabọọlu si ẹyin wọn. Starczewski ni igbesẹ naa waye lọna ati fi ẹhonu han lodi si ohun ti wọn sọ ere bọọlu da laye ode oni pẹlu ihoho awọn eeyan naa. O ni ""Ere bọọlu ti da idakuda laye ode oni, idi niyii ti a fi wa ni ihoho."""	https://www.bbc.com/yoruba/afrika-53814018
sports	Champions League: Chelsea jogodo nínú ìdíje FA Cup, báwo ni ọ̀rọ̀ yóò ṣe rí pẹ̀lú Man City?	Gbangba yoo dẹkun, kedere yoo si bẹẹ wo lalẹ ọjọ Abamẹta nigba ti ẹgbẹ agbabọọlu Chelsea ati Manchester City ba waako ninu ifẹsẹwọnsẹ aṣekagba idije UEFA Champions League ti saa bọọlu 2020-2021. Papa iṣere Estadio do Dragao ni Porto lorilẹede Portugal ni ifẹsẹwọnsẹ to lamilaaka ọhun yoo ti waye ni deedee ago mẹjọ alẹ. Gbogbo eto lo ti to fun ifẹsẹwọnsẹ naa lati gberasọ lalẹ ọjọ Satide. Awọn ohun to yẹ ki ẹ mọ niyii nipa ifẹsẹwọnsẹ Champions League alẹ ọjọ Abamẹta ni Porto. Akọkọ ni pe, ẹgbẹ agbabọọlu ilẹ Gẹeṣi ni Chelsea ati Man City ti wọn yoo jọ ta kangbọn ninu aṣekagba idije UEFA Champions League. Man City ko tii gba ife ẹyẹ Champions League ri, koda igba akọkọ ree ti wọn n kopa ninu aṣekagba idije naa. Chelsea ni ti wọn ti gba idije naa lẹẹkan nigba ti wọn lu Bayern Munich lọdun 2012. Chelsea ti fagba han Man City lẹẹmeji laipẹ yii ninu idije FA Cup ati idije Premier League. Ẹgbẹrun mẹrindinlogun abọ oloworan ni yoo lanfaani lati wo ere bọọlu naa ni Porto. Awọn ikọ mejeeji lawọn agbabọọlu dantọ lati kopa ninu idije alẹ ọjọ Satide ayafi Ilkay Gundogan Man City to kọlu Fernandinho nigba ti wọn n gbaradi. Akọnimọọgba Man City, Pep Guardiola ti gba ife ẹyẹ Champions League nigba meji lasiko to fi jẹ olukọni Barcelona. OLukọni Chelsea ni tiẹ, Thomas Tuchel ko ti gba ife naa ri gẹgẹ bi akọnimọọgba. Amọ, oun lo gbe ẹgbẹ agbabọọlu PSG wọ aṣekagba idije ọhun ni saa bọọlu to lọ, ṣugbọn Bayern Munich fagba han wọn lati gba ife naa.	https://www.bbc.com/yoruba/ere-idaraya-57291443
religion	Sotitobire: Adájọ́ sọ̀rọ̀ nípa ọjọ́ ìdájọ́ fún Wòlíì Sotitobire Alfa Babatunde	"Adajọ to n gbọ ẹjọ ẹsun ijọmọgbe ti wọn fi kan gbajugbaja wolii ijọ Sọtitobirẹ Praising Chapel ni ilu Akurẹ, Alfa Babatunde ti ọpọ mọ si sọtitobirẹ atawọn mẹfa miran ti sọ ọjọ ti yoo gbe idajọ kalẹ. Wọn n fi ẹsun kan wolii Sọtitobirẹ ati awọn oṣiṣẹ ijọ naa mẹfa pe wọn lọwọ si bi ọmọ ọdun kan, Kọlawọle Gold ṣe poora ni ileejọsin naa ni oṣu kọkanla ọdun 2019. Adajọ to n gbọ ẹjọ naa kede bi idajọ ẹjọ naa yoo ṣe lọ lẹyin ti gbogbo awọn agbẹjọro fun igun gbogbo ti ọrọ kan ti fi ẹnu awijare ati atotonu wọn lori ẹjọ naa jona sibi kan. Ni oṣu keji ọdun yii ni igbẹjọ bẹrẹ lori ẹsun ijọmọgbe ati igbimọpọ hu iwa ijọmọgbe ti wọn fi kan awọn meje naa. ẹlẹri mẹsan ni awọn agbẹjọro ijọba pe nigba ti awọn agbẹjọro fun Wolii Sọtitobirẹ atawọn ọmọ ijọ rẹ naa si pe ẹlẹri marundinlogun ati ọpọlọpọ ẹri. Awọn agbẹjọro, Wolii Sọtitobirẹ Oluṣọla Oke n fẹ ki ile ẹjọ wọgile ẹjọ naa. O fi kun un pe iṣẹ arumọjẹ lasan lawọn agbofinro DSS ṣe lori iwadii wọn. O ni yatọ si pe wọn fi ọrọ wa Pasitọ naa lẹnu wo, ko si nnkan kan gboogi ti wọn lee mu jade gẹgẹ bi ẹri lẹyin ti wọn yẹ ile ẹjọ naa wo. Bakan naa lawọn amofin yoku naa gbee nidi lori eyi. Amọṣa, agbẹjọro ijọba, ti amofin agba ipinlẹ Ondo, Adekọla Ọlawoye lewaju fun rọ ile ẹjọ naa lati fi iya to ba tọ jẹ wọn nitori awọn ẹri to ṣarajọ lori ẹjọ yii. Onidajọ Oluṣẹgun Oduṣọla wa ṣalaye fun awọn agbẹjọro naa pe idajọ oun lo kan. O kede pe oun yoo fi ọjọ idajọ ṣọwọ sawọn igun mejeeji laipẹ. Titi di igba naa, o ni ki wọn da awọn afunrasi ọhun pada si ọgba ẹwọn Olokuta. Gẹgẹ bi igbejọ ṣi ṣe n lọ lọwọ lori ẹsun ti wọn fi kan oludasilẹ ijọ Sotitobire Praising Chapel l'Ondo, Wolii Alfa Babatunde atawọn ọmọ ijọ rẹ mẹfa tun ti farahan nile ẹjọ lonii lati lọ jẹwọ pe awọn sọ ọrọ ti wọn kọ silẹ. Ẹwẹ, ko pẹ rara ni adajọ kede pe wan tun ti sun ẹjọ naa siwaju. Ọsẹ kẹfa ree ti wọn ti gbọ ẹjọ wọn gbẹyin nigba ti wọn pa oju ẹjọ eyi ti agbẹjọrọ afurasi gangan n wi de ni ọjọ kejilelogun oṣu keje, ọdun 2020. Pásítọ̀ ìjọ Sotitobire padà yọjú sílé ẹjọ́ lónìí, àbọ̀o rèé... Wo ohun tí Adájọ́ ṣe sí àṣùwọ̀n ìfowópamọ́sí Wòlíì Sotitobire Oludari ẹka idajọ ni ileeṣẹ to n ri si ọrọ idajọ, Grace Olowoporoku lo n lewaju ifarahan fun olupẹjọ nigba ti Agbẹjoro Olusola Oke ati Akinyemi Omoware n duro fun olujẹjọ. Nitori bi ọmọ kekere kan, Gold Kolawole se dede poora ni Sọọṣi Wolii yii ni Akure ninu oṣu kọkanla ọdun 2019 ni ẹjọ ti wọn ṣi wa lori rẹ bayii. Ẹwẹ, o yẹ ki awọn olujẹjọ wa sọ pe ""bẹẹ ni a sọ ọrọ ti a sọ ti wọn gba ohun wa kalẹ"" lonii ṣaaju idajọ ti adajọ Olusegun Odusola yoo da ṣugbọn wọn ti ni ko tun ri bẹẹ mọ. Eyi lo mu ki wọn sun igbẹjọ naa siwaju di ọjọbọ ọjọ kẹtadinlogun oṣu kẹsan yii. Ọmọ kekere naa, Gold Kolawole yẹ ko ṣe ayẹyẹ ọdun meji lọjọ Abamẹta to kọja. Ọsán jáá! òṣèré àti ọ̀jọ̀gbọ́n Tiatia, Ayo Akinwale jáde láyé Kọlọrun jẹ ki abiyamọ o jeere ọmọ. Ọjọree bi ana yii lọdun meji sẹyin nigba ti ọmọ tuntun jojolo, Gold Kolawole dele aye, lai mọ ohun to n duro de oun. Oni yii gan-an, ọjọ kejila, oṣu Kẹsan, si ni Gold, ọmọ kekere to sọnu ninu ijọ Sotitobire Miracle Centre nilu Akure, ko ba pe ọdun meji. Ọjọ kẹwaa, oṣu Kọkanla, ọdun 2019, ni iroyin jade pe, ọmọ naa deede poora ninu ṣọọṣi naa ni ẹka awọn ọmọde ti iya rẹ gbe e lọ, lọjọ isinmi naa. Gbogbo igbiyanju awọn obi rẹ lati ri lo ja si pabo, koda ọrọ ti di tileeṣẹ ọlọpaa. Iya ọmọ naa, Modupe Kolawole ṣalaye fun BBC Yoruba pe, inu oṣù kẹfa lawọn ṣẹṣẹ bẹ̀rẹ̀ sí ní lọ sí ṣọọṣi naa, ki iṣẹlẹ yii to o waye. Iya Gold salaye bi ko ṣe ki n fẹ fi ọmọ rẹ silẹ ati bi awọn ẹṣọ ijọ ṣe ni o yẹ ko maa gbe ọmọ rẹ lọ si yara ti wọn n ko awọn ọmọ wẹwẹ si. Bakan naa, lo tun sọ nipa bo ṣe pada gbe ọmọ naa lọ si yara awọn ọmọ wẹwẹ, ati bo se wa di ohun to n kọ ni lẹnu lati sọ bi ọmọ ọdun kan ti ko tii le rin tabi sọrọ ṣe poora. Iṣẹlẹ yii mu ki awọn agbofinro mu Pasitọ ijọ Sotitobire, Alfa Babatunde, ti wọn si fi ẹsun kan oun ati awọn ọmọ ijọ rẹ bi i mẹrin, pe wọn mọ nipa bi ọmọ naa ṣe sọnu. Lara awọn ẹsun ti awọn obi Gold fi kan Alfa ni pe, ko ja ọrọ ọmọ naa kunra lasiko ti wọn fi to o leti pe o sọnu. Koda, Deji ti ilu Akurẹ, naa pe awọn obi, pasitọ ati awọn miran lati bura nidi oriṣa nipa nkan ti wọn mọ lori bi ọmọ naa ṣe sọnu. Lati asiko naa si ni Pasitọ Alfa Babatunde ati awọn ọmọ ijọ rẹ ti wọn mu ti wa ni ọgba ẹwọn Olokuta nilu Akurẹ, nibi ti wọn n gba lọ sile ẹjọ fun igbẹjọ. Ko tan sibẹ o, lasiko ti ọrọ bi ọmọ naa ṣe sọnu ṣi n gbona janjan, ni awọn eeyan kan dana sun ṣọọṣi Sotitobire, ""nitori wọn fura pe ori pẹpẹ inu ṣọọṣi naa ni wọn ri Gold Kolawole mọlẹ si"". Ṣugbọn awọn ọlọpaa sọ pe ko si nkan to jọ nkan bẹ ẹ. Koda, awọn eeyan naa pa ọkan lara awọn ọlọpaa to lọ ọ doola ṣọọṣi naa. gbogbo bi igbẹjọ pẹlu Alfa Babatunse si se n lọ si lati sawari ọmọ naa ni BBC n mu wa fun yin."	https://www.bbc.com/yoruba/afrika-54129130
politics	Ẹ foríkorí, ẹ fẹnukò lórí ẹnìkan ṣaájú ètò ìdìbò abẹ́nú ẹgbẹ́ – Ààrẹ Buhari sí àwọn olùdíje APC	Ààrẹ Muhammadu Buhari ti gba àwọn olùdíje sípò Ààrẹ lábẹ́ àsíá ẹgbẹ́ òṣèlú All Progressives Congress, APC lámọ̀ràn láti foríkorí, kí wọ́n fikùnlukùn láti mú ẹnìkan láàárín wọn tí yóò gbé àsíá ẹgbẹ́ láti dupò lọ́dùn 2023. Ní álẹ́ ọjọ́ Àbámẹ́ta, ọjọ́ Kẹrin, oṣù Kẹfa ọdún 2022 ni Ààrẹ Buhari ṣe ìpàdé pẹ̀lú àwọn olùdíje sípò Ààrẹ lábẹ́ ẹgbẹ́ òṣèlú APC . Ààrẹ Buhari ní ìfẹnukò wọn nìkan ló le mú ẹgbẹ́ àwọn ṣe àṣeyorí níbi ètò ìdìbò gbogbogboò ọdún 2023. Bákan náà ló ni ìpàdé náà wáyé ní ìtẹ̀síwájú ìfukùlukùn àwọn láti ri dájú pé ẹni tó gbé oúnjẹ fẹ́gbẹ́ gbàwo bọ̀ ní àwọn yan sípò gẹ́gẹ́ bí olórí. Bẹ́ẹ̀ náà ló yin gbogbo àwọn olùdíje lákin ìgboyà àti ẹ̀mí ìfarajìn tí wọ́n ní láti sin orílẹ̀ èdè baba wọn gẹ́gẹ́ bí wọ́n ṣe gbèrò láti ṣe Ààrẹ Nàìjíríà. Ó fi kun pé wíwá ní ìṣọ̀kan àti pé ìmọ̀ àti èrò àwọn ṣọ̀kan ló jẹ́ kí àwọn jáwé olúborí níbi ètò ìdìbò ọdún 2015 àti 2019. Ó ní ní àwọn àsìkò náà ìfẹ́ ìlú àti ti ẹgbẹ́ òṣèlú àwọn ló múmú ní óókan àyà gbogbo olùdíje tí àwọn sì foríkorí láti pinu lórí ẹnìkan, ó ní èyí ni òun fẹ́ kí wọ́n tún ṣe ní àsìkò yìí. Buhari tẹ̀síwájí pé bí ètò ìdìbò ọdún 2019 ṣe ń súnmọ́ etílé, ẹgbẹ́ APC gbọdọ̀ kọbi ara sí gbogbo àwọn àyípadà tó ti wáyé nínú ìlú, tẹ́tí sí gbogbo ohun tí àwọn ènìyàn ń fẹ́, tú ara mú kí wọ́n sì di ara wọn ní òṣùṣù ọwọ̀. Ó ní gbogbo àwọn gómìnà ẹgbẹ́ òṣèlú APC ní òun ti kọ́kọ́ bá ṣe ìpàdé tí òun sì sọ fún wọn wí pé ẹni tí àwọn ènìyàn Nàìjíríà yóò ní ìgbẹkẹ̀lé nínú rẹ̀ gẹ́gẹ́ bí ààrẹ tí yóò sì mú kí ẹgbẹ́ àwọn jáwé olúborí lásìkò ìbò. Ààrẹ ní òun kò ní dẹ́kun ṣíṣe irú àwọn ìpàdé báyìí títí àwọn yóò fi parí gbogbo ètò ìbò náà.	https://www.bbc.com/yoruba/articles/cz57djmkdkxo
religion	Olusegun Obasanjo: Màá fi ìyókù ayé mi sin Ọlọ́run áti ènìyàn	Ààrẹ tẹ́lẹ̀ ní orílẹ̀èdè Nàíjíríà, Matthew Okikíola Arẹmu Olusegun Obasanjo, ti salaye pe koko ni ara ọta le fun oun, tori pe oun jẹ ọmọ oko. Lásìkò tó ń bá BBC Yorùba sọ̀rọ̀, Ọbasanjọ ni ki ọ̀rọ̀ òun tó dayọ, ojú ti rí, pàápàá jùlọ lásìkò ti òun wà lọ́gbà ẹ̀wọ̀n. Lasiko to n sọ ohun ti oju rẹ ti ri lọgba ẹwọn, Obasanjo sàlàyé pé, òhun kò ni ìrètí mọ ninu ọgba ẹwọn, nítori àṣẹ Abacha ni pé a fi ti òun ba kú ni òun àti àwọn méjì míràn to lé jáde lẹ́wọ̀n. Ọbasanjọ ni riro ni ti eniyan lọrọ naa jẹ, tori sise ni ti Ọlọrun ọba, sùgbọ́n nípa ore ọfẹ́ Ọlọ́run, oun nìkan ni oun jáde laaye lọgba ẹwọn. Obasanjo wá sàlàyé pé nígbà ti Ọlọ́run ti ṣe irú oore yìí fún oun, kò si ǹkankan to ku fun oun ju láti máa dúpẹ́ lọ. Obasanjo dupe lọwọ Olorun pe oun pada jade lẹwọn. O ni MKO Abiola, Oun ati Shehu Yaradua ni Abacha sọ pe awọn ko ni jade lẹwọn ṣugbon oun, Obasanjọ ri aanu gba. O gbadura pe ki ohun rere pada jade lorilẹ-ede Naijiria laipẹ.	https://www.bbc.com/yoruba/afrika-47458579
sports	Chinonso Eche: Mo fẹ́ dà bíi Messi, Ronaldo àti Okocha	Ọmọ ti yoo ba jẹ Aṣamu, kekere ni yoo ti maa jẹ ẹnu ṣamuṣamu. Chinonso Eche, tii se ọmọ ọdun mọkanla ree, to jẹ elege ara nilu Warri, ko si si elege to dabi rẹ. Lati ọmọ ọdun mẹjọ ni Chinonso ti bẹrẹ ege gige, to si fẹ dabi Messi, Ronaldo ati Okocha. O tun fẹ di ilumọọka agbabọọlu fun awọn gbajugbaja ẹgbẹ agbabọọlu agbaye bii Super Eagles ilk wa, Barcelona, Real madrid ati Chelsea. Ẹ wo fidio yii lati mọ iru ara ti Chinonso n fi bọọlu da nidi ege gige.	https://www.bbc.com/yoruba/afrika-49705756
sports	Falconets gbo ewuro soju orilẹ ede Cameroon nínú ìdije eré ti ilẹ Afrika	Ẹgbẹ agbaboolu ọjẹ wéwé orilẹ-ede Naijiria ti ọjọ ori wọn ko ju ogun ọdun lọ ni wọn ti fi agba han ojugbaa wọn ti ilẹ Cameroon. Awọn agbaboolu yii kogoja lati gba ẹbun wura ti ilẹ Afrika lẹyin ọdun mejila ti wọn ti gba a gbẹyin. Bo tilẹ jẹ pe, ọmi ni awọn ẹgbẹ agbaboolu naa kọkọ gba ni ori papa Boubker Aamar ni ipele akọkọ ati ikeji ifẹsẹ wọn sẹ naa. Nigba ti adari eto lori papa pe fun idije ifẹsẹ-wọn- sẹ ojule si ojule ti o mu ki Naijiria gba amin ayo mẹta si meji si ile ojugba wọn. Ninu eyi ti o ti fun ẹgbẹ agbaboolu ti orilẹ ede yii ni anfaani lati fi ẹyin ojugba wọn gbolẹ Awọn ẹgbẹ agbabolu mejeeji ni wọn jọ figa gbaga lati jawe olubori ko to di wi pe ẹkọ ko soju mimu fun ikọ ti Cameroon. Nina ti ikọ ti orilẹ ede Naijiria na ojugba wọn yii fihan wi pe igba akọkọ re lati bii ọdun 2007 lẹyin ẹẹmarun ti wọn ti gbiyanju.	https://www.bbc.com/yoruba/ere-idaraya-49522470
entertainment	Funmi Awelewa - N kò ní gbà kẹ lò mí tán, kẹ wá já mi jù sílẹ̀ bíi náírà márùn-ún àlòkù	"Ọ̀pọ̀lọpọ̀ àwọn olólùfẹ́ Orijafunmi Awelewa, lọ tí ń janu lójú òpó Instagram láti gbé sẹ́yìn gbajúgbajà òṣèré olólùfẹ́ wọn, tó sọ̀kò ọ̀rọ̀ lu àwọn akẹ́gbẹ́ rẹ̀. Àwọn akẹẹgbẹ́ rẹ̀ yìí ló ní wọ́n fẹ́ràn láti má sanwó iṣẹ́ tí wọ́n bá bẹ akẹ́gbẹ́ wọ́n láti kópa nínú sinimá agbéléwò. Gẹ́gẹ́ bí ó ṣe kọ́ soju òpó instagram rẹ̀,  ""ṣe ẹrí àwọn akẹ́gbẹ́ wa nínú eré tíátà, wọ́n fẹ́ràn láti máa bá àwọn ènìyàn ṣe, tí wọ́n bá rí àǹfààní lọ́dọ̀ ẹni náà ní. Ọmọ Iya mi jà f'órí rẹ̀. Awọ́n ènìyàn fẹ́ran láti lo ènìyàn, kì wọn sì já jù sílẹ̀ bí náírà márùn-ún àlòkù"" Orijafunmi ṣàlàyé pé kí gbogbo àwọn akẹ́gbẹ́ òun gbajumọ nǹkan tí yóò gbé oúnjẹ́ òòjọ́ wá sórí tábìlì wọ́n, nítorí lẹ́yìn ó rẹyìn, àwọn àti ẹbí nìkan ni yóò kojú nnkan tó bá jẹyọ. Ó fi kú pé kò sí anfaani kankan nínú kí ènìyàn jẹ́ ìlúmọ̀ọ́ká lai ni kọ́bọ̀ lápò. Ó wá ké sí àwọn akẹ́gbẹ́ rẹ̀ pé bí wọ́n bá pe oun si iṣẹ́, kí wọ́n ṣetán láti sanwó isẹ́ òun. Gbajúgbajà òṣèré náà, tí ọ̀pọ̀ mọ̀ sí Morili ni, ọ̀pọ̀ àwọn tó wà lókè kò ṣetán láti fà àwọn tó wà nílẹ̀ sókè, orí ara wọn nìkan ni wọn ń dù. Ọ̀pọ̀ àwọn olólùfẹ́ rẹ̀ ló ti wá ń kín ọ̀rọ̀ rẹ̀ lẹ́yìn pé, ọ̀rọ̀ Funmi Awelewa jána, àwọn òṣèré tíátà mìíràn pẹ̀lú wà lára àwọn tó gbàrùkù tí nǹkan ti Funmi sọ. Díẹ̀ lára àwọn tó kín Funmi lẹ́yìn lórí ọ̀rọ̀ náà rèé"	https://www.bbc.com/yoruba/afrika-57428338
politics	2023 Presidency: Iṣẹ́ Ọlọ́run tí mo gbé dáni kọjá ipò Ààrẹ Nàìjíríà – Bíṣọ̀ọ̀bù David Oyedepo	"Bí oníwá àti ẹlẹ́yìn ṣe ti ń kéde láti fi èròńgbà àti ìpinu wọn hàn láti díje sípò Ààrẹ orílẹ̀ èdè Nàìjíríà, adarí ìjọ Living Faith Church Worldwide tí ọ̀pọ̀lọpọ̀ mọ̀ sí Winners Chapel, Bíṣọ̀ọ̀bù David Oyedepo ní gbígbégbá òṣèlú fún òun ní àsìkò yìí dàbí kí ènìyàn máa padà sẹ́yìn. Nígbà tó ń sọ̀rọ̀ níbi àpérò kan, Oyedepo ní ó ti jù fún òun láti gbégbá tàbí máa díje du ipò Ààrẹ fún òun lásìkò yìí. Bákan náà ló rọ àwọn ọmọ ìjọ rẹ̀ láti ní ìfarajìn sí sínsin Ọlọ́run bó ṣe tọ́ kí Ọlọ́run le máa tó wọn ní gbogbo ìgbésí ayé wọn. Oyedepo ní òun ní ìgbàgbọ́ nínú orílẹ̀ èdè Nàìjíríà ni òun ṣì fi wà ní orílẹ̀ èdè yìí títí di àsìkò yìí tí òun sì ń fi gbogbo ìgbà àti tinútinú òun gbàdúrà pé kí orílẹ̀ èdè Nàìjíríà dára ju bó ṣe wà yìí lọ. Ó fi kun pé bí àwọn kan bá ń pe òun láti wá ṣe Ààrẹ Nàìjíríà túnmọ̀ sí wí pé òun ń padà sẹ́yìn ni nítorí òun tí Ọlọ́run pe òun fún jẹ́ láti sin gbogbo àgbáyé. Ó tẹ̀síwájú wí pé láti ọdún 1984 ni òun ti rí ìpè Ọlọ́run láti sìn-ín . ""Kódà èṣù gan náà ms wí pé kò sí wí pé kò sí bí ènìyàn ṣe máa jókòó ti Ọlọ́run tó ma wá jogun òfo."" ""Láti ìgbà tí mo ti wà ní ọmọ ọdún mọ́kàndínlógún ni mo ti máa ń gbàdúrà sí Ọlọ́run pé mi ò fẹ́ fi ìlú kan sílẹ̀ bí mo ṣe ba."" Ó ní iṣẹ́ Ọlọ́run kò sú òun láti ọdún 1976 tí òun ti bá Ọlọ́run pàdé."	https://www.bbc.com/yoruba/afrika-61372664
sports	Christian Eriksen: Agbábọ́ọ̀lù Denmark, Christian Eriksen, tó dákú lórí pápá ti jí padà níléèwòsàn	"Agbabọọlu orilẹ€de Denmark, Christian Eriksen ti ji saye nileewosan lẹyin to dakun lori papa lasiko ti orilẹede Denmark ati Finland fi n figagbaga lọjọ Satide. ṣaaju isinmi aarin ifẹsẹwọnsẹ naa ni wọn da a duro lẹyin ti agbabọọlu ẹni ọdun mọkandinlọgbọn naa to n gba bọọlu jẹun fun Inter Milan ṣa dede ṣubu lulẹ. Kiakia ni alamojuto ifẹsẹwọnsẹ naa, Anthony Taylor ti ke sawọn onimọ iṣegun ki wọn wa fun un ni itọju lori papa. Ajọ ere bọọlu nilẹ Yuroopu, UEFA sun ifẹsẹwọnsẹ naa siwaju nitori iṣẹlẹ naa ki wọn to tun kede pe ifẹwọnsẹ ọhun yoo waye ni agogo meje abọ alẹ ọjọ Satide kan naa. Iks agbabọọlu Finland ti fi atẹjade kan sita pe ""Christian Eriksen ti laju, ilera rẹ si ti duro deede ti wọn si ni awọn n fi ọkan gbadura fun pe ki ara rẹ tete bọ sipo"	https://www.bbc.com/yoruba/afrika-57455181
health	“Mo mu ìtọ̀, mo jẹ èédú àti iyẹ̀pẹ̀ nítorí àìsàn ‘Ovarian cyst’ tó kọlù mí”	Obirin ẹni ọdun mẹtalelogun kan, Efezino Patrick, ti ṣalaye ohun ti oju rẹ ri fun BBC lẹyin ti aisan “Ovarian cyst” kọlu. Asiko ti Efezino ṣi wa ni ẹni ọdun mẹtala ni aisan naa ti bẹrẹ ko to bọ lọwọ aisan naa lẹyin ọdun mẹwaa gbako. Yatọ si awọn ohun ti aisan naa mu ko padanu, aisan ọhun tun mu ki idaduro de ba igbesi aye rẹ. O ni “Ọmọ ile ẹkọ alakọbẹrẹ ni mi nigba ti aisan yii bẹrẹ, bẹẹ ni mo n gbe kiri titi de ile ẹkọ girama.” “Aisan naa mu ki ikun mi tobi, mo si n gbe ikun nla naa kiri to bẹẹ ti awọn akẹgbẹ mi nile ẹkọ  maa n ṣe yẹyẹ mi nitori bi mo ṣe ri ninu ạṣọ ile ẹkọ naa.” Efezino ṣalaye pe ṣọọṣi ni wọn ti kọkọ sọ fun oun pe awọn kan fẹ fun oun ni majele jẹ ṣaaju aisan ọhun. O ni “Lọjọ kan bayii  ni inu bẹrẹ si n dun mi, wọn gbe mi lọ sile iwosan ni Agbarho, amọ dokita sọ pe oun ko ri ohunkohun ninu mi, bẹẹ si ni inu ọhun bẹrẹ si n wu si.” “Ko si ibi ti iya mi ko de tan, bo ṣe n lọ sile iwosan naa lo n lọ sile awọn alagbo, to fi mọ oniruru ile ijọsin.” “Awọn kan tilẹ sọ pe ajẹ ni mi.” “Ko si ohun ti mi o mu ki aisan naa le lọ; bi mo ṣe n mu itọ mi naa ni mo n jẹ yẹpẹ, ti mo si n jẹ eedu.” Efezino ni ohun ṣi n lọ sile ẹkọ bo tilẹ jẹ pe aisan naa ko fun oun ni alaafia titi di igba ti ọga agba ile ẹkọ naa ni ki oun ma wa mọ. Gẹgẹ bi ohun to sọ, yatọ si ile ẹkọ oun to gba idaduro, oun ko to ẹni to n jade kuro ninu ile mọ. Efezino sọ pe bi awọn kan ṣe n pe oun ni iya ibeji ni awọn mii n pe oun ni ajẹ, bẹẹ naa ni awọn obi kan n ki awọn ọmọ wọn nilọ lati yago fun oun. Nipa ohun ti oju rẹ ri lasiko ti aisan naa n ba finra, Efezino sọ pe oun ko gbadura ki ọta oun ko irufẹ aisan naa lailai. Ẹwẹ, bo tilẹ jẹ pe lẹyin ọpọlọpọ ayẹwo, awọn dokita sọ fun Efezino pe aisan Ovarian Cyst lo kọlu, amọ o ni oun gbagbo pe iṣẹ awọn aye ni. Lẹyinorẹyin, wọn ṣe iṣẹ abẹ oni wakati mẹrin fun Efezino lati yọ ohun to wa ninu rẹ ohun, o si ni alaafia. Efezino sọ pe inu idunu ati ayọ ni oun wa bayii lẹyin iṣẹ abẹ naa, bẹẹ lo tun ṣalaye nipa awọn ohun ti oju rẹ ri lasiko aisan rẹ. O ni “Aisan naa lo da igbeyawo awọn obi mi ru, iya mi tun padanu owo rẹ, yatọ si awọn dukia to lu ni gbanjo loriṣiriṣi.” “Iya mi nikan lo duro ti mi ni gbogbo igba ti mo fi n dojukọ iṣoro naa.” “Awọn ẹgbọn mi, to fi mọ ọkọ iya mi naa ko fi mi silẹ nigba kọọkan.” Efezino sọ pe bayii, ni ṣe lo jọ bi pe wọn gbe ẹru wuwo kan kuro lori oun. O sọ pe “Ni bayii, mo le maa gbe igbe aye mi gẹgẹ bii awọn akẹgbẹ mi lai si wahala kankan.” “Iyatọ to kan wa nibẹ ni apa ti aisan naa ti da simi lara, amọ ko ṣe nnkan.” O ni oun nireti pe oun yoo ṣi pada sile ẹkọ laipẹ, amọ lọwọ yii oun ti n kọ iṣẹ awọn aṣaraloge ati ayaworan.	https://www.bbc.com/yoruba/articles/c9ex14n04lko
sports	Ifetedo FC: Ọ̀rẹ́ olóògbé ní Damilola kò sàìsàn, ó ń gbá bọ́ọ̀lu lọ́wọ́ ló kú	"Ọmọ ẹgbẹ agbábọ́ọ̀lù kan ni ìpińlẹ̀ Osun ti wọ́n pe orúkọ rẹ̀ ni Damilola, ló dédé subu lulẹ̀, tó sì kú ni àsìkò tó wà lórí pápá ni àgbègbè Ido ni ìpínlẹ̀ náà. Gẹ́gẹ́ bi àwọn ti ọ̀rọ̀ náà sójú wọ́n ṣe sọ, wọ́n lo n gbá bọ́ọ̀lù fún ẹgbẹ́ agbábọ́ọ̀lù rẹ̀, Premier Football Club, Ofetedo lọ́wọ́, ló bá subú. Ìròyìn sọ pé ni kété ti ọ̀rọ̀ náà ṣẹlẹ̀ ni wọ́n ti gbé ọmọkurin òun lọ si ilé ìwòsàn aládani kan fún ìtọ́jú. ""ilé ìwòsàn náà kò gbà á, bẹ́ẹ̀ ni wọ́n tún rù ú lọ si LAUTECH, ibẹ̀ ni wọ́n ti sọ fún wọ́n pé, ó ti jẹ́ Ọlọrún nípè. Ipele ifẹsẹwọnsẹ keji lo ti fẹ́ gbá bọ́ọ̀lu wòmí n gbá a-sí -ọ, amọ se lo kan sùbu, ti kò sì dìde mọ́. ""Kò fi àmì kankan hàn pé ó ṣe àìsàn rárá. Gbogbo ìgbà ló máa n gbá bọ̀ọ́lu fún ẹgbẹ́ agbábọ̀ọ̀lù rẹ̀,"" gẹ́gẹ́ bi ọ̀rẹ́ rẹ̀ ṣe sọ. Wọ́n ti sin olóògbé náà nilu Ido Osun lọ́jọ́ ìṣẹ́gun. Akiyesi Pataki: Àwòrán tí a lo tẹ́lẹ̀ to je ti egbe agbaboolu Knight FC kò ní í ṣe pẹ̀lú ìròyìn yìí."	https://www.bbc.com/yoruba/afrika-54084304
