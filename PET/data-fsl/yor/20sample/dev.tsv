religion	Oluwo: Àwọn adarí ẹ̀sìn Musulumi ṣe ayẹyẹ fún 'Grand Mufti, Oluwo kò yọjú	Awọn adari ẹsin Musulumi kan ṣabẹwọ si ilu Iwo, nipinlẹ Osun lati ṣe moriya fun Sheik Daood Imran Molaasan ti wọn yan gẹgẹ bi ''New Grand Mufti'' ilẹ Yoruba. Oluwo ti ilu Iwo, Oba AbdulRasheed Akanbi lo yan Sheik naa ni oye ẹsin Musulumi. Eleyii ti fa ariyanjiyan, ti o si ti di ọrọ ileẹjọ pẹlu idajọ pe Oluwo ko ni aṣẹ lati yan aṣoju ẹsin Musulumi, ati wi pe ko da ọwọ duro lori iyansipo naa. Ajọ League of Imams and Alfas lo gba ileẹjọ lọ lati pata si igbese Oluwo lati yan ẹnikẹni si ipo Musulumi. Amọ lẹyin wakati diẹ ti idajọ akọkọ naa waye, ni ileẹjọ giga tilu Osogbo tun pasẹ pe oun gbẹsẹ le asẹ akọkọ to waye saaju lati tako iyansipo Grand Mufti naa, to si ni ki wọn tẹsiwaju lati fi oye naa jẹ. Iwe asẹ ile ẹjọ naa ti Oluwo fi sọwọ sile isẹ BBC Yoruba fihan pe ọjọbọ, ọjọ kejidinlọgbọn osu kẹwa ọdun 2021 ni ileẹjọ pasẹ naa. Amọ, n ṣe ni awọn eniyan pejọ si ibi ayẹyẹ naa ni opin ọṣẹ lati yọ pẹlu oloye naa, amọ Oluwo ko yọju sibẹ. Nibi ayẹyẹ naa ti ẹgbẹ awọn Musulumi ni ilu Iwo ati Jamaát Taáwunil Muslimeen ṣe agbatẹru fun, ni Molaasan ti salaye pe Oluwo ti fi oun jẹ oye naa ki ọrọ ileẹjọ to de ilẹ. Malaasan to jẹ aarẹ ẹgbẹ Musulumi, Jama'atu Ta'awunul Mumineen ni oun yoo wa ọna lati ṣepade pẹlẹ-putu pẹlu awọn to n fi apa janu lati ri pe alaafia ati ifimọṣọkan waye laarin awọn musulumi. O ni awọn yoo jiroro lori ohun ti ẹsin Musulumi jẹ, ti awọn yoo si pe awọn adari ẹsin Musulumi Sunni ati Sufi lati ṣiṣẹ pọ lori ilọsiwaju ẹsin wọn. Awọn to pejọ si ibi ayẹyẹ naa ni Waziri ilẹ Yoruba, Sheik Yaqoob Muhammad AbdulBaqi, awọn adari ẹsin Musulumi lati ipinlẹ Oyo, Ogun, Kwara ati ilu Eko. Bakan naa ni awọn adari ẹsin naa ṣabẹwọ si Oluwo ni afin ọba, nibi to ti gbadura fun wọn to si ti gba wọn niyanju lati ṣiṣẹ pọ ninu irẹpọ. Saaju la ti mu iroyin wa fun yin pe, awuyewuye ko ti tan lori bi Oluwo ti ilẹ Iwo, Oba AbdulRasheed Akanbi ṣe yan Sheik Dawood Imran Molaasan gẹgẹ bi Grand Mufti ilẹ Yoruba. Ni Ọjọbọ, ọjọ kejidinlọgbọn oṣu kẹwaa ọdun 2021 yii ni ile ẹjọ giga kan niluu Osogbo paṣẹ pe Sheikh Molaasan ko gbọdọ pe tabi ri ara rẹ gẹgẹ bi Grand Mufti ilẹ Yoruba mọ titi ti ẹjọ ti wọn pe e yoo fi yanju. Ẹgbẹ awọn lmam atawọn aafa lo gbe ọrọ naa lọ si ile ẹjọ lati da Oluwo duro lori ati yan Sheik Molaasan loye. BBC Yoruba kan si Oluwo lori ọrọ yii, ṣugbọn kabiyesi ko fesi amọ Oluwo ni ki a ba Sheikh ti oun fi joye gan an sọrọ. Sheikh Molaasan sọ fun wa pe oun kii ṣe ọmọ ẹgbẹ awọn Imam ati aafa to pe ẹjọ yii, nitori naa, wọn ko le lo ofin kankan le oun lori. O ṣalaye pe awọn agbẹjọro oun naa ti wa lori ọrọ yii, wọn yoo si pade nile ẹjọ pẹlu awọn to pe oun lẹjọ. Lori ọrọ ti ẹgbẹ Imam atawọn aafa to sọ pe ko tọ si ọba alaye lati yan ẹnikẹni si ipo Mufti, Sheikh ni ọba laṣẹ lati yan Mufti gẹgẹ bi o ti laṣẹ lati yan Imam. ''Ẹgbẹ awọn baba wa kan ninu ẹsin Islam ni awọn to pe wa lẹjọ lori oye Mufti ti Oluwo fi mi jẹ. A kii ṣe ẹgbẹ kan naa, a kan jọ jẹ ẹleṣin Islam ni ati pe ti ile ẹjọ ba da ẹjọ ti ko ba tẹ wa lọrun, a ni anfani lati pe ẹjọ kotẹmilọrun. Emi o bawọn ṣe ẹgbẹ wọn, ẹgbẹ Ta'awun musulumi ni ẹgbẹ tiwa eleyii ti a si forukọ silẹ pẹlu ajọ C.A.C. Gbogbo mọṣalaaṣi wa ni ko si labẹ awọn Imam yii, bakan naa ofin ko fawọn Imam lagbara lati yan ẹnikẹni sipo. Ati pe awọn Imam to pe mi lẹjọ yii ko fi orukọ silẹ pẹlu ajọ ijọba C.A.C. Oluwo ti fi emi jẹ oye yii tipẹ, awẹjẹ-wẹmu lasan an ni a fẹ ṣe lọjọ Abamẹta ki ẹgbẹ Imam yii to pe mi lẹjọ,'' Sheikh Molaasan Akeugbagold rọ Oluwo lati fi ọrọ oye ẹsin Islam silẹ fawọn Alfa àti Imaamu: Ẹwẹ, Sheikh Akeugbagold Taofeeq ti rọ Oluwo lati maa dasi ọrọ oye jijẹ ninu ẹsin Islam. Akeugbagold sọ fun BBC Yoruba pe niṣe lo yẹ ki Oluwo fi awọn aafa silẹ lati maa yan eeyan sipo fun ra wọn. ''Awọn ọba ni wọn maa n yan Imam si ipo nilẹ Yoruba, amọ o le ma ba ẹsin Islam mu. Amọ, awọn aafa lo yẹ ki wọn maa fawọn eeyan jẹ oye ninu ẹsin Islam, mo si mọ pe awọn aafa ilu Iwo mọ bẹ. Ṣugbọn emi maa gba baba wa Oluwo ni imọran lati fi ọrọ ẹsin silẹ fawọn aafa. Ki wọn ma ba wọn fa tabi ba wọn du ohun kohun. Lẹyin Imam tawọn ọba maa n yan sipo, wọn kii dasi awọn oye yoku ninu ẹsin Islam,'' Akeugbagold lo sọ bẹẹ. Ninu atẹjade kan ti Oluwo fisita lọjọ Ẹti, tii se ọjọ keji ti idajọ naa waye, o ni oun n tẹsiwaju lọla ọjọ Satide lati se ayẹyẹ iwuye Grand Mufti Yoruba jẹ. Ọba alaye naa ni lẹyin ifikunlukun to yẹ, awọn eeyan ti ọrọ naa kan ti pahunpọ fọwọsi yiyan Sheik Dawood Imran gẹgẹ bii Grand Mufti tilu Iwo.	https://www.bbc.com/yoruba/afrika-59087698
entertainment	Baba Ijesha: TAMPAN ní Iyabo Ojo, Nkechi Blessing àtàwọn míì tó bá tàbùkù ẹgbẹ́ rugi oyin	"Yoruba ni agba kii wa lọja, ki ori ọmọ tuntun wọ, bẹẹ si ni agba ti ko ba kẹhun sọrọ, afaimọ ko ma kẹ itan sare. Idi ree ti ẹgbẹ to n sakoso awọn osere tiata lagbo ede Yoruba, TAMPAN, fi n ke tan tan pe se n fi ewe ọmọ mọ awọn ọmọ ẹgbẹ naa kan leti. Ẹgbẹ TAMPAN atawọn agbaagbaa oludari ere tiata sekilọ yii lasiko ipade akọroyin ti wọn se lọjọ Abamọta. Ẹgbẹ naa, ti agba osere tiata kan, Jide Kosoko gbẹnu rẹ sọrọ ni lati akoko yii lọ, oun ko ni fara mọ iwa ọyaju lati ọdọ ọmọ bẹ naa mọ. Ẹgbẹ TAMPAN wa ke si Iyabo Ojo ati Nkechi Blessing, ti wọn jẹ oserebinrin pe ki wọn fopin si iwa ifẹsunkan ni lọna aitọ, eebu ati itabuku ẹni, ti wọn n hu si ẹgbẹ ọhun. ""Wọn ti pe akiyesi ẹgbẹ TAMPAN si awọn iwa ibanilorukọjẹ tawọn eeyan kan ti ko ni iwa ikora ẹni nijanu, ti wọn si ro pe awọn ga ju ofin ẹgbẹ lọ, n hu. A n wo ọpọ iwa itabuku ẹni ti Iyabo Ojo n sọ si ẹgbẹ wa ati agbo osere tiata lapapọ. Gẹgẹ bi i ara awọn to da isẹ yii silẹ, a ko le kawọ gbera, ka si jẹ ki wọn maa paroko ti ko dara ransẹ si gbogbo aye lai da wọn lẹkun. Ohun to n sẹlẹ yii ti nipa ti ko dara lori orukọ rere wa, to si le tẹsiwaju lati sakoba fawọn osere tiata ti ko ni sna isẹ aje miran yatọ si ere tiata Yoruba. Nkechi Blessing naa ti dara pọ mọ iwa buruku yii to n tako ẹgbẹ wa, ta si n sọ pe O to gẹẹ."" Jide Kosoko, gẹgẹ bi ọmọ igbimọ majẹobajẹ fun ẹgbẹ TAMPAN ati agba osere tiata ni ede Yoruba, wa kilọ fun Iyabo Ojo ati Nkechi Blessing atawọn miran to n huwa bii tiwọn. ""Tẹ ba ro pe gbogbo aseyọri yin ati ohun tẹ da loni, kii se lati ipasẹ agbo ere tiata Yoruba ni, o sa yẹ kẹ mọ pe ẹka yii fun yin ni anfaani ati ayika to dara lati di ohun tẹ da lonii. Abuku si ẹnikan jẹ abuku si gbogbo wa, a si ke si awọn ẹka ẹgbẹ tiata miran lati sugba wa tẹ ba tẹsiwaju lati maa tabuku wa. A si fi n da yin loju pe tẹ ba tun tapa si ẹgbẹ wa, ẹ ko ni lọ laijiya."" Lara awọn agbaagba elere tiata miran to tun wa nibi ipade akọroyin naa ni Adebayo Salami, ti ọpọ mọ si ọga Bello, Ebun Oloyede, Bolaji Amusan ati Yinka Quadri. Bakan naa ni ẹgbẹ TAMPAN ti fesi si ọrọ kan ti Oloye Aderemi Adedeji, ti wọn tun n pe ni Olofana sọ nipa ọrọ Baba Ijesha. Olofana lo kede fawọn akọroyin pe ko si agba osere tiata lobinrin kankan ti yoo ni oun de ipo giga lai jẹ pe o ti ni ibalopọ pẹlu eeyan kan ninu ẹgbẹ naa. Amọ ẹgbẹ TAMPAN, ninu atẹjade kan to fisita kede ni ero agba osere naa kii se ero ẹgbẹ naa rara. ""Ẹgbẹ tiwa kii fara mọ iwa ibalopọ laibikita, bẹẹ ni kii se ara ilana ẹgbẹ wa. Bi agbaagba meji ba gba lati ni nnkan papọ, eyi ko tumọ si pe ohun to n sẹlẹ kaakiri ninu ẹgbẹ tabi agbo osere ni eleyi. Ko si ni akọsilẹ wa pe awọn osere binrin gbọdọ ni ibalopọ pẹlu akẹẹgbẹ lọkunrin tabi awọn ọga wọn, ki wọn to le debi giga ninu ẹgbẹ."" Atẹjade naa wa rọ awọn eeyan to ni iru eyi lero lati yipada nitori asise gbaa ni. TAMPAN ni awọn ohun to se pataki ki osere tiata kan to de ipo giga ni talẹnti rẹ, idanilẹkọ to gba ati afojusun lati mọ ohun to nwa."	https://www.bbc.com/yoruba/afrika-57628033
health	Health workers Strike: Àwọn òṣìṣẹ́ elétò ìlera lábẹ́ àsìá JOHESU fagilé ìyanṣẹ́lódì káàkiri Nàìjíríà	"Ẹgbẹ oṣiṣẹ eleto ilẹra lapapọ labẹ ẹgbẹ JOHESU ti kesi awọn oṣiṣẹ wọn lati pada si ẹnu iṣẹ. Ọjọ meje ṣẹyin ni wọn gunlẹ iyanṣelodi lati pe akiyesi ijọba si awọn ohun to jẹ ẹdun kan fun wọn. Amọ nibayii, awọn adari ẹgbẹ JOHESU naa ti wa paṣẹ fun wọn lati pada si ẹnu iṣẹ kaakiri orilẹede Niajiria. JOHESU ni awọn gbegile iyanṣẹlodi naa bi o tilẹ jẹpe ijọba apapọ ko i tii dahun si ibeere wọn. Ohun ti wọn n bere fun ni ki ijọba san owo oṣu ti wọn jẹ wọn, ki wọn si san owo ajẹmọnu ti ijamba ba ṣẹlẹ si oṣiṣẹ ilera lẹnu iṣẹ. Amọ, titi di wakati yii ijọba apapọ ko dahun si ibeere wọn, ki wọn to gunlẹ iyanṣẹlodi lati kilo fun ijọba. Nibayii, ẹgbẹ JOHESU ni awọn ọmọ ẹgbẹ yoo ṣe ipade lati ri wi pe awọn wa wọrọkọ fi sada lori igbesẹ ijọba yii, eleyii ti ko dun mọ wọn ninu. Ẹgbẹ oṣiṣẹ eleto ilera marun un lo wa labẹ ẹgbẹ oṣiṣẹ JOHESU. Ọjọ Kẹtala, Oṣu Kẹsan an, ọdun 2020 ni awọn oṣiṣẹ ilera naa gunle iyanṣẹlodi, ki wọn to ṣẹṣẹ pada si ẹnu iṣẹ bayii. Egberin ọtẹ lọrọ iyanṣẹlodi awọn oṣiṣẹ eleto ilera lorilẹede Naijiria yii o. Lẹyin ọjọ mẹta pere ti ẹgbẹ awọn dokita da iyanṣẹlodi ti wọn gunle duro, ẹgbẹ gbogbo oṣiṣẹ eleto ilera ni Naijiria, Joint Health Sector Unions, JOHESU naa ti kede iyanṣẹlodi kaakiri orilẹede Naijiria. Ẹgbẹ JOHESU paṣẹ pe ki awọn oṣiṣẹ eleto ilera da iṣẹ silẹ laago mejila oru ọjọ Aiku ọjọ kẹtala oṣu kẹsan an ọdun 2020. Ninu atẹjade kan ti ẹgbẹ JOHESU kede iyanṣẹlodi ọhun ninu atẹjade kan to fi sita lọjọ Aiku. Awọn alaṣẹ ẹgbẹ naa ti kọkọ ṣepade pọ pẹlu ijọba apapọ lọjọ Ẹti lori erongba rẹ lati gunle iyanṣẹlodi. Ẹgbẹ JOHESU sọ ninu atẹjade naa pe iyanṣẹlodi ọhun yoo tẹsiwaju nitori ijọba ko ṣetan lati ṣe ohun tawọn n fẹ fawọn oṣiṣẹ eleto ilera. Ẹgbẹ naa ti kọkọ fun ijọba ni ọjọ mẹẹdogun pe awọn yoo gunle iynaṣẹlodi ki wọn to bẹrẹ lọjọ Aiku. Lara ohun ti wọn n beere lọwọ ijọba atunṣe owo idojutofo fu itọja coronavirus, sisan owo oṣu ti ijọba n jẹ awọn oṣiṣẹ eleto ilera to fi mọ owo oṣu wọn kẹrin ati ẹkarun un ọdun 2018 to wa nilẹ. Amọ aiṣetan ijọba lati ṣe gbogbo nnkan yii lo mu wọn pada gunle iyanṣẹlodi lọjọ Aiku. Àwọn dókítà Nàìjíríà ti fòpin sí ìyanṣẹ́lódì wọn Ẹgbẹ awọn dokita ni Naijiria ti da iyanṣẹlodi ti wọn gunle duro fun saa diẹ. Aarẹ ẹgbẹ naa, Aliyu Sokunbo sọ fu awọn akọroyin pe ẹgbẹ ọhun ti gunle idunadura miran pẹlu ijọba apapọ lori awọn ohun ti wọn n bere fun. O ni lẹyin ipade ti wọn ṣe pẹlu ijọba apapọ ni wọn pinnu lati da iyanṣẹlodi ọhu duro fun oṣe meji lati wo ibi ti ọrọ awọn ati ijọba yoo yuọri si. Ṣaaju ni ijọba apapọ ti sọ oun ti fi biliọnu mẹsan an din diẹ naira kun owo ajẹmọnu owo Covid-19 wọn, eyii to jẹ wọn fun oṣu kẹfa ọdun 2020. Ki lo ti ṣẹlẹ sẹyin? Ijọba apapọ ti paṣẹ fun awọn dokita agba nile iwosan rẹ gbogbo, pe ki wọn fi awọn agunbanirọ to jẹ dokita rọpo awọn dokita to n yanṣẹ lodi. Ijọba apapọ paṣẹ pe ki wọn fi awọn dokita agunbanirọ to n sinru ilu lọwọ, rọpo awọn dokita iṣegun to n yanṣẹ lodi lawọn ileewosan to jẹ ti ijọba apapọ naa. Ijọba ni oun n gbe igbesẹ naa ki iṣẹ ipese ilera ati itọju awọn alaisan ma baa dawọ duro nibẹ. Minisita feto ilera, Dokita Osagie Ehanire lo pa aṣẹ yii lọjọru nilu Abuja lasiko to n sọrọ lori iyanṣẹlodi awọn dokita nile iwosan ijọba, NARD. Iyansẹlodi naa n waye lori sisan owo ajẹmọnu fun ewu ti wọn la kọja lasiko ajakalẹ arun COVID-19 atawọn ẹdun miran. Minisita Ehanire ni ""ko si aniani pe, ojuṣe awọn dokita ati gbogbo awọn oṣiṣẹ eleto ilera ni lati doola ẹmi. Ko si yẹ ko jẹ pe awọn dokita bẹẹ lo wa n da iṣẹ silẹ niru asiko bayii ti Naijiria n ba ajakalẹ arun finra."" O ni iru asiko yii lo yẹ ki gbogbo oṣiṣẹ lẹka eto ilera parapọ, wa koju ọta ọmọniyan yii, nitori naa, ohun to ku diẹ ka a to ni idaṣẹsilẹ naa. O fi kun un pe, bi o tilẹ jẹ wi pe ijọba ti mojuto ibeere yii, ti ijiroro lori awọn yooku si ti de ipele to lapẹẹrẹ, suuru ni awọn dokita naa ko ba fi yanju ọrọ naa. ""Ohun to ṣe pataki fun ijọba ni lati wa awọn ọna gbogbo to ba yẹ, lati fi rii daju pe irora iyanṣẹlodi naa ko pọ lapọju fun araalu. Idi niyi ti ijọba fi paṣẹ pe, ki awọn dokita agba lawọn ile iwosan ijọba apapọ maa lo dokita agunbanirọ, lati maa tọ awọn to n gba itọju pajawiri lọdọ wọn. O wa ke s'awọn dokita ti n woṣẹ niran naa lati pada si ẹnu iṣẹ wọn, ki wọn lee tẹnpẹlẹ mọ ijiroro wọn to n lọ lọwọ pẹlu ijọba apapọ, lori awọn ibeere wọn naa. A n jekuru ọrọ l'agboeto ilera lorilẹede Naijiria ko tan lawo, ṣe ni  wọn tun n gbọn ọwọ rẹ sinu awo. Lẹyin ti awọn dokita bẹrẹ iyanṣẹlodi wọn lọjọ Aje, ti ọpọ ọmọ orilẹede Naijiria si ti n pariwo, awọn oṣiṣẹ eto ilera yoku naa ti gbe ikilọ sita pe awọn pẹlu yoo gunle iyanselodi bẹrẹ bi ijọba apapọ ba kuna lati sise lori ẹdun wọn. Ninu ọrọ to ba awon akọroyin sọ nilu Abuja, agbarijọpọ awọn ẹgbẹ oṣiṣẹ lẹka eto ilera lorilẹede Naijiria salaye pe ijoba ti n mu awon lọbọ lori ijiroro won. Ninu ọrọ to sọ lorukọ awọn ẹgbẹ naa, alaga apapọ, JOHESU, Bio Josiahrọ minisita keji fun ọrọ oṣiṣẹ, Festus Keyamọ SAN lati kewaju ijiroro naa dipi Chris Ngige to n ṣe kokaari rẹ tẹlẹ Lara awon ẹdun ọkan awọn oṣiṣẹ naa ni sisan aṣẹku owo ajẹmọnu oo asiko ajakalẹ arun COVID-19 fun awọn oṣiṣẹ naa ni ileewosan ijoba apapọ eleyii ti wọn ni o jẹ ida mẹwaa dipo ida ọgọta ninu ọgọrun ti o jẹ adehun ẹgbẹ oṣiṣẹ naa ati ijoba. Bakan naa lo ke s'awọn ijobaipinlẹ ati ibilẹ ti wọn ko tii bẹrẹ si nii ṣe iṣẹ lori sisan owo ajẹmonu asiko ajakalẹ arun COVID-19 lati bẹrẹ si nii san an lẹyẹ o ṣọka. Ki lo ti ṣẹlẹ sẹyin? Ẹgbẹ awọn dokita ni Naijiria ti bẹrẹ iyanṣẹlodi loni ọjọ aje. Ẹgbẹ naa ni igbesẹ yii ko ṣẹyin bi ijọba apapọ ko ṣe mu adehun ṣẹ lori awọn ohun ti wọn jọ fẹnuko le lori. National Association of Resident Doctors (NARD) ṣalaye pe lati osu kẹfa ni wọn ti ṣepade pẹlu ijọba apapọ lori igbesẹ yii. O to ida ogoji dokita Naijiria to wa ninu ẹgbẹ yii ti wọn n beere fun ẹkunwo owo oṣu, itọju to peye lẹnu iṣẹ, atunṣe to yẹ si awọn ile iwosan Naijiria paapaa lasiko Coronavirus yii Aarẹ ẹgbẹ yii, Dokita Aliyu Sokomba sọ fun ileeṣẹ iroyin AFP pe awọn dokita to n tọju alaisan coronavirus naa yoo darapọ mọ wọn lasiko yii laiyọ ẹnikẹni silẹ Ki lo ti ṣẹlẹ sẹyin? Ẹgbẹ awọn dokita nileeẹkọṣẹ iṣegun gbogbo lorilẹede Naijiria, NARD ti kede pe awọn yoo bẹrẹ iyanṣẹlodi ọlọjọgbọọrọ bẹrẹ lati ọjọ Aje, ọjọ keje oṣu kẹsan ọdun 2020. Ninu atẹjade kan ti ẹgbẹ naa fi sita lẹyin ipade igbimọ iṣakoso rẹ lo ti kede yii. Wọn ni lai jẹ pe ijọba gbe igbesẹ lori awọn ẹdun ọkan wọn ti wọn gbe ka iwaju ijọba awọn yoo tẹsiwaju lori igbesẹ naa. Lara awọn ohun to fa ẹhonu naa ni sisan owoona fun eto dokita abẹnu nileeṣẹ ẹkọṣẹ iṣegun Residency funding, owo gba ma binu fun ajakalẹ arun COVID-19, sisan owo ewu ẹnu iṣẹ (hazard allowance) pẹlu owo ajẹẹlẹ owo osu ọdun 2014, 2015 ati 2016. Awọn dokita naa ti kọkọ lọ fun iyanṣẹlodi onikilọ ọlọjọ mẹkanlelogun lati fi fa ijọba leti ṣugbọn ti ko si ọrọ kankan latọdọ ijọba titi di bi a ṣe n sọrọ yii."	https://www.bbc.com/yoruba/afrika-54023123
politics	Atiku Appeal: Ilé ẹjọ́ tó ga jùlọ ní Nàìjíríà yóò gbẹjọ́ kòtẹ́milọ́rùn PDP lọ́jọ́rùú	Ile ẹjọ to ga julọ lorileede Naijiria ti da Ọjọru ọgbọn ọjọ oṣu Kẹwa to n bọ gẹgẹ bi ọjọ ti yoo gbẹjọ kotẹmilrun ti oludije ẹgbẹ oṣelu PDP Atiku Abubakar n gbe bọwa lori idibo aarẹ 2019. Igbẹjọ yi n waye lẹyin ti Atiku kọwe kotẹmilọrun lori idajọ ile ẹjọ kotẹmilọrun to ti waye ṣaaju. Ẹgbẹ oṣelu PDP lo kede ọrọ yi loju opo Twitter wọn ti wọn si ni ''asiko to bayi lati doola Naijiria'' Ẹgbẹ alatako naa ni awọn ṣetan lati tako esi idibo to gbe aarẹ Buhari wọle  lọdun 2019. Ninu iwe kotẹmilọrun ti wọn fi ṣọwọ sile ẹjọ to ga julọ, wọn ni igbimọ igbẹjọ idibo naa ṣe aṣiṣe ninu idajọ wọn. Bakan naa ni wọn sọ pe aarẹ Buhari ko sọ ootọ fun INEC nipa iwe ẹri rẹ to fi kalẹ. Loṣu kẹsan, igbimọ olugbẹjọ idibo fọwọ rọ ẹsun ti Atiku gbe wa si iwaju rẹ pe ko fi ẹsẹ mulẹ to. Atiku ati ẹgbẹ oṣelu PDP ni awọn fẹ ki ile ẹjọ to ga julọ wọgile idajọ ile ẹjọ kotẹmilọrun, ki wọn si kede Atiku gẹgẹ bi aarẹ.	https://www.bbc.com/yoruba/afrika-50205513
health	Ì﻿dí mẹ́rin tí sísùn ní ìhòhò fi dára fún ìlera rẹ	Ọpọ eeyan lo ma n wọ aṣọ oriṣiriṣi bii kaba, ẹwu ati ṣokoto, awọtẹlẹ, ati awọn aṣọ mii nigba ti wọn ba fẹ sun ni alẹ. Oriṣiriṣi nkan lo n mu awọn eeyan wọ aṣọ sun, boya nitori ooru, otutu, ẹfọn, ati bẹẹ bẹẹ lọ. Ṣugbọn njẹ o mọ pe sisun ni ihoho ni anfaani fun ọ? Lootọ ni oorun sisun funra rẹ ni ọpọlọpọ anfaani fun ilera eniyan, amọ ipo ti eeyan sun naa ni nkan ṣe lara. Bo tilẹ jẹ pe awọn dokita oniṣegun oyinbo ko tii ṣe iwadii ijinlẹ kankan to fihan pe sisun ni ihoho dara ju wiwọ aṣọ sun, awọn onimọ nipa bi agọ ara ṣe n ṣiṣẹ sọ pe o dara ki eeyan sun lai wọ aṣọ. Gbigba atẹgun si ara ni ọpọ iwulo, paapaa ni asiko ooru. Onimọ ilera sọ pe ti atẹgun ba wọ ara, yoo sọ fun ara pe asiko isinmi ti to. Sisun ni ihoho yoo mu ki ara rẹ lelẹ, ko ni si ara gbigbona, o si tun le mu ki oorun tete kun ọ. Bakan naa ni waa ni anfaani lati sun fun ọpọlọpọ wakati. Ti o ba n sun ni ihoho, yatọ si pe waa le sun daada, o tun ni anfaani to n ṣe fun bi awọ ara rẹ yoo ṣe ri. Iwadii kan fihan pe sisun oorun aladun ma n fun awọ ara ni ilera to peye, ti yoo si mu ko jọ̀lọ̀, niwọn igba ti oorun sisun ni ihoho n ṣe anfaani , o tumọ si pe o n ko ipa ninu ẹwa ara. Onimọ Kris sọ pe lara ibeere ti awọn ma n beere lọwọ awọn to n ṣe wahala pupọ, ni pe aṣọ melo ni wọn ma n wọ sun. A si ma n gba wọn ni imọran pe ki wọn ma wọ aṣọ sun mọ, nitori pe yoo mu ki ara wọn balẹ daadaa lasiko oorun. Ti tọkọtaya ba sun sori ibusun kan naa, ti ara wọn si n kan ara, eyi yoo mu ki ọkan wọn ko fa sira wọn. Paapaa ti wọn ba sun ni ihoho, ere ifẹ yoo ya wọn lati ṣe. Ni akotan, Onimọ Kris sọ pe o dara pupọ lati ṣi ara silẹ ni alẹ lasiko oorun fun afẹfẹ, nitori pe lati owurọ ni a ti n wọ aṣọ si ara naa.	https://www.bbc.com/yoruba/articles/ce5gyxe7djdo
sports	Jawahir Roble: Hijab tí mò n lò kọ́kọ́ jẹ́ ìyàlẹ́nu fún àwọn agbábọ́ọ̀lù mi	Lọdun 2004 ni ẹbi JJ Roble fi ilu abinibi wọn, Somali silẹ nitori ogun, ti wọn si ṣe ibugbe tuntun mi i si Wembley ni ilẹ Gẹẹsi. Ni bayii, oun ni obinrin alawọdudu akọkọ, to jẹ musulumi to tun n wọ hijab, to jẹ adari ere bọọlu nilẹ Gẹẹsi. Afojusun rẹ ni lati jẹ iwuri fun ọpọlọpọ obinrin si i, lati maa gba bọọlu. Ati lati gbe awọn agbabọọlu obinrin ni England de ipo pataki ninu iṣẹ wọn. O gba awọn ọdọbinrin ni imọran pe ko si ohun ti wọn ko le ṣe ti wọn ba ti gbagbọ ninu ara wọn pẹlu atilẹyin Olorun.	https://www.bbc.com/yoruba/47837532
entertainment	Esabod/Lizzy Crisis: Esabod ní Ọlọ́run Toyin Abraham tó gbè é níjà ní kí aráyé máa sìn	Se ni ori ayelujara tun n gbona jainjain bayii nitori aawọ to n waye laarin gbajumọ sọrọsọrọ ori ayelujara nni, Esther Tokunbo Aboderin, ti ọpọ mọ si Esabod. Oun ati ilumọọka osere tiata miran Lizzy Anjorin si ni wọn dijọ doju kọ ara wọn lori ayelujara eyi to ya ọpọ eeyan lẹnu. Ọpọ eeyan lo mọ awọn gbajumọ yii bii ẹni mọ owo lori ayelujara nitori pe amuludun ni wọn, ti awọn mejeeji si sun mọ ara wọn pẹki pẹki. Idi si ree ti ọpọ eeyan se n kọ haa hin pe ki lo le fa ija laarin awọn 'ọrẹ meji' yii, ti wọn ti sun mọ ara wọn pẹki pẹki. Nigba to n salaye ohun to fa aawọ laarin awọn mejeeji loju opo Facebook, Lizzy Anjorin salaye pe ija aikini ni ọjọ ibi lo wa laarin awọn mejeeji. Lizzy ni oyun osu mẹjọ lo wa ninu oun lọjọ Kẹrindinlọgbọn osu kẹta ọdun 2021 ti Esabod n se ọjọ ibi ọgọta ọdun. O salaye pe ọjọ naa si ni oun n rinrin ajo lọ si Florida lati lọ bi ọmọ oun, ti oun si gbagbe pe ọjọ naa ni ọjọ ibi ọgọta ọdun Esabod. O salaye pe bi oun ko se gbe obinrin naa si oju opo ayelujara oun lati ki ku ọjọ ibi lo sokunfa wahala naa, to si n bọ sori ayelujara lati ki oun. Bakan naa ni Lizzy Anjorin tun tẹsiwaju pe akoko kan wa ti Esabod ni ki oun wa ra ile ni Turkey, to si n tiraka lati gbe ọkunrin fun oun. O ni ti kii ba se pe oun ti gbọn ni, erongba rẹ ni lati ka ajọsepọ oun ati ọkunrin naa silẹ, ko si gbe sori ayelujara. Lizzy fikun pe ọpọ igba ni Esabod ti sọ pe ki oun gbe awọn eeyan to n bu oun lori ayelujara lọ sile ẹjọ, amọ ti yoo pada maa sọ pe oun kii gbọran. Bakan naa ni Lizzy tun fi ẹsun kan Esabod pe o gba ọpọ owo lọwọ oun, ko to da si aawọ oun ati Toyin Abraham. O ni se ni Esabod n gba owo lọwọ oun lati maa fi ori oun ati Toyin Abraham gba ara wọn, to si di aawọ nla. O ni oun ati Toyin ko nija, ọmọ kekere ni awọn mejeeji dijọ gbe dani amọ Esabod lo n da ija silẹ laarin awọn. Lẹyin naa ni Lizzy wa ki ọpọ epe mọlẹ, to si n rọ ojo rẹ sori Esabod eyi to kọja sisọ. Nigba to n fesi lori gbogbo ohun ti Lizzy sọ lori ayelujara, Esabod ni wahala Lizzy ti pọ ju nipa ko maa ba ọpọ eeyan ja, ni oun se sa fun. O ni lootọ ni oun ati Lizzy dijọ ditẹ mọ Toyin Abraham amọ ori rẹ ti mu awọn mejeeji ni ija se bẹ silẹ laarin awọn. O wa tọrọ aforijin lọwọ Toyin Abraham pe ko ma binu lori gbogbo awọn aidaa ti oun ti hu si. Bakan naa lo tun sọ pe ki ọpọ eeyan beere iru Ọlọrun ti Toyin Abraham n sin, ki wọn le maa sin, nitori Ọlọrun rẹ ti gbe nija. Esabod ni ọpọ ibajẹ awọn osere tiata ni Lizzy ti se fun oun amọ ti oun kọ lati da si ọrọ naa. Bakan naa ni Esabod tako Lizzy pe oun ko figba kankan gba owo lọwọ rẹ, to ba si jẹ pe lootọ ni ohun to n sọ, ko mu ẹri to daju jade. Esabod tun tẹ siwaju lori awọn ọrọ to sọ loju opo ayelujara rẹ pe kii se Lizzy lo bi ọmọ to to wa lọwọ rẹ. Esabod ni akọbi Lizzy, eyiun Rotimi lo loyun, to si gbe lọ silẹ Amẹrika lati bimọ ti Lizzy si gbe ayederu oyun sinu. O wa fi aworan awọn ọmọ mejeeji naa han sode, to si ni wọn jọ ara wọn ju baba to ni oun bimọ fun lọ. Ko tan sibẹ, oniruuru epe ni Esabod naa fi ransẹ si Lizzy nitori aawọn to wa ni aarin awọn mejeeji. Bakan naa ni Esabod kede pe osere tiata naa ni ọkunrin miran ni Florida to ti lọ bimọ, to si ni ko fi awọn ọmọ rẹ re, ti ko ba ri bẹẹ. Ni bii ọdun melo kan sẹyin, aawọ ti wa laarin osere tiata miran, Toyin Abraham ati Lizzy Anjorin, ti wọn dijọ jẹ osere tiata. Ija naa gbona gidi lori ayelujara, ti ọpọ eeyan si pari rẹ ti, koda o tun buru jai nigba ti Toyin Abraham bimọkunrin. Bakan naa tun ni ija naa tun fọn ina soju nigba ti Lizzy Anjorin bimọbinrin ni ọdun 2021, ti ọpọ ololufẹ awọn osere tiata mejeeji si dijọ n gbena woju ara wọn. Asiko yii si ni gbajumọ sọrọsọrọ ori ayelujara, ESABOD da si aawọ yii, to si gbiyanju lati pari aawọ laarin awọn mejeeji. Ori ayelujara naa tun pada gbona nitori igbesẹ pipari aawọ naa tun gbọna miran yọ, eyi to mu omi loju Toyin Abraham. Idi ni pe Toyin ni Esabod n sẹ epe fun ọmọ oun, ti ọpọ ololufẹ osere tiata naa si bọ sita lati tako igbesẹ Esabod naa. Sugbọn lẹyin o rẹyin, Esabod pada pari ija naa, ti eruku aawọ naa si lọ silẹ. Sugbọn iyalẹnu lo jẹ fun ọpọ eeyan pe Lizzy ati Esabod pada wa doju ija kọ ara wọn, ti Toyin Abraham ko si tii fesi kankan titi di akoko yii lori ọrọ naa.	https://www.bbc.com/yoruba/afrika-60560739
politics	Ọ̀lẹ ní àwọn DSS ní Naijiria, TV ni wọ́n máa ń wò nígbà tí mo wà ní páńpẹ́ wọn- Ṣowore	Awọn oludije sipo aarẹ lẹgbẹ oṣelu ni Naijiria ti bu ẹnu atẹ lu igbeṣẹ ijọba lori eto ọrọ aabo to dẹnukọlẹ ni Naijiria. Awọn oludije ti ẹgbẹ oṣelu  African Action Congress, Omoyele Sowore, oludije lẹgbẹ oṣelu Action Democratic Party, Yabagi Sani, oludije lẹgbẹ oṣelu Social Democratic Party, Adewole Adebayo ati oludije lẹgbẹ oṣelu the All Progressives Grand Alliance, Peter Umeadi lo fi ero wọn lede Awọn wọnyii ni awọn yoo ṣe gudugudu meje lori eto aabo to dẹnukọlẹ ni Naijiria. Awọn oludije yii ni wọn sọ eyi lasiko ipade itagbanga ti ileeṣẹ iroyin Tẹlifisọn Arise TV gbe kalẹ fun awọn oludije sipo aarẹ lorilẹede Naijiria. Awọn oludije yii ni wọn bu ẹnu atẹ lu aibikita ijọba aarẹ Buhari si eto aabo , eleyii ti wọn ni ohun lo faa ti o fi dojubolẹ lasiko yii. Ninu ọrọ rẹ, Sowore ni awọn eṣọ alaabo to wa ni ẹka ọtẹlẹmuyẹ ko ṣe iṣẹ wọn bii iṣẹ ni ko ṣe si ọna abayọ si igbesunmọmi ati iṣẹlẹ awọn agbebọn ni Naijiria. ‘’Oṣu marun un gbako ni mo lo ni panpẹ awọn DSS, niṣe ni wọn wo BB Naijiria yala ki wọn maa ṣe iṣẹ ọtẹlẹmuyẹ wọn.’’ ‘’Bakan naa ni ko si adari fun ẹka eto aabo ni Naijiria, wọn kan n ṣe nkan to wu wọn ni ẹka naa.’’ Ninu ọrọ tirẹ, oludije lẹgbẹ osẹlu ADP sani fi ẹsun kan aarẹ Buhari lori ijọba rẹ, wi pe iwa ajẹbanu pọ lasiko rẹ. Bakan naa ni oludije fun SDP, Adebayọ wa rọ awọn oludije gbogbo lati mu eto eto aabo ni kunkundun lati doola ẹmi awọn eniyan. O ni ijọba to wa lode yii ko tilẹ karamasiki ọrọ eto aabo araalu, eleyii to kọ ohun lominu.	https://www.bbc.com/yoruba/articles/cn0jl1znqddo
health	Coronavirus: Uganda ní àwọn arìnrìn àjò láti UK, US àti Yúróòpù lọ̀rọ̀ kàn	Ijọba orilẹede Uganda ti se agbekalẹ ilana kan ti yoo pọn ni dandan fawọn arinrinajo lati orilẹede mẹrindinlogun lati fi ara wọn pamọ fun ọjọ mẹrinla, ki wọn lee dena itankalẹ arun Coronavirus. Lara awọn orilẹede ti ọrọ naa kan ni ilẹ United Kingdom, UK, Amẹrika ati awọn orilẹede mii nilẹ Yuroopu Bakan naa ni awọn alasẹ salaye pe gbogbo awọn arinrinajo to ba n de si papakọ ofurufu Entebbe ni wọn yoo maa fin oogun apakokoro si lara. Amọ titi di akoko yii, orilẹede Uganda ko tii kofiri alarun Coronavirus kankan bi o tilẹ jẹ pe minisita feto ilera lorilẹede naa ti jẹwọ pe, ọrọ aje ilẹ naa ko lee gbe iwosan arun yii, to ba fi bẹ silẹ lọdọ awọn. Oṣu kẹwa ọdun 2019 ni arun Coronavirus bẹ silẹ nilu Wuhan, lorilẹ-ede China ti ọpọlọpọ eeyan si ti lugbadi arun naa kaakiri agbaye. Arun ọhun ko mọ ọmọdẹ tabi agbalagba, bẹẹ ni ko mọ olowo tabi gbajumọ lawujọ, o si ti mu ẹmi ọpọ eeyan lọ. Iwọnyi ni awọn eeyan jankan lagbaye ti wọn ti fara kaasa arun naa kaakiri orilẹ-ede agbaye. Owuro kutu Ọjọbọ ọdun yii ni gbajugbaja oṣere ilẹ Amẹrika, Tom Hanks kede loju lopo Instagram rẹ pe, oun ati iyawo oun, Rita Wilson ti lugbadi arun naa. Hanks ṣalaye pe, awọn mejeeji n ṣe aisan ranpẹ ni wọn ba pinnu lati lọ ile iwosan, esi ayẹwo si fi han pe wọn ti ni arun Coronavirus lara. Bo tilẹ jẹ pe ọmọ bibi ilẹ Amẹrika ni ẹni ọdun mejilelọgọta ọhun, ṣugbọn orilẹ-ede Australia lo ti lugbadi arun naa. Nadine Dorries: Misita fun eto ilera ilẹ Gẹẹsi, Nadine Dorries naa wa lara awọn eeyan jankan lagbaye to fara kasa arun Coronavirus. Ileeṣẹ eto ilera orilẹ-ede naa sọ pe, minisita ọhun n fi awọn apẹrẹ arun naa han lọjọ kan naa to ṣe ipade ka pẹlu adari ijọba orilẹ-ede ọhun, iyẹn Boris Johnson. O kere tan, eeyan mẹfa lo ti jẹ Ọlọrun nipe nilẹ Gẹẹsin bayii, ti awọn ti ko din ni ọọdunrun  si n ba arun naa finra. Claudio Pedrazzini: Claudio Pedrazzini ni ẹni akọkọ lara awọn to wa ni ile igbimọ aṣofin Italy ti yoo ni arun Coronavirus. Aṣofin ọhun wa lati agbegbe Lombardy, to jẹ iha ibi ti ọwọja arujn naa ti mulẹ ju lorilẹ-ede ọhun. Iroyin ni awọn awọn akẹgbẹ rẹ ti wọn n joko ti nile aṣofin ti sẹ ara wọn mọle, ti wọn siti bẹrẹ si n gbe igbesẹ to kan lati mọ boya awọn naa ti ko arunn naa Rudy Gobert: Ajọ to n risi ere bọọlu alapẹrẹ NBA, niha Ariwa Amẹrika ti kede pe, ọkan lara ọmọ ikọ Utah Jazz, Rudy Gobert ti lugbadi arun Coronavirus. Wọn ni agbabọọlu alapẹrẹ ọhun ti kọkọ fi ọrọ arun naa ṣere ninu ifọrọwerọ kan pẹlu awọn oniroyin lọjọ Aje, to si fọwọ kan awọn irinṣẹ ti wọn ko wọ inu yara ti wọn ti n parọ aṣọ lọ. Lẹyin ọjọ meji si lo bẹrẹ si ni ṣaisan ranpẹ, nigba ti ikọ rẹ n gbaradi fun ifẹsẹwọnsẹ pẹlu ikọ Oklahoma City. Ṣugbọn lẹyin ti ayẹwo fi han pe ọkunrin naa ti ko arun ọhun, ni awọn alaṣẹ ba sun ifẹsẹwọnsẹ naa siwaju. Daniele Rugani: Laipẹ yii ni ikọ agbabọọlu Juventus kede pe, agba-ẹyin fun ikọ ọhun, Daniele Rugani ti ni arun Coronavirus lẹyin ayẹwo kan. Ikọ naa ti wa sọ pe, oun ti bẹrẹ igbesẹ lati ri pe wọn ko gbogbo awọn to ti ṣalabapade okunrin naa sibi kan fun ayẹwo, ati itọju to peye. Ko to ni arun naa, Rugani ti kopa ninu ifẹsẹwọn meje fun ikọ na ninu saa yii, eyi to gba gbẹyin ni ifẹsẹwọn wọn pẹlu Spal, leyi ti wọn bori. Ẹwẹ, bi ọkanjuwa se n dagba lori ọwọja arun Coronavirus to n ja kalẹ bii ọwara ojo yii, naa ni ọgbọn n rewaju nitori awọn onimọ isegun ti se agbekalẹ eroja to n tete sedamọ arun naa lọgan laarin isẹju mẹwa. Ibudo ayẹwo imọ isegun to wa nilu Dakar lorilẹede Senegal si lo se agbekalẹ awọn eroja ayẹwo ọhun. Isẹ akanse yii lo jẹ ifọwọsowọpọ ibudo ilera kan nilẹ Gẹẹsi, Mologic ati gbajugbaja ibudo ayẹwo ara kan to wa ni Dakar. Ireti wa pe awọn ẹrọ to n sayẹwo arun Coronavirus bii miliọnu meji ni wọn yoo maa se jade lọdọọdun, ti wọn yoo si maa pin kaakiri ilẹ Afirika. Bẹẹ ba gbagbe, ajọ eleto ilera lagbaye ti kede arun asekupani Coronavirus bii ajakalẹ arun lagbaye, to si ti tan ọwọja rẹ de orilẹede bii mẹrinlelaadọfa nigba ti awọn eeyan to to irinwo ati igba ti jẹ Ọlọrun nipe lati ipasẹ arun naa.	https://www.bbc.com/yoruba/afrika-51848136
sports	UFC 263 results: Israel Adesanya fàgbà han Vettori lẹ́ẹ̀kejì nínú ìjàkadì UFC	"Ajijakadi ọmọ Naijiria, Israel Adesanya ti jẹwọ ara rẹ bii ọmọ Akin lẹyin to fọ Marvin Vettori lẹnu ninu ija UFC 263 to waye lalẹ ọjọ Abamẹta ni gbagede Gila River. Aṣeyọri naa ti mu ki Adesanya si wa lori itẹ gẹgẹ bii ajijakadi to lamilaaka julọ ni ipele ""middleweight"" ni UFC. Lẹyin ti ijakadi naa de ipele karun ni awọn to n dari rẹ sọ pe o to gẹ, ti wọn si kede maaki 50-45, 50-45, 50-45 gẹgẹ bii esi ijakadi ọhun, eyii fi han pe Adesanya lo gbegba oroke. Eyii ni igba keji ti Adesanya yoo fagba han Vettori ninu idije UFC. Igba akọkọ ti awọn mejeji kọkọ wọya ija ni oṣu Kẹrin ọdun 2018, eyii to jẹ ijakadi keji ti Asdesanya yoo kopa ninu rẹ ni UFC. Bo tilẹ jẹ pe Vittori halẹ ni abala akọkọ ijakadi ọhun, ṣugbọn Adesanya fagba han an pẹlu ọpọlọpọ ẹṣẹ ati ikuku. Adesanya lo bori ija ọhun bo tilẹ jẹ pe Vittori ti kọkọ n lẹnu ṣaaju pe oun yoo fi ọpalamba ija jẹ Adesanya. Aṣeyọsri yii ni igba kẹta ti Adesanya yoo ṣe jaweolubori gẹgẹ bii ajijakadi to milẹ julọ ni ipele middlewweight ni UFC."	https://www.bbc.com/yoruba/media-57459695
health	Blood Donor Day: Láìsí ẹ̀jẹ̀ kò sí ẹ̀mí	O dára láti máa fi ẹjẹ silẹ fún ilera ara rẹ - Idowu Opọlọpọ eniyan ni wọn ko ni oye to kun to lori pataki fifi ẹjẹ silẹ. Ogbẹni Akinbole Idowu to je igbakeji adari ajọ to n mojuto ẹjẹ gbigba ni ipinlẹ Eko ṣalaye kikun fun BBC lori idi to fi yẹ ki eeyan maa fi ẹjẹ silẹ. O mẹnuba ipa ti ẹjẹ tuntun n ko ni agọ ara ni eyi to ṣeeṣe fun enikeni to ba n fi ẹjẹ silẹ loorekoore. Wo pataki igbesẹ to yẹ ni gbigbe koo too fi ẹjẹ rẹ silẹ Àròsọ àti ìgbàgbọ́ àwọn ènìyàn lórí gbígba ẹ̀jẹ̀ Awọn miran to wa ni ibudo ẹjẹ gbigba yii naa sọrọ lori idi ti awọn ṣe jade wa fi ẹjẹ silẹ fun BBC.	https://www.bbc.com/yoruba/agbaye-48648058
politics	Tèmi yémi, àlàyé rèé lórí ìdí tí mo ṣe dúró ti Oyetola - Oluwo	"Oluwo ti ilu-Iwo, Oba AbdulRasheed Akanbi ti sọrọ lori bi esi idibo gomina to waye ni ipinlẹ Osun lọjọ Satide. Esi ibo naa lo gbe Ademola Adeleke wọle gẹgẹ bi gomina tuntun fun ipinlẹ Osun. Nigba to n ba BBC Yoruba sọrọ lori abajade esi idibo naa, Oluwo ni ohun to jẹ oun logun ni bi Ilu Iwo yoo ṣe fa gomina kalẹ ni ipinlẹ Osun. O ni ẹkun idibo kan naa, eyiun ẹkun idibo iwọ oorun ipinlẹ Osun ni Iwo ati Ede, ti oludije gomina fẹgbẹ PDP, Ademola Adeleke ti jade. “Awa ti Ede jọ wa labe iwo oorun ipinlẹ Osun ni, Ilu mi si ni ohun akọkọ ti mo fẹran ju ati pe ti ba ri nkan ti yoo di lọwọ, mo gbọdọ kọkọ sọ fun awọn ọmọ ilu pe nkan bayi iṣẹlẹ.” Oluwo ni ọpọlọpọ igba ni oye ti wọn fi awọn ọmọ Iwo jẹ ni Kọmisana, ti o sapejuwe gẹgẹ bi ipo iransẹ. “Ni Iwọ oorun ipinlẹ Osun, Iwọ si ni olu ilu ni bẹ, ko wa si ọmọ iwo kan to ṣe gomina ri, nkan ti wọn le fun wa ko ju kọmisana lọ, komisana si ni yi, ibi iransẹ ni, gomina ni ijọba.” Oluwo wa ni ọlọrun nkan lo le yan eeyan si ipo, ti oun si fara mọ ohunkohun ti ọlọhun ba ti fọwọ si . O ni amọ ti Oyetola ba pari saa keji, anfaani yoo wa fun Iwo lati fa oludije sipo gomina kalẹ. Idi si ree ti oun se n tiraka pe ki Iwo ni anfaani si aga gomina lẹyin ọdun mẹjọ Oyetola. Oluwo tẹsiwaju pe ko si anfani fun ọmọ Iwo lati di gomina ipinlẹ Osun, ti oun si fẹ ṣe ohun ti yoo mu idagba soke ba ilu iwo. “Nnkan ti mo sọ fun awọn eniyan ni pe awa ni Iwo naa nilo lati jẹ gomina, sugbọn bi Ọlọrun ṣe pin niyẹn.” “Nnkan to kan Iwo lo kan mi ju, ẹ jẹ ki Iwo na di gomina ni ipinlẹ Osun.” “Ti a ba jẹ ki ibomiran labẹ ẹkun idibo iwọ oorun ipinlẹ Osun di gomina, ipo gomina ko le kan ilu Iwo niyẹn.” Oluwo ni tawọn ba fi gba ki ilu miran se gomina ni ẹkun idibo Osun West, ipo gomina ko le kan Iwo mọ niyẹn. ""Mo gbọdọ kọkọ nifẹ ilu mi, ki n to nifẹ ibomii, n ko si fẹ ohunkohun to le di ilu mi lọwọ. Iwo ni ibujoko Osun West Senatorial District, amọ ipo Kmisana ni wn maa n fun wa, eyi ti ko yatọ si ipo akọwe, amọ ipo gomina gan ni ijọba. Ẹ ni ko ba gba fun Ọlọrun, o n ba Ọlọrun ja ni: Nigba to n sọrọ lori bi yoo se fi ọwọ sowọpọ pẹlu gomina tuntun to n bọ, Oluwo ni oun ti gba fun Ọlọrun. Nigba to n sọrọ lori bi Ademola Adeleke se bori ibo gomina naa ati iru ajọsepọ ti yoo waye laarin awọn mejeeji, Oluwo ni ko si isoro kankan nibẹ. ""Ki ni mo wa fẹ se, mo ti jẹ amala ni aarọ yii, inu mi ti dun, n ko le ba Ọlọrun ja. Ọlọrun lo maa n yan eeyan sipo, n ko si le ba Ọlọrun ja. Isẹ tiwa ni ka maa gba awọn to n se ijọba nimọran, mo si mọ pe ko si nnkan to kan Iwo, ti ko ni kan Ede, a dijọ paala ni. Ko si ẹni to le ya ajọsepọ wa, nnkan kan naa ni wa."""	https://www.bbc.com/yoruba/articles/c518ygnqnd6o
politics	BBC Osun Debate 2022: Akin Ogunbiyi ni ìpìlẹ̀ ọ̀tun ni ìpínlẹ̀ Oṣun níló báyìí	Ibẹrẹ ọtun ni mo fẹ́ fun ipinle Osun- Akin Ogunbiyi BBC Yoruba lo sagbekale eto ipade itagbangba ni ipinle Osun. Ninu eto yii ni awon oludije ti ni oore ọfẹ lati wa sọ ohun ti wọn ni lọkan lati se fun awọn oludibo ati olugbe ni ipinle Osun. Ogbeni Akin Ogunbiyi to n dije dupo gomina Osun labe asia ẹgbe oṣelu Accord Party naa salaye erongba rẹ fun awọn ara ilu. Akinibiyi so nipa ipinnu re lori eto aabo, eto ọrọ aje ati ipese iṣẹ. O tun sọ ohun tuntun to ni fun eto ẹkọ.	https://www.bbc.com/yoruba/62036412
religion	Ojútì, ìrẹ́nijẹ àti ìyà àìkàwé nídìí iṣẹ́ tíátà ti ọ̀pọ̀ òṣèré padà sí fásitì	Awọn agba lo ni a kii dagba kọja ohun ti a ko ba mọ nitori pe agba ko kan ọgbọn nini. Bi ọrọ se ri ree pẹlu awọn agba osere tiata kan ti wọn ti wọn jẹ gbajumọ lagbo tiata amọ ti wọn ko jẹ ki okiki ti wọn ni ko si wọn lori. Awọn osere tiata yii, ti wọn ko ko lọ sile ẹkọ fasiti ki wọn to di ilumọọka lawujọ lo pakiti mọlẹ lati gba ile ẹkọ fasiti lọ lati gba oye imọ ijinlẹ akọkọ pẹlu agbalagba ara. Lara awọn gbajumọ osere tiata to lọ kẹkọ ni fasiti Crescent ni Olaiya Igwe, Mr Latin, Iya Sapon, Imalian Boy ati Yeye Yetunde. Ọpọ eeyan ni yoo maa beere pe ki lo sun awọn Grandma ati Grandpa yii pada sile ẹkọ pẹlu awọn ọmọ ọmọ wọn lati dijọ joko kẹkọọ ni kilaasi? Idi ree ti BBC Yoruba se fi ẹsẹ kan bẹ awọn akẹ́kọ agba yii wo ni kilaasi wọn lati mọ bi wọn ti n se si, ka si fi ọrọ wa wọn lẹnu wo. Amọ a tete seto abẹwo ati ifọrọwanilẹnuwo naa, ko to di pe awọn akẹkọọ agba naa, to ti wa nipele eto ẹkọ to kẹyin, yoo kẹkọọ yege. Nigba ti wọn n ba BBC Yoruba sọrọ, ohun to gbe gbogbo wọn de kilaasi fẹrẹ fi ara jọra, to si ni nnka se pẹlu ojuti ati irẹwẹsi ọkan nitori aikawe bi awọn akẹẹgbẹ wọn kan. Ninu ọrọ Ẹbun Oloyede, ti ọpọ eeyan mọ si Olaiya Igwe ni nnkan toun tori rẹ wa si ile-ẹkọ pada nipe o wu oun lati kọ ẹkọ kun ẹkọ mọ eyi ti mo ti ni lori iṣẹ ti mo n ṣe. “Ni ọdun 2003, ni mo kọkọ rin irinajo lọ si United Kingdom, mo lọ gba ami ẹyẹ, nigba to to akoko ti wọn fẹ fun wa ni ami ẹyẹ, bi wọn ṣe bẹrẹ si n ka CV awọn to ka iwe ninu wa bayii, ori mi n wu ni. Mo wa ni o maa ṣe o, lotitọ aye gbọ okiki, aye gbọ orukọ mi ṣugbọn ẹkọ ti o si n bẹ yii yoo maa jẹ idọti diẹ fun mi. Igba ti a wa kuro ni ibi ti a ti gba ami ẹyẹ, ti a de ile ti wọn ko wa si, mo wa n ronu. Mo ni Ọlọrun ọba sa aanu mi, wọn ni eeyan le kawe lagba, ti mo ba ri anfani ati kawex, gbogbo ọna ni maa fi lọ.” Igwe ni ngba ti oun wa de 'Cresent University' oun tun ri pe oriṣiriṣi awọn nnkan tun wa ti oun ko mọ, to si jẹ pe ile ẹkọ naa ni wọn ti kọ oun. Ohun to gbe Bolaji Amusan, ta tun mọ si Mr Latin lọ sile ẹkọ naa ko yatọ si ti Olaiya Igwe ntori o ni aini imọ nipa akosilẹ iwe lo fi iya jẹ awọn, bi awọn tilẹ mọ nipa ba se le lo akọsilẹ naa. O ni idi ree tawọn se pinnu lati lọ kọ akọsilẹ mọ ba se le lo o, ki mejeji wa papọ, ki iṣẹ naa le tẹsiwaju naa ni. “Bi mo ṣe wa yii nisin, agbalagba ni mo fi n ka gbogbo iwe ti mo n ka, o di ile-ẹkọ giga mẹta ti mo lo bayii. Agbalagba ni mo fi n ka iwe, ko dẹ si n nnkan to fa bi o ṣe wipe nigba ti a ba pe jọ pẹlu awọn ẹgbẹ wa ti wọn kawe, yeye ni wọn maa n fi wa ṣe. Owo ti wọn maa fi n lọ awa, o kere amọ ko si nnkan ti wọn fi lọ awọn to kawe nitori awọn ẹgbẹ wọn lo wa nibi ti wọn ti maa tọwọ bọ iwe. Wọn maa ba ara wọn sọrọ ni ọna ti o ma gba ye ara wọn, ṣugbọn awa ti a lọ kọ nita, bi o tilẹ jẹ pe a mọ isẹ naa gan, wọn ko gboriyin fun wa.” Nigba to n dahun ibeere pe se ko mọ pe gbajumọ ati ilumọọka ni oun, ki lo de to gbe eyi silẹ, wa maa ka iwe. Latin ni “ki ni a fẹ sọ pe a ti jẹ, ki ni a fẹ sọ pe a ti ni, to ba ni o ni orukọ ninu iṣẹ yii, ṣe o ti ni orukọ to Sunny Ade ni? To ba ni o lorukọ ninu iṣẹ yii, se o ti lorukọ to Baba wa Ebenezer Obey ni abi Obasanjo.” Nigba toun naa n ba BBC Yoruba sọrọ, Oluwafunmilayo Shonuola, ti wọn mọ si Iya Sapon lagbo tiata ni aimọye nnkan ni wọn ti fi ẹkọ rẹ oun jẹ ninu idi iṣẹ tiata. O ni pe aini oye to ati aile sọ ede gẹẹsi daadaa si lo fa irẹnijẹ naa, idi si niyii to jẹ ki oun wa si ile-ẹkọ lati wa fi imọ kun imọ. “Awọn nnkan mi wa ti a n ṣe, ti a ro pe ibẹ yẹn lopin si, amọ nigba ti a n gbọ idanilẹkọ nipa Yoruba, o yatọ. Awa ti a n sọ Yoruba yii, ti a ro pe Yoruba ni a n sọ, a ṣe nnkan miran ni a n ṣe amọ ninu idanilẹko ti awọn olukọ wa fi n kọ wa, o jẹ ki awa mọ ọtun yatọ sosi. Bi a ṣe le sọ Yoruba, agbekalẹ ẹ lerefe ati ni ijinlẹ bi a ṣe le lo, bi a ṣe le fi ami si awọn ọrọ wa ati lori, gbogbo ẹ ni wọn kọ wa to dẹ ye wa” Gbajumọ osere tiata miran, Olugbenga Oladunni, taye mọ si Imalian Boy lagbo tiata naa ba BBC Yoruba sọrọ lori oun to sẹ di ẹlẹkọ agba lojiji. O ni ko ti si ohun to jọ mọ tiata ninu gbogbo nnkan ti oun ṣe ere oritage mọ, a n ṣe sinima,. Mi o ni iwe ẹri lọwọ, ti wọn ba n sọrọ nipa iwe ẹri nigboro, o ma n ri bakan lọkan mi tori pe, o ma n kan yan labuku. Ti ẹ ba sọrọ de ibi kan, ti wọn ba ti ri awọn to ni iwe ẹri lọwọ, wọn a ni ẹyin ẹ dakẹ, ẹyin to ni iwe ẹri yẹn, ẹ jẹ ki a gbọ ohun ti wọn fẹ wi.” Imalian Boy ni ile-ẹkọ ti oun wa bayii, jẹ ki oun tun wa ri pe ohun ti oun n ṣe tọ, yoo si dara ki oun wa fi awọn ọna kan kun un, ki ilọsiwaju le de ba ni pupọ. Ni ti Yeye Yetunde Aina, o ni oun ri wipe nibi ti ere oritage n lọ nisinyii, o yẹ ki awọn ni imọ si ju bi awọn ṣe ni imọ si ti tẹlẹ lọ. O ni iyẹn ni oun ṣe wa wo pe igba ti oun ba ri awọn ti wọn tun dagba ju oun lọ, ti wọn ba ṣi n lọ si ile-ẹkọ, ki wa lo de ti oun naa ko ṣe ni lọ si ile-ẹkọ yẹn, ki iṣẹ oritage oun ba le lọ siwaju. O ni “Pupọ ninu awọn aṣiṣe miran wa ti a ma n ṣe amọ ti a ko ka kun un aṣiṣe sugbon lẹhin ti a de ile-ẹkọ yii, a ri pe aṣiṣe ni. Emi n ri pe ni ọjọ iwaju, to ba to asiko kan, ẹni ti o ba ni imọ to pe, osuwọn to kun un daadaa ninu ẹkọ ere oritage yii, lo ṣeṣe ki o ki ika abamọ bọ enu.” Bakan naa ni BBC Yoruba tun bawọn olukọ wọn sọrọ, ti wọn si salaye fun wa bawọn gbajumọ osere naa se n se ni kilaasi. Bakan naa ni wọn sọ ọna ti wọn n gba kọ wọn ati ayipada to ti bawọn osere tiata naa. Lọwọ lọwọ bayii, awọn osere yii ti kẹkọ jade ni fasiti Crescent, ti wọn si ti gba iwe ẹri moyege.	https://www.bbc.com/yoruba/articles/c3g7yj8l5g5o
entertainment	Sanwo-olu gifts Iya Awero house: Gbajúgbajà òṣèré, Lanre Hassan tẹ́wọ́ gba ẹ̀bùn ilé tuntun	"Ẹni to ba ti fi paanu ile bo eeyan lori, gbogbo igba to ba ji laarọ, oo ni ṣẹ epe, adura lo ma maa ṣe fun un. Gbajugbaja oṣere fiimu Yoruba, Lanre Hassan ti ọpọlọpọ mọ si Mama Awero lo fi ọrọ yii fi idunu rẹ han si gomina ipinlẹ Eko, Babajide Sanwo-olu. ""Mi o mọ ohun ti mo le sọ, o ṣi n ya mi lẹnu ṣugbọn inu mi dun lonii, mi o ni le sọ pupọ. Mo dupẹ pupọ lọwọ yin gomina mi"". Kí ló lè fàá kí Yomi Fabiyi àti PA rẹ̀ máa fẹnu ko ara wọn l'ẹ́nu? Ṣé ǹkan ọmọkùnrín rẹ ò ní padà kéré báyìí? Wo tuntun tí onímọ̀ Sáyẹ̀nsì gbéjáde Iya Rainbow di ònílé tuntun, ilé méjì ni wọ́n fi ta á lọ́rẹ Wo fọ́tò àrà MC Oluomo, Pasuma àtàwọn òṣèré tíátà míì níbi ìṣílé Iyabo Ojo Ìgbín ní èmi àti ìyá mi máa ń he kiri, ká tó lee jẹun - Lizzy Anjọrin Iya Awero ki ẹnu bọ adura pe Oluwa a maa ran ijọba gomina Eko lọwọ ati pe Naijira ko ni bajẹ. Gẹgẹ bi atẹjade to wa loju opo Twitter agbẹnusọ eto iroyin fun gomina ipinlẹ Eko, Gboyega Akosile, ile oniyara mẹta ni gomina fun Iya Awwero ninu Ọgba ile tuntun kan ti wọn ṣẹṣẹ ṣe ifilọọlẹ rẹ ni agbegbe Igbogbo, ipinlẹ Eko. Ẹni aadọrin ọdun naa, Mama Awero jẹ agba ọjẹ lagbo oṣere fiimu Yoruba ati ti ede Gẹẹsi. Lẹyin ti o tẹwọ gba kọkọrọ ile naa nibi ayẹyẹ ifilọlẹ, ṣe lo bẹrẹ si ni ṣe adura fun gbogbo awọn to pawọpọ pẹlu gomina fi ẹbun banta banta yii ta a lọrẹ."	https://www.bbc.com/yoruba/56506722
religion	Pastor Chris Oyakhilome Rapture Maths: Àlùfáà ìjọ Christ Embassy ṣe ìṣirò ìgbà tí Jesu yóò dé	"Oludasilẹ ijọ Loveworld Ministries ti ọpọ mọ si Christ Embassy, Pasitọ Chris Oyakhilome ti ṣalaye bi o ti ṣeeṣe ki ipe dun ti opin aye yoo si de. Pasitọ Oyakhilome sọ pe gbogbo eeyan ni lati wa ni imura silẹ nitori akoko naa ti sun mọle. Pasitọ Christ Embassy nigba to waasu ni ṣọọṣi rẹ ṣalaye fawọn ọmọ ijọ rẹ pẹlu ẹkọ iṣiro lorii iye igba to ku ti igbasoke yoo fi de ati idi ti wọn fi gbọdọ mura silẹ. Òṣèré méjì yìí ń fi ẹ̀wọ̀n runmú tóríi fíìmù ""Ife"" táwọn obìnrin ń bá ara wọn lòpọ̀ ""To ba jẹ pe ẹgbẹrun mẹta ọdun ni Jesu yoo lo ko to pada ni, a jẹ wi pe ẹgbẹrun un kan ọdun lo ku bayii ti yoo fi pada nitori o ti le lẹgbẹrun ọdun meji bayii ti Jesu ti pada lọ si ọrun"". Pasitọ Chris tun ni ''ṣugbọn bawo ni akoko naa ti sun mọ si, ẹ jẹ ki n ṣalaye rẹ fun yin lẹkunrẹrẹ.'' Alufaa Oyakhilome sọ pe igbasoke gan an ko ni apẹẹrẹ kankan ṣugbọn o le ṣẹlẹ nigba kugba. Pasitọ ijọ Christ Embassy yaworan sori patako lati ṣe iṣiro bi iṣẹlẹ igbasoke naa ti le ṣẹlẹ. Ninu aworan naa, o sọ nipa akoko ti Jesu kuro ninu tẹmpili lọdun 30AD ati igba ti wọn bi i laarin ọdun 4BC si ọdun 2BC lati fi mọ igba ti ipe yoo dun. Oyakhilome ni ''ti a ba wo o lati ọdun 30AD, ki a wo ẹgbẹrun ọdun meji lati igba naa, ọdun 2030 tii ṣe ọdun mẹwaa si asiko yii la n lọ bayẹn.'' O ni ko le ju aarin ọdun mẹwaa yii lọ ti ẹni ti a n reti yoo fi de. Wo igba mẹta ti Pasitọ Chris ni Jesus le pada de Alufaa Oyakhilome ṣalaye fawọn ọmọ ijẹ rẹ pe akoko kan ninu mẹta ti oun la kalẹ ni Jesu yoo de. ''Yala ọdun meje siwaju tabi sẹyin tabi laarin, o le wa jẹ ọdun mẹtadinlogun ti Jesu yoo pada de; ọdun meje fun ipọnju ati ọdun mẹwaa ti alatako Kristi yoo fi dide,'' Pasitọ Chris lo ṣalaye bẹẹ. O ni to ba jẹ pe ọdun meje siwaju ni, o tumọ si pe ọdun mẹta loku ti Jesu yoo fi de, ti o ba jẹ pe laarin in ni, ọdun mẹfa ati aabọ loku ti yoo fi de nitori oṣu mẹfa ti kọja ninu ọdun 2020, Pasitọ Chris ni o tumọ si pe ọdun mẹfa loku niyẹn ti Jesu yoo fi de. Ni ede kukuru, Alufaa Oyakhilome sọ pe ti Jesu ko ba pada de lọdun mẹta si asiko yii, o le jẹ wi pe ọdun mẹfa ni yoo de, ti dide rẹ ko ba tun ya lọdun mẹfa, ko le ju ọdun mẹwaa lọ si asiko yii. Ero awọn eeyan ṣọtọọtọ lori alaye ti Pasitọ Chris lori igba ti Jesu yoo pada de. Alufaa Oyakhilome ṣalaye siwaju sii pe awọn onimọ ijinlẹ naa mọ nipa akoko ti Jesu le de lo jẹ ki wọn maa gbero lati fun gbogbo eeyan to wa laye labẹ ajẹsara lọdun 2030 eyi ti wọn yoo fi ''chip'' si ara gbogbo eeyan. ''Ọdun 2030 lo wa lọkan ajọ GAVI ati MIT to n ri si ọrọ abẹrẹ ajẹsara, koda Eṣu gan an ti n gbiyanju lati mọ bibeli, bakan naa si lo n ti awọn eeyan tiẹ. Wọn ni afojusun wọn,'' Pasitọ Chris lo woye bẹẹ."	https://www.bbc.com/yoruba/afrika-54160186
sports	Coronavirus: Agbábọ́ọ̀lù Man U tẹ́lẹ̀, Marouane Fellaini, Paulo Dybala àti ọ̀rẹ́bìnrin rẹ̀ lùgbàdì covid-19	Agbabọọlu ikọ Manchester United tẹlẹ, Marouane Fellaini ti ko arun coronavirus. Ẹgbẹ agbabọọlu rẹ, lorilẹede China, Shandong Luneng lo kede ọrọ naa laarọ ọjọ Aiku. Fellaini to darapọ mọ ẹgbẹ agbabọọlu Shandong Luneng ninu oṣu kinni lati Manchester United pada si China lọjọ Ẹti to kọja lọ ko to di pe ayẹwo fihan pe o ti lugbadi arun covid-19. Ẹgbẹ agbabọọlu rẹ sọ pe Fellaini ko ṣe ojojo tabi iba, bẹẹ ni ko si apẹẹrẹ arun coronavirus kankan lara rẹ nigba to pada de. Ṣugbọn o ti wa ni iyasọtọ bayii fun itọju, Fellaini ni agbabọọlu akọkọ ni idije liigi ilẹ China to gbajugbaja julọ ti yoo kọkọ ko arun naa. Ajakalẹ arun coronavirus lo jẹ ki wọn sun ibẹrẹ idije liigi bọọlu orilẹede China siwaju lai lọjọ. Ọjọ kejilelogun oṣu keji ọdun yii ni idije naa ko ba bẹrẹ tẹlẹ ki ajakalẹ arun covid-19 to bẹrẹ. Ẹwẹ, gbajugbaja agbabọọlu AC Milan tẹlẹ, Paolo Maldini ati ọmọ rẹ Daniel naa ti ko coronavirus. Bakan naa, ẹlẹsẹ ayo ẹgbẹ agbabọọlu Juventus, Paulo Dybala naa ti lugbadi arun ọhun. Dybala kede loju opo Instagram rẹ pe oun ati ọrẹbunrin oun, Sabatini ti ko arun ko arun covid-19. Amọ, o ni ko ṣi ewu fawọn mejeeji nitori ara awọn ti n ya bọ diẹdiẹ. Dybala ni agbabọọlu Juventus kẹta ti yoo larun naa lẹyin Daniele Rugani ati Blaise Matuidi ti kọkọ lufgbadi arun ọhun.	https://www.bbc.com/yoruba/ere-idaraya-51993201
religion	Wo àrà méèrírí mẹ́wàá tí o kò mọ̀ nípa Keresimesi	"Ọjọ karundinlọgbọn, oṣu Kejila, ọdọdun lawọn ọmọlẹyin Kristi kaakiri agbaye maa ṣajọyọ ọdun Keresimesi. Ọjọ naa lawọn Kristẹni fi maa n ṣeranti ọjọ ibi Jesu Kristi. Bo tilẹ jẹ pe ọpọ awọn onimọ lo ti sọ pe kii ṣe ayajọ ọjọ ọhun ni wọn bi Jesu amọ gbogbo awọn Kritẹni ti gba ọjọ naa gẹgẹ bii ọjọ ibi rẹ. Ni ayajọ ọjọ Keresimesi, ayẹyẹ nla lo maa n waye, ti awẹjẹ-wẹnu yoo si wa, ti inu awọn ọmọlẹyin Kristi yoo si maa dun pe ọdun naa ba awọn nile aye. Amọ bi ọdun Keresimesi ti se pataki to yii, awọn ohun ara pataki kan wa, ti ẹ ko mọ nipa ọdun naa. Idaji awọn eeyan to ni ẹranko gẹgẹ bii ohun ọsin ninu ile nilẹ Amẹrika lo maa n ra ẹbun ọdun fun awọn ẹranko wọn lasiko ọdun Keresimesi. Iye owo ẹbun kọọkan si maa n to dọla mẹrindinlaadọta, eyiun $46. Ilu kan wa lorilẹ-ede India ti orukọ rẹ n jẹ Santa Claus. Gẹgẹ bii iwadii St. Nick, Santa (iyẹn baba Keresimesi) ko sanra rara. Bẹẹ ni aṣọ pupa ati irugbọn rẹ funfun ti awọn eeyan mọ mọ Baba Keresi lonii jẹ eyii ti wọn fi n polowo ọja fun ileeṣẹ ẹlẹrindodo Coca-Cola. Iwadii ni ọsẹ diẹ ṣaaju ọjọ Keresimesi gan ni ọpọ lọkọ-laya maa n tuka. Bo tilẹ jẹ pe ọpọ eeyan lo gbagbọ pe awọn amoye mẹta kan fun Jesu ni ẹbun lọjọ ibi rẹ, bibeli ko sọ iye awọn amoye naa, iwe Matthew sọ pe “awọn amoye.” Onkọtan ọmọ ilẹ Amẹrika, Washignton Irving lo ya awọran “Santa’s sleigh” to jẹ ti baba Keresi to wa lori kẹkẹ ẹlẹṣin. Ọpọ eeyan lo maa n mu ọti yo lasiko ọdun Keresi ti wọn ba n ṣajọyọ, amọ ọpọ awọn ojiṣẹ Ọlọrun lo ti bu ẹnu atẹ lu iwa naa. Bibeli ko darukọ ọjọ pato ti wọn bi Jesu, amọ ọpọ awọn onkọtan gbagbọ pe akoko otutu ni. To ba jẹ pe lootọ ni Santa n wa lati South Pole lati pin ẹbun fun awọn eeyan, o n tumọ si pe yoo sare ju afẹfẹ lọ, yoo si maa ya ile 800 laarin iṣẹju aaya kan. Awọn arinrinajo kan ti wọn pe ni ""puritan pilgrims"" kọ lati ṣe ayẹyẹ ọdun Keresi laarin ọdun 1659 si 1682. Bẹẹ si ni ẹṣẹ nla ni labẹ ofin lọdun naa lọhun, ki eeyan kan kọ lati mase se ajọyọ ọdun Keresimesi."	https://www.bbc.com/yoruba/articles/crgv434jzq4o
sports	Man City vs Man United: Manchester City po ẹ̀kọ ìbànújẹ́ fún Manchester United pẹ̀lú 4-1	"Ija agba meji laarin ikọ agbabọọlu Manchester city ati manchester United ti yanju ọrọ si akata Manchester City pẹlu bi Debryne atawọn akẹgbẹ rẹ ṣe na manchester United bi ẹni na bara. Goolu mẹta si ẹyọkan ni City fi jẹwọ 'awa la nilu' fun Manchester United ni ifẹsẹwọnsẹ 'Manchester derby"" naa. Kevin De Bruyne lo kọkọ ṣide fun Manchester city nigba ti ifẹsẹwọnsẹ naa wọ iṣẹju mejila ki Jandon Sancho to da a pada bi owo baba ijẹbu nigba ti ifẹsẹwọnsẹ naa wọ iṣẹju mejilelogun. Debruyne tun fi ọkan le nigba ti bọọlunaa wọ iṣẹju kejilelogoji. Riyad Mahrez tun fi goolu kan sii  nigba ti ifẹsẹwọnsẹ naa wọ iṣẹju kejidinlaadọrin ko to de e lade nigba ti ifẹsẹwọnsẹ naa wọ iṣẹju kọkanlelaadọrun. Awọn iroyin fidi rẹ mulẹ pe pẹlu ara ti De Bruyne da ninu ifẹsẹwọnsẹ 'Manchester derby' tọtẹ yii, o ti di igba mejidiinlaadọrun ti Debruyne ti ni ipa ati ipin ninu goolu ti wọn gba wọle ninu ọgọrun ifẹsẹwọnsẹ to gba ni ibuba ẹgbẹ agbabọọlu rẹ lasiko to wa pẹlu Chelsea ati isinyi to wa pẹlu manchester city. Igba kejilelogun ree ti Manchester United ati Manchester city yoo maa koju ara wọn ni idije premier league niyi, amọṣa man United lo n bori lọpọ igba julọ. Christiano Ronaldo ko lee kopa ni ifẹsẹwọnsẹ naa pẹlu bi iroyin ṣe jade pe o ti ko COVID-19 pẹlu"	https://www.bbc.com/yoruba/afrika-60639784
entertainment	Toyin Abraham: Ìyálàyá gbogbo yin, mo mọ àwọn olólùfẹ́ mi tí wọn ń gba tèmi	"Yoruba ni arẹmaja kan ko si, ajamarẹ ni ko sunwọn nitori ahọn ati ẹnu maa n ja. Bẹẹ ni ọrọ ri pẹlu gbajumọ osere tiata lobinrin kan, Toyin Abraham ati ololufẹ rẹ kan, ti wọn n tahun si ara wọn. Bakan naa ni awọn mejeeji n sọ oko ọrọ sira wọn eyi to n ya ọpọ eeyan lẹnu pe ki lo le to eyi. Fiimu kan ti Niyi Akinmolayan gbe jade, ninu eyi ti Toyin Abraham kopa ninu rẹ lo fa ibẹrẹ aawọ naa. Bẹẹ ba gbagbe, o ti ti ọjọ mẹta kan, ti Toyin ti n pariwo sinima naa lori ayelujara pe yoo jade, eyi to pe akori rẹ ni 'Prophetess'. Ni kete ti sinima naa jade, lawọn eeyan ti n tu jade lọ sile sinima lati lọ wo fiimu naa, eyi to n mu ki awọn olootu sinima naa ri taje se, to fi mọ Toyin funra rẹ. Amọ ni kete ti sinima naa jade, ni ọkunrin kan ti wọn n pe ni Cinema Pointer,ẹni to gbajumọ nidi ka gbọn sinima wo yẹbẹyẹbẹ, ka si se agbeyẹwo bo se dara si, sọ ero rẹ nipa fiimu ọhun. Lero ti Cinema Pointer, o ni agbeẹwo fiimu Prophetess ti oun se fihan pe ""Kii se fiimu ti oun le ni ki awọn eeyan lọ wo rara. Sinima naa ri rudurudu, to si kun fun ariwo lasan. Sinima Prophetess yii lo jẹ sinima oni wakati kan ati isẹju mẹrinlelogun to jẹ radarada."" Ni kete ti Toyin Abraham ka agbeyẹwo ati ariwisi Cinema Pointer ni ibinu gba oju rẹ, to si fesi pada fun onitọhun pẹlu ara gbigbona. ""Mo le fọwọ gbaya pe eeyan kan to n sisẹ lagbo tiata ni ọ, ẹni to korira mi nitori ọwọ mi n lọ soke, ti o ko si lagbara lati da mi duro. Gbogbo sinima ti mo ba ti kopa tabi gbe jade lo maa n bu ẹnu atẹ lu. Boya o ro pe emi lo gbe sinima Prophetess jade, amọ emi kọ lo ni, mo kan kopa ninu rẹ ni."" Toyin tẹsiwaju pe oun ni awọn ololufẹ toun ati agbo awọn to n ra ọja oun, oun si maa n fun wọn ni ohun ti wọn n fẹ. ""Se o mọ pe kii se wasa pe ki eeyan pa owo to to miliọnu lọna aadoje naira lasiko iwọde ENDSars ati igbele Coronavirus, ki n si tun ẹni osere tiata akọkọ fun aimọye ọsẹ loju mohunmaworan Neflix?"" Toyin wa la Cinima Pointer loye pe ọrọ to da lori ohun to n sẹlẹ lorilẹede Naijiria ni sinima Prophetess da le lori, to si wa fawọn ọmọ Naijiria, eyi ti ọmọ Naijiria se jade, ti inu rẹ ko si dun si. ""Cinema Pointer abi ẹnikẹni to wu ko jẹ tabi iru ẹni yoowu to ran ọ, mo fi ẹ silẹ ki ẹri ọkan rẹ maa jẹ ọ. N ko si ni fun s ni riba, gẹgẹ bi awọn eeyan yoku se n fun ọ, nitori naa, maa sọ isọkusọ to ba wu ọ sita, ki Ọlọrun se idajọ rẹ. To ba wa jẹ pe lootọ lo fẹ ki n gba ariwisi rẹ gbọ, fi oju rẹ sita, jẹ ki n mọ ọ, ka jọ roju ara wa."" Ọrọ naa ko tii balẹ ti Cinema Pointer naa fi fesi pada fun Toyin pe ko mase se giragira nitori pe o pa aadoje miliọny naira lasiko igbele Coronavirus. O ni sebi eeyan ni akẹẹgbẹ rẹ, Funke Akindele to pa ọtalelẹgbẹta (650m) lasiko naa, ti ko si pariwo, eelo wa ni aadoje miliọnu naira ti Toyin n sakọ si. Ọpọ eeyan lo ti n fesi lori aawọ to n waye laarin awọn mejeeji naa, ti wọn si ni o yẹ ki Toyin le ni ara lati gba ariwisi si lati ọdọ awọn ololufẹ rẹ, nigba ti awọn miran sọ pe agbeyẹwo Cinema Pointer lori sinima Prophetess fi si apakan, ti ko si jẹ ojulowo. Amọ nigba ti Toyin Abraham yoo fesi pada fun wọ, iyalaya gbogbo yin lo fi fesi pada."	https://www.bbc.com/yoruba/afrika-56623207
health	Wo àmójútó tí o gbọ́dọ̀ fún nkan ọmọkùnrin rẹ láti dènà ààrùn	Yoruba bọ̀, wọn ni imọtoto, lo le ṣẹgun aarun gbogbo. Eyi to tumọ si pe o ṣe pataki fun gbogbo eeyan, boya ọkunrin tabi obinrin, lati maa ṣe imọtoto ara wọn. Bo ṣe ṣe koko fun obinrin lati maa  ṣamojuto oju ara rẹ, naa lo ṣe pataki fun ọkunrin. Nitori naa, ẹ jẹ ka ṣe agbeyẹwo diẹ lara ọna ti ọkunrin le gba mojuto nkan ọmọkunrin rẹ, lati dena aarun. Diẹ lara nkan ti awọn onimọ nipa ara sọ ree: Fifi ọsẹ tabi awọn ọṣẹ olomi igbalode (shower gel) fọ nkan ọmọkunrin rẹ ju bi o ṣe yẹ, le fa ọgbẹ. Fifi omi to lọ wọọrọ fọ, ni ẹẹkan lojumọ, ki o si fi aṣọ nu u ko gbẹ, ti to lati dena aarun. Ti o ba fẹ lo ọṣẹ, rii daju pe ọṣẹ ti ko ni kẹmika to le, ko si jẹ ọsẹ ti ko ni òórùn, lati dena ki nkan ọmọkunrin maa yun ọ. Ma ṣe lo atike tabi lọfinda si nnkan ọmọkunrin rẹ - o le mu ki o maa yun ọ tabi bó. Yatọ si awọn nkan ti a mẹnuba yii, o ṣe koko fun ọkunrin lati maa ṣe imọtoto abẹ nkan ọmọkunrin ati ẹpọ̀n rẹ. Ti òógùn ba darapọ mọ irun abẹ, oorun buruku ni yoo maa jade nibẹ. Nitori naa ni o ṣe nilo fífọ̀ ni oore-koore, paapaa nitori pe àwọ̀tẹ́lẹ̀ (boxers) ma n bo wọn lati aarọ di alẹ. Lakotan, lọ si ọdọ dokita rẹ ti o ba ṣakiyesi kókó tabi pe nkankan wú sinu nkan ọmọkunrin rẹ. Orisun - NHS	https://www.bbc.com/yoruba/articles/c516r5510q5o
entertainment	Iyabo Ojo: Wọ́n gba N51,950 lọ́wọ́ mi ní pápákọ̀ òfurufú láì ṣe àyẹ̀wò Coronavirus fún mi	"Gbajumọ osere tiata lobinrin, Iyabo Ojo ti figbe ta lori iwa gbajuẹ tijọba Naijiria n hu lori ayẹwo arun Coronavirus. Iyabo Ojo, lo sẹsẹ gunlẹ si papakọ ofurufu Muritala Muhammed nilu Eko lati Ilẹ Turkey ni aarọ ọjọ Aje. Iyabọ ni iwa irẹnijẹ nijọba n se fawọn arinrinajo silẹ okeere tabi to de lati ilẹ okeere nidi ayẹwo arun Coronavirus. Iyabọ ni aarọ ọjọ Aiku ana si ni oun se ayẹwo arun Coronavirus, ki oun to kuro ni papakọ ofurufu Instabul, lorilẹede Turkey. Ayẹwo naa si lo ni o jẹ ki wọn gba oun laaye lati wọ ọkọ ofurufu wa sorilẹede yii ni ana. Koda, o ni oun tun paarọ tikẹti oun ati akoko ti oun yoo rinrin ajo, ki oun le gba esi ayẹwo covid 19 naa, eyi ti yoo jẹ ki wsn jẹ ki oun wọ baalu wa sile. Iyabo Ojo tẹsiwaju pe laarọ ọjọ Aje oni ni oun wọle silẹ Naijiria pẹlu esi ayẹwo coronavirus naa, ti wọn ko tiẹ yẹ iwe naa wo lai naani wahala ti oun se lorilẹede Turkey. Amọ fun iyalẹnu oun, se ni wọn tun n beere owo mii, tii se gbẹrun mejilelaadọta naira o din diẹ, N51, 950.00 lọwọ oun fun ayẹwo Covid 19. ""Wọn ko tiẹ se ayẹwo kankan fun mi, wọn kan gba owo lọwọ mi ni, ti wọn si fi ẹrọ yẹ ara mi wo bo se n gbona si. Lẹyin eyi ni wọn fun mi ni iwe kan lati tun lọ se ayẹwo Coronavirus ni adugbo Lekki. Bẹẹ ni mo n beere pe ki lo sẹlẹ si ayẹwo Coronavirus ti mo se lana, se ẹbu ni? Haa, iwa alọni lọwọ gba ati irẹnijẹ gbaa ni eleyi."" Iyabo Ojo pariwo. Osere tiata naa wa n beere pe ki lo de tijọba Naijiria ko maa se ayẹwo arun Covid 19 fawọn arinrinajo to gunlẹ ni papakọ ofurufu gẹgẹ bi wọn ti n se nilẹ Turkey? O fikun pe ọtalerugba o din mẹwa 250TL owo Turkey ni oun san lati fi se ayẹwo Coronavirus ọhun, eyi to to ẹgbẹrun mẹẹdogun naira wa ni Naijiria. Bẹẹ ni oun si gba esi ayẹwo naa laarin wakati mẹfa pereninu papakọ ofurufu ti oun ti se ayẹwo ọhun. Eyi si lo mu ko maa kọminu pe ki lo de ti wọn gba owo oun ni papakọ ofurufu nilu Eko, ti wọn si fun oun ni iwe lati lọ se ayẹwo arun Coronavirus ni adugbo Lekki? ""Haa, iya ma jẹ mi o. Afi bii ẹni pe eyi ko tun to, se ni awọn osisẹ asọbode naa tun fikun iya naa. Se bi iya nla ba gbe ni sanlẹ, ke ke ke mii tun maa n gori rẹ ni."" Iyabo fikun pe awọn osisẹ asọbode tun fẹ gba owo lọwọ oun si lori awijare pe awọn ẹru to ba kọja ẹgbẹrun lọna aadọta naira, oun yoo sanwo itanran fun. ""Ọmọ, mo wọ mọ wọn lọwọ ni o, emi to jẹ pe wọn ti kan mi ni eewo tẹlẹ, ti wọn ti ja mi kulẹ, fine kọ, fanta ni."" Iyabo Ojo wa n fi ika hanu pe ""ki lo de ti orilẹede Naijiria ko mọ ju owo lọ, a si ku imura ajọdun ominira ọgọta ọdun Naijiria o."""	https://www.bbc.com/yoruba/afrika-54321741
religion	Àwọn obìnrin ìlú Owo ṣe ìwọ́de, wọ́n bẹ Ògún lọ̀wẹ̀ sí àwọn tó kọlu Ṣọ́ọ̀ṣì nìlùú nàá	Ogunlọgọ awọn obinrin, lọmọde, agba ati adelebọ ati arugbo, lo tu jade lonii nilu Owo, lati ṣe iwọde lẹyin ipaniyan to waye ninu ijọ Aguda St. Francis lọjọ aiku. Awọn obinrin ọhun to wọde yika gbogbo ilu n sọ awọn ọrọ aṣẹ ati èpè pe ki ẹsan wa sori awọn to ṣe ikọlu ọhun. Yatọ si pe wọn rin kaakiri, gbogbo awọn obinrin naa lo ja ewe dani, eyi to jẹ apẹrẹ aidunnu si iṣẹlẹ kan. Lẹyin ti wọn yipo ilu tan, ni wọn korajọ si oju kan, nibi ti wọn ti da àdá ati awọn ọ̀bẹ jọ si ilẹ. Bi wọn ṣe da awọn ada naa jọ, ni wọn yiI ka, ti wọn si bẹ oriṣa Ogun lọwẹ lati gbẹsan. Bẹẹ ni ẹnikọọkan wọn n gba adura ati epe bo sẹ wu wọn. Lẹyin eyi ni iya arugbo kan, to jọ pe oun ni adari wọn, paṣẹ pe ki gbogbo wọn o bọ bata silẹ. Lẹyin naa lo mu àdín atì ọ̀bọ̀, to si da a si ori awọn ada ati ọbẹ ti wọn dajọ. Ẹnikan lara wọn to ba akọroyin BBC, Gift Andrew sọrọ, pẹlu omije loju, sọ pe iru nkan bẹẹ ko ṣẹlẹ ri nilu Owo. “Adura wa ni pe Ọlọrun wa yoo fi  idajọ bẹ awọn oniṣẹ ibi naa wo, titi de irandiran wọn.” Lẹyin etutu ti wọn ṣe laarin ọja, ni wọn gbe iwọde wọn lọ si aafin Olowo ti Owo Aafin naa wa ni ẹyin ile ijọsin ti ikọlu ọhun ti waye. Olori ajọ to n mojuto iṣẹlẹ pajawiri ni Naijiria (NEMA) ẹka ti ipinlẹ Ondo, Osun ati Ekiti, Kadiri Olanrewaju, sọ fun BBC iye eeyan to kagbako ninu ikọlu ti awọn agbebọn ṣe si ile ijọsin St. Francis Catholic Church, nilu Owo, ipinlẹ Ondo. Ọgbẹni Olanrewaju sọ pe ni ileewosan FMC Owo, wọn gbe apapọ eeyan mọkandinlogoji wa sibẹ, agbalagba mẹrindinlọgbọn, ọmọde mẹtala. Ninu wọn ni oku agbalagba mẹfa wa, ati ti ọmọde meji. Tí ẹ̀yin gómìnà bá fọwọ́ lẹ́rán, Yorùbá yóò já fún ara wọn - Ooni Ni ileewosan St. Louis Catholic, oku eeyam mẹtala ni wọn gbe de ibẹ, ti eeyan mejidinlgoun si n gba itọju lọwọ. Ni ileewosan aladani kan, eeyan kan pere lo n gba itọju lọwọ, wọn ti tọju eeyan meje ti ko farapa pupọ, wọn si ti lọ sile wọn pada. Nileewosan aladani yii kan naa, wọn gbe oku eeyan kan lọ sibẹ. Apapọ awọn tp faragba ninu ikọlu naa jẹ mọkandinlọgọrin. Eeyan mejilelogun ti ku, awọn meje ti pada sile lẹyin itọju, aadọta ṣi wa nileewosan. Ọjọ buruku ni ọjọ Aiku, ọjọ Karun osu Kẹfa ọdun 2022 jakejado ilẹ Naijiria ati lawujọ agbaye nigba ti awọn agbebọn kan yabo ile ijọsin ijọ aguda kan nilu Owo. Orukọ ijọ naa ni St Francis Catholic Church to wa nilu naa. Nigba ti BBC Yoruba kan si ile ijọsin ọhun ti isẹlẹ ipaniyan ti waye, se ni a ri ti ẹjẹ kun ile ile ijọsin naa ati ita rẹ. Bakan naa ni a ri oku awọn eeyan kan ninu ile ijọsin naa amọ a ko le sọ apapọ iye ẹmi to ba isẹlẹ naa lọ. Awọn eeyan to fori sọta ikọlu ni sọọsi nilo ẹjẹ: Bakan naa ni BBC Yoruba tun kan sawọn ile iwosan meji, St Louis at Federal Medical Centre ti wọn wa nilu Owo nibi ti wọn gbe awọn eeyan to farapa lọ. Nibẹ si ni awọn osisẹ ilera naa wa n rawọ ẹbẹ sawọn araalu lati wa fi ẹjẹ silẹ fun awọn eeyan ti ẹjẹ pupọ danu lara wọn lasiko ikọlu naa. Bakan naa la ri pe awọn osisẹ agbofinro bii ọlọpaa ati Sọja ti de sile ijọsin naa lati maa ko oku awọn eeyan to fori sọta ikọlu ọhun. Akeredolu seleri lati mu awọn eeyan to sisẹ ibi ọhun: Nigba to se abẹwo sibi isẹlẹ, gomina ipinlẹ Ondo, Rotimi Akeredolu rọ awọn araalu lati fi ọwọ wọnu lori isẹlẹ naa, ki wọn ma si se gba ẹsan.	https://www.bbc.com/yoruba/articles/c99r981wye2o
politics	Muhammadu Buhari: Amòfin Adebayo wá kábàámọ̀ pé ọ̀pọ̀ nǹkan ni wọ́n ń tọwọ́ òṣèlú bọ	"Oni Ọjọbọ lo yẹ ki Aarẹ Muhammadu Buhari farahan niwaju ijoko ile asofin apapọ fun ilẹ Naijiria. Ọsẹ to kọja ni awọn ọmọ ile igbimọ aṣoju-ṣofin ranṣẹ si, nitori ọrọ eto aabo aabo to mẹhẹ yika Naijiria. Igbesẹ awọn asofin lati ransẹ pe Buhari waye lẹyin ti ikọ Boko Haram pa awọn agbẹ kan nipinlẹ Borno. Ariyanjiyan si ti n waye lori boya Buhari yoo lọ ọ tabi ko ni i lọ, paapa lẹyin ti Agbẹjọro Agba Naijiria, to tun jẹ Minisita fun eto idajọ, Abubakar Malami sọ l'Ọjọru pe, awọn aṣofin ko ni ẹtọ labẹ ofin lati ranṣẹ pe Buhari. Awijare Malami ni pe aarẹ ti ṣe aṣeyọri to pọ, ""fun bo ṣe da yinyin ado oloro, ipaniyan, ati biba dukia jẹ duro"", ko to o di aarẹ lọdun 2015. O ni awọn ilana ti Buhari n gba yanju ọrọ eto aabo gẹgẹ bi Oludari gbogbo ileeṣẹ aabo, kii ṣe nkan ti gbogbo aye gbọdọ mọ. Ṣugbọn ṣa, agbẹjọro kan, Amofin Sali Adebayo sọ fun BBC Yoruba pe ""awọn ofin fi aaye gba awọn aṣofin, lati ranṣẹ pe aarẹ lori ohunkohun ti wọn ba n fẹ alaye lori rẹ"". Amofin Adebayọsọ pe wọn  ni agbara lati yọ ọ ni ipo aarẹ, to ba kuna lati farahan niwaju wọn, pẹlu ibo ìdá meji ninu mẹta apapọ wọn. ""Iyẹn ti wọn ko ba ṣe ojusaaju oṣelu nitori o ṣe ni laanu pe ọpọ nkan ni a n fi ọrọ oṣelu yanju ni Naijiria. ""O si ṣe e ṣe ki awọn aṣofin ma ṣe nkankan fun Buhari ti ko ba yọju si wọn, nitori pe ọmọ ẹgbẹ oṣelu rẹ, APC, lo pọju nibẹ. ""Wọn ko si ni i ṣe ohunkohun lati tako ẹgbẹ wọn."" Saaju la ti sọ fun yin pe, Agbẹjọro agba orilẹede Naijiria, Abubakar Malami ti ni ile igbimọ aṣofin ko lẹtọ labẹ ofin lati pe aarẹ Muhammadu Buhari wa siwaju wọn lati wa ṣalaye ohunkohun.Malami ṣipaya eyi l'Ọjọru ọsẹ ninu ọrọ to pe akọle rẹ ni ""Pipe Buhari lẹjọ: Ile aṣofin n ṣe lodi alakalẹ ofin"".Agbẹjọro agba ni ""ile igbimọ aṣofin ko lagbara kankan labẹ ofin lati gbero rẹ tabi ṣe agbekalẹ eto ti o le pe aarẹ ko wa ṣalaye ọrọ lorii iṣẹ awọn ologun ati bi wọn ṣe n lo wọn. Bakan naa, o mẹnu ba pe ẹtọ ti aarẹ ni lati yan pe oun fẹ farahan niwaju ile aṣofin lati ba wọn sọrọ torinaa ki ile aṣofin maa pe aarẹ lẹjọ tabuku ba ipo aarẹ.Ni ọjọ kinni oṣu kejila ọdun ni ile igbimọ aṣoju-ṣofin da abaa ki wọn pe aarẹ Buhari lati wa jabọ fun wọn lorii otitọ to wa nidii ọrọ abo lorilẹede Naijiria.Wọn ṣe ipinu yii lasiko ijoko ile kan nibi ti ọmọ ile to n ṣoju ipinlẹ Borno sọ aba kan lorii iṣẹlẹ bi Boko Haram ṣe ṣekupa awọn agbẹ onirẹsi mẹtalelogoji nipinlẹ rẹ.Ẹwẹ, ni idahun si eyi, oluranlọwọ pataki si aarẹ lori ọrọ ori ayelujara, Lauretta Onochie kede lọjọ Aje wipe Aarẹ yoo ba apapọ ile igbimọ aṣofin sọrọ."	https://www.bbc.com/yoruba/afrika-55247393
sports	FIFAWWC -Ọ̀rọ̀ ti yanjú dé ibì kan lórí owó àjẹmọ́nú àwọn Super Falcons	Awọn agbabọọlu obinrin Naijiria joye Akintọla taku ni France. Ẹgbẹ́ agbabọọlu Super Falcons to ṣoju Naijiria ninu idije ife ẹyẹ agbaye tawọn obinrin to n lọ lọwọ ni France ti já Ìfẹsẹ̀wọnsẹ̀ parí, Germany di ẹrù ìyà aláwẹ́ mẹ́ta lé Najiria lórí. Ninu idije ti ikọ agbabọọlu Germany ti fun wọn ni ami ayo mẹta si odo ni Super Falcons ti já kuro ninu idije tọdun 2019. Kete lẹyin eyi ni iroyin gba igboro kan pé wọn ti taku sinu iyara ile itura wọn pe awọn ko ni tẹ̀ta afi ti ijọba Naijiria ba san owó ajẹmọnu awọn. Jane Nwaeze tó jẹ agbẹnusọ fawọn ọdọbinrin agbabọọlu Naijiria ṣalaye fun BBC pe irọ ni pe awọn Super Falcons n fẹhonuhan ni France. O ni diẹdiẹ ni awọn agbabọọlu naa n kuro nile itura ti wọn wa nitori ọtọọtọ ni wọn de si France ati pe ọtọọtọ nibi ti wọn n lọ. Koko ti BBC fidiẹ mulẹ ni pe tootọ ni inu awọn agbabọọlu naa ko dun si aisan owo ajẹmọnu wọn bi o ti yẹ. Colin Udoh to jẹ agbẹnusọ Super Eagles tẹlẹ ni ọkan lara awọn agbabọọlu naa ṣo fun oun pe awọn owo ajẹmọnu mii ti pẹ. O ni omii wa lati idije pẹlu Gambia ati Senegal lọdun meji sẹyin. Akọroyin BBC to wa pẹlu ikọ agbabọọlu naa nile itura ti wọn wa ni France sọ pe lẹyin ọpọlọpọ ipade ọrọ ti n yanju lọ. O ni ọkan ninu awọn agbabọọlu ti ko fẹ ki wọn darukọ oun sọ pe awọn ṣẹṣẹ pari ipade pẹlu alakoso ere bọọlu Naijiria NFF ni. O ni wọn ti fi da gbogbo agbabọọlu loju pe awọn yoo san ajẹmọnu naa laipẹ ki onikaluku le pada si ibudo rẹ. Eyi kii ṣe igba akọkọ ti awọn agbabọọlu Naijiria maa fariga lori aisan owo ajẹmọnu wọn gẹgẹ bi ajọ NFF ṣe ṣeleri fun wọn. Bẹẹ, awọn Super Falcons naa ti joye Akintọla taku yii lọdun 2016 ni Cameroon ati nigba ti wọn fẹhonuhan ni Abuja lẹyin idije pe wọn ko san awọn owó ajẹmọnu awọn. Bayii, wọn ni ajọ NFF ti gba lati san owo ajẹmọnu wọn laiyọ ti kikopa ninu ife ẹyẹ agbaye ti FIFA san silẹ.	https://www.bbc.com/yoruba/ere-idaraya-48735321
