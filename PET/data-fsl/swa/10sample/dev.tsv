health	WARIDI WA BBC : Nilijaribu kujadiliana na mbakaji ambaye sikufahamiana naye	"Karen Lina kwa jina maarufu kama Princess ni mwanamke mwenye umri wa miaka 44 , ambapo miaka miwili iliyopita alipitia kipindi ambacho kamwe hawezi kukisahau maishani mwake . Kulingana naye ni kitendo ambacho hakudhania kwamba kingeweza kumtokea. Alibakwa  na mtu ambaye hakuwahi kumuona wala kumfahamu katika maisha yake yote .Anaposimulia kisa hiki bado makovu yaliompata humjia kwa hisia za uchungu na kero ila ameamua kukubali hali na kusonga mbele . ""Wakati ambao nilipitia kitendo cha ubakaji , nilikuwa nimeishi kwa miezi mitatu tu baada ya kuondoka katika ndoa yangu. Kwa kifupi aliyekuwa mume wangu alikuwa amenipatia talaka na alikuwa amenifukuza katika makao tulioishi kama mke na mume jijini Nairobi'',anakumbuka Princess Masaibu yake yalianza punde tu baada ya kutoka kwenye ndoa yake ya miaka mitatu . Alipoanza maisha ya kuishi peke yake  ilibidi achukue hatua ya kutembea kwa muda mrefu akielekea eneo la ibada za asubuhi kama njia ya kufanya  mazoezi. ""Nilikuwa nimeishi katika eneo hilo kwa zaidi ya miezi mitatu hivi , kila siku kati ya saa kumi na mbili asubuhi na saa kumi na mbili  na nusu nilikuwa nafanya mazoezi yangu .Sikuwahi kuogopa,eneo lile lilikuwa salama kwa hivyo sikuwa na wasiwasi wa kutembea muda  huo"" anakumbuka mwanadada huyo . Hivyobasi anasema kwamba  anakumbuka siku ya Jumannena kujiandaa ili  kuelekea upande wa barabara kuu . ""Nilikuwa nimeanza kutembea tu niliposikia mtu ambaye alikuwa anatembea kwa kasi nyuma yangu akielekea katika eneo nililokuwa nikienda. Niligeuka na kuona alikuwa mwanamme na nikamtaka apite mbele yangu. Lakini alisisitiza kwamba niendelee tu. Na ghafla kabla nifahamu ni kipi kilikuwa kinatendeka niliona upanga kwenye shingo langu  na akasema kwamba nisijaribu kusonga ""Princes anasimulia Mwanadada huyo anasema  mambo yalifanyika kwa haraka sana. Kwanza anasimulia kwamba mkoba aliokuwa ameubeba ulianguka. Anakumbuka kumwambia mtu huyo kwamba alikuwa anaelekea katika ibada  na kwamba alikuwa radhi achukue chochote alichokitaka ndani ya mkoba wake. Anasema  kutokana na mafunzo yake ya hapo awali yaliohusu kujilinda wakati wa mashambulizi, alikuwa amefahamu kwanza sio vizuri kujibizana na mshambuliaji na kwamba wakati huo wote utulivu ulihitajika. ""Mtu aliyekuwa ananishambulia alinieleza kuwa nisijaribu kushindana naye  na kuwa  ikiwa nitakubali yote atakayo kuwa akisema basi hakutakuwa na mabaya yatakayonisibu' Iwapo ningekaidi alikuwa radhi atumie upanga aliokuwa nao. ''Muda mchache baadaye alinitaka nielekee barabara tofauti ambayo haikuwa na watu na hapo nikaanza kuingiwa na hofu""Princess alisema Mwanadada huyo anasema kwamba wakati huo wote mtu huyo alimshika mkono na hakutaka kuzungumza naye . Baadaye alimwelekeza katika nyumba moja iliokuwa na mlango mwekundu. Wasiwasi ulizidi kwani eneo alilokuwa akipelekwa lilikuwa na giza totoro na mara moja akatakiwa asimame mbele ya mlango huo. Anasema kwamba tayari mtu aliyemshika  mateka alikuwa amechukua mkoba wake na kuanza kupekua ili kubaini kilichokuwa ndani. ""Muda mfupi baadaye alinitaka kuvua nguo zangu na hapo ndiposa nilihisi wasiwasi zaidi, si kwamba sikusikia amri yake ila nilimuuliza eti umesema nini? Akarudia tena  . Nilijipata nikimweleza ikiwa anawezakunipa  fursa ya kuomba kwanza . Nilitaka  kumshawishi asinibake .Nakumbuka nikimweleza kwamba mimi bado sina mume na tunaweza kuwa wapenzi'. Hizi zote zilikuwa mbinu za kuanza mazungumzo ambayo yangemshawishi kuchukua hatua tofauti .Princess anasema kwamba alikuwa amekubali kumpa namba yake ya simu ili waanze mawasiliano. Mwanadada huyo anasema kwamba mtu huyo alikuwa na nia moja tu kumbaka kwa hiyo hakuwa na wakati wa kumsikiliza Hatahivyo cha ajabu ni kwamba alimpatia fursa ya kuomba kwa dakika chache . ""Kwa maisha yangu yote tangu nikiwa binti nilikuwa naomba Mungu na kumkumbusha kwamba , nisiwahi kujipata katika mikono ya mbakaji , nilidhani kwamba fursa niliyopewa ya kuomba pengine Mwenyezi Mungu angenihurumia na kupigana na mbakaji aliyekuwa tayari kunidhulumu, ila baada ya kumaliza dua yangu alinifanyia kitendo hicho cha kinyama bila kujali '', anasema mwandada huyo . Anakumbuka mtu huyo akimtolea maneno makali na kumfokea kwamba sasa ilikuwa wakati wa kuvua nguo alizokuwa amevalia . Hakuamini kwamba kitendo cha dhuluma ya kingono kingefanyika chini ya dakika chache tu . ""Uchungu huu ni mwingi hata sasa ninapoongea bado nahisi  uchungu wa dhuluma hiyo' Anasema Baada ya kitendo hicho kutoka kwa mtu ambaye hakuwa anamfahamu Princess hakuwa na ujasiri wa kumpigia yeyote simu . Mwanadada huyu anasema kwamba anakumbuka tu akirudia maneo haya ""Princess hujabakwa , wewe hujabakwa wewe ni mgonjwa tu' Anasema kwamba ni hali ambayo wanawake wengi wanaobakwa hupitia i ya kukataa hali halisi kwamba wamedhulumiwa , ila huwa hawana nguvu au ujasiri wa kujitokeza wazi. Princess anakumbuka akisimama na kububujikwa na machozi akimuomba Mungu ""Nimebakwa nikielekea  kwa ibada na wala sio kwa kilabu, sasa naomba unipe nguvu ya kuelekea kwenye ibada  na kuendelea na maisha yangu"" Licha ya mbakaji huyo kumwibia fedha zake mwanamke huyu alipata ujasiri wa kumsogelea mhudumu mmoja wa boda boda ambaye alimsaidia. Wakati huu wote alikuwa anaficha sana kitu ambacho kilikuwa kimefanyika Mwanadada huyu anasema kwamba halikuwa jambo rahisi kulieleza kwa wakuu wa kanisa lake hali kadhalika kwa kina dada ambao walikuwa swahiba zake wa karibu . Kulingana naye hatua za haraka zilichukuliwa katika maandalizi ya kuwasilisha ripoti kwa kituo cha polisi na vilevile mchakato mzima wa kutafuta matibabu kutokana na maumivu aliyokuwa nayo. Hatua zakusonga mbele baada ya Ubakaji Hatua za kusonga mbele baada ya ubakaji , hazikuwa rahisi kulingana na jinsi mwanadada huyu anavyoelezea . Princess anasema kwamba kwanza kukubali kwamba alikuwa amedhulumiwa kingono na mtu ambaye hakuwa anamfahamu lilikuwa tatizo kubwa na pili ni  ndoto za kila siku kujiona akiwa kwenye mazingira ya mashambulizi hayo ya ubakaji yalijirudia kila mara kwa muda mrefu. Hadi leo anasema kwamba yule aliyemtendea ukatili huo  hajawahi kukamatwa ikiwa sasa ni miaka miwili baada ya kisa hicho. Princess anasema kuwa imekuwa ni safari ya kila siku ya kutafuta kujisamamia , kujipenda na kujikubali . Tangu tukio la kubakwa kwake Princess anasema kwamba kuna harufu na aina ya mavazi na mitindo ya nywele kwa wanaume ambayo hapendi kuiona na watu wengine. Anasema kwamba yote hayo humkumbusha siku aliyobakwa . Licha ya yote  Princess anasema kwamba alipata ujasiri wa kujitokeza wazi kuzungumzia ulimwengu wa wanawake wanaobakwa ili simulizi yake iwe  somo kwa watu wote hasa wanawake ambao wanaishi na makovu ya kubakwa. Anasema waathiriwa wa ubakjaji  wasiweke siri kitendo cha kubakwa kwani kina athari ya kuwapa karaha na machungu ya kila siku ambayo yamepelekea wengine kupata magonjwa na msongo wa mawazo"	https://www.bbc.com/swahili/habari-59478870
business	Thamani ya sarafu ya Bitcoin yaongezeka mara dufu	"Thamani ya sarafu za kielektroniki-Bitcoin imeongezeka na kufikia $ 34,000 (£ 24,850) kwa mara ya kwanza siku ya  Jumapili. Sarafu hiyo imeweka ongezeko la karibu dola  5,000, ingawa licha ya kuwa bei ilikuwa imeshuka hadi karibu $ 33,000, kwa mujibu wa mtandao wa Coindesk. Kuongezeka kwa thamani kuliwekwa chini kwa riba kutoka kwa wawekezaji wakubwa wanaotafuta faida kwa haraka. Hatua hii inakuja baada ya Bitcoin kuongezeka kwa 300% mwaka jana, na bei ya sarafu zingine nyingi za dijiti pia ziliongezeka sana. Ethereum, cryptocurrency ni ya pili kwa ukubwa, ilipata 465% mnamo 2020. Wachambuzi wengine wanafikiri thamani ya Bitcoin inaweza kuongezeka hata zaidi, endapo dola ya Marekani itashuka zaidi. Wakati thamani ya fedha ya Marekani ilipopanda mnamo Machi mwanzoni, lakini wakati wa janga la virusi vya corona, wawekezaji wakiwa wanatafuta usalama bila ya kuwa na uhakika. Sarafu ilipata  hasara kubwa zaidi mwishoni mwa mwaka 2017. Bitcoin inauzwa kwa njia sawa na sarafu halisi kama dola ya Marekani na pauni. Hivi karibuni imeshinda msaada unaokua kama njia ya malipo mkononi, na PayPal kati ya wapokeaji wa hivi karibuni wa sarafu za dijiti. Lakini cryptocurrency pia imeonekana kuwa na uwekezaji tete. Bei inayoongezeka imeibua wasiwasi kwamba Bitcoin inapaswa kutolewa kwa marekebisho makubwa, kama ilivyotokea miaka mitatu iliyopita wakati thamani iliporomoka. Wakati wa mkutano huo mnamo 2017 Bitcoin ilikaribia kuvunja kiwango cha $ 20,000, tu ili kufikia kiwango cha chini na kushuka chini ya $ 3,300. Ilipitisha $ 19,000 mnamo Novemba mwaka jana kabla ya kushuka tena. Mnamo Oktoba, Gavana wa Benki ya England Andrew Bailey alionya juu ya matumizi ya Bitcoin kama njia ya malipo. ""Lazima niwe mkweli, ni ngumu kuona kwamba Bitcoin ina kile tunachopenda kuiita thamani ya ndani,"" alisema. ""Inaweza kuwa na thamani ya nje kwa maana ambayo watu wanataka."" Bwana Bailey ameongeza kuwa alikuwa ""na wasiwasi sana"" juu ya watu wanaotumia Bitcoin kwa malipo akionesha kwamba wawekezaji wanapaswa kutambua bei yake ni mbaya sana."	https://www.bbc.com/swahili/55532203
business	Sarafu mpya Kenya: Je, tayari kuna noti mpya feki zinazosambaa?	"Kumekuwepo na taarifa zinazoenea katika mitandao ya kujamii kwamba noti mpya za thamani kubwa zaidi Kenya tayari imeghushiwa. Noti hizo za shilingi 1000 zilizinduliwa wakati wa sikukuu ya Madaraka pamoja na noti nyingine kutimiza masharti ya kikatiba, kukabiliana na ufisadi na ueneaji wa fedha ghushi. Ukurasa mmoja maarufu wa kijamii ulieneza ujumbe unaodai kwamba tayari kuna noti mpya bandia ambazo zinaenezwa. Hata hivyo, hakuna ushahidi wowote kwamba taarifa hizo ni za kweli. Taarifa hizi zilienezwa vipi? Ukurasa maarufu ya kuhusu hali ya foleni au msongamano wa magari barabarani Kenya katika Twitter, Ma3Route, ambao una zaidi ya wafuasi milioni moja, ulieneza ujumbe na picha zilizokuwa zimepakiwa mtandaoni na mtu mwingine zikidai kwamba kulikuwa na noti bandia. ""Iwapo mtu anaweza kubaini chanzo cha picha hii, basi Wakenya wasio na hatia wataokolewa [kutoka kwa matapeli]. Hizi ndizo noti bandia zinazoenezwa,"" ujumbe huo wa Twitter ulisema. Mamilioni ya fedha feki za kigeni yakamatwa Kenya Athari ya Tanzania kusitisha ubadilishanaji wa fedha na Kenya Jinsi wadukuzi walivyoiba bilioni 21 Kenya Ujumbe huo uliashiria kwamba noti zilizokuwa kwenye picha hiyo zilikuwa bandia. Hata hivyo, hivyo si kweli. Noti zilizopigwa picha ni noti halali. Aliyendika ujumbe huo alikanganyikiwa kati ya upande mbele na nyuma wa wa noti mpya za shilingi 1,000 za Kenya. Upande mmoja, kuna picha ya Majengo ya Bunge na upande mwingine Jumba la Kimataifa la Mikutano la Kenyatta (KICC). Picha zote mbili zinapatikana kwenye noti mpya ya shilingi 1,000. Picha hizo asili yake ni ukurasa wa mwandishi wa BBC ambaye alikuwa amepicha picha noti halali kutoka Benki Kuu ya Kenya. Ujumbe mwingine ulioenezwa sana kwenye WhatsApp na Twitter unasema yupo mtu aliyetapeliwa  $170 (shilingi 17,000 za Kenya) baada ya kukabidhiwa noti bandia za shilingi 1,000. Inaambatanishwa na ujumbe unaowatahadharisha watu wawe ""macho, kuna noti bandia."" Baadhi ya watu kwenye mitandao ya kijamii wanasema rangi kwenye picha ya noti iliyowekwa ina mkolezo tofauti wa rangi. Msemaji mmoja wa Benki Kuu ya Kenyua aliambia BBC kwamba ni vigumu kubaini uhalisia na uhalali wa noti kwa kutazama picha pekee. Aidha, alisema kufikia sasa hawajapokea taarifa zozote za kuwepo kwa noti mpya bandia. Simu yaweza hatarisha afya yako Kulikuwepo pia na taarifa kwamba mwanafunzi wa chuo kikuu kimoja Nairobi alikuwa amekamatwa na noti bandia za jumla ya shilingi 10 milioni. Madai hayo yalichapishwa kwenye blogu kadha na kuenezwa na watu kupitia WhatsApp. Ilidaiwa pesa hizo ghushi zilikuwa za noti za elfu moja na mia tano. Taarifa hizo zilidai kwamba mtuhumiwa ambaye ana miaka 21 alikamatwa baada ya wadokezi kutoa taarifa kwa polisi. Lakini Benki Kuu ya Kenya inasema hakuna kisa kama hicho kilichoripotiwa. Read more from Reality Check Send us your questions Follow us on Twitter"	https://www.bbc.com/swahili/habari-48702902
technology	Uganda: Wakataa kutumia choo kwa kuwa kimefungwa kamera	Wakazi wa mji wa Tororo mashariki mwa Uganda, wamekataa kutumia choo cha umma kilichotengenezwa kwa ufadhili wa Benki ya dunia katika kituo cha mabasi kwa madai ya kufungwa kamera za usalama, Gazeti la Daily Monitor nchini Uganda limeripoti. Watu wanasema ''kufuatilia watu wazima wanaokwenda ''kupata haja msalani'' ni kinyume cha utamaduni wao. Lakini karani wa mji huo, Paul Omoko, amenukuliwa akisema kuwa kamera zinachukua picha za watu mlangoni na si ndani ya vyoo. Amesema nia ni kuimarisha usalama kwa sababu ''magaidi wanapenda kutega mabomu kwenye vyoo vya umma''. Mkuu wa wilaya Nickson Owole amesema ''wale wanaojaribu kuikana teknolojia hii huenda wana ajenda ya siri''. Choo cha umma kilifadhiliwa na benki ya dunia chini ya mradi wa maendeleo ya miundombinu ya Manispaa nchini Uganda. Wakazi walisema kuwa hawattumia choo hicho mpaka kamera zitakapoondolewa. ''Wanaweza kuelekeza kamera kwenye maeneo mengine ya kituo lakini si maeneo ya choo,'' alisema dereva mmoja, Mohamed Mwima. ''Kwa sisi waafrika, inafedhehesha kwa mtu kuona utupu wa mwingine. Viongozi wetu wanapaswa kuwajulisha watu wanaotoa misaada kabla ya kuweka kamera,'' alisema Sadick Hirya, dereva mwingine.	https://www.bbc.com/swahili/habari-50249929
religion	Inshirah Musa: Mwanamke jasiri Mmisri aliyetumiwa na Israeli kuipeleleza nchi yake	"Vyombo vya habari vya Misri vimeripoti  kwamba jasusi wa Israeli amefariki katika mjini Tel Aviv abaada ya kuugua kwa muda mrefu ugonjwa wa akili. Bi Inshirah Musa, ambaye baadaye alijulikana kama  Dina Ben David, alifariki akiwa na umri wa miaka  87, miezi michache baada ya mtoto wake wa kiume  Rafi Ben David kufa kutokana na ugonjwa wa saratani. Inshirah  alikuwa ni mmoja wa majasusi maarufu katika Mashariki ya Kati na Israeli ilimpatia usaidizi muhimu wa kijasusi tangu wakati wa vita vya mwaka 1967, kabla ya kukamatwa na majasusi wa Misri katika mwaka 1974. Alizaliwa mwaka 1937 katika jimbo la  kusini mwa Misri la Minya na aliolewa na   Ibrahim Shaheen wakapata watoto watatu pamoja. Baada ya uvamizi wa Sinai wa Israeli mwaka 1967, Ibrahim Shaheen, ambaye wakati huo hakuwa na ajira, alitafuta kazi katika ofisi ya masuala ya  chakula ya Israeli na alikuwa akilipwa dola 70 kwa mwezi. Kuligana na Al-Ahram, Ibrahim aliwasilisha suala hilo kwa  mke wake, Inshirah, na akakubali. Wawili hao baadaye walipewa mafunzo na Shirika la ujasusi la  Mossad, Israel,  kutuma taarifa kutoka Cairo. Ibrahim na familia yake walihamia Cairo, na mke wake na watoto wao watatu wa kiume walisaidia kukusanya taarifa za kijasusi na mipango ya kivita kwa ajili ya Israeli , kulingana na  Al-Ahram. Inshirah anaaminiwa kuisaidia Israeli kumuua mkuu wa majesi wa Misri , Jenerali Abdulmunim Riyadh, aliyefariki Machi1969 katika eneo la  mfereje wa maji. Inshirah  na mume wake  Ibrahim walisafiri kwenda Israeli mara nyingi kupata mafunzi na jinsi ya kutumia  vifaa vya upelelezi  na walitoa taarifa muhimu kuhusu vita vya mwaka  1973  ambavyo Israeli ilishindwa. Huduma za ujasisi za Misri, baada ya upelelezi wa muda mrefu  kuhusu mtandao wa   Inshirah, zilimkamata Ibrahim  pamoja na vifaa vyake vya ujasusi katika mwaka 1974    1974. Inshirah alikuwa Italia wakati alipokutana na majasusi wa Israreli- Mossad. Alirejea Misri mwezi huo huo huo na kukamatwa na maafisa wa ujasusi wa Misri nyumbani kwake. Mahakama ya Misri iliihukumu familia yake kifo  mwezi Novemba 1974, na Ibrahim na Inshirah walipatinana na hatia ya uhaini na kuhukumiwa kifo, huku mwana wao wa kiume wa kwanza akifungwa jela. Watoto wengine wa kiume wawili walipelekwa katika makazi ya kuwatunza watoto. Ibrahim alinyongwa, huku mke wake Inshirah  akinusurika kuuawa kutokana na ombi la   Israel. Alifungwa gerezani kwa miaka mitatu kabla ya kupewa msamahana Rais  President Anwar Sadat , Januari  1977 ""ili awatunze watoto"", kulingana na   Al-Ahram. Baada ya kupewa msamaha, Inshirah na watoto wake wawili  wa kiume walihamishiwa Israeli na kujiunga na dini ya Yuda, ndipo alipobadilisha majina na kuitwa  ""Dina Ben David"". Kanali Hatim Sabir,  mtaalamu wa kupambana na ugaidi, aliiambia televisheni ya Misri Machi 2018 kwamba  Inshirax aliyaka kurejea katika nchi yake ya Misri, kwasababu alikuwa na maisha magumu nchini Israeli, lakini ombi lake lilikataliwa na serikali ya Cairo. Taarifa kumuhusu Inshirah imewekwa katika msururu wa filamu zinazoitwa- kuanguka kwa Beersheb - ""The Fall in Beersheb-"	https://www.bbc.com/swahili/habari-59441825
entertainment	Beth apata umaarufu kwa kutumia vipodozi kujichora	Tembelea tovuti ya BBC umtazame mwanamke anaetumia vipodozi kujifananisha na watu mashuhuri kama vile tiger king ,Donald trump na wengineo. Msanii huyo wa tasnia ya upambaji Beth Gallagher  mwenye umri wa miaka 25 amejizolea umaarufu mkubwa mitandaoni.	https://www.bbc.com/swahili/gnb-52879225
sports	T﻿etesi za soka Ulaya 27.11.2022	"Mshambuliaji wa Ureno Cristiano Ronaldo, 37, amepewa ofa ya mkataba wa mnbono wa miaka mitatu wenye thamani ya £186m na klabu ya Saudi Arabia Al Nassr. (CBS) Bayern Munich wameingia katika mbio za kumsajili kiungo wa kati wa West Ham na Emngland Declan Rice, 23. (El Nacional, via Fichajes - in Spanish) Tottenham bado hawajaanza mazungumzo na nahodha na mshambuliaji wa England Harry Kane kuhusu mkataba mpya, huku mkataba wake wa sasa ukitarajiwa kumalizika msimu wa joto wa 2024. Spurs italazimika kumpa mchezaji huyo mwenye umri wa miaka 29 mkataba wa ""ajabu"" ili kumbakisha. (Football Insider) Meneja Erik ten Hag ameiomba Manchester United kufanya usajili katika dirisha la Januari kumpata nafasi ya Ronaldo baada ya kuondoka kwake. Katika orodha fupi ya usajili ya klabu hiyo yumo winga wa PSV na Uholanzi Cody Gakpo, 23, na mshambuliaji wa AC Milan na Ureno Rafael Leao, 23. (ESPN) Liverpool pia wako tayari kutumia pesa nyingi katika usajili mnamo Januari, licha ya kutokuwa na uhakika kuhusu umiliki wa kilabu. (Football Insider) Manchester United wamerudi nyuma katika kinyang'anyiro cha kumnunua kiungo wa kati wa Uingereza Jude Bellingham, 19, kutoka Borussia Dortmund. (Sky Sports Ujerumani) Kamishna wa Ligi Kuu ya Soka Don Garber amethibitisha kuwa vilabu kadhaa katika ligi kuu ya Marekani vina nia ya kumsajili mshambuliaji wa Argentina Lionel Messi, 35, wakati mkataba wake wa Paris St-Germain utakapokamilika mwishoni mwa msimu. (90Min) Beki wa kushoto wa Barcelona Mhispania mwenye umri wa miaka 19 Alejandro Balde ameitaja Manchester United kuwa klabu ambayo angependa kuichezea ukiacha timu yake ya La Liga. (Mundo Deportivo) West Ham na Everton wamejiunga katika harakati za kuwania saini ya winga wa Colombia Jhon Duran mwenye umri wa miaka 18 kutoka Chicago Fire, lakini Liverpool na Manchester United pia wanamtaka. (Sun) Tottenham wanafikiria kumnunua kiungo wa kati wa Juventus na Marekani Weston McKennie, 24, baada ya kumalizika kwa Kombe la Dunia. (CBS, via Express) Leeds United, Everton, West Ham na Leicester City ni miongoni mwa klabu zinazomtaka mshambuliaji wa Senegal Boulaye Dia. Mchezaji huyo mwenye umri wa miaka 26 kwa sasa yuko kwa mkopo katika klabu ya Salernitana kutoka Villarreal. (CBS) Leicester, Brighton na Nottingham Forest wanataka kumsajili kiungo wa Huddersfield Mfaransa Etienne Camara, 19. (Sun) Meneja wa Barcelona Xavi anasema binafsi amezungumza na kinda wa Palmeiras Endrick mwenye umri wa miaka 16 katika nia ya kumshawishi mshambuliaji huyo wa Brazil kujiunga na klabu hiyo ya La Liga. (ESPN)"	https://www.bbc.com/swahili/articles/cv2vvxrdxnxo
politics	Mzozo wa Tigray Ethiopia: Jinsi askari alivyonusurika makabiliano ya risasi kwa saa 11	"Mwanajeshi mmoja wa Ethiopia amesimulia BBC Afaan Oromo jinsi uvamizi wa nyakati za usiku unaohusishwa na wapiganaji wa utawala wa jimbo la Tigray ulivyofanywa dhidi ya kambi yao mwezi uliyopita. Chama cha Tigray People's Liberation Front, TPLF- ambacho kilikuwa kikidhibiti serikali ya jimbo la kaskazini- kilisema kilitekeleza shambulio kama hatua ya kujilinda wakati ulimwengu ulikuwa ukiangazia uchaguzi wa Marekani, kwani kiliamini kuwa wanakaribia kushambuliwa na vikosi vya serikali. Waziri Mkuu Abiy Ahmed alijibu mashambulio hayo kwa kuamuru oparesheni ya kijeshi ambayo kilele chake ilikuwa kupinduliwa kwa serikali ya jimbo hilo, kulazii  wapiganaji wa TPLF kukimbilia milimani kupigana na kili walichotaja kuwa ""wavamizi"". Imekuwa vigumu  kupata taarifa sahihi kuhusu mzozo huo kwasababu mawasiliano yalikatizwa katika jimbo hilo. Simulizi ya askari hao zinaashiria mgawanyiko wa kikabila katika jeshi la Ethiopia, huku baadhi ya wanajeshi wa jamii ya Tigraya wakilaumiwa kwa kwa kuunga mkono TPLF. Sajini Bulcha: Nilikuwa katika kambi moja karibu na mji wa Adigrat, uliopo karibu na mpaka wa Eritrea. Mwndo wa karibu usilu  saa tano unusu Novemba 3, mimi na askari wengine tulipokea ujumbe mfupi kutoka kwa askari wenzetu  waliko katika kambi ya mjini Agula - karibu kilomita 30 (18 miles) kaskazini mashariki mwa  mji mkuu waTigray , Mekelle - ukisema: ""Tumezingirwa. Ukiweza njoo utuokoe, njoo."" Muda mfupi baadae, kambi yetu pia ilizingirwa, na mamia ya vikosi maalum vya TPLF huku wanamgambo wakishika doria upande wa nje. Badhi ya wanajeshi wa Tigray - ambao walikuwa wameondoka kambini - walikuwa nao. Tulimuendea kanali aliyekuwana ufunguo wa sehemu ya kuweka silaha nakumwambia afungue. Alikataa akisema hana maelekezo ya kufanya hivyo. Alikuwa kutoka jamii ya Tigray, na hapo tukashuku alikuwa sehemu ya mpango wa kutushambulia. Baadhi ya maaskari walibishana naye kumtaka afungue sehemu ya kuhifadhi silaha; wengine walijaribu kuvunja  mlango. Hatimaye, tulifanikiwakupata silaha zetu. Kufikia wakati huo wapiganaji wa TPLF tayari walikuwa wameanza kupiga risasi. Tilichukua nafasi zetu ndani na nje ya kambi, kwa kutumia miamba ya mawe, makontena na kuta za mijengo kama kinga. Ilikuwa kama saa saba usiku mapigano yalipoanza. Kulikuwa na umbali wa mita 50 (164ft) kati yetu na wao. Tuliwaua zaidi ya wapiganaji 100. Na wao waliua 32 kati yetu. Katika kitengo changu, mmoja alifariki na wengine tisa kujeruhiwa. Wanajeshi wengi waliuawa na maafisa wa Tigray waliujiunga na wapiganaji hao. Mapigano yalidumu wa kwa saa 11  hadi saa sita mchana wakati makomanda wetu wa ngazi ya juu walipotuamuru tukomeshe mapigano, turegeshe silaha zetu stoo na kwenda katika vyumba vyetu. Tilitii amri. Muda mfupi baadaye wachungaji na wazee kutoka mji huo walikuja. Waliomba tujisalimishe. Karibu saa kumi jioni, tuliamrishwa kupeana silaha na vifaa vyetu vya kibinasi kwa vikosi vya TPLF. Kwa mara nyingine tena, tulitii amri. Kisha tukaambiwa tukaambiwa tuchukuwe vitu vyetu na kuingia kwenye malori. Walizunguka pamoja nasi ndani ya magari. Tulilazimishwa kuwacha nyuma maiti. 'Nilitoa jina la uwongo' Vikosi vya TPLF vilitusafirisha hadi kambi yao iliyopo mjini Abiy Addi, kilo mita 150 kusini magharibi mwa Adigrat. Askari waliyojeruhiwa hawakupata huduma ya matibabu wakati huo wote. Kila asubuhi walitaka tujitambulishe. Ilibidi tupeane majina yetu, kabila letu na jukumu letu katika jeshi. Nilikuwa nikitoa jina la uwongo. Sehemu hiyo nadhani ilikuwa jangwani kwasababu kulikuwa na joto sana. Tulikuwa na maji kidogo ya kunywa. Kila asubuhi tulipewa chai bila sukari katika chupa za plastiki ambazo zimekatwa nusu. Chakula chetu cha mchana kilikuwa mkate. Wanajeshi kutoka kambi yetu pia waliletwa Abiy Addi. Walituambia walishambuliwa. Baadhi yao walijisalimisha bila kupigana; wengine walijaribu kupigana kwa siku nne. Kalashnikovs, nasilaha zingine za nguvu na hata maroketi ya masafa ya kadri zilitumika katik avita hivyo. Baadhi ya maaskari walikimbilia Eritrea. 'Sare kuchomwa' Baada ya kama  wiki mbili hivi, vikosi vya TPLF walitupatia chaguo tatu - tujiunge nao, tuishi Tigray kama raia ama turudi makwetu. Tuliamua kuchukua. Lakini makomanda wetu  wa ngazi ya juu, wataalamu wa radio, wanajeshi wanawake na wale ambao waliweza kutumia silaha walipewa chauo la kujiunga nao. Wote waliletwa Abiy Addi, kwa maelfu. Tuliyosalia tualiambiwa tuvue sare zetu za kijeshi. Tulikata, na kusema tukotayari kufa - na kwamba  maadili ya kazi haituruhusu kufanya hivyo; na kuongeza kuwa sare zetu zilikuwa fahari yetu. Hatimaye tulikubaliana kwamba tutavua sare zetu na kuzichoma [ili zisitumiwe na watu wengine]. TPLF walirekodi kwenye video uchomaji wa sare hizo. Walichukua vitu vyetu vya kibinafsi kama vile - pete , saa na pesa. Maelezo zaidi kuhusu mzozo wa Tigray: Ilikuwa karibu saa tisa alasiri siku ya Ijumaa  tulipoambiwa sote tuingie kwenye malori. Kwa mara nyingine tena tuliwachukuwa wanajeshi wenzetu waliyojeruhiwa, lakini katika lori nililopanda halikuwa na yeyote aliyejeruhiwa. Tulikuwa karibu wanajeshi 500 katika kila lori, kwa ujumla naweza kusema kulikuwa na karibu wanajeshi 9,000 katika malori yotekabla tuondoke Abiy Addi karibu saa tano usiku siku hiyo. Tulisafiri kwa saa kadhaa katika nji aza ndani hadi vikosi maalum vya TPLF - vilivyokuwa vinatoa ulinzi kwa malori hayo - walipotuacha katika kingo za  mto Tekeze katika mpaka wa kati ya Tigray na jimbo jirani la Amhara. Malori yalifika hapo nyakati tofauti. Tulijigawanya katika makundi na kuvuka mto huo kwa kutumia maboti. Karibu saa sita zilipita kabla ya kundi langu kufika upande wa pili wa mto huo. Baada ya hapo tulitembea kwa karibu saa 16 kufika mji wa Sekota katika jimbo la Amhara. Sasa tuko katika kituo cha  polisi mjini humo ambako tunalishwa na kutunzwa. Waliyojeruhiwa wanapewa matibabu hospitalini zaidi ya wiki tatu baada ya shambulio hilo. Nasikia  kwamba baadhi ya waliyojeruhiwa walifariki njiani, na miili yao kuachwa nyuma."	https://www.bbc.com/swahili/habari-55258929
technology	Vita vya Ukraine: Urusi ina matatizo makubwa- Biden	"Rais wa Marekani Joe Biden amesema uamuzi wa Urusi kujiondoa katika mji wa Kherson wa Ukraine unaonyesha kuwa jeshi lake lina ""matatizo ya kweli"". Bw Biden alisema alikuwa akitarajia hatua hiyo kwa ""muda"" na kwamba itaruhusu pande zote ""kurekebisha misimamo yao"" wakati wa msimu wa baridi. Kherson ndio mji mkuu pekee wa Kiukreni kuanguka kwa vikosi vya Urusi. Lakini mapema Jumatano, kamanda wa Urusi nchini Ukraine alisema haiwezekani tena kuudhibiti  mji huo. Jenerali Sergei Surovikin, ambaye alipewa uongozi wa amri ya kijeshi wiki chache zilizopita, alitoa tangazo hilo akisindikizwa na maafisa wakuu wa jeshi kwenye runinga ya serikali ya Urusi. Alithibitisha kuwa wanajeshi wa Urusi watajiondoa kabisa kwenye ukingo wa magharibi wa Mto Dnipro. Ni pigo kubwa kwa matarajio ya kijeshi ya Urusi wakati inakabiliwa na uvamizi wa Ukraine. Bw Biden alikuwa akizungumza kutoka Ikulu ya White House baada ya uchaguzi wa katikati ya muhula ambapo chama chake cha Democratic kilionekana kuwa na uwezekano wa kupoteza udhibiti wa Baraza la Wawakilishi kwa chama cha upinzani cha Republican. Wapinzani wa rais huyo wa kisiasa hapo awali waliapa kutathmini upya usaidizi wa kijeshi na kibinadamu wa Marekani kwa Ukraine, na Bw Biden aliona kwamba ilikuwa ya ""kuvutia"" kwamba Moscow ""ilisubiri hadi baada ya uchaguzi"" kutangaza kujiondoa. Lakini alisema anatumai ""mbinu ya pande mbili za kukabiliana na uchokozi wa Urusi nchini Ukraine"" itaendelea. Uamuzi wa kurudi nyuma katika eneo la Dnipro ulichukuliwa kwa tahadhari na Ukraine. Rais Volodymyr Zelensky alisema Kyiv ilikuwa ikisonga ""kwa uangalifu mkubwa"" baada ya tangazo hilo. ""Adui hatupi zawadi, hafanyi 'ishara za nia njema', tunashinda yote,"" aliwaambia raia wake  katika hotuba yake ya usiku. Baada ya tangazo la Urusi, raia ndani ya Kherson walisema askari wa Chechen kutoka jeshi la Urusi walikuwa katika jiji, kwenye mikahawa, na wakizunguka barabarani. Na katika eneo la Kiukreni kwenye eneo la kuzunguka jiji, askari walisema adui anaweza kuwa anajaribu kuwavuta kwenye mtego na walikuwa wakiendelea kwa tahadhari. Na Paul Adams, mwandishi wa BBC wa masuala ya Kimataifa Tangu Oktoba, baadhi ya wakazi wa Kherson waaminifu kwa Kyiv wamehisi mabadiliko yakija. Huku maafisa walioteuliwa na Urusi wakianza kuwahamisha raia, ukombozi wa mji huo ulionekana kukaribia. Wakati mmoja wa ishara - na labda wa wazi- ulikuja wakati timu ya Urusi iliwasili katika Kanisa Kuu la Karne ya 18 la St Catherine ili kuondoa mifupa ya Prince Grigory Potemkin, mtu aliyehusika na ukoloni kusini mwa Ukraine kwa niaba ya mpenzi wake, Catherine the Great. Lakini kumekuwa na hisia inayoongezeka ya hofu pia. Ikiwa majeshi ya Urusi yangelazimika kuondoka, wangefanya nini watakapoondoka? Uvumi umeenea: kwamba Urusi inapanga kulipua bwawa la karibu la Nova Kakhovka; kwamba askari wa Urusi wamevaa nguo za kiraia na wamejificha katika nyumba za kibinafsi; au kwamba silaha za kivita za Urusi zitajaribu tu kusawazisha jiji kutoka ng'ambo ya Dnipro, baada ya wanajeshi kuondoka. Chochote kitakachotokea, hii ni  kama wakati muhimu. Mji unaoonekana kama kito katika taji la uvamizi wa Urusi unaweza kuwa karibu kubadilishwa hadi kwa wadhibiti wapya . Rais Vladimir Putin hakushiriki katika tangazo la kujiondoa. Lakini washirika wake wawili wakuu - ambao hapo awali walikosoa juhudi za vita za Urusi - walikaribisha hatua hiyo. Yevgeny Prigozhin, mwanzilishi wa kikundi cha mamluki cha Wagner na mshirika wa muda mrefu wa Putin, alisema kwamba ingawa uamuzi huo haukuwa ""hatua ya ushindi"" ni muhimu ""kutoumia, sio kupata mshangao, lakini kufanya hitimisho na kufanyia kazi makosa.’ Kiongozi wa Chechnya Ramzan Kadyrov - ambaye Bw Putin alimchagua kutawala jamhuri hiyo inayojitawala mwaka 2007 - alisema Jenerali Surovikin alikuwa amechukua hatua  ""kama jenerali wa kijeshi, bila kuogopa kukosolewa"". Ingawa kasi ya Ukraine imepungua  katika wiki za hivi karibuni, njia za usambazaji za Urusi katika eneo la Dnipro zilizidi kuwa ngumu baada ya madaraja machache kuvuka kuharibiwa na makombora ya Ukraine. Kabla ya kujiondoa, Urusi iliwahamisha maelfu ya raia nje ya jiji hilo kwa boti, katika kile Ukraine ilichoeleza kuwa kufukuzwa. Katika hatua nyingine, waandalizi wa mkutano wa G20 wiki ijayo wa viongozi wa dunia nchini Indonesia wameripotiwa kuthibitisha kuwa rais Putin hatahudhuria hafla hiyo. Badala yake atawakilishwa na Waziri wake wa Mambo ya Nje, Sergei Lavrov, msemaji aliliambia shirika la habari la Reuters."	https://www.bbc.com/swahili/articles/cd12800lp2po
health	Ni kwanini ndugu wa karibu wanapooana ni hatari?	"Kuoana kati ya watu wenye uhusiano wa karibu wa damu ni jambo la kawaida miongoni mwa makabila mbalimbali, huku baadhi yao wakifanya hivyo ili kuimarisha uhusiano  ndani ya familia na wengine wakifanya hivyo ili mali ya familia ibaki ndani ya familia au ukoo. Lakini licha ya ukweli kwamba ndoa za watu wa ukoo na familia moja, zina faida za kijamii na kuongeza uwezekano mkubwa wa wanandoa kupendana zaidi na  kuheshimiana, madaktari wanaonya kuwa ndoa hizi ni hatari. Dkt  Ibrahim Musa, ambaye ni mtaalamu wa sayansi ya damu, damu inayotengeneza viungo vya ndani ya mwili  na magonjwa ya damu katika hospitali ya  Malam Aminu Kano  kaskazini mwa Nigeria , anasema ndao ya watu wenye uhusiano wa damu inauwezekano mkubwa wa kusababisha hatari ya magonjwa ya urithi kutoka kwa wazazi. Kwa mfano,   ugonjwawa seli mundo( sickle celll)  ambao mara nyingi mtu huurithi kutoka kwa wazazi,  inapotokea kwamba mtu wa familia anaolewa na mtu kutoka familia yenye ugonjwa huo, inakuwa ni rahisi sana kuendlea kuusambaza hata kwa vizazi vyao. Mtaalamu huyo pia anasema kwamba kuna magonjwa ya urithi ambayo husababishwa na kuoana kwa watu wa familia moja bila wao kufahamu. Jeni za ndugu Jarida la masuala ya afya la Lancet  mwaka 2013, linasema kuwa jeni za wanandoa zinaweza kumuathiri mmoja wao, bila kujali kabila au jamii atokayo. Kwa mfano  mwanamke ambaye ameolewa na kaka yake au mwanaume kutoka familia sawa na yake ana uwezekano mkubwa wa kupata matatizo ya kiafya ya watoto wake. Licha ya kwamba ripoti ya kina ya huduma za afya za Uingereza (HHS) kuhusiana na suala hilo inasema kuwa ni mara chache kwa watoto waliozaliwa katika familia za wazazi wenye undugu , na kwamba wengi wao huzaliwa wakiwa na afya ya kawaida. Lakini inasema hata hivyo kwamba , ndoa kama vile za  wapwa na wapwa au mabinamu na mabinamu zinauwezekano mkubwa wa kusababisha matatizo  ya kiafya kwa watoto wanaowazaa kwa asilimia tatu hadi sita ,  lakini matatizo haya hayatokei mara kwa mara. Matatizo hujitokeza pale kila mmoja wa wanandoa anaporithi magonjwa ya urithi kutoka kwa wazazi wapo. Ni kwanini maumbile ni muhimu sana kwa ndugu Ndugu kutoka katika familia moja wanakiwango  cha juu cha  jeni zinzazofanana . Molekuli pia ni mhumili unaodhibiti mwili. Jeni hutengeneza na kudhibiti rangi ya macho na ukubwa pamoja na ukubwa wake pamoja na ukubwa wa miguu , mikono yetu na sehemu nyinginezo za mwili. Mambo mengi huwa tunayarithi kutoka kwa wazazi wetu , sawa na tunavyorithi magonjwa kutoka kwao, kupitia jeni zao. Hii inaweza kuathiri jamii nyingi, lakini athari hizi huzipata familia zenye ndoa kati ya ndugu wa damu au ukoo mmoja. NHS  inasema kuwa kuna matatizo ya urithi ya kiafya  katika jamii nyingi. Na katika jamii zinazooa wake wengi wana uwezekano mkubwa wa  watoto wao kurithi matatizo hayo. Kwa mujibu wa  NHS jamii ya wazawa wa Pakistani nchini Uingereza wana uwezekano mkubwa wa kuoana miongoni mwa Umwao wana uwezekano wa kupata watoto wenye kasoro za kimaumbile. Matatizo ya hutokea  kunapokuwa na utofauti wa jeni katika familia na wazazi wote wawili wana jeni sawa. Kama katika familia wengine wanaoana kuna uwezekano wa watoto wao kurithi jeni hii kutoka kwa wazazi wote wawili. Dkt Ibrahim amesema kwasababu tayari wazazi walikuwa katika familia na kuendelea kuoana, ugonjwa utaendelea kusambaa kupitia kizazi. Magonjwa mengine ya urithi  yaliyoelezewa na mtaalamu huyo kama matokeo ya ndoa ya watu wa familia moja ni pamoja na : magonjwa ya akili na ulemavu wa maumbile. Kwamujibu wa daktari , utafiti umeonesha kuwa ndoa za watu wenye uhusiano wa damu yanaweza kuongeza  magonjwa ya urithi kama vile shinikizo la damu. Ndoa za watu wenye uhusiano wa damu wanaweza kusababisha saratani mbali mbali za macho kwa vizazi vyao , kwa mujibu wa afisa wa udhibiti wa saratani  nchini Nigeria, Dkt. Ramatu Hassan  katika mahojiano  na BBC. Ugonjwa huo hujitokeza katika eneo la jicho inayomsaidia mtu kuona, halafu mtoto huurithi na inaendelea kukua, wakati mtoto anapoanza kutembea. Kwa mujibu wa daktari , ndoa za watu wenye undugu wa damu huwasababishia watoto matatizo kama hayo. Maeneo yenye  ndoa nyingi za ndugu wa damu  kama vile kaskazini mwa  Nigeria  yana  idadi kubwa ya magonjwa ya urithi , anasema daktari. ""Aina hii ya saratani ya macho ni jambo la kawaida kwa watoto wachanga , na hutokea mara nyingi miongoni mwa watoto wanaozaliwa kwa wazazi wenye undungu  na hivyo kuendelea katika vizazi hadi vizazi, '' anasema. Wataalamu wa afya wanasema ni muhimu watu wapate taarifa kuhusu magonjwa ya urithi yanayowapata ndugu wenye uhusiano wa damu wanapooana  na umuhimu wa jeni kati ya ndugu."	https://www.bbc.com/swahili/habari-55217475
religion	Tamasha la kipekee la kusahau shida za dunia	Video ya watoto wanaoishi katika mazingira magumu wakiwa wanaimba na kucheza pamoja na  kutumia vyombo vya muziki vya aina yake katika tamasha lao maalum la kumsifu Mungu na kusahau shida za dunia. Mubiru David kijana mwenye umri wa miaka 20,ni kiongozi wa watoto hao ambaye alikuwa pia mtoto anaishi katika mazingira magumu lakini sasa ameamua kusaidia watoto wanaopitia hali aliyoipitia kwa kuwapa makazi na kuimba katika bendi hii ya aina yahe.	https://www.bbc.com/swahili/55140959
entertainment	Washindi Afrimma: Diamond Platinumz, Nandy, Sauti Sol na Wizkid wang'aa	Wasanii wa muziki wa Bongo Fleva Diamond Platinumz na Nandy kutoka Tanzania wameibuka washindi katika tuzo za Afrimma Awards 2021. Wawili hao waliibuka washindi katika orodha za Mwanamuziki bora wa kiume na yule wa kike Afrika mashariki. Diamond Platinumz aliibuka mshindi baada ya kumshinda  Ali Kiba aliyeonekana kuwa mpinzani wake mkuu, Kaligraph Jones kutoka Kenya , Otile Brown kutoka Kenya, Msanii Meddy kutoka Rwanda, The Ben kutoka Rwanda na Eddy Kenzo kutoka Tanzania. Vilevile video ya  wimbo wa Flavour akishirikiana na Diamond Platinumz na fally Ipupa -Berna  ilitawazwa kuwa video bora ya mwaka. Aliwashinda Tay C - Le Temps, Teni - Hustle, Mz Vee - Baddest Boss, Zuchu - Sukari, Ray Vanny x ,Innos'B - Kelebe Rema - Bounce na Wizkid ft Tems - Essence Upande wa wanawake Nandy aliweza kumshinda Zuchu aliyeonekana kuwa mshindani wake wa karibu , Nadia Mukami kutoka Kenya, aliyekuwa mpenzi wa zamani wa Diamond Platinumz kutoka Kenya  , Tanasha Donna kutoka Kenya, Nikita Kering kutoka Kenya, Vinka kutoka Uganda na Knowles Butera kutoka Rwanda. Hatahivyo taji la mwanamuziki bora wa mwaka lilielekea Magharibi mwa Afrika huku Wizkid akiibuka mshindi. Wizkid aliwashinda Burnaboy na Fali Ipupa na  kuchukua taji hilo. Wengine ni pamoja na Aya Nakamura Mali, El Grande Toto kutoka Morocco , Tay C kutoka Cameroon na Dadju kutoka Congo. Vilevile Wizkid alitangazwa kuwa mshindi wa wimbo bora wa mwaka kupitia wimbo wake alioshirikiana na Tems na Justin Bierber . Katika Orodha  hiyo ,mwanamuziki huyo maarufu Afrika,  Ulaya  na Marekani aliwashinda Focalistic x Davido - 'Ke Star' Remix, Ladipoe ft Buju - Feeling, Calema ft Perola , Soraia Ramos & Manecas Costa - Kua Buaru, Dj Tarico x Burna Boy - Yaba Buluku,Tay C - Le Temps, Naira Marley x Busiswa - Coming na Nviiri the Storyteller ft Bien - Niko Sawa. Kundi la Sauti ndilo lililoshinda kundi bora la muziki Afrika, huku Mercy Chinwo akishinda orodha ya msanii bora wa nyimbo za Gospel , naye David akishinda wimbo wenye ushirikiano bora zaidi . Eddy Kenzo - Uganda Diamond Platnumz - Tanzania - winner Ali Kiba - Tanzania The Ben - Rwanda Khaligraph Jones - Kenya Gildo Kassa - Ethiopia Otile Brown - Kenya Meddy - Rwanda Nadia Mukami - Kenya Vinka - Uganda Zuchu - Tanzania Nandy - Tanzania - winner Sheebah Karungi - Uganda Nikita Kering - Kenya Tanasha Donna - Kenya Knowles Butera - Rwanda Yaw Tog- Ghana Ruger - Nigeria - winner Black Sheriff - Ghana Ayra Starr - Nigeria Marioo - Tanzania Kamo Mphela - South Africa Nviiri the Storyteller - Kenya Busta 929 - South Africa Burna Boy - Nigeria Fally Ipupa - Congo Diamond Platnumz - Tanzania Wizkid - Nigeria - Winner Aya Nakamura - Mali/France El Grande Toto - Morocco Tay C- Cameroon Dadju - Congo  Flavour - Nigeria Sauti Sol - Kenya Stonebwoy - Ghana Yemi Alade - Nigeria Burna Boy - Nigeria Diamond Platnumz- Tanzania Fally Ipupa- Congo Focalistic - South Africa Nadia Nakai - South Africa Sampa the Great - Zambia Rosa Ree - Tanzania Bombshell Grenade - Zambia Askia - Cameroon Eno Barony - Ghana Muthoni Drummer Queen - Kenya Focalistic - South Africa - Winner Slap Dee - Zambia Cassper Nyovest- South Africa Shimza - South Africa Jah Prayzah - Zimbabwe Tha Dogg - Namibia Sjava - South Africa Anselmo Ralph - Angola Olamide - Nigeria Sarkodie - Ghana Moobers - Angola Nasty C - South Africa Khaligraph Jones - Kenya Fik Fameica - Uganda Phyno - Nigeria Yanga Chief - South Africa Focalistic x Davido - 'Ke Star' Remix - winner Dadju ft Tiskola - 'Dieu Merci' Flavour ft Diamond Platnumz x Fally Ipupa - Berna Dj Tarico x Burna Boy - Yaba Buluku Bella Shmurda x Zlatan - Cash App Naira Marley x Busiswa - Coming Diamond Platnumz ft Koffi Olomide - Waah Serge Ibaka x Tay C - Leggo Focalistic x Davido - 'Ke Star' Remix Ladipoe ft Buju - Feeling Calema ft Perola , Soraia Ramos & Manecas Costa - Kua Buaru Dj Tarico x Burna Boy - Yaba Buluku Tay C - Le Temps Naira Marley x Busiswa - Coming Wizkid ft Tems & Justin Beiber - Essence Remix - winner Nviiri the Storyteller ft Bien - Niko Sawa Dr Nkeng Stephens - Cameroon Deska Torres - Kenya TG Omori - Nigeria David Duncan- Ghana Sasha Vybz - Uganda Director Kenny - Tanzania Dammy Twitch - Nigeria Ofentse Mwase - South Africa DJ Spinall - Nigeria DJ Zinhle - South Africa DJ Dollar - Senegal DJ Soupamodel - Nigeria DJ Big N - Nigeria Major League DJz - South Africa DJ Kess - Ghana DJ Moh Spice - Kenya DJ Ecool - Nigeria DJ Shinski - Kenya Dj Buka - Nigeria DJ Moh - Ivory Coast DJ Tunez - Nigeria DJ Akua - Ghana DJ K Meta - Ethiopia Dj Oreo - Nigeria  Flavour ft Diamond Platnumz x Fally Ipupa - Berna - Winner Tay C - Le Temps Teni - Hustle Mz Vee - Baddest Boss Zuchu - Sukari Ray Vanny x Innos'B - Kelebe Rema - Bounce Wizkid ft Tems - Essence Kimamba - Tanzania P.Prime- Nigeria S2kizzy- Tanzania Salatiel - Cameroon London- Nigeria JazziQ - South Africa Richie Mensah - Ghana Dj Maphorisa - South Africa Poco Lee - Nigeria Henry Le Sheriff- Cameroon La Petite Zota - Ivory Coast Masaka Kids Africana - Uganda Sayrah Chips - Nigeria Angel Nyigu - Tanzania Soweto's Finest - South Africa - winner Incredible Zigi - Ghana  Adekunle Gold - Nigeria - Winner Kidi - Ghana Burna Boy - Nigeria Davido- Nigeria Wizkid - Nigeria Rema -Nigeria Wally Seck- Senegal Sarkodie - Ghana Adina- Ghana Tiwa Savage - Nigeria Zeynab - Benin Simi - Nigeria - Winner Yasmine- Guinea Bissau Dior Mbaye - Senegal Mz Vee - Ghana Tems- Nigeria Burna Boy-Nigeria Aya Nakamura - Mali/France Dave - Nigeria/UK Wizkid-Nigeria - Winner Headie One - Ghana/UK S. Pri Noir - Guinea Bissau/France Tems - Nigeria Dadju - Congo Mercy Chinwo - Nigeria Joe Mettle - Ghana Miguel Buila - Angola Icha Kavons - Congo Diana Hamilton - Ghana DJ Kerozen - Ivory Coast Tim Godfrey - Nigeria Sinach - Nigeria Coco Argentee - Cameroon Shan'L -Gabon Daphne - Cameroon Mayra Andrade - Cape Verde Liloca- Mozambique Soraia Ramos- Cape Verde Mimie- Cameroon - Winner Blanche Bailly - Cameroun Gaz Mawete - Congo Innos' B - Congo TayC - Cameroon Fally Ipupa - Congo - Winner Dadju - Congo Salatiel - Cameroon Toofan - Togo Ko - C -Cameroon  El Grande Toto - Morocco - Winner Baiti - Tunisia Hamaki - Egypt Saad Lamdjareed - Morocco Soolking - Algeria Mouh Milano - Algeria Akram Hosny - Egypt	https://www.bbc.com/swahili/habari-59638545
entertainment	Msanii nyota wa Tanzania Diamond Platnumz afikisha mashabiki milioni 5 youtube	Mwanamuziki mashuhuri nchini Tanzania, Diamond Platnumz amepiga hatua nyingine kubwa katika kazi yake ya muziki. Diamond kwa jina halisi Naseeb Abdul amekuwa mwanamuziki  wa kwanza kusini mwa jangwa la sahara kupata watazamaji milioni tano katika mtandao wa Youtube, kupitia chaneli yake ya youtube. Kwa karibu anafuatwa na Davido akiwa na watazamaji milioni 2.38, Burna Boy milioni 1.82 na Wizkid milioni 1.68. Mafanikio haya ya sasa ya Diamond yanakuja yakifuata rekodi aliyoiweka mwaka jana (2020) baada ya wimbo wake maarufu 'Waah' aliomshirikisha mwanamuziki wa Koffi Olomide wa DRC kutazamwa na watu milioni 8 ndani ya saa chache baada ya kibao hicho kutoka, na kuvunja rekodi iliyowekwa na mwanamuziki wa Nigeria Davido baada ya kibao chake 'Fem' kuwavuta watazamaji milioni moja ndani ya saa 9 tangu kibao hicho kilipoachiwa. Rekodi nyingine iliyowekwa na mwimbaji huyo ni kuwa msanii wa kwanza kusini mwa jangwa la Sahara kuwa na watazamaji bilioni moja youtube. Katika kipindi cha miaka 10 iliopita, mwanamuziki  huyo alieshinda mataji kadhaa amekuza muziki wa bongo fleva kuwa maarufu - muziki wa kipekee wa Tanzania unaotoa nyimbo za kimapenzi zilizochanganywa na midundo ya kisasa inayotokana na muziki wa jadi wa taarab  kutoka pwani ya Afrika. Diamond Platinumz ni mwanamuziki alie na bidii na maonyesho yake huvutia mashabiki wengi, kulingana na DJ Edu, ambaye amekuwa mtangazaji wa kipindi cha runinga cha kila wiki cha muziki wa Afrika cha BBC. Huku akiwa na asilimia 43 ya mashabiki miongoni mwa raia milioni 55 nchini Tanzania wanaoweza kuingia katika mtandao, kupitia simu aina ya smartphones, kuna mashabiki wengi wanaopenda muziki wa bongo fleva walio tayari kusikiliza muziki wake wa mapenzi. Wanamuziki wengine kama Harmonize pia nao wamebobea katika YouTube. Ni vigumu kubaini umuhimu hasa wa nambari bilioni moja, ikizingatiwa kwamba Diamond Platinumz ana wafuasi wengi katika mtandao wa Instagram ikilinganishwa na wafuasi wake katika YouTube ambao ni milioni 9.7 ikilinganishwa na milioni 3.7. DJ Edu anasema kwamba Instagram ni mtandao wenye ushawishi mkubwa kuhusu mtindo wa maisha na majukwaa mengine kama vile TikTok , ambayo inaruhusu sekunde 30 za hakimiliki ya utumizi wa bure wa nyimbo - ni njia nzuri ya kuwanasa wafuasi vijana. ''Nyimbo nyengine zinasambaa sana kupitia TikTok , kama wimbo mpya wa Diamond Platinumz kwa jina Quarantine'', anasema	https://www.bbc.com/swahili/habari-56636811
religion	Rais Museveni afunga shule, azuia mikusanyiko ya kidini, kisiasa	Rais Museveni atangaza kufunga taasisi za elimu, mikusanyiko nchini Uganda Museveni amezuia raia wa Uganda kusafiri kuelekea kwenye nchi zilizo na maambukizi ya virusi vya corona. Raia wa Uganda wanaowasili kutoka nje watatakiwa kujiweka karantini kwa siku 14 kwa gharama zao wenyewe. Museveni ameamuru kufungwa kwa shule za msingi, sekondari na taasisi za elimu ya juu kuanzia Ijumaa tarehe 20 mwezi Machi,kwa muda wa mwezi mmoja. Nyumba zote za ibada zimeamriwa kuahirisha mikusanyiko kwa mwezi mmoja kuanzia hivi sasa. Mikusanyiko ya umma ikiwemo mikutano, mikutano ya kuhusu uchaguzi, mikutano ya kawaida, ya kitamaduni pia imepigwa marufuku kwa muda wa mwezi mmoja. Hakuna taarifa ya kuwa na mtu mwenye maambukizi nchini Uganda.	https://www.bbc.com/swahili/habari-51950383
business	Fahamu vyanzo vya utajiri wa Aliko Dangote na Mohammed Dewji pamoja na mabilionea wengine wa Afrika	Kwa mujibu wa jarida la Forbes mwaka 2021, utajiri wa Mabilionea  kutoka bara hili uliongezeka kwa asilimia 12 zaidi ya mwaka mmoja uliopita. Hivyobasi tunaangazia vyanzo vya mali walionayo na utajiri wao kwa jumla kwa mujibu wa Forbes. 1.Aliko Dangote ana thamani ya $12.1b. Mtu tajiri zaidi barani Afrika ndiye mwanzilishi wa kampuni ya simiti ya Dangote , ambayo ndio kubwa zaidi barani Afrika. Anamiliki asilimia 85 ya hisa za kampuni hiyo kupitia kampuni shikilizi. Kampuni ya simiti ya Dangote huzalisha tani milioni 45.6 kila mwaka  na inaendeleza operesheni zake katika mataifa 10 barani Afrika. Dangote pia anamiliki hisa katika biashara ya chumvi na sukari. Kampuni ya kusafisha mafuta ya Dangote imekuwa ikijengwa  tangu 2016 na inatarajiwa kuwa miongoni mwa kampuni kubwa za kusafisha mafuta duniani itakapokamilika. 2.Nassef Sawiris ana thamani ya $8.5b •Ni mwekezaji anayetoka katika familia tajiri nchini Misri. Mali yake kubwa ni asilimia 6 ya hisa za kampuni ya kutengeneza sare za michezo ya Adidas. Mnamo mwezi Disemba 2020, alifanikiwa kumiliki asilimia 5 ya hisa za kampuni ilioorodheshwa katika soko la hisa la New York ya Madison Square Garden Sports, inayomiliki timu ya mpira wa vikapu ya Knicks  na NHL Rangers. Anasimamia OCI, mojawapo ya wazalishaji wakuu wa mbolea , ikiwa na kampuni katika majimbo ya Texas  na Iowa. Imeorodheshwa katika soko la hisa la Euronext Amsterdam. Kampuni ya ujenzi ya Orascom , kampuni ya uhandisi na ujenzi, ipo katika soka la hisa la Cairo na Nadaq Dubai. Kampuni zake zina hisa katika kampuni kubwa ya simiti ya Lafarge Holcim  na Adiddas. Anaketi katika bodi ya kusimamia Adidas. 3.Oppenheimer ana thamani ya $8b Akiwa mrithi wa mali ya familia yake , aliuza asilimia 40 ya hisa za kampuni ya almasi ya DeBeers   kwa kampuni ya Anglo American kwa $5.1b mwaka  2012. Ni mmoja wa watu wa kizazi cha tatu cha familia hiyo kusimamia kampuni ya DeBeers na kuifanya  kuwa ya kibinafsi 2001. Kwa miaka 85 hadi 2012, familia ya Oppenheimer ilijipatia sifa kubwa katika biashara ya almasi duniani. Mwaka 2014, Oppenheimer ilianza kufanya kazi katika kampuni ya Fireblade Aviation mjini Johannesburg, ambayo ilikuwa inaendesha ndege za kubeba abiria ikiwa na ndege 3 na helikopta 2. Anamiliki maili 720 mraba za ardhi ya uhifadhi  nchini Afrika Kusini, Botswana na Zimbabwe. 4.Johann Rupert ana thaman ya $7.2b •Ni mwenyekiti wa kubeba mizigo ya burudani ya kampuni ya Uswizi Compagnie Financiere Richemont. Kampuni hiyo inajulikana kwa chapa ya Cartier na Mont blanc. Ilianzishwa mwaka 1998 kupitia mali kadhaa zilizokuwa zikimilikiwa na kampuni ya Rembrandt Group Limited (now Remgro Limited), ambayo babake aliianzisha miaka ya 1940. Anamiliki asilimia 7 ya hisa za kampuni ya uwekezaji ya Remgro, ambayo yeye ndiye mwenyekiti  pamoja na asilimia 25 za hisa za Reinet - kampuni ya uwekezaji ilio na makao yake makuu mjini Luxembourg. 5.Adenuga ana thamani ya $6.7b •Mtu wa pili kwa utajiri nchini Nigeria alijitengezea utajiri wake kupitia sekta ya mawasiliano ya simu ya telecom  na uzalishaji wa mafuta. Kampuni yake ya simu Globacom  ndio ya tatu kwa ukubwa nchini Nigeria ikiwa na wateja milioni 55. Kampuni yake ya uchimbaji mafuta ya Conoil Producing  inafanya operesheni katika visima sita vya mafuta  katika eneo la Niger Delta. Adenuga anamiliki shahada ya uzamili ya usimamizi wa Biashara  katika chuo kikuu cha pace mjini New York , akijisomesha mwenyewe wakati akifanya kazi kama dereva wa teksi. Alijipatia milioni yake ya kwanza akiwa na umri wa miaka 26 wakati alipokuwa akiuza lesi na vinywaji baridi. 6. Abdulsamad Rabiu ana thamani ya $ 5.5b •Ndiye mwanzilishi wa kundi la kampuni za BUA , msururu wa kampuni zinazozalisha simiti, sukari, na ujenzi na uuzaji wa nyumba. Mapema mwezi Januari 2020, Rabiu aliunganisha kampuni yake ya  kibinafsi ya Obu Cement na kampuni ilioorodheshwa katika soko la hisa ya Cement Co kutoka kaskazini mwa Nigeria  ambayo aliidhibiti. Uunganishaji wa kampuni hizo mbili ulizalisha kampuni ya BUA Cement Plc ambayo inafanya biashara ya hisa katika soko la hisa la Nigeria ambapo Rabiu anamiliki asilimia 98.5 za hisa zake. Rabiu, mwana wa mfanyabiashara , alirithi ardhi kutoka kwa babake. Alianzisha biashara yake mwenyewe 1988 akinunua kutoka nje mabati, chuma na kemikali. 7. Issad Rebrab ana thamani ya $4.8b •Ndiye mwanzilishi afisa mkuu mtendaji wa kampuni ya Cevital, kampuni kubwa nchini Algeria . Cevital inamiliki kampuni kubwa ya sukari duniani ikiwa na uwezo wa kuzalisha tani milioni 2 za sukari kila mwaka. Cevital pia inamiliki makampuni ya Ulaya ikiwemo kundi la kampuni za kuuza vitu vya nyumbani Brandt, kampuni moja ya kutengeneza vyuma nchini Itali na kampuni nyengine ya kusafisha maji ya Ujerumani. 8. Naguib Sawiris ana thamani ya $3.2b •Anatoka katika familia tajiri nchini Misri. Ndugu yake Nassef pia ni bilionea. Alijipatia utajiri wake katika mawasiliano ya simu  kwa kuuza kampuni ya Orascom Telecom  mwaka 2011 kwa kampuni ya mawasiliano ya simu nchini Urusi VimpelCom (sasa ikijulikana kama Veon) katika mazuo yalioshirikisha mabilioni ya madola. Ni Mwenyekiti wa kampuni ya uwekezaji ya Orascom TMT, ambayo ina hisa na mali nchini Misri  pamoja na kumiliki kampuni ya Intaneti nchini Itali , Italionline miongoni mwa nyenginezo. Kupitia kampuni yake ya  Media Globe Holdings, Sawiris anamiliki  asilimia 88 ya huduma ya televisheni ya malipo na kampuni ya habari ya  Euronews. Pia alitengeneza eneo la kifahari la burudani la Silversands katika kisiwa cha Caribbean cha Grenada. 9. Patrice Motsepe ana thamani ya $ 3b •Ni mwanzilishi  na mwenyekiti wa kampuni ya African Rainbow Minerals, ambapo alikuwa bilionea mwaka 2008 - akiwa mwafrika wa kwanza kuorodheshwa katika orodha ya jarida la Forbes. Mwaka 2016 , alizindua kampuni ya kibinafsi African Rainbow Capital  ilioangazia uwekezaji barani Afrika. Motsepe pia anamiliki hisa katika kampuni ya Samlam, kampuni ya huduma za fedha ilioorodheshwa katika soko la hisa na ni rais na mmiliki wa klabu ya soka  ya Mamelodi Sundowns . Mwaka 1994, alikuwa mwanzilishi mwenza wa kwanza mweusi katika kampuni ya mawakili ya Bowman Gilfillan mjini Johannesburg,  na baadaye alianzisha biashara ya huduma za kutoa kandarasi za uchimbaji madini. Mwaka 1997, alinunua mashine za uchimbaji madini wa kiwango cha chini na baadaye kuziuza ambapo alijipatia faida kubwa. 10 .Koos Bekker ana thamani ya $2.8b •Anasifiwa kwa kubadili kampuni ya kuchapisha magazeti Nasper kuwa  mwekezaji wa kibiashara na runinga. Aliiongoza Nasper kuwekeza katika intaneti ya China na kampuni ya habari ya Tencent mwaka 2001 - Huo ndio uwekezaji uliompatia fedha nyingi zaidi ugenini. Mwaka 2019, Nasper iliwekeza mali yake katika kampuni mbili ambazo hisa zake zilikuwa zinauzwa kwa raia , kampuni ya burudani ya Multichoice Group  na Prosus ambayo inamiliki hisa za Tencent. Iliuza asilimia 2 ya hisa za Tencent mwezi Machi 2018 , kwa mara yake ya kwanza ikipunguza hisa zake , lakini ikasema wakati huohuo kwamba kamwe haitauza hisa hizo kwa kipindi cha miaka mitatu. Bekker ambaye alistaafu kama afisa mkuu mtendaji wa Naspers mwezi Machi 2014 alirudi kama mwenyekiti wake mwezi Aprili 2015. 13.Mohammed Dewji ana thamani ya $1.6b •Ni afisa mkuu mtendaji wa kampuni ya  METL, kundi la makampuni yalioanzishwa na baba yake 1970. METL  inashiriki utengenezaji wa nguo, unga wa ngano, vinywaji na mafuta ya kupikia katika eneo la mashariki, kusini na katikati mwa Afrika. METL inafanya operesheni zake katika mataifa sita ya Afrika na ina mpango wa kupanua operesheni hizo katika mataifa mengine. Dewji, ambaye ndiye Mtanzania wa pekee Bilionea alitia saini mpango wa Giving Pledge 2016. Akiahidi kuchangisha nusu ya mali yake kwa wahisani.	https://www.bbc.com/swahili/habari-55917957
politics	Uchina imekanusha kufanya jaribio la kombora hatari la nyuklia la haypersonic	"China imekanusha ripoti kwamba ilifanya jaribio la silaha ya nyuklia ya  lombora la masafa la   hypersonic mapema mwaka huu, ikisisitiza kuwa ulikuwa ni ukaguzi wa kawaida wa chombo cha anga. Ripoti ya awali katika gazeti la Financial Times iliibua wasi wasi mjini Washington, ambako Idara ya ujasusi ya Marekani iliripotiwa kutofahamu taarifa hiyo. Makombora ya Hypersonic  yana kasi zaidi  na yanasafiri kwa urahisi zaidi kuliko ya kawaida, ikimaanisha kuwa ni magumu sana kuweza kuyazuwia yanapofyatuliwa. Hii inakuja huku hali ya wasi wasi ikiendela kuongezeka kuhusu uwezo wa nyuklia wa Uchina. Jumatatu, msemaji wa wizara ya mambo ya nje  Zhao Lijian aliwaambia waandishi wa habari kwamba majaribio yalifanyika Julai kuthibitisha aina ya teknolojia mbali mbali ya chombo cha anga. ""Hili halikuwa kombora, hiki kilikuwa ni chombo cha anga za mbali ,"" alisema. ""Hili lilikuwa ni la umuhimu mkubwa kwa ajili ya kupunguza gharama ya matumizi ya chombo cha anga za mbali ."" Bw Zhao aliongeza kuwa nchi nyingi zilifanya majaribio sawa na hayo katika nyakati zilizopita. Wakati alipoulizwa iwapo taarifa ya Financial Times haikuwa sahihi, alijibu  ""ndio"". Taarifa hiyo ya Jumamosi ilinukuu vyanzo vya habari ambavyo havikutajwa majina vilivyosema  makombora hayo yalifyatuliwa katika majira ya kiangazi. Lilipaa kwenye eneo la anga la obiti kabla ya kushuka chini na lilikosea kidogo eneo lililolengwa, ilisema taarifa hiyo. ""Jaribio hilo lilionyesha kwamba Uchina ilikuwa imepiga hatua kubwa katika utengenezaji wa  silaha za  hypersonic na iko mbele zaidi kuliko maafisa wa Marekani walivyoelewa ,"" ilieleza ripoti hiyo. Unaweza pia kusoma: Mjumbe wa ngazi ya juu wa Baraza la Congress baadaye alisema kuwa jaribio hilo linapaswa kuchukuliwa kama sababu ya kuchukuliwa hatua kwa Marekani. Mike Gallagher, mbunge wa Republican katika kamati ya huduma za silaha ya bunge, alisema iwapo Washington imekwama kwenye msimamo wake wa sasa itashindwa katika vita vipya baridi  na Uchina katika kipindi cha muongo. Mahusiano baina ya Marekani na Uchina yamekuwa ya wasi wasi, huku Beijing ikiushutumu utawala wa Rais Joe Biden kwa kuwa adui. Nchi kadhaa za Magharibi pia zimeelezea hofu yao kuhusiana na hatua ya hivi karibuni ya Uchina ya kunadi uwezo wake wa kijeshi. Michael Shoebridge, Mkurugenzi wa usalama, mkakati na usalama wa taifa katika taasisi ya Australia ya mkakati wa sera, alisema kama kombora la  hypersonic lilifanyiwa majaribio litakuwa limetimiza kigezo cha kuwekwa katika  ""sehemu ya kuongezeka katika nyuklia na silaha nyingine za mashambulio ya hali ya juu "". China ilionyesha kile kilichoonekana kama jukwaa la kombora la masafa ya kasi kubwa (panasonic missile) katika maonyesho ya hivi karibuni ya kijeshi. Sambamba na Uchina, Marekani, Urusi na takriban nchi nyingine tano zinashugulikia teknolojia ya makombora hayo ya Hypersonic. Yanaweza kupaa kwa uwezo wa zaidi ya mara tano wa kasi ya sauti  , sawa na makombora ya ballistc, yanaweza kufikisha kwenye eneo lililolengwa vilipuzi vya nyuklia. Mwezi uliopita, Korea Kaskazini, ilisema kuwa ilifanikiwa kufanya jaribio la kombora jipya la   hypersonic.  Na Julai, Urusi ilitoa tangazo kama hilo na ikasema kombora lake lilifyatuliwa  kutoka eneo la bahari nyeup."	https://www.bbc.com/swahili/habari-58956192
sports	Eliud Kipchoge: Mwanariadha wa mbio za Marathon	Mwanariadha wa mbio za Marathon Anadaiwa kuwa mwanariadha bora zaidi wa mbio za marathon mwaka huu, Eliud Kipchoge aliimarisha hadhi yake zaidi katika maili 26.2 baada ya kushinda dhahabu yake ya pili ya Olimpiki katika mashindano hayo. Akiwa mtu wa tatu kufanikiwa kutetea taji la Olimpiki , raia huyo wa Kenya baadaye alichaguliwa kuwa mwanariadha bora wa kiume na kamati ya kimataifa ya michezo ya Olimpiki. Ushindi wake mjini Tokyo  una maana kwamba ameshinda mara 13 kati ya mbio 15 za Marathon alizokimbia tangu alipoanza kukimbia mbio hizo 2013 , huku akijiongezea sifa za kuvunja rekodi ya dunia ya 2:01:39 aliyoweka mjini Berlin 2018. Akiwa na umri wa miaka 36, alikuwa mwanariadha mwenye umri mkubwa zaidi kushinda taji la Olimpiki tangu mwanariadha wa Ureno Carlos Lopes wakati huo akiwa na umri wa miaka 37 mwaka 1984 na kupata uhsindi mkubwa zaidi tanagu 1972.	https://www.bbc.com/swahili/habari-59544511
technology	Mwanajeshi wa Marekani akamatwa kwa kutoa mafunzo kuhusu namna ya kutengeneza bomu mtandaoni	"Shirika la FBI limemkamata mwanajeshi wa Marekani kwa kutuhumiwa kusambaza taarifa kupitia mitandao ya kijamii ya namna ya kutengeneza mabomu. Jarrett William Smith anatuhumiwakupendekeza kutumia bomu la kwenye gari kushambulia kituo kikubwa cha habari Marekani. Mwanajeshi huyo mwenye miaka 24 aliandika katika mtandao wa kijamii kwamba angetaka kulipigania kundi la wafuasi wa mrengo wa kulia nchini Ukraine wanedehsa mashtaka wamesema. Alipendekeza kuwa angewaua wafuasi wa kundi la mrengo wa kushoto  Antifa, linasema FBI. Alikamatwa mwishoni mwa juma na kushtakiwa kwa kusambaza taarifa zinaozhusiana na silaha za kuangamiza umma. Kwa mujibu wa nyaraka za mahakamani, Smith aliwasiliana tangu 2016 na raia mwingine wa Marekani aliyesafiri kwenda Ukraine kupigana na kundi la utaifa, the Right Sector. Inaarifiwa kuwa Smith alijadiliana na Lang  kwenye Facebook kuhusu namna ya kuunda mabomu. ""Ni kweli nilipata elimu kuhusu mabomu ya IED kwa siku kadhaa,"" amesema Smith katika mawasiliana hayo mnamo Desemba 8 2018, kwa mujibu wa nyaraka hizo. ""Tunaweza kutengeneza mabomu ya simu kama yanayotumika Afghanistan. Ninaweza kukufunza hilo."" Mshukiwa alikuwa anatafuta wengine 'wenye itikadi kali' Katika mawasiliano yaliofuata katika mtandao wa kijamii na duru kutoka FBI  mwezi Agosit na Septemba kupitia mtandao wa Telegram,  Smith alizunguma kuhusu  kutengeneza bomu kubwa la kwenye gari kushambulia  makao makuu ya vituo vya habari Marekani. Mnamo Agosti  19 August, inadaiwa Smith alimuambia afisa huyo wa FBI kuwa anatafuta watu wengine 'wenye itikadi kali' kama yeye. Siku mbili baadaya alijadili namna ya kuunda mabomu kutokana na vifaa vilivyopo ndani ya nyumba. Alitoa vidokezo vya nmna ya kuunda vilipuzi vinavyoweza kulipuliwa kwa simu ya mkononi. Kwa mujibu wa waendesha mashtaka, mshukiwa amekiri kutoa taarifa kwa watu kwenye mitandao ya kijamii kuhusu namna ya kuunda mabomu. Alisema kuwa alitoa mafunzo hayo ili 'azushe ghasia', wachunguzi wanasema. Smith anakabiliwa na hadi miaka 20 gerezani iwapo atapatikana na hatia."	https://www.bbc.com/swahili/habari-49826294
politics	Uchaguzi Kenya: Familia ya Afisa wa Tume aliyeuawa wataka wahusika wakamatwe	Familia ya Afisa Msimamizi wa Uchaguzi wa tume ya uchaguzi nchini Kenya IEBC aliyeuawa, Daniel Musyoka wanataka serikali iwakamate na kuwafungulia mashtaka waliomuua. Musyoka alitoweka asubuhi ya Agosti 11 katika kituo cha kuhesabia kura cha Embakasi Mashariki baada ya kuripotiwa kujiepusha kupiga simu ya faragha. Mwandishi wetu Regina Mziwanda amezungumza na msemaji wa familia hiyo ya Daniel Musyoka, Jackson Muimi ambaye ni shemeji wa marehemu.	https://www.bbc.com/swahili/articles/c1wz1llpxg6o
sports	Kombe la Dunia 2022: Je  kuna umasikini  katika taifa la Qatar mojawapo ya nchi tajiri zaidi duniani?	"Kuuona umasikini na kuuzungumzia sio suala rahisi nchini Qatar.  Baadhi ya wale wanaokubali kuzungumza kuhusu suala hili huchagua maneno yao  kwa uangalifu kwasababu  ni  ""suala gumu kiasi kwamba unapaswa kujilinda na maafisa wanaojaribu kulilinda,""  anasema dereva wa tesksi Mpakistan  ambaye aliiambia BBC hakutaka utambulisho wake ujulikane. Qatar, mojawapo ya nchi tajiri zaidi duniani, haikosi umasikini. Na hauzungumziwi vya kutosha. Na ni kwasababu umasikini huu umefichwa mbali na mahali ambapo  unaweza kuonekana. Baadhi ya raia wa kijgeni  wananaishi katika umasikini huu  katika maeneo yaliyotengwa na ya watu masikini,  mbali na maeneo yanayotembelewa mara kwa mara na watalii na mashabiki. Qatar ni taifa tajiri kutokana na pesa zitokanazo na mafuta na gesi, na kutokana na hilo pato la ndani yan chi GDP ya nchi hii ni dola bilioni 180 na hilo limewavutia maelfu kwa maelfu ya wahamiaji kuwekeza katika ujenzi katika jangwa. Qatar ina wakazi karibu milioni tatu. Kati yao ni  350,000 (10% ya watu) tu ambao ni  WaQatar asili. Waliobakia ni wageni. Waqatar na wataalamu wa Magharibi hupata mishahara ya juu na maslahi ya kijamii. Kulinagana na twakwimu rasmi, Qatar imetokomeza kabisa umasikini, ingawa hali halisi ni tofauti kwa wahamiaji wengi kutoka  Kusini mashariki mwa Asia. Katika nchi ambapo Waqatari na wataalamu kutoka nchi za Magharibi wanaweza kupata mshahara wa maelfu ya dola kwa mwaka pamoja na marupurupu, wafanyakazi wengi wasio na ujuzi  wana hakikisho la kupata sio zaidi ya kima cha chini cha mshahara wa dola  $275 tu. Qatar Ilikuwa nchi ya kwanza ya Kiarabu kupiga marufuku kikamilifu mfumo tata wa   kafala (hisani kwa lugha ya kiarabu) mwaka 2020 na ya pili kuanzisha mshahara wa kimo cha chini kwa wafanyakazi wote bila kujali uraia wao baada ya Kuwait. Wakati mfmo wa  kafala ulipokuwa ukitekelezwa, iwapo mfanyakazi angebadili kazi bila idhini, kwa mfano aangeweza kukabiliana na mashitaka ya uhalifu, kukamatwa na kurejeshwa katika nchi yake ya asili. Waajiri wakati mwingine walibana paspoti za wafanyakazi, na kuwalazimisha kuendelea kubakia nchini bila ukomo. Wahamiaji wengi pia walitakiwa kulipa gharama ya kuajiriwa kwa waajiri wao ya kati ya  $500  na  $3,500  kabla ya kuondoka nchini katika nchi zao. Lakini licha ya hali hiyo, mashirika kama vile Human Rights Watch (HRW) yanasisitiza kwamba  ""wafanyakazi wahamiaji bado wanawategemea waajiri wao kuwasaidia kuingia, kupata makazi na ajira nchini humo, hii ikimaanisha kuwa waajiri ndio wanaowajibika kwa ombi, kuongeza muda wa kufanya kazi na kufuta vibali vyao vya makazi na kazi "". ""Wafanyakazi wanaweza kuachwa bila nyaraka japo sio kosa lao wakati waajiri wanaposhindwa kutimiza mchakato huo , na ni wao, na sio waajiri, wanaoumia kwa thari za kutotekeleza  hilo ,"" inasema ripoti ya mwaka 2020 ya  HRW. Msemaji wa serikali ya Qatar aliiambia BBC kwamba mageuzi yaliyofanywa na nchi yanaboresha hali za kazi kwa wafanyakazi wengi wa kigeni. ""Mafanikio makubwa yamefanyika kuhakikisha kwamba mageuzi yametekelezwa kwa ufanisi,"" alisema msemaji. ""Idadi ya makampuni ambayo yanavunja sheria itaendelea kupungua huku hatua za utekelezwaji wake zikiendelea kutekelezwa,"" alisema. Qatar ilijenga viwanja saba kwa ajili ya Kombe la Dunia, pamoja na kiwanja kipya cha ndege, leri, mitaa na malazi. Uwanja wa fainali , Uwanja wa Lusail,  uko kando ya mji ambao una jina sawa na la uwanja katika kipindi cha miaka mitano iliyopita. Kulingana na serikali ya Qatar, wafanyakazi wageni 30,000 waliajiriwa kujenga vijanja. Wengi wao walitoka Bangladesh, India, Nepal na Ufilipino. Idadi ywa wahamiaji hawa waliokufa wakati wa maandalizi ya Kombe la Dunia ni suala lenye utata na linaloleta mgawanyiko. Kulingana na taarifa kutoka katika balozi za Qatar,  magazeti ya The Guardian yaliripoti kwamba wafanyakazi  6,500 kutoka India, Pakistan, Nepal, Bangladesh na Sri Lanka walifariki nchini Qatar tangu  2010, wakati walipopewa kazi katika uwanja wa Kombe la Dunia. Lakini Qatar inalaani idadi hiyo kama ya upotoshaji na yasiyo sahihi, kwasababu sio vifo vyote vilivyorekodiwa vya wafanyakazi  vilikuwa na uhusiano na Kombe la Dunia na wengu huenda walikufa kutokana na uzee na sababu nyingine za kawaida. Lakini shirika la kimataifa la kazi  (ILO) linasema kwamba idadi hiyo haionyeshi ukweli halisi, kwasababu  Qatar  haihesabu vifo vinavyohusiana na na kazi, vifo vitokanavyo na shinikizo la damu au kushindwa kufanya kazi kwa mfumo wa kupumua, ambazo ni dalili za kawaida za kiharusi kinachotokana na joto na kazi kubwa katika maeneo ya hali ya hewa ya viwango vya juu vya joto Kulingana na ILO, wafanyakazi wa kigeni 50 waliuawa na wengine zaidi ya 500 kujeruhiwa vibaya katika mwaka 2021 pekee, huku wengine 37,600  wakiumia na kupata majeraha madogo. Idhaa ya BBC ya Kiarabu pia ilikusanya ushahidi kwamba serikali ya Qatari ilipuuza vifo miongoni mwa wafanyakazi wa kigeni. Lakini eneo, ambalo maelfu ya  mamilioni ya dola  yamewekezwa,  imezuiwa kwa vyombo vya habari nchini Qatar  na imekuwa ikikosolewa kwa  kulitenga eneo hili  lililopo viungani mwa mji mkuu Doha na mbali na raha za kifahari zinazoonekana kwenye televisheni wakati wa Kombe la Dunia."	https://www.bbc.com/swahili/articles/c88141p23p3o
religion	Fahamu kuhusu wanaigeria wanaotaka Israel iwatambue kama wayahudi	"Shlomo Ben Yaakov anaonekana akisoma kitabu cha torati akiwa kwenye nyumba ya ibada ama hekalu la wayahudi nje kidogo ya mji mkuu wa Nigeria, Abuja. Kwa upole sauti yake laini laini kwa lugha ya Kiebrania akifuatishwa na kuitikiwa na makumi kadhaa ya watu nyuma yake. Wengi hawaelewi kabisa lugha hiyo, lakini jamii hii ndogo ya Nigeria inadai asili ya Kiyahudi iliyoanzia mamia ya miaka huko nyuma - na wakikatishwa tamaa kwa kuachwa na kutotambuliwa na Israeli. ""Najiona kama myahudi,"" anasema Yaakov. Nje ya nyumba hiyo ya ibada ya Kiebrania ya Gihon katika kitongoji cha Jikwoyi meza imewekwa ndani ya hema lililojengwa kwa majani ya mitende kusherehekea Sukkot, sikukuu inayokumbusha miaka ambayo Wayahudi walikaa muda mrefu jangwani wakiwa njiani kwenda Nchi ya Ahadi. ""Kama tunavyofanya hivi sasa, Israeli nao wanafanya hivi,"" anasema Bw Yaakov, wakati watu wanagawiana mkate wa jadi wa cholla (uliookwa katika sinagogi) na divai kwenye vikombe vidogo vinavyopitishwa. Yeye anatoka katika jamii ya Igbo - moja ya makabila matatu makubwa nchini Nigeria ambayo yanatokea kusini mashariki mwa nchi hiyo . Jina lake la  kikabila (Igbo) anafahamika kama Nnaemezuo Maduako. Watu wengi wa kabila la Igbo wanaamini kwamba wana urithi wa Kiyahudi kama mojawapo ya makabila 10 yanayoelezwa yalipotea kutoka Israeli, ingawa wengi hawatekelezi ya kiyahudi kama anavyofanya Yaakov. Watu hawa ni chini ya 0.1% ya watu milioni 35 wa jamii ya Igbo. Makabila haya yalisemekana kutoweka baada ya kupelekwa utumwani wakati ufalme wa kaskazini wa Israeli uliposhindwa katika Karne ya 8 KK - na jamii ya Kiyahudi ya Ethiopia, kwa mfano, inatambuliwa kama moja yao. Makabila haya yanasemekana yalitoweka baada ya kutekwa kama watumwa wakati utawala wa kifalme Kaskazini wa Israeli ulipoangushwa katika Karne ya 8 . Jamii ya Kiyahudi ya Ethiopia, kwa mfano, yenyewe inatambuliwa kama sehemu ya wao. Mila ya Igbo kama vile tohara kwa wanaume, kuomboleza msiba (wafu) kwa siku saba, kuadhimisha mwezi mpya na kufanya sherehe za harusi chini ya dari zimeimarisha imani hii juu ya urithi wao wa Kiyahudi. Lakini Chidi Ugwu kutoka kabila la Igbo ambaye ni mtaalam kutoka Chuo Kikuu cha Nigeria huko Enugu, anasema kitambulisho hiki na Uyahudi kiliibuka tu baada ya vita vya wenyewe kwa wenyewe vya Biafra. Watu wa Igbo walikuwa wakipigania kujitenga kutoka Nigeria, lakini walishindwa katika mmoja wa mizozo mikali kati ya 1967-1970. ""Ni kama matusi kusema Igbo ni kabila la wapotevu, hakuna ushahidi wa kihostori kuthibitisha hilo,"" ameiambia BBC.Anasema kuwa kama ushahidi unaonyesha Waigbo walikuwa miongoni mwa wale waliohama kutoka Misri miaka elfu kadhaa iliyopita, huenda Wayahudi walichukua mila za Igbo walipokwenda huko. Miaka kadhaa iliyopita juhudi za kutatanisha zilifanywa kuthibitisha ukoo wa maumbile, lakini vipimo vya vinasaba (DNA), havikuonyesha uhusiano huo wa Kiyahudi.Rabi Eliezer Simcha Weisz, mwenyekiti wa idara ya maswala ya kigeni ya Baraza la Rabbinate la Israeli - chombo kinachoamua madai ya ukoo wa Kiyahudi, anasema pia chombo hicho hakina shaka na hilo. Wanadai kuwa ni sehemu ya kizazi cha baba yetu Jacob - lakini hawawezi kuthibitisha kwamba babu na nyanya zao walikuwa Wayahudi, ""aliiambia BBC.""Na mila wanayozungumzia, unaweza kuipata kila mahali na kwa watu wengi ulimwenguni kote ambao wana 'Gadi', tabia moja ya Kiyahudi."" Alisema Wayahudi wa Nigeria watatambuliwa kwa kugeukia Uyahudi wa Israel kama watafuata mchakato ambao unajumuisha mila na kufika mbele ya mahakama ya Kiyahudi (ambayo haipatikani nchini Nigeria) Washirika ama waumini wa Gihon wanachukulia imani zao kwa uzito - na wao na jamii ya wayahudi inayokadiriwa kufikia 12,000 wanaotekeleza imani ya Kiyahudi - wanaungwa mkono na vikundi vingine vya Kiyahudi vya Orthodox ulimwenguni kote, ambao huwachangia, hufanya ziara za mshikamano na kufanya kampeni ya kutambuliwa. Mmoja wa watu mashuhuri anaowaunga mkono ni Dani Limor, wakala wa zamani wa Shirika la Ujasusi la Israel (Mossad) ambaye wakati fulani aliendesha operesheni ya siri ya kuwachukua Wayahudi wa Ethiopia na kuwapeleka Israeli kupitia Sudan. Amekuwa akitembelea jamii za Kiyahudi nchini Nigeria tangu miaka ya 1980 na anasema kuwa uyahudi katika taifa la Afrika Magharibi ulikuwepo kabla ya vita vya wenyewe kwa wenyewe. Anaamini katika shule ya mawazo ambayo inasema wayahudi hao walitoka Morocco katika miaka 500 iliyopita, kwanza wakiweka makazi eneo la Timbuktu kabla ya kusafiri zaidi kuelekea kusini - na ana matumaini kwamba mwisho wa siku watapata kile wanachostahili cha kutambuliwa. ""Uyahudi ni zaidi ya rangi ya ngozi, uyahudi  uko moyoni,"" aliiambia BBC. Hekalu la Gihon, inayosemekana kuwa ya zamani zaidi nchini Nigeria, lilianzishwa miaka ya 1980 na Ovadai Avichai na watu wengine wawili ambao walikuwa wamelelewa kama Wakristo. Marafiki hao waliamua kuugeukia Uyahudi baada ya kugundua kuwa Agano la Kale la Biblia lilikuwa msingi wa dini ya Kiyahudi. Alisema kufanana kwa mila za Kiyahudi na utamaduni wa Waigbo kuna mfanya aamini kwamba Uyahudi ndio njia ya kweli. Hekalu la Kiyahudi la Gihon huko Abuja kwa sasa lina mchanganyiko wa makabila mbalimbali kati ya familia zaidi ya 40 zinazoabudu hapo.Katika miaka michache iliyopita idadi ya watu wanaoabudu kama wayahudi kusini mwa Nigeria imeongezeka kwa kiasi kikubwa, anasema mtaalam wa BBC kuhusu masuala ya dini Chiagozie Nwonwu. Hii inatokana uwepo wa watu wa Asili wa Biafra (Ipob), kikundi ambacho kilianzisha tena kampeni ya Igbo ya kujitenga mnamo 2014. Kikundi hiki kinaongozwa na Nnamdi Kanu, ambaye alikuwa akiwakumbusha wafuasi wake juu ya unaodaiwa kuwa urithi wao wa Kiyahudi na kuwahimiza waikubali imani hiyo. Kiongozi huyo mwenye haiba, aliwahi kuonekana kwenye picha akisali kwenye Ukuta wa Magharibi huko Yerusalemu. Lakini wafuasi wake hawachukuliwi kama Wayahudi halisi na jamii zilizoimarika zaidi za Nigeria kwani wengine wanachanganya mambo ya Uyahudi na Ukristo katika ibada zao inayohusishwa zaidi na Uyahudi wa Kimesiya. Bwana Kanu sasa yuko kizuizini akikabiliwa na kesi ya uhaini na Ipob, kimepigwa marufuku kikionekana kama kikundi cha kigaidi. ""Mara ya kwanza Ipob alipoibuka, nililia hekalu. Nikasema: 'Kijana huyu mdogo amekuja kutusababishia shida kwa sababu anachofanya sio lazima,"" anasema Bw Avichai, mkongwe wa vita wa Biafra. Anaogopa shughuli za Ipob zinatishia ibada ya amani kwa jamii za Kiyahudi 70 Hili ilitokea mapema mwaka huu wakati kiongozi wa jamii ya Kiyahudi kusini-mashariki aliposwekwa gerezani kwa mwezi mmoja baada ya mkutano wake wa kupokea wageni watatu kutoka Israeli.Walikuwa wamekuja kupiga picha ya mchango wa kitabu cha Torati - mara nyingi huwa ghali sana kwa vikundi vya mitaa kununua - lakini walishukiwa kuwa na uhusiano na Ipob hivyo walirudishwa kwao. Mmoja wa waumini kwenye hekalu la Gihon alieleza kwamba, Kanu alimshawishi na kuamua kujiunga na hekalu hilo - lakini mabadiliko ya hivi karibuni ya kampeni ya Ipob iliyohusisha silaha yalikwenda kinyume na imani ya Uyahudi. Yaakov yeye anasema hataki siasa kwenye Uyahudi - kwake anasema muhimu ni jambo la kiroho. ""Kama wakristo na waislamu wanaunga mkono imani zao nafikiri wayahudi pia wanapaswa kutiwa moyo."""	https://www.bbc.com/swahili/58950780
politics	Angela Merkel: Wataalamu wanne wanachambua heshima atakayoiacha	"Wajerumani watapiga kura siku ya Jumapili katika uchaguzi ambao utakamilisha muhula wa mwisho wa Angela Merkel kama kansela wa Ujerumani. Wakati Bi. Merkel anaondoka madarakani baada ya kushikilia usukani huo kwa miaka 16, je historia itamkumbukaje? Tumewahoji wataalamu wanne kutathmini namna yake ya uongozi. Merkel amebadilisha siasa za Ujerumani kujadili sera zaidi ya siasa anasema Matt Qvortrup, profesa wa siasa ya sayansi kutoka chuo kikuu cha Coventry na mwandishi wa kitabu cha  Angela Merkel cha viongozi wenye ushawishi ulaya.. Siasa ya Ujerumani ilikuwa imetawaliwa na wanaume yaani kama klabu cha wanaume. Lakini chini ya uongozi wa Bi. Merkel, mambo yameenda kisera zaidi. Tatizo la hilo, nadhani, ni kwasababu muongozo huo umekuwa kiufundi na kisayansi. Bi. Merkel alipata mafunzo kama mwanasayansi na hivyo mtu kama yeye anatumia njia ambazo zina msingi wa ukweli. Lakini hicho sio kile kinachomtambulisha bali namna yake ya utendaji kazi na jinsi alivyoleta mabadiliko katika siasa ya Ujerumani na siasa dunia kwa ujumla. Kuna wakati siasa inakuwa muongozo mzuri, alijaribu kwa kuondoa baadhi ya mambo. Charlotte Galpin: Mhadhiri wa siasa za Ujerumani na Ulaya katika chuo kikuu cha Birmingham Bi. Merkel amekuwa akitajwa katika jarida la Forbes kuwa mwanamke mwenye nguvu sana duniani tena kwa miaka 10 mfululizo. Kuna kizazi  cha  Ujerumani ambacho hakijashuhudia uongozi wowote zaidi ya uongozi wa mwanamke. Nafasi yake imekuwa ikiwakilisha umuhimu wa nafasi ya mwanamke na anajulikana kwa kuwaweka wanawake katika nafasi muhimu. Kwa mfano, aliunga mkono Ursula von der Leyen, kuwa waziri wa kwanza wa ulinzi mwanamke nchini Ujerumani na rais wa Tume ya Ulaya. Ingawa, uwakilishi huo haumaanishi moja kwa moja kwamba kulikuwa na mabadiliko makubwa, haswa kwa wanawake wasio wazungu na jamii ya wapenzi wa jinsia moja. Suala la kulengwa kwa wanawake wa kiislamu na kampeni dhidi ya kile kilichotajwa kuwa uendawazimu wa jinsia kuenea eneo kubwa la Ujerumani ,kulipelekea chama kingine kuanzishwa cha mlengo wa kulia cha Alternative for Germany (AfD) . Uchaguzi huu unakuja na mzunguko, katika masuala la jinsia -suala la lugha sahihi kuwekwa kisiasa , jambo ambalo bi Merkel alilikalia kimya kwa muda mrefu. Dr Rüdiger Schmitt-Beck: Profesa wa sayansi na siasa ya kijamiikatika chuo kikuu cha Mannheim Sera zake ndio urithi atakaouacha ambao umechanganyika na siasa za kushangaza. Masuala mengi ya kisasa - kama ndoa ya jinsia moja, nishati ya nyuklia, na kukaribisha sera za uhamiaji - zisingetarajiwa kutoka kwa kansela wa chama cha Christian Democrats . Hata hivyo nchi hiyo iko nyuma kwa masuala makubwa, kama ya kidigitali, sera za mabadiliko ya tabia nchi, na mabadiliko ya idadi ya watu. Wakati Angela Merkel anaondoka madarakani wakati mazingira ya kisiasa yakiwa si mazuri . Hii inaleta hofu kwa kiasi fulani kuwa mfumo wa chama unazidi kuwa mgumu na chama cha AfD ambacho ,kinapinga sera ya uhamiaji. Kuna chanzo, ukweli ni kuwa alikuwa kansela wa kwanza mwanamke. Nina uhakika mtindo wake wa kuongoza kwa busara utakuwa mfano wa kuigwa kwa mrithi wake yeyote atakayechaguliwa. Kwa hilo ameweza kuaminiwa sana na washirika wa kimataifa. Dk Katrin Schreiter:Mhadhiri wa masomo ya Kijerumani na Ulaya katika chuo cha Kings huko London Yeye anadhani kuwa kiongozi mkuu wa Ujerumani anayemaliza muhula wake wa mwisho hakuweza kufanikisha baadhi ya mambo. Uongozi wake ulikuwa unakosolewa vikali kwa kukosa maono. Lakini watu waliendelea kumpigia kura. Anasema Merkel amekuwa na uwezo mkubwa uliomtambulisha na kuvutia mataifa mengi hasa linapokuja na suala ya kusimamia uchaguzi. Jambo lingine la kukumbukwa analoliacha ni kwamba aliiweka ajenda ya chama chake cha Christian Democrats. Alifanikiwa kusogeza wahafidhina karibu na wale wa mrengo wa kushoto wa Greens ambao ndio walikuwa wakosoaji wakubwa wa serikali yake. Matt Qvortrup: Anaamini kuwa alikuwa ni nguzo kubwa ya kunusuru uchumi hasa kwenye kipindi ambacho Euro ilikuwa inaporomoka mwaka 2008. Nakumbuka kuzungumza nae tukiwa Brussels. Hasa kuhusu changamoto hiyo, alisema kuwa ikiwa uchumi wa masoko utawezekana basi ndio itanusuru changamoto hiyo, lakini cha kushangaza kulikuwa na muingiliano uliokwamisha mpango huo.Wakati wa pili mgumu kwake ni pale anasema ni mwaka Trump alipokuwa Rais. Alihakikisha hatetereki kutetea siasa zake za ujamaa wa kimataifa. Rais wa zamani wa Marekani Barack Obama alimshawishi kugombea muhula wa nne. Mara tu baada ya Trump kushinda uchaguzi, Bw. Obama alisafiri kwa ndege kwenda Berlin kukutana na Bi. Merkel.Baada ya kuonana na Rais Obama alijihisi hakuna wa kuwa karibu nae, hakuwa na matumaini kama mwanzo. Charlotte Galpin: Moja ya jambo alilowahi kufanya Merkel ni katika kusimamia mizozo ya duniani. Kuna muda wakimbizi kutoka mashariki ya kati walikuwa wanafika Ulaya, Markel hakusita kufungua mipaka kwa mamilioni ya wakimbizi kuingia nchini Ujerumani alikuwa na kauli yake maarufu ya ""wir schaffen das"" - tunaweza kudhibiti hili. Ujerumani ilikuwa mstari wa mbele katika kuwapa hifadhi raia wa Syria waliokuwa wamekimbia vita nchini mwao. Licha ya kuwepo vikundi vilivyopinga wakimbizi hao wa Kiislamu kuingia Ulaya.Dkt Rüdiger Schmitt-Beck; Jambo la tatu ambalo nalikumbuka ni kuhusu tukio la Merkel pamoja na waziri wa fedha walipohutubia taifa mwaka 2008 waliwahakikishia wananchi wake kuwa wataimarisha uchumi hasa kwenye kipindi ambacho kilikuwa kigumu kwa serikali ya Ujerumani. Makubaliano aliyoingia mataifa ya Ulaya mojawapo ikiwa lile la kuiombea Ugiriki kupunguziwa deni baada ya Euro kutetereka. Maamuzi ya Merkel ya mwaka 2015 ya kutokufunga mipaka kwa wakimbizi walikokuwa wakipita nchini Hungary. Dkt Katrin Schreiter:Anaeleza kuwa jambo lingine ni la mwaka 2017 aliposhawishi wabunge kuruhusu ndoa ya jinsia moja. Kabla ya uchaguzi mkuu, alitoa hotuba yake kwenye Jarida la wanawake. Ambapo alisema kuwa kuchaguliwa ni maamuzi kwa anapiga kura. Miongoni mwa nukuu zangu za awali ambazo nilizipenda. Mara tu alipoulizwa kuhusu kujisikia vipi anapofikiria kuhusu Ujerumani, alisema: ""Nadhani madirisha yamefungwa vizuri sana, na hakuna taifa lingine ambalo linaweza kutengeneza na kufunga madirisha vizuri . Hiyo inaonesha unyenyekevu wake."	https://www.bbc.com/swahili/58660823
business	Virusi vya corona: Janga la corona lilivyvoathiri sekta ya burudani	Mwaka 2020 unakumbukwa kama mwaka uliokabiliwa na changamoto si haba. Sekta mbali mbali za uchumi ziliathirika kutokana na janga la Corona. Lakini mojawapo sekta iliyoathirika pakubwa ni burudani, hususan baada ya kufungwa kwa migahawa na kumbi za burudani katika juhudi za kudhibiti ugonjwa wa Corona. Lakini kando na hayo, wadau katika sekta hii waliathirika vipi? Na je, kuna baadhi waliofaulu licha ya hali hiyo ngumu? Mwandishi wa BBC Roncliffe Odit anatathmini washindi na washindwa katika sekta ya burudani mwaka huu wa 2020. Sauti ya Zuchu ndio sauti inayosikika zaidi katika kumbi za burudani mwaka huu wa 2020. Msanii huyu mpya wa kundi la WCB Wasafi kutoka Tanzania alitambulishwa wakati makali ya Corona yakiwa yameshika kila mahali. Lakini licha ya changamoto hiyo, Zuchu amevuma, ameng'ara, na ameinukia kidedea. Miezi michache tu baada ya kujulishwa kwa umma, Zuchu alishinda Tuzo za Mwaka huu za AFRIMMA, kama Msanii Bora Mpya wa Afrika. Akizungumzia ushindi wake, Zuchu amewashukuru sana mashabiki wake, na kutoa shukran za kipekee kwa bosi wake Diamond Platinumz ambaye anasema amechangia pakubwa katika ufanisi wake. 'Hii tuzo ni yetu mimi na mashabiki zangu na wasichana wote wanaonitazama kama mfano hii ni tuzo yetu. MY FAMILY I love you so much mamangu wewe ndo icon na role model wangu AM BOWING DOWN TO YOU MY QUEEN. TO my management, thank you so much for investing in me, kuwekeza kwangu ikawe mfano wa kuendelea kusapoti wasichana muwaamini kwamba wanaweza sana #WCB4life. Diamond Platnumz the hero of all time, this award goes to you GOAT. NOBODY FIGHTS FOR ME LIKE YOU,' aliandika Zuchu. Mwingine aliyeshinda tuzo mwaka huu ni Rais wa kundi la WCB Wasafi Diamond Platinumz aliyeshinda kitengo cha msanii bora wa Afrika Mashariki, na kumrambisha sakafu mtani wake wa jadi Alikiba pia kutoka Tanzania. Lakini haijakuwa rahisi kwa wasanii wengine msimu huu wa Corona. Kwa mfano mwanamuziki Alicios Theluji ambaye kwa kawaida huishi Nairobi, alijipata Brussels Ubelgiji na akafungiwa na lockdown. Anasema maisha hayakuwa rahisi. 'Kwa upande wa mapato, imekuwa ngumu kabisa. Matamasha yamefungiwa kabisa, na sasa hauna kipato. Unatumia kile kidogo ulikuwa umeweka mpaka kinaisha,' anasema Alicios. Lakini licha ya changamoto hiyo, Alicios alifanikiwa kuachia nyimbo kadhaa mpya, na hata albamu yake mpya ALFA. Kumbi za burudani zilifungwa, harusi zikasimamishwa, matamasha yakapigwa marufuku, na maisha ya wanamuziki yakawa magumu kweli. Lakini hayo yote pia yaliyokeza nafasi ya kujifunza mambo mapya, kama vile biashara ya muziki kwenye mtandao. Na sasa wasanii, pamoja na mameneja wakajitosa katika mitandao ya kijamii kutangaza kazi zao... 'Usimamizi wangu uliamua kwamba nita'launch EP yangu kwa mtandao wa YouTube. Mwanzoni tulikuwa tumepang tamasha, lakini wakati huo kwa sababu ya Corona hatungewe,' anasema Zuchu. Lakini licha ya baadhi ya wasanii kuendelea na shughuli zao za kisanii, kuna baadhi walisambaratika kabisa. Aidha kuzimwa kwa matamasha, pamoja na zuio la kutotoka nje usiku katika mataifa mbali mbali kuliathiri kabisa sekta ya muziki. Na meneja wa wanamuziki kadhaa kutoka Kenya, Agnes Nonsizi anasema hilo ni funzo muhimu kwa wasanii. 'Kama msanii lazima uwe na kitu kingine ambacho unafanya pembeni ili kufaulu kimuziki, kwa sababu muziki unahitaji pesa nyingi sana. Na pia wanamuziki lazima wajifunze kuweka akiba, ukipata hela, tumia kidogo, weka kidogo,' anasema Nonsizi. Kwa ujumla sekta ya burudani iliathirika pakubwa sana na jinamizi la Corona mwaka huu, lakini bado wasanii wamejitahidi kuachia nyimbo mpya, na kuburudisha mashabiki wao. Lakini kando na Corona, viwango vya sanaa, hususan muziki mwaka huu wa 2020 vimeimarika sana. Wasanii wengi kutoka ukanda wa Afrika Mashariki na Kati wametumia kipindi hiki cha kufungiwa majumbani kuimarisha usanii wao, na kuacia mistari mizito. Kama vile kundi la Mbogi Genje kutoka Kenya; vijana wa mtaa wa Kayole jijini Nairobi. Nyimbo zao kama vile Ngumi Mbwekse, Kidungi na Wamocho, zina mamilioni ya 'views' kwenye mtandao wa YouTube, licha ya kwamba baadhi ya watu wamewalaumu kwa kutumia misemo inayohusisha jeuri katika nyimbo zao. Na wakati tukiukaribisha mwaka wa 2021, bado Diamond amesalia mfalme wa muziki Afrika Mashariki na Kati baada ya kuandikisha rekodi mpya na wimbo wake Waah aliomshirikisha Koffi Olomide. Wiki mbili tu tangu wimbo huo ulipoachiwa, umepata zaidi ya 'views' milioni 16 katika mtandao wa YouTube; hii ni sawa na kusema kila siku wimbo huo unatizamwa mara milioni 1. Jibu liko wazi kabisa; Jerusalema, ushirikiano wake Master KG na Nomcebo kutoka Afrika Kusini. Tayari wimbo huo umeshinda zaidi ya tuzo 10 za kimataifa, na kutazamwa zaidi ya mara milioni 277 katika mtandao wa YouTube. Jerusalema ndio chaguo langu mwaka huu wa 2020.	https://www.bbc.com/swahili/habari-55374975
health	Waridi wa BBC: Urembo wangu unawafanya watu kutoamini kwamba nina virusi vya HIV	"Susan Metta ni mwanamke wa miaka 40  kutoka nchini Kenya. Miaka minne iliyopita alipopashwa habari za kuwa alikuwa na virusi vinavyosababisha ugonjwa wa ukimwi,badala ya kukumbwa na simanzi huzuni na machungu, mwanadada huyu anasema kuwa alitabasamu tu na kumueleza muhudumu wa afya aliyekuwa naye kuwa ampatie dawa za kupunguza makali ya HIV yaani ARVS. ""Nakumbuka tarehe 16 Januari 2019 siku niliyojipatia nguvu kufika hospitalini kupimwa virusi vya ukimwi baada ya kuugua kwa karibu miezi sita. Kwa hiyo matokeo yalipoletwa mimi niliridhika kwani kati ya HIV na saratani mimi nilikuwa nahofia saratani zaidi,"" anasema Metta . Mwanadada huyu anasema kuwa dalili alizokuwa nazo kabla ya kupimwa zilikuwa zinaashiria uwepo wa saratani kulingana na uzoefu na alichokielewa kuhusu maradhi hayo . Susan Metta anapofikiria kuhusu safari yake ya kugundua kwamba alikuwa mwathiriwa wa HIV anashuku alipata maambukizi kati ya mwaka wa 2016-2017 . IIjapokuwa hana uhakika ni nani haswa aliyemuambukiza, amekiri kuwa kabla ya kukutana na mpenzi wake ambaye walikuwa wanaishi naye wakati huo nchini Kenya, alikuwa na mahusiano ya kiholela ya mapenzi, hali inayofanya kuwa vigumu kunyoosha kidole cha lawama kwa mwanamume mmoja. Hata hivyo anasema kuwa kwa wakati huo alikuwa amekaa kwa muda na mpenzi waliyekuwa naye. ""Kati ya kipindi nilichopashwa taarifa kuwa nilikuwa nimeambukizwa virusi HIV na wakati ambao nashuku niliambukizwa huenda ilikuwa miaka kadhaa,'' alisema. ''Iwapo muathiriwa anakula vizuri na haishi maisha ya ulevi na msongo wa mawazo , virusi vya HIV huwa vinatulia ndani ya mwili .Kwa hio nadhani hicho ndicho kilinifanya kufahamu hali yangu kuchelewa,""anakumbuka Metta. Bi Metta anasema kuwa kati ya mwaka 2008 hadi mwaka wa 2018 alikuwa anafanya kazi za mikataba nchini Sudan Kusini , alikuwa na kazi nzuri ya kusimamia baadhi ya mikahawa mikubwa mjini Juba katika kipindi hicho . Ila anasema kuwa kipindi hicho cha mwaka wa 2018 ndipo alianza kuhisi mabadiliko katika mwili wake. ""Mara nilikuwa nahisi ghafla nina homa , mara nahisi baridi au joto la kupindukia, lakini kwa kuwa nilikuwa nchi ya kigeni ambapo joto ni jingi nilidhania kuwa ni jambo la kawaida kuathiri mwili wangu""anaongezea Juni 21, 2018 mwanadada huyu aliwasili  katika uwanja wa ndege wa mjini Juba Sudan Kusini kutumikia mkataba mwengine kama ilivyokuwa ada  yake. Mwanamke huyu anasema kuwa alihudumu kama meneja na kusimamia utendakazi wa watu. Anasema kwamba ni kazi aliyoifanya kwa ari kubwa. Nyumbani Kenya alikuwa amemuacha mpenzi wake ambaye walikuwa wanaishi nyumba moja . Alifanya kazi yake mwezi Juni hadi mwezi Septemba wakati walipofutwa kazi ghafla na mikataba yao kufika kikomo bila notisi. Anakumbuka kwamba wakati huo alizongwa na msongo wa mawazo uliomfanya kutumia pombe mara kwa mara kinyume na kawaida yake . Dalili za mwili wake kuwa na ugonjwa zilianza pindi alipofika nchini Kenya , alihisi homa na kikohozi ambacho hakikuwa na tiba licha ya kunywa dawa kila wakati . Vilevile uhusiano wake na mpenzi wake ulikuwa na misukosuko na ulikuwa unayumba mno. ""Nilipofika nyumbani, tulikuwa tunakosana mno na yule mpenzi wang , kwanza nilikuwa na mawazo kuhusu kusimamishwa kazi ghafla, pili nilikuwa nimezoa maisha ya kuwa na pesa zangu na sasa ilibidi nianze kuzoea maisha ya kupewa na huyu mtu. Hapo ndipo maisha yalianza kuwa changamoto kwa kiasi cha afya yangu kuanza kuathirika."" Haikuchukua muda kwa Bi. Metta kuamua kuhama na kuanza maisha ya kuishi pekee kwani uhusiano wake na mpenziwe uliendelea kuwa na kero. Alipoanza kuishi peke yake hapo ndipo afya yake ilidorora kwa kiasi kuwa ilikuwa wazi kwamba alikuwa na maradhi asiyoyaelewa . Mwili wake ulianza kubadilika mno kwa mfano anasema kuwa kila siku aligundua kuwa alikuwa anapoteza uzito kwa kasi mno, vilevile muonekano wa rangi ya nywele zake ulianza kubadilika na kuwa na wekundu usio wa kawaida hali kadhalika wingi wa nywele zake ukawa unapungua. ""Jaribio langu la kutibu shida moja kwa mfano kuumwa na kichwa leo, kesho yake nilikuwa na tatizo la kuumwa na tumbo mbali na shida ya homa na joto kali mwilini. kwa hio iliwadia wakati nikaanza kushuku kuwa nilikuwa na gonjwa sugu .Hofu yangu kuu ilijiri nilipopata vidonda katika sehemu ya juu ya mdomo wangu,"" anakumbuka Metta Januari 14, 2019 alielekea hospitalini akiwa na lengo la kupimwa iwapo alikuwa na virusi vya HIV, Iia alipofika hospitalini aliishiwa na nguvu na mhemko wa yale yaliokuwa mbele na kuamua kurudi nyumbani bila kufahamu ukweli kuhusu afya yake . Ila siku mbili baadaye tarehe 16 mwaka 2019, Metta aliwaita dada zaake wawili kuandamana naye hospitalini ili kufanyiwa uchunguzi wa HIV . Kulingana na Metta dada zake walipomuuliza ni kwanini aliamua kufanyiwa uchunguzi wa virusi vya HIV, Jibu lake lilikuwa alichoka kuwa na dalili za magojwa madogo madogo mwilini mwake . Alipimwa damu na baada ya muda wa saa tatu matokeo yake yalibaini alikuwa na virusi vinavyosababisha HIV. ""Nilipopewa matokeo yangu , cha ajabu ni  kuwa sikuwa na wasiwasi wala uwoga , nilikuwa nimejitayarisha kwa matokeo kama hayo kulingana na dalili nilizokuwa nazo ''. Hatahivyo anasema kwamba dada zake waliangulia kilio huku yeye akiwa ametosheka na matokeo hayo, ''Nilifahamu kuwa  nitakuwa na dawa za kunisaidia kupigana na makali ya Ukimwi ""Metta anasema ""Baada ya kupata matokeo , niliamua kumpigia simu yule aliyekuwa mpenzi wangu wa mwisho ili nimpashe matokeo hayo , baada ya kupokea ujumbe huo hakuonyesha dalili za kushtuka, cha muhimu nikuwa alikubali kutembea nami katika safari hii, kwa ufupi mimi siwezi kusema kuwa ni yeye aliyenipatia HIV au la ""anasema mwanadada huyo. Mwanadada huyu anasema kuwa changamoto ya kufahamu ni nani aliyemwambukiza inatokana na yeye kukiri kuwa , kabla ya kukutana na mpenziwe alikuwa katika mahusiano yaliokuwa hayana uangalifu hata kidogo.. Ananongezea kwamba kabla ya uhusiano huo alikuwa kwenye mahusiano mengine ambayo hakujua hali ya watu alioshiriki nao mapenzi . Anasema kwamba hali yake ya kutojali afya na maisha yake ilimtumbukiza katika hali hio . ""Samahani kusema kuwa pengine ni mimi nimeambukiza wengine na wala sio wale niliyokuwa nao , ninachosema ni kuwa tabia ya kutojali kuhusu afya ya mpenzi mwenzako kabla ya kushiriki ngono ndio inatoa nafasi ya kutofahamu kati ya watu uliokuwa nao ni nani aliyehusika. ""Metta anasema Vile vile mwanadada huyu ambaye kwa sasa ni balozi wa kutetea na kuwakilisha maswala ya watu wanaoishi na HIV na Ukimwi nchini Kenya anasema kuwa : ""Watu waache kupima HIV au Ukimwi kwa macho, usimuone mtu amenona , ngozi nyororo ukadhania hana , huenda yeye ndiye aliyeathirika - Vile vile unapoelezwa una virusi vya HIV usikate tamaa anza matumizi ya dawa kila siku na huenda ukaishi maisha marefu yasio na bughudha"", Metta anasema Susan Metta alianzisha vipindi vya mahojiano katika mtandao wa YOUTUBE kama njia mojawapo ya kuhamasisha jamii kuhusu , pandashuka za watu wanaoishi na virusi vya HIV, Katika mtandao wake utatazama na kusikia simulizi za waume na wanawake ambao wanaeleza changamoto na madhila mengi waliopitia kama waathiriwa. Bi.Metta anasema kuwa mtandao huo umekuwa nguzo na tiba kwa wengi hasa kutokana na unyanyapaa mwingi unaotokana kwa baadhi ya watu katika jamii kuhusu watu kama yeye ."	https://www.bbc.com/swahili/habari-57074077
business	Marekani yawalipa wadukuzi dola milioni tano ili kulikomboa bomba kubwa la mafuta	"Bomba kubwa la mafuta nchini Marekani limeripotiwa kuwalipa wahalifu wa mtandaoni wanaofahamika kama DarkSide kiasi cha dola milioni tano $5m (£3.6m) kama kikombozi ,baada ya bomba hilo kuvamiwa mtandaoni. Bomba la Colonial lilikuwa linapata wakati mgumu kufanya shughuli zake baada ya kudukuliwa mwishoni mwa wiki iliyopita na kusababisha kuzimwa kwa huduma za mtandaoni katika bomba hilo kwa muda wa siku tano na hivyo kufanya usambazaji wa mafuta kuwa mgumu katika maeneo yote Marekani. Ripoti kutoka CNN, the New York Times, Bloomberg na the Wall Street Journal all zinasema kikombozi kililipwa kwa kunukuu vyanzo vyake. BBC imewasiliana na Colonial kwa maelezo. Siku ya Ijumaa, wateja wa teknolojia kubwa ya Japan ya Toshiba walisema upande wa ulaya nchini Ufaransa ulikuwa umeshambuliwa na genge hilo hilo la wahalifu wa mtandaoni . Colonial imetangaza kurudisha operesheni zake siku ya Jumatano lakini ilitoa angalizo kuwa itachukua siku kadhaa kuanza kusambaza bidhaa na kurudi katika taratibu zake za kawaida. Usitishwaji wa usamazaji wa mafuta ya dizeli, petroli na mafuta ya ndege katika taifa zima la Marekani kumesababisha bei za bidhaa hizo kupanda na sheria ya dharura kupitishwa  Jumatatu ya kutangaza hali ya dharura. Bomba hilo kwa kina la Colonial linabeba mapipa milioni 2.5 kila siku - sawa na 45% ya mahitaji ya mafuta ya Pwani ya Mashariki nchi hiyo na liinasambaza mafuta ya dizeli, ya petroli na mafuta ya ndege. Wahalifu wa mtandaoni walifanya hujuma dhidi ya bomba ambalo limeshindwa kushindwa kufanya kazi tangu siku ya Ijumaa na mpaka sasa bado oparesheni ya kujaribu kurudisha huduma za bomba hilo zinaendelea. Hali ya dharura inaruhusu mafuta kusafirishwa kwa njia ya barabara. Jumla ya majimbo 18 yamepewa muda kidogo kusafirisha mafuta ya petroli, dizeli, ya ndege na aina nyingine za bidhaa za mafuta. Majimbo hayo ni Alabama, Arkansas, Columbia, Delaware, Florida, Georgia, Kentucky, Louisiana, Maryland, Mississippi, New Jersey, New York, North Carolina, Pennsylvania, South Carolina, Tennessee, Texas na Virginia. Jumapili jioni ilisema licha ya kuwa njia nne kuu zimezimwa, kuna njia nyingine ndogo kutoka eneo moja mpaka sehemu ya kupokelea mizigo ambayo inafanya kazi. ""Mara tu baada ya kubaini shambulio hilo, Colonial iliamua kuzima mifumo mingine kama tahadhari la tishio. Hatua hii iliathiri kwa muda utendaji wa bomba hilo na kuathiri mfumo wa taarifa ambao ulikuwa unarudisha huduma,"" kampuni hiyo imeeleza. Wakati wadukuzi hao wa DarkSide sio genge kubwa katika eneo hilo lakini tukio hilo linaongeza hatari ya kuathiri miundombinu ya taifa viwanda na sio biashara peke yake. Vilevile inaashiria kuongezeka kwa mfumo wa uhalifu wa kihalifu katika mfumo wa teknolojia ambao una thamani ya mamilioni ya pauni, ambayo ni tofauti na kitu chochote ambacho sekta viwanda ya usalama wa mtandao imewahi kukukabiliana nayo. Ukiachana na ilani iliyoachwa kwenye komputa , waathirika wa shambulio la DarkSide walipokea kifurushi cha habari kuwajulisha kuwa kompyuta na mifumo yao imedukuliwa. Genge hilo liliorodhesha aina zote za data ambazo waliiba na kuwatumia waathirika kurasa binafsi ambayo ilivujishwa ambapo tayari data ilikuwa inachukuliwa na kusubiri kujichapisha yenyewe,hivyo kampuni inapaswa kulipa kabla ya muda waliopewa kufika. DarkSide waliwaambia waathirika pia kuwa watatoa ushahidi wa data ambazo wako nazo na wanajiandaa kufuta zote katika mtandao wa wahanga wao. Kwa mujibu wa Digital Shadows, kampuni ya usalama wa mtandaoni iliyopo inafuatilia wadukuzi wa mtandao ili kusaidia makampuni kutodukuliwa mtandaoni , DarkSide inafanya kazi kama biashara. Genge hilo linafanya kazi kwa kuwa na mfumo ambao unaiba data ambayo inawashirikisha washirika kwa kutuma barua pepe ya kutaka jambo na namna ya kufanya shambulio. Washirika wa genge la wadukuzi wa mtandaoni wanawalipa DarkSide asilimia kadhaa ya kile ambacho watakipata kwa shambulio lolote ambalo litafanikiwa. Na kuachiwa kwa mfumo mpya mwezi Machi inaweza kuhifadhi data haraka zaii kabla ya genge la wahalifu alijatoa taarifa kwa vyombo vya habari au kuwaalika wageni kwa ajili ya mahojiano. Kwa watu wengi, picha ya kiwanda cha mafuta inayowajia kichwani ni ya mabomba, pampu na vifaa vingine vikuukuu viliyopiga weusi kwa uchafu wa mafuta. Ukweli ni kuwa bomba la Colonial linafanya kazi kwa njia ya kidigitali. Mabomba na vifaa vyote vinavyotumika kuangalia na kudhibiti usambazaji wa mafuta ya dizeli, petroli na mafuta ya ndege katika mamia ya maili vinafanya kazi kidijitali. Colonial inatumia teknolojia ya kiwango cha juu kuendesha operesheni za bomba hilo. Operesheni zote za teknolojia hii zimeunganishwa na mfumo mmoja. Na wataalamu wa masuala ya mtandao kama kama Jon Niccolls kutoka taasisi ya CheckPoint, anaeleza kuwa popote pale kwenye kuunganisha mfumo kuna hatari ya uvamizi wa kimtandao: ""Vifaa vyote ambavyo vinatumika kuliendelesha bomba hili la kisasa vinatumia kompyuta badala ya kudhibitiwa na watu,"" alisema. ""Kama vifaa hivyo vimeunganishwa kupitia mtandao wa ndani wa kampuni na ukadukuliwa, basi bomba lenyewe linakuwa limeathirika katika shambulio baya la kimtandao."""	https://www.bbc.com/swahili/habari-57111643
technology	Je ni kweli kwamba mitandao ya kijamii huboresha maisha ya watu?	Matumizi ya mitandao ya kijamii ni mojawapo ya shughuli maarufu zaidi duniani. Mwaka 2018, watu bilioni 2.65 walikadiriwa kuwa watumiaji wa mitandao kote duniani Hata hivyo idadi hiyo inatazamiwa kuongezeka na kufikia bilioni 3.1 mwaka 2021. Watumiaji nao wamekua wakiongezeka ambapo Januari peke yake mwaka 2019 waliongezeka kwa asilimia 45. Nchini Tanzania mtandao wa Instagram umekua maarufu sana na wenye watumiaji wengi, kwa matumizi ya burudani na biashara. Wengi hutumia kama njia ya kupata marafiki ama kuwafuatilia watu wenye ushawishi katika jamii ikiwemo wasanii wa filamu na muziki. Ingawa  wapo watu ambao hupata umaarufu hata bila kuwa wasanii. Aristote Kagombe ni mmoja wa watu waliojipatia umaarufu mkubwa nchini Tanzania kupitia ukurasa wake wa Instagam wenye wafuasi zaidi ya laki tano. Yeye hufanya biashara ya saloon,  anasema amekua mbunifu kupitia ukurasa wake wa Instagram ambapo wateja wake ambao ni wanawake wanaofika kwenye ofisi yake na kutengeneza nywele baada ya hapo huwapa burudani. ''Unapokua mbunifu kuna baadhi ya vitu lazima uvibuni ili biashara yako iwe nzuri na iweze kuvutia watu ,Na kila mtu aweze kukubali unachokifanya'' Anasema yeye ni mmoja kati ya watu ambao wamenufaika sana na matumizi ya mitandao ya kijamii hasa instagram ambayo ndio yeye hutumia sana na imemfanya kuwa maarufu na amenufaika nao. Lakini mbali na Aristote, Piere Gumbo ni moja kati ya watu waliopata umaarufu nchini Tanzania ,yeye hujulikana  kama Mzee wa Liquid ama Konki Fire Yeye hakua akifahamika hapo awali lakini baada ya video yake kusambaa kwenye mitandao na kumuibua. Mwenyewe hakuwa na ufahamu wa kutumia mtandao wakati anaanza kujulikana na hata hakua akifahamika kabisa kwenye mitandao. Piere anasema yeye anafurahi kuona watu wanacheka kwa sababu yake bila ukorofi wa aina yeyote. ''Sikuweza kujua kuna siku nitakua maarufu, ama kupanda ndege, lakini mitandao ya kijamii imekua sambamba pamoja na mimi tusidharu mitandao tuiheshimu na tuipende,''Piere anaeleza. Nimenufaika na mambo mengi sana, kwanza mfukoni kuwa na laki moja laki mbili (Dola 50 mpaka 100) lilikua suala la shida yani shida kidogo lakini kwa sasa mambo si mchezo ,ndio maendeleo hayo.'' Mitandao mbalimbali ya kijamii hufanya watu kujiingizia fedha kutokana na idadi ya wafuasi walionao . Kwa mfano mtandao kama Facebook hutoa fursa kwa makampuni ama wafanya biashara kuwafikia watu moja kwa moja na huwawezesha kuona maoni ya wafuasi/wateja wao ,mawazo yao ni yapi na kipi hasa wamekipenda. Watu hawa maarufu ama wenye wafuasi wengi hukiri mara zote kunufaika pale unapotumia vizuri mtandao. Mbali na watu maarufu,  wananchi wa kawaida nao hufungua kurasa zao na kutumia mitandao ya kijamii ikiwemo Facebook, Twiter, Instagram na kuunda makundi kupitia mitandao. Na wao wanakiri kunufaika na mitandao hasa katika masuala ya kibiashara Lakini ukiachilia mbali suala la watu binafsi kuitumia mitandao ya kijamii kwa simu wanazozimiliki wenyewe bado zipo sheria zinazowabana ili wasitumie vibaya mitandao ama kurasa zao. Mataifa mengi yameweka sheria mbalimbali ili kuweza kudhibiti matumizi mabaya. Nchini Tanzania iliundwa sheria mpya ya makosa ya mitandao ya mwaka 2015 ,taifa la Uganda likiweka tozo kwa watumiaji wa Internet huku Kenya nayo ikipitisha sheria kali ya makosa ya kimtandao.	https://www.bbc.com/swahili/50926445
religion	Evelyn Joshua na mvutano wa uongozi ndani ya Kanisa alilolianzisha mumewe	"Evelyn Joshua amekuwa kiongozi wa moja ya makanisa yenye ushawishi zaidi ya  kiinjili, lakini mwanamke huyo mwenye umri wa miaka 52 anakabiliwa na changamoto ya kuendeleza aliyoyaacha marehemu mumewe. Kifo cha ghafla cha TB Joshua kilichotokea mwezi Juni akiwa na umri wa miaka 57 kiliibua mapambano ya kumrithi ambayo yamechukua miezi kadhaa kuyatatua. Lakini malango makubwa ya kanisa lake la  Synagogue Church of All Nations (SCOAN) katika mji mkuu wa Nigeria yamefunguliwa tena kuwapokea waumini kwa mara ya kwanza baada ya kufungwa kwa  miezi mitano. Alikuwa maarufu kwa unabii wake na kwa miujiza, iliyowavutia maelfu kutoka maeneo mbali mbali ya dunia kuja Lagos, wakiwemo wanasiasa kutoka Afrika na Amerika Kusini. Kwa kawaida ni nadra kwa makabidhiano ya urithi wa uongozi wa kujadiliwa katika makanisa ya  Nigerian  ya Kipentekoste na mara kwa mara mjane wa marehemu hupewa mamlaka ya uongozi wa kanisa bila nafasi hiyo kupiganiwa. Lakini katika  SCOAN, Bi Joshua,  ambaye ni Mchungaji aliyetawazwa, alikabiliwa na ushindani kwani hakuwa mjumbe wa bodi ya udhamini  ya kanisa. Hii ilichukuliwa na wapinzani wake kama ishara kwamba mume wake hakumfikiria kama mtu atakayemrithi. Tofauti na wake wengine wa Wachungaji wa makanisa makubwa, Bi Evelyn, hakuonekana mara kwa mara kuwa mstari wa mbele katika shuguli za kanisa katika kipindi cha ndoa yao ya miongo mitatu. TB Joshua, ambaye alifahamika na wajumbe wa kanisa lake la SCOAN kama ""nabii"", alifanya kazi na kikundi cha mitume aliowaita ""wanaume wa busara"" -ambao mmoja wao aliaminiwa kuandaliwa kumrithi. Lakini baada ya kifo chake, wale wanaomtii Mke wa Joshua walichukua agizo la mahakama linalomfanya kuwa mjumbe wa bodi ya kanisa na hivyo kurahisisha njia yake ya kuchukua mamlaka. Kanisa likamtangaza Bi Joshua kuwa kiongozi mpya wa Kanisa   ""chini ya muongozo wa Mungu"", jambo lililofanya baadhi ya makundi ya watu wa kanisa hilo kutofurahishwa na ukosefu wa uwazi. Hasa wajumbe wa kikundi cha  Global Congress cha SCOAN (GCSM), wakiungwa mkono na wajumbe wa ngazi ya juu wamehoji chaguo hilo. Hatahivyo  Bi Eveljyn aliondoa wasiwasi kwa yeyote mwenye swali juu ya nani anayedhibiti Kanisa hilo kwa kuongoza ibada ya kwanza ya kanisa la mumewe- SCOAN tarehe 7 Novemba tangu kifo cha mume wake. Anaripotiwa kutopoteza muda wa kuonyesha mamlaka yake katika kanisa, akitumia miezi michache iliyopita kufanya baadhi ya mabadiliko ndani ya kanisa. Video zimejitokeza za baadhi ya wafuasi wa kanisa, wengi wao raia wa kigeni ambao waliishi katika eneo la kanisa hilo kwa miaka mingi, wakihama, huku wakichekwa. Mjumbe mmoja alielezea tukio hilo kama  ""ukaguzi"". Wale waliondoshwa kwenye eneo la kanisa walisemekana kuwa ni wapinzani wa uongozi wa Mke wa TB Joshua. ""Baada ya kifo cha mtume baadhi ya mitume wake hawakuongea na  Evelyn kwa heshima na ukomavu ,"" Patrick Iwelunmor, msaidizi wa zamani wa masuala ya habari wa Joshuas, aliiambia BBC. Kumekuwa na madai ya ufisadi na Shirika la kupambana na ufisadi la Nigeria ,  EFCC, liliithibitishia BBC kwamba linachunguza kesi ya wizi katika kanisa hilo. Wajumbe wa uongozi wa ndani wa TB Joshua walishutumiwa kwa kutoweka na mifuko ya pesa taslim baada ya kifo chake. Haijawa wazi ni nini kinachunguzwa, ingawa  gazeti la  Nigeria-The Punch liliripoti kwamba hiyo ilikuwa ndio sababu wajumbe wa  Kanisa hilo  wamejificha. Bado kazi kubwa ya mke wa Joshua itakuwa ni kuwa na sifa ya kiroho kwa maelfu ya wafuasi waliomhusudu mume wake. Walikuwa kwa haiba yake na uwezo wake aliojitangazia wa uponyaji na kwa hivyo hawatategemea lolote  chini ya hilo kutoka kwa kiongozi mpya. Gbenga Osinaike, mhariri mkuu wa gazeti la  masuala ya kanisa nchini Nigeria- Church Times Nigeria, anakiri kwamba uteuzi wa mjane wa TB Joshua ulikuja kama jambo la kushtukiza. ""Alikuwa anahubiri mara kwa mara lakini TB Joshua hakuwahi kumtaja kama kiongozi ,"" aliambia BBC. Lakini kwa mtu ambaye alipuuzwa  kwa kiasi  kikubwa, ""akiwemo mume wake"", Bi Joshua ameonyesha  ""nguvu yake ya ndani na uwezo wa kuliongoza Synagogue"", anakiri. Amekataa kurithi cheo cha mume wake  cha  ""Msimamizi Mkuu"", akisema kuwa bado mume wake ndiye mwenye mamlaka na kwamba  ""ameendeleza tu safari kuanzia pale alipoachia"". Na TB Joshua anaonekana katika kanisa, picha zake kubwa ziko katika kila kona ya jengo na mafundisho yake ya zamani yanatangazwa mara kwa mara kwenye vyombo vyake vya habari. Mke wa  Joshua pia anaonekana kurithi mtindo wake wa kuhubiri- akikatiza mahubiri kwa nyimbo za kuabudu mara kwa mara- sauti yake pia iliigiza ya marehemu mume wake katika ibada ya uzinduzi wa uongozi wake. Joshua na mkewe kwa mara ya kwanza walikutana mwaka 1990 wakati alipomvutia kwa kuelezea hadithi ya maisha yake  na kuandika jina lake kwenye kipande cha karatasi bila kusema neno lolote. Walikaa dakika 45 pamoja walipokutana kwa mara ya kwanza, ambapo baada ya hapo alimuomba umuoe. Bi Joshua ni pacha na ni mtoto wa kwanza kati ya watoto saba, akikulia eneo la    Okala Okpuno  katika jimbo Delta  kusinini -mashariki mwa nchi ya Nigeria. Ingawa hakuanza kama mchungaji, alipata mafunzo na baadaye kutawazwa na mumewe kama mchungaji. Mwaka 2009 alijielezea binafsi kama mtu mwenye vipaji  vya kipekee katika kanisa la upatanishi  - ""mahusiano ya wazazi na watoto, ndoa na mambo kama hayo "". Wachungaji wa makanisa makubwa nchini Nigeria mara kwa mara husema wana wito wa kibiblia-kama manabii   Samuel  na Paulo - wa kumtumikia Mungu. Kulingana na  TB Joshua, alisema alilalala   siku tatu bila kuamka na kusikia sauti ikisema : ""Mimi ni Mungu wako. Ninakupatia agizo la  Kimungu  la kwenda na kuendelea na kazi ya baba wa mbinguni."" Mke wa Joshua hajasema iwapo alipokea wito wa aina hiyo, lakini kwa baadhi ya washirika wake wa karibu wito wa mume wake unatosha. ""TB Joshua alikuwa nabii wa kuzaliwa, lakini mke wake amekuwa nabii kwa   kuelekezwa. Mume na mke wamekuwa mwili mmoja, kwahiyo kwa umoja huo amempatia upako mke wake,"" alisema Bw  Iwelunmo. Ingawa baadhi ya wajane wa viongozi wa makanisa nchini Nigeria, kama vile Janet Onaolapo wa Abundant Life Gospel Mission na Margaret Idahosa wa kanisa la  Church of God Mission International, wameweza kufanikiwa katika makanisa yao, hawa ni tofauti. Makanisa mengi ya Kipentekoste nchini Nigeria yamejengwa kwa haiba za waasisi wake na mara nyingi huporomoka wanapofariki. Bw Osinaike anasema huenda hii ikawa pia hatma ya  kanisa la TB Joshua-SCOAN. ""Inapokuja katika masuala ya kanisa watu wanatafuta suluhu, wanatafuta unabii, wanaangalia ni nani ameona maono yao,"" anasema. ""Hekalu [at SCOAN] bila shaka litaporomoka."""	https://www.bbc.com/swahili/habari-59370631
entertainment	'Rushwa ya ngono ipo kubwa sana kwenye muziki'-Stara	Moja ya changamoto inayoikabili tasnia ya muziki nchini Tanzania inatajwa kuwa ni rushwa ya ngono. Mwanamuziki wa siku nyingi Stara Thomas anathibitisha hilo kwa kusema kuwa wanamuziki wa kike ndiyo waathirika wakubwa zaidi.\n\nAkiongea na mwandishi wa BBC mkongwe huyo wa muziki wa zuku nchini anasema kuwa ni muda sasa kwa wasanii wa kike kuwa na taaluma ya muziki ili waweze kujisimamia na kukabiliana na tatizo hilo.\n\nMwandishi wa BBC Veronica Mapunda amezungumza naye.	https://www.bbc.com/swahili/articles/c80gp9y2v2qo
technology	Warusi wanatumia emoji kukwepa vidhibiti vya mtandaoni	"Mnamo Februari 24, wakati Urusi ilipoanzisha uvamizi wake dhidi ya Ukraine, picha ilianza kuenea kwenye mitandao ya kijamii - picha ya mshairi wa Kirusi Pushkin, nambari ya saba na emoji ya   ""mtu anayetembea"". Kwa wale wanaojua, maana ilikuwa wazi - eneo (Pushkin Square, huko Moscow), wakati na wito wa kupinga hatua za serikali. Emoji hizo zilirejelea msimbo uliotumiwa kwa miaka mingi nchini Urusi kurejelea maandamano - ambayo yanajulikana sana na mamlaka, si msimbo hata kidogo, kulingana na kundi la kutetea haki za binadamu la OVD-Info. Urusi yaishambulia Ukraine:Mengi zaidi Maandamano yasiyoidhinishwa yamepigwa marufuku nchini humo tangu 2014 na ukiukaji wa sheria unaweza kusababisha hadi siku 15 kizuizini kwa kosa la kwanza. Wahalifu wanaorudia wanaweza kupokea vifungo vya jela hadi miaka mitano. Tangu wakati huo, imekuwa kawaida kwa wanaharakati kutumia misemo mbalimbali ya msimbo kupanga mtandaoni. ""Ni kama, 'Twende matembezi hadi katikati,' au, 'Hali ya hewa ni nzuri kwa matembezi,'"" Maria anasema. Hiki ndicho atakachotumia marafiki zake kuwafahamisha kuwa anapanga kuhudhuria maandamano. Kilichoanza kama njia ya kukwepa vidhibiti vya serikali kimekaribia kuwa mzaha wa ndani au vibonzo(meme), Maria anaambia BBC News. Hata hivyo, matokeo ya kutotumia lugha hii yanaweza kuwa makubwa. Alexander alihudhuria maandamano huko Moscow, baada ya kuchapisha juu yake kwenye mitandao ya kijamii. Asubuhi iliyofuata, maafisa waliovalia mavazi ya kawaida walimchukua nje ya jengo la mpenzi wake na kumpeleka kwa idara ya polisi ya eneo hilo. Alizuiliwa kwa siku kadhaa na kulazimishwa kutia sahihi hati iliyoorodhesha yale ambayo mamlaka ilisema alikuwa amefanya. Hatuwezi kuwa na uhakika kuhudhuria kwake kwenye maandamano au shughuli zake za mitandao ya kijamii zilisababisha Alexander kuwekwa kizuizini. Baadaye alikamatwa kwa mara ya pili, alipokuwa akitumia usafiri wa umma  Moscow, siku ambayo hakuwa amehudhuria maandamano. BBC News imefahamu kuhusu kuzuiliwa kwingine kwa msingi wa shughuli za mitandao ya kijamii pekee, ikiwa ni pamoja na mwanamke mmoja aliyekamatwa kwa sababu ya ujumbe wa twitter Mnamo tarehe 24 Februari, alichapisha: ""Sijatembea katikati kwa muda mrefu,"" na akanukuu ujumbe wa twitter wa  akaunti nyingine iliyo na wito wa  wazi zaidi ya mkutano. Siku tano baadaye, alikamatwa alipokuwa akipanda treni. Anaamini kuwa aligunduliwa na programu ya utambuzi wa uso inayotumika kwenye mfumo wa Moscow Metro - na katika kesi yake ya mahakama, hati iliyo na  ujumbe wake wa twitter yake iliwasilishwa, ikionyesha mamlaka ilikuwa imepiga picha ya skrini mara tu baada ya kuichapisha. Katika kisa kingine, Niki, mwanablogu, alieleza jinsi ndugu wa rafiki yake wa karibu alivyowekwa kizuizini mara mbili - mara moja kwa saa chache baada ya kuhudhuria maandamano na mara ya pili, kwa wiki nzima, kwa kushiriki maelezo na marafiki zake kwenye VK, Urusi. sawa na Facebook. Takriban watu 14,000 wamezuiliwa kote Urusi tangu mzozo huo uanze wiki mbili zilizopita, haswa kwa kuhudhuria maandamano kulingana na OVD-Info - ambayo inatoa ushauri wa kisheria. Kufikia sasa, wengi wameshikiliwa kwa masaa au siku. Sheria ilianzishwa nchini Urusi mnamo Ijumaa Machi 4, kwa lengo lililotajwa la kukabiliana na ""habari za uwongo"" kuhusu jeshi lakini inatarajiwa kutumika kukabiliana zaidi na maandamano ya kupinga vita - ikiwa ni pamoja na kifungo cha jela cha hadi miaka 15. , muda mrefu zaidi kuliko vikwazo vya awali. Kwa vijana kama vile Maria, hii ""tayari imebadilisha mambo, kwa sababu sasa ninaogopa kwenda kuandamana na pia ninaogopa kuchapisha kuhusu 'operesheni hii maalum' [uvamizi wa Urusi dhidi ya  Ukraine]"". Na kuna dalili za wazi kukamatwa kumeongezeka tangu sheria mpya ilipoanzishwa, OVD-Info inasema. Kufungiwa kwa vyombo huru vya habari, kuzuiwa kwa Facebook na vizuizi kwa Warusi kutuma kwenye TikTok kumeondoa njia muhimu za kupata habari, mratibu wa OVD-Info Leonid Drabkin anasema, na watu watajidhibiti kwa woga. ""Sasa ukienda kwenye Instagram yako, kuna machapisho kama mara 10 machache,"" anasema. Wenzake wengi wamefuta wasifu wao wa mitandao ya kijamii kabisa. Na pamoja na adhabu kali, hii tayari imeathiri idadi ya watu ""wajasiri wa kutosha kuandamana"". Majina ya baadhi ya wachangiaji yamebadilishwa ili kulinda utambulisho wao."	https://www.bbc.com/swahili/habari-60705106
sports	Tetesi za soka Ulaya Ijumaa 29.10.2021: Hazard, Xavi, Dembele, Ward-Prowse, Lukaku, Sterling, Van De Beek	Manchester United itapaswa kumlipa meneja wake Ole Gunnar Solskjaer £7.5m kama itaamua kumtimua Mnorway huyo. (Sun) United huenda isimtumie meneja wa zamani wa Inter Milan Antonio Conte kama mbadala wa Solskjaer kwa sababu ya gharama kubwa za kumlipa muitalia huyo. (Star) Chelsea na Newcastle United ni miongoni mwa timu za Ligi kuu England zinazohusishwa na usajili wa mshambuliaji Eden Hazard, 30, kutoka Real Madrid mwezi Januari. (ESPN) Wamiliki wapya wa Newcastle wanammendea winga wa Watford Ismaila Sarr, 23, mmoja wa wachezaji wa mwanzo kutaka kumsajili. (Mail) Matumaini ya Newcastle ya kutaka kumsajili mshambuliaji wa  Barcelona Ousmane Dembele, 24 yameongezeka baada ya klabu hiyo ya Laliga kutakiwa kumlipa kocha wake wa zamani Ronald Koeman kiasi cha £10m kama fidia. (Express) West Ham wako kwenye mazungumzo na bilionea wa Czech Daniel Kretinsky kuhusu uuzaji wa hisa asilimia 27% za klabu hiyo. (Sky Sports) Manchester City walijaribu kumsajili mshambuliaji wa Ubelgiji Romelu Lukaku kutoka Inter Milan mwaka jana kabla ya  last year nyota huyo mwenye miaka 28 kujiunga na mahasimu wao Chelsea mwezi Agost, wakala wa mchezaji anasema. (Telegraph) Arsenal huenda ikakabiliwa na ushindani kutoka Barcelona kwenye mbio za kumsajili mshambuliaji wa Manchester City na England Raheem Sterling. (Football.London) Washika bunduki hao wanamfuatilia pia kiungo wa Borussia Monchengladbach Mswiss Denis Zakaria, 24, amnaye atakua mchezaji huru mwakani. (Sun) Meneja wa Chelsea Thomas Tuchel ameuomba uongozi wa juu wa timu hiyo kusajili mshambuliaji mwingine mwezi Januari kumpunguzia mzigo Lukaku. (Transfer Window Podcast via Express) Kiungo wa Southampton na England James Ward-Prowse anawaniwa na  Newcastle United katika uhamisho wa Januari, ingawa nyota huyo mwenye miaka 26 alisaini mkataba mpya na Saints mwaka jana. (Football Insider) Kiungo Mholanzi wa Manchester United Donny van de Beek, 24 na mlinzi wa Ivory Coast Eric Bailly, 27, wamehakikishiwa mustakabali wao kwenye klabu hiyo. (Sun) Chelsea wana uhakika mlinzi wake Mdenmark Andreas Christensen, 25, atasaini mkataba mpya wa muda mrefu kusalia Stamford Bridge. (Football Insider) Juventus imeingia kwenye mbio za kumuwania mshambuliaji mjerumani wa Red Bull Salzburg Karim Adeyemi, 19. (Calciomercato - in Italian) Tottenham wako tayari kumruhusu kiungo wa England Dele Alli, 25, kuondoka klabuni hapo mwezi Januari . (Athletic - subscription)	https://www.bbc.com/swahili/59086660
health	Zifahamu  faida 5 bora za kiafya za viazi vitamu	"Nicola Shubrook, Mtaalam wa Lishe ,anaeleza kwa nini mizizi hii yenye utamu na  yenye nyuzinyuzi nyingi, vitamini na madini, ni nzuri kwa afya yako. Viazi vitamu (Ipomoea batatas) ni mboga ya mizizi yenye wanga, yenye ladha tamu. Ngozi yake ya nje ni nyembamba na kahawia na nyama yake ina rangi angavu, mara nyingi rangi ya machungwa, lakini pia nyeupe, zambarau au njano. Unaweza kula viazi vitamu vikiwa vizima au vikimemenywa na majani ya mmea huo  pia yanaweza kuliwa. Vyote viwili vinaweza kuitwa ""viazi"", lakini viazi vitamu na viazi vyeupe vya kawaida havihusiani. Sehemu ya 80g ya viazi vitamu (vilivyochemshwa) hutoa: 67kcal / 285kj 0.9g protini 0.2g mafuta 6.3g carbohydrates 6.7g ya sukari  sugar 280mg potassium 3012 mcg of carotenes 14mg vitamini C Kiasi cha gramu 80 za viazi vitamu, au kiazi kimoja cha wastani, huhesabiwa kuwa mojawapo ya milo yako mitano kwa siku, tofauti na viazi vyeupe, ambavyo havina gramu nyingi. 1. Inaweza Kupunguza Hatari ya Saratani  Ingawa hakuna ""vyakula bora"" ambavyo vinaweza kuzuia saratani, na sababu zingine za hatari za saratani hazihusiani na lishe, kuna ushahidi kwamba lishe bora inaweza kupunguza hatari ya saratani. Matunda na mboga yana  antioxidants, misombo ambayo husaidia kulinda mwili dhidi ya uharibifu unaosababishwa na ‘virutubisho hatari"".  Uchunguzi kutoka kwa Maktaba ya Kitaifa ya Tiba unaonyesha kuwa antioxidants kwenye ngozi ya viazi vitamu, haswa viazi vitamu vya zambarau, vinaweza kusaidia kupunguza mchakato huu wa oxidation, na hivyo kupunguza hatari ya saratani. Ili kupata virutubishi vingi kutoka kwa viazi vitamu vyako, usivimenye – vioshe  tu kabla ya kupika. 2. Inaweza Kusaidia Afya ya Usagaji chakula Viazi vitamu vina nyuzinyuzi nyingi, ambazo zimeonekana kusaidia mfumo mzuri wa usagaji chakula. Hadi sasa, tafiti nyingi zimefanywa kwa wanyama, lakini inaonekana kwamba viwango vya juu vya sterols za mimea (phytosterols) vinavyopatikana kwenye viazi vitamu vinaweza kuwa na athari za kinga kwenye mfumo wa mmeng'enyo wa chakula na kuwa na manufaa katika kuzuia vidonda vya   tumbo pamoja na zile zinazosababishwa na NSAIDs (dawa zisizo za steroidal kama vile ibuprofen). 3. Inaweza Kusaidia Kudhibiti Kisukari cha Aina ya 2 Matokeo ya kuvutia yanaonyesha kuwa matumizi ya wastani ya viazi vitamu na majani ya viazi vitamu yanaweza kuboresha udhibiti wa sukari ya damu katika aina ya 2 ya kisukari. Hata hivyo, ushahidi zaidi kutoka kwa majaribio yaliyoundwa vizuri unahitajika ili kuthibitisha matokeo haya. 4. Kuboresha  afya ya macho Viazi vitamu vina kiasi kikubwa cha beta-carotene - ambayo hupa mzizi wa  nyama yake  rangi ya chungwa . Tunapokula beta-carotene, mwili wetu huigeuza kuwa vitamini A, ambayo hutumiwa kutengeneza vipokezi vya kutambua mwanga kwenye jicho. Hii ni muhimu kuona  usiku na kudumisha afya ya macho. Utafiti uliofanywa na Food & Nutrition Research uligundua kuwa viazi vitamu vya rangi ya zambarau vina kundi maalum la antioxidants inayojulikana kama anthocyanins, ambayo pia imeonekana kufaidi macho.  5. Inaweza Kusaidia Kazi ya Kinga  Utajiri  katika beta-carotene,  unaviwezesha viazi vitamu kusaidia kazi ya kinga. Hakika, vitamini A ni muhimu kwa kudumisha uadilifu wa utando wa mfumo wa kupumua na utumbo. Kwa ujumla, viazi vitamu ni nyongeza nzuri kwa lishe bora na huonekana kuwa salama kwa watu wengi, na visa vichache sana vya kuwaharibikia watu. Hata hivyo, zina misombo inayoitwa oxalates, ambayo hufunga kalsiamu na madini mengine. Kuzidisha kwa oxalates katika lishe kunaweza kusababisha mawe kwenye figo. Ikiwa tayari una mawe kwenye figo au uko katika hatari kubwa unapaswa kupunguza ulaji wako wa vyakula vilivyo na oxalates nyingi. Ikiwa una shaka au una wasiwasi kuhusu lishe na afya yako, wasiliana na daktari wako au mtaalamu wa lishe aliyesajiliwa. Kupika kunaathiri vipi thamani ya lishe ya viazi vitamu? Kupika viazi vitamu hupunguza kiwango chake cha beta-carotene, ingawa uchemshaji unaonekana kuwa na uhifadhi wa juu kuliko kuoka. Habari njema, hata hivyo, ni kwamba kupika viazi vitamu kunaonekana kuongeza kiwango chake cha vitamini C."	https://www.bbc.com/swahili/articles/cv2plrzpmv7o
entertainment	Diamond Platinumz: Sababu ya Tuzo za Tanzania kufa ni mimi	Msanii maarufu wa Tanzania Diamond Platinumz ametoa EP yake ijulikanayo kama FOA. Msanii huyu ambaye ameshinda tuzo nyingi duniani anasema EP hii ni kionjo tu cha Album kubwa itakayokuja baadaye. Diamond yuko Uingereza kutangaza kazi yake hii mpya na ametembelea studio zetu za London na kuzungumza na mwandishi wetu Salim Kikeke.	https://www.bbc.com/swahili/61127193
sports	T﻿etesi za Soka Ulaya Jumatatu 26,09.2022	Mchezaji wa kimataifa wa Ubelgiji Romelu Lukaku hana mpango wa kurejea Chelsea atakapokamilisha mkopo wake wa msimu mzima Inter Milan. Klabu hiyo ya Italia inatarajiwa kuongeza muda wa mkataba wa mchezaji huyo mwenye umri wa miaka 29. (La Gazzetta dello Sport, via Football Italia) Mshambulizi wa Brighton na Ubelgiji Leandro Trossard, 27, anasema yuko tayari kumfuata kocha wa zamani wa Seagulls Graham Potter hadi Chelsea, lakini angetaka kucheza na si kukaa kwenye benchi. (Het Nieuwsblad, via Mail) Manchester City wamefikia makubaliano kimsingi juu ya mkataba mpya wa mshambuliaji wa England Phil Foden, na mkataba huo unaaminika kuwa wa zaidi ya miaka sita na thamani yake ni pauni 250,000 kwa wiki. (Football Insider) Beki wa Liverpool  Vigil van Dijk, 31, mlinzi mwenzake Mholanzi Jurrien Timber, ambaye alihusishwa na uhamisho wa kwenda Manchester United msimu wa jot , anaimarika zaidi katika ukuaji wake kuliko alivyokuwa akiwa na umri uleule wa miaka 21. (Manchester Evening News) Beki wa Argentina Lisandro Martinez, 24, anasema hakuzingatia kukosolewa kwake mwanzoni mwa msimu baada ya kuhamia Manchester United msimu wa joto kutoka Ajax. (TyC Sports, via Metro) Leicester City inaweza kuchukua hatua kujaribu kumsajili mchezaji wa kimataifa wa Ujerumani Robin Gosens, 28, ambaye anaweza kucheza katika safu ya ulinzi au kiungo wa kushoto, kutoka Inter Milan mnamo Januari. (FC Inter News) Kiungo wa kati wa Serbia Nemanja Matic, ambaye alijiunga na Roma majira ya joto baada ya kandarasi yake ya Manchester United kuisha, yuko mbioni kuanzisha upya kandarasi moja kwa moja katika klabu hiyo ya Serie A. (La Gazzetta dello Sport, kupitia Football Italia) Rangers wako tayari kumuuza kiungo wa kati wa Finland mwenye umri wa miaka 26 Glen Kamara katika dirisha la uhamisho la Januari. (Football Insider)	https://www.bbc.com/swahili/articles/c88p2vn4371o
politics	Raila Odinga:Mahakama ya Juu zaidi itakubali maombi yetu kwa sababu tuna ushahidi thabiti	Na Richard Kagoe BBC News, Nairobi Aliyekuwa Waziri Mkuu  wa Kenya Raila Odinga anasema ana imani kuwa Mahakama ya Juu itakubali maombi yao akitaja ushahidi thabiti katika kesi ya kupinga kutangazwa kwa mpinzani wake William Ruto kuwa Rais mteule kufuatia uchaguzi wa Agosti 9. Bw Odinga anasema ataheshimu matokeo ya uamuzi wa mahakama. Anasema uamuzi huo unaweza kuwa na athari kubwa katika michakato ya uchaguzi kote barani Afrika. Anasema mustakabali wa demokrasia barani Afrika uko hatarini akitoa mfano wa kurudi nyuma katika baadhi ya nchi za Afrika.  Akisisitiza kwamba wana Imani kwamba walishinda uchaguzi huu kwa kura nyingi zaidi, Raila amesema kwamba tatizo lilitokea wakati wa kurusha matokeo. ‘’Kulikuwa na tofauti kubwa kuhusu matokeo yaliokuwa katika sava ya Tume ya uchaguzi  IEBC na matokeo yaliokuwa yakitoka katika vituo vya kupiga kura’’, alisema Raila Raila amesema kwamba kulikuwa na uvamizi katika sava ya tume ya uchaguzi kutoka katika vituo vya kupigia kura na kwamba matokeo kutoka vituo vya kupigia kura yalikuwa yanavamiwa na kubadilishwa kabla ya kufikia sava ya Tume ya Uchaguzi. Amesema kwamba ni hatua hiyo iliosaidia kuongezwa kwa kura za mpinzani wake huku kura zake zikipunguzwa, ushahidi anaosema kwamba umewasilishwa mbele ya mahakama. Alisema kwamba pingamizi hiyo dhidi ya uchaguzi haisaidii Wakenya pekee, bali pia Jumuiya ya Afrika  na dunia kwa ujumla ili kuhakikisha kuwa kumepatikana tiba ya wizi wa kura. Alipoulizwa iwapo yuko tayari kukubali uamuzi wa mahakama, Raila amesema kwamba ndio atakubali kwani sio  mara ya kwanza kukubali matokeo. Anasema kwamba mwaka 2007 kulikuwa na mahakama ambayo haikuwa huru , tukakataa kwenda mahakamni na matokeo yakawa ghasia za baada ya uchaguzi zilizosababisha maafa mengi. ‘’Mwaka 2017, kura iliibiwa na mahakama ikakubaliana na sisi ikaitisha marudio tukaona kwamba ni makosa kurudia uchaguzi huo ilhali makosa hayajarekebishwa, hatuwezi kufanya kitu vile tulifanya hapo mbeleni na kuratajia matokeo tofauti , huo ni ujinga na ndio maana tukasusia huo uchaguzi’’, alisema Kiongozi huyo wa Muungano wa Azimio. ''Mara hii alisema Muungano wa Azimio unatarajia mahakama itatoa uamuzi ikubaliane na sisi na vilevile itoe uamuzi wa marekebisho''. Hatahivyo aliongezea kwamba Muungano huo hauwezi kutoa masharti kwani mahakama hiyo ina uhuru kutoa uamuzi wanaoona ni sawa. Mwanasiasa huyo aliongezea kwamba kesi hiyo ni mfano kwa ulimwengu mzima na kwamba mwishowe ni wananchi ndio watakaofaidika.	https://www.bbc.com/swahili/articles/c3gw1jrex3no
health	U﻿sugu wa vijidudu dhidi ya dawa  ulivyo janga ulimwenguni	"Katika Hospitali ya Kasturba yenye vitanda 1,000 isiyo ya faida katika jimbo la magharibi mwa India la Maharashtra, madaktari wanakabiliana na ""maambukizi ya superbug"" yaliyo sugu kwa dawa Hii hutokea wakati bakteria hubadilika baada ya muda na kuwa sugu kwa dawa ambazo zinapaswa kuwashinda na kutibu maambukizi ambayo husababisha. Usugu kama huo ulisababisha vifo milioni 1.27 ulimwenguni kote mnamo 2019, kulingana na ripoti ya jarida la kitabibu The Lancet. Antibiotics - ambayo inachukuliwa kuwa mstari wa kwanza wa ulinzi dhidi ya maambukizi makali - haikufanya kazi katika kesi nyingi hizi. India ni mojawapo ya nchi zilizoathiriwa zaidi na kile ambacho madaktari wanakiita ""antimicrobial resistance"" - maambukizo ya watoto wachanga yanahusika na vifo vya karibu watoto 60,000 wanaozaliwa kila mwaka. Ripoti mpya ya serikali inatoa picha ya kushangaza ya jinsi mambo yanavyozidi kuwa mabaya. Uchunguzi uliofanywa katika Hospitali ya Kasturba ili kujua ni dawa ipi ya antibiotic ingefaa zaidi kukabiliana na vimelea vikuu vitano vya bakteria vimegundua kuwa idadi ya dawa muhimu hazikuwa na ufanisi. Viini hivi vya magonjwa ni pamoja na E.coli (Escherichia coli), vinavyopatikana kwa wingi kwenye utumbo wa binadamu na wanyama baada ya kula chakula kilichochafuliwa; Klebsiella pneumoniae, ambayo inaweza kuambukiza mapafu na kusababisha homa ya mapafu, na damu, ngozi iliyokwaruzwa na homa ya uti wa mgongo; na ugonjwa hatari wa Staphylococcus aureus, bakteria inayoenezwa na chakula ambayo inaweza kuambukizwa kupitia matone ya hewa au erosoli. Madaktari waligundua kuwa baadhi ya dawa zilikuwa na ufanisi chini ya 15% katika kutibu magonjwa yanayosababishwa na vimelea hivi. Yaliyohusu zaidi ilikuwa kuibuka kwa pathojeni inayostahimili dawa nyingi iitwayo Acinetobacter baumannii, ambayo hushambulia mapafu ya wagonjwa wanaohitaji msaada wa maisha katika vitengo vya wagonjwa mahututi. ""Kwa kuwa karibu wagonjwa wetu wote hawawezi kumudu dawa za juu zaidi za kupambana na bakteria, wanakuwa katika hatari ya kufa wanapopata homa ya mapafu wanapokuwa ICU,"" Dk SP Kalantri, msimamizi wa matibabu wa hospitali hiyo, anasema. Ripoti mpya ya Baraza la Utafiti wa Kimatibabu la India (ICMR) inasema kwamba upinzani dhidi ya kundi lenye nguvu la dawa za kuua bakteria zinazoitwa carbapenems - unashinda idadi ya vimelea vya magonjwa - umeongezeka kwa hadi 10% katika mwaka mmoja pekee. Ripoti hiyo inakusanya data kuhusu ukinzani wa dawa kutoka hadi hospitali 30 za umma na za kibinafsi kila mwaka. ""Sababu inayofanya jambo hili kuwa la kutisha ni kwamba ni dawa nzuri ya kutibu sepsis [hali inayohatarisha maisha] na wakati mwingine hutumiwa kama njia ya kwanza ya matibabu katika hospitali kwa wagonjwa wanaougua sana katika ICU,"" anasema Dk Kamini Walia, mwanasayansi. katika Baraza la India la Utafiti wa Matibabu (ICMR) na mwandishi mkuu wa utafiti. Kinachotia wasiwasi ni kwamba ni 43% tu ya maambukizi ya homa ya mapafu  nchini India yangeweza kutibiwa kwa njia ya kwanza ya antibiotics mnamo 2021, kiwango cha chini kutoka 65% mnamo 2016, ripoti ya ICMR inasema. Saswati Sinha, mtaalamu wa huduma za wagonjwa mahututi katika Hospitali ya AMRI katika mji wa mashariki wa Kolkata, anasema mambo ni mabaya sana kiasi kwamba wagonjwa ""sita kati ya 10"" katika chumba chake cha ICU wana  sugu ya dawa. ""Hali ni ya kutisha sana. Tumefika katika hatua ambayo hujabakiwa na chaguzi nyingi za kuwatibu baadhi ya wagonjwa hawa."" Usugu wa dawa za kuua bakteria, wanasema madaktari katika Hospitali ya Kasturba, umeenea hata miongoni mwa wagonjwa wa nje kutoka vijiji na miji midogo yenye hali kama vile homa ya mapafu na maambukizi ya mfumo wa mkojo. Kwa kuwa wengi hawashiki maagizo na hawawezi kukumbuka dawa walizoagizwa, madaktari wanaona vigumu kupata rekodi za kuambukizwa kwao. Kusimamia wagonjwa kama hao ni shida. ""Hali ni ya kukata tamaa, na hatua za kukata tamaa - kuagiza antibiotics zaidi na zaidi kuna uwezekano wa kusababisha madhara zaidi kuliko faida,"" anasema Dk Kalantri. Antibiotics, kwa mfano, haiwezi kutibu magonjwa yanayosababishwa na virusi kama mafua. Antibiotics inaendelea kuagizwa kwa magonjwa ya kuhara na maambukizi ya maradhi ya kupumua. Wakati wa matibabu ya ugonjwa wa Covid-19, wagonjwa walitibiwa na antibiotics ambazo zilisababisha athari mbaya zaidi. Mwaka jana, uchunguzi wa ICMR wa wagonjwa 17,534 wa Covid-19 katika hospitali za India uligundua kuwa zaidi ya nusu yao ambao walipata usugu wa  dawa walikufa. Kwa kweli, madaktari sio wa kulaumiwa kabisa. Katika hospitali kubwa za umma zenye msongamano mkubwa wa watu, wanakosa muda wa kuwaona wagonjwa, kutambua magonjwa yao, kuainisha bakteria kutokana na magonjwa ya virusi na kubuni mipango ya matibabu, anasema Dk Kalantri. Ukosefu mkubwa wa maarifa kuhusu antibiotics inamaanisha kuwa wagonjwa wengi - vijijini na mijini hawajui usugu wa antibiotics. C﻿hanzo: Shirika la Afya Duniani."	https://www.bbc.com/swahili/articles/c9wenveex90o
