entertainment	'Rushwa ya ngono ipo kubwa sana kwenye muziki'-Stara	Moja ya changamoto inayoikabili tasnia ya muziki nchini Tanzania inatajwa kuwa ni rushwa ya ngono. Mwanamuziki wa siku nyingi Stara Thomas anathibitisha hilo kwa kusema kuwa wanamuziki wa kike ndiyo waathirika wakubwa zaidi.\n\nAkiongea na mwandishi wa BBC mkongwe huyo wa muziki wa zuku nchini anasema kuwa ni muda sasa kwa wasanii wa kike kuwa na taaluma ya muziki ili waweze kujisimamia na kukabiliana na tatizo hilo.\n\nMwandishi wa BBC Veronica Mapunda amezungumza naye.	https://www.bbc.com/swahili/articles/c80gp9y2v2qo
sports	Tetesi kubwa tano za soka Ulaya jioni hii (29.08.2022)	Chelsea imempeleka Wesley Fofana Marekani kwa ajili ya kufanyiwa vipimo vya afya. Leicester imekubali kushindwa kumuachia mlinzi huyo wa kati Mfaransa. (TheAthleticUK) Manchester United inaendelea na mazungumzo na Newcastle United kuhusu uhamisho wa mkopo wa mlinda mlango Martin Dubravka. Dubravka ameiambia wazi Newcastle kwamba anataka kuhamia Old Trafford baada ya kupokwa namba na Nick Pope pale St James’ Park. (Skysport) Edinson Cavani amekamilisha uhamisho wake wa kutua Valencia kwa mkataba wa miaka miwili. Akitarajiwa kuwa katika dimba la Mestalla usiku wa leo. (Metro) Baada ya wiki ya vuta nikuvute, Wolves imekubaliana na Stuttgart kuhusu uhamisho wa mshambuliaji Sasa Kalajdzic. Ada ni €18m, na kesho atafanyiwa vipimo vya afya. (Romano) Nottingham Forest inakaribia kukamilisha usajili wake wa 19 msimu huu; mazungumzo yakiwa katika hatua za mwisho kumsajili mlinzi wa kati Willy Boly.  Boly anadaiwa alikacha kucheza dhidi ya Newcastle mwishoni mwa wiki licha ya kufahamishwa kwamba atakuwepo kwenye mchezo huo. (Romano)	https://www.bbc.com/swahili/articles/czre9p221y0o
health	Mama wa watoto 4 aliyetafuta penzi juu chini kabla ya kuvunjwa moyo	"""Niliutoa mwili wangu kwa wanaume kingono mara nyingi nikitafuta kupendwa, hata nilikuwa na toa fedha zangu nipendeke ila nilichokipata ni moyo kuumizwa hata zaidi, simulizi la Grace Destiny. Grace Destiny ni mama wa watoto wanne na mtoa ushauri  nasaha kutoka nchini Kenya. Lakini hakuanzia hapo kwani anapoangalia nyuma alikotoka maishani mwake hana budi ila kuwa kielelezo katika jamii hususan kwa wanawake ambao wana dhana kuwa ilikuonyesha mwanamume unamvyompenda lazima ushiriki  ngono nae. Ikiwa tunakaribia kusherehekea siku ya wapendanao maarufu kama 'Valentine' Ijumaa hii anakumbuka jinsi ujana wake ulivyokumbwa na pandashuka ya kutafuta penzi ambalo mara nyingi lilimuacha na machungu!. Shida kuu ya Grace ilianza akiwa msichana mwenye umri wa  miaka minne kama alivyoeleza; ""Mama na baba yangu walitengana nikiwa na umri huo, babangu alikuwa ni kipenzi changu kwa hio walipotengana nilihisi kana kwamba penzi langu lilinitoweka"", Grace alisema. Alipokuwa anabalehe akiwa na umri wa miaka 14 Grace alihisi akiwa na upweke mwingi sana kwani anasema kuwa uhusiano wake na mama yake mzazi wakati huo haukuwa wa karibu mno na alichokifanya ni kukimbilia kutafuta mapenzi kutoka kwa wanaume. Lakini kulingana na simulizi yake, alijitoa kwa moyo wake wote, mwili wake na hata mawazo yake. Tofauti na alichokuwa anatarajia, matokeo yake yalikuwa ni kuvunjika moyo, kutumiwa kimwili na kujihisi kana kwamba yeye ni mchafu mno. Kwa hio akiwa na miaka 14 aliacha kusoma kwa muda, anasema haya yalifanyika baada ya mamake kujiunga na dhehebu mmoja ambalo lilikuwa na imani potofu ya kuwa elimu haifai mtu akiwa kwa dini hio; kwa hio wakati huo yeye na dadake waliacha shule na kuanza kazi za kawaida za kijini kama vile kulima. ""Mimi sikuwa napenda kulima hata kidogo kwa hio nilitafuta kila sababu nisiwe shambani. Mamangu alikuwa anamgawanyia kila mmoja wetu hekari moja na nusu kulima"" Grace aliongeza. Grace anakumbuka kuwa kutokana na hatua ya mamake mzazi kuingia kwenye dhehebu hilo, alianza kuhisi kana kwamba Mwenyezi Mungu hampendi kwa kuwa aliachishwa shule kutokana na imani za kidini. Basi akiwa na umri wa miaka 14 aliamua kutoroka nyumbani na kuanza kuishi na jamaa zake kama vile shangazi, kesho kutwa kwa mjomba na baada ya muda alijikuta kwa shangaziye mmoja ambaye alikuwa pia kwenye dhehebu hilo. Anakumbuka kuwa wakati akiwa kwa shangazi yake, walihudhuria harusi mmoja kule kijijini na kwa kuwa walikuwa vijana nyakati za usiku vijana walijitenga na kuwa na wasaa wa kusifu na kuimba, mara alijikuta akiwa amesalia na kijana mmoja  huku wenzake wakiondoka mmoja baada ya mwengine. Ilikuwa usiku wa manane alijikuta amelala chumba kimoja na kijana huyo na kama anavyosema walishiriki ngono usiku huo kwa mara mmoja tu ilikuwa ni mwaka wa 1995. Baada ya mwezi mmoja aligundua kuwa alikuwa ameshika mimba na alipomueleza yule kijana mambo yote yaliporomoka kwani juhudi zake za kutumai kuwa angeolewa ziliambulia patupu. ""Wakati nilipokuwa namweleza yule kijana kuhusu uja uzito wangu mamake mzazi alitusikia tukigombana kwa hio alinikaribia na kunieleza kuwa hataki kuniona katika boma lao na hakuna mjadala wa hilo zaidi ya ila kuondoka tu. Niliogopa kurudi nyumbani kwani nilifikiria kuwa mama yangu angenimaliza'', Grace alisema. Grace aliamua kukodisha chumba kimoja na kuanza maisha. Wakati huo aliamua kufanya vibarua vidogo vidogo vya kulima mashamba ya watu kwa miezi 7 hadi wakati alipojifungua. Lakini kabla ya kujifungua wakati akiwa na uja uzito wa miezi 8  baba yake mzazi aliyekuwa anaishi Marekani alirejea nchini Kenya na alipopata fursa ya kukutana naye babake alishutuka sana kumuona binti wake akiwa na mimba. Baba yake alisikitika na wakiwa katika mazungumzo yao, Grace alimweleza kuwa alikuwa na matumaini ya kurejea  shuleni baada ya kujifungua mtoto. Jambo ambalo babake mzazi alilikubali na baada ya kujifungua alimlipia karo ya kurejea shule. Kurejea kwake shuleni hakukuwa kurahisi kwani alikuwa mama na mwanafunzi baadhi ya wanafunzi wenzake walikuwa wanamkejeli mno. Baada ya kumaliza shule ya upili bado Grace aliendelea kuhangaishwa na haja ya kupendwa au kupendeka hususan na mwanaume tu. Anakiri kwamba kwa kukosa penzi lile la babake mzazi kila wakati alijikuta akitamani penzi la wanamume, hadi ikafikia wakati anatumia fedha kumpatia mpenzi wake pesa ili azidi kumpenda na kukaa naye. ""Nakumbuka kuwa mimi sikuwa na fedha nyingi ila kidogo nilichokuwa nacho nilikuwa nikama nanunua mapenzi kwani nilikuwa nawapatia pesa sana "", Grace alisema. Grace anasema kuwa sio mara mmoja au mbili ametoa pesa kwa wanaume ambao ni wapenzi wake lakini alichokuwa anasalia nacho ni kuwa wengi wa wapenzi hao walikula pesa zake na mwishowe wakamtonesha kidonda cha penzi lake na kumuacha mpweke. Hakutoa hesabu kamili ya wanaume ambao ameshiriki nao ngono ila anakiri ni wengi na anasema kuwa kila wakati alitaka tu awe katika mahusiano ya kimapenzi ila kila wakati yalikuwa yanaisha ghafla bin vuu. Kupitia panda shuka za kutafuta penzi la mwanamume ilifika wakati ambapo Grace aligundua kuwa hangaiko lake kubwa lilitokana na kuwachwa na baba yake mzazi. Alikosa kujipenda na kujithamini ndiposa alikuwa anashiriki ngono na kila mwanamume aliyeonyesha dalili za kuwa na haja na yeye kimapenzi. Habari njema ni kuwa miaka kadhaa baadaye Grace Destiny na babake mzazi walirejesha uhusiano wao wa mzazi na binti wake, pia grace alianza huduma za kutoa nasana nchini Kenya na kwa sasa anashughulika mno na kutoa nasaha kwa wapenzi hususan kwa wanawake. Ujumbe wa Grace ni kwamba watu wajipende na wajifahamu pili anaamini kuwapenzi la kweli halisukumwi na tamaa za kimwili kama ngono pekee yake. Anaonya wanawake wasiwe wa haraka wakati penzi linapoanza badala yake wachukue muda kabla ya kuanza mahusiano ya kimapenzi."	https://www.bbc.com/swahili/habari-51461907
technology	Aliyemfuatilia mpenzi wake wa zamani mtandaoni ahukumiwa	"""Nilimuamba aniache, Nikamuomba aendelee na maisha yake na aniache na maisha yangu, lakini haikusaidia lolote ."" Kwa karibu miezi 12,  Michael Cook, mwenye umri wa miaka 31, alimfuatilia kisiri kwenye mitandao mpenzi wake wa zamani baada ya uhusiano wao kuisha. Kila siku alikua anawasiliana nae-huku akitishia kujiua au wakati mwingine akimuomba msamaha-licha ya kwamba mpenzi wake alikua amemuamba aachane nae kabisa. ""Alipokea kwa ujumla barua jumbe zaidi ya  4,000 , alipigiwa simu  300  na mamia ya jumbe za simu pekee kutoka kwake. ""Kusema kwamba jumbe hazikua zenye madhara, lakini  haimaaninishi kwamba hazikuwa na athari za kisaikolojia kwangu. ""Nililazimika kubadilisja mfumo wangu wote wa maisha ili kuhakikisha mimi na watoto wangu  tunakua salama  kutokana na hali hiii. Ninalazimika kuendelea kuishi hivyo , na kusema ukweli maisha yangu hayatakuwa sawa na yalivyokua zamani tena ."" alisema muathiriwa. Jumatau  Bwana Cook, kutoka  eneo la Litherland mjini Liverpool Uingereza, alihukumiwa kifungo cha wiki 12 gerezani baada ya kukiri kuwa amekua akimfuatilia kwenye mitandao aliyekua mke wake na kuwasiliana pamoja na  kumtumia jumbe mpenzi wake wa zamani. Pia alipewa kibali cha mahakama cha miaka mitano kinachomzuwia kuwasiliana na mpenzi wake wa zamani. 'Vitisho vya mara kwa mara vya kujiua ' Muathiriwa huyo alitoa ripoti kwa polisi akielezea maisha aliyoyapitia baada ya kuachana na aliyekua  mpenzi wake. "" Nilikuwa ninatumiwa jumbe za vitisho vya kujiua mara kwa mara, madai ya kila mara dhidi yangu ya mambo mabaya ,kila wakati alikua akiniwinda na kunituhumu , kila siku, mara nyingi kwa siku. "" Alikua akitumia njia mbali mbali kunifikia, iwe kwa njia ya mitandao ya kijamii, simu, barua pepe,  na njia nyingine nyingi ambako aliweza kunipata -mkiwemo  PayPal. ""Hii haikukomea hapo, pia alituma jumbe kwa watu wa familia yangu, wapenzi wao na marafiki hata wafanyakazi wenzangu kazini."" Kutokana kuhisi na  uoga na kama mtu asiye na usaidizi, muathiriwa aliwasiliana na kituo cha polisi   cha - Merseyside Police ambao walianzisha uchunguzi. Licha ya polisi kuingilia kati,   Cook aliendelea kumgtumia jumbe muathiriwa. ""Mienendo yake aliiona  kama kitu kinachofaa kama anavyosema  'ananipenda ' na  alifikiria  kana kwamba nasamehe mienendo yake na kuona kama ni kitu cha kawaida  kuwasiliana nami kila mara. ""Tabia hii haifai na mapenzi hayasababishi uwe na madhara ya kihisia  na kuathiri afya yako ya mwili ."" Muathiriwa anasema sasa anafahamu kuwa mpenzi wake wa zamani alionyesha habioa sawa na hizo kabla na anataka kuwashauri wanawake kutumia sheria zilizopo zinazowalinda wanawake dhidi ya wa wapenzi wao. "" Ninatoa taarifa hii nikiwa na matumaini kuwa mwanamke yeyote au  mwanaume ambaye aliwahi kupitia maisha sawa na yangu kutoka kutokana na mienendo ya mpenzi wake, abaini kuwa hii si sahihi. "" Kama muathiriwa ninafahamu jinsi ilivyorahisi kujilaumu  mwenyewe, lakini tafadhari usijilaumu, nenda utafute usaidizi . Usikate tamaa."" Shirika linalowalinda watu dhidi ya mashambulizi ya kimtandao -Stalking charity Protection Against Stalking   linasema  visa kama hivi ni vya kawaida. Linasema kuwa limeshuhudia idai kubwa ya visa vya aina hiyo vikiongezeka mara dufu tangu ilipowekwa amri ya kutotoka nje. ""Kufungiwa ndani  haimaanishi kuwa unafungiwa na mtu anayekufuatilia bila kufahamu kwenye mitandao na kukukosesha amani ,"" anasema mshauri  nasaha Jan Berry. "" Katika kipindi cha wiki zilizopita tabia ya kufuatilia watu na kuwatumia jumbe zisizofaa imeshamiri na tumefanikiwa kuasaidia wateja kupata agizo la mahakama linalowalinda. ""Ni muhimu kwamba watu watambue tabia ya kufuatiliwa fuatiliwa  bila idhini  yako ni vibaya na waombe msaada   ili wawe salama."" Mkuu wa upelelezi  Chief Insp Siobhan Gainer, kutoka kituo cha polisi cha Merseyside  nchini Uingereza amesema kuwa kesi dhidi ya  Cook  inaonyesha wazi jinsi kufuatiliwa kisiri kwenye mitandao kunasababisha mahangaiko na matatizo ya kisaikolojia kwa waathiriwa. ""Tunafahamu kuwa katika kipindi hiki cha amri ya kukaa nyumbani waathiriwa wa visa hivi wanahisi kuwa wasiokuwa na usaidizi zaidi kutokana na kwamba hawawezi kutembea na wakati huo huo ufuatiliwaji wa maisha yao ukiendelea. "" Tunataka kuwahakikishia kuwa tutaendelea kuwasaidia wakati wa kipindi hiki kigumu."" Yeyote anayehisi maisha yake yanafuatiliwa ni dharura kuwasiliana na polisi."	https://www.bbc.com/swahili/habari-52739097
sports	Kombe la Dunia 2022: Je  kuna umasikini  katika taifa la Qatar mojawapo ya nchi tajiri zaidi duniani?	"Kuuona umasikini na kuuzungumzia sio suala rahisi nchini Qatar.  Baadhi ya wale wanaokubali kuzungumza kuhusu suala hili huchagua maneno yao  kwa uangalifu kwasababu  ni  ""suala gumu kiasi kwamba unapaswa kujilinda na maafisa wanaojaribu kulilinda,""  anasema dereva wa tesksi Mpakistan  ambaye aliiambia BBC hakutaka utambulisho wake ujulikane. Qatar, mojawapo ya nchi tajiri zaidi duniani, haikosi umasikini. Na hauzungumziwi vya kutosha. Na ni kwasababu umasikini huu umefichwa mbali na mahali ambapo  unaweza kuonekana. Baadhi ya raia wa kijgeni  wananaishi katika umasikini huu  katika maeneo yaliyotengwa na ya watu masikini,  mbali na maeneo yanayotembelewa mara kwa mara na watalii na mashabiki. Qatar ni taifa tajiri kutokana na pesa zitokanazo na mafuta na gesi, na kutokana na hilo pato la ndani yan chi GDP ya nchi hii ni dola bilioni 180 na hilo limewavutia maelfu kwa maelfu ya wahamiaji kuwekeza katika ujenzi katika jangwa. Qatar ina wakazi karibu milioni tatu. Kati yao ni  350,000 (10% ya watu) tu ambao ni  WaQatar asili. Waliobakia ni wageni. Waqatar na wataalamu wa Magharibi hupata mishahara ya juu na maslahi ya kijamii. Kulinagana na twakwimu rasmi, Qatar imetokomeza kabisa umasikini, ingawa hali halisi ni tofauti kwa wahamiaji wengi kutoka  Kusini mashariki mwa Asia. Katika nchi ambapo Waqatari na wataalamu kutoka nchi za Magharibi wanaweza kupata mshahara wa maelfu ya dola kwa mwaka pamoja na marupurupu, wafanyakazi wengi wasio na ujuzi  wana hakikisho la kupata sio zaidi ya kima cha chini cha mshahara wa dola  $275 tu. Qatar Ilikuwa nchi ya kwanza ya Kiarabu kupiga marufuku kikamilifu mfumo tata wa   kafala (hisani kwa lugha ya kiarabu) mwaka 2020 na ya pili kuanzisha mshahara wa kimo cha chini kwa wafanyakazi wote bila kujali uraia wao baada ya Kuwait. Wakati mfmo wa  kafala ulipokuwa ukitekelezwa, iwapo mfanyakazi angebadili kazi bila idhini, kwa mfano aangeweza kukabiliana na mashitaka ya uhalifu, kukamatwa na kurejeshwa katika nchi yake ya asili. Waajiri wakati mwingine walibana paspoti za wafanyakazi, na kuwalazimisha kuendelea kubakia nchini bila ukomo. Wahamiaji wengi pia walitakiwa kulipa gharama ya kuajiriwa kwa waajiri wao ya kati ya  $500  na  $3,500  kabla ya kuondoka nchini katika nchi zao. Lakini licha ya hali hiyo, mashirika kama vile Human Rights Watch (HRW) yanasisitiza kwamba  ""wafanyakazi wahamiaji bado wanawategemea waajiri wao kuwasaidia kuingia, kupata makazi na ajira nchini humo, hii ikimaanisha kuwa waajiri ndio wanaowajibika kwa ombi, kuongeza muda wa kufanya kazi na kufuta vibali vyao vya makazi na kazi "". ""Wafanyakazi wanaweza kuachwa bila nyaraka japo sio kosa lao wakati waajiri wanaposhindwa kutimiza mchakato huo , na ni wao, na sio waajiri, wanaoumia kwa thari za kutotekeleza  hilo ,"" inasema ripoti ya mwaka 2020 ya  HRW. Msemaji wa serikali ya Qatar aliiambia BBC kwamba mageuzi yaliyofanywa na nchi yanaboresha hali za kazi kwa wafanyakazi wengi wa kigeni. ""Mafanikio makubwa yamefanyika kuhakikisha kwamba mageuzi yametekelezwa kwa ufanisi,"" alisema msemaji. ""Idadi ya makampuni ambayo yanavunja sheria itaendelea kupungua huku hatua za utekelezwaji wake zikiendelea kutekelezwa,"" alisema. Qatar ilijenga viwanja saba kwa ajili ya Kombe la Dunia, pamoja na kiwanja kipya cha ndege, leri, mitaa na malazi. Uwanja wa fainali , Uwanja wa Lusail,  uko kando ya mji ambao una jina sawa na la uwanja katika kipindi cha miaka mitano iliyopita. Kulingana na serikali ya Qatar, wafanyakazi wageni 30,000 waliajiriwa kujenga vijanja. Wengi wao walitoka Bangladesh, India, Nepal na Ufilipino. Idadi ywa wahamiaji hawa waliokufa wakati wa maandalizi ya Kombe la Dunia ni suala lenye utata na linaloleta mgawanyiko. Kulingana na taarifa kutoka katika balozi za Qatar,  magazeti ya The Guardian yaliripoti kwamba wafanyakazi  6,500 kutoka India, Pakistan, Nepal, Bangladesh na Sri Lanka walifariki nchini Qatar tangu  2010, wakati walipopewa kazi katika uwanja wa Kombe la Dunia. Lakini Qatar inalaani idadi hiyo kama ya upotoshaji na yasiyo sahihi, kwasababu sio vifo vyote vilivyorekodiwa vya wafanyakazi  vilikuwa na uhusiano na Kombe la Dunia na wengu huenda walikufa kutokana na uzee na sababu nyingine za kawaida. Lakini shirika la kimataifa la kazi  (ILO) linasema kwamba idadi hiyo haionyeshi ukweli halisi, kwasababu  Qatar  haihesabu vifo vinavyohusiana na na kazi, vifo vitokanavyo na shinikizo la damu au kushindwa kufanya kazi kwa mfumo wa kupumua, ambazo ni dalili za kawaida za kiharusi kinachotokana na joto na kazi kubwa katika maeneo ya hali ya hewa ya viwango vya juu vya joto Kulingana na ILO, wafanyakazi wa kigeni 50 waliuawa na wengine zaidi ya 500 kujeruhiwa vibaya katika mwaka 2021 pekee, huku wengine 37,600  wakiumia na kupata majeraha madogo. Idhaa ya BBC ya Kiarabu pia ilikusanya ushahidi kwamba serikali ya Qatari ilipuuza vifo miongoni mwa wafanyakazi wa kigeni. Lakini eneo, ambalo maelfu ya  mamilioni ya dola  yamewekezwa,  imezuiwa kwa vyombo vya habari nchini Qatar  na imekuwa ikikosolewa kwa  kulitenga eneo hili  lililopo viungani mwa mji mkuu Doha na mbali na raha za kifahari zinazoonekana kwenye televisheni wakati wa Kombe la Dunia."	https://www.bbc.com/swahili/articles/c88141p23p3o
politics	Uvamizi wa jumba la Capitol: Afisa wa polisi Eugene Goodman asifiwa kuwa 'shujaa'	"Afisa wa polisi wa bunge la Marekani ametajwa kuwa shujaa kwa kufanikiwa kuwazuia waandamanaji  kuingia ukumbi wa bunge la Seneti kama wakati wa maandamano makali. Kanda ya video inayomuonesha afisa huyo, aliyetambuliwa kama Eugene Goodman, akiwa hatua kadhaa kutoka kwa waandamanaji waliokuwa wakimfukuza apande juu ya ngazi. Bw. Goodman kisha anaonekana akielekea upande wa lango la Seneti kabla ya kuwaelekeza wanaume hao upande mwingine. Watu watano, akiwemo afisa wa polisi walifariki kutokana na maandamano hayo. Afisa mwingine ambaye alikuwa zamu wakati wa uvamizi huo alijitoa uhai wikendi hii, familia yake ilisema. Ukakamavu wa Bw. Goodman, unayesadikiwa kuwa mwanajeshi mkongwe aliyehudumu nchini, unajiri huku kukiwa na ukosoaji wa maafisa wa polisi  kwa kushindwa kudhibiti usalama  wakati waandamanji walipovamia jumba la bunge la Capitol Hill  . Usiku wa Jumatatu, idara hiyo ilisema maafisa wake wawili wamesimamishwa kazi na wengine kadhaa wanachunguzwa kwa kushukiwa kujihusisha na waandamanaji hao. Kirk Burkhalter, Profesa wa chuo cha sheria cha New York na mkongwe aliyehudumu katika kitengo cha polisi cha New York kwa miaka 20 amesifu jinsi Bw. Goodman alivyoshughulikia maandamano hayo kwa ""ustadi"". ""Sidhani kuna mafunzo ya aina yoyote ya kukuandaa kwa hali kama hiyo,"" Bw. Burkhalter alisema. Katika video hiyo iliyonaswa na mwandishi wa Huffington Post Igor Bobic, Bw. Goodman, ambaye ni mweusi, alikumbana na wafuasi wa Trump - ambao wote ni wanaume wazungu. Mwanamume aliyekuwa akiongoza waandamanaji hao, akiwa amevalia fulana ya QAnon, ametambuliwa kama Doug Jensen kutoka Iowa. Alikamatwa baadaye na maafisa wa polisi na FBI kutokana na jukumu lake katika maandamano hayo. Kanda hiyo ya video inamuonesha Bw. Jensen akiongoza kundi la watu lililomfukuza Bw.  Goodman - hatua chache kabla ya kuingia lango la  ukumbi wa Seneti. Alipokuwa akiendelea kumfukuza, Bw. Goodman alipiga mayowe katika radio yake akisema ""ghorofa ya pili!"", hatua inayoonekana aliyotumia kujielekezea mwenyewe waandamanaji hao ili wasiingie kuingia bungeni ambako watu walikuwa wamejificha. Picha ya Bw. Goodman akifukuzwa na kundi la waandamanaji - baadhi yao wakiwa wamebeba bendera za majimbo yao, wengine wakiwa nabendra zinazofanana na zile za Wanazi  - ilikuwa inasumbua sana, Bw. Burkhalter alisema. ""Iwe ni afisa wa polisi au la, kumuona mwanamume mweusi akifukuzwa na mtu aliyebeba bendera ya jimbo - picha hiyo ni mbaya sana. Kitu kama hicho hakifai kutokea tena,"" alisema. ""Inaashiria kila kitu tunachostahili kurekebisha."" Afisa Goodman amepongezwa na wabunge kadhaa wa Congress, huku baadhi yao wakitoa wito kwa afisa huyo kutuzwa medali ya heshima ya bunge kwa utendaji kazi bora. ""Wakati wafuasi wa Trump walipokuwa wakipekua bunge la Marekani, afisa huyo wa usalama wa Marekani aliwazuia waandamanaji hao kutoingia ukumbi wa Seneti na kuokoa maisha ya waliyokuwa ndani,"" aliandika mbunge wa bunge la wawakilishi Bill Pascrell katika mtandao wake wa Twitter. ""Jumatano iliyopita, nilikuwa ndani ya bunge la Seneti wakati afisa Eugene Goodman alipowaelekeza upande mwingine waandamanaji waliokuwa na hasira katika mazingira hatari kwake binafsi. Uamuzi wake wa kuchukua hatua ya haraka siku hiyo iliokoa maisha, na tunamshukuru sana,"" aliandika Seneta Bob Casey siku ya Jumatatu. Makabiliano kati ya Bw. Goodman na kundi la waandamanaji yalijiri dakika kadhaa kabla ya mamlaka ilipofanikiwa kufunga eneo la bunge, kwa mujibu wa ripoti ya gazeti la Washington Post. Maafisa 2,000 - wa kitengo cha polisi wa bunge wana jukumu la kulinda jengo la Capitol na waliomo ndani yake. Ni tofauti na polisi wa Washington DC, ambao wanashika doria katika mji mzima. Tunafahamu nini kuhusu usimamizi wa polisi wa bungekufikia sasa? Mkuu wa polisi wa Bunge la Marekani, Steven Sund, alijiuzulu wiki iliopita baada ya kikosi chake kukosolewa kutokana na jinsi kilivyoshughulikia maandamano hayo, ikiwa ni pamoja na wito uliotolewa hadharani na kiongozi wa ngazi ya juu wa chama cha  Democratic Nancy Pelosi kumshinikiza Bw. Sund kujiuzulu. Kaimu mwanasheria mkuu wa Marekani Michael Sherwin amesema idara ya haki inatafakari kuwafungulia mashtaka ya uhalifu maafisa wa polisi wa bunge walioonekana kushirikiana na waandamanaji. Familia ya afisa Howard Liebengood, 51, aliyekuwa zamu wakati wa maandamano hayo, imesema alifariki siku ya Jumamosi. Wakili wa familia ya Bw. Liebengood imetaja kifo cha afisa huyo aliyehudumu katika kitengo cha polisi wa bunge kwa miaka 15 kuwa ""hasara kubwa"". Katika mtandao wa Twitter, Seneta wa Republican Mitt Romney alisema timu yake ""imevunjwa moyo"" na kifo cha Bw. Liebengood. ""nilimjua Howie kama mtu mwenye furaha, alikuwa rafiki kwangu na kwa wafanyakazi wangu,"" Bw. Romney aliandika. ""Ujasiri wake, na kuwajali wengine kwa dhati utakumbukwa na wengi wetu tuliopata nafasi ya kutangamana naye."" Kulingana na kituo cha CBS News, kinachoshirikiana na BBC nchini Marekani, kikosi cha polisi cha bunge la Capitol kinakabiliwa na matukio kadhaa ya maafisa wake kutishia kujidhuru baada ya shambulio la wiki iliopita dhidi ya bunge. Bw. Burkhalter amesema jukumu la kuzembea kwa kuvunjika kwa usalama liko mikononi mwa uongozi wa idara hiyo. Ikifikia wakati ambapo afisa mmoja kama Goodman, analazimika kufanya uamuzi wa kutafuta usaidizi, tumeshindwa vita hivyo, alisema. ""Hatukustahili kufikia kiwango hicho,"" aliongeza kusema."	https://www.bbc.com/swahili/habari-55629006
business	Wanunuzi wa bidhaa za ngono wanaongezeka sana	Maelfu ya watu huendesha magari hadi katika eneo la A1 kila siku, huenda kununua vitu mbalimba kama vyakula na kujaza mafuta ya gari katika eneo hilo lenye pilika pilika nyingi, lakini hufuata nini hasa? na nani anaenda? nguo za ndani, kamba za kufunga, vifaa vya ngono na midoli ya kufanyia ngono, vyote hivi huuzwa karibu na kituo cha kujazia mafuta katka mitaa ya northbound. kuna maduka zaidi ya saba ya bidhaa hizo za watu wazima, hii ilimfanya mchekeshaji mmoja kuandika katika ukurasa wa Twitter '' hivi madereva eneo A1 huwa wana ashiki kiasi gani?'' lakini kwanini barabara ndefu zaidi ya uingereza imegubikwa na maduka ya bidhaa za ngono? 'Facebook ina uwezo wa kutambua mtu aliyetoka kufanya mapenzi' Kutembea pole pole 'ni dalili ya uzee' ''maduka ni mazuri kwa namna mbalimbal'' amesema Graham Kidd mmoja wa wamiliki wa duka kwa miaka 11 sasa , ''kuna sehemu nzuri ya kuegesha magari, na ni sehemu zenye usiri sio rahisi kukutana na jirani yako. ''tusisahau kuwa kuna uoga wa namna fulani mtu kukutwa katika maduka ya bidhaa za ngono, hivyo yakiwa mbali kama hivi unapata ujarisi wa kuja''. Maduka haya yapo mbali na eneo la makazi ya watu, mbali na shule pamoja na mji, hivyo si rahisi kwa watu kuyalalamikia. ndani ya maduka kumepangwa vizuri na ya kisasa. yapo mbali na maduka mengine ya kawaida. ''tulipofungua duka kwa mara ya kwanza pembezoni mwa barabara, hatukujua kama itakua na mafanikio alisema bwana Kidd ''watu walikosoa kwa mara ya kwanza kwa sababu hawakujua wachukulie vipi , na sio kama tupo karibu na shule hapana''. Maduka ya bidhaa za ngono, yanalenga sana wanaume zaidi kuliko wanawake, wao hununua vifaa vya ngono katika sherehe ambazo wanaume wanakua hawaalikwi. ''tulidhani kuwa kuna umuhimu sasa wa kufungua duka hili ili wenza waje kununua pamoja vifaa vya kujifurahisha wakati wa tendo la ndoa'' aliongeza bwana Kidd. Zaidi ya watu 500 hutembelea kila wiki katika maduka hayo, Michaela Snell amesema kuwa asilimia 25% wanaofika dukani hununua bidhaa za aina mbalimbali , wengine huja tu kuembelea. baadhi ya wateja wao huenda sehemu ambazo hazina bidhaa nyingi za kutisha wakati wengine wakienda moja kwa moja katika sehemu ya vifaa vya ngono. ''huwa tunawasalimia, wengine wanaitikia vizuri lakini wengine wanaogopa na kuenda moja kwa moja kwenye manunuzi, tunapata watu wa aina tofauti hapa'' anasema bi Snell. kwa mujibu wa tafiti iliyofanyika na kampuni ya kinga (kondom), asilimia 79 ya wanawake na asilimia 58 ya wanaume walioshiriki wanasema kuwa wamewahi kutumia vifaa vya kingono (sex toys). Sio lazima kwa wanunuaji kwenda katika maduka, kuna njia za mtandao pia ambazo hutumika kununua bidhaa. Wanunuzi walionda na wapenzi wao wanasema walikubwa na uoga mkubwa kwa mara ya kwanza. Richard Longhurst, mwanzilishi mwenza wa duka la Loveyhoney anasema kuwa mchanganyiko wa bidhaa unawapa nafasi ya kuchagua wanunuzi. Bwana Kidd anasema kuwa duka lao linapata watu wengi wanokuja kuliko wanaonunua kupitia mtandaoni. katika miaka 12 bi Snell anasema kuwa amekua na kampuni hiyo, kufanya kazi kwenye maduka ya bidhaa za ngono kumemsaidia sana kujua masuala ya ngono. ''ninafurahi sana kufanya kazi hapa, nilifanya maamuzi sahihi, nafurahia sana.	https://www.bbc.com/swahili/habari-50044151
technology	Twitter: Fahamu watu maarufu waliofungiwa na twitter kwa kukiuka sheria zake	"Mtandao wa Twitter umemfungia mwandishi maarufu wa vitabu nchini Marekani, Dkt. Naomi Wolf baada ya kusambaza taarifa potofu kuhusu chanjo ya corona. Dkt. Wolf, ambaye ameendelea kugonga vichwa vya habari nchini Marekani kwa kitabu chake ambacho kinakosoa masuala mengi kuhusu chanjo ya corona kinachoitwa 'The Beauty Myth'. Akitumia mtandao wake huo wa Twitter wenye wafuasi zaidi ya 140,000, Mwandishi huyo amemfananisha pia Dkt. Anthony Fauci, mmoja wa washauri wa juu wa masuala ya Covid nchini Marekani na shetani. Hivi karibuni pia aliweka pia kwenye ukurasa wake wa Twitter mkojo na kinyesi cha watu waliochanjwa chanjo ya corona akieleza utenganishwe na watu wasiochanjwa. Dkt. Wolf ni mmoja tu kati ya watu mashuhuri ambao walifungiwa mitandao yao kutokana na kuchapisha taarifa potofu. Je ni watu gani wengine maarufu waliokumbwa na rungu la kufungiwa akaunti zao? Rais wa zamani wa Marekani, Donad Trump anafahamika zaidi kwa kuchapisha taarifa tata hasa wakati akiwa Rais wa nchi hiyo. Ni miongoni mwa watu mashuhuru ambao walipenda sana kutumia mitandao ya kijamii kufikisha ujumbe akiwa na wafuasi zaidi ya milioni 88, lakini utata wa machapisho yake yalifanya mtandao wa Twitter kumfungia na kmchunguza. Alichapisha taarifa iliyodaiwa kuleta uchochezi, kufuatia kupinga kwake matokeo ya uchaguzi mkuu wa Marekani, yaliyompa ushindi, Joe Biden. Katika moja ya ujumbe wake aliandika: ""Wamarekani 75,000,000 Wazalendo walionipigia kura, Marekani Kwanza, fanya Marekani kuwa bora tena, watakuwa na sauti inayosikika siku zijazo. Hawatakosewa heshima au kuchukuliwa kwa uonevu kwa namna yoyote ile!!!"". Mtandao wa Twitter ulisema ujumbe huo ""unatafsiriwa kama ishara zaidi ya kuwa Rais Trump hana mpango wa kuhakikisha kunafanyika 'mabadilishano ya madaraka kwa njia ya amani'"". Katika ujumbe mwingine rais aliandika: ""Kwa wote ambao wameuliza, sitahudhuria hafla ya kuapishwa Januari 20."" Rais wa Nigeria, Muhammadu Buhari na yeye hivi karibuni amekutana na rungu la Twitter la kuondoa baadhi ya machapisho yake na kushikilia akaunti yake kwa kile kinachodaiwa kuchapisha taarifa zinazochochea vurugu hasa Kusini Mashariki wa nchi hiyo. Moja ya chapisho la Rais Buhari, lililopigiwa kelele ni lile alilowasema raia wa eneo hilo la Kusini Mashariki mwa Nigeria kwa kushambulia na kuharibu miundo mbinu ya serikali. ""Wengi wa wanaofanya vitendo hivi hawaelewi kabisa kuhusu athari na vifo vilivyotokea wakati wa mapigano ya weyewe kwa wenyewe. Wengi tuliokuwa eneo la tukio kwa miezi 30 na kupigana vita, tutazungumza nao katika lugha abayo wataielewa,"" alisema Buhari kwenye mtandao huo. Raia wengi wa Nigeria walitoa taarifa Twitter, wakitaka chapisho hili liondolewe wakiliona kama linatishia na kuashiria vita. Baada ya Twitter kuchukua hatua, serikali ya nchi hiyo nayo ikajibu mapigo kwa kuzuia shughuli za Twitter nchini humo. Inaelezwa kwamba nchi hiyo ina watumiaji zaidi ya milioni 39 wa Twitter ambao wengi wao sasa baada ya mtandao huo kuzimwa nchini Nigeria wameanza kutumia njia ya VPN ili kuupata mtandao huo. Mwimbaji huyu mkongwe wa Marekani, alikuwa msanii wa mwanzoni kabisa kushitakiwa baada ya kuweka chapisho linalomdhihaki mmoja wa wanamitindo nchini humo. Ingawa kesi hiyo iliisha juu kwa juu, lakini akaunti yake ya Twitter, iliyokuwa na wafuasi zaidi ya 620,000 ilifungiwa. Hata hivyo Msanii huyo amefungua akaunti nyingine ya mtandao huo. Rapa mwanadada Azealia Banks pia wa Marekani mara kadhaa na yeye alifungiwa akaunti yake kwa sababu ya kutoa maneno ya kashfa kwa wapinzani wake, akiwemo nyota Zayn Malik wa Kampuni ya One Director. Mbali na hao pia afisa wa ngazi ya  Ikulu ya Marekani chini ya utawala wa Trump Steve Bannon, alifungiwa akaunti yake na Twitter siku mbili baada ya uchaguzi mkuu wa mwaka 2020 baada ya kumdhihaki Dkt. Anthony Fauci a mkurugenzi wa FBI Christopher Wray. Msanii maarufu wa India, mwaka 2017 alichapisha chapisho lililomdhihaki mwanaharakati wa nchi hiyo Shehla Rashid na kusababisha Twitter kuungia akaunti yake kama ilivyotokea kwa  Kamaal Rashid Khad, ambaye ni muigizaji aliyefungiwa akaunti yake mwaka huo huo. Baada ya akaunti yake kufungiwa Kamaal alitangaza kuifungulia mashataka Twitter, baadae akafungua akaunti nyingine. Mtangazaji maarufu wa marekani Anthony Cumia, Mwanamuziki Talib Kweli, na mwandishi maarufu na mwanaharakati nchini Misri, Wael Abbas, ni miongoni mwa watu maarufu waliokutwa na dhahma ya kufungukiwa akaunti zao na Twitter. Hata chombo cha habari cha Aljazeera, idhaa ya kiarabu nayo ilifungiwa akaunti yake bila kuelezwa wazi sababu zake. Mtandao wa Twitter una mamlaka ya kufungia watumiaji wake wanaokiuka masharti yaliyoweka, wakifungia kwa namna mbili; kwa muda ama moja kwa moja. Kampeni ya kufungia akaunti zinazokiuka masharti ikiwemo ya kutochochea, ilianza mwaka 2015 na siku moja tu baada ya kampeni hiyo kuanza akaunti zaidi ya 10,000 zilifungiwa."	https://www.bbc.com/swahili/57391090
health	Serikali ya Tanzania yatangaza tahadhari ya mlipuko wa homa ya uti wa mgongo	Serikali ya Tanzania imetangaza tahadhari ya kiafya kufuatia mlipuko wa homa ya uti wa mgongo uliotokea katika  jimbo la Tshopo nchini Jamuhuri ya kidemokrasia ya Congo. Mganga mkuu wa serikali ya Tanzania Dkt. Aifelo Sichwale ameiambia BBC kuwa Wizara inaendelea kufuatilia kwa karibu mwenendo wa ugonjwa huo nchini DRC na kuchukua hatua ili kuzuia na kujiandaa kukabiliana na tishio la ugonjwa huo endapo utajitokeza nchini kama alivyozungumza na Martha Saranga	https://www.bbc.com/swahili/habari-58592857
technology	Pix aomboleza pamoja na familia	Mbwa mmoja kwa jina Pix amekua akimsaidia Gracie kupata utulivu baada ya kifo cha mjombake. Mbwa  huyo  aliyeletwa na kituo kimoja kinachoshughulikia maswala ya mazishi huko Kent,Uingereza, huhudhuria mazishi na kuwapa familia husika Amani wanapoomboleza.	https://www.bbc.com/swahili/gnb-51800306
religion	Ulimwengu wa kiarabu: Je waraabu wanaipuuza dini?	"Waarabu wanazidi kusema kuwa hawana dini tena, kwa mujibu wa utafiti mkubwa na wa kina uliofanywa wa eneo la mashariki ya kati na Afrika kaskazini. Utafiti huo ni mmoja kati ya baadhi kuhusu namna waarabu wanahisi kuhusu masuala tofuati, kuanzia haki za wanawake na uhamiaji, usalama na mahusiano. Zaidi ya watu 25,000 walihojiwa katika utafti huo - uliofanywa kwa niaba ya BBC News Arabic na kituo cha utafiti cha Arab Barometer research network - katika nchi 10 na maeneo ya Palestina kati ya mwisho wa mwaka 2018 na 2019. Haya ndio baadhi ya matokeo: Tangu 2013, idadi ya watu katika eneo hilo waliojtambulisha ""kutokuwa na dini"" imeongezeka kutoka  8% hadi 13%.  Ongezeko hilo ni kubwa katika watu wenye umri wa chni ya miaka 30, miongoni mwao 18% walijitambulisha kutokuwa na dini, kwa mujibu wa utafiti huo. Ni yemen pekee ilioshuhudia kushuka kwa kiwango katika kitengo hicho. Watu wengi katika eneo hilo wameunga mkono haki ya wanawake kuwa waziri mkuu au rais. Algeria pekee ndio iliyokuwa na kiwango cha chini ambapo chini ya 50% ya waliohojiwa walikubali  kuwa rais mwanamke anakubalika. Lakini linapokuja suala la maisha nyumbani - wakiwemo wanawake wengi - wanamini kuwa waume ndio wanapaswa  kuwana uamuzi wa mwisho  kuhusu masuala ya familia. Ni nchini Morocco pekee ambapo chini ya nusu ya raia wanadhani mume ndio daima anayepaswa kufanya maamuzi. Suala la kukubalika kwa mapenzi ya jinsia moja lina mgawanyiko wa namna linavyopokewa lakini pia liko chini katika eneo zima.  nchini lebanon kwa mfano, licha ya kuwana sifa ya kuwa na uhuru zaidi kijamii kuliko mataifa jirani, ni 6% pekee wanaolikubali hilo. Mauaji ynayotekelezwa kutunzai heshima ya familia, kabila au jamii ambapo familia iko radhi imuue jamaa yao kwa hilo, sanasana wanawake, wanaotuhumiwa kuiviunjia familia heshima. Kila eneo lililofanyiwa utafiti limetaja sera za Donald Trump kwa eneo la mashariki ya kati mwisho walipolinganisha viongozi hawa. Kwa utofauti, kati ya matiafa 11 yaliohojiwa 7 nusu au zaidi yake wanaridhia muelekeo wa rais wa Uturuki President Recep Tayyip Erdogan. Lebanon, Libya na Misri zimeorodhesha sera za Putin mbele ya zile za Erdogan. Idadi jumla za matiafa hazijumlishi 100 kwasababu 'Sijui' na 'Akataa kuitikia' hazikujumuishwa. Bado kuna wasiwasi kuhusu usalama kwa wengikatika enoe la mashariki ya kati na Afrika kaskazini. walipoulizwa ni nchi gani zilizo na tishio kubwa kwa utulivu na usalama wa mataifa yao, baada ya  Israel, Marekani imetajwa kuwa ya pili kwa tishio kieneo na Iran ya tatu. Katika kila eneo ambako wakaazi walilohojiwa, utafiti umeashiria kuwa angalau mmoja kati ya watano wanatafakari kuhama kabisa kutoka mataifa yao. Nchini Sudan ilikuwa nusu ya raia walioko nchini humo. sababu za kiuchumi zilitajwa pakubwa kama chanzo kikuu. Washiriki walikuwa wanaweza kuchagua zaidi yanchi moja. Idadi ya watu wanaofirikia kuhama kutoka Afrika kaskazini imeongezeka, na wakati sio wengi wanavutiwa na Ulaya kuliko ilivyokuwa bado linasalia kuwa eneo kuu kwa watu wanaofikiria kuondoka katika maeneo yao. Imetengenezwa na  Becky Dale, Irene de la Torre Arenas, Clara Guibourg, na Tom de Castella. Mbinu iliyotumika Utafiti umetekelezwa na taasisis ya utafiti, Arab Barometer. Ni watu 25,407 waliohojiwa ana kwa ana katika matiafa 10 na maeneo ya Palestina. The Arab Barometer ni taasisi ya utafiti iliopo chuo kikuu cha Princeton. Imekuwa ikifanya utafiti kama huu tangu 2006.  mahojiano ya dakika 45 yaliofanyika kwa ukubwa kupitia tabiti yalifanywa na watafiti na washirika katika maeneo ya kibinfasi. Ni maoni ya watu katika nchi za kiarabu, kwahivyo hazijumuishi maoni kutoka Iran au Israel, licha ya kwamba inajumuisha  maeneo ya Palestina. Baadhi ya mataifa katika eneo hilo yamejumuishwa lakini serikali kadhaa za ghuba zilikataa kufikia kikamilifu na kwa haki utafiti huo. Matokeo ya Kuwait yalichelewa kuweza kujumuishwa katika taarifa ya BBC Arabic. Syria haikuweza kujumuishwa kutokana na ugumu wa kulifikia eneo hilo. Kutokana na sababu za kisheria na kitamaduni baadhi ya mataifa yaliomba baahdi ya maswali yaondolewe. Ylioondolewa yamejumuishwa katika kutangaza matokeo, kwa kujumuisha ufafanuzi wa wazi wa ambayo hayakujumuishwa. Unaweza kupata taarifa zaidi kuhusu mbinu iliyotumika katika mtandao wa Arab Barometer."	https://www.bbc.com/swahili/habari-48754397
politics	Matokeo ya uchaguzi Tanzania 2020: Serikali ya Tanzania yajibu madai ya vitisho dhidi ya viongozi wa upinzani	Serikali ya Tanzania imekana ripoti za vitisho dhidi ya viongozi wa upinzani  nchini humo, baadhi yao wakiwa wamenukuliwa wakisema kwamba wamekuwa wakipokea vitisho  na kuamua kutoroka nchini humo. Msemaji wa serikali Dkt. Hassan Abbas amesema kwamba ni muhimu kwa kiongozi yeyote ambaye alikuwa ametishiwa kuwasilisha malalamishi yake kwa vyombo vya usalama.	https://www.bbc.com/swahili/54883497
religion	Inshirah Musa: Mwanamke jasiri Mmisri aliyetumiwa na Israeli kuipeleleza nchi yake	"Vyombo vya habari vya Misri vimeripoti  kwamba jasusi wa Israeli amefariki katika mjini Tel Aviv abaada ya kuugua kwa muda mrefu ugonjwa wa akili. Bi Inshirah Musa, ambaye baadaye alijulikana kama  Dina Ben David, alifariki akiwa na umri wa miaka  87, miezi michache baada ya mtoto wake wa kiume  Rafi Ben David kufa kutokana na ugonjwa wa saratani. Inshirah  alikuwa ni mmoja wa majasusi maarufu katika Mashariki ya Kati na Israeli ilimpatia usaidizi muhimu wa kijasusi tangu wakati wa vita vya mwaka 1967, kabla ya kukamatwa na majasusi wa Misri katika mwaka 1974. Alizaliwa mwaka 1937 katika jimbo la  kusini mwa Misri la Minya na aliolewa na   Ibrahim Shaheen wakapata watoto watatu pamoja. Baada ya uvamizi wa Sinai wa Israeli mwaka 1967, Ibrahim Shaheen, ambaye wakati huo hakuwa na ajira, alitafuta kazi katika ofisi ya masuala ya  chakula ya Israeli na alikuwa akilipwa dola 70 kwa mwezi. Kuligana na Al-Ahram, Ibrahim aliwasilisha suala hilo kwa  mke wake, Inshirah, na akakubali. Wawili hao baadaye walipewa mafunzo na Shirika la ujasusi la  Mossad, Israel,  kutuma taarifa kutoka Cairo. Ibrahim na familia yake walihamia Cairo, na mke wake na watoto wao watatu wa kiume walisaidia kukusanya taarifa za kijasusi na mipango ya kivita kwa ajili ya Israeli , kulingana na  Al-Ahram. Inshirah anaaminiwa kuisaidia Israeli kumuua mkuu wa majesi wa Misri , Jenerali Abdulmunim Riyadh, aliyefariki Machi1969 katika eneo la  mfereje wa maji. Inshirah  na mume wake  Ibrahim walisafiri kwenda Israeli mara nyingi kupata mafunzi na jinsi ya kutumia  vifaa vya upelelezi  na walitoa taarifa muhimu kuhusu vita vya mwaka  1973  ambavyo Israeli ilishindwa. Huduma za ujasisi za Misri, baada ya upelelezi wa muda mrefu  kuhusu mtandao wa   Inshirah, zilimkamata Ibrahim  pamoja na vifaa vyake vya ujasusi katika mwaka 1974    1974. Inshirah alikuwa Italia wakati alipokutana na majasusi wa Israreli- Mossad. Alirejea Misri mwezi huo huo huo na kukamatwa na maafisa wa ujasusi wa Misri nyumbani kwake. Mahakama ya Misri iliihukumu familia yake kifo  mwezi Novemba 1974, na Ibrahim na Inshirah walipatinana na hatia ya uhaini na kuhukumiwa kifo, huku mwana wao wa kiume wa kwanza akifungwa jela. Watoto wengine wa kiume wawili walipelekwa katika makazi ya kuwatunza watoto. Ibrahim alinyongwa, huku mke wake Inshirah  akinusurika kuuawa kutokana na ombi la   Israel. Alifungwa gerezani kwa miaka mitatu kabla ya kupewa msamahana Rais  President Anwar Sadat , Januari  1977 ""ili awatunze watoto"", kulingana na   Al-Ahram. Baada ya kupewa msamaha, Inshirah na watoto wake wawili  wa kiume walihamishiwa Israeli na kujiunga na dini ya Yuda, ndipo alipobadilisha majina na kuitwa  ""Dina Ben David"". Kanali Hatim Sabir,  mtaalamu wa kupambana na ugaidi, aliiambia televisheni ya Misri Machi 2018 kwamba  Inshirax aliyaka kurejea katika nchi yake ya Misri, kwasababu alikuwa na maisha magumu nchini Israeli, lakini ombi lake lilikataliwa na serikali ya Cairo. Taarifa kumuhusu Inshirah imewekwa katika msururu wa filamu zinazoitwa- kuanguka kwa Beersheb - ""The Fall in Beersheb-"	https://www.bbc.com/swahili/habari-59441825
entertainment	Vazi la Stormzy, lapewa tuzo ya mitindo ya Beazley.	Vazi aina ya vesti alilolivaa mwanamuziki wa miondoko ya kufokafoka kutoka Uingereza Stormzy wakati wa tamasha ya Glastonbury  mwaka uliopita, limetajwa kupata tuzo ya mitindo ya Beazley.  Stormzy alivaa vazi hilo linalokinga dhidi ya shambulio la visu, ili kuhamasisha watu kuhusu ubaguzi wa rangi. Own it ni kibao kinachopendwa na wengi	https://www.bbc.com/swahili/gnb-54601925
health	Hali ya afya ya Trump yachunguzwa baada ya wikendi iliojaa hofu	"Rais wa Marekani Donald Trump anaendelea kupewa uangalizi wa karibu akiwa hospitali ambako anapokea matibabu ya Covid-19. Kuna tashwishi kuhusu uwezekano wa Bw. Trump kutolewa hospitali - kama walivyokuwa  wamesema madaktari wake kwamba huenda akatoka Jumatatu huku maswali yakiibuliwa kuhusu hali yake. Kiwango cha oksijeni yake kilishuka mara mbili na pia anatiliwa tiba ya steroid. Siku ya Jumapili, aliushangaza umma alipoonekana hadharani akiendeshwa kwenye gari kuwasalimu wafuasi wake, hatua ambayo ilikosolewa vikali. ""Zaidi ya Wamarekani 205,000 wamefariki. Tunataka uongozo. Sio picha na video,"" aliandika Kwenye Twitter yake Hakeem Jeffries, mwenyekiti wa Democrats katika bunge la Wawakilishi. Akiwa amevalia barakoa, rais alipunga mkono kutoka ndani ya gari muda mfupi baada ya kuandika ujumbe kwenye mtandao wake wa Twitter akisema kwamba atafanya ""ziara ya kushutukiza"". Bw.Trump, ambaye amekosolewa kwa jinsi alivyoshughulikia janga la corona, pia alisema amejifunza mengi kuhusu virusi hivyo. Awali, madaktari wake walisema Bw. Trump anaendelea kupata nafuu na kwamba huenda akatolewa hospitali kufikia Jumatatu. Dk Sean Conley alisema kiwango cha hewa ya oksijeni cha rais kilishuka mara mbili tangu alipogunduliwa kuwa na virusi vya corona, na ameanza kutumia dawa inayofahamika kama dexamethasone. Rais aliongezewa oksijeni ya ziada mara moja baada kuthibitishwa kuwa na virusi, alisema Dk Conley, ambaye pia alifafanua mkanganyiko uliosababishwa na taarifa tofauti kuhusu hali ya Bw. Trump. Katika ujumbe wa Twitter, rais - aliyekuwa amevalia suti, koti na shati bila kufunga tai - alisema: ""Nimejifunza mengi kuhusiana na Covid"" Nimejifunza kwa kwenda shule haswa. Hii ni shule halisi. Hii sio shule ya njoo tusome vitabu. Sasa naona na nimeelewa. Ni jambo la kuvutia sana, hivi karibuni nitawafahamisha."" Kuugua kwa rais, kulikotangazwa hadharani na yeye mwenywe kwenye mtandao wa Twitter mapema Ijumaa, kumevuruga ratiba yake ya kampeni. Bw.Trump atakabiliana na mpinzani wake wa chama cha Democratic Joe Biden katika uchaguzi wa urais wa Novemba tatu. Akizungumza na wanahabari katika kituo cha kitaifa cha matibabu karibu na Washington DC, Dk Conley alisema kiwango cha hewa ya oksijeni ya Trump kilishuka kwa mara ya kwanza akiwa Ikulu ya White House. Rais alikuwa na homa kali, alisema, na kuongeza kuwa kiwango cha oksijeni cha mtu mzima kinatakiwa kuwa asilimia 95 au zaidi na chake kilikuwa asilimia 94%. Rais aliongezewa oksijeni ya ziada ""kwa karibu saa moja"", alisema daktari kabla ya kukimbizwa Walter Reed nyakati za jioni. Taarifa hizo tayari zilikuwa zimeangaziwa pakubwa katika vyombo vya habari vya Marekani, lakini uthibitisho wa Dkt. Conley ulikuja baada ya yeye kukataa kujibu maswali mara kadhaa kuhusiana na suala hilo siku ya Jumamosi. Tukio la pili lilifanyika siku ya Jumamosi, wakati kiwango chake cha oksijeni kilishuka chini ya asilimia 93. Alipoulizwa kuhusu hilo, Dkt. Conley hakusema ikiwa rais aliongezewa hewa ya oksijeni lakini akaongeza, ikiwa hilo, lilifanyika, ""ilikuwa kwa kiwango kidogo sana"". Dkt. Conley alisema, tuliamua kumpatia Bw. Trump dawa ya dexamethasone, ambayo utafiti umeonesha inaimarisha hali ya mgonjwa aliyelazwa hospitali akiwa na ugonjwa wa Covid-19. Hata hivyo, alikubali kuwa siku iliyotangulia alielezea hali Bw. Trump kwa uangalifu: ""Sikutaka kutoa taarifa ambayo itazua hali ya taharuki. Na kwa kufanya hivyo inaonekana kana kwamba tulikuwa tunajaribu kuficha kitu fulani, hali ambacho huenda sio kweli."" Rais mwenye umri wa miaka 74, a anaorodheshwa miongoni mwa watu waliyo na uzani mkubwa kuliko kiasi, yuko kwenye kundi la watu walio kwenye hatari zaidi kuugua maradhi ya Covid-19. Siku ya Ijumaa alipewa dawa ambayo inafanyiwa majaribio ambayo inajumuisha mchanganyiko wa dawa inayopatiwa mgonjwa kwa njia ya sindano na pia ameanza kutumia dawa ya remdesivir kwa siku tano. Dkt Brian Garibaldi, ambaye pia ni mmoja wa kundi la madaktari wanaomtibu alisema: ""Anaendelea kupata nafuu, amekuwa mchangamfu na mpango wetu wa leo ni kumshawishi ajaribu kula na kunywa, na ajaribu kutoka kitandani na kutembea mara kwa mara."" Madaktari wamesema rais hajapatikana na homa tangu siku ya Ijumaa na ini na figo zake zinafanya kazi kama kawaida. Lakini Dkt. Conley amekataa kujibu maswali ikiwa uchunguzi uliofanyiwa umeonesha ikiwa mapafu yake yameathirika au la. Timu ya kampeni ya rais siku ya Jumamosi ilisema kuwa itaendelea mbele ""kwa kasi"" na kampeni hadi Bw. Trump atakapojiunga nayo tena. Inatoa wito kwa ''washirika wakuu'' miongoni mwao  wana wa kiume wa Trump, Donald Jr na  Eric, na makamu wa rais Mike Pence ""kuendelea mbele na kampeni"" kwa sasa. Hakuna shughuli yoyote iliyopangwa kufanyika katika Ikulu ya White House Jumatatu ya leo. Huku hayo yakijiri, Bw Pence anatarajiwa kushiriki mdahalo na mkamu wa rais aliyeteuliwa kwa tikiti ya  Democratic Kamala Harris siku ya Jumatano. Joe Biden, ambaye ameendelea na kampeni yake, anatarajiwa kuzuru Miami, Florida siku ya Jumatatu - licha ya kutumia jukwaa moja na Bw. Trump Jumanne iliyopita wakati ambapo huenda tayari alikuwa ameambukizwa virusi. Kampeni ya Bw. Biden siku ya Jumapili ilisema kuwa vipimo vimeonesha kuwa hana virusi hivyo. Katika mahojiano na kituo cha CBS kipindi cha Face the Nation, Spika wa Bunge Nancy Pelosi, ambaye pia ni mwanachama wa Democratic, alisema wabunge wa Republican na rais ""kwa muda mrefu …wamepinga sayansi"" na kuongeza kuwa anatumai kupatikana kwa Bw. Trump na virusi vya corona kutabadilisha mtazamo wake kuhusu virusi hivyo. ""Kando na kumtakia afya njema, naomba Mungu auguse moyo wa rais ili awashughulikie mamilioni ya watu walioathirika,""alisema. ""Natumai itakuwa ishara ya kuongeza juhudi za kinga na kuzuia kuenea kwa virus hivi."""	https://www.bbc.com/swahili/habari-54414719
health	Je kuna unyanyasaji wa kingono katika shirika la Umoja wa Mataifa?	"Afisa wa ngazi ya juu wa Umoja wa mataifa amesema  ripoti za unyanyasaji wa kingono na ufisadi katika Umoja wa Mataifa zinapaswa kuchunguzwa na jopo la wataalamu bila kuchelewa. Kauli za Purna Sen zinakuja baada ya uchunguzi wab BBC kuhusu unyanyasaji wa kingono katika Umoja wa Mataifa ambao ulifichua kuwa wafanyakazi kadhaa wa umoja huo wamefukuzwa kazi kwa kujaribu kuripoti unyanyasaji huo. Kulingana na Purna Sen, Umoja wa Mataifa unapaswa’’kuchukua hatua’’ na kukubali mapendekezo yote yaliyotolewa na jopo. Msemaji wa Umoja wa Mataifa aliiambia BBC kwamba shirika hilo linashugulikia usalama wa wale walioripoti unyanyasaji. Uchunguzi huo wa BBC unaitwa ""Ufichuzi :Mtazamo ndani ya Umoja wa Mataifa  ."" unadai kuwepo kwa ufisadi,utovu wa nidhamu na unyanyasaji wa kingono ndani ya Umoja wa mataifa. Maafisa waliojaribu kutoa madai hayo waliiambia BBC kwamba wameadhibiwa na kufutwa kazi kwasababu walizungumza wazi. Kulingana na na maelezo ya  Purna Sen aliyoyatoa katika makala ya BBC,wanawake wanaofanya kazi katika Umoja wa Mataifa  ""walifuatwa, walibakwa na kubakwa tena.""Uliteuliwa mwaka 2018 kama Waziri wa nchi wa masuala ya demokrasia , unyanyasaji na ubaguzi. ""Kadiri wanaume wanavyokufa kwa ajili ya kile wanachokifanya, wanakifanya zaidi,"" anasema. Aliongeza kuwa hatashangazwa na kwamba ripoti ya BBC  "" ni ya kusikitisha sana"" aliiambia BBC Newsnight. ""Inaonyesha kwamba kulikuwa na hofundani ya Umoja wa Mataifa,"" alisema Katibu Mkuu wa Umoja wa Mataifa  Antonio Guterres alitaka kuweka tume inayojumuisha wataalamu mbali mbali kutathmini matukio  ya wafanyakazi na kupendekeza hatua zinazoweza kuchukuliwa. Utawala wa Guterres  ulisema katika taarifa kwamba uko wazi kwa jaribio lolote la kuundwa kwa kamati ya nje ""kushugulikia ukiukaji wowote ."" Msemaji wa Katibu mkuu wa zamani wa Umoja wa mataifa  Ban Ki-moon, Stephane Dujarric, alikiambia kipindi cha BBC cha  Newshour kwamba Katibu Mkuu alikuwa "" amelichukulia hili kwa umakini sana tangu alipochukua mamlaka "". kinga ya kidiplomasia Hadhi ya kisheria ya Umoja wa Mataifa imelindwa. Maafisa wa ngazi ya juu wana kinga. Umoja wa Mataifa unalindwa dhidi ya sheria za taifa lolote. Hakikisho hilo linatolewa kwa umoja huo ili kuulinda dhidi ya uingiliwaji wa shughuli zake. Hatahivyo, kulingana na Umoja wa Mataifa, hakikisho hili halisaidii maslahi ya wafanyakazi wake. Kwahiyo, hauwalindi wale waliotekeleza uhalifu kama vile wa unyanyasaji wa kingono. BBC imepokea sauti za siri zilizorekodiwa. Inaonyesha kuwa maafisa ICC wakati wote hawafanyi kazi yao ipasavyo. Mkurugenzi wa upelelezi anasikika akiongea katika mkutano wa wafanyakazi. Afisa wa ngazi ya juu wa Umoja wa Mataifa alisema hakuweza kujizuia kutoa machozi  na kuelezea jinsi Naibu Katibu Mkuu wa Umoja wa Mataifa alivyoweka mkono katika nguo yake ya ndani. Umoja wa Mataifa ina wasaidizi kadhaa wa  Katibu Mkuu wa Umoja wa Mataifa. Katika sauti iliyorekodiwa, Svenson alisema alikuwa ameripoti madai ya unyanyasaji wa kingono kwa katibu Mkuu wa Umoja wa Mataifa na maafisa wengine wa ngazi ya juu, lakini mdomo wake ulifungwa haraka. ""Ninadhani shirika limezama katika ufisadi,"" alisema Peter Gallo’’ Peter Gallo ni mwanaume ambaye alishirikisha BBC sauti iliyorekodiwa. ""Nilifanya kazi kama mchunguzi katika makao Makuu ya Umoja wa Mataifa  mjini  New York. Kutokana na uzoefu wangu, ninaamini kwamba shirika hili limezama katika ufisadi, ”alisema katika makala ya BBC. Ofisi ya  Katibu Mkuu wa Umoja wa Mataifa ilisema kuwa shirika hilo liko tayari''kumuadhibu mgfanyakazi, awe mwenye umri mdogo au umri mkubwa, aliyehusika na unyanyasaji wa kingono ."" Martina Bostrom, mshauri wa zamani wa UNAIDS, pia aliimbia BBC kwamba alinyanyaswa kingono kazini. ""Unyanyasaji wa kingono, unyonyaji na unyanyasaji wa kingono vinafanyika katika Makao makuu ya Umoja wa Mataifa kuanzia Jumatatu hadi Ijumaa. Inatokea wakati wa saa za kawaida za kazi, kila mahali, ”alisema. Alisema alilengwa na Luis Luresh. Luresh alikuwa Naibu Mkurugenzi  Mtendaji na Naibu Katibu Mkuu wa Umoja wa Mataifa  wa  UNAIDS. Martina alimuita  Luresh "" ‘sura mweusi"" na akasema kuwa alifahamika kwa tabia yake mbaya. Alisema baada ya tukio la kazi mjini Bangkok katika mwaka 2015, Luresh falimbusu kwa nguvu katika rift . Halafu alijaribu kumvuta kumpeleka ndani ya chumba chake. ""Nilimuomba aache kufanya hivyo na aniache niondoke,"" alisema. Ilibidi nifunge mlango ili niendelee kubakia ndani ya rift. Katika mwaka 2018, Luis Luresh aliondoka katika Umoja wa Mataifa. Alipongezwa kwa ‘’kazi nzuri aliyoifanyia Umoja wa Mataifa kwa miaka 22’’ ""Sijawahi kamwe kumpiga au kumnyanyasa yeyote,"" alisema. Madai hayana msingi, ”aliiambia BBC. Agosti, 2021, Martina alipokea barua kutoka Umoja wa Mataifa. Katika barua hiyo, Umoja wa Mataifa ulikiri kuwa martina, amekuwa  ""akinyanyaswa kingono kwa muda mrefu."" Hatahivyo, katika mwaka 2015, kuhusiana na ripoti ya unyanyasaji wa kingono, shirika hilo lilisema kuwa  ""kitu fulani cha kusikitisha kilitokea kwako, ambacho umekielezea mara kwa mara katika maelezo ya hali yako,"" lakini matokeo  ""hayakidhi viwango vya ushahidi."" Kulingana na  Purna Sen, kisa cha Martina ni dalili ya tatizo kubwa katika Umoja wa Mataifa  symptom. Kulingana na makala ya BBC, mtu mmoja kati ya watatu ’’la kushangaza’’ Wafanyakazi wa Umoja wa Mataifa walisema wamekuwa wakinyanyaswa kingono kazini. Hatahivyo visa vingi hafikufichuliwa. Taarifa kutoka katika ofisi ya Katibu Mkuu wa Umoja wa Mataifa Antonio Guterres ilisema: ""Kumekuwa na mafanikio makubwa katika kupambana na unyanyasaji wa kingono…Hakuna shirika ambalo linaweza kuepuka hilo. ” Taarifa hiyo ilisema kuwa hatua kama vile kuwaajiri wapelelezi wa kike, kuwasiliana na wafanyakazi ili waripoti unyanyasaji, na mafuzo bora ya utawala vimejumuishwa. Lakini katika mahojiano na BBC Newsnight, Purna Sen alisema makala ilishindwa kuonyesha iwapo kuna  ahadi ya kutovumilika kwa vitendo hivyo na kwamba ""bado kuna kazi zaidi siku zijazo."" ""Umoja wa Mataifa umeweza kutatua matatizo yake makubwa siku za nyuma,"" alisema. Lakini haukufanya vya kutosha. Niliona vitu vya kutisha.Wanaweza na wanapaswa kutatua masuala haya haraka. Sio tu kwa maneno. ” Alisema Unaweza pia kusoma:"	https://www.bbc.com/swahili/articles/crg063z4yklo
sports	Tetesi za soka Ulaya Ijumaa tarehe 20.11.2020: Messi, Camavinga, Ramos, Alaba, James	"Manchester City  wameazimia kusaini mkataba na mshambuliaji wa  Barcelona na Argentina  Lionel Messi, 33, baada ya meneja  Pep Guardiola kukubali mkataba mpya. (Mirror) Manchester United watapambana na  Paris St-Germain na  Real Madrid katika kumsaini kiungo wa kati  Mfaransa mwenye umri wa miaka 18 kutoka klabu ya Rennes  Eduardo Camavinga. (Marca, via Mail) Klabu kadhaa za Ligi ya Primia  zinataka kumsaini beki wa uhispania  Sergio Ramos, iwapo kijana huyo mwenye umri wa miaka 34 hataongeza mkataba wake Real Madrid . (90min) Real Madrid  watamnunua beki wa Bayern Munich na  Austria  David Alaba, 28, kama  Ramos ataondoka au la  (Marca) Everton wanaangalia uwezekano wa kumsaini winga  Manchester United na Wales Daniel James, 23, mwezi January. (Football Insider) Mshambuliaji Olivier Giroud, 34, yuko tayari kuangalia uwezekano wa ofa ya kuondoka Chelsea mwezi Januari kwa lengo la kuendelea mchezo wake katika kikosi cha Ufaransa kwa ajili ya msimu ujao wa kombe la Ulaya. (Guardian) Newcastle United  wako tayari kusikia ofa kwa ajili ya kiungo wa kati wa  Paraguay  Miguel Almiron, 26,  ambaye tayari amepewa ofa za klabu kadhaa. (90min) Kiungo wa kati wa Juventus  Mjerumani  Sami Khedira, 33, anataka kuhamia katika Ligi ya Primia na anaweza kuwa chaguo la  Everton au Manchester United. (Sun) Bilionea wa Nigeria Orji Kalu anataka kununua hisa ya  35% katika  Arsenal  na  ""kurejesha vikombe  "" katika klabu hiyo. (Mirror) Beki wa Arsenal Mbrazil  David Luiz, 33, alihusika katika malumbano  na Dani Ceballos walipokuwa katika uwanja wa mazoezi akamgonga kwenye pua kiungo huyo wa kati Muhispani mwenye  umri wa miaka  umri wa miaka 24. (The Athletic - subscription required) Mshambuliaji Mnorway  Erling Haaland, 20, anataka kushina mataji  Borussia Dortmund na hafikiriii kuhusu kuhamia katika klabu ya nje ,anasema  baba yake   Alf-Inge Haaland. (Sport1, via Goal) AC Milan wanamtaka mshambuliaji wa  timu ya vijana walio chini ya umri wa miaka 20 wa  Dynamo Kyiv na Ukraine -Vladyslav Supriaha. (Calciomercato) Juventus  hawana haraka katika kumnunua mshambuliaji  Muhispania kwa pauni milioni 31  Alvaro Morata,mwenye umri wa miaka  28,  kutoka  Atletico Madrid. (Goal)"	https://www.bbc.com/swahili/55012070
business	Mitumba Kenya: Kwanini nguo za mitumba zimezua mjadala Kenya?	"Mgombea urais wa Kenya Raila Odinga amepuuzilia mbali madai kwamba anataka kusambaratisha biashara ya mitumba akisema kwamba ameeleweka visivyo. Bw. Raila alisema sekta hiyo haiwezi kufungwa kwasababu inatoa ajira kwa Wakenya wengi. Haya yanajiri bada ya wapinzani wake kutumia kauli ya kwamba nguo za mitumba zinazovaliwa sana nchini ni za watu waliokufa. Aliwaambia wapinzani wake wajiepushe na propaganda na kutoa wito kwa washikadau wa mitumba kuwapuuza uvumi unaoenezwa mitandaoni kuhusu kauli aliyotoa kuhusu nguo za mitimba. Licha ya ya ufafanuzi huo kwa siku ya pili mfulululizo Wakenya wamekuwa waitumia Hashatag ya Mitumba Challenge kuelezea jinsi wamekuwa wakitegemea nguo hizo. Huku mjadala huo ukiendela mtandaoni Raila ameahidi kuwa utawala wake utaipa nguvu sekta ya biashara ili kuhakikisha wanaoitegemea hawako nje ya biashara. ""Mitumba sio biashara ya mwisho na imetengeneza ajira kwa watu wetu wengi sana nawatetea na kuna watu Mwanasiasa Charity ngilu ambaye pia ni Gavana wa jimbo la Kitui mashariki mwa Kenya alisema mjadala unaoendelea sasa mitandaoni kuhusu mitumba uliwahi kuangaziwa na Naibu wa Rais wa Kenya William Ruto lakini haukuangaziwa lakini Raila Odinga alipotoa kauli kuhusu nguo hizo kila mmoja anazungumzia. Mchambuzi wa siasa za Kenya MUtahi ngunyi alisema Rwanda ilisimamisha Mitumba mwaka wa 2018. Sasa Wakenya wanaagiza mitumba kutoka Rwanda. Nguo zilizovaliwa Rwanda hadi zikachakaa. Kwa hivyo nauliza: Je, Baba alisema nini kuhusu Kicomi JEANS kutoka Kenya na mashati ya Rivatex? Matamshi ya Raila kuhusu nguo za mitumba yalizua taharuki kwenye mitandao ya kijamii siku ya Jumanne. Akizindua manifesto yake katika uwanja wa Nyayo Jumatatu usiku, kiongozi huyo wa ODM alisema kuwa nguo za mitumba zinazovaliwa na Wakenya ni za watu ambao waliokufa. ""Watu wetu wamevalia tu nguo zinazotoka nje ya nchi ambazo zilivaliwa na watu waliokufa,"" Raila alisema. Raila alisema atalenga kukuza tasnia ya vitambaa nchini kwa kuwapa waagizaji mitumba kipaumbele cha kwanza katika uuzaji wa nguo zinazotengenezwa nchini. ""Mimi nasema hatumuondoi mtu nje ya biashara, tutahakikisha wanaoagiza mitumba wanapata soko la bidhaa zinazoenda kutengenezwa hapa nchini,"" alisema."	https://www.bbc.com/swahili/habari-61730561
health	Wataalamu wanasema uraibu huanzia kwenye maumivu	Unafikiri nini kuhusu uraibu? Daktari nchini Canada Gabor Mate anaamini kuwa tunapaswa kufikiri upya kuhusu namna tunavyoshughulikia waraibu. Kwanza kabisa anaamini kuwa uraibu huanzia kwenye maumivu'' anasema. Hizi ni njia tano ambazo dokta Mate anaamini  hatulielewi tatizo. 'Hatutibu mzizi wa tatizo' Ikiwa unataka kutazama sababu za uraibu, unapaswa kuangalia faida za uraibu: uraibu ulikufanyia nini? Watu wanasema , ''ulinipunguzia maumivu, uliniondolea msongo wa mawazo, ulinifanya nijihisi kuwa hai. Kwa maneno mengine uraibu hukidhi mahitaji muhimu ya binaadamu ambayo vinginevyo visingekuwa msaada kwenye maisha ya mtu. Haya yote hutokana na kutokuwepo kwa mawasiliano, kutengwa au kuwa na msongo wa mawazo katika maisha-haya yote ni maumivu ya hisia. Kwa hiyo swali si kuwa ''kwa nini umekuwa na uraibu?'' swali ni je ''kwa nini unapata maumivu?'' Ukitazama idadi ya watu wenye uraibu, unachogundua ni kuwa wengi walioyapitia utotoni kwa kiasi kikubwa yakaababisha uraibu. Hivyo uraibu mara zote huanzia kwenye maumivu na magumu ya wakati wa utotoni-hatua ambayo haimaanishi kula mtu anayeteseka atakuwa na uraibu, lakini ina maana kuwa kila mraibu alipitia mateso. Lakini hilo halitokei sana katika ulimwengu huu, Imani potofu nyingine kuhusu uraibu ni imani kuwa mtu huchagua kuwa mraibu. Hakuna mtu anayeamka asubuhi na kusema: ''matamanio yangu nikuwa mraibu.'' Kuwa na uraibu si uchaguzi ambao mtu hufanya, ni matokeo ya maumivu ya hisia. Na hakuna anayechagua kuwa na maumivu hayo. Moja kati ya imani potofu kuhusu uraibu ni kuwa uraibu ni tatizo la kijenetiki. Ni kweli huwa ndani ya familia. Lakini kwa nini liwe tatizo ndani ya familia? Kama nikiwa mlevi na mtu wa kuwafokea watoto wangu na wakakua nao wakawa walevi, je wameipata tabia hii kwa njia ya kijenetiki? Au ni tabia ambayo wamekuwa nayo kwa sababu mimi niliwatengenezea mazingira hayohayo ambayo nilikua nayo? Hivyo basi tatizo kuwa ndani ya familia hakina uhusiano wowote na sababu za kijenetiki. Imani nyingine kuhusu uraibu ni kuwa ni tabia ya watu wasiofaa kwenye jamii yetu. Nikitazama kwenye jamii hii katika nyanja zote kuna Kwa maoni yangu, uraibu huwa kwenye tabia yoyote ambayo mtu hupata furaha ya muda mfupi au nafuu , hivyo huwa katika hali ya kutamani kitu hicho, lakini hupata madhara hasi mwisho wa yote na hawawezi kuachana na uraibu huo pamoja na kuwa huwa na madhara. Inaweza kuwa dawa, tumbaku, kilevi chochote. Inaweza kuwa ngono, kamari, ununuzi , kufanya kazi, masuala ya siasa, michezo ya mtandaoni, shughuli yoyote inaweza kuwa uraibu, inategemea mahusiano na shughuli yenyewe, iwapo inakupa unafuu, lakini chenye madhara mabaya na kigumu kukiacha-basi una uraibu. Dokta Mate anasema alikuwa na uraibu mkubwa na mambo mawili, kwanza kazi hata ikamfanya apuuze mahitaji yake na familia yake, ili kuleta ufanisi kazini. ''Uraibu wa kazi ulianzia kutokana na hisia kuwa sikuwa mfanyakazi mzuri, na hivyo nilijitahidi kufanya kazi kuthibiisha kuwa ni mfanyakazi mzuri na pia nilikuwa nafikiri sipendwi. Pia alikuwa na uraibu wa manunuzi, alinunua santuri za muziki wa classic zenye thamani ya dola 8,000 kwa siku moja. Si kuwa hakuwa na uraibu na muziki, ndio alipenda muziki lakini uraibu ulikuwa kwenye manunuzi. Unaweza kufikiri ni kichekesho- utawezaje kufananisha uraibu wako na wale waraibu wa heroin? ''Lakini wagonjwa wangu wa uraibu nilipowaambia kuhusu uraibu wangu, hawakucheka, walitikisa vichwa wakisema. ''ndio daktari hauna tofauti na sisi.	https://www.bbc.com/swahili/habari-50419098
religion	Wahubiri waliotumia nyoka, petroli, dawa za kuuwa wadudu 'kutenda miujiza'	"Ufichuzi kwamba muhubiri mmoja wa Afrika Kusini alikuwa akiwapulizia dawa ya wadudu waumini wa kanisa lake uliwashangaza wengi, lakini hakuwa muhubiri wa pekee barani Afrika kutekeleza vitendo kama hivyo vinavyowacha maswali mengi. Miji mikuu na ile midogo barani Afrika imejaa mabango na matangazo tofauti yanayokuza  makanisa yakiwa na vivutio vya kuponya mara moja  na kuwaokoa watu walio katika hali mbaya au maradhi. Makanisa hayo kawaida huongozwa na wahubiri wenye haiba , ambao walianza wenyewe nyumba hizo za Mungu badala ya kujiunga na makanisa imara na mara nyingi hudai kuwa na uwezo wa miujiza. Hatahivyo, miujiza hiyo ndio inayowavutia waumini kwa mfano  'kupanda mbegu', ama kutoa fedha kwa wahubiri hao. Hawa ni baadhi ya wahubiri wa Afrika waliozua utata: Pastor Lesego Daniel anaongoza kanisa la  Rabboni lililopo katika mji wa Afrika Kusini wa  Pretoria. Alisifika kwa kuwaagiza waumini wa kanisa lake kunywa mafuta ya petroli , akidai kwamba ameyabadilisha na kuwa juisi ya mananasi. Kanda ya video iliosambazwa mtandaoni wakati huo ilionesha muumini mmoja akimwaga petrol hiyo katika kifaa kimoja na kuiwasha moto ili kuthibitisa kwamba ilikuwa inaweza kuwaka. Baadaye anakunywa na kutangaza kwamba anahisi yuko shwari na kwamba hana madhara yoyote aliopata wakati muhubiri anapouliza kuhusu ladha.. Mwanamke mmoja baadaye anaonekana akikimbilia mbele ya kanisa hilo ili kunywa kinywaji hicho  na baadaye kutangaza kwamba ni kinywaji kitamu na cha kuvutia - kitu kilichowavutia wanawake wengine pia kufanya. ""Hatahivyo kiwango cha upako hakiko sawa, Iwapo huwezi kubadilisha maji kuwa mvinyo usijaribu nyumbani.'' Penuel Mnguni amekuwa akiendesha kanisa la End Times Dsiciples  tangu 2014. Yeye amefunzwa uhubiri na Muhubiri Lesego Daniel, Muhubiri wa Afrika kusini ambaye alitumia dawa ya kuuwa wadudu katika uponyaji wake. Mwaka huohuo alifungua kanisa lake , likiwa na picha za waumini wakila nyasi na maua kutokana na maagizo yake ambapo zilisambazwa katika mtandao wa facebook  na tovuti ya kanisa hilo. Picha nyengine zilionesha muhubiri huyo anayejiita mtume akiwalisha waumini wake mawe  ambayo alidai kuyabadilisha kuwa mikate. Alipatiwa jina la 'Snake Pastor'{muhubiri wa nyoka} baada ya picha kuzuka akiwalisha waumini wake nyoka  na panya , ambao alidai wamebadilishwa na kuwa chokoleti. Nchini Ghana, Askofu Daniel Obinim wa kanisa la  International Godsway  ameongeza orodha ya mbinu anazotumia katika maombi au kufanya miujiza. Katika tukio moja, ambalo lilishirikishwa na wengi , alikuwa amesimama juu ya tumbo la mwanamke ambaye aliripotiwa kuwa mjamzito, alidai kuwa anamuombea kumtoa mashetani. Tukio lingine lililoshangaza wengi Juni, 2016,alionekana akiwa  ameshikilia nguo ya mwanaume katika sehemu zake za siri akimuombea ili sehemu hiyo iweze kufanya kazi vizuri. Mwanaume akiwa amesimama huku akiwa amenyoosha mikono yake juu , akisubiri mchungaji kushika sehemu zake za siri. Hii inaonekana kuwa mbinu anayotumia katika maombi yake ili kutibu wanaume wanaosumbuliwa na matatizo ya nguvu za kiume. Katika video nyingine ambayo ilishirikishwa mtandaoni, alikuwa anamuombea mwanaume ambaye uume wake ulikuwa haujavalishwa nguo. Alimuadhibu msichana mmoja na mwanaume wakati wa ibada kwa madai kuwa walifanya mapenzi nje ya ndoa. Mchungaji mmoja alionekana akimshikilia mwanamke aliyekuwa akijaribu kukimbia. Mchungaji alionekana akimchapa kwa mkanda muumini , huku waumini wakiwa wamekaa. Taarifa za vyombo vya habari katika mahakama ya mjini  Accra zilitaka mchungaji huyo akamatwe na wasaidizi wake kwa madai ya kuwachapa vijana wawili kanisani. Uchunguzi uliofanywa na kituo cha televisheni cha Kenya KTN TV , Novemba  2014 kilitaarifu juu ya mbinu anazotumia Victor Kanyari, mchungaji maarufu ambaye alidaiwa kuwadanya waumini katika katisa lake la Salvation Healing Ministry. Alikuwa anatumia kemikali ambayo inabadilika kwa haraka kwenye maji na kuwa nyekundu, kuwaoshea miguu waumini wake na kudai kuwa damu inatoka miguuni na hiyo ni saini ya kupona. Msaidizi wake mmoja wa zamani alionesha namna ambavyo mchungaji huyo anavyotumia mbinu hiyo. Video nyingine  inamuonesha mchungaji huyo akiweka mkono wake ndani ya gauni ya mwanamke mmoja na kushika matiti yake, huku akisema atapona saratani ya matiti. Mwanamke alionekana akigeuka kutokutana na kamera lakini mchungaji alikuwa anamlazimisha kugeuza uso ili kuwaangalia waumini ili waone jinsi anavyoshika matiti yake na wote waweze kona. Na baada ya hapo aliwaita wasaidizi wa kanisa na kuleta mafuta ya uponyaji. Utafiti ulisema kuwa Kanyari alikuwa mtoto wa Nabii  Lucy Nduta, mchungaji mwingine ambaye alikamatwa mwaka 2009 kwa kuwadanganya watu wasio na uwezo kwa madai kuwa anaweza kutibu Ukimwi. Muda mfupi baadae , alionekana katika kipindi kingine cha luninga , akisema ilikuwa ni kazi ya maadui zake. Kanyari bado anahubiri mpaka sasa."	https://www.bbc.com/swahili/habari-57488554
entertainment	Beth apata umaarufu kwa kutumia vipodozi kujichora	Tembelea tovuti ya BBC umtazame mwanamke anaetumia vipodozi kujifananisha na watu mashuhuri kama vile tiger king ,Donald trump na wengineo. Msanii huyo wa tasnia ya upambaji Beth Gallagher  mwenye umri wa miaka 25 amejizolea umaarufu mkubwa mitandaoni.	https://www.bbc.com/swahili/gnb-52879225
business	Sarafu mpya Kenya: Je, tayari kuna noti mpya feki zinazosambaa?	"Kumekuwepo na taarifa zinazoenea katika mitandao ya kujamii kwamba noti mpya za thamani kubwa zaidi Kenya tayari imeghushiwa. Noti hizo za shilingi 1000 zilizinduliwa wakati wa sikukuu ya Madaraka pamoja na noti nyingine kutimiza masharti ya kikatiba, kukabiliana na ufisadi na ueneaji wa fedha ghushi. Ukurasa mmoja maarufu wa kijamii ulieneza ujumbe unaodai kwamba tayari kuna noti mpya bandia ambazo zinaenezwa. Hata hivyo, hakuna ushahidi wowote kwamba taarifa hizo ni za kweli. Taarifa hizi zilienezwa vipi? Ukurasa maarufu ya kuhusu hali ya foleni au msongamano wa magari barabarani Kenya katika Twitter, Ma3Route, ambao una zaidi ya wafuasi milioni moja, ulieneza ujumbe na picha zilizokuwa zimepakiwa mtandaoni na mtu mwingine zikidai kwamba kulikuwa na noti bandia. ""Iwapo mtu anaweza kubaini chanzo cha picha hii, basi Wakenya wasio na hatia wataokolewa [kutoka kwa matapeli]. Hizi ndizo noti bandia zinazoenezwa,"" ujumbe huo wa Twitter ulisema. Mamilioni ya fedha feki za kigeni yakamatwa Kenya Athari ya Tanzania kusitisha ubadilishanaji wa fedha na Kenya Jinsi wadukuzi walivyoiba bilioni 21 Kenya Ujumbe huo uliashiria kwamba noti zilizokuwa kwenye picha hiyo zilikuwa bandia. Hata hivyo, hivyo si kweli. Noti zilizopigwa picha ni noti halali. Aliyendika ujumbe huo alikanganyikiwa kati ya upande mbele na nyuma wa wa noti mpya za shilingi 1,000 za Kenya. Upande mmoja, kuna picha ya Majengo ya Bunge na upande mwingine Jumba la Kimataifa la Mikutano la Kenyatta (KICC). Picha zote mbili zinapatikana kwenye noti mpya ya shilingi 1,000. Picha hizo asili yake ni ukurasa wa mwandishi wa BBC ambaye alikuwa amepicha picha noti halali kutoka Benki Kuu ya Kenya. Ujumbe mwingine ulioenezwa sana kwenye WhatsApp na Twitter unasema yupo mtu aliyetapeliwa  $170 (shilingi 17,000 za Kenya) baada ya kukabidhiwa noti bandia za shilingi 1,000. Inaambatanishwa na ujumbe unaowatahadharisha watu wawe ""macho, kuna noti bandia."" Baadhi ya watu kwenye mitandao ya kijamii wanasema rangi kwenye picha ya noti iliyowekwa ina mkolezo tofauti wa rangi. Msemaji mmoja wa Benki Kuu ya Kenyua aliambia BBC kwamba ni vigumu kubaini uhalisia na uhalali wa noti kwa kutazama picha pekee. Aidha, alisema kufikia sasa hawajapokea taarifa zozote za kuwepo kwa noti mpya bandia. Simu yaweza hatarisha afya yako Kulikuwepo pia na taarifa kwamba mwanafunzi wa chuo kikuu kimoja Nairobi alikuwa amekamatwa na noti bandia za jumla ya shilingi 10 milioni. Madai hayo yalichapishwa kwenye blogu kadha na kuenezwa na watu kupitia WhatsApp. Ilidaiwa pesa hizo ghushi zilikuwa za noti za elfu moja na mia tano. Taarifa hizo zilidai kwamba mtuhumiwa ambaye ana miaka 21 alikamatwa baada ya wadokezi kutoa taarifa kwa polisi. Lakini Benki Kuu ya Kenya inasema hakuna kisa kama hicho kilichoripotiwa. Read more from Reality Check Send us your questions Follow us on Twitter"	https://www.bbc.com/swahili/habari-48702902
entertainment	Maelfu ya watu wamiminika kumuona ng'ombe mbilikimo Bangladesh	Watu wamekuwa wakifika kwa wingi katika shamba moja la mifugo huko Bangladesh kumuona kiumbe maarufu: ng'ombe mbilikimo kwa jina Rani. Ng'ombe huyo jike mwenye urefu wa sentimita 25 ana kilo 28 ana umri wa miezi 23. Pamoja na amri ya kutotoka nje, zaidi ya watu 15,000 wameripotiwa kumtembelea Rani katika makazi yake huko Charigram, karibu na mji wa Dhaka. Mkuu wa shamba hilo Hasan Howladar ameomba utambuzi wa Rani kwenye rekodi ya Guiness Book, akisema Rani ni ng'ombe mwenye umbo dogo zaidi duniani. ''Sijawahi kuona kitu kama hiki katika maisha yangu,'' mgeni Rina Begum ameiaambia BBC idhaa ya Bangla. Bwana Howladar alimnunua Rani mwaka jana katika shamba moja lililo kaskazini magharibi wilaya ya Naogaon. Amesema ana changamoto ya kutembea na anawaogopa ng'ombe wengine walio katika shamba la Shikor Agro, hivyo amekuwa akimtenganisha na ng'ombe wengine. ''Hali sana.anakula kiasi kidogo cha majani mara mbili kwa siku,'' alisema Bw. Howladar. ''Anapenda kuzungukazunguka nje na anaonekana ana furaha tukimbeba.'' Rekodi ya ng'ombe mdogo zaidi ilikuwa ikishikiliwa na Manikyam, nchi jirani ya India, mwenye urefu wa sentimita 61.1 kutoka usawa wa kwato mpaka juu. Bwana Howladar aliambia BBC kuwa wachunguzi kutoka Kitabu cha Guinness of Records watatembelea shamba lake mwaka huu ili kuona ikiwa Rani atachukua taji hilo. Zikiwa zimesalia wiki chache tu kufika tamasha la Kiislam la Eid al-Adha, kumekuwa na uvumi juu ya ikiwa Rani atauzwa kwa ajili ya kafara. Lakini wakuu wa shamba walisema hawakuwa na mipango ya kuachana naye.	https://www.bbc.com/swahili/habari-57795295
technology	WhatsApp: Jinsi ya kukwepa makundi ya Whatsapp	"Mtandao wa Whatsapp umekuwa ukisaidia kuimarisha umoja na urafiki baina ya watumiaji na hasa wanafamilia na marafiki ambao wanaishi mbali kwa kipindi kirefu.  Huwaruhusu mashangazi na wajomba  kwa mfano, kuhakikisha kila mmoja ndani ya familia anachangia mchango wa harusi, kilio, sherehe za kufungua nyumba mpya au tukio lolote jingine ambalo linawafurahisha wao.  Kwa upande mwingine Mtandao wa WhatsApp  umekuwa kiunganishi cha kuwaunganisha watu kwa ajili ya kuchangisha pesa,   hususan za kuandaa harusi miongoni mwa watu wa familia mojo, marafiki na hata kuandaa sherehe mbali mbali, kuwaunganisha watu wanaofanya kazi moja au biashara kwa lengo kufanikisha malengo yao ya kikazi.   Hatahivyo kwa  baadhi mtandao huu umekuwa kero hususani pale watumiaji wake wanapounda makundi yanayolenga maslahi yao ya binafsi na kuwaingiza watu kwenye makundi hayo bila kuwafahamisha lengo la kikundi.  Kwa baadhi, jumbe, picha , vibonzo vinavyoonesha hisia za msomaji(meme) vinavyoendelea kumwagika katika makundi ya kumbi hizi vimekuwa kero kubwa.  Wakati mwingine mtumiaji wa Whatsapp huingizwa kwenye kikundi ambacho hata hamfahamu mtu  mwingine au , hata kama wajumbe wengine huwafahamu  Lakini je unawezaje kuondoka katika kundi la Whatsapp bila kugunduliwa na watu wengine?  Hili haliwezekani. Kusema kweli hadi kufikia leo hii hakuna vyovyote unavyowerza kukweka ukumbi huu pasipo watu wengine kujua kuwa umetoka.  Ukitumia njia ya kuondoka kwenye kikundi (leave group) programu hii itatuma ujumbe kwa wajumbe wote wa kikundi cha Whatsapp ukionesha  jina lako kwamba umeondoka ukumbini. Na kama ni kikundi cha familia basi baadhi watataka uelezee kwanini umeondoka na baadhi wakijaribu kubashiri ni kwanini umeondoka ukumbini.  Wengi wangependelea kuondoka kwenye makundi ya Whatsapp bila kutambuliwa na mtu yeyote, lakini kwa bahati mbaya  WhatsApp haikutoa chaguo hilo  kwa wateja wake.   Kusema ukweli kuna watu wengi ambao wangependa kwa sababu moja au nyingine kujiondoa kwenye makundi haya ya Whatsapp  Lakini inapokuja katika suala la familia, suala hili  linakuwa gumu mno.  Kwa mfano Murielle Alapini, ambaye ni mkufunzi wa usafi kwa njia ya digitali, anaamini kuwa kikundi cha Whatsapp hakipaswi kuwa tatizo kwa mtumiaji. Una uhuru wa kuondoka ukumbini. Kama huhisi vyema kuwa katika kikundi, unaondoka, ''anadai.   Jibu ni rahisi, anasema mkazi huyu wa Kinshasa DRC : ''Wakati nilipoingizwa kwenye  kikundi cha familia, sikuwa nimeambiwa mapema. Nilijipata nipo ndani tu siku moja. Lakini sikuondoka. Nimo. Lakini bila shaka siandiki chochote. Sijibu ujumbe wowote,  lakini siwezi kuondoka  kwasababu familia ni kitu kitakatifu. ''  Na kama unataka kujiondoa ukumbini, unaweza kufanya nini?  Tusikate tamaa. Kwasababu suluhu mbadala zipo  Mbinu rahisi ya kuondoka katika kikundi cha  WhatsApp  ni kuacha kuamua kufunga au kuzima taarifa za kikundi zinazokuarifu kuwa ujumbe umetumwa.  Kwa namna hii hautakuwa ukifahamishwa kuhusu mazungumzo yanayoendelea  ndani ya kikundi cha WhatsApp.  Unaweza kuwa unafuatilia mazungumzo pale unapohisi kufanya hivyo.  Hivi ndivyo unavyozima taarifa za kikundi: nenda wenye - Mipangilio (Settings) kwenye kikundi chako cha WhatsApp. Bofya  'Notifications'. Hapo utaona chaguo la  Taarifa za Kikundi 'Group Notifications'  chini utaona kipengele kinachoonesha 'Alerts'. Bofya uzime kikundi cha WhatsApp.  Weka kikundi cha Whatsapp katika (kumbukumbu) au Archive  Chaguo la  kukiweka kikundi kwenye kitengo cha kumbukumbu na kuzuia taarifa za  kikundi linawezekana. Hivi ndivyo unavyotakiwa kufanya : unafungua WhatsApp, nenda kwa jina la kikundi, bofya kwa muda mrefu na usogeze upande wa kushoto, ambapo utaweza kuona chaguo la  kumbukumbu '' Archive ''. Unabonyeza tu na hilo linafanyika.  Subiri katikati ya usiku wa tarehe 31 Disemba. Kulingana na  Mounass, ambaye hakupenda jina lake litajwe, kitu bora zaidi ni kusubiri hadi tarehe Disemba 31 wakati kikundi cha Whatsapp kinapokuwa na ujumbe mwingi, video na vibonzo  vya kila aina.  Hapo unaweza kutoweka kwa urahisi  na kufanikiwa kujiondoa ukumbini huku ukiomba sana ujumbe maarufu unaoonesha (kwa jina lako) umeondoka( left)  kwenye kikundi "" hautaonekana miongoni mwa mamia ya ujumbe wa kutakiana heri ya mwaka mpya .  Pia una chaguo la kuanzisha mjadala katika kikundi , utakaomkera kila mtu hadi  uondolewe nje ya ukumbi wa Whatsapp.  Mbinu hii  ilipendekezwa na mtumiaji wa Whatsapp kwa jina Raissa. Na inaonekana ilifaa sana familia hii ya Benin.  ""Kuna mmoja wa madada zetu ambaye alitoa maoni yasiyofaa kumhusu dada yetu mwingine. Malumbano yalianza, wakaanza kuitana majina. Hatimaye kikundi kilivunjwa mara moja. Familia nyingine mmoja wao alianzisha kikundi. Lakini hakuna hata mmoja aliyeandika chochote ndani yake "" alisema Bi Claudine mmoja wa wajumbe wa kikundi hicho.  Mtandao huo wa ujumbe ulianzishwa na Facebook mwaka  2014 na kwa sasa una watumiaji bilioni mbili kote duniani.  Ripoti ya taasisi ya The Quartz Africa ya mwaka  2018 tayari ilionesha kuwa usajili wa watu katika mtandao huo ulikuwa ukiongezeka kwa kazi barani Afrika.  Kenya inaongoza katika orodha ya watumiaji wa mtandao wa  WhatsApp kwa usajili wa  (97%), huku Afrika Kusini wakisajili kwa  (96%)  na  Nigeria (95%) zikichukua nafasi ya pili na ya tatu kulingana na ripoti ya  GlobalWebIndex, ya mwaka 2020."	https://www.bbc.com/swahili/habari-58516287
business	Mageuzi ya Macron ya hazina ya uzeeni yaibua maandamanao makubwa kuwahi kushuhudiwa kwa miaka	"Mgomo wa kitaifa umeathiri shule na usafiri wa umma nchini  Ufaransa. Wafanyakazi wameghabishwa na mpango wa kuwalazimisha kustaafu kuchelewa ama malipo yao ya uzeeni yapunguzwe. Maafisa wa polisi, mawakili, wafanyakazi wa hospitali na viwanja vya ndege wameungana na wafanyakazi wa mashuleni na sekta ya usafiri wa umma katika mgomo wa kitaifa ambao huenda ukajumuisha mamilioni ya watu. Maandamano hayo makubwa ambayo hayajawahi kushuhudiwa kwa miaka mingi yaliidhinishwa na chama cha wafanyakazi ambacho hakijafurahishwa na mipango ya rais Macron ya kutaka kuanzisha mfumo wa malipo ya uzeeni ambapo kila siku moja iliyofanyiwa kazi inapata alama kwaajili ya mapato ya pensheni ya siku za usoni. Mamlaka imekuwa ikijaribu kuweka mipango ya kuanzisha mfumo huo. Gazeti la Ufaransa la Le Monde, limeelezea siku hii ya Alhamisi kama ""mtihani mkubwa kwa Macron"", na kuandika: ""Siku zijazo kuanzia sasa kiongozi wa taifa atalazimika kufanya maamuzi."" Maandamano yanatarajiwa kuendelea na baadhi ya viongozi wa vyama vya wafanyakazi wameonya kwamba mgomo huo utaendelea hado pale Bwana Macron atakapoachana na ahadi yake ya wakati wa kampeni ya kubadilisha mfumo wa malipo ya uzeeni. Matokeo ya kura ya maoni yameonesha kwamba asilimia 69 ya wafanyakazi wa umma wanaounga mkono mgomo huo wengi wao wakiwa ni kati ya umri wa miaka 18 hadi 34. Utawala wa Bwana Macron unatarajia kutojirejelelea kwa mgomo mkubwa wa kitaifa kuhusu mabadiliko ya mfumo wa  pensheni uliofanyikwa mwaka 1995, ambao ulisambaratisha mfumo wa usafiri wa umma kwa wiki tatu na hatimaye serikali ililazimika kubadilisha maamuzi yake Usafiri wa umma umeathirka pakubwa huku asilimia 90 ya safari za treni za mwendo kasi na zile za kawaida zikifutwa. Mjini Paris, ni njia tano tu kati ya 16 za usafiri wa treni zinazofanyakazi. Treni za safari za kimataifa kama Eurostar na Thalys pia zimeathirika huku kampuni ya Eurostar ikitangaza kupunguza safari zake hadi Desemba 10. Vilevile, safari nyingi za ndege zimefutwa. Usafiri wa umma umeathirka pakubwa huku asilimia 90 ya safari za treni za mwendo kasi na zile za kawaida zikifutwa. Mjini Paris, ni njia tano tu kati ya 16 za usafiri wa treni zinazofanyakazi. Treni za safari za kimataifa kama Eurostar na Thalys pia zimeathirika huku kampuni ya Eurostar ikitangaza kupunguza safari zake hadi Desemba 10. Vilevile, safari nyingi za ndege zimefutwa. Shirika la Air France limetangaza kufuta asilimia 30 ya safari zake za ndani pamoja na asilimia 30 ya safari zake za kimataifa za muda mfupi kwa sababu ya kukosekana kwa waongoza ndege angani. Ndege ya gaharama za chini ya EasyJet imefuta safari zake 223 za ndani pamoja na safari za kimataifa za muda mfupi, na kutaka abiria watarajie kucheleshwa kwa safari zao. Wauguzi, wafanyakazi wa hospitali, mawakili, maafisa wa polisi, waokotaji takataka, na wafanyakazi katika sekta ya nishati ni miongoni mwa wanaoandamana. Wizara ya afya ya Ufaransa imesema bado haijafahamika hospitali zitaathirika kwa kiwango gani lakini wamejiweka sawa kukabliana na athari za mgoro huo. Wazazi wenye watoto wa shule ya msingi pia wataathirika. Chama kikubwa cha walimu wa shule ya msingi kimesema kinatarajia shule zaidi ya nne kati ya kumi kufungwa kote nchini humo. Karibia asilimia 70 ya walimu wa shule za msingi wanatarajiwa kushiriki maandamano hayo. Chama cha walimu wa sekondari kinatarajia walimu asilimia 60 kushiriki mgomo japo shule zitaendelea kufunza. Wakulima ambao kiwango chao cha pensheni ni cha chini zaidi nchini humo wamesema hawatashiriki mgomo huo. Vuguvugu la ""yellow-vest"" kwa jina jingine ""gilets jaunes"" limethibisha kushirika maandamano hayo. Vuguvugu hil o lilianzishwa mwaka 2018 ambali lilianzishwa na waandamanaji waliopinga vikali  kuongezeka kwa kodi ya mafuta ya dizeli lakini kwa sasa limepanuka zaidi na kuanza kuangazia kuongezeka kwa gharama ya maisha na sera za kiuchumi za rais Macron. Mageuzi ya akiba ya uzeeni ya Macron  ni kweli ni yenye utata? Kwa sasa Ufaransa ina mifumo kadhaa ya malipo ya uzeeni na Bwana Macron anataka kuundwe mfumo mmoja ambao alisema hautakuwa na mapendeleo kwa kundi lolote. Mpango wake mpya unalenga kutoa alama kila siku ambayo mtu atafanyakazi, na baadaye alama hizo zibadilishwe kuwa mapato ya uzeeni. Katika kipindi cha miaka 10 iliyopita, umri wa kustaafu uliongezwa kutoka miaka 60 hadi 62 lakini bado umri huo ni wa chini mno ukilinganishwa na mataifa mengine yaliyoendelea. Mfano umri wa kustaafu Uingereza ni miaka 66."	https://www.bbc.com/swahili/habari-50673844
politics	Wanawake wa Afghanstan wapigwa marufuku kwenda safari ndefu wenyewe bila wanaume	"Taliban imesema wanawake wa Afghanistan wanaotaka kusafiri umbali mrefu kwa barabara wanapaswa kupatiwa usafiri ikiwa tu wataandamana na ndugu zao wa kiume. Maagizo hayo, yaliyotolewa siku ya Jumapili, ni yakiwa ni marufuku ya hivi karibuni katika haki za wanawake tangu kundi hilo la Kiislamu kuchukua  madaraka mwezi Agosti. Shule nyingi za sekondari bado zimefungwa kwa wasichana, wakati wanawake wengi wamepigwa marufuku kufanya kazi. Shirika la kutetea haki  la Human Rights Watch lilisema marufuku hayo mapya yanawapelekea kuwafanya wanawake kuwa wafungwa. Heather Barr, mkurugenzi msaidizi wa kundi la haki za wanawake, aliliambia shirika la habari la AFP agizo hilo ""kufunga fursa kwa [wanawake] kuweza kutembea kwa uhuru"" au ""kuweza kukimbia ikiwa kama wanakabiliwa na unyanyasaji majumbani"". Agizo la hivi karibuni, lililotolewa na wizara ya Kukuza Utu na kinga ya Makamu wa Taliban, lilisema wanawake wanaosafiri kwa zaidi ya maili 45 (72km) wanapaswa kusindikizwa na mwanafamilia wa karibu wa kiume. ""Nilijisikia vibaya sana,"" Fatima, mkunga anayeishi Kabul, aliiambia BBC, akijibu agizo hilo. ""Siwezi kwenda nje kwa kujitegemea. Nifanye nini ikiwa mimi au mtoto wangu ni mgonjwa na mume wangu hapatikani?"" Aliongeza: ""Taliban waliteka furaha yetu kutoka kwetu... Nimepoteza uhuru na furaha yangu."" Waraka huo unatoa wito kwa wamiliki wa magari kukataa kuwaendea wanawake wasiojifunika uso, au hijabu, ingawa haisemi ni aina gani ya vazi la kutumia. Wanawake wengi wa Afghanistan tayari wanavaa hijabu. Pia ilipiga marufuku uchezaji wa muziki kwenye magari. Tangu Taliban ichukue mamlaka baada ya kuondoka kwa majeshi ya Marekani na washirika wake, mamlaka hayo yawamewaambia wafanyakazi wengi wa kike kubaki nyumbani wakati shule za sekondari zikiwa zimefunguliwa kwa ajili ya wavulana na walimu wa kiume pekee. Taliban wanasema vikwazo hivyo ni vya ""muda"" na viko mahali pekee ili kuhakikisha maeneo yote ya kazi na mazingira ya kujifunzia ni ""salama"" kwa wanawake na wasichana. Wakati wa utawala wao wa awali katika miaka ya 1990, wanawake walizuiwa kupata elimu na mahali pa kazi. Mwezi uliopita, kikundi hicho kilipiga marufuku wanawake kuonekana katika tamthilia za televisheni na kuwaamuru wanahabari na watangazaji wa kike kuvaa hijabu kwenye skrini. Mataifa wafadhili yamewaambia Taliban kwamba lazima waheshimu haki za wanawake kabla ya kurejesha msaada wa kifedha. Nchi inakabiliwa na mzozo mkubwa wa kibinadamu na kiuchumi unaofanywa kuwa mbaya zaidi na kuondolewa kwa msaada wa kimataifa baada ya kundi hilo kuchukua madaraka."	https://www.bbc.com/swahili/59779612
technology	Kampuni ya mtandao wa kijamii ya Trump yapata dola bilioni 1 kutoka kwa wawekezaji	"Mradi mpya wa Donald Trump wa mtandao wa kijamii umechangisha $1bn (£755m) kutoka kwa wawekezaji kabla ya kuorodheshwa katika soko la hisa. Taasisi ya habari na teknolojia ya Trump inatarajia  kuzindua programu  hiyo ya mitandao ya kijamii uitwayo Truth Social mapema mwaka ujao. Haya yanajiri wakati Bw Trump akiwa amepigwa marufuku kutoka kwa Twitter na Facebook kufuatia shambulio la Ikulu ya Marekani mwezi Januari. ""$1bn imetuma ujumbe muhimu kwa makampuni makubwa yateknolojia kwamba udhibiti na ubaguzi wa kisiasa lazima ukomeshwe,"" alisema. ""Kadiri karatasi yetu ya usawa inavyoongezeka, taasisi ya Trump Media & Technology itakuwa katika nafasi nzuri ya kupambana dhidi ya udhalimu wa makampuni makubwa ya teknolojia."" Bw Trump alitangaza mipango ya kuzindua mtandao wa Kijamii wa Truth (Ukweli ) mapema mwaka huu, akisema itaruhusu mazungumzo ""bila ubaguzi kwa misingi ya itikadi za kisiasa"". Kampuni ya habari na teknolojia ya Trump inashirikiana na Digital World Acquisition katika mradi huo. Siku ya Jumamosi, walisema wamechangisha $1bn kutoka kwa ""kundi tofauti la wawekezaji wa taasisi"" bila kufichua wao ni nani. Kwa mujibu wa ripoti, mradi huo wa mitandao ya kijamii sasa una thamani ya karibu $4bn. Inasisitiza uwezo wa rais huyo wa zamani wa Marekani kuvutia uungwaji mkono mkubwa wa kifedha licha ya utata uliozingira wakati wake wa uongozi. Bwana Trump alipigwa marufuku ya kutumia majukwaa makubwa ya mitandao ya kijamii baada ya shambulio la Januari 6 la wafuasi wake kwenye Ikulu ya Marekani huko Washington DC huku kukiwa na wasiwasi kwamba rais wa wakati huo angechochea ghasia zaidi. Ilikuja baada ya Bw Trump kutoa madai, bila ushahidi, ya udanganyifu ulioenea katika uchaguzi wa urais wa mwaka jana. Makampuni mengi ya Wall Street yalipuuza fursa ya kuwekeza katika mradi mpya wa rais huyo wa zamani, kwa mujibu wa Reuters. Lakini baadhi ya fedha, makampuni ya uwekezaji wa familia na watu binafsi wenye thamani ya juu wameiunga mkono. Bw Trump alikuwa na wafuasi milioni 89 kwenye Twitter, milioni 33 kwenye Facebook na milioni 24.5 kwenye Instagram wakati huo alipozuiwa, kulingana na wasilisho kwenye tovuti ya kampuni yake. Pia ameacha mara kwa mara vidokezo kwamba anaweza kuwania urais tena mnamo 2024."	https://www.bbc.com/swahili/59538353
politics	Matokeo ya Uchaguzi Kenya 2022: Vigogo wa Raila Odinga na Uhuru Kenyatta waliolambishwa sakafu	Wandani wa Rais Uhuru Kenyatta akiwemo kinara wa walio wengi bungeni Amos Kimunya, Mkurugenzi wa Uchaguzi katika chama cha Jubilee Kanini Kega, katibu mkuu wa Jubilee Jeremia Kioni ni miongoni mwa viongozi waliokubali kushindwa baada ya uchaguzi mkuu wa tarehe tisa. Viongozi hao walimuunga mkono Raila Odinga aliyekuwa akiungwa mkono na Uhuru Kenyatta katika kinyang'anyiro hicho wakijua kwamba kulikuwa na uwezekano mkubwa kupoteza viti vyao kutokana na wimbi la chama cha UDA katika eneo la Mlima Kenya. Wimbi la chama cha UDA cha William Ruto liliwafurusha viongozi wote wa eneo hilo waliokuwa wakimuunga Raila Odinga wa Muungano wa Azimio. Chama cha Jubilee cha Uhuru Kenyatta kilikuwa na wagombea wengi waliowania na wengine kutetea viti vyao katika eneo la Mlima Kenya. Wakikiri kushindwa kwao viongozi hao walisema kwamba wapinzani wao walikuwa wamechukua uongozi mkubwa wakati wa kuhesabiwa kwa kura. Bwana Kimunya, ambaye alichukua nafasi ya Mbunge wa Garissa mjini, Aden Duale kama kiongozi wa wengi bungeni mwaka 2020 baada ya mzozo kati ya Rais Kenyatta na naibu wake William Ruto, alishindwa na aliyekuwa mbunge wa Bunge la Afrika Mashariki, Bi Wanjiku Muhia wa chama cha William Ruto cha United Democratic Alliance (UDA). Bwana Kega, ambaye alikuwa akiwania muhula wa tatu hakuwa na bahati kwani kura zilizohesabiwa zilionesha kwamba mpinzani wake kutoka chama cha UDA Njoroge Wainaina alikuwa akiongoza kwa wingi wa kura. Kwa upande wake bwana Kioni alipoteza kwa mgombea wa chama cha UDA bwana George Gachagua. Viilevile mbunge wa siku nyingi katika eneo la Taita Taveta Naomi Shaban amekiri kushindwa katika harakati zake za kuchaguliwa kwa muhula wa tano na mgombea wa chama cha Wiper. Naomi ambaye amekuwa akimuunga mkono Uhuru kenyatta aliwaambia wafuasi wake kwamba matokeo ya mapema yaliotolewa na tume ya Uchaguzi ya IEBC yalionesha kwamba hatohifadhi. Naomi  aliyejiunga  na siasa mwaka 2002 ni mmoja ya wanasiasa wakongwe kutoka pwani ya kenya. Kwingineko mgombea mwenza wa Raila Odinga Martha Karua aliyeteuliwa kuwa mgombea kwa lengo la kuvutia kura ya mlima Kenya katika Muungano wa Azimio pia naye hakuweza kuhimili kishindo cha wimbi la chama cha UDA mlima Kenya. Martha Karua ambaye alimshinda Kalonzo Musyoka na wagombea wengine waliokuwa wakiwania wadhfa huo wa mgombea mwenza anatoka katika eneo bunge la Gichugu kaunti ya Kirinyaga. Kulingana na matokeo ya mapema ya eneo hilo wapiga kura wa eneo bunge la Gichugu ambalo Bi Karua  aliwahi kuwa mbunge walimpigia  kura kwa wingi mpinzani wake William Ruto. Hatua hiyo imezua mjadala katika mitandao ya kijamii miongoni mwa wafuasi wa Muungano wa Azimio iwapo ushawishi wa mgombea mwenza  wa Raila Odinga katika eneo la Mlima Kenya ulimsaidia. Katika uchaguzi uliopita Raila Odinga alidaiwa kupata asilimia 3 pekee ya kura za eneo hilo lenye idadi kubwa ya wapiga kura  nchini Kenya.	https://www.bbc.com/swahili/habari-62503443
sports	John Mikel Obi: Kuitosa United na kuichagua Chelsea ulikuwa 'uamuzi bora zaidi maishani mwangu'	"Nahodha wa zamani wa Nigeria John Mikel Obi anasema kuchagua kujiunga naChelsea na kuitosa Manchester United katika uhamisho uliokumbwa na utata mkubwa mwaka 2006 ulikuwa ""uamuzi bora"" kaika maisha yake ya soka. Kiungo huyo aliyestaafu soka wiki iliyopita akiwa na umri wa miaka 35, alijikuta katika ya mzozo mkali ukizihushisha 'Red Devils' na The Blues mwaka 2005, kabla ya kusajiliwa mwaka uliofuata. Uamuzi wake wa kuhamia London, baada ya awali kutia saini Manchester United akitokea klabu ya Norway, Lyn Oslo, hatimaye umeonekana kuwa ni uamuzi uliokuwa na manufaa. Mikel alikua mmoja wa wachezaji wenye mafanikio zaidi katika klabu hiyo, akishinda Ligi ya Mabingwa Ulaya, Kombe la Europa, Ubingwa wa Ligi Kuu mara mbili, Kombe la ligi mara mbili na Vikombe vinne vya kombe la FA katika kipindi cha miaka 11 ambacho kilimalizika alipoondoka Stamford Bridge mnamo 2017. ""Sijutii uamuzi wowote niliofanya kwa sababu nilifurahia kila kitu nilichofanikisha nikiwa Chelsea - ni uamuzi bora zaidi ambao nimewahi kufanya maishani mwangu,"" Mikel aliiambia BBC Sport Africa. ""Nilisaini mkataba wa awali wa Manchester United nilipokuwa na umri wa miaka 17. Ukiwa mtoto na unamwona Sir Alex Ferguson akiwa mbele yako ameshika mkataba, bila shaka utasukumwa (kusaini)."" Chelsea waliokuwa na imani kusaini kwao, walishtuka kusikia amesaini kwa wapinzani wao. Wakala wake John Shittu alifunga safari mara moja hadi Oslo kuchukua na mchezaji kumpeleka London. Klabu yake ya Lyn ikatangaza kutoonekana kwake, ametokweka. Habari hizo zilienea kwenye vyombo vyote vya habari Norway, kukiwa na ripoti potofu kwamba huenda Mikel alikuwa ametekwa nyara. ""Ulikuwa utoto na mara tu Chelsea iliposikia habari hizo, walikuja na kuniondoa Norway,"" anakumbuka mshindi huyo wa Kombe la Mataifa ya Afrika 2013. ""Hapo ndipo watu walianza kusema kwamba nilitekwa nyara. Haukuwa wakati mzuri kwangu wakati huo. Nilitaka tu kucheza soka kwa sababu nilikuwa mdogo sana."" Mchezaji huyo mwenye umri wa miaka 35 alianza maisha yake ya soka kama kiungo mshambuliaji na bila shaka alikuwa mmoja wa wachezaji bora katika nafasi hiyo katika soka la vijana. Shuti lake akicheza namba 10 nyuma ya washambuliaji na timu za Nigeria za Chini ya 17 na 20, na kusaidia timu hiyo kufika fainali ya Kombe la Dunia la U20 mwaka 2005. Baada ya kushinda medali ya fedha kwenye michuano hao ya vijana nchini Uholanzi, Mikel alikamilisha uhamisho wake wa muda mrefu kwenda Chelsea mwaka mmoja baadaye. Bosi wa The Blues Jose Mourinho alimbadilisha Mnigeria huyo kutoka kiungo mshambuliaji na kuwa kiungo mkabaji - jukumu ambalo alicheza katika muda wote wa kukaa kwake katika klabu hiyo ya London Magharibi lakini ambalo lilidharauliwa na mashabiki wa soka nyumbani. Nigeria walitaka kumuona Mikel akifanya vyema akiwa kama kiungo mshambuliaji, huku wengi wakikosoa jukumu lake jipya katika klabu ya Chelsea, la kiungo mkabaji. Lakini Mikel anasisitiza kuwa hakuwa na tatizo na kubadili namba kuwa mchezaji wa ulinzi. Mourinho aliamua kwamba alitaka nicheze nafasi ya kiungo cha ulinzi. Mwisho wa siku, yeye ndiye kocha na alifanya uamuzi,"" Mikel alikumbuka. ""Tulizungumza na alihisi kwamba kwa sababu ya wachezaji wakubwa wa kiungo aliokuwa nao kwenye kikosi chake Chelsea kwamba nilipaswa kucheza nafasi ya kiungo wa ulinzi. ""[Claude] Makelele alikuwa anamalizia soka lake Chelsea, hivyo Mourinho alitaka nichukue mikoba ya Makelele."" Mikel aliichezea Nigeria mechi 89, akicheza fainali Kombe la Dunia mara mbili na kusaidia Waafrika Magharibi hao kushinda Kombe la Mataifa ya 2013, kabla ya kutangaza kustaafu soka ya kimataifa miaka mitatu iliyopita. ""Siku zote nilitaka kushinda Ligi ya Mabingwa kwa sababu ni mashindano bora zaidi ya kandanda ulimwenguni mbali na Kombe la Dunia,"" aliongeza. ""Kwa wakati huo kushinda kitu na timu ya taifa lilikuwa jambo nzuri. Nikiwa mtoto nilikuwa nawatazama mastaa kama Jay-Jay Okocha na Kanu, nilisema nataka kushinda kitu nikiwa na timu ya taifa. ""Nina furaha sana kuweza kufanya hivyo. Nitawaweka wote wawili juu kama nyara zangu ninazozipenda sana."" Baada ya kuanza soka lake akiwa kwene kituo cha kulea vipaji cha Jos, Mikel ana nia ya kuwa na jukwa kama hilo kwa ajili ya watoto wengine kuishi katika ndoto zao, pia. Yuko tayari kutumia mradi wake mpya wa 'Back2Base' uliozinduliwa hivi majuzi mjini Lagos ili kuwasaidia vijana wa Nigeria wenye vipaji. ""Tunataka kwenda kupata vipaji hivi vipya vya watoto hawa ambao tunajua wanaweza kuwa wakubwa maishani."" Mmoja wa wanasoka mahiri wa Nigeria, Mikel anataka kutumia kujuana kwakwe na watu kadhaa barani Ulaya ili kuwafahamisha wachezaji wa kipekee waliogunduliwa kwenye akademi yake. “Kama kipaji chochote kinalingana na kile tunachokitafuta, basi bila shaka tutawapa nafasi ya kwenda nje ya nchi,” alisema. ""Nimekuwa nje ya Nigeria kwa miaka mingi sana, nina juana na watu. Tunahitaji kwanza kabisa kuwafanya wajitambulishe hapa, kisha tutaona ni nani yuko tayari kwenda huko."""	https://www.bbc.com/swahili/articles/cp3v8jdkj74o
business	Fedha za msaada wa corona Tanzania zazua mjadala Bunge la Ulaya	"Msaada wa Euro Milioni 27 ambao Tanzania ilipokea mapema mwaka huu kutoka Umoja wa Ulaya (EU) kukabiliana na athari za corona umezua mjadala katika Bunge la Umoja huo. Mwenyekiti wa Kamati ya Mambo ya Nje wa Bunge hilo Dkt David McAllisster alihoji ni vigezo gani vilitumiwa na uongozi wa EU kutoa msaada kwa Tanzania ambayo ameituhumu kwa kutokuwa wazi juu ya taarifa za corona na kutofuata miongozo ya Shirika la Afya Duniani (WHO). ""Ninapata wakati mgumu kwamba tunatoa fedha kwa Tanzania ambayo haifuati kanuni za WHO, serikali haina ushirikiano... Nataka kujua vigezo na taratibu zilizotumika kutoa fedha, kufanya nini na zimetumikaje?"" alieleza Dk McAllister ambaye alitoa saa 48 (kuanzia jana asubuhi) kupata majibu kutoka kwa maafisa wa EU. Mwenyekiti huyo pia aligusia juu ya kuminywa kwa haki za binadamu na kutaka EU na washirika wake wahakikishe watetezi wa haki za binadamu wanalindwa Tanzania. Baadhi ya mitandao nchini Tanzania iliripoti juu ya tukio hilo na kudai kuwa Bunge la EU limepitisha azimio la kuiwekea vikwazo Tanzania, taarifa ambazo zimekanushwa na serikali ya Tanzania. Taarifa juu ya msaada huo awali zilitolewa Septemba 14 na Wizara ya Mambo ya Nje ya Tanzania. Taarifa hiyo ilimnukuu Rais wa Baraza la EU Bw. Charles Michel akisema kuwa msaada huo unalenga kujenga miundombinu ya maji na umeme kwenye zahanati na hospitali za serikali. ""Umoja wa Ulaya umesema uko tayari kutoa kiasi cha Euro milioni 27 sawa na takriban shilingi bilioni 70 za Tanzania kwa lengo la kusaidia mipango ya kukabiliana na janga la Covid 19 na madhara yake ya kiuchumi"" Nia ya msaada huu wa Umoja wa Ulaya ulikuja wakati Tanzania ikiwa imekwisha tangaza kumalizika kwa ugonjwa wa Corona nchini humo. Katika mkutano wa kampeni za uchaguzi, Rais wa Tanzania John Pombe Magufuli alisema kuwa shetani alitaka kuitawala dunia kupitia virusi vya corona lakini hana nafasi nchini Tanzania. Magufuli alisema kuwa ''haiwezekani kwa uchumi wa dunia kufungwa kwasababu ya ugonjwa'' Akizungumza katika mkutano huo Chato Geita, Magufuli alisema, bahati nzuri, serikali yake haikukubali shinikizo la kufunga shughuli za kiuchumi na kukaa nyumbani ''lockdown''. Tanzania inasemaje taarifa hii Balozi wa Tanzania nchini Ubelgiji na EU Jestus Nyamanga amekanusha vikali juu ya ripoti za kupitishwa kwa azimio la Bunge la EU dhidi ya Tanzania. Ameeleza kuwa kikao kilichoketi kilikuwa cha Kamati ya Mambo ya Nje na si Bunge lote. ""Umoja wa Ulaya haujasitisha misaada ya mikopo Tanzania"""	https://www.bbc.com/swahili/55012071
religion	Mchoro wa Ramani ulivyosaidia kukutanisha familia China	"Mwanamume mmoja wa China ambaye alitekwa nyara kwa zaidi ya miaka 30 iliyopita ameunganishwa tena na mama yake mzazi baada ya kuchora ramani ya kijiji chake cha utotoni kupitia  kumbukumbu zake. Li Jingwei alikuwa na umri wa miaka minne tu aliposhawishiwa kutoka nyumbani kwao na kuuzwa katika kituo cha kusafirisha watoto kinyume cha sheria. Tarehe 24 Desemba alionesha ramani iliyochorwa kwa mkono katika programu ya video, Douyin, ambayo polisi walilinganisha na kijiji kidogo na mwanamke ambaye mtoto wake wa kiume alitoweka. Baada ya vipimo vya DNA, waliukutanishwa tena katika kitongoji cha Yunnan siku ya Jumamosi. Pcha za video za kuungana kwao zinawaonyesha wawili hao wanakutana kwa mara ya kwanza baada ya miongo mitatu huku Li Jingwei akiondoa kwa uangalifu barakoa ya mamake ya kujikinga na virusi vya corona ili kumuangalia vizuri  kabla ya kuangua kilio na kumkumbatia. ""Miaka thelathini na tatu ya kungoja, usiku mwingi wa kutamani, na hatimaye ramani iliyochorwa kwa mkono kutokana na kumbukumbu, huu ni wakati  mahususi wa kuachiwa baada ya siku 13,"" Bw Li aliandika kwenye ukurasa wake wa Douyin kabla ya kukutana kwao kulikokuwa kukitarajiwa.""Asante, kila mtu ambaye amenisaidia kuungana na familia yangu."" Bw Li alitekwa karibu na mji wa kusini-magharibi wa Zhaotong katika kitongoji cha Yunnan mwaka wa 1989 na baadaye akauzwa kwa familia iliyokuwa ikiishi umbali wa zaidi ya kilomita 1,800. Sasa anaishi Guangdong kusini mwa Uchina, hakufanikiwa kuwauliza wazazi  walezi waliomu asili  au kutafuta hifadhidata za DNA kuhusu asili yake. Kwa hiyo aliamua  mtandao. ""Mimi ni mtoto ambaye natafuta nyumbani kwetu. Nilipelekwa Henan na jirani mwenye upara mwaka 1989, nilipokuwa na umri wa miaka minne,"" alisema kwenye video hiyo, ambayo imetumwa na maelfu kwenye mtandao. ""Hii ni ramani ya eneo la nyumbani kwangu ambayo nimeichora kutokana na kumbukumbu zangu,"" alisema akiinua ramani hiyo ya kijiji iliyochorwa hovyo, ambapo kulikuwa na vitu kama vile jengo ambalo aliamini kuwa ni shule, msitu wa mianzi na bwawa dogo. Utekaji nyara wa watoto si jambo geni nchini China, jamii ambayo inathamini sana kupata mtoto wa kiume. Watoto wengi hutekwa nyara wakiwa na umri mdogo na kuuzwa kwa familia nyingine. Mwaka wa 2015, ilikadiriwa kuwa watoto 20,000 hutekwa nyara kila mwaka. Mwaka 2021 kulikuwa na mifano mingi ya vijana waliounganishwa tena na wazazi wao wa kibaolojia baada ya kutokuwa nao kwa muda mrefu. Mwezi Julai 2021, Guo Gangtang aliunganishwa tena na mtoto wake wa kiume wa miaka 24 baada ya kutekwa nyara katika jimbo la Shandong."	https://www.bbc.com/swahili/habari-59892966
entertainment	Nyota Jesy Nelson hatohudhuria shughuli kadhaa za kimuziki.	Jesy Nelson amejiondoa kwenye fainali ya kipindi cha mashindano ya muziki kinachojumuisha wanabendi  cha Little Mix: The search :  Jessy alitarajiwa kuungana na wenzake katika kipindi hicho cha mashindano cha BBC lakini msemaji wa kikundi hicho amesema afya yake ni dhaifu. Little Mix wenyewe wametamba kwa vibao mbali mbali ikiwemo Reggaeton Lento.	https://www.bbc.com/swahili/gnb-54872245
sports	Tetesi za Soka Ulaya Jumatano 05.01.2022: Aubameyang, Haaland, Vlahovic, Kessie, Nketiah, Dembele	"Mkufunzi wa Juventus Massimiliano Allegri amekuwa mbele ya waandishi wa habari kabla ya mechi ya Serie A dhidi ya Napoli siku ya Alhamisi. Juve kwa sasa wako nyuma ya viongozi Inter Milan kwa pointi 12 na wako nyuma ya Napoli katika nafasi ya tatu kwa pointi tano lakini pia kulikuwa na gumzo kubwa kuhusu uhamisho wa kiungo wa Wales Aaron Ramsey na fowadi wa Uhispania Alvaro Morata. Akizungumzia wawili hao Allegri alisema: ""Aaron Ramsey ni mchezaji anayemaliza muda wake. Badala yake Alvaro Morata hataondoka, yeye ni mchezaji wa soka anayeangazia matokeo. ""Tatizo lake ni kwamba amepewa lebo isiyo sahihi. Yeye ni muhimu sana: Nilizungumza naye na nikamwambia asiondoke hapa. Kesi imefungwa."" Arsenal itapokea ofa ya mshambuliaji wa Gabon Pierre-Emerick Aubameyang, 32, ambaye anaweza kuondoka katika klabu hiyo mwezi huu. (Sky Sports) Gunners wametangaza ofa ya euro milioni 70 (£58.3m) kumnunua mshambuliaji wa Fiorentina na Serbia Dusan Vlahovic - hatua ambayo huenda ikamfanya kiungo wa kati wa Uruguay Lucas Torreira, 25, kuhamia klabu hiyo ya Serie A club kwa mkataba wa kudumu. (Gazzetta dello Sport - in Italian) Mshambuliaji wa Red Bull Salzburg Mjerumani Karim Adeyemi, 19, analengwa na Borussia Dortmund kuchukua nafasi ya mshambuliaji wa  Norway Erling Braut Haaland, 21.  Wachezaji wengine walio katika orodha ya na klabu hiyo ni mshambuliaji wa Fiorentina Vlahovic, Mshambuliaji wa Stuttgart na Austria Sasa Kalajdzic, 24, na mshambuliaji wa Benfica na Uruguay wa miaka  22- Darwin Nunez wote kutoka Ligi Kuu ya Ujerumani, maarufu Bundesliga. (Marca - in Spanish) Borussia Dortmund wanataka hatma ya Haaland kuamuliwa kabla dirisha la uhamisho wa Januari kufungwa. (Mirror) Mchambuliaji wa Flamengo Mbrazil  Brazil Gabriel Barbosa, 25, yuko tayari kujiunga na Newcastle United licha ya klabu hiyo kukabiliwa na tisho la kushukishwa daraja. (90min) Kiungo wa kati wa Uholanzi Donny van de Beek, 24, atatathmini chaguo lake Januari huku mchezaji huyo mwenye umri wa miaka 24 akifikiria kuondoka Manchester United. (ESPN) Mkufunzi wa Tottenham Antonio Conte bado hajakutana na mwenyekiti Daniel Levy kujadili uhamisho wa Januari. Kiungo wakati wa AC Milan na Ivory Coast Franck Kessie, 25, ni miongoni mwa wachezaji wanaolengwa na Mtaliano huyo. (Evening Standard) Klabu za Brighton na Crystal Palace zinapania kumsajili mshambuliaji wa w Arsenal Eddie Nketiah,22, mwezi huu wa Januari. (Sun) Roma anajiandaa kukamilisha uhamisho wa mkopo wa kiungo wa kati wa Arsenal Ainsley Maitland-Niles, 24, wiki. (ESPN) Paris St-Germain Wanaka kumsajili mshambuliaji wa Barcelona- Ousmane Dembele,24. (Mundo Deportivo - in Spanish) Barcelona itamuuza Dembele endapo winga huyo atakataa ofay a mwisho ya kandarasi. (Talksport) Kocha wa Manchester City Pep Guardiola yuko tayari kumuachilia mlinzi wa Uhispania Aymeric Laporte, 27, kuondoka katika klabu hiyo na kujiunga na Barcelona - lakini atafanya hivyo ikiwa watafikia mkataba utakaomwezesha kiungo wa kati wa Uholanza Frenkie de Jong, 24, kuhamia klabu hiyo ya Ligi ya Primia. (El Nacional, via Teamtalk) Mshambuliaji wa Italia Lorenzo Insigne atajiunga na klabu ya MLS yaToronto msimu wa joto baada ya nahoda huyo wa Napoli mwenye umri wa miaka 30 -old Napoli kukubali mshahara wa euro milioni 11. (Guardian)"	https://www.bbc.com/swahili/habari-59876876
politics	Raila Odinga:Mahakama ya Juu zaidi itakubali maombi yetu kwa sababu tuna ushahidi thabiti	Na Richard Kagoe BBC News, Nairobi Aliyekuwa Waziri Mkuu  wa Kenya Raila Odinga anasema ana imani kuwa Mahakama ya Juu itakubali maombi yao akitaja ushahidi thabiti katika kesi ya kupinga kutangazwa kwa mpinzani wake William Ruto kuwa Rais mteule kufuatia uchaguzi wa Agosti 9. Bw Odinga anasema ataheshimu matokeo ya uamuzi wa mahakama. Anasema uamuzi huo unaweza kuwa na athari kubwa katika michakato ya uchaguzi kote barani Afrika. Anasema mustakabali wa demokrasia barani Afrika uko hatarini akitoa mfano wa kurudi nyuma katika baadhi ya nchi za Afrika.  Akisisitiza kwamba wana Imani kwamba walishinda uchaguzi huu kwa kura nyingi zaidi, Raila amesema kwamba tatizo lilitokea wakati wa kurusha matokeo. ‘’Kulikuwa na tofauti kubwa kuhusu matokeo yaliokuwa katika sava ya Tume ya uchaguzi  IEBC na matokeo yaliokuwa yakitoka katika vituo vya kupiga kura’’, alisema Raila Raila amesema kwamba kulikuwa na uvamizi katika sava ya tume ya uchaguzi kutoka katika vituo vya kupigia kura na kwamba matokeo kutoka vituo vya kupigia kura yalikuwa yanavamiwa na kubadilishwa kabla ya kufikia sava ya Tume ya Uchaguzi. Amesema kwamba ni hatua hiyo iliosaidia kuongezwa kwa kura za mpinzani wake huku kura zake zikipunguzwa, ushahidi anaosema kwamba umewasilishwa mbele ya mahakama. Alisema kwamba pingamizi hiyo dhidi ya uchaguzi haisaidii Wakenya pekee, bali pia Jumuiya ya Afrika  na dunia kwa ujumla ili kuhakikisha kuwa kumepatikana tiba ya wizi wa kura. Alipoulizwa iwapo yuko tayari kukubali uamuzi wa mahakama, Raila amesema kwamba ndio atakubali kwani sio  mara ya kwanza kukubali matokeo. Anasema kwamba mwaka 2007 kulikuwa na mahakama ambayo haikuwa huru , tukakataa kwenda mahakamni na matokeo yakawa ghasia za baada ya uchaguzi zilizosababisha maafa mengi. ‘’Mwaka 2017, kura iliibiwa na mahakama ikakubaliana na sisi ikaitisha marudio tukaona kwamba ni makosa kurudia uchaguzi huo ilhali makosa hayajarekebishwa, hatuwezi kufanya kitu vile tulifanya hapo mbeleni na kuratajia matokeo tofauti , huo ni ujinga na ndio maana tukasusia huo uchaguzi’’, alisema Kiongozi huyo wa Muungano wa Azimio. ''Mara hii alisema Muungano wa Azimio unatarajia mahakama itatoa uamuzi ikubaliane na sisi na vilevile itoe uamuzi wa marekebisho''. Hatahivyo aliongezea kwamba Muungano huo hauwezi kutoa masharti kwani mahakama hiyo ina uhuru kutoa uamuzi wanaoona ni sawa. Mwanasiasa huyo aliongezea kwamba kesi hiyo ni mfano kwa ulimwengu mzima na kwamba mwishowe ni wananchi ndio watakaofaidika.	https://www.bbc.com/swahili/articles/c3gw1jrex3no
religion	Ziara ya Papa Afrika: Je, Afrika ndio inayotoa matumani ya kanisa katoliki?	"Papa Francis anaanza ziara yake ya mataifa matatu ya Afrika hii leo. Hii ni ziara yake ya nne barani Afrika toka achukue hatamu za uongozi wa Kanisa Katoliki Duniani mwaka 2013, ukilinganisha na mtangulizi wake Papa Benedict XVI, ambaye alizuru Afrika mara mbili tu katika uongozi wake wa miaka nane. Umuhimu wa Afrika kwa Kanisa Katoliki unaweza kuelezwa kwa maneno machache - ukuaji wa wafuasi. Utafiti unaonyesha kuwa Afrika ina ongezeko kubwa la idadi ya wafuasi wa kanisa Katoliki duniani, huku magharibi mwa Ulaya ambako kuna wakati kuliwahi kutambuliwa kama moyo wa ukristo lakini sasa hivi eneo hilo limekuwa sehemu ambayo haijihusishi na ukristo. Na wengi ambao wanajitambulisha kama wakristu magharibi mwa Ulaya huwa hawaendi kanisani mara   kwa mara . Na kufanya ukristo kuonekana kuwa unakuwa zaidi barani Afrika. Utafiti huo uliofanywa na 'Pew Research Center ' umeatabiri kuwa ifikapo  mwaka 2060 , wakristo wanne kati ya kumi watakuwa wametoka Afrika kusini mwa jangwa la sahara . Utafiti huo ambao umechapishwa na kituo cha utafiti nchini Marekani  umeonyesha kuwa kuwa katika kipindi cha kati ya mwaka 1980 na 2012 idadi ya wakatoliki imeongezeka kwa asilimia 57 kwa bilioni 1.2 huku ukuaji barani ulaya ni aslimia 6 ukilinganisha na Afrika ni asilimia 283. ""Nadhani kanisa katoliki hatma yake kwa siku za mbeleni ni Afrika"", alisema mtafiti  Nicolette Manglos-Weber ambaye ni Profesa msaidizi wa dini na jamii katika chuo kikuu cha Boston. Kanisa katoliki linakuwa kwa kasi barani Afrika kwa sababu ongezeko  la waumini pia linaongezeka kwa kasi tofauti na mabara mengine. Hata hivyo kuna sababu nyingine ambazo zinafanya kanisa katoliki likue kwa kasi na  miongoni mwa sababu hizo ni huduma za kijamii ambazo zinatolewa na kanisa hilo kwa kiwango kikubwa. ""Kanisa katoliki linatoa huduma ya hospiali, shule na huduma nyingine kwa jamii. Vitu ambavyo serikali za Afrika zimekuwa zikikabiliana na changamoto kuzitoa kwa wingi...Jukumu la kanisa kutoa huduma hizo imelifanya kuwa tofauti na makanisa mengine ya kiprotestanti au jumuiya za  kiislamu,"" Ms Manglos-Weber adds. Papa Francis a meweza  kuongeza wawakilishi wa Afrika katika nafasi za juu za kanisa hilo. Ingawa makadinari wengi bado wametoka Ulaya na kusini mwa Amerika, Papa amechagua makadinari 10 kutoka Afrika  tofauti na  sita ambao walichaguliwa na mtangulizi wake. Papa Francis anazielezea kuwa nchi za Afrika, Asia na  Amerika ya kusini kuwa ni eneo la kipato kidogo na cha kati. Papa huyo amejipatia sifa kuwa ni kiongozi wa askini wanyonge na ametoa kipaumbele kwa mabadiliko ya tabia nchi na kutokuwa na usawa Afrika. Papa tayari amewahi kutembelea nchi tano za Afrika-,Kenya, Uganda, Afrika ya kati, Misri na Morocco na katika ziara yae atatembelea Msumbiji na nchi za visiwani za  Madagascar na Mauritius. Mtangulizi wake alitembelea nchi tatu tu za Afrika. ""Baba huyu mtakatifu alitaka hoteli za bei na kukataa hoteli ya kifahari ambayo alichagulia akiwa Vatcan na kuulizia hoteli ya bei rahisi kwa wasaidizi wake, kiongozi wa kanisa nchini Msumbiji alinukuliwa akiviambia vyombo vya habari. Katika ziara yake nchini Kenya mwaka 2015 alitembelea Kenya na kutembelea kwenye nyumba duni za Kangemi zilizopo Nairobi na kuzungumzia kuhusu ukoloni mambo leo. Aliwahutubia umati wa watu kuwa analaani haki ambayo watu wanakosa na kuwafanya waangaike na kufananisha na jeraha au maisha duni. Katika ziara hiyo ya siku sita, Papa alieneza ujumbe wake wa Amani, maridhiano, mashauriano na kuchochea juhudi za kuzima migawanyiko. Akiwa nchini Kenya, Papa Francis alisema: ""Vijana ndio rasilimali yenye thamani zaidi kwa taifa. Kuwalinda, kuwekeza katika vijana, na kuwasaidia, ndiyo njia bora zaidi ya kuhakikisha siku njema za usoni zenye kufuata busara na maadili ya kiroho ya wazee wetu, maadili ambayo ndiyo nguzo ya jamii."" Papa alitumia Kiswahili kuhitimisha hotuba yake, akisema: ""Mungu abariki Kenya!"" Alikuwa ameandika maneno yayo hayo kwenye akaunti yake ya mtandao wa kijamii wa Twitter alipokuwa safarini, saa moja hivi kabla ya kuwasili Kenya. Kando na Papa Francis, Mapapa wawili wengine wamewahi kuzuru mataifa ya Afrika. Wa kwanza alikuwa Papa Paul VI aliyezuru Uganda mwaka 1969. Baadaye Mtakatifu John Paul II alizuru mataifa 42 ya Afrika akitembelea Kenya mwaka 1980, mwaka 1985 na mwaka 1995; Uganda mwaka 1993; na Jamhuri ya Afrika ya Kati 1975."	https://www.bbc.com/swahili/habari-49579371
