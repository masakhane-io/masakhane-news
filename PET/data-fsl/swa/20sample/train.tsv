religion	Uhalifu dhidi ya Mungu unaotumiwa na Iran kuwanyonga wandamanaji ni wa aina gani?	"Ni kosa ambalo mahakama nchini Iran  hulielezea kama uhalifu mbaya sana, kwani , adhabu yake kulingana na muktadha wa sheria ya Kiislamu, ni hukumu ya kifo: uhalifu wa ‘’chuki dhidi ya Mungu’’ au ""moharebeh"". Jamuhuri ya Kiislamu ya Iran imewahukumu mamia ya watu kwa kosa hili. Wiki hii, iliwanyonga waandamanaji wawili kuhusiana na maandamano ambayo yamekuwa yakifanyika  kote nchini humo tangu mwezi septemba kufuatia kifo cha kijana wa kike ambaye alikamatwa na polisi wa maadili kwa kuvaa hijabu, au kilemba cha Kiislamu  kwa namna isivyofaa. Mohsen Shekari na  Majidreza Rahnavard, wote wakiwa na umri wa miaka 23,  walinyongwa katika kipindi cha saa chache baada ya kupatikana na hatia ya  moharebeh  na mahakama ya nchi hiyo. Shekari  alipatikana na hatia ya kumshambulia mwanajeshi  wa Basij Resistance Force kwa upanga mjini Tehran, huku Rahnavard  akihukumiwa kwa madai ya kuwauwa wanajeshi wawili wa kikundi hicho. Mashirika ya kutetea haki za binadamu yalipinga hukumu hiyo huku yakesema kuwa waandamanaji walihukumiwa kifo katika mahakama zisizo halali na mchakato wa kisheria unaofaa haukufuatwa yakionya kuhusu   ""hatari kubwa ya  kunyongwa kwa waandamanaji wengi "" . Walisema kuwa watu binafsi walioshutumiwa kwa  uhalifu wa moharebeh  hawana haki ya kupata mawakili huru na nyingi kati ya kesi hizi ziliendeshwa kwa misingi ya ushahidi wa kulazimishwa. La akushangaza zaidi,  kulingana na mtizamo wa sheria ya kitamaduni, kosa linaweza kutafsiriwa kwa namna mbali mbali. ""mashitaka yanategemea Imani ya jaji kwamba vita vimeanzishwa  dhidi ya Mungu,"" anaelezea  Amir Azimi, mhariri mkuu wa Idhaa ya Persia  ya  BBC Baada ya Mapinduzi ya Iran ya mwaka 1979, sheria ya Iran ilianza kubadilika kutoka sheria isiyofuata dini yoyote na kuwa sharia (Sheria ya Kiislamu), anasema Amir Azimi. ""Kuundwa kwa Jamuhuri ya Kiislamu ya Iran kulianza na matumizi ya sheria hiyo kote nchini, kwani ni sheria ya maadili kwa Waislamu ,"" anasema Amir Azimi. Kulingana  kipengele cha 279  cha sheria ya Kiislamu, moharebeh  inaweza kumaanisha kuchora silaha kwa nia ya kushambulia maisha, mali au heshima ya watu au kuwatisha, ili kusababisha  ukosefu wa usalama katika mazingira. Hiyo ni moja ya misingi ya shutuma, zilizoelezewa na mhariri  mkuu wa Idhaa ya Persia ya BBC . ""iwapo mtu atachukua silaha( Inamaanisha kuwa anaweza kufyatua risasi)  na kuzitumia  'kumtisha mtu, wanachukuliwa kuwa wametekeleza  moharebeh . Kwahivyo , hapa inategemea na jinsi  itakavyotafsiriwa, na kwasababu vizuizi vya barabarani kila mara huwekwa wakati maandamano yanapofanyika, hata kama ni maandamano  ya amani, sawa na yale yanayoendelea sasa. Sehemu muhimu ya tafsiri ya uhalifu pia inategemea juu ya iwapo shambulio ni la mtu binafsi au la. Kwa mfano, iwapo mtu fulani atamuua mtu mwingine sio lazima apatikane na hatia ya moharebeh . ""Muuaji, iwapo atalipia uhalifu wake  au familia ya mhanga itaamua kumsamehe, hawezi kuepuka kuhukumiwa kunyongwa,"" anasema Azimi. Lakini katika maandamano, waandamanaji hawaelekezi hasira yao kwa yeyote, kwahiyo kitendo chao hakimlengi mtu binafsi. Kwa kisa hiki, wanakabiliwa na shitaka la moharebeh. Hilo linairuhusu sheria kutumiwa zaidi na zaidi  kisiasa. Ni sawa na ""kutisha"". Wanaharakati wengi wa kisiasa wamekamatwa,  kufungwa na kuhukumiwa kwa  kufanya maandamano. Kutokana na hali halisi ya kisiasa, utawala huitumia sheria hii dhidi ya upinzani a watu binafsi na makundi yanayoukosoa utawala, ambao marengo yao ya kisiasa inaweza kuonekana kwa  muktadha mwingine kama halali. Lakini nchini Iran watu hawa huwekwa katika hali ambayo inakuwa vigumu kwa wao kujitetea. ""Hilo limetokea kabla dhidi ya Wakurdi na jamii za walio wachache,"" anasema Amir Azimi. Shirika la haki za binadamu  la Iran lenye makao yake nchini Norway lilipinga hukumu ya kunyongwa dhidi ya wafungwa wanasiasa wa Kikurdi Loghman Moradi na Zanyar Moradi  mwezi wa septemba  2018, likidai kuwa walilazimishwa kukiri makis ana hawakuwa na uwakilishi unaofaa wa kisheria katika kesi dhidi yao.  Huu ni baadhi ya ukosoaji mkubwa dhidi ya utekelezwaji wa hukumu hiyo katika uhalifu huu, kwani washitakiwa hawawezi kupata mawakili binafsi wa kuwawakilishamahakama huwapatia wakili ambaye hurudia uamuzi wa jaji.  Kama mshitakiwa anaweza kumkodi wakili wake , hapewi ruhusa ya kuwasiliana naye na hakuna njia ya kutoa ushahidi mwingine. Huwezi pia kukata rufaa kwa hukumu  iliyotolewa. Viongozi wa Iran wameyaita maandamano ya ""ghasia"" zilizochochewa na maadui wa kigeni. ""Kwa mtazamo wa serikali, ni kwamba watu hawa wamedanganywa na maadui  wa kigeni kufanya fujo,"" Azimi anasema, "" kwahiyo iwapo utasema kuwa ulidanganywa haukuwa unaelewa kinachoendelea, unaweza kusamehewa ."" Katika miongo minne iliyopita Iran imewauwa maelfu ya watu wa kuwanyonga. Baada ya uchina , Iran ni nchi ya pili kwa kuwauwa watu wengi zaidi duniani kila mwaka."	https://www.bbc.com/swahili/articles/c72qy441dyzo
business	Ni kwanini Tanzania imekosoa makadirio ya benki ya dunia ya ukuaji wa uchumi wake	"Taasisi ya takwimu nchini Tanzania imesema kuwa inaweza kutathmini takwimu za ukuaji wa uchumi wake wa mwaka 2018  baada ya Benki ya dunia kutoa takwimu zilizoonyesha kiwango cha chini cha ukuaji wa uchumi wa nchi hiyo. Waziri wa fedha wa Tanzania aliliambia bunge mwezi uliopita kuwa kiwango cha ukuaji wa uchumi kilikuwa ni  7% mwaka jana. Benki ya dunia ambayo ilitoa  hesabu zake kwa misingi ya data za taifa , matarajio ya mwaka 2019 ya ukuaji  wa kiwango cha  5.4% - pia  ilitoa kiwango cha chini cha ukuaji chini ya kile kilichokuwa kimekadiriwa na na serikali cha  7.1%. Albina Chuwa, mkuu wa Taasisi ya Taifa ya Takwimu (NBS),  ametetea njia zake na namna alivyofikia kiwango hicho, Reuters linaripoti. ""Tumekwenda kote nchini kukusanya data halisi ,  sio sawa na mtu ambaye anakaa Washington na kutengeneza sampuli za pato la ndani la nchi (GDP) kwa niaba yako,""alisema Bi Albina kulingana na Reuters ""Kwa madhumuni ya mipango ya taifa, tutaendelea kutumia data rasmi za asilimia 7.0."" Lakini maafisa nchini humo watakutana na wawakilishi wa Benki ya Dunia mwezi Agosti kuchunguza vigezo vilivyotumiwa na benki hiyo. ""Kwa hiyo tunaweza kupata matokeo mengine na tathmini ya takwimu ya pato jumla la ndani la nchi -GDP  ,"" alisema. Kwa mujibu wa Benki ya Dunia uchumi wa taifa la Tanzania ulikua kwa asilimia 5.2 mwaka 2018 kulingana na benki ya dunia iliosema katika katika ripoti yake kuu mwaka huu. Ukuaji wa mwaka uliopita uliathiriwa na kushuka kwa viwango vya uwezekazji, mauzo katika mataifa ya kigeni na ukopeshaji katika sekta ya kibinfasi, ripoti hiyo imesema. Kulinga na Reuters, data inayohusiana na matumizi, uwekezaji na biashara inonyesha kwamba ukuaji huo ulipungua mwaka 2018. Rais John Pombe Magufuli alianzisha mpango wa kuimarisha sekta ya viwanda baada ya kuchukua hatamu mwaka 2015, akiwekeza mabilioni ya dola katika miundo msingi, ikiwemo barabara ya reli, kufufua uchukuzi wa kitaifa wa angani pamoja na kiwanda cha umeme. Lakini hatua ya serikali kuingilia sekta ya uchimbaji wa madini pamoja na ile ya kilimo imesababisha kupungua kwa uwekezaji katika sekta hizo katika taifa hilo linalotajwa kuwa la tatu kwa ukubwa kiuchumi Afrika mashariki, ilisema ripoti hiyo iliochapishwa na Ruters. Kulingana na chombo hicho cha habari uwekezaji wa kigeni wa moja kwa moja umepungua maradufu tangu 2013, huku ukuaji wa mikopo katika sekta ya kibinafsi ukipungua na kufikia chini ya silimia 4 mwaka 2018, ikiwa ni kiwango cha chini cha wastani kati ya 2013-16. Ripoti hiyo ya benki ya dunia inajiri kufuatia ripoti ambayo haikuchapishwa ya hazina ya shirika la fedha duniani IMF mnamo mwezi Aprili ambayo pia ilihoji jinsi rais Magufuli anavyoendesha uchumi wa taifa. Uwekezaji wa kigeni wa moja kwa moja umepungua maradufu tangu 2013, huku ukuaji wa mikopo katika sekta ya kibinafsi ukipungua na kufikia chini ya silimia 4 mwaka 2018, ikiwa ni kiwango cha chini cha wastani kati ya 2013-16. Ripoti hiyo ya benki ya dunia inajiri kufuatia ripoti ambayo haikuchapishwa ya hazina ya shirika la fedha duniani IMF mnamo mwezi Aprili ambayo pia ilihoji jinsi rais Magufuli anavyoendesha uchumi wa taifa hilo. Katika ripoti yake, benki ya dunia WB imesema kuwa ukuaji wa kiwango cha uwekezaji ulishuka kwa sababu ya serikali kushindwa kuafikia malengo yake ya matumizi katika miradi ya maendeleo. Ripoti hiyo inasema kwamba uchumi huo unaweza kunawiri kwa asilimia 6 kufikia 2021 iwapo kutakuwa na uimarikaji wa wa sekta ya biashara, uwekezaji wa kigeni wa moja kwa moja mbali na uwekezaji mwengine wa kibinafsi, ilisema benki hiyo. Viashiria vingine vya kiuchumi pia vimeonyesha kupungua kwa kasi ya ukuaji wa uchumi. Upungufu huo uliongezeka hadi asilimia 5.2 ya pato la taifa katika mwaka uliokwisha Januari 2019, kutoka asilimia 3.2 mapema mwaka mmoja uliopita. Kwa upande mwengine , ujenzi wa reli ya kasi ya SGR na upanuzi wa bandari ya Dar es Salaam umesaidia kuimarisha thamani ya mauzo ya kigeni yanayoingia nchini kwa asilimia 7.8%, ilisema benki ya dunia. Benki ya Dunia imependekeza kuwa serikali inahitaji kupunguza athari za kiuchumi kupitia kuimarisha mazingira ya kibiashara na usimamizi wa fedha."	https://www.bbc.com/swahili/habari-49041923
religion	Ni miaka ishirini tangu waumini 700 kujiteketeza Uganda kwa kuamini ni mwisho wa dunia	"Judith Ariho anasema kuwa huwa hatoi machozi yeyote anapokumbuka tukio ambalo liliuwa mama yake na ndugu zake wawili pamoja na ndugu zake wengine wanne ambao walikuwa wamejifungia katika kanisa. Machi, 17 , ni miaka 20 imepita, mamia ya wanachama wa dhehebu la Amri Kumi za Mungu nchini Uganda walijifungia katika kanisa moja, na kisha kujitekekeza kwa moto saa za mchana. Takwimu za polisi zinasema kwamba zaidi ya watu 700 walikufa, huku kukiwa na walakini kwamba huenda idadi ilikuwa ni zaidi ya hiyo. Makao makuu ya kanisa hilo yapo Kanungu, kusini-magharibi mwa Uganda. Waumini waliambiwa wauze mali zao zote kwa sababu mwisho wa dunia ulikuwa umefika. Ni miongo miwili sasa imepita lakini bado tukio hilo ni kidonda kikubwa kwa bi.s Ariho, ambaye a naonekana kuwa amekubali kile kilichotokea kwa kutotaka kufikiria tena tukio hilo. Watu waliouwawa walikuwa waumini wa kanisa la Amri Kumi za Mungu ambao waliamini kuwa dunia imefika mwisho. ""Huu ni mwisho wa dunia"", kwa sababu kitabu kimoja cha Mungu kiliandika kuwa  Machi 17, 2000. Miaka ishirini ijayo , hakuna mtu aliyeshtakiwa kuhusishwa na mauaji hayo ya waumini na viongozi wake, haijafahamika kama kuna viongozi wa kanisa hilo ambao wapo hai au la yaani hakuna kilichobainika mpaka sasa. Anna Kabeireho, ambaye bado anaishi eneo la milimani, hajasahau tukio hilo kuanzia hata harufu ya moto uliokuwa unafuka majira ya asubuhi siku ya ijumaa. ""Kila kitu kilikuwa kimefunikwa kwa moshi na harufu ya nyama mbichi ilikuwa imetanda. Yaani harufu kama ilikuwa inaingia kwenye mapafu,"" anakumbuka. ""Kila mtu alikuwa anakimbilia katika  bonde la maji. Moto ulikuwa unaendelea. Miili mingi ilikuwa imeungua na hata hawakujulikana walikuwa ni kina nani. ""Tulikuwa tunafunika pua kwa majani ya migomba ilikuzuia harufu. Kwa miezi kadhaa hatukuweza kula nyama."" Kanungu ni sehemu yenye ardhi ambayo ina rutuba ,  lakini amani iliondoka baada ya kuzuka kwa moto huo. Imani ambayo iliwafanya viongozi wa kikaresmatikis Credonia Mwerinde, mhudumu wa  zamani  kilabu cha pombe na mfanyabiashara wa ngono na mfanyakazi wa zamani wa serikali Joseph Kibwetere, ambaye alisema kuwa amepata maono kutoka kwa bikira maria  tangu mwaka 1980. Kundi hilo la kidini ambalo linaheshimu amri kumi za Mungu na kahubiri habari za Yesu. Ishara ya ukiristo katika kundi hilo la kikristo ambalo lilikuwa halina uhusiano mzuri na kanisa katoliki lili na wahudumu wake ni mapadri na watawa ambao walikuwa walikuwa wametengwa na kanisa wakiwemo Ursula Komuhangi na Dominic Kataribabo. Waumini walikuwa kimywa, walipokuwa wanatumia njia ya kuwasiliana. Bi. Ariho, mwenye umri wa miaka 41, alijiunga na kundi hilo pamoja na familia yake akiwa na miaka 10. Mama yake ambaye alikuwa mjane alikuwa anahangaika kuwalewa watoto wake watatu. Mmoja alikuwa anasumbuliwa na matatizo ya kichwa kila mara. Aliingia katika kundi la Kibwetere kwa ajili ya maombi. Jumuiya hiyo ilichukua familia yote na kuisaidia katia mahitaji yao kuanzia kwenye ada za shule mpaka  chakula. Familia ya bi. Ariho ilikuwa na waumini kama 1000 ambao walikuwa wanatoka njie kidogo ya mji wa Rukungiri. ""Maisha yetu yalizungukwa na sala na kilimo tu,""alisema. ""Tulifanya kila kitu ilii kujizuia kutenda dhambi. Wakati mwingine ukifanya dhambi unapaswa kusali rozari mara 1,000. Ilikuwa kama adhabu na ulikuwa unaomba rafiki zako au familia kukusaidia kusali rozari. Anasema kuwa kuna familia ambayo ilipoteza mama na watoto 11 Bi. Ariho hajaenda Kanungu tangu  mwaka  2000 aliolewa na familia ambayo iikuwa haiamini kundi hilo. Lakini anakumbuka jinsi alivyouwa anasali wakati huo  na jinsi viongozi wao  Mwerinde na  Komuhangi walivyokuwa wanawaongoza. Kama mtu asipofuata sheria , wanawake wawili walilia machozi ya damu. Inaonekana viongozi hao walikuwa wanahusika na mauaji na utesaji wa waumini. Kabla ya kuanzisha kundi lake la imani, Kibwetere alikuwa mtu mwenye mafanikio makubwa na alikuwa muumini wa kawaida  wa kanisa katoliki."	https://www.bbc.com/swahili/51925333
health	Fahamu huduma ya kangaroo inayowalinda watoto waliozaliwa kabla ya muda wao	"Ozoma Ekhomun wa Nigeria alijifungua mtoto wake wa kwanza akiwa na wiki 31. Wakati wa kuzaliwa mtoto wake alikuwa na uzito wa gramu 700 tu. Aliwekwa kwenye incubator katika Kituo cha Mama na Mtoto cha Amuwo Audafin huko Lagos. Baada ya hapo polepole uzito wake uliongezeka hadi kilo moja. Baada ya hapo aliwekwa kwenye  kifua cha mama ambapo ngozi ya mtoto ilikuwa inagusana na ya mamake. Njia ya kuweka mtoto kwenye kifua cha mama ili kuwasiliana na ngozi kwa ngozi inaitwa ""huduma ya kangaroo"". Ilifanya kazi vizuri katika tukio la Ozoma. ""Sasa mtoto wangu yuko salama,"" alisema Ekhomun mwenye umri wa miaka 26. ""Nilifurahia joto la mtoto kulala kwenye kifua changu,"" alisema. Utaratibu huo ulipendekezwa kwa mara ya kwanza mwaka wa 1978 na madaktari wa watoto wawili katika kitengo cha uzazi katika Hospitali ya San Juan de Dio huko Bogotá, Colombia. Leo hata Shirika la Afya Duniani linasema njia hii ni bora zaidi. Hadi sasa, WHO imesema katika miongozo yake kwamba ni incubators tu zinapaswa kutumika. Hata hivyo, miongozo ya hivi karibuni inasema kwamba huduma ya kangaroo pia inafaa. Inaelezwa kuwa inafanya kazi vizuri zaidi hasa katika maeneo ambayo umeme haupatikani kwa incubators. Zaidi ya vifo vya watoto wachanga 1,50,000 kwa mwaka vinaweza kuzuiwa kwa kuanzisha 'huduma ya kangaroo' na kunyonyesha mara baada ya kuzaliwa, utafiti mpya unapendekeza. WHO inasema watoto wachanga ni tatizo la kiafya linalohitaji uangalizi wa haraka. Kila mwaka watu laki 15 huzaliwa kabla ya wakati duniani kote. Hiyo ina maana mtoto mmoja kati ya kila watoto kumi huzaliwa wakiwa hali hiyo. Kwa upande mwingine, watoto 2 wanazaliwa na uzito mdogo. Takwimu hizi zinaongezeka kwa kasi. Sehemu ya watoto waliozaliwa kabla ya wakati katika vifo vya watoto chini ya miaka mitano inaongezeka kwa kasi. Uzito mdogo wa kuzaliwa na kuzaliwa mapema kunaweza kusababisha shida nyingi za kiafya kwa watoto. Kwa sababu ya kiwango kidogo cha mafuta mwilini, wanapata shida sana katika kudhibiti joto la mwili wao. Incubators husaidia kwa kiasi fulani ili kuhakikisha joto sahihi la mwili linapatilkana kwa mtoto. Joto la mwili wa mtoto linaweza kudhibitiwa kwa kumweka mtoto ngozi kwa ngozi kwenye kifua cha mama. Matokeo yake, tishio la hypothermia huepukwa. Joto la mwili wa mtoto hupungua ghafla na hypothermia. Wataalamu wanasema mfumo wa huduma ya kangaroo pia utapunguza shinikizo kwa vituo vya afya. Kwa upande mwingine, UNICEF pia hivi karibuni imefichua manufaa ya sera hii kwa mama na mtoto. Manufaa hayo ni .. • Njia hii husaidia mama na mtoto kubaki watulivu • Husaidia katika kudhibiti mapigo ya moyo na kupumua kwa mtoto. Inasaidia watoto wanaotoka tumboni mwa mama kuzoea ulimwengu wa nje. • Pia huhakikisha michakato bora ya usagaji chakula kwa watoto • Pia inadhibiti joto la mwili • Utunzaji wa Kangaroo husaidia bakteria wenye afya kwenye ngozi ya mama kuhamia kwenye ngozi ya mtoto. Hii huwapa watoto uwezo wa kupambana na aina fulani za maambukizi • Pia husaidia kurekebisha homoni zinazosaidia kunyonyesha Wataalamu wanasema kwamba huduma ya kangaroo inaweza kutolewa hadi saa 18 kwa siku katika kesi ya watoto wachanga na watoto waliozaliwa na uzito mdogo. Baadhi ya akina mama wanaweza kupata ugumu wa kuwaweka watoto wao kulala juu yao kwa muda mrefu hivyo. Lakini Antin Ehi mwenye umri wa miaka 40 kutoka Lagos anasema hii ni fursa nzuri zaidi kuwahi kupata. Alijifungua mtoto aliyezaliwa kabla ya wakati wake Aprili iliyopita. Alibaki amelazwa kifuani hadi afya ya mtoto huyo ilipoimarika ""Mpaka tupate uzoefu, hatuwezi kusema itakuwaje. Ni hisia nzuri sana. Nilikuwa nikivaa nguo ya kulalia na kumpeleka mtoto ndani. Inaonekana kazi nyingi zinaendelea,"" sema. ""Inaweza kukaa hivyo kwa siku nzima. Wakiwekwa kifuani, wanakaa kimya. Hutasumbuliwa. Tunajisikia utulivu sana,"" alieleza. Kwa upande mwingine, utafiti pia unaonyesha kwamba watoto wanaotunzwa kupitia huduma ya Kangaroo hulia kidogo na hulala mara nyingi zaidi. Hivi sasa Kangar Care inahusu mama na mtoto. Hata hivyo, baadhi ya tafiti zinaonyesha kwamba akina baba pia wana matokeo sawa wakati watoto wanalala juu yao. Ekhomun, mama wa mara ya kwanza, anaweza kumtunza mtoto wake vyema kwa msaada wa mfumo huu. Sasa hakuna tishio la afya kwa mtoto aliyezaliwa kwake. Ukuaji wake pia ni mzuri. Ekhomun bado anapendelea kulala na mtoto wake kwenye kifua chake. ""Nitaendelea na utaratibu huu hadi mtoto wangu aanze kutembea,"" anasema."	https://www.bbc.com/swahili/articles/cp6570183x3o
technology	Facebook yamzuia mgonjwa mwenye maradhi yasiyo na tiba kupeperusha matangazo ya kifo chake mubashara	Facebook imesema itamzuia Mfaransa mmoja ambaye anaugua ugonjwa ambao hauna tiba kurusha moja moja kifo chake kwenye mtandao huo wa kijamii. Alain Cocq mwenye umri wa miaka 57, alipanga kupeperusha moja kwa moja maisha yake ya siku za mwisho baada ya kuanza kukataa chakula, kunywa chocchote na kumeza dawa siku ya Jumamosi. Rais wa Ufaranda Emmanuela Macron awali alikataa ombi lake la kukatishwa uhai wake. Bwana Cocq anataka sheria ibadilishwe nchini Ufaransa ili kuruhusu watu walio kwenye maumivu makali kufa kama watakavyopenda. Makundi mengine, ikiwemo Kanisa Katoliki,linapinga kukatisha uhai wa mtu kwa mujibu wa maadili ya kanisa hilo. ''Njia ya ukombozi inaanza na niamini , nina furaha,'' Bwana Cocq alichapisha maneno hayo kwenye mtandao wa kijamii wa Facebook mapema siku ya Jumamosi asubuhi akiwa kitandani nyumbani kwake mjini Dijon baada ya kutangaza kuwa  'amemaliza mlo wake wa mwisho'. ''Ninajua siku kadhaa mbele zitakuwa ngumu lakini nimefanya uamuzi na niko na utulivu,'' aliongeza. Bwaba Cocq ugonjwa ambao umeathiri tishu na viungo, ambao umesababisha kuta za mishipa ya ateri kushikana. Lakini Facebook imezuia mpango huo wa kurusha moja kwa moja kifo chake, ikisema kuwa hairuhusu kuonesha matukio ya kujitoa uhai. ''Ingawa tunaheshimu uamuzi wa Bwana Cocq kutokana na ushauri wa kitaalamu tumechukua hatua kuzuia matangazo ya moja kwa moja ya suala la Alain,'' Msemaji wa Facebook  ameliambia shirika la habari nchini humo AFP . ''Sheria zetu haziruhusu kuonesha majaribio ya kujikatisha uhai.'' Bwana Cocq alisema Facebook ilikuwa ikizuia matangazo yake mpaka tarehe 8 mwezi Septemba. Amewataka watu wanaomuunga mkono kuishawishi Facebook ibadili msimamo wake. ''Ni juu yenu sasa,'' alisema. Mwezi Julai, Bwana Cocq aliandika barua kwa Rais Macron, akiomba aruhusiwe kufa ''kwa hiari yake,'' akielezea  ''maumivu makali anayoyapata''. Bwaana Macron amesema ''ameguswa'' na barua hiyo, lakini hawezi kumpa ruhusa hiyo kwa kuwa ''hayuko juu ya sheria''. Suala la kukatisha uhai ni maada tata nchini humo, huku wengi wakiunga mkono haki ya kufa kwa hiari, wakati wengine hasa makundi ya kidini wakipinga suala hilo	https://www.bbc.com/swahili/habari-54047424
religion	Mfahamu kiongozi mkuu wa dini nchini Iran Ayatollah Ali Khamenei	Ayatollah Ali Khamenei ndiye kiongozi wa dini mbali na kuwa kiongozi mkuu wa utawala wa Iran. Yeye ndiye anayefanya uamuzi wa mwisho kuhusua msawala ya kisiasa nchini Iran. Akijulikana kama kiongozi mkuu wa taifa hilo , Ayatollah Khamenei mara ka mara amepinga mataifa ya magharibi na hususan lile la Marekani. Licha ya kuunga mkono kundi la wapatanishi wa taifa lake , Ayatollah Khamenei amekuwa akipinga matokeo kuhusu mazungumzo na mataifa yenye uwezo mkubwa duniani kuhusu mpango wa kinyuklia wa Iran. Ayatollah Khemenei alimrithi mwanzilishi wa Jamhuri ya Kiislamu ya Iran Ayatollah Khomeini 1989. Kabla ya kuchukua wadhfa huo alikua rais wa taifa hilo kwa mihula miwili kuanzia 1981 hadi 1989. Mnamo mwezi Septemba 2014, Ayatollah Khamenei, akiwa na umri wa miaka75, alifanyiwa upasuaji wa tezi dume nchini Tehran. Tangazo kuhusu upasuaji huo kabla ya utaratibu halikutarajiwa kwa kuwa afya ya ya kiongozi huyo  huwa swala la siri kubwa. Miaka saba awali kulilkua na uvumi kuhusu kifo cha kiongozi huyo duniani , kwa kuwa hakutangaza kwamba alikuwa na homa mbaya na hakuweza kuhudhuria hafla za umma. Wakati alipokuwa rais , Ayatollah Khamenei alikuwa na uhusiano mbaya na waziri mkuu Mirhossein Mousavi ambaye alionekana kulemea upande wa magharibi. Hatahivyo Mousavi aliungwa mkono na kiongozi huyo wa dini huku tofauti zao za kiuchumi, kijamii na sera za kidini zikiendelea. Uamuzi wa kwanza wa Ayatollah Khamenei kuwa kiongozi mkuu wa dini kufuatia kifo cha Ayatollah Khomeini ulikuwa kubadilisha katiba na kuondoa wadhfa wa waziri mkuu. Ayatollah Khamenei  amedaiwa kukosa ucheshi na umaarufu mkubwa kama mtangulizi wake. Khomeini alikuwa kiongozi wa dini wa hadhi ya juu aliyefaa kuigwa. Wakati Ayatollah Khamenei alipochukua uongozi , katiba ililazimika kufanyiwa ukarabati ili kuruhusu wadhfa huo kuchukuliwa na kiongozi yeyote wa dini bila kutilia shime wadhfa wake. Aliimarisha uongozi wake kama kiongozi mkuu wa dini nchini humo kwa kujenga uhusiano wake na taasisi mbalimbali  nchini humo pamoja na vikosi vya usalama, hususan jeshi lenye uwezo mkubwa la Islamic Revolution Guards Corps (IRGC). Mwaka 1997 , alikosana na Ayatollah Hossein Montazeri , kiongozi wa dini aliyeheshimika na msomi. Ayatollah Montazeri , mkosoaji wake mkubwa aliyefariki 2009 , alihoji uwezo wa kiongozi huyo wa dini. Hatua hiyo ilisababisha kufungwa kwa shule yake ya kidini , shambulio katika afisi yake ya Qom na kuhukumiwa kifungo cha nyumbani kwa muda. Wakati alipomuunga mkono rais wa zamani wa Iran Mahmoud Ahmadinejad,  kufuatia ushindi wake katika uchaguzi uliokumbwa na utata 2009 , raia wengi wa Iran walifanya maandamano wakipinga matokeo hayo. Wagombea walioshindwa Mirhossein Mousavi na Mehdi Karroubi walipinga uchaguzi huo . Wote waliwekwa katika kifungo cha nyumbani  mnamo mwezi Februari 2011 , pamoja na mke wa bwana Mousavi Zahra Rahnavard, baada ya kuitisha maandamano wakiunga mkono mapinduzi ya raia yaliokuwa yakiendelea nchini Misri na Tunisia. Kama kiongozi wa kidini, Ayatollah Khamenei ana uwezo wa kuwachagua moja kwa moja wanachama wa baraza  la walezi . Baraza hilo linasimamia uchaguzi mbali na ukaguzi wa wagombea. Katika uchaguzi wa Mwaka 2004, baraza hilo liliwaondoa katika kinyang'anyiro maelfu ya wagombea wa ubunge ikiwemo wenye misimamo ya wastani, wanaopigania mageuzi  na wanachama wa serikali iliopita. Wahafidhina walishinda kwa asilimia 70  ya kura zilizopigwa. Mwaka 2013, baraza hilo lilimzuia Akbar Hashemi -Rafsanjani , rais wa zamani na kiongozi wa baraza lenye ushawishi mkubwa nchini Iran  kutowania urais kutokana na madai ya kuwa mzee. Bwana Rafsanjani alikuwa ameunga mkono waandamanaji baada ya uchaguzi wa 2009. Ayatollah Khamenei amekuwa akiunga mkono usimamizi wa baraza hilo la walezi , licha ya ukosoaji  mkubwa kwamba kuwandoa wagombea katika kinyang'anyiro cha uchaguzi kunaharibu demokrasia. Katika hotuba yake kama rais 1981 , Ayatollah Khamanei aliahidi kukabiliana na upotofu, ukombozi na wasomi wanaounga mkono sera za Marekani. Mwaka 2009  wakati rais Barrack Obama alipoipatia Iran 'mwanzo mpya wa mazungumzo ya kidiplomasia' jibu la Ayatollah Khamenei lilifutiliwa mbali. Alisema kwamba hajawahi kuona mabadiliko katika sera ya Marekani akisisitiza kuhusu Marekani kuisaidia Israel  na kuiwekea vikazo Iran. Lakini alisema kua iwapo rais Obama angebadili sera hiyo ya Marekani basi alikua tayari kushirikiana nae. Mwaka 2013, kabla ya kufanyika kwa mazungumzo ya kinyuklia ya Iran pamoja na mataifa yenye uwezo mkubwa duniani , Ayatollah alisema kuwa hapendi diplomasia. Katika lugha ambayo ahusishwi nayo , Ayatollah Khamenei  alizungumza kuhusu diplomasia kuwa chanzo cha kutabasamu katika mazungumzo. Mnamo mwezi Novemba 2013, Iran na mataifa yenye uwezo mkubwa duniani waliafikia makubaliano ya kwanza ya kinyuklia na Iran, ambapo taifa hilo la Kiislamu lilikubali kusitisha mpango wake wa kinyuklia ili kuondolewa vikwazo. Lakini tarehe 7 mwezi Julai 2014, ikiwa ni wiki mbili kabla ya makubaliano  ya mpango huo kuafikiwa , Ayatollah Khamenei alitoa hotuba yenye maelezo mengi ya kiufundi , akisisitiza kuwa Iran inahitaji sana kuongeza uzalishaji wa madini ya Uranium. Siku ya miwsho ya mwezi Julai ilipita na pande hizo mbili zikakubaliana na kuongeza muda wa mazungumzo hadi mwezi Novemba 2014. Wakati na baada ya vita vya Marekani dhidi ya Iraq , Khamenei aliikosoa sera ya Marekani. ''Uvamizi wa Iraq sio kitu ambacho Marekani inaweza kumeza'', alisema. Mnamo mwezi Juni 2014, baada ya wapiganaji wa Kijihadi wa Islamic State kuteka maeneo ya kaskazini mwa Iraq , Ayatollah kwa mara nyengine alipinga hatua ya Marekani kuingilia kati . Lakini mnamo mwezi Agosti, aliunga mkono uteuzi wa Haydar al-Abadi kuwa waziri mkuu mpya akikata uhusiano na mwandani wake wa zamani Nouri Maliki.	https://www.bbc.com/swahili/habari-48753209
politics	Uchaguzi Kenya 2022: Kwanini kuna wagombea huru wengi katika uchaguzi huu	"Na Abdalla Seif Dzungu BBC Swahili Nairobi Tarehe 2 Mei iliashiria siku ya mwisho ilio rasmi ambapo watu binafsi walionuia kugombea katika Uchaguzi Mkuu wa Agosti 2022 bila kuegemea chama chochote walihitaji kujiandikisha ili kuwa wagombea huru. Kifungu cha 85 cha katiba ya mwaka 2010 kinasema kwamba mtu yeyote anastahili kugombea kama mgombea binafsi kwa ajili ya uchaguzi mradi tu mwanachama huyo si mwanachama aliyesajiliwa na chama chochote cha kisiasa na pia hajawa mwanachama wa chama chochote kilichosajiliwa miezi mitatu kabla ya tarehe ya uchaguzi. Kulingana na kalenda ya tarehe muhimu ya kipindi hiki cha kuandaa uchaguzi, vyama vya kisiasa vilihitaji kuwa vimekamilisha uteuzi wa vyama vyao kufikia tarehe 22 Aprili 2022, na baadaye kufikia tarehe 28 Aprili orodha ya wagombeaji waliopendekezwa wa vyama vya kisiasa ilihitajika kuwasilishwa kwa IEBC kwa gazeti la serikali. Mtu yeyote aliyeshiriki katika zoezi lolote la uteuzi wa vyama vya kisiasa alipewa fursa kama anahisi alionewa kuwania kama mgombea binafsi. Maswali Yako Yamejibiwa: Je ni kipi unachohitaji kujua kuhusu Uchaguzi wa Kenya? Uchaguzi wa 2022 umeshuhudia ongezeko la idadi ya watu wanaowania kama wagombeaji huru, idadi ya sasa ikiwa 7000 iliyoidhinishwa na IEBC. Ongezeko hili kubwa la wagombea binafsi linaweza kuchangiwa na mambo kadhaa, muhimu miongoni mwao ni ukosefu wa uwezo wa vyama vya kisiasa kuandaa uteuzi huru, wa haki na unaoaminika. Vyama vingi vya kisiasa vina mifumo dhaifu ya kiutawala ya ndani ambayo kwa kiasi kikubwa inatawaliwa na watu walio na mwelekeo wa kisiasa, hivyo basi hakuna hakikisho la uteuzi wa haki, huru na wa kuaminika. Katika mikoa mingi, zoezi la uteuzi huzingatiwa kama uchaguzi mdogo huku mhudumu akiwa na athari kubwa ya kulipia gharama, ilhali hakuna hakikisho lolote la zoezi huru, la haki na la kuaminika -ukweli huu kwa njia nyingi umewalazimu wagombeaji wengi kuchagua kuwa huru Tangu kuwasili kwa siasa ya vyama vingi nchini Kenya, vyama  vingi vimeanzishwa na vimekuwa vikiendeshwa kwa misingi ya hesabu za kikabila na ushawishi wa kisiasa wa ""mfalme wa kabila"". Vyama hivi havitofautiani kwa misingi ya itikadi yoyote inayojulikana bali eneo la kijiografia na kabila la kiongozi wa chama. Katika hali ya sasa, Chama cha Orange Democratic Movement (ODM) ambacho kiongozi wake wa  ni Mhe. Raila Odinga, ana ngome yake katika eneo la Nyanza ambako jamii yake ya Waluo wengi wao wanaishi; katika hali hiyo hiyo Wiper Democratic Movement, ambayo kiongozi wake wa chama anatoka eneo la Ukambani, inapata uungwaji mkono wake kutoka kwa kabila la Akamba kutoka eneo  la mashariki mwa Kenya; Chama cha United Democratic Party (UDA) cha William Ruto kinatoa wafuasi wake washupavu kutoka kwa jamii ya kalenjin ambao wanaishi katika eneo kubwa la bonde la ufa nchini Kenya; hali hiyo hiyo inawahusu viongozi wengine wote wenye vyama vya siasa. Hivyo basi, upendeleo wa mtu binafsi unaofanywa na  kiongozi wa chama kuhusiana na nafasi fulani ya mgombea, mara nyingi hushinda haja ya kuandaa zoezi lolote la maana la uteuzi na hivyo kuishia kwa mgombea aliyependekezwa kupewa cheti cha uteuzi. Changamoto kubwa zaidi ni kukidhi matarajio ya kiongozi wa chama, na matarajio haya kwa kawaida huwa magumu kufikia, na hivyo kusababisha watu wengi kuamua kugombea kama wagombea binafsi. Katika uchaguzi wa awali wa vyama vingi, upigaji wa kura tatu (Rais, Mbunge na Diwani) na suti sita (Rais, Gavana, Seneta, Mbunge, Mwakilishi wa Wanawake na Mbunge wa Kaunti) zilitawala siasa za uchaguzi nchini Kenya, kwa sasa wapiga kura wamekuwa na busara zaidi hadi kusema kuwa ni mtu wanayetaka kumchagua na sio chama cha siasa. Mbinu hii ya ""suti"" ilitumika pale ambapo chama kiliweza kufanya zoezi la uteuzi la haki na la kuaminika; hata hivyo kwa miaka mingi na katika chaguzi zilizofuata, uongozi wa juu wa chama cha siasa umetumia vibaya uaminifu na utaratibu huu na kuishia kutoa vyeti vya uteuzi kwa watu wasiostahili ambao hata wanaposhinda, hawatumiki ipasavyo wapiga kura. Wapiga kura pia wameweza kuelewa kwamba vyama vya siasa ni vyombo vya uchaguzi vyenye madhumuni maalum, ambavyo thamani na umuhimu wake hupungua mara tu baada ya kupiga kura. Hakuna kinachoonyesha vyema mfano huu wa vyama vya kisiasa jinsi vilivyotumika kuwa chombo maalum cha uchaguzi kama vile vyama vya siasa katika jimbo la kati; katika mwaka wa 1992, chama kikuu cha siasa katika jimbo la kati kilikuwa FORD-Asili cha Kenneth Matiba, katika uchaguzi wa 1997, chama cha Democratic Mwai Kibaki kilikuwa chama kikuu cha siasa, katika uchaguzi wa 2002 NARC ilikuwa sehemu kubwa, katika Uchaguzi wa 2007, Party of National Unity (PNU) ndicho kilikuwa chama kikuu, katika uchaguzi mkuu wa 2013, chama cha The National Alliance (TNA) cha Uhuru Kenyatta ndicho kilikuwa chama kikuu, huku katika uchaguzi mkuu wa 2017, chama cha Jubilee kikitawala. Tunapoelekea uchaguzi wa Agosti 2022, wapiga kura kote nchini watachagua viongozi bila kuzingatia utendakazi wa vyama vya siasa vilivyotangulia, bali uwezo wa wagombea binafsi katika kufanya kazi, hivyo kuchangia kuongezeka kwa idadi ya wagombea binafsi. Mipango ya kazi ya kisiasa kabla na baada ya uchaguzi pia imechangia pakubwa kupungua kwa thamani ya vyama vyaki siasa nchini. Wapiga kura wameelewa kuwa hakuna kitu cha kudumu katika siasa mbali na maslahi; kwa hivyo mipango ya awali ya kisiasa isiyoweza kutekelezeka inaweza kuwa mipango inayotekelezeka/kukubalika katika hali ya baada ya uchaguzi. Kwa hivyo, wakati wa kumchagua kiongozi, ufuasi wa chama cha siasa au uanachama haupaswi kuchukua nafasi katika kutathmini uwezo wa mgombea. Iwapo hilo ni kinyume na mtazamo huu hali hiyo itachangia pakubwa kuongezeka kwa idadi ya wagombea binafsi katika uchaguzi ujao."	https://www.bbc.com/swahili/articles/cpr945wn19lo
business	Uganda: Ng'ombe kupewa 'vyeti vya kuzaliwa'	"Ng'ombe wote nchini Ugandan wanatarajiwa kupewa vyeti vya kuzaliwa ili kufikia masharti ya kibiashara katika soko la Muungano wa Ulaya, EU. Kwa mujibu wa Gazeti la Daily Monitor,  Waziri wa kilimo, ufugaji na uvuvi Vincent Ssempijja amesema kuwa mataifa yanayokuza chakula kwa ajili ya soko la EU lazima yatoe stakabadhi inayo onesha bidhaa hiyo imetoka wapi. Bw. Ssempijja aliongeza kuwa bidhaa kutoka Uganda zinashikiliwa au kupigwa marufuku Barani Ulaya. ""Wakulima watasajliliwa na bidhaa zao kupewa nambari maalum ili kurahisisha mchakato wa kibiashara kati nchi hiyo na mataifa mengine hasa yale ambayo ni wanachama wa Muungan wa Ulaya,"" alisema. ""Hatuwezi kunufaika katika masoko makubwa hadi wakulima wetu wasajiliwe ,""aliongeza. Bw. Ssempijja amesema wakulima watasajiliwa kivyao na ng'ombe pia kupewa cheti cha kuzaliwa kwasababu waagizaji bidhaa za nyama wanahitaji nyama kutoka kwa ng'ombe waliona na miezi kati ya 15 hadi 24.  Kwa hivyo tunauza bidhaa zetu kulingana na umri wao,"" alisema. Kwa mujibu wa Bw. Ssempijja, kundi la washirikishi wa mpango huo kutoka  Muungano wa Ulaya wanatarajiwa nchini Uganda mwezi Septemba  mwaka huu ili kuhakikisha wakulima wanauza bidhaa zao katika soko la Ulaya wanafikia masharti hayo. ''Kando na kufahamu chanzo cha bidhaa wanazouziwa washirikishi hao pia wanataka kuhakikisha wakulima wananufaika moja kwa moja  kutokana na biashara zao kwasababu wakati mwingine wanapujwa na wafanyibiashara walaghai. Serilakali ya Uganda imetoa arifa kuwa haitafanya kazi na mkulima yeyote  ambaye hata timiza masharti hayo. Serikali pia  imekanusha madai kuwa mpango huo unalenga kuwatoza wakulima ushuru wa zaida ambao uliondolewa Julai Mosi mwaka huu. Taarifa iliyowasilishwa na Waziri mkuu, Dkt Ruhakana Rugunda,kwa niaba ya Rais Museveni ilisema Waganda wanahitaji kujitoa kimaso maso katika ushindani wa kibiashara ili kupenya katika soko la kimataifa. ""Watu wanataka kujua chakula wanachonunua na kula kinatoka wapi, na kupata thamani fedha zao.Kuwasajili wakulima ndio jambo la muhimu zaidi na hatuwezi kupuuza masharti hayo kwasababu tutapoteza soko la kimataifa'', ilisema taarifa ya rais Museveni. Kilimo ni sekta muhimu kwa uchumi wa Uganda na huchangia 25% ya pato jumla la taifa. Sekta hiyo pia huchangia 70% ya ajira kwa taifa hilo na kuimarisha usalama wa chakula Mapato yanayotokana sekta hiyo iliongezeka kwa 9.6% kati ya mwezi Julai mwaka 2018 na mwezi Machi mwaka 2019. Rais Museveni amesema ongezeko hilo limechangiwa  ongezeko la bidhaa zinazouzwa nje ya nchi hiyo kama vile kahawa, chai,mahindi,maharagwa na kuimarishwa kwa uwekezaji wa katika sekta hiyo."	https://www.bbc.com/swahili/habari-49019695
religion	Maafisa wa maadili Iran: Kwa nini tunawaambia wanawake nini cha kuvaa	"Kifo cha Mahsa Amini mwenye umri wa miaka 22 baada ya kuzuiliwa na polisi wa Iran wanaojiita polisi wa maadili kimezusha maandamano ya hasira, huku wanawake wakichoma hijabu zao katika kitendo cha chuki dhidi ya kanuni kali za mavazi za Jamhuri ya Kiislamu na wale wanaozitekeleza. Gasht-e Ershad (Doria za Mwongozo) ni vitengo maalum vya polisi vilivyopewa jukumu la kuhakikisha maadili ya Kiislamu yanazingatiwa na kuwaweka kizuizini watu ambao wanachukuliwa kuwa ""wamevaa isivyofaa"". Chini ya sheria ya Iran, ambayo inatokana na tafsiri ya nchi ya Sharia, wanawake wanalazimika kufunika nywele zao kwa hijabu  na kuvaa mavazi marefu yasiyowabana ili kuficha maumbo yao. Bi Amini inadaiwa alikuwa na baadhi ya nywele zinazoonekana chini ya hijabu yake alipokamatwa na polisi wa maadili mjini Tehran tarehe 13 Septemba. Alizimia muda mfupi baada ya kuanguka katika kituo cha kuzuilia watu na kufariki siku tatu baadaye hospitalini. Mafisa wamekanusha ripoti kwamba walimpiga kichwani kwa kutumia rungu na kumgongesha kwenye magari yao. Katika mahojiano yasiyo ya kawaida, afisa mmoja wa polisi wa maadili alizungumza na BBC bila kujulikana kuhusu uzoefu wake wa kufanya kazi katika kikosi hicho. ""Walituambia sababu tunafanya kazi kwa vitengo vya polisi vya maadili ni kulinda wanawake,"" alisema.""Kwa sababu ikiwa hawatavaa vizuri, basi wanaume wanaweza kukasirika na kuwadhuru."" Alisema wanafanya kazi katika kundi la watu sita, wakijumuisha wanaume wanne na wanawake wawili, na wanalenga maeneo yenye msongamano mkubwa wa magari na ambapo umati wa watu hukusanyika. ""Inashangaza, kwa sababu ikiwa tutawaongoza watu kwa nini tunahitaji kuchagua mahali penye shughuli nyingi ambayo ina maana kwamba tunaweza kuwakamata watu zaidi?"" ""Ni kama tunaenda kuwinda."" Ofisa huyo aliongeza kuwa kamanda wake atamsema vibaya au kusema hafanyi kazi ipasavyo ikiwa hatabaini watu wa kutosha wanaokiuka kanuni za mavazi, na kwamba aliona ugumu hasa pale watu walipokataa kukamatwa. ""Wanatarajia tuwaingize ndani ya gari. Unajua ni mara ngapi nilitokwa na machozi wakati nikifanya hivyo?"" ""Nataka kuwaambia kwamba mimi si mmoja wao. Wengi wetu ni askari wa kawaida tukipitia huduma yetu ya lazima ya kijeshi. Najisikia vibaya sana."" Mapambano ya mamlaka ya Iran dhidi ya ""hijabu mbaya"" - kuvaa hijabu au mavazi mengine ya lazima kimakosa - yalianza mara tu baada ya Mapinduzi ya Kiislamu ya 1979, lengo kuu ambalo lilikuwa kuwafanya wanawake kuvaa kwa heshima. Wakati wanawake wengi wakifanya hivyo wakati huo, sketi ndogo na nywele zisizofunikwa hazikuwa vituko vya kawaida katika mitaa ya Tehran kabla ya Shah Mohammad Reza Pahlavi anayeunga mkono Magharibi kupinduliwa. Mkewe Farah, ambaye mara nyingi alivaa mavazi ya Magharibi, alichukuliwa kama mfano wa mwanamke wa kisasa. Ndani ya miezi kadhaa ya kuasisiwa kwa Jamhuri ya Kiislamu, sheria zinazolinda haki za wanawake ambazo zilikuwa zimeanzishwa chini ya Shah zilianza kufutwa. ""Haikutokea mara moja, ilikuwa ni mchakato wa hatua kwa hatua,"" alisema Mehrangiz Kar, 78, wakili wa haki za binadamu na mwanaharakati ambaye alisaidia kuandaa maandamano ya kwanza ya kupinga hijabu. ""Mara tu baada ya mapinduzi kulikuwa na wanaume na wanawake mitaani wakitoa hijabu za bure kwa wanawake zilizofungwa kwenye karatasi za zawadi. Mnamo tarehe 7 Machi 1979, kiongozi wa mapinduzi, Ayatollah Ruhollah Khomeini, aliamuru kwamba vazi la hijabu litakuwa ya lazima kwa wanawake wote katika maeneo yao ya kazi na kwamba aliwachukulia wanawake ambao hawajajifunika kuwa ""uchi"". ""Hotuba hiyo ilipokelewa na wanamapinduzi wengi kama amri ya kulazimisha vazi la hijabu kwenye kwa wanawake,"" alisema Bi Kar, ambaye ni mkazi wa Washington DC. ""Wengi walidhani hii ingetokea mara moja, kwa hivyo wanawake walianza kupinga."" Waliitikia amri hiyo kwa maandamano. Zaidi ya watu 100,000, wengi wao wakiwa wanawake, walikusanyika katika mitaa ya Tehran siku iliyofuata - Siku ya Kimataifa ya Wanawake - kuandamana. Licha ya agizo la Ayatollah Khomeini, ilichukua muda kwa mamlaka kuamua ni nguo gani zinazochukuliwa kuwa ""zinazofaa"" kwa wanawake. ""Hakukuwa na maagizo ya wazi, kwa hivyo [wali] kuja na mabango na mabango yanayoonyesha mifano, ambayo yalitundikwa kwenye kuta za ofisi. Walisema wanawake wanapaswa kufuata maagizo haya [kuhusu kuvaa hijabu] la sivyo hawawezi kuingia,"" alieleza Bi Kar. Kufikia 1981, wanawake na wasichana walitakiwa kisheria kuvaa mavazi ya ""Kiislamu"" ya heshima. Katika mazoezi hii ilimaanisha kuvaa chador - vazi la mwili mzima, ambalo mara nyingi huambatana na hijabu ndogo chini - au hijabu na koti (koti) inayofunika mikono yao. ""Lakini mapambano dhidi ya hijabu ya lazima yaliendelea katika viwango vya mtu binafsi. Tulikuwa wabunifu katika kuvaa hijabu au kutofunika nywele zetu ipasavyo,"" Bi Kar alisema. ""Kila mara walipokuwa wakituzuia, tulikuwa tunapigana."" Mnamo 1983, bunge liliamua kwamba wanawake ambao hawakufunika nywele zao hadharani wangeweza kuadhibiwa kwa viboko 74. Hivi majuzi, iliongeza adhabu ya hadi siku 60 gerezani. Mamlaka hata hivyo zimetatizika kutekeleza sheria tangu wakati huo, na wanawake wa rika zote wanaonekana mara kwa mara wakisukuma mipaka hadharani kwa kuvaa makoti ya kubana, yenye urefu wa mapajani na hijabu za rangi nyangavu zilizorudishwa nyuma ili kufichua nywele nyingi. Kiwango ambacho sheria hizi zimetekelezwa na ukali wa adhabu zinazotolewa umetofautiana kwa miaka mingi kulingana na rais ambaye amekuwa madarakani. Meya wa wakati huo wa Tehran, Mahmoud Ahmadinejad, ambaye ni mhafidhina, alitaka kuonekana kutilia mkazo zaidi suala hilo alipokuwa akipigania kiti cha urais mwaka 2004. ""Watu wanavutiwa na mitindo tofauti, na tunapaswa kuwatumikia wote,"" alisema katika mahojiano ya televisheni. Lakini mara tu baada ya ushindi wake wa uchaguzi mwaka uliofuata, Gasht-e Ershad ilianzishwa rasmi. Hadi wakati huo, kanuni za mavazi zilikuwa zimedhibitiwa kwa njia isiyo rasmi na watekelezaji sheria wengine na vitengo vya kijeshi. Polisi wa maadili mara nyingi hukosolewa na umma kwa mtazamo wao mkali, na wanawake mara kwa mara huwekwa kizuizini na kuachiliwa tu wakati jamaa anaonekana kutoa hakikisho kwamba watazingatia sheria katika siku zijazo. ""Nilikamatwa nikiwa na binti yangu tuliposimamishwa kwa sababu ya midomo yetu,"" mwanamke mmoja kutoka jiji la kati la Isfahan aliambia BBC. ""Walitupeleka kituo cha polisi na kumtaka mume wangu aje kusaini kipande cha karatasi ambacho hataturuhusu kutoka bila hijabu."" Rais Ebrahim Raisi, mhubiri mwenye msimamo mkali ambaye alichaguliwa mwaka jana, alitia saini amri tarehe 15 Agosti kutekeleza orodha mpya ya vikwazo. Ilijumuisha kuanzishwa kwa kamera za uchunguzi ili kufuatilia na kuwatoza faini wanawake waliofunuliwa nguo au kuwaelekeza kwa ""ushauri"", na kifungo cha lazima gerezani kwa Muiran yeyote ambaye alihoji au kuchapisha maudhui kinyume na sheria za hijabu mtandaoni. Vizuizi hivyo vilisababisha ongezeko la watu waliokamatwa lakini pia kuzua ongezeko la wanawake waliokuwa wakichapisha picha na video zao bila hijabu kwenye mitandao ya kijamii - jambo ambalo limeshika kasi siku chache baada ya kifo cha Bi Amini. Masih Alinejad, mwandishi wa habari na mwanaharakati ambaye sasa anaishi Marekani, anasema maandamano ambayo yamezuka tangu kifo cha Bi Amini yana hisia za kibinafsi. Kwa miaka mingi, ameendesha kampeni kadhaa dhidi ya sheria za hijab, ikiwa ni pamoja na #mystealthyprotest na wengi, na serikali, inamwona kama nguvu muhimu nyuma ya machafuko ya sasa. Wanawake walianza kuvua hijabu zao na kuzipeperusha hewani kwenye mazishi ya Bi Amini katika mji wa magharibi wa Saqez siku ya Jumamosi."	https://www.bbc.com/swahili/articles/c729rn1lr3yo
health	Ule nini na nini cha kuepuka kula wakati wa kuharisha?	"Ni vyakula gani ni bora na ambavyo vina madhara? Je, nimeze dawa ili kuizuia? Haya ni baadhi tu ya maswali ambayo hujitokeza pale unapoharisha, hali inayoweza kusababishwa na kitu chochote kuanzia maradhi sugu au saratani hadi msongo wa mawazo au hali mbaya ya ulaji. Kila kesi ni tofauti na watu wanaweza kujibu tofauti kwa vyakula vingi tofauti. Jambo la kwanza ambalo wataalamu wanapendekeza ni kuhakikisha kuwa mtu huyo ana maji mengi, haswa linapokuja suala la watoto na wazee. ""Kunywa maji na lishe ni nguzo za matibabu ya kuhara katika umri wote, haswa kwa watoto wachanga na watoto wadogo,"" daktari wa watoto Luciana Rodrigues Silva, makamu wa rais wa Chama cha Madaktari cha Brazil (AMB) na profesa, aliiambia BBC News Brazil. Kuna vyakula vinavyopendekezwa kwa watu kwa ujumla, lakini ""menyu"" hii itategemea sifa za kila mtu, kama vile historia ya afya, umri na ukubwa wa wa tatizo la kuhara, inaonesha mfululizo wa tafiti na wataalamu walioshauriwa na Cristiane Martins kwa BBC. Pia, ni muhimu kuelewa kwamba sio tu kuhusu vyakula vinavyopendekezwa au la, lakini pia jinsi vinavyohifadhiwa, vinavyotayarishwa na kutumiwa. Kila kesi ni ya kipekee na ni juu ya mtaalamu maalumu kutoa muongozo kuhusu nini kifanyike. Lakini, kwa ujumla, wataalamu hawapendekeza aina fulani za vyakula ambazo huwa zinazidisha kuhara kwa baadhi ya watu. Hizo ni pamoja na vyakula vya mafuta, vilivyotiwa viungo, vilivyokaangwa na vitamu, pamoja na juisi, vinywaji vyenye kileo, na vyakula ambavyo ni vya nafaka nzima au vyenye nyuzi za lishe zisizoweza kuyeyuka (kama vile maharagwe na ngano nzima). Kuna sababu nyingi zinazowezekana za kuhara, ikiwa ni pamoja na maambukizi, kuvimba, sumu ya chakula, mizio ya chakula, lishe isiyo na usawa, covid, athari za dawa, mkazo, au hali sugu kama saratani, ugonjwa wa Crohn, ugonjwa wa vidonda vya tumbo. Ugonjwa wa kuhara unaweza kuwa wa kawaida, lakini ni hali mbaya ya kiafya ambayo inaweza hata kuua ikiwa haitatibiwa vizuri. Wataalamu na mamlaka za afya wanapendekeza utafute matibabu kwa ajili ya kuhara kwa zaidi ya wiki moja, damu, usaha, au ute wa kuteleza kwenye kinyesi, kutapika mara kwa mara, maumivu ya tumbo yanayoendelea au makali, kupungua uzito, mapigo ya moyo, dalili za upungufu wa maji mwilini, au mabadiliko ya rangi ya kinyesi. Wataalam wanapendekeza si kukomesha kuhara, kwa sababu ni udhihirisho wa ulinzi wa mwili na kujaribu kuzuia inaweza kuathiri mapambano dhidi ya sumu kutoka kwa bakteria ambayo husababisha kuvimba ndani ya utumbo, kwa mfano. Lakini kuna vyakula ambavyo kwa ujumla vinapendekezwa kwa kila mtu ili kupunguza au kutoongeza dalili, kama vile kuku ambaye hajanona, samaki (sio mafuta), nyama isiyo na mafuta, wali mweupe, tufaa ambazo hazijachujwa, karoti, mchuzi wa maharagwe na ndizi . Hivi ni vyakula vinavyoitwa vyenye kusabisha kufunga choo , ambavyo kwa ujumla husababisha kupunguzwa kwa kiasi cha kinyesi na kuongezeka kwa muda wa ""kasi ya usafiri wa kinyesi kwenye utumbo"", ambayo husaidia kupunguza dalili na kuzuia matatizo kama vile upungufu wa maji mwilini na kupoteza uzito, unaelezea mwongozo wa Chuo Kikuu cha Shirikisho cha Triangulo Mineiro (UFTM). Kadhalika, wale wanaougua magonjwa kama vile ugonjwa wa Crohn wanashauriwa kuweka kumbukumbu ya kile wanachokula na athari za vyakula hivi kwenye utumbo ili udhibiti huu uwe sahihi zaidi na binafsi. Inastahili kusisitiza kwamba kufikiri juu ya chakula cha mgonjwa wa kuhara haipaswi kuzingatia tu aina ya chakula, bali pia kuzingatia namna kinavyohifadhiwa, kutayarishwa na kutumiwa. Kila kesi ni ya kipekee na watu wanaweza kujibu tofauti kwa vyakula vingi tofauti. Lakini kuna idadi ya vyakula ambavyo havipendekezwi kwa watu wanaougua kuhara. Baadhi ya vyakula hivi huchukuliwa kuwa huongeza hali ya kuharisha. Orodha ya vyakula visivyopendekezwa kwa ujumla ni pamoja na: Sharubati ina kiwango cha juu cha fructose, ambayo huharakisha usafirishaji wa utumbo, kwa hivyo inapaswa kuepukwa. Bidhaa za maziwa ""Bidhaa za maziwa zinaweza kusababisha kuhara,"" mtaalamu wa lishe Durval Ribas Filho, rais wa Chama cha Brazili cha Nutrology, aliiambia BBC News Brazil."	https://www.bbc.com/swahili/articles/cv2pxv09ldxo
health	Damu iliyotengenezwa maabara na kuwekwa kwa binadamu,ni damu ya aina gani na imetengenezwa vipi?	"Nyama iliyooteshwa kwenye maabara...viungo vilivyotengenezwa na maabara... na sasa damu inaingia kwenye orodha hiyo. Kwa mara ya kwanza duniani, damu iliyoundwa katika maabara imeweza kuwekwa kwa binadamu, watafiti wa Uingereza walisema. Kama sehemu ya majaribio , kiasi kidogo cha vijiko viwili vya damu vilitiwa katika mwili wa binadamu. Watafiti wanaona jinsi damu iliyotengenezwa kwenye maabara inavyofanya kazi baada ya kuingia mwilini. Kundi la maafisa wa afya kutoka NHS Blood and Transplant ya Uingereza na wenza kutoka Bristol, Cambridge na London walifanya kazi kwa pamoja kwenye mradi huu. Kwa sasa hakuna chaguo jingine ila kutegemea wafadhili wa damu. Kupata damu kutoka kwa vikundi adimu sana kama vile 'Bombay blood' na 'AB-ve' ni kazi ngumu sana. Lengo kuu la watafiti ni kukuza vikundi kama hivyo kwenye maabara. Watu wanaougua magonjwa kama vile anemia ya seli mundu mara nyingi huhitaji kutiwa damu mishipani. Damu ya kundi moja la damu na mwili wa mgonjwa inapaswa kuongezwa. Ikiwa damu ni ya kundi tofauti, mwili hautakubali. Baadhi ya aina za damu 'ni nadra sana', alisema Prof Yasley Toye wa Chuo Kikuu cha Bristol. Alisema kuwa ni 'watu 10 tu duniani' wanaweza kuchangia baadhi ya vikundi. 'Bombay blood' ni mojawapo ya makundi ya damu adimu zaidi duniani. Ilitambuliwa kwa mara ya kwanza huko Bombay. Kwa sasa kuna vitengo vitatu pekee vya aina hii ya damu vinavyopatikana kote Uingereza. Watafiti wanatumai kutengeneza damu katika maabara kama suluhisho la shida kama hizo. Seli nyekundu za damu zina jukumu muhimu katika kubeba oksijeni kutoka kwa mapafu hadi sehemu zingine za mwili. Chembe hizi nyekundu za damu crore 1,500 hukua na kuwa damu. ""Tunatumai kutoa damu nyingi iwezekanavyo katika siku zijazo. Ndoto yangu ni kuwa na mashine kubwa inayoendelea kutoa damu,' alisema Prof. Yasli Toi. Watu wawili waliojitolea  sasa wamewekewa damu iliyotengenezwa na maabara. Jumla ya watu 10 wenye afya njema watachangia damu kama sehemu ya utafiti huu. Kati ya mililita 5-10 za damu hutiwa katika miili yao  kila baada ya miezi minne. Moja hupewa damu ya kawaida na mwingine ni damu iliyotengenezwa katika maabara. Seli za damu zinazokuzwa katika maabara zimetambulishwa kwa nyenzo za mionzi. Kwa njia hiyo watafiti wanaweza kuona ni muda gani damu hiyo inakaa mwilini. Damu iliyotengenezwa na maabara inadhaniwa kuwa na ufanisi zaidi kuliko damu ya kawaida. Kwa kawaida chembe nyekundu za damu mwilini hufa ndani ya siku 120 hivi. Baada ya hayo, wanapaswa kubadilishwa na kupata mpya. Wakati damu inakusanywa kutoka kwa mwanadamu, ina chembe nyekundu za damu changa na za zamani. Kwa hiyo baadhi ya seli nyekundu za damu hufa. Lakini damu iliyotengenezwa na maabara ina chembechembe zote nyekundu za damu. Kwa hivyo zinaishi kwa siku 120. Hivyobasi, watafiti wanasema, hakuna haja ya kuwekewa damu nyengine Lakini kuendeleza damu katika maabara kunahitaji kushinda changamoto za kifedha na kiufundi. Gharama ya wastani ya kuchangia damu kwenye NHS nchini Uingereza ni £130. Lakini kuikuza katika maabara kunagharimu zaidi ya hiyo. Seli za shina zilizovunwa kutoka kwa damu hufa haraka. Kwa hiyo, idadi ya kutosha ya seli nyekundu za damu haiwezi kutengenezwa. Hivyo, kiasi kidogo cha damu kinatengenezwa. Hii ni changamoto nyingine. Utafiti mwingi bado unahitajika ili kutengeneza damu ya kutosha kwa mahitaji ya binadamu."	https://www.bbc.com/swahili/articles/cz5vd4n5z74o
religion	Cyprian Kizito Lwanga: Askofu mkuu wa Kanisa Katoliki Kampala amefariki	Askofu mkuu wa Kanisa Katoliki mjini Kampala Cyprian Kizito Lwanga amefariki akiwa na umri wa miaka 68, Kanisa limethibitisha Katika taarifa iliyotolewa na Diyosisi ya Kampala ya Kanisa Katoliki, Askofu Lwanga alipatikana chumbani mwake akiwa amefariki Jumamosi asubuhi. Chanzo cha kifo chake hakijabainishwa. Taarifa za kifo hicho cha ghafla zimewashtua Waganda wengi ambao wametumia twitter na WhatsApp kutoa rambirambi zao. Mapema Ijumaa, aliongoza Wakristo katika ibaada ya Ijumaa njema akishirikiana na Askofu mkuu wa kanisa la Uganda Daktari Kazimba Mugalu,kupitia Baraza la Muungano wa Madhehebu ya Wakristo nchini Uganda (UJCC), ambalo alikuwa mwenyekiti wake. Kizito Lwanga aliyetawazwa kuwa padri wa Kanisa Katolikio 1978 alionekana kama mkosoaji wa serikali ya NRM. ALikuwa akiangazia wazi wazi dhidi ya ufisadi, ukiukaji wa haki za binadamu na marekebisho ya katiba ya nchi ili kuondoa ukomo wa muhula na urais ili kumruhusu Rais aliye madarakani, Yoweri Museveni kuongeza muda wa utawala wake. Mwaka 2012 aliwahi kumuandikia barua  Rais Museveni akimtaka astaafu ifikapo mwaka 2016. Kiongozi wa upinzani nchini Uganda Robert Kyagulanyi maarufu Bobi Wine aliandika katika mtandao wa Twitter: Nimepokea kwa mshtuko kifo cha ghafla cha Dkt. Cyprian Kizito Lwanga, Askofu Mkuu wa Kampala. Itakuwa vigumu kukabiliana na msiba huu. Mwaka 2018, Askofu huyo mkuu aliilaumu utawala wa Museveni kwa kuwatumia makasisi kumchunguza alipokuwa akipinga madai kwamba anapanga kupindua serikali. Hivi karibuni, alilaani visa vya kukamatwa na kutekwa nyara kwa wafuasi wa upinzani. Wakati wa uchaguzi wa mwezi Januari January 2021, alipendekeza uchaguzi kuahirishwa  kwa kipindi cha miaka mitatu kutokana na janga la corona na kupanda kwa taharuki za kisiasa. Mrengo wa upinzani ulipiga pendekezo hilo. Katika Ibaada ya jana alimpongeza aliyekuwa Rais wa Tanzania Hayati John Pombe Magufuli kwa kazi alizowafanyia Watanzania na Jumuia ya Afrika mashariki kwa muda mfupi katika utawala wake. Pia alisifu utawala uliopo kwa kuingia madarakani wakati huo mgumu baada ya kifo cha John Pombe Magufuli na kusema liwe funzo kwa mataifa mengine. Katika ujumbe wake wa Ijumaa kuu hapo pia aliomba serikali kuwaachia huru waliowatekwa nyara au kukamatwa bila kufikishwa mbele ya sheria. Askofu Lwanga alizaliwa mwaka 1953 wilayani Mukono mashariki ya mji wa Kampala. Kifo cha Lwanga kimetokea wakati Uganda inakabiliwa na mgawanyiko mkubwa wa kisiasa kufuatia uchaguzi uliokuwa na ushindani mkali huku upinzani ukidai kuwa baadhi ya wafuasi wao wametekwa.	https://www.bbc.com/swahili/habari-56625487
technology	Facebook kuhakiki maudhui yanayochapishwa kwa lugha za kiafrika kupambana na taarifa za urongo	"Mtandao wa kijamii wa Facebook, kwa ushirikiano na shirika la kuhakiki taarifa la Africa Check, umeanza mpango wa kufuatilia taarifa bandia zinazochapishwa katika mtandao huo kwa kutumia lugha za kiasili za kiafrika. Mpango huo uliozinduliwa mwaka jana katika eneo la Kusini mwa Jangwa la Sahara barani Afrika, sasa utajumuisha uhakiki wa lugha za Yoruba, Igbo, Swahili, Wolof, Afrikaans, Zulu, Setswana na Sotho. Taarifa zitakazosadikiwa kuwa  ghushi zitadhibitiwa hali ambayo itahakikisha haziwafikii watumiaji wengu wa mtandao huo ili zisisambazwe kwa urahisi. Facebook inasema kuwa inategemea mrejesho kutoka kwa watumiaji wake kudhibiti taarifa bandia inapochambua uhalisia wa taarifa husika. Mtandao huo wa kijamii wa umekuwa ukilamiwa vikali wa kusambaza taarika ghushi na kauli za uchochezi na chuki. Barani Afrika pekee zaidi ya watu milioni 130 wanatumia mtandao wa Facebook. Hivi karibuni Facebook iliunda mfumo mpya unaowalenga watu wanaoweka matangazo ya uongo kwenye mtandao huo. Mfumo huo umekuja baada ya Martin Lewis, mwanzilishi wa tovuti ya Money Saving Expert, kushtakiwa baada ya jina na picha yake kutumika kwenye matangazo bandia kwenye ukurasa wa Facebook. Facebook iliamua kuchangia kiasi cha pauni milioni 3 kwa ajili ya kutengeneza programu ya kupambana na wadanganyifu nchini Uingereza. Mtandao huo  pia ulichapisha orodha ya mabilioni ya akaunti feki ilizochukulia hatua kati ya  mwezi Oktoba 2018 na  Machi 2019. Katika kipindi hicho cha miezi sita, Facebook ilifunga zaidi ya akaunti bilioni tatu feki - idadi ambayo inasema ni kubwa zaidi kuwahi kufungwa. Zaidi ya ujumbe milioni saba za""chuki"" pia zilitolewa katika mtandao huo wa kijami. Kwa mara ya kwanza, Facebook pia iliripoti kuwa baadhi ya watumiaji wa mtandao huo ambao ujumbe wao ulifutwa wamekata rufaa na kuongeza kuwa zingine zilirudishwa baada ya uchunguzi wa kina. Mwanzilishi wa mtandao huo Mark Zuckerberg aliwakosoa baadhi ya watu wale wanaopendekeza kampuni hiyo ivunjiliwe mbali, akiongeza kuwa wanafanya kila wawezalo kukabiliana na changamoto zinazoibuka. ""Sidhani suluhisho ni kuvunjilia mbali kampuni kwasababu tunashughulikia [tatizo hilo],"" Zuckerberg alisema. Kwa sasa Taasisi ya kujitolea ya Citizens Advice imebuni laini ya simu ili iweze kuwasaidia watu wanapokutana na wadanganyifu mitandaoni-si tu kwa matangazo. Citizens Advice imeainisha viashiria vitakavyojulisha kuwa matangazo ni bandia Ndani ya Facebook, timu ya watu wenye ujuzi imeundwa kwa ajili ya kuchunguza matangazo yaliyoripotiwa kwa kutumia mfumo huu mpya. Kuanzia tarehe 16 mwezi Julai, watumiaji wa Facebook nchini Uingereza wameweza kubofya sehemu yenye madoa matatu kwenye ukingo wa kila tangazo, ili kuweza kuripoti matangazo wanayohisi ni ya udanganyifu. Mamilioni ya watu wanajua kubaini matangazo bandia wakiyaona. Na mamilioni hawajui, hivyo wataalamu wanashauri kuyatambua kwa kutumia mfumo mpya wa kuripoti kwenye Facebook, na kuwalinda wale wasiojua."	https://www.bbc.com/swahili/habari-49350745
health	Mauaji ya Kimbari Rwanda: Jinsi mafunzo ya sanaa yanavyowaponya wajane wa mauaji hayo	Wajane wa mauaji ya kimbari ya Rwanda wamekuwa wakipokea  mafunzo ya sanaa ya michezo ya kijihami  ikiwemo mchezo wa  yoga kama njia ya kupona kutokana na majeraha waliyo nayo kwa miaka mingi kufuatia kupoteza wapendwa wao katika mauaji hayo. Chini ya mradi uliopewa jina la ‘’ Martial Arts  for  justice’’ au michezo ya kujihami kwa ajili ya haki , ulioanzishwa na Master Dean  raia wa Canada anayeshikilia mkanda mweusi katika Taekwondo,wakufunzi wenyeji   hutoa mafunzo  ya michezo ya kujihami  ikiwemo Yoga kwa wanawake walio na umri zaidi ya 60   kama tiba ya kuponya vidonda visivyoonekana. Waliomaliza mafunzo hayo wanasema yaliwasaidia sana kimwili na kiakili.	https://www.bbc.com/swahili/habari-58866890
sports	Tetesi za Soka Ulaya Alhamisi 08.12.2022	"Winga wa PSV na Uholanzi Cody Gakpo, 23, anasema ""angefikiria"" kuhusu kujiunga na Manchester United, lakini hajawasiliana na klabu hiyo ya Ligi ya Premia. (NRC - in Dutch) Tottenham na Liverpool wana nia ya kumsajili kiungo wa kati wa Morocco Sofyan Amrabat, 26, kutoka Fiorentina dirisha la uhamisho litakapofunguliwa Januari. (90min) AC Milan wanaweza kuwa tayari kushindana na Barcelona kumsajili kiungo wa kati wa Arsenal na Brazil Gabriel Martinelli, 21, iwapo wataamua kumuuza winga wa Ureno Rafael Leao, 23, mwezi Januari. (Calciomercato - in Italian) Arsenal huenda ikalazimika kuahirisha mpango wao wa kumnunua winga wa Shakhtar Donetsk na Ukraine Mykhailo Mudryk, 21, baada ya kuumia kwa mshambuliaji wa Brazil Gabriel Jesus. (Sun) Kiungo wa kati wa Ufaransa Adrien Rabiot, 27, anasema angependa kucheza katika Ligi ya Premia. Mkataba wa mchezaji huyo anayelengwa na Manchester United katika klabu ya Juventus unamalizika mwaka wa 2023. (Express) Bayern Munich wanatazamia kumpa mshambuliaji wa Ujerumani Jamal Musiala, 19, mkataba mpya. (Bild - in German) Marseille wanataka kumsajili mshambuliaji wa Ivory Coast Wilfried Zaha, 30, kutoka Crystal Palace mkataba wake utakapokamilika 2023. (90min) Meneja Eddie Howe anasema Kanuni za Udhibiti wa Matumizi yaani financial fair play (FFP) huenda ikapunguza matumizi ya Newcastle katika dirisha la uhamisho la Januari. (Mail) Roma wako kwenye mazungumzo ya kina na wakala wa mshambuliaji wa Uholanzi Memphis Depay, 28, kuhusu kuhama kutoka Barcelona.(Sport - in Spanish) Atletico Madrid wako tayari kusikiliza ofa kwa mshambuliaji wa Ureno Joao Felix, 23, ambaye anataka kuondoka katika klabu hiyo. (TVE, via Mail) West Ham wanataka kusajili mshambuliaji mpya katika dirisha la uhamisho la Januari. (Sun) Meneja wa timu ya taifa ya wanaume ya Marekani Gregg Berhalter atafanya mazungumzo kuhusu mkataba mpya. (ESPN) Mkufunzi wa akademi ya Arsenal Per Mertesacker anaweza kuajiriwa na chama cha soka cha Ujerumani kuwa mkurugenzi wao mpya wa michezo. (Sky Germany, via Mail) Arsenal, Barcelona na Paris St-Germain wana nia ya kumsajili winga wa Palmeiras na Brazil Estevao Willian mwenye umri wa miaka 15. (Goal)"	https://www.bbc.com/swahili/articles/cpd2mxdey1do
sports	Tetesi za soka Ulaya Ijumaa 27.11.2020: Mane, Neymar, Aouar, Dembele, Haaland, Gimenez, Gray	"Barcelona huenda ikamnyatia mshambuliaji wa Liverpool raia wa Senegal Sadio Mane, 28, au kiungo wa kati wa Uholanzi Gini Wijnaldum, 30, baada ya kipengee katika makubaliano yaliyowezesha Philippe Coutinho kwenda Nou Camp kumalizika - Barca kusajili mchezaji mwingine wa Liverpool italazimika kulipa kitita cha ziada cha pauni milioni 89. (Star) Mgombea urais wa Barcelona Emili Rousaud anasema ikiwa atachaguliwa atasajili ""wachezaji wawili wazuri, mmoja wao akiwa Neymar"", mshambuliaji wa Brazil, 28, ambaye aliweka rekodi ya dunia ya uhamisho kutoka Barca hadi Paris St Germain mwaka 2017. (Marca - in Spanish) Lyon imetupilia mbali hatua ya kumsaka mchezaji wa Arsenal Houssem Aouar kwasababu ya mchezo wa Jumapili dhidi ya Reims ambapo kiungo huyo wa kati, 22, raia wa Ufarasa alikataa kupasha misuli moto kwasababu hakutumika kama mchezaji wa akiba kwenye mechi hiyo dhidi ya Angers walioibuka na ushindi. (L'Equipe via Mirror) Manchester United bado haijakata tamaa ya kumsajili mchezaji wa  Barcelona Ousmane Dembele lakini itajitahidi kufikia makubaliano ya mkopo kwa mshambuliaji huyo wa Ufaransa, 23. (Sport - in Spanish) Mkurugenzi wa Borussia Dortmund Michael Zorc anaona mshambuliaji wa Norway Erling Braut Haaland ataendelea kusalia katika klabu hiyo ""kwa muda mrefu"" licha ya mchezaji huyo, 20, kuhusishwa na kuhamia Real Madrid. (Goal) Chelsea inamnyatia beki wa kati wa Atletico Madrid na Uruguay Jose Gimenez, 25. (Sun) Tottenham iko tayari kumsajili winga wa Leicester Demarai Gray, 24, kwa uhamisho wa bila malipo Januari. (Express) Liverpool huenda ikapata kima cha  pauni milioni 30 dirisha la usajili litakapofunguliwa Januari kwa kumuuza kiungo wa kati wa Uswisi Xherdan Shaqiri, 29, na mshambuiaji wa Ubelgiji Divock Origi, 25. (Express) Mlinda lango wa Italia Gianluigi Donnarumma, 21, anakaribia kukubali mkataba mpya na AC Milan. (Calciomercato - in Italian) Manchester United imetoa ofa mpya kwa mchezaji Timothy Fosu-Mensah,22, wa Uholanzi anayeweza kucheza nafasi kadhaa ambaye mkataba wake unamalizika msimu ujao. (Manchester Evening News) West Brom inamfuatilia kiungo wa kati wa Celtic raia wa Ufaransa Ntcham, 24. (Football Insider) Aston Villa huenda ikatenga kitita cha pesa Januari kwa ajili ya winga wa Werder Bremen raia wa Kosovo Milot Rashica, 24, ambaye pia amehusishwa na  RB Leipzig, Bayer Leverkusen na Wolfsburg. (Kreiszeitung - in German) Mchezaji wa QPR Bright Osayi-Samuel ameambiwa aache kuwa na wasiwasi huku winga huyo mzaliwa wa Nigeria, 22, akihusishwa na Burnley, Celtic, Fulham, Leeds United na Leicester. (LancsLive) Ligi ya soka Uingereza haitabadilisha mechi zilizopangwa kuchezwa siku ya mwisho ya kutekelezwa kwa hatua ya kusalia ndani ili watu waweze kuhudhuria mechi hizo siku moja baadaye. (Mail)"	https://www.bbc.com/swahili/habari-55097834
entertainment	Sarah Baartman: Mfahamu Mwanamke mweusi kutoka Afrika Kusini aliyesafirishwa Ulaya kwa maonesho	"Karne mbili zilizopita  Sarah Baartman alifariki baada ya kuishi akifanya   ""maonyesho ya vituko "". Sasa tetesi kwamba kuna uwezekano wa kutengenezwa kwa filamu ya Hollywood  inayohusu maisha ya  Baartman zimeibua utata. Sarah Baartman alifariki dunia tarehe 29 Disemba 1815,  lakini maonyesho yake yakaendelea Ubongo wake, mifupa, na viungo vyake vya uzazi viliendelea kuoneshwa  katika jumba la makumbusho ya Paris hadi mwaka  1974. Masalia yake hayakuwahi kuhamishwa na kuzikwa mpaka ilipofika mwaka 2002. Aliletwa Ulaya kwa njia za madai ya uongo na daktari Muingereza  , akiitwa kwa jina la jukwani ""Hottentot Venus"", ambapo alioneshwa katika kumbi za ""maonyesho ya vituko"" mbali mbali katika miji ya London na Paris, huku umati wa watu ukialikwa kuyaangalia makalio yake makubwa. Lakini sasa anaangaliwa na wengi kama kielelezo cha  unyonyaji wa kikoloni na ubaguzi wa rangi, kejeli na utumiwaji wa watu weusi kama vyombo. Taarifa kwamba Beyonce anapanga kuandika na kucheza katika filamu kuhusu Baartman zilikanushwa na wawakilishi wa mwanamuziki huyo. Lakini minong'ono ilikuwa tayari imesababisha hofu ya kutosha. Jean Burgess, chifu kutoka kikundi cha Khoikhoi ambacho ndicho alichotoka  Baartman , alidai kuwa  Beyonce alikosa ""utu wa kimsingi wa binadamu kuweza kuwa na thamani ya kuandika hadithi ya Sarah, mbali na kucheza filamu kama Sarah "". Lakini  Jack Devnarain,  mwenyekiti wa Shirikisho la wachezaji filamu wa Afrika Kusini  alisema kuwa watengenezaji wa filamu walikuwa na ''haki ya kuelezea hadithi za watu unaopata kuwa wanavutia na hilo ndio tunapaswa kuwa waangalifu na hilo"". Hata katika kukanusha kuhusika katika filamu, alisema mwakilishi wa  Beyonce   : ""Hii ni hadithi muhimu ambayo inaweza kuelezewa."" Maisha ya Baartman yalikuwa ni moja ya maisha magumu sana. Inadhaniwa kuwa alizaliwa katika jimbo la Afrika Kusini la  Eastern Cape mwaka 1789, mama yake alifariki dunia alipokuwa na umri wa miaka miwili na baba yake, mfugaji, alifariki alipokuwa katika  umri wa kubalehe. Aliingia katika utoaji wa huduma za nyumbani mjini   Cape Town baada ya mkoloni Mholanzi kumuua mwenza wake, ambaye alikuwa tayari amezaa naye mtoto ambaye alikufa. Mwezi Oktoba 1810, ingawa hakuwa amesoma, Baartman alidai kuwa alisaini mkataba na daktari wa upasuaji wa meli ya Uingereza William Dunlop na mjasiriamali chotara Hendrik Cesars, ambaye alimfanyia kazi kama kijakazi, akisema alisafiri kwenda Uingereza kushiriki katika maonyesho. Haya yalimfanya asababishe mvuto wakati alipokuwa akifanya onyesho katika eneo la Piccadilly Circus jijini London baada ya kuwasili. ""Unapaswa kukumbuka hilo, wakati ule ,ilikuwa ni kitu kilichokuwa kwenye fasheni na kupendwa kwa wanawake kuwa na makalio makubwa, kwa hiyo watu wengi walimuonea wivu kwa kile alichokuwa nacho cha asili yake, bila kuongezea umbo lake ,"" anasema Rachel Holmes, mwandishi wa kitabu cha  maisha na kifo cha Bi Baartman-The Hottentot Venus: The Life and Death of Saartjie Baartman. Jukwaani alivaa nguo ya kubana mwili wake ( skin-tight) yenye rangi, pamoja na shanga na manyoya na alikuwa akivuta tumbaku. Wateja matajiri walikuwa wanalipa pesa zao kwa ajili ya kuburudishwa kibinafsi majumbani mwao, huku wageni wakiruhusiwa kumgusa. Kuwasili kwake nchini Uingereza kulitokea wakati kukiwa na tetesi juu ya iwapo   Lord Grenville na muungano wake  Whigs - wanaofahamika kama  ""makalio mapana"" kwasababu ya ukubwa wa nyuma wa Grenville- wangejaribu kuiteka serikali . Hii ilikuwa ni zawadi kwa wachoraji wa vibonzo. Katuni moja, iliyokuwa na kichwa cha habari-A Pair of Broad Bottoms, iliwaonesha   Grenville na Baartman wakiwa wamesimama mmoja nyuma ya mwingine, huku mtu mwingine akipima ukubwa wa makalio yao. Mapromota wa Baartman walimpatia jina la bandia ""Hottentot Venus"", huku ""hottentot"" - sasa ikionekana kama  udhalilishaji- wakati ule likitumiwa na Waholanzi kuelezea makundi ya Khoikhoi na San, ambao kwa pamoja huunda jamii ya watu wanaofahamika kama Khoisan. Himaya ya Uingereza ilikuwa imezuia biashara ya utumwa katika mwaka 1807, lakini sio utumwa wenyewe. Hata hivyo, wanaharakati walishtushwa na jinsi Baartman alivyotumikishwa London. Waajiri wake walishitakiwa kwa kumshikilia Baartman kinyume na matakwa yake, lakini hawakuhukumiwa, huku Baartman mwenyewe akitoa ushahidi uliowatetea. ""Swali linasalia-je  Baartman alilazimishwa, kama wanaharakati wa haki za binadamu wanavyodai, au alikuwa katika maonyesho hayo kwa hiari?"" anasema Christer Petley, mwalimu wa historia katika Chuo kikuu cha Southampton . ""Iwapo alilazimishwa, lazima alihisi kutishwa kuelezea ukweli katika mahakama. Hatutajua hilo kamwe. Baada ya kesi, onyesho la Baartman taratibu lilianza kupoteza umaarufu wake miongoni mwa watazamaji katika jiji kuu la London na akaenda katika maonyesho katika maeneo mengine ya Uingereza na  Ireland. Alikuwa mtu maarufu sana, akinywa kahawa katika mgahawa wa Cafe de Paris na  kuhudhuria sherehe za kijamii. Cesars alirejea Afrika Kusini  Baartman akawa muonyeshaji mwenye ""tabia ya kinyama"", akiwa na jina la jukwaani - Reaux. Alikunywa pombe kali, kuvuta sigara nzito na , kulingana Holmes, alikuwa ""huenda kahaba"" wake. Baartman akikubali kufanyiwa utafiti na kuchorwa na kikundi cha wanasayansi na wasanii lakini alikataa kuonekana akiwa uchi wa mnyama mbele yao, akidai kuwa hilo lingekuwa chini ya heshima na  utu wake   - hakuwahi kufanya hili katika maonyesho yake mengine. Kipindi hiki kilikuwa mwanzo wa utafiti wa kile ambacho kinafahamika kama ""sayansi ya rangi "", anasema Holmes. Baartman alifariki akiwa na umri wa miaka 26. Sababu ya kifo chake ilielezewa kama  ""majeraha na ugonjwa wa kulipuka"". Ilisemekana kuwa hilo lilitokana na  maradhi ya kifua, kaswende au ulevi. Georges Cuvier, ambaye alicheza densi na Baartman katika moja ya sherehe zilizofanyika katika  Reaux nchini Ufaransa, alitengeneza kadi iliyoonesha umbile la mwili wake  kabla ya kuichana. Alitunza mifupa yake na kuchukua ubongo wake na sehemu zake za siri, na kuziweka katika birauli na kuiweka kwenye jumba la maonyesho ya binadamu la Paris . Mabaki ya mwili wake yalioneshwa kwenye jumba hilo hadi mwaka 1974, kitu ambacho  Holmes anakielezea kama  ""cha kutisha"" Baada ya kuchaguliwa kwake aliyekuwa rais wa Afrika Kusini 1994 , Nelson Mandela aliomba kuhamishwa kwa mabaki ya mwili wa Baartman na sanamu yake   . Serikali ya Ufaransa hatimaye ilikubali na mwezi Machi mwaka 2002 mabaki hayo yakapelekwa Afrika Kusini. Mwezi Agosti mwaka huo, mabaki yake yalizikwa katika eneo la Hankey, katika jimbo la Eastern Cape province, miaka 192  baada ya Baartman kuondoka akielekea Ulaya."	https://www.bbc.com/swahili/habari-58160660
health	'Saratani ya tezi dume haihusiani na tendo la ngono'	N﻿a Dinah Gahamanyi B﻿BC News Swahili Korodani ni mojawapo ya sababu za kawaida zinazosababisha saratani kwa wanaume. Korodani inapatikana chini ya kibofu cha mkojo na kazi yake ya kawaida ni kutengeneza majimaji  ambayo ni sehemu ya mbegu za kiume za uzazi. Majimaji haya ni muhimu kwa ajili ya ukuaji mbegu za uzazi za kiume. Korodani ya saratani ni moja ya saratani zinazowapata zaidi wanaume kote duniani. Kulingana na ripoti ya Umoja wa Mataifa, iliyotolewa mwezi Machi, 2022, Saratani kwa ujumla ni ugonjwa unaoongoza duniani kwa kusababisha idadi kubwa ya vifo, huku watu milioni 10 wakifariki kutokana na saratani  mwaka 2022. Hii ni sawa na kifo kimoja kati ya vifo sita. Kulingana na ripoti hiyo watu milioni 1.41 walifariki  kutokana na saratani ya korodani. Kwa mfano nchini Marekani taasisi ya kukabiliana na saratani -American Cancer Society (ACS) inakadiria  kuwa wanaume wapya 268,490, watakuwa wamepatikana na saratani hii katika mwaka 2022. Saratani ya Korodani hutokea pale  ukuaji wa seli zisizo za kawaida unapojitokeza katika  tezi ya  korodani  na hili ambao hutokea kwa wanaume pekee. Kwa kawaida homoni za testosterone hudhibiti utendaji wa korodani, tezi ya prostate hutengeneza majimaji , yanayofahamika kama  semen kwa lugha ya kitaamu. Semen huwa ni mbegu za kiume za uzazi ambazo hutoka nje kupitia mrija wa mkono wakati mwanaume anapomaliza tendo la kujamiiana. Wakati ukuaji usio wa wa kawaida wa tezi ndani ya korodani unapotokea,  ukuaji wa seli mbaya pia huongezeka – na hii huitwa uvimbe – hutokea katika korodani. Kwasababu saratani hutengenezwa na seli kutoka katika korodani, huitwa saratani ya korodani. Saratani hii inaweza kusambaa kwenye maeneo mengine ya mwili . Dkt Afred Karagu anasema, saratani ya korodani ni mojawapo ya saratani zinazowapata wanaume zaidi, lakini ni pia ni  saratani inayoweza kupona iwapo itagundulika mapema. Dkt. Karagu kutoka Rwanda  anasema njia mojawapo ya njia bora zaidi za kugundua saratani hata kabla ya dalili yoyote kujitokeza ni kwenda kufanyiwa uchunguzi. ‘’Kadri inavyogundulika mapema kuwa una saratani ya Korodani  , ndivyo inavyoweza kuwa rahisi kutibika.’’, anasema Dkt Karagu. Anasema Saratani ya korodani  ina uwezekano mkubwa wa kutibiwa na ikapona kabisa iwapo itagundulika mapema. Hatahivyo anatahadharisha kuwa ‘’Saratani ya korodani inapochelewa kugundulika, inaweza kuwa imesambaa kwenye maeneo mengine ya mwili au viungo vingine vya mbali vya mwili. Inapokuwa hivyo huenda isitibike...ndio maana tunahimiza kuwa wanaume watu wazima ni vyema wakafanya uchunguzi wa mara kwa mara wa afya zao , ikiwa ni pamoja na uchunguzi wa saratani ya korodani. ‘’ anasema. Saratani ya korodani pia imewekwa katika makundi mawili kulingana na kasi ya ukuaji wake: D﻿aktari Karagu anasema saratani ya korodani haihusiani na tendo la ngono au la ndoa ''Kuna hizi imani ambazo sio za kweli kwamba  watu wakifanya tendo la ngono sana hawawezi kupata saratani ya korodani...hilo si kweli au unapofanya tendo hilo kila mara unaweza kupata saratani ya korodani, hizi imani sio za kwali '', ameiambia BBC Aina ya saratani ya korodani  isiyokuwa haraka, uvimbe wake hukua taratibu  hatahivyo, saratani ya korodani inayokua kwa kasi, uvimbe wake hukua kwa kasi, ambapo inaweza kukua kupita kiasi na kusambaa katika maeno mengine ya mwili , kama vile kwenye mifupa hali inayojulikana kama saratani ya metastatic K﻿ulingana na Dkt Karagu, zipo dalili mbali mbali za saratani ya Korodani miongoni mwake ikiwa ni pamoja na: M﻿wanaume mwenye umri wa kuanzia miaka 40 anatakiwa kufanya uchunguzi wa afya yake  wa mara kwa mara, ikiwa ni pamoja na uchunguzi wa saratani ya korodani, anasema Dkt. Karagu. H﻿atahivyo anashauri kuwa  wanaume wenye umri wa kuanzia miaka 50 wanakabiliwa na uwezekano mkubwa wa kupatwa na saratani ya Korodani hivyo basi wanashauriwa kuhakikisha wanapimwa hali hii. Ni nani hasa anaweza kupatwa na saratani ya korodani?: Daktari Leo Ngeruka  kutoka Rwanda anasema mambo yafuatayo yanaweza kusaidia   kupunguza uwezekano wa kupata  saratani hatari ya korodani	https://www.bbc.com/swahili/articles/c0x78805d41o
technology	Je, Twitter itaokoa programu ya video ya Tik Tok?	Twitter imetaka kufanya mazungumzo na mmiliki wa  kampuni ya China ya  Tik Tok na ByteDance kuelezea nia ya kununua shughuli zake za  Marekani,. TikTok programu ya video imekuwa katikati ya mjadala mkali katika wiki za hivi karibuni baada ya  Wiki iliyopita rais  Trump kuagiza kampuni za Marekani ziache kufanya biashara na TikTok kabla ya siku 45 juu ya wasiwasi wa usalama.	https://www.bbc.com/swahili/gnb-53720734
sports	T﻿etesi za soka Ulaya Jumapili 16.10.2022	Kiungo wa kati wa England Declan Rice, 23, hana nia ya kusaini mkataba mpya West Ham msimu huu licha ya kupewa kandarasi ya miaka minane yenye mshara wa £200,000 kwa wiki. (Football Insider) Beki wa Arsenal na Ufaransa William Saliba, 21, anavutiwa na Paris St-Germain. (CBS Sport, via Sun) Newcastle United wanajiandaa kumpa mkataba utakaoweka rekodi ya  mshahara wa juu klabuni hapo kiungo wa kati wa Brazil Bruno Guimaraes, 24, wenye thamani ya £200,000 kwa wiki. (Football Insider) Atletico Madrid wanatazamiwa kupambana na Chelsea kwa ajili ya kuinasa saini ya mshambuliaji wa Brighton na Ubelgiji Leandro Trossard, na mkataba wa mchezaji huyo mwenye umri wa miaka 27 unamalizika msimu ujao. (Mirror) Mazungumzo ya mkataba wa Everton na winga wa England Anthony Gordon yamekwama huku mchezaji huyo mwenye umri wa miaka 21 akitaka mshahara wa takriban pauni 100,000 kwa wiki. (Sun) Mkufunzi wa Manchester United Erik ten Hag alituma maskauti kumtazama mshambuliaji wa Ureno Rafael Leao katika mchezo wa AC Milan dhidi ya Chelsea Jumanne. Chelsea na Manchester City pia wamekuwa wakimfuatilia mchezaji huyo mwenye umri wa miaka 23, ambaye thamani yake ni takriban £60m. (Mirror) Liverpool imetuma maskauti kumtazama fowadi wa RB Leipzig na Ufaransa Christopher Nkunku, 24, ambaye pia anasakwa  na Chelsea. (Sun) Manchester United na Paris St-Germain wameulizia kuhusu upatikanaji wa mshambuliaji wa Inter Milan na Argentina Lautaro Martinez, 25. (Gazzetta dello Sport, via Mail) Kiungo wa kati wa Uholanzi Frenkie de Jong anasema Barcelona wanampa shinikizo la kuondoka katika klabu hiyo, huku Manchester United ikijaribu kumsajili mchezaji huyo mwenye umri wa miaka 25 katia durisha la usajili la msimu wa joto. (Ziggo Sport) Steven Gerrard ameiambia Aston Villa kukubali ofa ya kumuuza moja kwa moja winga wa Burkina Faso Bertrand Traore, 27, ambaye yuko kwa mkopo katika klabu ya Uturuki ya Istanbul Basaksehir, tangu mwezi Januari. (Football Insider) Brentford wanatazamiwa kushindana na Tottenham katika mbio za kumsajili beki wa kushoto wa Sunderland Muingereza Dennis Cirkin, 20. (Sun)	https://www.bbc.com/swahili/articles/c3gqq8ld4l6o
technology	Marekani yaiadhibu kwa faini kubwa kwa udukuzi wa taarifa za siri	"Tume ya udhibiti wa masuala ya kibiashara nchini Marekani imeidhinisha faini ya dola bilioni 5 dhidi ya kampuni ya mtandao wa habari wa Facebook kwa ajili ya uchunguzi  wa udukuzi wa data binafsi, vinasema vyombo vya habari vya Marekani. Tume hiyo  (FTC)  imekuwa ikifanya uchunguzi  juu ya madai kwamba taasisi ya ushauri wa kisiasa ya Cambridge Analytica ilipata taarifa kwa njia isiyotakiwa za watumiaji  milioni 87wa mtandao wa  Facebook. Malipo hayo yaliiidhinishwa na  tume ya FTC kwa kura  3-2, duru zimevihahamisha vyombo vya habari vya Marekani. Facebook na FTC wameiambia  BBC kiuwa hawana la kuzungumzia juu ya repoti hiyo ya uchunguzi. Tume ya inayolinda  maslahi ya watumiaji mtandao huo  FTC ilianza kuichunguza  Facebook mwezi Machi  2018 kufuatia ripoti kwamba  Cambridge Analytica  iliweza kuzifikia  taarifa/data  za mamilioni ya watumiaji wa mtandao huo wa kijamii. Uchunguzi huo ulijikita juu ya ikiwa  Facebook ilikiuka makubaliano ya mwaka  2011 ambayo kwa mujibu wake ingepaswa kuwafahamisha wazi watumiaji wa mtandao huo  na pia  ''kuelezea hofu "" ya kushirikishadata zao.. Gazeti la  New York Times limeripoti kuwa chama cha Democrats kilitaka masharti makali yawekwe dhidi ya Facebook, huku baadhi ya wafuasi wa  Democrats wakikosoa kuwa kiwango hicho cha faini hakifai. Facebook  imekuwa ikitarajia hatua hii dhidi yake. Iliwaeleza wachunguzi  mwezi Aprili kuwa imetenga kando pesa  nyingi kwa ajili ya sakata hiyo , kwa hiyo  inamaanisha kuwa kampuni  haijtateteleka kifedha  kutokana na adhabu iliyopewa. Kile kisichofahamika ni hatua gani zaidi zitakazochukuliwa au masharti zaidi itakayopewa  Facebook, kama vile kuweka mikakati zaidi ya kulinda taarifa za kibinafsi au ikiwa kutakuwa na athari nyingine zai kwa Mkuu wake, Mark Zuckerberg. Malipo hayo, ambayo ni karibu theluthi moja ya faida nzima ya kampuni, yanaweza kuchochea ukosoiaji kwa wale wanaoweza kusema kuwa kiasi hicho cha fedha ni kidogo"	https://www.bbc.com/swahili/habari-48975054
entertainment	Miss World: Sheria zinawazuia akinamama kushiriki ni za 'kibaguzi '	"''Masharti ya kuingia katika mashindano ya Mrembo wa Dunia yana ubaguzi …hakuna nafasi yake katika karne hii ya 21'' Mrembo Veronika Didusenko mwenye umri wa miaka 24, alishinda taji la mrembo wa Ukraine (Miss Ukraine) mwaka 2018 lakini alinyang'anywa taji hilo pale waandaaji walipogundua kuwa ni mama. Sheria za shindano zinapiga marufuku mrembo yoyote kushiriki katika mashindano yatakayoruhusu kushiriki katika mashindano ya mrembo wa dunia kama wakiwa na watoto. Na sasa Veronika, ambaye ana mtoto mwenye umri wa miaka 5, ameamua kuchukua hatua za kisheria kwa waandaji wa mashindano hayo kuhusu sheria zao. ''Nataka niwabadilishe, na kuwapa changamoto. Nataka nihakikishe sheria  za kushiriki mashindano ya urembo wa dunia zibadilike na zilingane sawa sawa na wakati huu.'' Aliiambia Radio  1 Newsbeat. ''Nataka niwaweke sawa kutokana kwa maisha ya sasa na kuangalia maisha halisi ya wanake kwa nyanza hizi, na kutambua kuwa wanaweza kufanya kazi na vile vile mambo mengine nje ya kazi.'' Veronika anadai aliamua kushiriki Taji la ''Miss Ukraine'' kukuza kituo chake cha kusaidia watu na alishangaa alipopewa ushindi wa shindano hilo. Angeenda kuiwakilisha nchi yake katika mashindano ya urembo wa dunia lakini siku nne baadae alinyang'anywa taji hilo. '' Ilikuwa ni jambo la aibu na la kufedhehesha kwangu,'' alisema. ''Nilijisikia vibaya kwasababu sio mimi peke yangu ninayofanyiwa haya, ni kitu ambacho wanawake wengi duniani wanakabaliana nacho, ambao labda wanataka kushiriki lakini hawaruhusiwi kushiriki kwasababu tu wana watoto.'' Veronika amekubali kuiona shetia hiyo kwenye fomu ya kuomba kushiriki, lakini alishauriwa kushiriki na waandaji hao. ''Kwanini mwanamke akataliwe kushiriki kwasababu tu ni mama? Haitii maanani kabisa'' ''Kuwa mama haileti madhara yanayomzuia mshiriki kufanya kazi au kuwa mwanamitindo au kufanya kazi  zangu.'' ''Kwahiyo sheria  hizo hazikuleta maana yoyote kwangu.'' Mwenyekiti na mkurugenzi mkuu wa shirika la ''Miss World'' Julia Morley, aliulizwa kuhusu sheria hiyo katika mahojiano mwaka jana. ''Unapojaribu shirika la kimataifa likubaliane na wewe, inabidi uangalie kila mtu na wanapiga kura kulinagana na yale yaliyoruhusiwa.'' Aliiambia Good Morning Britain. ''Chochote ninacho hisi mimi au unachohisihisi umoja wa ulaya  ni kitu kingine kabisa kulingana na kile sehemu zingine za dunia wanazo kubaliana nayo, inabidi waangalie sheria zao za kidini na mambo mengine kadhaa.'' ''Kama unanielewa vizuri hatuna hisia zetu pekee, inabidi tuzingatie na hisisa za wengine. Kwahiyo tunalolifanya sisi ni kutafuta usawa kwa pande zote mbili.'' Ndani ya mwaka 2014, kiongozi wa shindano la urembo nchini Uingereza lijulikanalo kama 'Miss England competition'  Angie Beasley, alisema itakuwa ngumu sana kwa washindi kugawanya muda wao kwa kazii hii ya urembo na kuwa mama. Akizungumza na kituo cha habari cha ITV Bi Angie alisema ''Kitendo cha mama kusafiri sehemu mbali mbali duniani akisaidia vituo vya kutoa misaada kwa watoto kwa mwaka mmoja, ni jambo halimtendei haki mtoto pamoja na familia nzima.'' ''Inaleta matatizo pale linapokuja swala la nani atamlea mtoto au watoto wa mama yule aliyeshinda.'' Lakini Veronika anasema mtoto wake yupo vizuri kwasababu smekuwa akisafiri nae kwaajili ya kazi zake. ''Ameona nchi nyingi sana kwa umri wake. Kwa mwangalio wangu naona ni mtoto ambaye anauwezo wa kufikiri mkubwa kuliko watoto wengine.'' ''Kwahiyo 'Miss World' kusema wanahofia kuhusu mtoto...Ni jambo la kipuuzi sana kwangu'' Veronika anasema anatumaini kuwa kitendo cha yeye kuchukua hatua ya kisheria kutawafanya 'Miss World' kubadilisha sheria hiyo. Shindano hilo linaanza mwaka huu mjini London tarehe 14 Disemba. Anawakilishwa na mwanasheria wa kutetea haki za kibinadamu Ravi Naik ambaye anadai chini ya sheria ya haki swa ya mwaka 2010, sheria hiyo ya kuingilia shindano hilo ni ya ubaguzi. ''Nataka 'Miss World' ibadilishe sheria zake kufanya mashindano haya kuwa wazi kwa watu wote'' amesema  Veronika. ''Kwasababu mashindano yanayoruhusu mtu yoyote kushiriki yanaweza kusaidia ubaguzi wa kijinsia, na kutengeneza nafasi za kazi kwa washiriki na kuweza kuwainua wanawake. ''Kwa mfano, nyumba za mitindo nyingi huruhusu wanawake wajawazito, wanawake wenye umbo kubwa na warembo wa umri wowote, kwa ajili ya hafla zao za mitindo. ''Kwahiyo mashindano ya warembo yanahitaji  kufuata uongozi wao na kuwasherekea wanawake wote kwa usawa.'' Mashindano ya ulimbwende nchini Tanzania mwaka 2014 yaliingia dosari la namna hiyohiyo kwa madai ya udanganyifu wa kuwa na mtoto na hivyo kuvuliwa taji la Tanzania kwa mwaka huo. Bi Basila Mwanukuzi ambaye aliwahi kuwa Mlimbwende wa Tanzania 1998 na sasa ni muandaaji wa mashindano hayo hakutaka kuzungumzia suala hilo la kuwa kile kilichotokea Ukraine kiliwahi kutokea nchini mwake, ""sikuwa kiongozi wakati huo hivyo sijui chochote, "" Aliongeza kusema kuwa , ''Tunafahamu kwamba kila mashindano yanakuwa na sheria na kanuni na taratibu zake ambazo kila mshiriki anatakiwa kuzifuata na katika dunia hii vitu vinasheria zake.'' ''Inafahamika wazi kuwa hata sisi hapa Tanzania tunafuata vigezo vya mashindani ya Miss World, kwa sababu Miss Tanzania iwapo hatatimiza vigezo basi akifika mbele ataondolewa, kisheria inatakiwa usidanganye kwa sababu mwisho wa siku ukweli utajulikana.'' Hata hivyo bi Basila ameona kuwa madai kuwa  kumuondoa mama katika mashindano ya Mlimbwende wa Dunia kwa kigezo kuwa ana mtoto ni uonevu na ubaguzi ni jambo sahihi. ''Mimi kama mama na nina watoto, ukishakua mama unafanya majukumu ya mama... Miss anakua na majukumu mengi, anazunguka duniani. Ni vigumu sana kupata muda wa kumlea mtoto. Vigezo vikiwekwa vinakua na sababu zake na ni lazima vifuatwe"", Basila anasema. Newsbeat imewasiliana na shirika la miss world, kuona kama wanalolote la kuzungumza kuhusu swala hili."	https://www.bbc.com/swahili/50629240
sports	Tetesi za soka Ulaya 27.05.2022: De Jong, Tchouameni, Leao, Richarlison, Cornet	Manchester United wamemwambia kiungo wa kati wa Barcelona na Uholanzi Frenkie de Jong, 25, kwamba wataelekeza mawazo yao kwingine kama hatoweza kuamua kama anataka kuja Old Trafford msimu huu wa joto. (Sport) Pendekezo la kiungo wa Monaco Aurelien Tchouameni kuhamia Real Madrid limezuiliwa kutokana na suala la kodi. Mabingwa hao wa La Liga wako tayari kulipa takriban euro 80m (£68m) kwa mchezaji huyo wa kimataifa wa Ufaransa mwenye umri wa miaka 22. (ESPN) Manchester United, Liverpool, Arsenal na Chelsea wote wanamtaka Tchouameni na watakuwa tayari kuingilia kati ikiwa uhamisho wake kwenda Madrid hautatimia. (Sun) AC Milan wanataka kumfunga mshambuliaji wa Ureno Rafael Leao, 22, kwenye mkataba mpya wa kukataa nia ya Real Madrid. Wahispania hao wanatafuta mshambuliaji baada ya mchezaji wa kimataifa wa Ufaransa Kylian Mbappe, 23, kuahidi mustakabali wake kwa Paris St-Germain. (La Gazzetta dello Sport) Mshambulizi wa Everton Richarlison, 25, anaweza kuondoka Goodison Park msimu huu wa joto huku Tottenham, Real Madrid na Paris St-Germain zikimhitaji mchezaji huyo wa kimataifa wa Brazil. (Mail) Everton inashindana na West Ham kumsajili mshambuliaji wa Burnley na Ivory Coast Maxwel Cornet, 25, baada ya Clarets kushushwa daraja kutoka Ligi ya Premia. (Telegraph) Nahodha wa Tottenham Harry Kane yuko tayari kufanya mazungumzo kuhusu mkataba mpya na klabu hiyo, licha ya mshambuliaji huyo wa Uingereza mwenye umri wa miaka 28 kushinikiza kuhamia Manchester City msimu uliopita wa joto. (Evening Standard) Inter Milan wanatumai kumsajili Henrikh Mkhitaryan, 33, mkataba wake wa sasa na Roma utakapokamilika msimu wa joto. Kiungo huyo wa Armenia pia anafikiria ofa kutoka kwa washindi wa Ligi ya Europa Conference. (Fabrizio Romano) Arsenal wanavutiwa na kiungo wa Lens Cheick Doucoure, 22. Hata hivyo, Brighton, Everton, Crystal Palace na Wolves pia wanamfuatilia mchezaji huyo wa kimataifa wa Mali. (Mirror) Leicester City wanajiandaa kumpa beki wa Ireland Kaskazini Jonny Evans, 34, mkataba mpya wa mwaka mmoja. Hata hivyo, watasikiliza ofa kwa beki wa kati wa Denmark Jannik Vestergaard, 29, na kiungo Mfaransa Boubakary Soumare, 23, huku Brendan Rodgers akijaribu kutikisa kikosi chake. (Mirror) Manchester United wanaweza kuwasilisha ofa kwa Christopher Nkunku anayelengwa na Liverpool na Chelsea wiki ijayo, huku mshambuliaji huyo wa Ufaransa mwenye umri wa miaka 24 akisita kusaini mkataba mpya na RB Lepizig. (Florian Pettenberg, Sky Sport) Paris St-Germain haitamsajili winga wa Barcelona Ousmane Dembele, 25, msimu huu wa joto licha ya mchezaji huyo wa kimataifa wa Ufaransa kuhusishwa pakubwa na kurejea katika nchi yake. (Le Parisien) Manchester United pia wamefanya mazungumzo ya ndani na meneja mpya Erik ten Hag kuhusu beki wa Ajax na Uholanzi Jurrien Timber, 20, na beki wa kati wa Villareal kutoka Uhispania Pau Torres, 25. (Caught Offside). Kinyozi wa Paul Pogba ameacha kidokezo kwenye Instagram kuhusu mustakabali wa kiungo huyo mwenye umri wa miaka 29, akipendekeza Mfaransa huyo atajiunga tena na Juventus wakati mkataba wake na Manchester United utakapokamilika msimu wa joto. (Manchester Evening News) West Ham itasikiliza ofa kwa kiungo wa Jamhuri ya Czech Tomas Soucek, 27, msimu huu wa joto kufuatia kuripotiwa kutofautiana na meneja David Moyes. (Football Insider) Fiorentina wanatatizika kukubali dili la kumsajili kiungo wa Arsenal Lucas Torreira. Kiungo huyo wa kati wa Uruguay, 26, alifanya vizuri akiwa na timu ya Italia ambayo inatumai The Gunners itapunguza bei yao ya £12.5m. (Evening Standard) Uhamisho wa Everton kumnunua mlinda mlango wa Blackpool wa Wales Chris Maxwell, 31, kama msaidizi wa Jordan Pickford, unategemea chaguo lao la tatu, Mreno, Joao Virginia, 22, kukamilisha uhamisho wa kudumu au mkataba mwingine wa mkopo kwa Sporting Lisbon. (Lancashire Live)	https://www.bbc.com/swahili/habari-61602467
technology	Marianna Vyshemirsky: 'Picha yangu ilitumiwa kueneza uvumi kuhusu vita vya Ukraine'	"Picha ya mwanamke mjamzito akikimbia hospitali ya uzazi iliyoshambuliwa kwa bomu ilikuwa mojawapo ya picha iliyozua hisia kali kuhusu vita vita vya Ukraine. Lakini picha hiyo lililengwa na kampeni ya ajabu ya upotoshaji ya Urusi ambayo ilikosolewa vikali na pande zote. Picha ya Marianna Vyshemirsky akiwa amejifunika duvet na paji lake la uso likitoka damu ilionekana kote duniani. Ilikuwa imeandikwa picha unayoiona hapo juu ilipigwa baada ya shambulio la Urusi mjini Mariupol. Ilizagaa mitandaoni , kwenye kurasa za kwanza za magazeti na pia ilijadiliwa katika baraza la usalama la Umoja wa Mataifa. Lakini bada ya kuponea shambulio hilo, Marianna anakabiliwa na shambulio lingine- la upotoshaji na chuki inayoelekezwa kwake na familia yake. Huku Urusi ikijaribu kueneza taarifa za uwongo kuhusu shambulio hilo, Marianna mwenye umri wa miaka 29 alilaumiwa kimakosa kwa ""kuigiza"". Wanadiplmasia wa Urusi walidai kuwa ""ameigiza"" zaidi ya mara moja kama wanawake wawili tofauti. Nimezungumza kwa kina na marafiki na jamaa zake, lakini nimekuwa nikijaribu kumhoji somo yangu kwa wiki kadhaa. Lakini hatimaye alipojitokeza kwa skrini ya simu ya simu,  kidogo unahisi uzito wa jambo linalomkabili. Alisimulia BBC jisnsi alivyotoroka hospitali ya uzazi, na unyanyasaji wa mtandaoni uliofuatia tukio hilo. ""Nilipokea vitisho kwamba wananitafuta na wakinipata, wataniua, na mwanangu kukatwa vipande vipande,""anasema. Haya ni mahojiano yake ya kwanza katika vyombo vikuu vya habari vya Magharibi  baada ya kuokolewa na kupelekwa mji uliopo karibu ambao ni sehemu ya Donbas inayodhibitiwa na waasi wanaotaka kujitenga na ambao wanaungwa mkono na Urusi. Marianna alikuwa ametulia, na hukutoa masharti yoyote wakati wa mahojiano yake na mwandishi wa BBBC lakini alikuwa na mwanabologu anayeunga mkono waasi hao wanaotaka kujitenga. Alimuelezea mwandishi jinsi alivyojihisi baada ya kujipatata kati kati ya vita vya habari gushi - wakati akijifungua binti yake Veronika katika mazingira ya vita. ""Aliamua kujitokeza wakati mgumu,"" anaelezea, ""lakini ni vyema alijitokeza katika mazingira hayo badala ya kukwepa kabisa."" 'Mambo yalibadilika' Maisha  mjini Mariupol yalikuwa tofauti sana kabla ya kuzuka kwa vita. Marianna alikuwa akinadi bidhaa za urembo katika mitandao ya kijamii, naye mume wake Yuri alikuwa akifanya kazi katika kiwanda cha chuma cha Azovstal. ""Tuliishi maisha ya kawaida,"" anasema, ""lakini, ndio hivyo tena mambo yalibadilika."" Akaunti yake ya Instagram inaonyesha jinsi alivyotazamia kwa furaha kuwa mama. Lakini wakati Marianna alipolazwa hospitali, Mariupol ilikuwa mji ambao umeshambuliwa zaidi kwa mabomu nchini Ukraine. Mnamo Machi 9, alikuwa akizungumza na wanawake wengine wakati mlipuko ulipotikisa hospitali hiyo. Alijifunika blanketi kichwani. Mara mlipuko wa pili ukatokea tena. ""Ungelisikia jinsi vitu vilivyotawanyika kila mahali, vingine vilikuwa silaha butu,"" anasema. ""Mlio wa king'ora  ulikuwa kwenye masikio yangu kwa muda mrefu."" Wanawake walipewa hifadhi pamoja na raia wengine katika vyumba vya chini ya ardhi. Marianna alijeruhiwa usoni na vigae vya kio vilikuwa vimekwama kwenye ngozi yake, lakini daktari alimwambia hahitaji kushonwa. Kitu ambacho alihitaji, ilikuwa kuchukua vitu vyake kutoka kwa vifusi vya hospitali hiyo. Alimuomba afisa wa polisji kusaidia. ""Kila kitu nilichokuwa nimemnunulia mwanangu kilibaki kwenye wodi ya uzazi,"" anasema. Alipokuwa amesimama nje ya hospitali, kusubiri kuchukua vitu vyake, alipigwa picha na wanahabari wa Associated Press. walimpiga picha tena alipokuwa akishuka ngazi kutoka kwenye jengo hilo. Picha hizo kwa haraka zilisabaa mitandaoni. Na hapo ndipo madai ya uwongo kwamba picha hizo zilikuwa za ""kuigizwa"" zilianza kuonekana katika chaneli ya Telegram ambayo inaunga mkono-Kremlin. Blogu Blogu ya Marianna inayoangazia masuala ya urembo ilitumiwa kuashiria kwamba alikuwa ""muigizaji"" ambaye alitumia alikuwa ametumia vipodozi kutengeneza majeraha bandia. Uongo huu ulirudiwa na kukuzwa na maafisa wakuu wa Urusi na vyombo vya habari vya serikali. Pia walidai picha ya mwanamke mwingine mjamzito kwenye machela alikuwa Marianna, ingawa ni wazi kuwa picha hizo ni za watu tofauti. Mwanamke aliyekuwa kwenye machela na mwanawe ambaye alikuwa hajazaliwa alifariki kutokana na majeraha aliyopat akatika mashambulio hayo. Kutoroka mashambulio bila uwezo wa kufikia mtandao wa intaneti, Marianna hakuziona picha hizo hadi siku kadhaa baadaye. Kufikia wakati huo, Instagram yake ilijaa jumbe za shutuma na vitisho. Alijipata akishambuliwa mtandaoni kwa tuhuma za uwongo.. ""Nilisikitika sana kwasababu nilishuhudia kila kitu kiuhalisia,"" alisema. Lakini alijizuia ukosoaji wa moja kwa moja wa maafisa wa Urusiambao walieneza taarifa ghushi kumhusu. Badala yake alikosoa shirika la habari la Associated Press. ""Nilichukizwa kwamba waandishi wa habari ambao walikuwa wamechapisha picha zangu kwenye mitandao ya kijamii hawakuwa na mahojiano na wanawake wengine wajawazito ambao wanaweza kuthibitisha kwamba shambulio hili kweli lilifanyika."" Anasema hatua hiyo ingesaidia kuelezea watu walioshawishika kwamba ni ""maigizo"". Lakini kwa mujibu wa Marianna yeye alikuwa miongozi wa wagonjwa wa mwisho kuondolewa katika hospitali hiyo, na wakati huo ndipo waandishi wa habari wa AP walipofika eneo la tukio.  Wanahabari hao walihoji watu wengine waliokuwepo mahala hapo. Na hawakuhusika kwa vyovyote na taarifa ya uwongo iliyosambazwa baadaye na maafisa wa Urusi. BBC iliwasiliana na AP kupata kauli yake. Kumtafuta Marianna Siku kadhaa baada ya shambulio hilo, Marianna alijifungua mtoto Veronika katika hospitali nchingine. Sawa na maelfu ya wengine, Marianna na Yuri walikuwa wakijizatiti kutoroka mjini Mariupol. Kwa wiki kadhaa, Na ilikuwa vigumu kuwasiliana nao. Baadaye jamaa za Marianna waliambia BBC kwamba wanandoa hao walikuwa wameondoka mji huo na hawakuwa na uhakika wamekimbilia wapi.  Kisha mwanzoni mwa April, wakaibuka tena katika eneo la Donbas. Alifany amahojiano na Denis Seleznev, mwanablogu ambaye ni mfuasi wa waasi wanaoungwa mkono na Urusi. Kulikuwa na uvumi uliohoji ikiwa alikuwa huru kusema alichotaka Marianna alimwambia mwandishi wa BBC: ""Ilinibidi nisimulie kila kitu kilichotokea, kama nilivyoshuhudia kwa macho yangu."" Katika mahojiano yetu naye yaliyowezeshwa kupitia Denis. Marianna anazungumzia kisa hicho kutoka nyumbani. Alikuwa naye wakati wa mahojiano hayo  lakini hakuingilia kati. Jamaa wa Marianna na marafiki zake wametuhakikishi akwamba sasa yuko salma. Vita vya Ukraine: Maelezo zaidi Mengi ya yale anayosema katika mahojiano yake na BBC yanadhoofisha upotovu wa serikali ya Urusi. Kremlin ilipendekeza kimakosa na mara kwa mara hospitali iliyoshambuliwa kuwa hospitali namba moja ya Mariupol, na kwamba ilikuwa haifanyi kazi tena. Lakini kitengo cha habari cha BBC kiligundua hospitali ambayo Marianna alikuwa - ni hospitali nambari tatu. Tuliwasiliana na Ubalozi wa Urusi huko London kwa maoni. Marianna anathibitisha kwamba hospitali hiyo ilikuwa ikimtibu yeye na wagonjwa wengine - kinyume na madai ya Urusi kwamba haikuwa ikifanya kazi kama kituo cha afya. Urusi pia ilidai kuwa hospitali hiyo ilikuwa imetekwa na kikosi cha Azov - kikundi chenye utata cha kitaifa cha Ukraine ambacho kimehusishwa na Wanazi mamboleo, madai ambayo wao wenyewe wanayakanusha."	https://www.bbc.com/swahili/habari-61479893
health	HIV: 'Ilichukua karibu miaka minne kufichua hali yangu ya HIV kwa watu'	Marlon Van Der Mark, kijana kutoka Cardiff Uingreza ana virusi vya HIV,miaka minne iliyopita hali yake lilikuwa siri. Anasema alipojitokeza kwa umma kwenye mitandao ya kijamii, semi za watu hasa vijana zilimvunja moyo  kuona kwamba unyanyapaa abdo upo. Tembelea mtandao wa BBC News kusikiliza Zaidi video yake.	https://www.bbc.com/swahili/habari-59386355
sports	Fahamu wachezaji wakubwa Ulaya ambao bado wapo huru kujiunga na vilabu vingine	"Baadhi ya wachezaji wenye majina makubwa barani Ulaya wapo  kama wachezaji huru msimu huu wa joto huku kandarasi zao kwenye vilabu vyao vya sasa zikimalizika. Je, Paul Pogba atarejea Juventus? Je maisha yatakuwaje baada ya Real Madrid kwa Gareth Bale? Na Christian Eriksen anaweza kuishia wapi baadaye? BBC Sport inaangazia kwa karibu uteuzi wa majina yanaojiandaa kupata waajiri wapya kwa msimu ujao. Klabu ya sasa: Real Madrid Anahusishwa na: DC United, Cardiff City, Newcastle United, Nottingham Forest, AC Milan, Tottenham Hotspur. Kuondoka kwa Gareth Bale kutoka Real Madrid kunakuja baada ya kubeba kombe kwa miaka tisa, ambapo alishinda mataji matano ya Ligi ya Mabingwa na La Liga mara tatu. Mshambuliaji huyo wa Wales, 32, alijiunga na mabingwa hao wa Uhispania Septemba 2013 kwa dau la uhamisho lililoweka rekodi ya dunia kwa wakati huo ya zaidi ya £80m. Tayari ameeleza kuwa familia yake na kujiimarisha kwa ajili ya Kombe la Dunia vitakuwa vipaumbele vyake vikuu atakapoamua pa kucheza msimu ujao. Klabu ya sasa: Manchester United Anahusishwa na: Juventus, Real Madrid, Paris St-Germain, Manchester City. Paul Pogba anaondoka Manchester United msimu huu wa joto baada ya kufanya vibaya kwa miaka sita katika kipindi chake cha pili katika klabu hiyo. Kiungo huyo alishinda Kombe la EFL na Ligi ya Europa ndani ya mwaka mmoja baada ya kurejea kwa kishindo sana United katika uhamisho ulioweka rekodi ya dunia ya wakati huo wa £89m kutoka Juventus mwaka 2016. Ingawa mchezaji huyo mwenye umri wa miaka 29 aliisaidia Ufaransa kushinda Kombe la Dunia mwaka wa 2018, ameonesha tu uchezaji wake bora wa pasi na fowadi mwenye nguvu United, ambapo mara nyingi amekuwa akiwajibika katika safu ya ulinzi na kuwakasirisha mashabiki kwa kushindwa kuonesha juhudi. Katika makala iliyoangazia maisha yake binafsi, Pogba aliripotiwa kuwa madai ya ofa ya mkataba wa United ulioboreshwa wa pauni 300,00 kwa wiki kuwa si ""chochote"" akiashiria kwamba yeyote atakayemsajili atahitaji kuwa na mifuko mirefu zaidi. Klabu ya sasa: Brentford Anahusishwa na: Brentford, Tottenham, Manchester United Christian Eriksen anafaa kuwa sehemu ya kandarasi ya miaka minne na nusu katika klabu ya Inter Milan. Hata hivyo, mchezaji huyo mwenye umri wa miaka 30 alipatwa na mshtuko wa moyo wakati akicheza Euro 2020 mwezi Juni mwaka jana nchini Denmark na kubadilisha maisha yake ya soka na kurejea kwenye soka baada ya kuwekewa kifaa kwenye moyo  Implantable Cardioverter Defibrillator (ICD). Hilo lilimfanya Eriksen kuachiliwa na Inter - kwa sababu kifaa cha ICD hakiruhusiwi katika Serie A - na hivyo kwenda Brentford kwa mkataba wa miezi sita ambapo ubora wake uling'aa alipoisaidia timu kupata hadhi ya Ligi Kuu. The Bees wana nia ya kumbakisha mchezaji huyo wa zamani wa Ajax lakini je, atasalia London au kuelekea kwingineko pamoja na Manchester United wanaomtaka? Klabu ya sasa: Manchester United Anahusishwa na: West Ham United, Newcastle, Tottenham, Roma, AC Milan Jesse Lingard anaondoka Manchester United baada ya kukaa kwa miongo miwili na kilabu. Wakati  United ikifanya uchaguzi huo wa kushangaza wa kumbakiza kiungo huyo wa kati wa England msimu uliopita wa joto, mchezaji huyo mwenye umri wa miaka 29 alistahimili kampeni ngumu ya 2021-22 na alitumika kwa kiasi. Kabla ya hapo uhamisho wa mkopo kwenda West Ham mapema 2021 ulitumika kama ukumbusho wa sifa zake na kutafuta klabu mpya ambayo itampa uhakika wa kucheza katika mwaka wa Kombe la Dunia inaweza kuingia kwenye mawazo yake. Klabu ya sasa: Barcelona Anahusishwa na: Chelsea, PSG Mambo hayajaenda sawa kwa Ousmane Dembele tangu ajiunge na Barcelona katika moja ya mikataba ya bei ghali zaidi wakati wote kutoka Borussia Dortmund mwaka 2017. Akiwa bado na umri wa miaka 25 tu, majeraha yametatiza maendeleo ya mshambuliaji huyo wa Ufaransa, ikimaanisha kuwa ameonesha mambo machache tu kuhusu uwezo wake. Kasi yake, mbinu na uwezo wa kukimbia safu za ulinzi za wapinzani zinaweza kuwafanya mashabiki wa Nou Camp kusimama. Ingawa mara kadhaa amekuwa akihusishwa na kutaka kuondoka, rais wa klabu Joan Laporta na kocha mkuu Xaxi wote wana matumaini kwamba anaweza kushawishiwa kubaki. Klabu ya sasa: Manchester United Anahusishwa na: Real Madrid, Arsenal, Atletico Madrid na Juventus. Edinson Cavani alifurahia miaka miwili akiwa Manchester United. Fowadi huyo wa Uruguay mwenye umri wa miaka 35, ambaye aliwasili kwa uhamisho wa bure kutoka PSG Oktoba 2020, alianza vyema akiwa na mabao 17 kwenye mashindano yote katika msimu wake wa kwanza. Wakati wa ujio wa Cristiano Ronaldo na orodha inayoonekana kutokuwa na mwisho ya majeruhi ilimfanya apate shida msimu uliopita. Haiba yake na uzoefu bado vinaweza kuthibitisha kuwa bidhaa muhimu kwa klabu tarajiwa. Klabu ya sasa: Manchester City Anahusishwa na: Botafogo, Flamengo , Corinthians, Athletico Paranaense Fernandinho, 37, alicheza mechi 19 za Ligi ya Primia alipoisaidia Manchester City kutwaa taji lao la nne katika misimu mitano. Mchezaji huyo wa kimataifa wa Brazil tayari ameonesha nia ya kutaka kurejea katika nchi yake atakapoondoka City, ambako alishinda mataji matano ya ligi kuu, sita ya Kombe la EFL na Kombe la FA. Klabu ya sasa: Atletico Madrid Anahusishwa na: Juventus, Aston Villa, Sevilla, Inter Miami Akiwa na umri wa miaka 35, Luis Suarez ni mchezaji mwingine anayefaa katika kitengo cha wakongwe, huku akikaribia kuondoka Wanda Metropolitano akitokea msimu wa nyuma ambapo alifunga mabao 13 katika mashindano yote. Mchezaji huyo wa kimataifa wa Uruguay anaweza asiwe mahiri kama alivyokuwa katika ujana wake lakini uchezaji wake na harakati zake kuelekea lengo zinaweza kushawishi vilabu kadhaa kumpa ofa ya muda mfupi. Klabu ya sasa: Real Madrid Anahusishwa na: Sevilla, Arsenal, Tottenham Isco anapakia mikoba yake Bernabeu msimu huu wa joto kama mshindi mara tano wa Ligi ya Mabingwa na bingwa mara tatu wa La Liga. Akiwa bado katika kiwango cha juu cha maisha yake ya soka, mchezaji huyo mwenye umri wa miaka 30 atajaribu kugundua tena uwezo wake baada ya kuonenaka kuwa si mchezaji pendwa kwa Madrid na kupoteza nafasi yake kwenye kikosi cha Uhispania. Klabu ya sasa: PSG Anahusishwa na: Juventus, Barcelona. Mshambuliaji wa Argentina Angel di Maria alifurahia kadi nyekundu kutoka kwa PSG, akifunga bao katika ushindi wa 5-0 dhidi ya Metz katika mchezo wake wa mwisho na hivyo kutolewa nje kwa shangwe na umati wa Parc des Princes. Mchezaji huyo mwenye umri wa miaka 34 alifunga mabao 93 katika mechi 295 alizochezea PSG, akishinda mataji matano ya ligi na vikombe tisa vya nyumbani wakati alipokuwa Paris,Ufaransa Juventus na Barcelona wanadaiwa kuwania saini ya winga huyo."	https://www.bbc.com/swahili/articles/cjjlq11plq3o
health	Je wajua ukomo wa hedhi pia huathiri ubongo?	"Mwanzoni mwa taaluma yake, Daktari Gayatri Devi, ambaye ni mtaalamu wa neva katika hospitali ya Lenox Hill mjini New York, na wenzake walikosea: wakampatia tiba ya ugonjwa wa Alzheimer mwanamke aliyekuwa anakabiliwa na changamoto za kiafya zinazotokana na ukomo wa hedhi. Baada ya msururu wa matibabu (ya mwisho ikijumuisha ya vichocheo au oestrojeni), afya ya mwanamke huyo iliimarika, na hapo ndipo Dkt Devi aligundua dalili za awali- kama vile kupoteza kumbukumbu, kuchanganyikiwa - kunaweza kusababishwa na kitu kingine. Kupungua kwa uwezo wa utambuzi wa mgonjwa kumehusishwa moja kwa moja na kunapungua ghafla kwa viwango vya homoni ya oestrojeni, hali ambayo hujitokeza miaka ya kuelekea ukomo wa hedhi (kitaalamu ni mwaka mmoja baada ya hedhi ya mwisho). Ufahamu huo ulimfanya Dkt Devi, kufanya utafiti kuhusu moja ya dalili za ukomo wa hedhi ambao haijulikani: tando na mifungamano kwenye ubongo unaosababisha ukungu kwenye ubongo kiingereza (brain fog). Cha kushangaza ni kwamba wanawake wengi wanakabiliwa na hali hii lakini hawajui inasababishwa na nini. ""Wanawake wengi wanaokaribia kufika ukomo wa hedhi [kipindi kinachodumu kwa karibu miaka saba]- wanaanza kukosa uwezo wa kupata kumbumbu kama vile kukumbuka mambo yaliyofanyika hivi karibuni na kutatizika kwa lugha, au kufanya majukumu kadhaa kwa wakati mmoja,"" Dkt Devi aliiambia BBC. ""Huenda wakajipata wanatatizika katika ufasaha wa maneno, kitu ambacho wanawake ni wazuri sana,"" anasema. ""Huenda wakajipata wanatatizika kwa ufasaha wa maneno, kitu ambacho wanawake ni wazuri sana,"" anasema. Inaathiri aina ya kumbukumbu tunayotumia kwa mfano unapoenda dukani na kusahau ulikuwa unataka kununua nini, anasema Profesa Pauline Maki, Mhadhiri wa saikolojia katika Chuo Kikuu cha Illinois, Chicago huko Marekani. Inaathiri uwezo wetu wa kusimulia hadithi, kushiriki kwenye mazungumzo mikutanoni. Na baadaye kukumbuka kilichojadiliwa, aliongeza. ""Katika tafiti zetu tuligugundua, wanawake wengi wanakabiliwa na hali hii huku asilimia 10 kati ya wale walioshiriki utafiti wakishindwa kukumbuka mambo ambayo wanatarajiwa kujua katika umri wao, anasema Prof Maki. ""Lakini changamoto hiyo sio kubwa sana kiasi cha kuwafanya washindwe kutekeleza majukumu yao kazini, japo wataona tofauti."" Kulingana na Dkt Devi, ""karibu asilimia 60 ya wanawake wanaokaribia kufika ukomo wa hedhi na wale ambao tayari wamefika ukomo wa uzazi wanakabiliwa na tatizo la utambuzi, lakini hili linaweza kuthibitishwa kupitia uchunguzi wa kimatibabu. Moja ya masuala muhimu ni kwamba ubongo una vipokezi vya estrogeni na nyingi ziko kwenye eneo la hippocumpus -kiungo kidogo cha ubongo ambacho ni muhimu kwa ajili ya kutunza kumbukumbu. ""Wakatii viwango vya vichocheo vya oestrogen vinaposhuka ghafla, baadhi ya shughuli za hippocampus zinaathiriwa,"" Dkt Devi anaeleza. Uchunguzi ambao washiriki waliokuwa mayai/ovari [ambazo zilikuwa na tezi nyingi za estrojeni] zilitolewa, walionesha kuwa  uwezo wa utambuzi wao kuimarika mara tatu mara walipopewa virutubisho vya estrojeni, anasema Prof Maki. Lakini sio wanawake wanaokaribia ukomo wa hedhi wanakabiliwa na ukungu wa ubongo - kwanini? Hiii ni kwa sababu athari za  kupanda au kushuka kwa vichocheo vya estrojeni zinatofautiana kutoka mwanamke mmoja hadi mwingine. ""Lakini sio kupungua kwa vichocheo hivyo pekee kunasababisha hali hiyo. Kuna vitu vingine vya kuzingatia kama vile, kupotea kwa usingizi,"" anasema Rebecca Thurston, Mhadhiri wa Saikolojia katika Chuo Kikuu cha Pittsburgh. ""Wakati wa mabadiliko ya kuelekea ukomo wa hedhi, hadi asilimia 60 ya wanawake wanalalamikia ukosefu wa usingizi- hali ambayo inahusishwa na kumbukumbu , anasema mtafiti huyo. Ukosefu wa usingizi unavuruga mfumo wa kumbukumbu katika ubongo, sawa na inavyofanya hisia ya ghafla ya joto kali ambayo inaenea mwili mzima, na kusababisha uwekundo wa ngozi na joto jingi. Kando na kukosa usingizi (baadhi ya wanawake wameripoti kuamka usiku na kubadilisha nguo za kulala baada kulowa jasho), hali ambayo ni tatizo la kivyake. ""Tulikuwa tukifikiria joto hilo ni daliliza ukomo wa hedhi ambayo wanawake wanaweza kuvumilia lakini utafiti umebaini kuwa  inaweza kuwa tishio kwa moyo na akili, kwani inaathiri uhusiano kati ya hippocampus  na mabadiliko katika kumbukumbu,"" Prof Thurston anasema. Ndio, inaweza kuwa hivyo. Pia upungufu wa oestrogen unaweza kuathiri ngozi, inamfanya mwanamke ahisi ngozi ni kavu na kuhisi kama wadudu wanatembea ndani ya ngozi. Kubadilika kwa hisia kutokana na msongo wa mawazo kabla ya kufika ukomo wa hedhi pia kunaathiri kumbukumbu. Ikiwa hali hii inawaathiri watu wanawake wengi, kwa nini haijulikani? Inaonekana kuna ukusefu wa ufahamu, kwanikukoma kwa hedhi bado ni suala ambalo ni mwiko katika tamaduni nyingi. ""Tatizo ni kwamba hali hii imekuwa ikiwakabili wanawake kwa miaka mingi, na huenda hawana habari ikiwa inatokana na dalili za awali kuelekea ukomo wa hedhi. Dalili za ukomo wa hedhi ni zipi? Chanzo: Huduma ya afya ya kitaifa Uingereza Wataalamu wanasema kuwa kuna namna nyingi na taarifa nyingi za kusaidia wanawake kuishi na mabadiliko ya kimwili na kihisia yanayosababishwa na ukomo wa hedhi. Tiba ya kuweka vichocheo mbadala ni tiba nzuri inayoweza kupatikana kuondokana na dalili za ukomo wa hedhi. Na ukomo wa hedhi ni sababu moja wapo kuwafanya wanawake waishi maisha mazuri ya afya kwa:"	https://www.bbc.com/swahili/habari-57743113
politics	Je ni kwanini rais Kim Jong-un wa Korea kaskazini alikuwa na hasira wakati wa hotuba hii?	Kiongozi wa Korea Kaskazini Kim Jong-un alijawa na hisia chungu nzima wakati wa hotuba  katika hafla ya gwaride la kijeshi wikendi iliopita. Alifuta machozi wakati alipokuwa akizungumza kuhusu changamoto linalopitia taifa hilo. Huku jeshi la taifa hilo likionesha silaha mpya , Kim Jong un aliwashukuru wanajeshi wake kwa juhudi zao dhidi ya mlipuko wa corona na majanga ya hivi lkaribuni. Wachunguzi wanasema kwamba huenda anajaribu kuonesha unyenyekevu wakati ambapo taifa hilo linakabiliwa na mzozo wa kiuchumi	https://www.bbc.com/swahili/habari-54534724
sports	Tetesi za Soka Ulaya Jumanne tarehe 14.06.2022: Phillips, De Jong, Richarlison, Nkunku, Botman, Leno, Heaton, Choudhury	Manchester United imeanza mazungimzo na Barcelona kwa ajili ya usajili wa kiungo wa Uholanzi Frenkie de Jong, 25, lakini hawatataka kulipa fedha kubwa kupita kiasi wakati huu klabu hiyo ya Hispania ikitaka  £85.7m. (Manchester Evening News) Tottenham inataka kumsajili mshambuliaji wa Everton na Brazil Richarlison, the Toffees ikitaka ada ya £50m kwa ajili ya mbrazil huyo mwenye miaka 25. (Telegraph, subscription required) Liverpool na Manchester City wanamfuatilia kiungo wa Barcelona na Hispania Gavi,17 ingawa ada ya uhamisho wake kwenye mkataba imefikia £85.7m. (Marca) Manchester City inamtaka kusajili huku kiungo wa Leeds United na  England Kalvin Phillips, 26, akionekana kuwindwa na mabingwa hao wa ligi kuu England. (Times, subscription required) RB Leipzig inamuuza kwa ada ya £100m mshambuliaji wake mfaransa Christopher Nkunku, 24 huku Manchester United, Arsenal na Paris St-Germain zikionyesha nia ya kumtaka. (Independent Newcastle United inatarajia kusaka mchezaji mwingine baada ya Lille kupandisha dau la mlinzi mholanzi Sven Botman, 22 kutoka £30m mpaka £36m. (Telegraph, subscription required) Fulham inamtaka kipa wa Arsenal na Ujerumani Bernd Leno, 30, wakijiandaa kufanya vyema baada ya kurejea ligi kuu England. (Evening Standard) Brighton inamsaka mlinzi wa kushoto wa Porto na Nigeria Zaidu Sanusi, 25, katika uhamisho utakaomruhusu nyota wa kimataifa wa Hispania Marc Cucurella, 23, kujiunga na Manchester City. (Daily Star) Middlesbrough inamtaka kwa mkopo kipa wa Manchester United na England Tom Heaton, 36, na kiungo wa Leicester City muingereza Hamza Choudhury, 24. (Northern Echo) Leeds United wako katika hatua za mwisho za kukamilisha uhamisho wa kiungo mhispania wa Bayern Munich Marc Roca, 25. (90min) Swansea City, Middlesbrough, Preston na QPR zote zinamuwania kwa mkopo mshambuliaji wa Tottenham na Jamhuri ya Ireland, Troy Parrott, 20, kwa ajili ya msimu ujao wa 2022-23. (Football.London) Coventry City imekataa ombi la Middlesbrough kwa ajili ya mshambuliaji Viktor Gyokeres, huku Fulham wakionekana kumtaka pia nyota huyo mwenye miaka 24. (Football Insider)	https://www.bbc.com/swahili/61793668
religion	Christmas: Fahamu maana ya siku kuu hii kutoka kwa viongozi wa dini	Watu kote duniani wanasherehekea siku kuu ya krisimasi mojawapo ya siku takatifu duniani katika kalenda ya Wakristo. Lakini ibada za mwaka huu makanisani na matukio yake  yanahudhuriwa na watu wachache kutokana na mlipuko wa virusi vya corona .	https://www.bbc.com/swahili/habari-55444872
health	Mchungaji Mick wa Burnley: ‘Nikifunga huu mlango, anakufa’	"Kila baada ya sekunde saba - mtu mmoja anaelekezwa kwenda kupata usaidizi wa afya ya akili katika taasisi ya usimamizi wa matibabu nchini Uingereza mnamo Septemba. Huko Burnley, hilo sio jambo la kushangaza kwa Mchungaji Mick - mfanyabiashara wa dawa za kulevya-aliyegeuka-mwokozi wa maisha wakati wa Covid - ambaye kila siku hukutana na watu wanaohangaika kuishi. Makala hii inarejelea mara kadhaa visa vya kujiua. Joanne alipigwa na butwa miezi 18 iliyopita wakati mpenzi wake, Robert, alipofariki ghafla. ""Nilihisi kana kwamba nimekosea, kwa sababu sikuweza kumsaidia kwa wakati unaofaa,"" anasema. Hali ya afya ya akili ya Robert ilizorota wakati amri ya kwanza ya kutotoka nje ilipowekwa. Alishindwa kustahamili wazo la kufungiwa nyumbani kwa muda mrefu. Hali iliyomfanya aingiwe na mawazo ya kutaka kujitoa uhai. Joanne anasema alipigia simu kundi linalojishughulisha na masuala ya afya ya akili chake kutafuta usaidizi wiki mbili kabla ya kifo  - na aliambiwakuwa kuna mtu atampigia simu Robert siku iliyofuata. Lakini simu hiyo haikuwahi kupigwa. Wiki mbili baadaye, Robert alijitoa uhai. Ni Joan alipata mwili wa Robert.Baadaye siku hiyo, alipokea simu kutoka kwa maafisa wa afya ya akili ambao walikuwa wapige simu wiki mbili zilizopita. ""Waliuliza: 'Vipi naweza kusema Robert?' ""Nilimwambia, 'Hayupo tena… amejitoa uhai.'"" Joanne anasema afisa aliyekuwa kwenye simu upande wa pili aliomba msamaha na kusema walikuwa nashughuli nyingi. ""Aliniambia pole sana na nasikitika hatuuwasiliana haraka kama tulivyoahidi.'"" Ijapokuwa Joanne hawalaumu wataalamu wa afya, anaamini Robert angeweza kuokolewa kwa usaidizi wa mapema. ""Nadhani angehudumiwa mapema - bado angekuwa hapa."" Zaidi ya mwaka mmoja, Joanne bado anahangaishwa na kifo hicho. Kila neno huleta kumbukumbu zenye uchungu, lakini anataka kuzungumzia jinsi anavyohisi. Kanisa la Church on the Street limekuwa mkombozi kwa Joanne. Anasema ni mahali ambapo yeye na familia yake wanapata faraja  - na sio yeye pekee. Mamia ya wengine huja hapa kila juma wakitafuta tumaini. Cha kusikitisha ni kuwa, Joanne ni mmoja tu wa waathiriwa ambao Mchungaji Mick anahudumia. Wakati Robert alipokufa, anasema, vijana wengine wawili walijiua katika mitaa iliyo karibu na nyumbani kwa Robert. Wakati huo, Mick alikuwa akipeana vifurushi vya chakula mara kwa mara katika maegesho ya magari huko Burnley. ""Sikuweza kuamini kilichokuwa kikifanyika. Nilihisi nahitajika kuchukuwa hatua licha ya kwamba sikuwa na uwezo kutokana na athari za kiuchumi zilizosababishwa na janga la Covid- 19."" Ndani ya Kanisa la Mick - tulifarijiwa kwa mwezi mmoja - sera ya kumpokea kila mtubila kumhukumu inasaidia sana. Mick anataka wengine wanaokabiliwa na changamoto za maisha na wanatafuta pahali pa kupata tumaini wasisite kumtembelea ili kupata ushauri. Mick anawasiwasi kuhusu kukosekana kwa huduma ya afya ya akili kwa walio hatarini zaidi - watu ambao wanaona vigumu kuwaona madaktari wao, kando na kupata kitanda katika kituo cha msaada. Pia analaumu vikwazo vya miezi kadhaa vilivyowekwa kudhibiti maambukizi ya virusi vya corona kwa kufanya hali kuwa mbaya. Mjini Burnley ,anasikia visa vya watu waliyotengwa kujiingiza katika utumizi wa dawa za kulevya na kunywa pombe. Kanisa hilo linapanukwa kwa haraka -Linatoa chakulana nguo kwa waathirika. Mick pia anashirikiana na polisi, mashirika ya makazi na baraza la mitaa na taasisi zinazotoa huduma za kuwasaidia watu waliyoachana na utumizi wa dawa za kulevya."	https://www.bbc.com/swahili/habari-59697265
business	Matajiri 435 wa Tanzania wajiunga katika orodha ya mamilionea duniani	Takriban watanzania 435 wamekuwa mamilionea wa dola mwaka uliopita kulingana na ripoti ya utajiri ya Knight Frank. Waliojiunga katika klabu hiyo ya matajiri wana jumla ya thamani ya kati ya dola milioni moja hadi dola milioni 29 kila mmoja wao. Ripoti za awali ziliwataja watanzania matajiri kama Bwana Rostam Aziz, bwana Salim Said Bakhressa, marehemu Reginald Mengi, Bw. Ally Awadh, bw. Shekhar Kanabar, Bw. Fida Hussein Rashid, Bw. Subhash Patel, bw. Yusuf  Manji na bw. Salim Turky. Kulingana na ripoti hiyo, jumla ya raia 5,553 wa Tanzania waliorodheshwa miongoni mwa watu wenye mapato ya juu mwaka uliopita, ikiwakilisha ongezeko la asilimia nane  ikilinganishwa na matajiri 5,118 mwaka 2018  na 3,000 mwaka 2014. Hatahivyo ripoti hiyo haijasema kuhusu vyanzo vya mapato hayo huku baadhi ya matajiri kutoka taifa la Kenya wakihusishwa na siasa. Kulingana na ripoti hiyo idadi ya matajiri nchini Tanzania ilikuwa 5,668 mwisho wa mwaka 2019 ikilinganishwa na matajiri 2,942 kutoka Kenya Hatahivyo Inakadiriwa kwamba katika ripoti hiyo idadi ya watu binafsi waliojiunga katika ligi hiyo ya matajiri duniani itaongezeka hadi 8,532 katika kipindi cha miaka minne ijayo. Ripoti hiyo pia inaonyesha watanzania watano walijiunga na watu walio matajiri zaidi wanaojipatia kipato kikubwa wakiwa na thamani ya dola milioni 30 juu kutoka dola milioni 999. Katika mwaka barani Afrika 2019 Tanzania ilikuwa na matajiri 114 kati ya 302,360 ikiwa ni ongezeko la matajiri 109 mwaka 2018 na matajiri 61 2014. Idadi hiyo inatarjiwa kupanda hadi 175 kufikia 2024. Tanzania pia ilikadiriwa kuwa nchi ya sita yenye idadi ya watu walio na mapato yenye thamani ya juu katika kipindi cha miaka mitano ijayo, nyuma ya India, Misri, Vietnam, China na Indonesia. Kulingana na ripoti hiyo , taifa hilo la John Pombe Magufuli  ndilo taifa la pekee Afrika Mashariki kuwa na bilionea wa dola za marekani ambaye ana thamani ya dola bilioni moja au zaidi. Mtandao wa Forbes ulimtaja bilionea Mohammed Dewji ambaye anasimamia biashara ya familia kama bilionea wa dola katika eneo hili , akiwa na thamani ya dola bilioni 1.6 mwaka 2020. Mo Dewji ambaye anasimamia kampuni ya MeTL Group ana uwekezaji  katika kilimo, biashara, fedha, mawasiliano ya simu, bima, uuzaji wa nyumba, uchukuzi, mipango, pamoja na vyakula na vinywaji. Ripoti za awali ziliwataja Watanzania matajiri kama Bwana Rostam Aziz, bwana Salim said Bakhressa, marehemu Reginald Mengi, bwana Ally Awadh, bwana Shekhar Kanabar, bwana Fida Hussein Rashid, bwana Subhash Patel, bwana Yusuf  Manji na bwana Salim Turky. Lakini utajiri wao uko chini ya dola bilioni moja. Baadhi ya mabilionea nchini Tanzania wamewekeza nchini Kenya , Kulingana na gazeti la The standard nchini humo bilionea wa Tanzania Aunali na Sajjad rajabali waliripotiwa kununua hisa zenye thamani ya dola 70,000  katika kampuni ya Equity zenye thamani ya dola milioni 3.44 na hivyobasi kuongeza  uwekezaji wake katika soka la hisa la Nairobi kufikia dpola milioniu 15. Baadhi ya makampuni ambayo wawili hao wamewekeza fedhga zao ni pamoja na benki ya Co-oparative, Kenolkobil , Jubilee holdings  na I and M Holdings. Mbali na kenya na Tanzania , mataifa mengine ya Afrika yalioangaziwa  katika ripoti hiyo ni pamoja na Botwsana , Malawi, Nigeria, Rwanda, Afrika Kusini, Uganda , Zambia na Zimbabwe. Taifa la Afrika Kusini ndilo lililotajwa barani Afrika kuwa na mamilionea 88,460 ikifuatiwa na Nigeria ambayo ina mamilionea 40,869. Kenya na Tanzania zinaongoza kwa idadi ya watu matajiri katika jumuiya ya Afrika Mashariki kulingana na utafiti. Kulingana na ripoti ya 2019 kuhusu utajiri barani Afrika iliochapishwa mwezi Septemba na benki ya AfrAsia, Kenya inaongoza ikiwa na mabilionea 356, Ikifuatiwa na Tanzania ambayo ina mabilionea 99. Uganda ni ya tatu ikiwa na matajiri 67 huku Rwanda ikifunga orodha hiyo na mabilionea 30. Ripoti hiyo inasema kwamba matajiri hao wana utajiri wa dola bilioni 10 na kwamba Tanzania ina tajiri mmoja wa dola bilioni moja. Barani Afrika ripoti hiyo inasema kwamba Afrika Kusini inaongoza kwa matajiri ikiwa na mabilionea 2,169, Misri 932 na Nigeria 531. Hatahivyo ripoti hiyo haitaji hata bilionea mmoja mbali na mali anayomiliki. Katika miji mikuu, mji wa Nairobi unaongoza ukiwa na utajiri wa dola bilioni 49 mbele ya mji wa Dar es salaam ambao umeorodheshwa wa 11 na una utajiri wa dola bilioni 24. Mji mkuu wa Uganda Kampala.	https://www.bbc.com/swahili/habari-51812937
business	Mgodi wa dhahabu wa DR Congo waporomoka na kuwaua watu 50	Waokoaji wanachimba vifusi kufuatia kuporomoka kwa mgodi wa dhahabu  nchini DR Congo  na kuwawacha watu takriban 50 wakiwa wamefariki. Mgodi huo uliopo karibu na mji wa Kamituga , mashariki mwa taifa hilo uliporomoka siku ya ijumaa kufuatia mvua kubwa. Maafisa wa eneo hilo wanasema kwamba wengi wa wale wanaohofiwa kufariki ni vijana wadogo  na sasa wametoa wito wa siku mbili za maombolezi. Ajali ni vitu vya kawaida katika sekta ta migodi nchini DR Congo ambayo ina viwnago duni vya usalama. Mauzo ya dhahabu  yapanda Uganda  na kuzua mjadala Kanda za video zilionesha watu wakijaribu kuchimba vifusi hivyo vilivyokuwa vinaziba mlango wa mgodi huo , huku waokoaji wakitumia vifaa wengine mikono yao kuondoa vifusi hivyo. Gavana wa eneo hilo la mkoa wa kusini mwa Kivu , Theo Kasi alisema kwamba ameshutushwa na vifo hivyo vya watu 50  wengi wao wakiwa vijana. Hatahivyo meya wa mji wa Kamituga, Alexandre Bundya alisema, hatuna hakika kuhusu idadi ya waliofariki, kilisema chombo cha habari cha AFP. Shahidi mmoja aliambia AFP kwamba mvua kubwa ilisababisha maji kuingia katika mgodi huo, wakati watu walipojaribu kutoka, kulikuwa hakuna njia kwasababu maji yalikuwa yanaingia kwa wingi. Bwana Kasi aliongezea kwamba ataidhinisha mikakati ya kuzuia ajali kama hizo kujirudia. DR Congo ina hifadhi kubwa ya madini kama vile cobalt, almasi, shaba na dhahabu , lakini watu wake wanasalia kuwa miongoni mwa masikini zaidi duniani  kutokana na miaka kadhaa ya vita na usimamizi mbaya.	https://www.bbc.com/swahili/habari-54136916
religion	Mahakama Kenya : Rastafari ni dini kama nyengine yoyote ile	Rastafari ni dini kama nyengine yoyote ile  na waumini wake wanafaa kuchukuliwa kama wengine , mahakama moja nchini Kenya imeamuru. Hakimu Chacha Mwita  alitoa amri hiyo katika kesi ambayo kijana mmoja alifukuzwa shule  kutokana na nywele zake za rasta  mnamo mwezi Januari 10. Mahakama hiyo ilisema kwamba uamuzi wa shule ya upili ya Olympic ya kumfukuza  shule kutokana na mtindo wa nywele zake  ni ukiukaji wa katiba . Wazazi wake walisema kwamba rasta hizo ni ishara ya dini yake na kwamba hawawezi kumnyoa. ''Mtoto ana haki za kikatiba kupata elimu'', Mwita alisema katika mahakama ya Milimani siku ya Ijumaa. Ufugaji wa rasta ni njia moja ya kuabudu na ni makosa kumlazimisha kunyoa nywele hizo hatua ambayo ni kinyume na dini yake. Kijana huyo aliandika katika stakhabadhi za kujiunga na shule kwamba yeye ni wa dini ya Rastafari. Hatua iliochukuliwa na shule hiyo inakiuka sheria. Babake katika malalamishi yao anasema kwamba kitendo cha shule hiyo ni sawa na ubaguzi  wa dini yake ya Rastafari. Kifungu 30 {1}  cha katiba kinasema kwamba kila mtu ana haki ya uhuru wa maoni, imani  na dini. Awali babake mtoto huyo aliambia mahakama alitakiwa kukata nywele zake  na kwamba mawalimu wake alimlazimisha kutoa kilemba alichokuwa amevaa. Anasema kwamba mwalimu huyo alimwambia kuchagua kati ya urembo na elimu. Hatahivyo Mwalimu mkuu wa shule hiyo alitoa picha tofauti ya kilichotokea. Mwalimu huyo alisema kwamba mwanafunzi huyo alimwambia kwamba yeye ni Muislamu . Kulingana na mwalimu huyo mkuu uchunguzi wa cheti cha jamii ya rastafari haikuonyesha iwapo watoto pia ni miongoni mwa wafuasi wa dini hiyo. Alisema kwamba usimamizi wa shule ulimruhusu mwanfunzi huyo kuingia darasani siku aliyojiunga na shule hiyo lakini akalazimishwa kufuata sheria  siku iliofuatia.	https://www.bbc.com/swahili/habari-49685270
sports	Tetesi za soka Ulaya Jumanne 27.04.2021: Ronaldo, Sima, Varane, Nagelsmann, Shaqiri	Paris St-Germain wapo mbele ya Manchester United katika harakati za kumsajili mshambuliaji nyota wa Ureno na Juventus,  Cristiano Ronaldo, 36. (Tuttosport - in Italian) Manchester United wanamuwinda mshambuliaji wa klabu ya  Slavia Prague's Msenegali Abdallah Sima, 21. (Manchester Evening News) RB Leipzig wanataka dau litakalovunja rekodi la usajili wa makocha la Euro milioni 25 kutoka Bayern Munich ili kumuachia kocha wao  Julian Nagelsmann (Sky Sports) Klabu ya Tottenham sasa itaaelekeza nguvu kumsajili kocha wa Ajax Eric ten Hag, wakati huu ambapo Bayern inaonekana ipo mbioni kumsajili Nagelsmann. (Telegraph) Golikipa Mtaliano Gianluigi Donnarumma, 22, atasalia klabuni  AC Milan licha ya mkataba wake kuisha mwishoni mwa msimu na kutakiwa na na klabu za Manchester United na Chelsea. (TalkSport) Real Madrid hawatakaza msuli kumbakisha klabuni hapo beki wa Ufaransa Raphael Varane, 28, ambaye amekuwa akiwaniwa na Manchester United na Chelsea. (AS - in Spanish) Kiungo wa Uswizi  Xherdan Shaqiri, 29, anataka kuondoka Liverpool mwishoni mwa msimu ili kupata sehemu atakayocheza zaidi.  (Football Insider) Arsenal wameanzisha mazungumzo na kiungo wao kinda Emile Smith Rowe, 20, ili kumpatia mkataba mpya.  (The Athletic - subscription required) Arsenal ipo tayari kuwauza wachezaji wanne mwishoni mwa msimu ili wapate fedha za kufanya usajili. (Football London) Chelsea na Manchester United wanamuwinda kiungo kinda wa Brighton' Andrew Moran, 17. (Team Talk) Barcelona wanaimani kuwa  Eric Garcia, 20, atajiunga na klabu hiyo mwishoni mwa msimu ambapo mkataba wa beki huyo na klabu yake ya Manchester City. (Mundo Deportivo - in Spanish) AS Roma imemchagua kocha wa zamani wa Chelsea na  Juventus Maurizio Sarri kuwa mkufunzi wao mara baada ya msimu huu kukamilika. (Corriere dello Sport - in Italian	https://www.bbc.com/swahili/habari-56897818
entertainment	Twitter: Kwa nini Elon Musk alioa mwanamke mmoja mara mbili?	Elon Musk, mmoja wa watu tajiri zaidi duniani, mvumbuzi wa gari la umeme, mwenye ndoto ya kuhakikisha mwanadamu anaweza kuishi katika anga la mbali, sasa atakuwa mkuu wa mtandao wa Twitter. Elon Musk atamiliki Twitter kwa kitita cha bilioni 44. Bodi ya Twitter imeidhinisha hili. Elon Musk, mwanzilishi mwenza wa Tesla na Space-X, ana utajiri wa zaidi ya bilioni 200. Lakini maisha ya bilionea huyu sio ya kuvutia sana. Je! unajua mambo yanayomkabili katika maisha yake? Elon Musk alizaliwa Pretoria, Afrika Kusini. Tangu utotoni, alipendezwa na hadithi za kisayansi na umeme. Kulingana na wengine, kivutio hiki kilionekana zaidi katika kampuni zao, SpaceX na Tesla. Katika umri wa miaka kumi na saba, Musk alikwenda Canada kusoma fizikia na uchumi. Mnamo mwaka 1992, aliingia chuo kikuu huko Marekani. Baada ya kujiunga na chuo kwa ajili ya kufanya PhD nchini Marekani, aliacha chuo ndani ya siku mbili na kuzindua gazeti la mtandaoni la Zip2. Baadaye aliuza kampuni na kuanzisha PayPal. Mnamo mwaka 2002, akiwa na umri wa miaka 31, aliuza kampuni ya PayPal kwa eBay kwa bilioni 1.5. Ingawa Elon Musk na Tesla ni sawa leo, Musk hakuanzisha Tesla. Hapo awali alikuwa mwenyekiti wa kampuni ya Tesla na mnamo mwaka 2008 akawa afisa mkuu mtendaji wa kampuni hiyo. Musk alikuwa na pesa nyingi baada ya kuuza kampuni ya PayPal. Waliwekeza pesa hizo kwa kampuni kama SpaceX na Tesla. Lakini mwanzoni, kampuni zote mbili zilishindwa. SpaceX ilipata ajali tatu mfululizo za roketi. Elon Musk ameoa mara tatu, lakini mara mbili kwa mwanamke mmoja. Ndoa ya kwanza ya Musk ilikuwa kwa Justin Wilson. Alikuwa mwandishi wa mambo yasiyo ya kweli. Walifunga ndoa mwaka wa 2000 na kuachana mwaka wa 2008. Musk baadaye alimuoa Talulah Riley mwaka wa 2010. Lakini ndani ya miaka miwili, waliachana. Lakini mwaka uliofuata, 2013, wawili hao walifunga ndoa tena ila mzunguko wa ndoa-talaka-ndoa haukuishia hapo. Mnamo mwaka 2014, Musk aliwasilisha tena talaka na akajiondoa. Mnamo mwaka 2016, Talulah Riley aliwasilisha talaka tena na wakatengana. Inasemekana kwamba mwigizaji Robert Downey Jr. aliongozwa na whimsy ya Elon Musk kwa uhusika wake katika filamu ya Iron Man. Mnamo mwaka wa 2018, mwimbaji wa pop wa Canada Grimes (jina halisi Claire Butcher) na Musk walikutana. Grimes na Musk wamekuwa wakichumbiana kwa miaka minne iliyopita. Walipata mtoto wa kiume mnamo mwaka 2020. Jina lake ni X Æ A-12. Kulikuwa na hisia nyingi kwenye Twitter wakati wawili hao walipotangaza jina la mtoto. Kila mtu alikuwa akiuliza swali moja, jinsi ya kutamka jina hili haswa. Grimes baadaye alifafanua jina hilo kwenye Twitter. ''Sasa Grimes na Musk wanaishi mbalimbali, Musk alisema katika mahojiano. Akihojiwa na jarida la Page Six la New York alisema, ''Tunapendana, lakini hatuwezi kukaa pamoja kwa muda mrefu kwa sababu ya kazi zetu. Tumekaa mbali kwa muda mrefu, hivyo karibu tutengane.'' 6.Gari la michezo lilitumwa kwenye anga ya mbali Mnamo mwaka 2018, kampuni ya Musk ilizindua roketi nzito ya Falcon kwenye anga la mbali. Iliruka kwa takriban sekunde 154, na kisha ikaachiliwa. Wakati sehemu zingine za roketi zilidondoka kutoka kwa mwili mkuu, tukio jipya lilionekana ulimwenguni. Gari nyekundu ya michezo ya umeme. Gari hilo lilikuwa limepelekwa kwenye anga la mbali. Nyuma ya haya yote, bila shaka, alikuwa Musk. Gari hilo pia lilikuwa la kapuni ya Tesla. Wimbo wa 'Space Odity' ulikuwa ukichezwa kwenye gari hili. Na utaimba kwenye anga la mbali milele. Akizungumzia hilo, Musk alisema, ''Ni kweli kwamba hili lilikuwa tukio lisilo la kawaida. Lakini kuna furaha nyingi zinazoendelea katika maisha.'' 7. Mhalifu wa ngono aliyeshtakiwa kwa kuokoa watoto walionaswa kwenye pango nchini Thailand. Je, unakumbuka watoto hao ambao walikwama kwenye pango nchini Thailand mnamo 2018? Mnamo Juni 23, watoto 12 na kocha wao mwenye umri wa miaka 25 waliingia kwenye pango la Tham Luang katika eneo la Chiang Rai kaskazini mwa Thailand baada ya kufanya mazoezi ya soka. Lakini tangu wakati huo hakuna mtu aliyesikia sauti yake. Wavulana hao walikuwa wamenaswa katika pango lililojaa maji kwa siku 18. Mpiga mbizi aliyekwenda kumuokoa pia aliuawa. Baadaye watoto hao waliachiliwa wakiwa salama. Mpiga mbizi wa Uingereza, Vernon Unsworth, alichangia jukumu muhimu katika kufikiwa kwa hatua hiyo. Lakini Elon Musk alikuwa ametoa madai ya kutisha ya unyanyasaji wa kingono kwa watoto dhidi ya mzamiaji huyo. Alitoa madai hayo kwenye Twitter Musk na alikuwa amesema Vernon alibaka Watoto hao. Vernon pia alikuwa amewasilisha kesi ya kuchafuliwa sifa dhidi ya Musk. Alikuwa amedai fidia ya mamilioni ya dola. Baadaye Musk aliufuta ujumbe wake kwenye mtandao wa Twitter na kumuomba msamaha Vernon. Pia aliomba msamaha kwa Vernon mahakamani. Hata hivyo, baraza la majaji, hata hivyo, liliamua kwamba matamshi ya Musk hayakuchafua jina la Vernon Unsworth.	https://www.bbc.com/swahili/habari-61242583
business	Marekani na Uchina mezani kutanzua mzozo wa kibiashara	"Rais Donald Trump amesema kuwa Marekani  na Uchina zitafufua mazungumzo  ""muda mfupi sana ujao ""baada ya kuongezeka zaidi kwa uhasama wa kibiashara na utawala wa Beijing mwishoni mwa Juma. ""China iliniita jana usiku ...Ikasema turejee tena kwenye meza ya mazungumzo . Kwa hiyo tutarejea tena mezaji ,"" amesema . Ijumaa Bwana Trump alipandisha juu viwango vya ushuru kwa bidhaa zinazoagizwa kutoka Uchina zenye thamani ya mamilioni ya dola. Uchina haijatoa kauli yoyote, lakini awali ilitoa wito wa kuwepo kwa  ""utulivu "" katika kutatua mzozo huo wa kibiashara. Bwana Trump salituma jumbe zenye utata mwishoni mwa juma , kwanza akielezea kusikitishwa na viwango vipya vya ushuru vilivyowekwa na Uchina kwa Marekani, lakini baadae ujumbe huo ukatolewa na  White House Jumapili. Hata hivyo katika  kikao cha mataifa yenye utajiri zaidi wa kiviwanda   G7 mjini Biarritz Jumatatu alisema kuwa maafisa wa Uchina wamepiga simu mbili   ""Nzuri , tena nzuri sana  ""  Jumapili usiku na kwamba  Beijing ilitaka  ""kufanya mkataba"". Jumatatu masoko ya hisa ya Asia yalishuka kuytokana na hofu juu ya vita vya biashara , huku soko la   Hong Kong  la Hang Seng index likipoteza zaidi ya 3% ya hisa zake kabla ya kuanza kupanda tena baada ya taarifa za kufufuliw akwa mazungumzo. Hata hivyo hisa katika masoko ya Ulaya zlifanya vizuri baada ya Trump, kutoa ujumbe wa maridhiniano ya kibiashara na Uchina. Muda mfupi uliopita  hisa katika soko la hisa la Ujerumani   Dax  zilipanda kwa 0.2% huku la Ufaransa  Cac 40  likiimarika kwa 0.6% . Katika soko la  London  FTSE 100 lilifungwa kwa ajili ya siku ya mapumziko ya  Bank Jumatatu. Rais Trump ameahidi ku jibu hatua ya Uchina ya kutangaza mipango ya kuweka ushuru wa  10%  kwa bidhaa zenye thamani ya dola bilioni  75 zinazoagizwa kutoka Marekani. Ushuru mpya unalenga kujibu mipango aliyoichukua mwenyewe   Trump ya kutoza asilimia  10% kwa mauzo ya bidhaa  zenye thamani ya dola bilioni 300 za Uchina Hisa katika soko la hisa la Wall Street  zilishuka baada ya rais Trump kutuma ujumbe wa twitter  kwamba atajibu kuhusu ushuru mpya baadae Ijumaa. Alisisitiza kuwa atatafuta mbadala wa soko la Uchina na kurejesha uzalishaji Marekani. ""Makampuni yetu bora ya  Kimarekani  yanaagizwa kuanza kutafuta maeneo  mbadala ya uzalishaji unafanyika nchini Uchina  mara moja , ikiwemo kuyaleta makampuni yenu nyumbani na kufanya uzalishaji wa bishaa nchini Marekani   ,"" ali tweet  . ""Nitajibu kuhusu ushuru wa uchina mchana huu ."" Ushuru mpya wa Uchina kwa bidhaa kutoka Marekani  utakuwa ni kati ya  5%  10%  na utatozwa kw abidhaa zaidi ya   5,000 zinazotoka Marekani. Bidhaa za kilimo, mafuta ghafi, na ndege ndogo  ni miongoni mwa bidhaa nyingine zilizolengwa. Beijing pia itaangalia upya  25% ya ushuru kwa magari  ya Marekani inayoagiza ambao uliondolewa mapema mwaka  2019 kama ishara ya urafiki wakati nchi mbili zilipojaribu kujadili makubaliano ya kibiashara. Marekani inajaribu kuilazimisha Uchina kufanya mageuzi ya namna inavyofanya biashara, ikidai kuwa viwanda vya Marekani inapata hasara kutokana na masuala kama wizi wa  haki miliki ya akili Hata hivyo ,washirika wa marekani wamemshinikiza  Bwana  Trump katika kikao cha G7 nchini Ufaransa , wakionya kuwa vita vya bishara vinatishia uchumi wa dunia. Katika ujumbe wake wa Twitter Bwana  Trump alisema kuwa anapanga kuyaamrisha makampuni ya Marekani yanayofanyia kazi nchini Uchina kuhamishia shughuli zao nyumbani Marekani  , ingawa haiko wazi ni vipi anaweza kuyalazimisha kuheshimu amri yake hiyo. Hatua hii inakuja baada ya Uchina kujibu vita hivyo vya biashara, na kutangaza mipango yake  ya  kupandisha ushuru wa bidhaa za Marekani inazoagiza zenye thamani ya dola bilioni 75. Mataifa hayo makubwa zaidi kiuchumi duniani yamekuwa katika vita vya kibishara kwa kipindi cha mwkaa mzima uliopita  vilivyosababisha mataifa hayo mawili kupandishia ushuru wa bidhaa zenye thamani ya mabilioni ya dola. Bwana  Trump kwa muda mrefu amekuwa akiishutumu Uchina kwa kutoitendea haki Marekani katika biashara baina ya nchi hizo mbili , lakini nchini Uchina mtazamo ni kwamba Marekani inajaribu kuzuwia   kupanda kwa uchumi wa Uchina. Kushuka kwa thamani ya sarafu ya uchinai -yuan mapema mwezi huu kulisababisha Marekani kuoitaja rasmi Uchina kama  taifa linalofanyia ""mizengwe sarafu yake "", jambo liliochochea uhasama uliopo baina ya nchi hizo mbili."	https://www.bbc.com/swahili/habari-49473667
technology	Mashambulio ya tindikali, jinamizi linalowatia hofu wengi	"Unaposikia taarifa kuhusu hujuma za Acid... yaani watu kumuwagiwa  tindikali usoni  au Mwili mara nyingi ukatili huu huhusishwa na bara Asia. Hata hivyo kuna visa vingi vya watu kushambuliwa kwa tindikali  ambavyo vinaripotiwa miongoni mwa nchi za   Afrika Mashariki. Mwandishi wa BBC  David Wafula amekuwa nchini Uganda ambapo amekutana na wathiriwa wa hujuma za  tindikali. Mmoja wa waathiriwa ni  Flavia Naampima ambaye anasema alishambuliwa alipokuwa nje ya lango la nyumbani kwao  alipokuwa akitoka shuleni:"" Ilikuwa jioni nilipokuwa nikitoka shule, niliona mtu amesimama kwenye ukuta, nilidhani anasubiri mtu, na hakukuwa na mtu nyumbani''.  Alikumbuka Bi Nampima. ''Ghafla nilisikia mtu akitembea nyuma yangu, nilipogeuka, nilimwagiwa kitu nilichofikiria ni maji, baada ya sekunde chache nilihisi kama naungua, nilipiga kelele, nikikimbia hapa na pale, nguo zangu zilianza kuungua, nakaanza  kuzirarua nikizitoa mwilini, nilivuta sketi niliyokua nimeoivaa,  na kufunika kifua changu, na kutembea hadi kwa jirani...walinipeleka hospitalini na nakumbuka dakatari akisema 'mbona hamukumwagia maji?, nilimwagiwa maji huku nikilia''. Aliongeza Baada ya miezi minane hosptalini, Flavia alirejea nyumbani kwa mara ya kwanza, hatua ambayo ilikuwa nzito sana kwake. Bi Flavia anasema haikuwa rahisi kushuhudia eneo ambalo kisa cha mashambulio kilitokea , akiielezea safari yake ya kurudi nyumbani kama  ya mtoto mdogo: ''Kwa kweli ilikuwa ni hatua ndogo baada ya nyingine, ni taswira inayojitokeza kila mara ninapopita hapa'', alisema. Ni kisa ambacho hatakisahau maishani  mwake, kutokana na kwamba kilibadilisha masiha yake na anasema   kila siku hupata msukumo wa kukubali kilichomtendekea miaka kumi na moja iliyopita. ''Nilitafuta ile kazi niliyotaka, nikaweka  bidii, na ndivyo ndivyo nilivyoamua  kuishi maisha yangu, kuna mambo mengine mimi huyafanya kujiburudisha, napenda densi ya aina ya salsa, imenisaidia sana katika safari yangu ya uponaji, kwa mara ya kwanza, nilikuwa muoga, sikudhani kuna mtu ambaye angependa kucheza ngoma na mimi, lakini nilibobea. Athari za kisakolojia, kiakili na majeraha kutokana na hujuma za tindikali  hufanya uponaji kwa manusura kuwa mgumu, kwa baadhi yao hupata changamoto  kupata kazi, hivyo hulazimika   kutegemea ujuzi walionao kukidhi maisha kama anavyofanya Namuyomba Jamida , anayesuka mikeka. "" Baada ya kushambuliwa kwa tindikali, maisha huwa magumu, nilipoteza kazi yangu kwa hiyo niliamua  kuja mjini na hapo nilikutana na manusura wa mashambulio ya tindikali ,na kwa pamoja tukajifunza kujikimu  kimaisha. Kila siku nafanya kazi hii kwa ajili ya watoto wangu watano."" Wanaharaki nchini Uganda wanahamashisha raia kuhusu ukatili huu. Reenah Ntoreinwe kutoka shirika la  End Acid Violence Uganda ambalo limewasajiri manusura 350 jijini kampala pekee ana anasema sharia ni hafifu: ""Tindikali nchini Uganda huuzwa kwa  bei rahisi sana, na inapatikana kwa urahisi sana, sheria ni dhaifu mno, kununua asidi ni kama kuenda dukani na kukunua ndizi, kikombe kimoja cha asidi kinagharimu chini ya dola 2, nchini Uganda visa vya mashambulio ya tindikali ni vingi kuliko vya  bunduki, tunahitaji sheria ambazo zitasaidia watu, hebu tafakari unamwagia mtu kitu ambacho kina uwezo wa kumaliza chuma, je mwili wa mtu??. kulingana na takwimu katika hospitali moja jijini Kampala, katika muda wa wiki mbili hapakosi mtu aliyeshambuliwa na  tindikali , jambo ambalo naibu mkuu wa polisi nchini Uganda Pauline Amaye anasema ni tatizo  kubwa. ''Nijambo la kawaida kusikia kesi za iana hii na sit u kampala, pia katika miji mingine nchini, ni jambo la kuhuzunisha kwamba watu hawatafuti njia mbadala za kutatua mizozo, bunge kwa sasa limwasilisha mswada wa kureebisha sharia kuhusu hujuma za asidi."" Daktari Adan Abdullahi anasema kwamba njia ya uponaji inachukua muda, lakini kwa matibabu yanayofaa mtu anaweza kupona kikamilifu: Mtu anaposhambuliwa, kwanza kabisa aoshwe na maji mengi kupunguza makali. Amwagiwe maji kwa takriban dakika arobaini na tano...Tumia maji masafi kupunguza kuambukizwa kwa magonjwa kisha mgonjwa akimbizwe hospitalini katika kitengo kinachokabiliana na majeraha ya kuungua, na baada ya majeraha kupona tunaweza kufanya upasuaji wa kupandikiza ngozi upya na kurejesha umbo la muathiriwa karibu na hali ya kawaida, kando na upasuaji, matababu ya kisaikolojia ni muhimu . Wakati  Flavia na Jamida wanaendelea kupona, watu waliowashambulia waathiriwa hawajawahi kubainika na kufikishwa mbele ya sheria, na hadi pale kutakuwa na sharia kali, waathiriwa watazidi kuishi kwa hofu."	https://www.bbc.com/swahili/49398039
technology	Seif Kisauji: 'Familia yangu iliponiona katika TikTok iliona naidhalilisha'	Kutana na Seif Kisauji almaarufu kama ‘Babu wa TikTok’ ambaye amekuwa akichapisha video mbalimbali zinazomuonesha akicheza nyimbo huku akiwaasa vijana kupitia mada mbalimbali anazozitoa kila uchao kwa njia ya uchekeshaji. Akiwa na miaka 57 amefanikiwa kuwa ni Kati ya watu wazima waliopo kwenye mtandao unaopendwa sana na Vijana huku akiwavuta na wazee wengine kujiunga nae katika matamasha pindi akitumbuiza ili wafurahie maisha. Mwandishi wa BBC @frankmavura amefanya mahojiano haya maalumu na Babu wa TikTok	https://www.bbc.com/swahili/habari-60141347
technology	SmartWater: Teknolojia inayowalinda wanawake dhidi ya unyanyasaji	"Mtu wa kwanza nchini Uingereza amepatikana na hatia na kufungwa jela kwa unyanyasaji wa nyumbani baada ya kunyunyiziwa SmartWater - kioevu cha uchunguzi kinachoonekana chini ya mwanga wa ultraviolet. Teknolojia hiyo inajaribiwa na vikosi vya polisi kwa matumaini ya kuwaweka wanawake salama. Dutu hii hukaa kwenye ngozi hadi wiki sita na kwenye nguo kwa muda mrefu zaidi na humhusisha mhalifu na kundi maalum la maji ambalo lilinyunyiziwa. Mwathiriwa, huko West Yorkshire, ni mmoja wa wanawake zaidi ya 200 kote Uingereza ambao sasa wana vifurushi vya maji hayo katika nyumba zao. Vifurushi hivyo ni pamoja na mkebe unaoshikiliwa kwa mkono kwa ajili ya kunyunyuzia, jeli ya vishikizo vya mlango na lango, na mtego wa kiotomatiki unaonyunyiza maji hayo ikiwa mtu anakaribia nyumba. Msimamizi wa Upelelezi wa Polisi wa West Yorkshire Lee Berry, ambaye alikuja na wazo hilo, aliiambia BBC: ""Unyanyasaji wa nyumbani mara nyingi ni vigumu sana kufunguliwa mashtaka na matukio mengi ya uhalifu huu hutokea kwa siri. ""Ikiwa tutaweka alama kwa uchunguzi wa kitaalamu, basi tunaweza kufuatilia mtu mahali fulani. Tutajua mhusika ni nani, na tutajua mwathiriwa ni nani pia. ""Tunachosema kwa mhalifu ni kwamba, ukirudi kwenye eneo hilo na kukiuka masharti haya, utanaswa na alama za kiuchunguzi."" Vikosi vya Polisi vya West Yorkshire, South Yorkshire na Staffordshire vyote vinatumia vifaa hivyo, ambavyo hugharimu takribani pauin 150 kwa mwezi kwa kila mtu, kama sehemu ya mkakati wao wa kupambana na unyanyasaji wa nyumbani. Kwa wastani inagharimu polisi kama pauni 640 kushughulikia tukio la unyanyasaji wa nyumbani, kulingana na uchunguzi wa uhalifu wa Uingereza na Wales. DS Berry alisema kikosi hicho kitaokoa takriban pauni 500 kwa kila kikosi ikiwa kitatumia alama za uchunguzi kama kizuizi. Ninawezaje kuishi na mwenza mnyanyasaji wakati wa amri ya kutotoka nje? 'Walinigusa lakini sikuweza kupinga' Waathiriwa wengi wanaotumia teknolojia hiyo wamewaambia polisi wanahisi kuwa salama zaidi, na 94% ambao walihojiwa walisema wangependekeza na wengine watumie. Takriban vikosi 20 kati ya 43 vya polisi nchini Uingereza vinakutana na kushirikishana kile wanachofanya ili kukabiliana na unyanyasaji wa nyumbani kama sehemu ya mkakati wa Uingereza wa Unyanyasaji dhidi ya Wanawake na Wasichana. DS Berry anatumai vikosi vingine vitaamua kutekeleza teknolojia hiyo pia. DS Berry alisema: ""Ninatumai sana vikosi vingine vya polisi vitaona kile tunachofanya hapa West Yorkshire. Kadiri tunavyoweza kuwalinda kuwalinda waathiriwa na kuwafanya wajisikie salama katika nyumba zao, ndivyo wanavyokuwa bora zaidi. Hiyo ndiyo hadithi ya mafanikio ya kweli hapa."" Kwa miaka mingi, SmartWater imekuwa ikitumika kulinda mali na kuzuia wezi kwa kuwekwa kwenye vitu vya thamani ya juu. Wakati vikiwa vikavu majimaji hayo hayaonekani kwa macho , lakini hung'aa rangi ya manjano ikiwa itamulikwa na taa za ultra violet na kurunzi ambazo hutumiwa na polisi. Ikiwa vitu vya thamani vitaibiwa na baadaye kurejeshwa, mmiliki wake wa asili anaweza kupatikana baada ya uchunguzi wa maabara wa sampuli. Teknolojia hiyo tayari imepewa sifa ya kupunguza nusu ya wizi wa kubadilisha fedha, kulingana na Baraza la Wakuu wa Kitaifa wa Polisi. Lakini matumizi ya teknolojia ya kusaidia kukabiliana na unyanyasaji wa nyumbani ni mpya. Mwanaume huyo kutoka Wakefield, West Yorkshire, alikuwa akimsumbua mpenzi wake wa zamani na kukiuka amri ya kutomnyanyasa ambayo ilitamka kwamba lazima amwache peke yake. Alipojitokeza na kujaribu kuingia ndani ya nyumba, alinyunyiza majimaji hayo kutoka kwenye mkebe kwenye dirisha lake. SmartWater ilisaidia maafisa kumkamata mtu huyo, kwani ilimweka kwenye eneo la uhalifu. Alifungwa kwa wiki 24 na kupewa amri ya zuio la miaka miwili. Rachael Oakley, mkurugenzi wa kitengo cha kijasusi cha SmartWater, anasema kwamba hakuna jambo la shaka linapokuja suala la kutumia alama za kiuchunguzi, tofauti na vizuizi vingine, kama vile CCTV. ""SmartWater inaundwa na mchanganyiko wa viambata adimu ambavyo haviwezi kupatikana kwa asili popote pengine duniani. Kila chupa ina kiasi tofauti cha chembe hizo ndani yake na kila bachi ni ya kipekee."	https://www.bbc.com/swahili/habari-60444507
politics	Lucy Lameck: Barabara ya Ujerumani kupewa jina la mwanaharakati wa Tanzania	"Madiwani katika mji mkuu wa Ujerumani , Berlin  wamepiga kura ya kuondoa jina la barabara moja linalompatia heshima gavana mmoja wa nyakati za ukoloni  katika eneo la Afrika mashariki aliyeshutumiwa kwa kuagiza mauaji na kuweka jina la mmoja wa wanaharakati wa kupigania uhuru nchini Tanzania. Barabara ya Wissmannstraße, iliopatiwa jina la Hermann von Wissmann, sasa itaitwa Lucy-Lameck-Straße. Alikuwa ni miongoni mwa wanawake wa kwanza nchini Tanzania kushikia wadhifa wa waziri pamoja na kuwa miongoni mwa viongozi maarufu katika vuguvugu lililopigania uhuru wa taifa hilo. Lameck alikuwa naibu waziri wa maendeleo ya kijamii na Afya na alifanya kazi kuimarisha nafasi ya mwanamke. Von Wissman alikuwa gavana wa taifa la Ujerumani Afrika mashariki ambayo kwasasa ndio mataifa ya  Tanzania, Burundi na Rwanda  katika mwisho wa karne ya 19 na anadaiwa kuwa chanzo cha mauaji ya wakaazi wengi limetangaza gazeti la Ujerumani,  Der Tagesspiegel . Kundi la Berlin Postkolonial, mojawapo ya kundi  lililohusika na mabadiliko liliunga mkono hatua ya serikali hiyo ya mtaa. Katika taarifa lilisema kwamba kampeni hiyo ilizuia kuheshimiwa kwa ''Von Wissmann na mahala pake kuchukuliwa na mwanamke Mtanzania ambaye alipinga ukoloni na ubaguzi wa rangi''. ""Wissmann alikuwa mbaguzi na muhalifu wa kivita . Lucy  Lameck  anawakilisha mchango ulioshushwa thamani wa wanawake wa Tanzania  waliopigania uhuru wa taifa hilo'', alinukuliwa akisema mwanaharakati wa Tanzania  Mnyaka Sururu Mboro. Alizaliwa mnamo 1934 Moshi mjini iliyokuwa wakati ule sehemu ya Tanganyika ya Kiingereza. Alizaliwa katika familia ya wakulima, akajifunza kazi ya uuguzi kabla ya kuingia katika shughuli za siasa. Baada ya mafunzo ya kazi ya muuguzi mnamo 1950, hakutaka kushiriki katika mfumo wa matibabu wa kikoloni wa Uingereza, na kwa hiyo alianza kufanya kazi ya karani. Lucy Lameck alipata elimu yake ya juu katika Chuo cha Ruskin, huko Oxford, Uingereza. Mwaka 1960 aliingia mara ya kwanza katika Bunge la Tanganyika kabla ya kuchaguliwa katika Bunge la Kitaifa la Tanzania mnamo 1965. Anakumbukwa kama kielelezo cha kuigwa, akiwa amefanya kazi katika maisha yake yote kuboresha hali ya wanawake nchini Tanzania."	https://www.bbc.com/swahili/habari-55097833
sports	Christine Mboma: Mwanariadha wa Namibia aliyeshinda medali ya fedha mita 200	"""Mbio bora katika maisha yangu "" - hivyo ndivyo Christine Mboma alivyoelezea ushindi wake jijini Tokyo Japan 2020 baada ya kuwa mwanamke wa kwanza nchini Namibia kusimama katika jukwaa la medali la Olimpiki. Baada ya kulishindia taifa lake medali miaka 25 baadaye, kijana huyo alijishindia medali ya fedha katika mbio fupi za mita 200, akimaliza nyuma ya bingwa mara tano wa michezo ya Olimpiki kutoka Jamaica Elaine Thompson Herah. Muda wake wa dakika 21 na sekunde 81 ndio uliokuwa bora zaidi kuwahi kushindwa na mwanamke chini ya umri wa miaka 20. Baadaye aliibuka mshindi katika mbio za Diamond league mita 200 mwezi Septemba mjini Zurich, ambapo muda wake wa dakika 21 .sekunde 78 ulivunja rekodi nyengine ya dunia na rekodi mpya ya Afrika. Mwanariadha huyo mwenye umri wa miaka 18 alianza kulenga mbio za mita 200 mapema mwaka huu, baada ya kuzuiliwa kushiriki katika mbio za mita 400 na shirika la riadha duniani kutokana na kumiliki homoni nyingi za kiume."	https://www.bbc.com/swahili/habari-59546276
religion	Aminat Adekoge: Mwanamke wa Kiislamu aliyevunja mazoea	Aminat Adekoge ni mwanamke wa Kiislamu aliyeolewa, ameamua kujishughulisha na kazi ya ufundi viatu. Ni nadra sana kuwaona wanawake wakiwa na vazi la niqab kufanya kazi hiyo nchini Nigeria.	https://www.bbc.com/swahili/habari-53994549
health	Saratani ya matiti: Mwanamke Zimbabwe apigania mashine itengenezwe ili asikatwe matiti	"Mwanamke wa miaka, 44, nchini Zimbabwe, Tendayi Gwata, inakabiliwa na tishio la kukatwa matiti baada ya matibabu yake ya saratani kukatizwa ghafla. Hiyo ni baada ya mashine moja pekee ya tiba ya saratani ya njia ya miale ya 'radiotherapy' katika  mji mkuu wa Harare, kuharibika. Bi. Gwata ambaye ni mtaalamu wa masuala ya mauzo tayari amepoteza nywele zake kichwani wakati akifanyiwa tiba ya chemotherapy. Sasa ameambiwa huenda akakatwa matiti kwa sababu mashine imeharibika. Sekta ya afya nchini Zimbabwe imeathiriwa pakubwa na kuzorota kwa uchumi ambako kumechangiwa na kuongezeka kwa mfumko wa bei kwa hadi aslimia 785 na uhaba wa fedha. Mdororo wa kiuchumi umekuwa mbaya zaidi kutokana na mlipuko wa virusi vya corona. Bi. Gwata amemsimulia hali yake mwandishi wa BBC Clare Spencer. Mwezi Julai 2019 nilihisi maumivu kwenye titi langu nikaamua kwenda kumuona daktari mjini Harare ambapo nilifanyiwa uchunguzi wa kimatibabu. Matokeo ya uchunguzi huo yalibaini naugua saratani ya matiti ambayo imesambaa hadi chini ya kwapa langu. Nilisafiri nchini Afrika Kusini kwa matibabu yaliyojumuisha kuondolewa kwa uvimbe kwenye titi langu. Niliporudi nyumbani Harare, nikaanza tiba ya radiotherapy ili kuzuia uvumbi usirejee tena. Wakati tulipoenda kuulizia tiba hiyo, tulifahamishwa ni mashine moja tu ndio inafanya kazi kote mjini Harare na  inapatikana katika hospitali ya kibinafsi ya Oncocare. Nilikuwa nimepiga hatua kubwa katika matibabu yangu - tayari nilikuwa nimefanyiwa tiba hiyo mara 21 kati ya 30 nilizohitaji kufanyiwa. Nilikuwa njiani kuelekea kwa tiba yangu ya 22 wakati nilipopigiwa simu kufahamishwa nikatize safari kwa sababu mashine imeharibika. Ilikuwa Aprili 21. Wiki ya kwanza ikapita. Mwezi ukapita. Na mpaka sasa sina hakika ni lini mashine hiyo itarekebishwa. Daktari wangu sasa amenishauri nianze kutafakari uwezekano wa kufanyiwa upasuaji wa kukatwa ziwa langu. Nilijizuia sana kutolia. Nimejizatiti sana kuishi na hali yangu ya afya na kuchukulia ugonjwa huu kama changamoto za kawaida za maisha na kuwa na matumaini nikisema: ""Nitanusurika kifo kutokana na ugonjwa huu,"" inasikitisha juhudi zote hizi zinaishia mimi kufikia kiwango cha kukatwa titi kwa sababu hakuna mtu wa kutengezeza mashine ambayo ingeniepusha na oparesheni hiyo. Kusema kweli nilijihisi kuangua kilio lakini ghadhabu yangu ilinielekeza katika mtandao wa kijamii wa Twitter ambako niliangazia hali inayonikabili na changamoto ninayopitia. Pia nilianza kujifunza mambo mengi kuhusu aina ya tiba ya saratani inayofahamika kama radiotherapy. Lakini kila nilivyoendelea kusoma nilipatana na maelezo yalioangazia hatari ya kukosa aina hiyo ya tiba baada ya siku mbili. Katika utafiti niliokuwa nafanya mitandaoni, sikupata matokeo ya uchunguzi wowote unaoangazia hatari ya kukosa radiotherapy kwa miezi miwili ama mitatu. Hata ni vigumu kupata matokeo ya uchunguzi kama huo kwa sabau mashine ya tiba muhimu kama hii haiwezi kuachwa ikiwa na hitilafu kwa muda mrefu hivyo. Nilipomsimulia mwandishi wa BBC masaibu yangu katika mahojiano ya kipekee nilipokea simu kutoka kwa watu kadhaa wakinuuliza: ""Tunaweza kukusaidiaje? Tukusaidi vipi?"" Niliwaelezea kuwa nimeshindwa kuwasiliana na mtu ambaye anaweza kunipatia majibu na ambaye pia anaweza kunielezea hatua itakayofuata. Kwa hivyo, mmoja wa marafiki zangu tuliyesoma pamoja shule ya upili amenipa nambari ya simu ya mkuu wa bodi ya matibabu ambaye hatimaye aliniunganisha na Ernest Manyawo, Afisa Mkuu Mtendaji wa Hospitali kuu ya umma Harare, Parirenyatwa. Hapo ndipo niligundua ukubwa wa tatizo hili. Aliniambia kwamba kuna watu 500 ambao kwa sasa wapo nyumbani kwa sababu mashine za tiba ya saratani zimeharibika. Sio mimi pekee yangu. Na Sio watu wachache wanaokabiliwa na changamoto kama yangu bali ni mamia ya watu, kwa kweli hili ni jambo la kuhuzunisha sana. Ghadhabu yangu inatokea hapo. Kutokana na hali niliopitia mimi binafsi nafahamu fika changamoto inayotokana na safari ya kutafuta tiba ya saratani kutafuta fedha ya kuanzia matibabu, upasuaji hadi kuchangisha fedha za kuendeleza matibabu. Huu ni mzigo mkubwa kwa familia na inavuja moyo kwamba baada ya mahangaiko yote hayo mgonjwa anakosa matibabu kwasababu mashine imeharibika. Mwanzoni nilipokuwa natafuta sehemu ya kuendeleza tiba yangu baada ya kurejea nchini kutoka Afrika Kusini nilielekezwa, Parirenyatwa na wala sikupewa hospital nyingine mbadala. Baadaye nilifahamishwa kuwa wana mashine tatu lakini zote zimeharibika tangu mwaka mwaka 2019 hazijafanya kazi. Bw. Manyawo aliniambia kuwa wamepokea vifaa vya kutengeneza mashine hizo mwezi Februari. Mashine hizi zinagharimu kati ya dola milioni moja sawa na (£795,000). Masharti ya kutoka kwa kampuni iliyonunuliwa ni kwamba watakaotengeneza ikiharibika ni wahandisi wao pekee. Lakini wahandisi wako Afrika Kusini. Bw. Manyawo hakunieleza kwa nini imewachukua miezi sita kupata vifaa vya kutengeneza mashine  na hiyo ndio sababu wahandisi hawakufika kuzitengeneza punde tu baada ya kuwasili. Kisha Machi 23, kabla ya wahandisi kuwasili, Zimbabwe ikafunga mipaka yake katika juhudi za kudhibiti kuenea kwa maambukizi ya virusi vya corona. Sasa nimefahamishwa kuwa wahandisi hao wamekatiwa tiketi lakini ndege inasubiri idhini ya Wizara ya Afya. Kwa sasa tumesalia na kizungumkuti hicho. Nasononeka moyoni mwangu. Sipati usingizi. Naamka katikati ya usingizi usiku. Lakini najaribu kupata lepe la usingizi kwa sababu ugonjwa wa saratani umenipa funzo moja maishani - kwamba nisiwe na hofu katika kila hatua ya safari ya tiba kwani ni safari ndefu. Ama utatumia maisha yako yote kuwa na wasiwasi na hivyo sio vizuri kwa afya yako. Pia unaweza kufahamu zaidi kuhusu tiba ya saratani wakati wa janga la corona:"	https://www.bbc.com/swahili/habari-53376734
business	Bei ya Mafuta ya kula Afrika Mashariki: Je ni wakati wa kula chukuchuku?	"'Naomba chipsi mayai, nikaangie kuku au leo tutakula ndizi za kukaanga ama samaki wa kukaanga na ugali', haya ndiyo maisha ya wananchi wengi wa Afrika Mashariki yanayohusu vyakula. Vyakula vingi wanavyopika na kula vinatumia matufa ya kula kuanzia asubuhi kwenye maandazi, chapati, vitumbua, bagia, kababu mpaka jioni kwenye chipsi mayai, wali au ugali na samaki au nyama. Mahitaji ya mafuta ya kula Afrika Mashariki yanafikia mpaka tani 2.5 milioni kwa mwaka. Kwa Tanzania mahitaji ni wastani wa tani 650,000 licha ya uzalishaji wa ndani ni wastani wa tani 290,000. Uganda mahitaji kwa mwaka ni wastani wa tani 120,000 ingawa yenyewe inazalisha tani 40,000 tu. Kenya wanahitaji wastani wa tani za mafuta ya kula 400,000 mpaka 500,000 kwa mwaka lakini wanachozalisha ni robo tatu ya mahitaji. Kwa upungufu huo nchi hizo zimekuwa zikitumia mamilioni ya dola kuagiza mafuta ya kula kutoka nje hasa katika nchi kama Malaysia, India, Singapore na Indonesia Ukraine, Poland na Belarus. Mfano Rwanda yenyewe ilitumia mpaka dola milioni 1 kuagiza bidhaa hiyo nje. Tanzania kwa mwaka yenyewe inatumia mpaka dola 204.7$ milioni kuagiza mafuta ya kula toka nje. Hizi ni gharama kubwa. Sasa pamoja na mahitaji makubwa na kupendwa sana kwenye mapishi ya Afrika Mashariki, mafuta ya kula sasa, yamekuwa 'kaa la moto' kwa watumiaji wake, kutokana na bei yake kupaa kila uchwao. Kupanda huku kwa bei, kumeleta vilio karibu katika nchi zote za Afrika Mashariki zikiwemo Tanzania, Kenya, DRC na Uganda na kuibua mjadala mkubwa kuhusu njia gani mbadala na za muda mrefu za kushughulikia suala hili la mafuta ya kula? Ili kuondoa maumivu ya gharama za kuagiza nje na unafuu wa bei kwa watumiaji.  Miaka miwili iliyopita katika nchi za Afrika Mashariki, uliweza kupata mafuta ya kula kwenye dumu la ujazo wa lita 20 mpaka kwa dola 22$, lakini kwa sasa bei ya mafuta ya kula kwa ujazo huo imepaa mpaka mpaka dola 60$ katika baadhi ya maeneo. Nchini Tanzania katika kipindi cha mwaka mmoja uliopita, bei ya mafuta ya kula kwa dumu la lita 20, imepanda mpaka wastani wa kati ya dola 40$ mpaka dola 55$ (kama tsh 130,000) kutoka wastani wa dola kati ya 25$ na 34$ (kama tsh 75,000). Kwa bei ya reja reja kwa lita moja katika baadhi ya maeneo mafuta yanauzwa kati ya dola 2.8% mpaka dola 3.2$ (6,500tsh mpaka 7,500tsh). Nchini Kenya hasa katika jiji la Nairobi bei ya mafuta inakwenda mpaka dola kati ya 50$ na 60$ kutoka wastani wa dola 28$ na 50$ kwa ujazo wa dumu la lita 20. Ni Februari mwaka 2021 tu lita moja moja ya mafuta ya kula Kenya iliuzwa Ksh236 sawa na dola 2.05$ lakini kufikia Februari 2022, ilipanda mpaka Ktsh 312 sawa na dola 2.71$. Hali ya bei haitamalaki kwa uzuri pia katika nchi zingine za Afrika Mashariki. Kwa mujibu wa wa mtandao wa taarifa za bei za bidhaa duniani wa globalproductprices, lita moja ya mafuta ya kula nchini Uganda inauzwa mpaka dola 3.45$ kutoka wastani wa dola 2.5$ mpaka 3$. Rwanda mafuta yaliuzwa dola 22$ mpaka 35$ kwa lita 20 sasa imefika dola 70$. Kwa ujumla ukilinganisha na bei ya soko la dunia inayofikia dola 2.88$ kwa lita wastani wa bei kwa nchi za Afrika Mashariki zinaendelea kuwa mwiba.  Nchi za Afrika Mashariki zinahitaji angalau wastani wa tani 2.5milioni za mafuta ya kula kwa mwaka kutosheleza mahitaji ya wananchi wake wanaokadiriwa kufikia milioni 300 hasa baada ya DRC kujiunga kwenye ukanda huo wa Afrika Mashariki. Pamoja na mahitaji hayo makubwa, uzalishaji wa ndani wa mafuta ya kula haukidhi mahitaji hivyo kulazimika kuagiza mafuta kutoka katika mataifa ya nje. Hata hivyo taifa kama Ukraine ambalo ni msambazaji mkubwa wa mafuta ya alizeti duniani imesimamisha shughuli na usafirishaji wa bidhaa hiyo kutokana na vita inayoendelea sasa nchini humo. ""Hapa kwetu, mambo ya Covid yalikuwa tayari yamesababisha bei ya mafuta kupanda kutoka 2,200Ksh mpaka 4,500Ksh ndani ya miaka miwili. Baada ya uvamizi (wa Ukraine) bei imepanda mpaka 5,100Ksh (dola 44$) ndani ya wiki moja"", alinukuliwa na chombo cha habari cha Busness Daily cha Kenya, Mmoja wa viongozi wa sekta hiyo ya mafuta Abdulghani Alwojih. Ukiacha vita vya Ukraine na sababu zingine za kiusalama pamoja na zile za kiuchumi na kisera, zipo sababu zingine kubwa mbili zinazotajwa wazi kuwa na mkono wake kwenye hili la kupanda kwa bei ya mafuta ya kula katika ukanda huu; mabadiliko ya hali ya hewa katika baadhi ya maeneo yanayozalisha malighafi ya mafuta ya kula pamoja na uwepo wa janga la Corona. Kutokana na Covid-19 Malaysia pia ilipunguza uzalishaji wake kama ilivyo kwa Indonesia. Hilo limeongeza kuni za kupanda kwa 'moto' wa bei kutokana na uzalishaji wake kwenye soko la mafuta hayo. Aghalabu kukuta sababu zote zinasadifu ukweli wa hali halisi ulivyo, wapo wanaotumia mwanya huo huo kwa manufaa binafsi kama anavyoeleza mtaalam wa masuala ya biashara kutoka chuo kikuu cha Ushirika, Moshi, Daktari Izack Kazungu; ""Corona sawa, hali ya hewa sawa na vita ya Ukraine ni kweli imeendelea kuleta athari nyingi, lakini wapo wafanyabiashara wasio waaminifu wamekuwa wakitumia mwanya huo kuongeza bei kiholela"".  Mwiba wa mafuta ya kula haupaswi kuachwa ukaozea ndani. Unapaswa kutolewa mapema hata kama utalazimika kutolewa kwa maumivu. Wiki iliyopita Rais wa Tanzania, alimtaka waziri wake wa fedha, Mwigulu Nchemba kushughulikia suala la mafuta ya kula. Mara kadhaa pia viongozi wa nchi zingine kama Uhuru Kenyatta wa Kenya na Paul Kagame wa Rwanda wamewahi kusikika wakizungumzia kupanda kwa bei ya bidhaa hiyo na bidhaa zingine za vyakula. ""Serikali za Afrika Mashariki, hazina namna ya kukwepa kulivaa hili, kwa manufaa ya muda mrefu, hata kama litawakosesha mapato ama kuwafanya kuingia gharama kubwa, hakuna njia ya mkato"", anasema Dr. Izack Kazungu. Wataalam wanataja mambo matano makubwa yanayoweza kusaidia kuleta suluhu ya muda mrefu na kuboresha sekta ya mafuta ya kula; kuwekeza katika uzalishaji wa mafuta kupitia kilimo cha kisasa cha mazao ya mafuta kama alizeti, pamba, nazi, mawese, karanga, korosho na ufuta. P ili kuboresha sekta ya mifugo na uvuvi kwa ajili ya kupata kwa wingi mafuta yatokanayo na wanyama na samaki. Suala lingine ni kuondoa tozo ama kodi zinazoongeza mzigo kwenye biashara ya mafuta ama shughuli za sekta ya mafuta ya kula wakati la nne ni kuhakikisha upatikanaji wa nishati ya umeme na tano ni unafuu wa mafuta ya petroli na dizeli na kuboresha miundo mbinu ya usafirishaji. ""bado kuna mambo mengi ya kufanya hasa kwa upande wa serikali (Kenya) kwa mfano, kwa kupunguza 3% ya tozo ya RDL na IDF, kupitia gharama za mafuta (Petrol na Dizeli) na nishati ya umeme kama hatua zinazoweza kuchukuliwa',  alisema Alwojih. Kwa upande wa Tanzania, Juhudi za kupunguza pengo la mahitaji ya mafuta ya kula lilishaanza kwa msukumo wa waziri mkuu, Kassimu Majaliwa. Pamoja na zao la alizeti linalotiliwa mkazo, nchi hiyo imeanza kutekeleza mikakati ya kuendeleza zao la michikichi kwa kuanzisha Kituo Maalum cha Utafiti wa Mchikichi cha Kihinga. Waziri mkuu huyo alisema kuwa hadi kufikia Mei, 2021 jumla ya mbegu 5,630,376 za chikichi na miche milioni 1.5 imezalishwa na kusambazwa katika Mikoa ya Kigoma, Katavi, Kagera, Rukwa, Mbeya, Pwani na Ruvuma. Wakati hatua zinazofanana na hizi za Serikali za Afrika Mashariki zikendelea kuchukuliwa na kusubiriwa matokeo yake, je kwa sasa wananchi takribani 300 milioni wa ukanda huu waanze kufikiria kula 'vyakula vya chuku chuku"" kwa maana ya visivyoungwa na mafuta na waendelee kuumia kwa bei za mwiba? Pengine vyakula vya kuchemsha tu, kuoka, kuchoma ama vinavyotengeneza mafuta yake wakati wa kupika vinaweza kuwa mbadala kwa wakati huu. Ingawa matumizi ya karanga za kusaga, korosho au nazi hayawezi kupuuzwa."	https://www.bbc.com/swahili/60992253
religion	Watoto waliolazimika kuwa kimya kuhusu baba zao wakutana na maaskofu jijini Paris	"Watoto wa makasisi wa kikatoliki ambao wanahisi  ''kunyamazishwa'' na kanisa kwa miongo kadhaa wataeleza simulizi zao mbele ya maaskofu  jijini Paris kwa mara ya kwanza. Viongozi hao watakutana na muungano wa watoto walionyamazishwa yaani Les Enfants du silence siku ya Alhamisi. Kwa maombi yao wenyewe, watoto wa kike na wa kiume wa makasisi watazungumza kuhusu baba zao, namna walivyotengwa na taabu wanazopitia. Uwepo wao ni jambo linalotazamwa kwa karibu na kanisa, ambalo linategemea makasisi kutii sheria ya utawa. Msemaji wa mkutano wa maaskofu mjini Paris,Vincent Neymon,amesema wakati umefika ''kujua kuwa watu wamepata taabu na wanaendelea kupata taabu''. ''Bila shaka masikio ya kanisa yako wazi zaidi leo.'' Alisema, akiongeza:""Kanisa linapaswa kutambua kuwa watu hawa wanaishi.'' 'Kunyamaza ' Akizungumza kabla ya mkutano, Mtoto wa kike wa kasisi ambaye sasa ana umri wa miaka 50 na kupewa jina moja tu la Maya, ameiambia tovuti ya Franceinfo kuwa miaka yote alijisikia kuwa anapaswa kukaa kimya baada ya kujua nafasi ya baba yake akiwa na miaka saba. ''Unapoishi ukiwa mtoto wa kasisi,unalazimika kukaa kimya,'' alisema, akiongeza kuwa baba yake hakuwepo katika kipindi kirefu cha utoto wake,kama vile mtu anayetumia muda mwingi akiwa ''safarini''. Maya alisema alinyamaza kimya kuilinda familia yake, akihofu kuchukuliwa kupelekwa kulelewa. Marie-Christine Miquel, mtoto mwingine, alisema kuwa hakuwahi kumuona baba yake mpaka alipotimiza miaka tisa, wakati baba yake alipoacha ukasisi. ''Nilikua kama watoto wengine walioishi katika ukimya, sikuuliza maswali,''Alisema. Mikutano ya siku ya Alhamisi huenda ikafichua simulizi zaidi za namna hii. ''Kwa mara ya kwanza kanisa limefungua milango kwetu, hakuna kukataliwa tena, isipokuwa kusikilizwa na kufahamisha maisha tuliyoishi,''Bi Jarzac, mtoto wa Kasisi na mtawa wa kike aliliambia gazeti la Le Monde. Wafunguka kuhusu unyanyasaji wa kingoni katika kanisa katoliki Changamoto kubwa inayomkabili Papa kwa sasa 'Maisha ya mtoto ni muhimu' Akihojiwa na chombo cha habari cha Vatican mwezi Februari, Kadinali Benuamino Stella alieleza misingi ya kanisa akihusisha viongozi wa dini na watoto na kama wataondolewa kuhudumu nafasi zao. ''Kila kesi huchunguzwa kwa kutazama mazingira husika,'' alieleza. Kadinali alisema ingawa baadhi ya makasisi huingia kwenye mahusiano yanayozaa mtoto, si lazima iathiri ''hali ya utawa wa kikasisi ambayo ni zawadi kwa kanisa la kilatini''. ''Suala muhimu ni kuwa Kasisi katika kukabiliana na ukweli wa mazingira yaliyojitokeza, anapaswa kuelewa kuwa jukumu lake kwa mtoto ni muhimu kwa ajili ya kanisa,'' aliongeza."	https://www.bbc.com/swahili/habari-48626764
technology	Wafahamu Nyota watano wa muziki wa Afrika wa kuangaliwa siku zijazo	"Wakamuziki kama vile Davido, Wizkid na Burna Boy kwa sasa wanatambulika kama nyota wakuu wa muziki kote duniani, na nia ya dunia katika muziki wa Kiafrika haijawahi kuwa ya kiwango cha juu kama ilivyo kwa sasa. Mnamo mwaka  2019, Beyoncé aliwachagua baadhi ya wanamuziki nyota wa Afrika kushiriki katika albamu yake iliyopata umaarufu iliyotokana na  filamu ya Lion King  huku Mr Eazina Burna Boy wakicheza muziki wao katika tamasha la mwaka la muziki la Coachella mjini California. Wafuatao ni nyota Watano wa kuawaangalia katika mwaka 2020. Akiwa na mafanikio ya kimuziki katika nchi yake ya Uganda, muziki wa Sheebah sasa unavuka mipaka. Akiwa na sauti mahiri, Sheebah ni msanii mwenye malengo. Kuanzia kushirikiana na wasanii wengine wa Kiafrika hadi densi, mtindo wake wa fasheni, anatumia talanta yake kuupeleka muziki wa Uganda kote dunaini. Ni mwanamke mwenye uwezo mkubwa. Kimaisha yupo tu kama mwanamke mwingine yeyote wa kawaida, na ndio maana anaweza kuwasiliana vema na mashabiki wake. Lakini anapokua jukwaani, anabadilika na kuwa  Superstar - mahiri na mwenye umbo la kuvutia. Joeboy alipata umaarufu kwa wimbo wake Baby, ambayo ilitazamwa na watu milioni 18 katika kipindi cha miezi tisa kwenye mtandao wa YouTube. Akiwa na sauti inayotoka moyoni na kujielezea kwa ustadi katika mtindo wa kipekee wa nyimbo zake, mwimbaji huyu wa Nigeria huwasilisha mistari ya nyimbo zake kwa mitindo ya  Afrobeats na pop. Muziki wake anaoutoa mmoja mmoja pia umekuwa ukipokelewa vema na wafuasi wake. Mei uliopita, muimbaji huyu alitoa wimbo ulioitwa Love & Light. Anapata umaarufu haraka - kwa misingi ya nyimbo hizi mbili tu, na anakaribishwa kote Afrika na tayari ameshafanya onyesho la muziki wake nchini  Uingereza. Unaweza pia kusoma: Tumekuwa tukimfuatilia Brian Nadra tangu mwaka  2017 alipotoa single yake Leo. Anaelezea muziki wake kama ""Sauti ya kijana wa mjini kutoka  katika enzi ya smartphone yenye misingi ya kitamaduni"". Mwimbaji na mtunzi wa nyimbo  kutoka Kenya mwenye sauti ya kuvutia amejijenga binafsi kama balozi wa muziki wa pop wa Afrika Mashariki - hadi sasa, Kenya ina wanamuziki wengi wa wa kiume waliofanikiwa kimataifa. Brian ana mtindo wa kipekee - huimba,  na kurap pia ameweza hata kuimba R&B, na kuingia katika aina nyingine za muziki, mkiemo reggae hip-hop. Innoss'B (Jamuhuri ya Kidemokrasi ya Kongo) Kwa kutumia muziki wa kitamaduni wa Wakongo, Innoss'B  ameweza kuleta sauti ya kisasa yenye ujana katika muziki wake. Mwaka huu, muimbaji huyu alipasua mawimbi kwa single yake ya  Yo Pe - akishirikiana na nyota wa Tanzania  Diamond Platnumz.  Katika kipindi cha miezi mitatu, video zake za muziki zilikuwa tayari zina utazamaji wa watu milioni 14 kwenye mtandao wa  You Tube. Innoss'B ameweza kujumuisha sauti ya muziki maarufu wa Jamuhuri ya Kidemokrasi ya Kongo wa rhumba na R&B na Afrobeats. Sho Madjozi (Afrika Kusini) Hakuna kitakachomsimamisha Sho Madjozi. Mapema mwaka huu , msanii huyu wa hip-hop wa Afrika Kusini, alishinda tuzo ya BET ya Msanii bora mpya. Utashi wa kile anachokifanya ndiyo inayompa msukumo msanii huyu- Ukisikia nyimbo zake au kutazama tamasha lake la muziki, ni wazi kuwa anafurahia kile anachokifanya na hisia hiyo pekee ina mvuto! Analeta utofauti flani katika muziki wa Afrika Kusini. Tofauti hii inapatikana katika ala zake lakini pia anarap - kwa lugha kadhaa- katika mtindo wa - gqom. Wengi miongoni mwa wasanii wa Afrika Kusini hulenga soko la nyumbani lakini ameweza kuwashirikisha muziki wake watu wengine duniani. Wimbo wake uliopewa jina la mchezaji wa mieleka wa Marekani  John Cena unawasisimua wengi."	https://www.bbc.com/swahili/habari-50717464
health	Je lini mwanamke mjamzito anafaa kufanya mazoezi ya mwili ni lini hapaswi?	"Wanawake wanafaa kutembea wakati wa ujauzito ? Je wanaweza kutembea wakati wa ujauzito? Wanawake wajawazito na familia zao hukabiliana  maswali mengi ya aina hii. Majirani na ndugu hutoa ushauri mbali mbali  kuhusu hili na wakati mwingine ushauri unaotolewa huwachanganya zaidi akinamama wajawazito. Lakini je mwanamke mjamzito anapaswa kufanya mazoezi? Kulingana wataalamu wa  Idara ya  kudhibiti na kuzuia magonjwa nchini Marekani  wanashauri kwamba wanawake wanapaswa kufanya mazoezi mepesi ya mwili  kwa mud awa dakika 150 au mazoezi ya viungo aerobics  kwa wiki wakati na baada ya ujauzito. Wakati na baada ya ujauzito, wanawake wanapaswa kutembea  kwa miguu kwa kuinua kisigino , na kufanya shughuli hii kila siku. Wanawake ambao walikuwa wakifanya mazoezi kabla ya ujauzito wanapaswa kuendelea. Shirika la afya duniani WHO, linasema pia kwamba wanawake wanapaswa kufanya mazoezi rahisi au kutembea kwa dakika 150 wakati wa ujauzito. Mazoezi ya kadri yanaweza kusaidia kupunguza , na hata kuzuia kabisa  , pre-eclampsia(hali ya kiafya inayowapata baadhi ya wanawake wajawazito  inayosababisha shinikizo la damu na kuongezeka kwa protini kwenye mkojo  kunakoweza kuharibu figo)  , kisukari, kuongezeka kwa uzito wa kupindukia wa mwili , matatizo wakati wa kujifungua, na  huzuni baada ya kujifungua. Mazoezi ya kadri huwa hayana athari mbaya  kwa uzito wa mwili wa mtoto au kuongeza hatari ya kifo. Kiligana na ripoti ya jarida la India, ’’Chuo cha  Madaktari bingwa wa uzazi wa wanawake  cha marekani kinashauri kuwa  maozezi ya mama mjamzito yanapaswa kuwa ya dakika walau 20 hadi 30 . Kwa kufany amazoezi hayo wanawake wajawazito hupunguza hatari ya kupata  ugonjwa wa kisukari, kujifungua mapema, kupunguza shinikizo la damu linalowapata mara kwa mara akinamama wajawazito   (pre-eclampsia), na pia hupunguza uwezekano wa mama kufanyiwa upasuaji wakati wa kujifungua (CS)  Daktari wa uzazi wa wanawake  Bina Shah anasema, ""Wakati wa ujauzito wanawake hawapaswi kufanya mazoezi kama vile kuruka juu, kukimbia, lakini wanapaswa kutembea kila siku  . Mwanamke mwenye matatizo ya kutoka damu wakati wa ujauzito wake au iwapo mfuko wa uzazi umeshuka chini  hapaswi kutembea  .” “Wanawake wenye mimba za mapacha au watoto zaidi hawapaswi kwenda nje kutembea . Wanawake ambao waliwahi kuwa na tatizo la kutoka kwa mimba  kabla ya kujifungua pia hawapaswi kufany amazoezi ya kutembea  .” ""Viatu na mavazi vinapaswa kuzingatiwa wakati wanapotembea, haupaswi kuvaa nguo kubwa  au kuvaa viatu vyenye kisigino kirefu, vaaviatu vya michezo tu."" anashauri. “Mwanamke mjamzito anapaswa kutembea kandio ya barabara, katika njia ambayo haina mashimo , maji, na katika eneo lenye hewa safi . Bustani ni mahala bora pa kutembea kwa mwanamke mjamzito. Aidha anasema , “Kutembea huufanya mwili kuwa wenye mkakamavu na huboresha mzunguko wadamu . Mazoezi ya kutambaa hayasababishi kuvimba kwa miguu.” ""Mwanamke mkakamavu zaidi wakati wa ujauzito ana uwezekano mkubwa wa kujifungua kwa njia ya kawaida."" Dkt. Shiksha Gupta  anasema , “Wanawake wanapaswa kutembea na kufanya mazoezi kwa muda wa dakika 20 -30  . Mazoezi humfanya mwanamke kuwa mkakamavu , kwahivyo hawezi kuwa na matatizo wakati wa kujifungua."" “Wakati wa ujauzito madaktari huwashauri wanawake kufanya aina fulani za mazoezi . Epuka kufany amazoezi wa kutazama video kwenye You Tube, ni hatari. Unafaa kupata ushauri kwa daktari wa viungo  (Physiotherapist).” Mtaalamu wa afya ya uzazi wa wanawake  katika Kituo cha afya cha  Allantis Healthcare, mjini New Delhi,  Manan Gupta anasema,  “Mazoezi haya  humsaidia mwanamke  kuufany amwili wake kuwa mkakamavu na pia kuuandaa mwili wake kwa ajili ya uchungu wa kujifungua na tendo lenyewe la kujifungua  .” Huku kujifungua kwa njia ya upasuaji hupunguza hatari ya kujifungua watoto wenye uzito wa mwili mdogo  au kujifungua mapema. Zaidi ya hayo mazoezi pia yanaweza kusababisha faida nyingi za afya  kama vile kuzuia maumivu ya mgongo, kiungulia na kufura kwa tumbo, kuvimba mwili  hasa miguu  na uchovu . Husaidia pia wanawake kupata usingizi”, wanasema wataalamu."	https://www.bbc.com/swahili/articles/cjq7jnvkd8do
religion	Mhindu akataa chakula alicholetewa na 'dereva Muislamu '	"Kampuni ya huduma za mtandaoni za kutafuta na kuwasilisha chakula nchini India -Zomato imesifiwa kwenye mitandao ya kijamii kwa jibu ililotoa kwa mteja wake wa dini ya Hindu ambae alikataa  kupokea chakula alichoagiza  kwasababu kililetwa na dereva aliyeonekana kuwa alikuwa ni  Muislamu. Akitumia mtandao wake wa  Twitter  mwanamme huyo anayejiiya  @NaMo_Sarkaar  aliwaambia wafuasi wake mtandao ni kuwa : "" Nimefuta huduma ya kampuni ya  @ZomatoIN  kwasababu walimtuma dereva ambaye sio  Mhindu  aniletee chakula, walisema hawawezi kubadilisha dereva na kwamba hawawezi kunirudishia pesa zangu baada ya kuwaambia sitaki tena chakula. Nikawaambia hauwezi kunilazimisha kuchukua chakula mlichoniletea sikitaki usinirudishie pesa futa oda ."" Alituma ujumbe wa pili kwa njia ya Twitter wa picha ya simu ya mazungumzo yake na huduma ya mteja kwenye app akiwataka wabadilishe dereva na kuelezea : ""Tuna shravanna sitaki chakula kutoka kwa  Muislamu ."" Shravan ni mwezi mtakatifu wa dini ya Hindu  uliotengwa maalumu kwa ajili ya muungu wa duni hiyo anayejulikana  kama Lord Shiva. @NaMo_Sarkaar alielezwa kwenye ujumbe  kuwa ingemgarimu rupia 237 sawa na dola  $3.44 iwapo angefuta oda ya chakula alichokuwa tayari amekiagiza ,  na angelipia garama hiyo katika eneo la  Jabalpur katikati mwa  India, wakati huo. Kwa hiyo aliamua kuhamishia malalamiko yake kwenye mtandao wa  Twitter,  lakini mtu anayeendesha huduma hiyo kupitia ujumbe wake wa Twitter kwenye ukurasa wa  @ZomatoIn   alituma ujumbe uliosema : ""Chakula hakina dini . Ni dini "", na ujumbe wake ukapendwa na maelfu ya watu ambao pia waliushirikisha kwa watu wengine. Muanzilishi wa kampuni Zomato  Deepinder Goyal  pia alitumia Twitter  kuunga mkono  msimamo wa kampuni yake , akisema: ""Tunajivunia wazo la India  - na wateja wetu watukufu wa tabaka mbali mbali na washirika. Hatuombi msamaha kwa kupoteza  biashara yoyote inayokuja kwa njia ya maadili yetu ."" @NaMo_Sarkaar aliwaambia wafuasi wake kuwa : ""@ZomatoIN  inatulazimisha kuchukua vyakula kutoka kwa watu ambao hatuwataki wala hawarejeshi pesa na hawaonyeshi ushirikiano  . Ninaondoa hii programu yao ya mtandao  na nitajadili suala hili na mawakili wangu."" Wakati wengi waliojibu ujumbe wa  Twitter wa  kampuni ya Zomato walionekana kuafiki namna ilivyomjibu mteja huyo, kwa ujumla amekabiliwa na kiwango kikubwa cha ukosoaji , huku wengine kupitia  Twitter wakimshauri kujipikia chakula chake mwenyewe,  hususani wakati huu wa mwezi mtakatifu wa Hindu. Mtumiaji wa Twitter anayetumia  @kskiyer alijibu ujumbe wa kwanza wa Twitter , akisema : ""Takataka kabisa. Kama unampenda sana  Shravan, pika nyumbani kwako, usiagize nje. Nae @Chandral_ alisema : ""Unamaanisha unayoyase au ? Je mpishi angekuwa Muislamu? Kama je yule aliyekuandalia oda yako angekuwa ni wa dini ya Sikh? Je kama wangeleta viungo kutoka kwa Mkristo ? Kutoka shambani hadi nyumbani kwako ,chakula kingekuwa hakijaguswa na mtu yeyote. Haupaswi kuwa unaaagiza chakula mtandaoni kama unahofu nacho."""	https://www.bbc.com/swahili/habari-49187205
health	Virusi vya corona Korea Kaskazini: Kim Jong-un adai nchi yake imepata 'mafanikio ya kung'ara'	"Kiongozi wa Korea Kaskazini Kim Jong-un  ameisifu nchi yake kwa kile alichokitaja kuwa imepata  ""mafanikio ya kung'ara"" katika kukabiliana  Covid-19, kwa mujibu wa shirika la habari la taifa hilo - KCNA. Akizungumza katika mkutano wa  kamati kuu ya watunga sera wa Chama tawala cha kikomunisti -politburo, Bwana Kim alisema kuwa nchi hiyo  ""ilizuia kusambaa kwa virusi  hatari na kuimarisha hali "". Korea Kaskazini ilifunga mipaka yake na kuwaweka maelfu ya watu katika karantini miezi iliyopita wakati virusi viliposambaa duniani. Ilidai kuwa haikua na virusi vya corona, ingawa wachambuzi wanasema huenda isiwe sahihi. Bwana Kim anasemekana  kuwa ""alitathimini kwa kina miezi sita ya kukabiliana na janga"" katika mkutano wa politburo siku ya Alhamisi. Alisema kuwa mafanikio katika kushughulikia virusi  "" yalifikiwa  kutokana na uongozi unaoona mbali wa Kamati Kuu ya Chama"". Lakini alisisitiza umuhimu wa kuimarisha '' tahadhari ya hali ya juu bila ... kulegeza  mapambano dhidi ya janga "",  akiongeza kuwa virusi bado vipo katika mataifa jirani. ""Alirejelea onyo kwamba kulegezwa kwa hatua za kupambana na janga la corona kutasababisha mzozo usiofikirika na ambao hauwezi kutatuliwa ,"" ripoti ya KCNA ilisema Ijumaa. Uchambuzi wa  Laura Kicker Mwandishi  wa Seoul Je virusi vya corona vilisambaa  Korea Kaskazini?... Hakuna mtu yeyote anayejua hilo. Nchi imefungwa tangu Januari 30. Ni watu wachache sana walioweza kutoka ndani ya nchi. Shirikisho la kimataifa la msalaba mwekundu lina wahudumu wa kujitolea katika eneo la mpakani wanaotoa huduma ya hatua za kuzuia maambukizi ya virusi na kumekuwa na ripoti kadhaa ambazo hazijathibitishwa za watu wenye virusi ndani ya nchi hiyo. Lakini taarifa nyingi kuhusu maisha katika mji mkuu zilizotolewa katika wiki za hivi karibuni zinaonekana kuonesha kuwa maisha yanaendelea kama kawaida Kwa hali yoyote ile,  Pyongyang inataka kuonekana kuwa kweli imemaliza  ugonjwa wa Covid-19. Ndani ya nchi huu ni ujumbe thabiti kwamba hatua kali ambazo Bwana Kim Jong-un alichukua kukabiliana na virusi zimefanikiwa Huku maeneo mengine ya dunia yakiendelea kuathiriwa na virusi , Bwana Kim anataka watu wake wajue kuwa  amewaokoa na janga hilo. Lakini hilo limekuja na gharama. Ushuru wote wa mpaka umepunguzwa. Hiyo ina maana kwamba kuingiza bidhaa muhimu katika taifa hilo limekua ni jambo lisilowezekana. Duru za kidiplomasia zimeniambia kuwa kuna marundo ya vifaa vya kujikinga na maambukizi -PPE  na za matibabu, zikiwemo chanjo ambazo zimekwama katika mpaka ambazo hazikuweza kupita. Kulikuwa na taarifa kadhaa za watu kununua bidhaa za kimataifa kwa pupa katika maduka makubwa ya mjini Pyongyang.  Maduka yaliachwa wazi kutokana na masharti yaliyowekwa kuhusu uzalishaji wa bidhaa. Pia ni muhimu kutambua kuwa ni watu 12 pekee walioweza kufanikiwa kutoroka nchi hiyo na kuingia Korea Kusini kati ya mwezi Aprili na  Juni mwaka huu - Ikiwa ni idadi ya chini zaidi  kuwahi kurekodiwa. Watu wa Korea Kaskazini huenda hawaumizwi na virusi vya corona, lakini sasa wametengwa na  maeneo megine ya dunia. Barakoa ni za lazima Korea Kaskazini. Mwishoni mwa mwezi Januari, Korea Kaskazini ilichukua hatua za haraka dhidi ya virusi  kwa kufunga mipaka yake na baadaye kuwaweka katika karantini mamia ya wageni katika mji mkuu, Pyongyang. Pia iliwatenga maelfu ya raia wake na kufunga shule. Korea Kaskazini sasa imefungua shule, lakini imeendelea kutekeleza marufuku ya mikusanyiko ya Umma na imeweka amri ya watu kuvaa barakoa katika maeneo ya Umma, ilisema ripoti ya Reuters ya tarehe 1 Julai ikimnukuu afisa wa Shirika  la Afya duniani. WHO pia iliripoti kuwa nchi hiyo imewapima virusi watu 922  ambao wote hawakupatikana na virusi. Korea Kaskazini, ambayo inapakana na China, kwa muda mrefu imekuwa ikisema kuwa hakuna mtu hata mmoja aliyewahi kupata maambukizi ya virusi vya corona nchini humo. Hatahivyo, Oliver Hotham, mhariri mkuu wa mtandao wa habari  wa taarifa za kitaalamu NK News, aliiambia BBC mapema mwaka huu kwamba hilo huenda lisiwe kweli. ""Huenda isiwe hivyo kabisa kwamba hakuna maambukizi ya corona kwasababu inapakana na China na Korea Kusini . [Hasa na China], ikizingatiwa biashara za mpakani zinazoendelea... Kusema ukweli sioni ni vipi walivyoweza kuizuia,"" alisema. ''Lakini,kusema kweli walichukua tahadhari mapema, kwahiyo inawezekana wamezuia mlipuko kamili  ."""	https://www.bbc.com/swahili/habari-53274424
sports	Kombe la dunia 2022: Tanzania, Uganda matumaini yafifia kufuzu hatua inayofuata?	Hatua ya pili ya kufuzu Kombe la Dunia mwaka ujao itafikia kilele chake wiki ijayo, kwa michezo itakayopigwa kati ya Alhamisi na Jumanne ijayo. Tanzania imepoteza mchezo wake nyumbani dhidi ya DRC kwa kufungwa mabao 3-0 na kupoteza matumaini ya kufuzu fainali hizo licha ya kuwa kabla ya mchezo huu, ilikuwa inaongoza kundi lake. Uganda imekwenda sare ya 1-1 na ndugu zao Kenya. Ethiopia imeenda sare ya 1-1 na wakali wa soka la Afrika, Ghana katika michezo ambayo imepigwa mapema leo. Tanzania imesalia na alama zake 7, DRC ikiwa na alama 8. Ili Tanzania ifuzu hatua inayofuata inapaswa kushinda mechi yake ya ugenini dhidi ya Madagascar, na kuomba angalau sare ya 0-0 kati ya DRC na Benini, ambayo mchezo wake dhidi ya Madagascar inapaswa kufungwa. Ni mtihani mkubwa na hesabu zinazowezekana licha ya ugumu wake katika halihalisi. Kutoka ukanda ya Afrika, timu nane zinatazamiwa kuungana na mataifa ya Morocco na Senegal katika mechi za mchujo za mikondo miwili mwezi Machi mwakani, wakati wawakilishi watano wa bara la Afrika katika fainali za kombe la dunia huko Qatar watakapojulikana. Huku wachezaji kadhaa wakiwa nje ya uwanja kutokana na majeraha, mbali na Tanzania na Uganda, BBC imekuwa ikichunguza kwa undani ni nani anaweza kuungana na Wamorocco na Wasenegali ambao tayari wameshafuzu. Morocco, chini ya nyota wake anayekipiga Wolves, Romain Saiss na Senegal yenye mkali Sadio Mane wanaweza kupumua kwa urahisi baada ya kuvuka hatua ya awali ya makundi kukiwa na michezo miwili. Mataifa mengine manane pekee wa kundi ndio watakaojiunga nao katika mchujo. Baada ya sare ya leo ya Ghana dhidi ya Ethiopia, inaipa nafasi kubwa Afrika Kusini kutinga hatua inayofuata, iwapo itashinda katika mchezo wake dhidi ya timu dhaifu kwenye kundi hilo ya Zimbabwe. Afrika Kusini imesalia na michezo miwili ikiwa na alama 10, ikiongoza kundi hilo, huku Ghana ikisalia na alama 10 na mchezo mmoja. Misri chini ya mkali Mohamed Salah ina pointi nne dhidi ya wapinzani wake wa karibu Libya baada ya kushinda mechi mbili mfululizo dhidi ya majirani zao hao wa kaskazini mwa Afrika mwezi uliopita. Mafarao wanajua ushindi mmoja kati ya mechi zao mbili zilizosalia dhidi ya Angola na Gabon utawapeleka hadi hatua ya tatu na ya mwisho ya kufuzu, wakipania kufuzu fainali za Kombe la Dunia kwa mara ya pili mfululizo. Hata hivyo, kikosi cha Libya bado kinaweza kufuzu iwapo kitashinda michezo yake miwili iliyosalia na kuiombea Misri kupoteza katika michezo yake miwili iliyosalia. Tunisia wanaongoza kwa alama tatu dhidi ya Equatorial Guinea katika Kundi B, wataweza kufuzu iwapo watashinda ugenini dhidi ya Waafrika magharibi katika mchezo wa tano wa timu hiyo kwenye kundi lake. Kwa vile Tunisia wana uwiano mzuri wa mabao, vijana wa Mondher Kbaier bado wanaweza kuongoza kundi hata wakipoteza mchezo huo. Matokeo ya mwezi Oktoba yameacha makundi kadhaa yakiwa yamejiweka sawa, huku timu sita zitakazofuzu itabidi zisubiri mpaka mechi ya mwisho ya sita ya kundi Katika Kundi A, mabingwa wa Kombe la Mataifa ya Afrika Algeria, wakiongozwa na Riyad Mahrez wa Manchester City na ambao hawajafungwa katika mechi 31, wako mbele ya Burkina Faso kwa tofauti ya mabao pekee, huku nchi hizo mbili zikitarajiwa kukutana katika mchezo wa mwisho baada ya kutoka Algeria kumenyana na Djibouti na Niger kukutana na Burkina Faso. Ivory Coast wako mbele ya Cameroon kwa alama moja katika Kundi D. Ikiwa nchi zote mbili zitashinda katika mechi zao za mwishoni mwa wiki, wenyeji Ivory Coast wakiwakaribisha Msumbiji nchini Benin na Cameroon wakimenyana na Malawi nchini Afrika Kusini, Indomitable Lions watahitaji kuwafunga Tembo nyumbani ili kusonga mbele. . Mshambuliaji wa Ivory Coast 'Tembo' mwenye uzoefu Gervinho atakuwa nje kwa sababu ya jeraha linalomsumbua kwa muda mrefu, huku nyota wa Bayern Munich Eric Maxim Choupo-Moting akiripotiwa kukosa mchezo ujao wa Cameroon baada ya kukutana na mtu ambaye alipimwa na kukutwa na Covid-19. Kipa wa Ajax Andre Onana pia anaweza kucheza mechi yake ya kwanza kwa Indomitable Lions baada ya mwaka mmoja, akiwa amekaa nje kwa muda mwingi wa 2021 kwa sababu ya marufuku ya kutumia dawa za kusisimua misuli. Nigeria wako alama mbili mbele ya Cape Verde katika Kundi C baada ya Super Eagles kupokea kichapo cha kushangaza nyumbani dhidi ya Jamhuri ya Afrika ya Kati. Nigeria, ambayo imemrejesha mshambuliaji wa zamani wa Manchester United Odion Ighalo ambaye alistaafu michezo ya kimataifa, itacheza na Liberia nchini Morocco na Cape Verde watawakaribisha CAR kabla ya Super Eagles kuwakaribisha wenyeji hao katika mchezo wa mwisho wa hatua hiyo ya makundi. Mali na Uganda hazijapoteza mchezo hata mmoja, huku Mali wakiwa mbele ya 'The Cranes' kwa alama 2 kwenye Kundi E.  Uganda ina nafasi ya kufuzu ikishinda mchezo wake wa mwisho dhidi ya Mali na kuiombea Mali ipoteze dhidi ya Rwanda. Tanzania imepoteza matumaini kiasi baada ya kipigo kutoka kwa DRC lakini Benini sasa matumaini yamesalia mikononi mwao ikicheza na Madagascar. Zambia (Kundi B), Jamhuri ya Afrika ya Kati (Kundi C), Gabon ya Pierre-Emerick Aubameyang (Kundi F) na Madagascar (Kundi J) bado wanaweza kuingia hatua inayofuata kwa hesabu za kawaida, lakini hatima zao haziko mikononi mwao, lazima, wategemee matokeo ya mechi zingine kwenye makundi yao. Mataifa hayo matatu yanahitaji kushinda michezo yao miwili iliyosalia na kutumaini matokeo mengine yatawapa faida wao, pamoja na tofauti ya mabao. Mpaka sasa, timu 17 zimeondolewa kwenye mbio za kutafuta timu 10 za kuingia hatua ya mwisho ya kutafuta timu 5 za kuiwakilisha Afrika kwenye fainali za kombe la dunia. Angola na Togo, ambazo zote zilifuzu katika fainali za Kombe la Dunia la 2006, ni miongoni mwa nchi ambazo haziwezi tena kufika fainali za mwaka ujao huko Qatari. Kongo, Djibouti, Ethiopia, Guinea, Guinea-Bissau, Liberia, Kenya, Malawi, Mauritania, Msumbiji, Namibia, Niger, Rwanda, Sudan na Zimbabwe zote zilitupwa nje mwezi uliopita.	https://www.bbc.com/swahili/59247082
business	Je, Shirika la ndege Tanzania linatoka Shimoni kwenda gizani?	"Serikali ya Tanzania imeendelea kuagiza ndege za aina mbalimbali zikiwemo zingine nne mpya licha ya Shirika lake la ndege (ATCL) kutengeneza hasara ya mamilioni ya dola katika kipindi cha miaka mitano mpaka kumi mfululizo. Kulingana na Ripoti iliyotolewa mwaka huu na ofisi ya mkaguzi mkuu wa hesabu za serikali (CAG) ilisema ukaguzi wa mwaka mmoja pekee wa 2019/2020 ilibainika Shirika hilo lilitengeneza hasara ya Tsh. Bilioni 60, huku ikiendelea kutengeneza hasara ya shilingi bilioni 150 katika miaka mitano mfululizo. Mtu mwingine angeweza kujiuliza, kwanini niwekeze kwenye biashara isiyolipa? Au biashara inayokupa hasara? Lakini Serikali ya Tanzania imeendelea kuweka fedha zake kwenye ndege. Unaweza kusema, ATCL ilikuwa shimoni, tena kwenye shimo kubwa hasa kabla ya utawala wa serikali ya awamu ya tano kuingia madarakani mwaka 2015. Aliyekuwa Rais wa awamu hiyo, John Magufuli alisukuma uamuzi wa kulifufua Shirika hili, ambapo alisimama kidete hasa mwaka 2016 na kuwekeza mamilioni ya pesa kununua ndege kwa ajili ya Shirika la ndege la Tanzania kama hatua muhimu ya kulipanua shirika hilo katika utoaji wa huduma na kuimarisha sekta ya anga ya nchi hiyo. Katika kipindi cha miaka 5 iliyopita kutoka kuwa na ndege moja iliyokuwa inasuasua mpaka kuwa na ndege 11, ni hatua kubwa ya kulitoa shimoni Shirika hili. Hatua inayoonekana kuwa na uelekeo fulani wa kulipanua na kulisogeza mbele Shirika hilo. Mpaka sasa kati ya ndege 11 zilizonunuliwa awali, ndege 9 zimekwishawasili na zinaendelea kutoa huduma, huku ndege mpya ya hivi karibuni aina ya Bombadier Dash 8-Q400 ikipokelewa na Rais Samia Suluhu, ambaye aliwahi kukiri kuhusu ugumu wa biashara ya ndege. 'Sote tunafahamu kuwa biashara ya ndege ni ngumu, tutajitahidi kusoma mwenendo wa biashara hii ulimwenguni na kuepuka mambo yote yasiyo na tija kwa shirika letu', alisema Rais wa Tanzania Samia Suluhu, akilihutubia bunge mapema mwaka huu muda mfupi baada ya kuingia madarakani. Pamoja na ugumu wa biashara ya anga Serikali ya Tanzania kuendelea kulilea na kununua ndege kwa ajili ya Shirika hili ambalo lilikuwa 'maututi' miaka michache iliyopita, ni dhahiri kuna kitu inataka. Kwa muktadha wa kawaida inataka kulipa uhai tena, lipumue liweze kukua na kutanua sekta yake ya anga, Lakini mtu wa kawaida anaweza kujiuliza, kwa nini taifa hilo linajiahangaisha sana na Shirika hilo, ama linahaha kulitoa Shimoni Shirika hili licha ya kutengeneza hasara? Mwekezaji bilionea mkubwa duniani Warren Buffett aliwahi kusema, ""kuwekeza kwenye biashara ya ndege ni kubahatisha 'ku-bet. Haijalishi kama Shirika linamilikiwa na Serikali ama makampuni binafsi, soko la ndege halina mwenyewe"". Hakuna asiyeona jitihada za Serikali ya Tanzania na hata viongozi wa ATCL kulitoa Shirika hili kwenye shimo, lakini kutoka shimoni ni jambo moja, baada ya kutoka shimoni uelekeo ni upi? Msingi wa swali hili ni kutokana na namna biashara ya anga ilivyo duniani. Ni biashara yenye changamoto kubwa na ni biashara rahisi kutengeneza hasara kuliko faida. Changamoto hizo ni sawa na kusema 'gizani', ili kuona njia yako unahitaji kubahatisha pa kukanyaga. Moja ya changamoto kubwa ni ushindani mkubwa wa soko na gharama kubwa za uendeshaji ikiwemo mafuta ya ndege, ubora wa huduma, usalama na majanga kama haya ya Covid 19. Tumeshuhudia wakati huu wa Covid kwa mfano, mashirika mengi ya ndege yameingiza hasara kubwa, licha ya jitihada kubwa za serikali nyingi duniani kuyapa uhai kwa kuyapa unafuu wa kibiashara, tozo na kuyapa fedha za kusaidia uendeshaji. Kwa mujibu wa mtandao wa Flyingmag mashirika 6 ya ndege makubwa duniani ya umma, yametengeneza hasara ya dola bilioni 110 kwa mwaka 2020 tu: Mashirika ya Delta Airlines, American Airlines, Lufthansa Group, United Airlines, Air France-KLM na IAG. Kwenye eneo la ushindani kibiashara, Shirika kama la America Airlines lina ndege zaidi ya 900, Delta Airlines lina ndege zaidi ya 800 na mengine kama Southwest, United Airlines yana ndege zaidi ya 700 kila mmoja huku mashirika kama Lufthansa, Emirates, Britisha Airways, Turkish Airlines, Ryanair na Easy Jet yana zaidi ya ndege 200 kila mmoja. Huku sio kurahisi kwa ATCL kupitia ndege zake za Air Tanzania ambazo kwa miaka mitano iliyopita imefanikiwa kununua ndege 11 tu. Sio haba lakini safari ni ndefu. Hata Ukilingaisha kwa ukaribu na mashirika ya nchi jirani kama Kenya yenye ndege zaidi ya 30, zikiwemo Boeing 787 Dreamliner, Boeing 787- 800s na Boeing 787-700s, ikienda vituo zaidi ya 40 Afrika na 13 nje ya Afrika. Hata kama baadhi ya ndege ni za kukodishwa, lakini kumiliki ndege 19, hakuwezi kuwa sawa na kumiliki ndege 11, kibiashara tofauti ya ndege moja ni kubwa mno. Kwa sasa Uganda Airlines inayoringia ndege zake nne za Bombardier CRJ-900 na mbili za Airbus A330-800, nayo inajitoa shimoni kama Tanzania.  Shirika la ndege la Rwanda, Rwanda Air licha ya kuwa na ndege 12, linakwenda kwenye vituo zaidi ya 30 kwenye nchi za Afrika, Mashariki ya kati, Asia na Ulaya. Ni mbali kuifananisha Air Tanzania na Ethiopia Airlines ya Ethiopia kama baba wa anga Afrika, ikitajwa kuwa shirika la ndege la nne duniani kwa kuhudumia nchi nyingi duniani  au mashirika kama Egypt Air (Misri), Air Algerie (Algeria), South Africa Airways (Afrika Kusini) au Tunis Air (Tunisia) Ukirejea huko nyuma, tangu Shirika hili lianzishwe mwaka 1979, limekuwa na vipindi tofauti vya kupanda na kushuka. Wakati Air Tanzania inaanzishwa, lilikuwa linadhibiti 2% pekee ya soko la anga Tanzania, lakini mpaka kufikia mwaka 2018, lilikuwa linadhibiti asilimia 75% ya soko la ndani, hatua iliyochangiwa zaidi na ununuzi wa ndege mpya uliofanywa, na uwekezaji wa mamilioni ya fedha kwa rasilimali watu na miundo mbinu ya viwanja vya ndege vya ndani. Ripoti ya kwanza kabisa ya mkaguzi mkuu wa hesabu za Serikali Tanzania, wakati huo Profesa Assad, ilionyesha hasara ya shirika hilo kwa miaka 10 mfululizo. Inaelezwa Shirika lina madeni ya shilingi bilioni 412, kama tulivyosikia bungeni. Ama huu uwe ukweli ama uongo, haijalishi, Shirika kama hili hata kama linakuwa na deni hata la bilioni 1, kama halijiendeshi lenyewe kwa faida, bado litaendelea kuwa 'gizani'. Dr. Isack Kazungu, mmoja wa wabobezi wa masuala ya biashara na mhadhiri kutoka Chuo Kikuu cha Ushirika anaamini kuingiza faida inawezekana, lakini sio rahisi na kwa haraka. 'itachukua muda kidogo, lakini inawezekana kupata faida, hata hayo mashirika makubwa yalichukua muda, muhimu ni kuwa na 'mpango biashara' mzuri na unaotekelezeka"" alisema Dr. Isack Kazungu. Halikadhalika taarifa ya Waziri wa Mipango na fedha, Mwigulu Mchemba iliyotajwa bungeni kuhusu usafiri wa anga, kuna kuboreka kwa shughuli za anga, miruko ikiongezeka mpaka 292,105 kutoka 225,000 mwaka 2015 wakati huo Shirika likiwa na ndege moja. Hata hivyo, wapo wabunge walioona hatua hiyo kama ni ya kawaida 'tulikuwa na ndege  moja miruko ya ndege ndani na nje, ilikuwa 225,000 mwaka 2015, tulivyokuwa na ndege 11, miruko imekuwa 292,105 ndani ya miaka 5, umetoka ndege 1 kuja 11 katika miaka 5, tulichofanikiwa ni miruko ya ndege 67,000 tu! Alihoji Halima Mdee, mbunge wa viti maalumu. Kuwepo kwa ndege 11 za Shirika la ndege la Tanzania, kumeongeza pia idadi ya abiria katika kipindi hicho kutoka 4,207,000 kwenda 4,268,000 hiki ni kitu muhimu zaidi linapokuja suala la uwekezaji kwenye biashara ya ndege. Unaweza kuwavuta abiria kutumia ndege zako? Unaweza kupanua shirika kupokonyana abiria na mashirika mengine yanayotoa huduma hiyo? Ndio maana yapo mataifa ambayo, yameacha mashirika binafsi yahodhi biashara ya anga, na yenyewe kujielekeza kwenye masuala mengine ikiwemo viwanda, teknolojia na kilimo. Lakini waswaili wanasema kuteleza si kuanguka, ilimradi wajua uendako jipanguse kanyaga twende. Kupanga ni kuchagua, Tanzania ichague giza ama shamba Shirika la ndege la Tanzania lina machaguo matatu makuu ya kuyaangalia na baadae kujielekeza kwenye chaguo moja. Kuondoka sokoni moja kwa moja kwa kuuza hisa zote kwa mbia, kuingia ubia na mashirika ama makampuni makubwa na chaguo la tatu ni kufungamanisha sekta ya anga na sekta za kiuchumi, huku nimekuita shambani, sekta kama Utalii, biashara na kilimo ili iweze kuvuna na kujenga uchumi wake na watu wake. Mwaka 2019 Tanzania iliuza nje ya nchi mazao yenye thamani ya dola milioni 700 na ikitarajiwa kuingiza dola bilioni 2 kufikia mwaka 2025. Lakini imelenga kuongeza watalii kufikia milioni 5 ifikapo mwaka 2025 kutoka milioni 1.5 mwaka 2019, kwa mujibu wa Rais Samia. Kwa kauli hii hili ndilo linaloonekana chaguo muhimu kwa sasa kwa Tanzania linalopaswa kuangaliwa. Kuangalia sekta nyingine kwa jicho la sekta ya anga. Faida ya nyuma ya pazia ni muelekeo mzuri wa kutoka gizani, kuliko faida ya moja kwa moja ya uuzaji wa tiketi za ndege. Ripoti nyingi za Shirika linalosimamia mashirika ya ndege duniani, zinaonyesha kazi kubwa ya msingi ya mashirika mengi ya ndege duniani, ni kuchochea uchumi mwingine, si lazima shirika lenyewe kutengeneza faida. Kenya Airways mwaka 2016/17 ilirekodi hasara ya dola mil 249, mwaka uliofuata wa 2018 hasara ikapungua kwa asilimia 51 zikaenda dola 97mil hasara. Mwaka 2017 Shirika la ndege la Afrika Kusini lilirekodi hasara ya dola mil 153, lakini uchumi mwingine uliendelea kuchochewa'. Kenya na Afrika Kusini kiuchumi ziko mbali ukilinganisha na Tanzania, kutokana na mchango wa sekta yake ya anga kwenye uchumi wake kwa muda mrefu zaidi. Wachumi wanasema ili iweze kufikia chaguo hili ni lazima machaguo ya kwanza yasitelekezwe. 'wazo langu ATCL ingeingia ubia wa kibiashara na mashirika ama makampuni mengine makubwa hata matatu, ili isibebe mzigo yenyewe, wabia hawa wawe wazoefu wakubwa wa nga, Shirika litapata nafuu,', alisema Barnos Willium, mchumi kutoka Chuo Kikuu cha Ushirika Moshi. Mwaka 2019 mashirika matatu makubwa Ulaya Wow Air, Germania na British Midland Regional yalisitisha huduma lakini katika miongoni miwili iliyopita mashirika mengi tu yaliondoka sokoni, kwa kufa ama kuunganisha nguvu na mashirika mengine ama kutengeneza mapya kutokana na changamoto za biashara ya anga. Northwest na Delta zimeunda Delta Air lines, TWA ikanyakuliwa na American Airlines, US Airways ni muunganiko wa America West na US Air zilizo kumbana na changamoto, Canadian Airlines imepotea kibiashara sasa kuna Air Canada. Nchini Brazil kulikuwa na Shirika la Varig limetwaliwa na Gol. Shirika la ndege la India 9 (Air India) mwezi uliopita tu limeuzwa kwenda kwa Tata group, ambalo liliianzisha shirika hilo mwaka 1932 kabla ya mwaka 1953 Serikali kulichukua na sasa maji yamewafika shingoni baada ya kutengeneza Hasara ya dola bilioni 9.5. Serikali ya India ilikiri kutengeneza hasara ya dola mil 2.6 kila siku kuliendesha Shirika hilo. Kama mtandao wa theafricalogistics.com ulivyoeleza Kenya Airways kwa sasa linamilikiwa kwa ubia (public-private partnership) Serikali yake ikiwa na hisa 48.9% , 38.1% zikimilikiwa na  KQ Leaders Company 2017 Ltd, KLM asilimia 7.8 huku hisa zingine zikimilikiwa na wengine wanaozisaka kwenye masoko ya hisa ya Nairobi, Dar es Salaam na Uganda. Unaweza kusoma pia: Licha ya hasara inazorekodi, unafuu unaoipata unabebwa na chaguo la pili la kufanya biashara fungamanishi. Inawezekana chaguo la kuachana na biashara ya ndege moja kwa moja, lisiwe chanya kwa Serikali ya Tanzania, kutokana na dhamira na hatua iliyokwishachukua kwenye kulifufua shirika lake na ndege zake za Air Tanzania, inaweza kukopa mawazo mengine ya chaguo la pili ili kupiga ndege wawili kwa jiwe moja; kupunguza makali ya hasara ikiendelea kuwa sokoni na kufungamanisha sekta ya anga na sekta zingine muhimu za kiuchumi ikiwemo utalii, biashara na kilimo. , pamoja na kugeuza ndege za abiria kuwa za mizigo ili kuitumia fursa iliyopo ya kusafirisha mizigo mbalimbali hapa nchini kwenda nchi za nnje ili kujipatia faida mara dufu. Kwa kufanya hivi, inaweza kutoka shimoni na kuelekea shambani badala ya gizani, yalipo mashirika mengi hasa ya nchi zinazoendelea."	https://www.bbc.com/swahili/59765481
entertainment	Diamond Platnumz analinganishwaje na nyota wengine wa Afrika katika mtandao wa YouTube?	Diamond Platinumz alishangazwa na wazalishaji wake wa muziki mwaka 2020 walipoingia katika nyumba yake na keki iliokuwa na nembo ya kuadhimisha hatua muhimu ya nyota huyo wa Tanzania. Huku akipigwa picha akivalia nguo , mwanamuziki huyo mwenye umri wa miaka 30 aliambiwa na kundi lake kwamba ndiye msanii wa kwanza katika jangwa la sahara kupata views bilioni moja  katika chaneli ya Youtube. Katika kipindi cha miaka 10 iliopita, mwanamuziki  huyo alieshinda mataji kadhaa amekuza muziki wa bongo fleva kuwa maarufu - muziki wa kipekee wa Tanzania unaotoa nyimbo za kimapenzi zilizochanganywa na midundo ya kisasa inayotokana na muziki wa jadi wa taarab  kutoka pwani ya Afrika. Diamond Platinumz ni mwanamuziki alie na bidii na maonyesho yake huvutia mashabiki wengi, kulingana na DJ Edu, ambaye amekuwa mtangazaji wa kipindi cha runinga cha kila wiki cha muziki wa Afrika cha BBC. Huku akiwa na asilimia 43 ya mashabiki miongoni mwa raia milioni 55 nchini Tanzania wanaoweza kuingia katika mtandao, kupitia simu aina ya smartphones, kuna mashabiki wengi wanaopenda muziki wa bongo fleva walio tayari kusikiliza muziki wake wa mapenzi. Wanamuziki wengine kama Harmonize pia nao wamebobea katika YouTube. Ni vigumu kubaini umuhimu hasa wa nambari bilioni moja , ikizingatiwa kwamba Diamond Platinumz ana wafuasi wengi katika mtandao wa Instagram ikilinganishwa na wafuasi wake katika YouTube ambao ni milioni 9.7 ikilinganishwa na milioni 3.7. DJ Edu anasema kwamba Instagram ni mtandao wenye ushawishi mkubwa kuhusu mtindo wa maisha na majukwaa mengine kama vile TikTok , ambayo inaruhusu sekunde 30 za hakimiliki ya utumizi wa bure wa nyimbo - ni njia nzuri ya kuwanasa wafuasi vijana. ''Nyimbo nyengine zinasambaa sana kupitia TikTok , kama wimbo mpya wa Diamond Platinumz kwa jina Quarantine'', anasema ''Hii inaweza kuwavutia wafuasi katika mtandao wa YouTube , ambapo fedha zinaweza kupatikana kupitia matangazo. Muhumu zaidi kwa wanamuziki barani Afrika , katika muongo mmoja uliopita  YouTube imewaruhusu kuingia moja kwa moja kupata mashabiki , badala ya kutegemea stesheni za runinga. Diamond Platnumz bado yuko nyuma ya wanamuziki wengine wa eneo la Afrika ya kaskazini  ambao wana mashabiki wengi katika eneo la mashariki ya kati. Na vilevile kuna wasanii wanaoishi Afrika kama mwanamuziki aliyezaliwa Mali Aya Nakamura , ambaye anampiku mwanamuziki huyo wa Tanzania  kwa Views zaidi ya bilioni 1.7  katika YouTube Msichana huyo alielekea Ufaransa wakati alipokuwa msichana mdogo na kujipatia umaruufu mkubwa kupitia wimbo wake wa 2018 Djadja. Na Akon mwanamuziki wa Senegal aliyebadilika na kuwa Rappa wa Marekani anawashinda wote kwa Views bilioni 3.5. Katika Afrika ya jangwa la sahara, washindani wa  Diamond Platinumz katika mtandao wa You Tube ni wasanii wa Nigeria. Takwimu za wasanii Davido na Burna Boy ndio zinazovutia zaidi ikizingatiwa  kwamba walifungua chaneli zao za YouTube  mwaka 2018. Diamond amekuwa katika ukumbi huo tangu 2011. Na kampuni ya kurekodi muziki ya Wizkid , StarboyTV - unapoongezea takwimu kwa chaneli zake nyengine  ana takriban Views Milioni 802. Nyota wengine hupendelea kuwa na chaneli zao wenyewe ili kukuza nyimbo zao na kuondoa urasimu kwa kuwa kampuni nyingi za muziki huchukua muda mrefu kutoa nyimbo mpya. Majina mengine  maarufu  ni Magic System ya  Wizkid . Nyota wengi hupendelea kumiliki chaneli zao wao wenyewe ili kukuza nyimbo zao  na kupunguza urasimu kwa kuwa kampuni hizo za kurekodi muziki huchukua muda mrefu kutoa nyimbo mpya. Kampuni nyengine maarufu ni Magic System ya Ivory Coast  ilio na zaidi ya views milioni 477. Kundi hilo ni maarufu hususan  katika maeneo ya magharibi mwa Afrika ambapo wenyeji huzungumza Kifaransa. Ufuasi huu unatokana na wimbo wao Gaou- ni wimbo mmoja ambao umefanikiwa kuliunganisha bara zima , kulingana na DJ Edu. Huku takwimu za chini za You Tube  miongoni mwa wasanii wa Afrika Kusini zikiponza umaarufu wao, wana uwezo wa kujipatia fedha kupitia kampuni zao wenyewe za muziki , anasema Dj Edu. Na kama unavyojua YouTube sio chaneli ya pekee ilio na huduma ya streaming. Wizkid alifanya kazi na rapa wa Canada Drake  mwaka 2016 - ambapo wimbo wao wa One dance - ulioonyeshwa zaidi ya bilioni 1,8,  lakini hakutolewa rasmi katika mtandao wa YouTube.	https://www.bbc.com/swahili/habari-53063941
health	Saratani ya matiti: Sumu ya nyuki yagunduliwa kuwa na uwezo wa kutibu saratani ya matiti	"Wanasayansi wa Australia wanasema kwamba sumu ya nyuki wanaotengeneza asali ina uwezo wa kuharibu seli hatari za saratani ya matiti katika maabara. Sumu hiyo na kemikali aina ya melitin - zilitumika dhidi ya aina mbili ya saratani ambazo ni ngumu kutibu. Ugunduzi huo umetajwa kuwa wa kufurahisha , lakini wanasayansi wametoa tahadhari kwamba vipimo zaidi vinahitajika. Saratani ya matiti imeelezewa kuwa saratani ambayo inawaathiri wanawake wengi duniani. Huku kukiwa na maelfu ya kemikali zinazoweza kukabiliana na seli za saratani  katika maabara, wanasayansi wanasema kwamba kuna chache zinazoweza kuzalishwa kama tiba ya wanadamu. Sumu ya nyuki awali ilibainika kuwa na tiba dhidi ya aina nyengine ya saratani kama ile ya Melanoma. Utafiti huo wa taasisi ya Harry Perkins kuhusu tiba magharibi mwa Australia ulichapishwa katika jarida la asilia. Ulifanyia vipimo sumu za nyuki 300. Sumu hizo kutoka kwa nyuki wa kutengeneza asali zilionekana kuwa na uwezo mkubwa, alisema Ciara Duffy, mtafiti wa umri wa miaka 25 ambaye aliongoza utafiti huo. Sumu hiyo kali iligunduliwa kuwa na uwezo wa kuuwa seli za saratani ndani ya saa moja, bila kudhuru seli nyengine. Lakini sumu hiyo iliongezeka viwango vingine vya tiba. Utafiti huo pia ulibaini kwamba kemikali ya Melittin kivyake ilikuwa na uwezo mkubwa  katika kuuwa au kuharibu ukuaji wa seli za saratani. Huku Melittin ikiwa ndani ya sumu ya nyuki wa asali  pia inaweza kuzalishwa katika maabara. Siku ya Jumatano, wanasayansi  kutoka Australia magharibi walielezea utafiti huo kama wa kufurahisha. Muhimu, ni kwamba utafiti huu unaonesha kwamba Melittin  inaingilia ukuwaji wa seli za saratani ndani ya matiti ili kuzuia kuzaana kwa seli hizo , alisema Profesa Peter Klinken. ""Inatoa mfano mzuri wa ni wapi kemikali asilia zinaweza kutumika kutibu ugonjwa unaoathiri wanadamu. Lakini watafiti hao wanaonya kwamba kazi zaidi inahitajika kuona iwapo sumu inaweza kutumika kwa kiwango gani kama tiba ya saratani. Watafiti wengine wa saratani wanakubali kwamba ni mapema mno, alisema profesa Alex Swarbrick kutoka taasisi ya tiba ya Sidney. Kemikali nyingi zinaweza kuuwa saratani ya matiti katika panya. Lakini kuna mengi ya kufanywa kutoka katika tafiti hizo hadi kufikia kiwango ambacho kinaweza kubadili tiba ya ugonjwa huo."	https://www.bbc.com/swahili/habari-53998683
religion	Ndoa ya Kiyahudi: Wanawake ambao hawana uhuru wa kuachana na waume zao	"Rifka Meyer alikuwa na miaka 32 alipoolewa kulingana na desturi ya Wayahudi na kuwa sehemu ya ndoa ya kidini. Miaka miwili na nusu baadae, aliachwa kama 'mke aliyefungwa minyororo' katika familia ya Kiyahudi ya Orthodox. Alikuwa katika ndoa ya kidini na mwanamume ambaye alikataa kumpa talaka. Akizungumza na BBC, Rifka anasema- ""Nilendelea kuhisi upweke na kukosa matumaini, nilikuwa nahisi kana kwamba napiga kelele lakini hakuna anayenisikiliza."" Iliwachukua takriban miaka 10 kuachana. Kiongozi wa cha Labor Jonathan Mendelson anasema wanawake 100 wa jamii ya Kiyahudi ya Haredi nhini Uingereza bado wamenaswa katika ndoa ya kama hiyo ya kidini ijapokuwa wanataka kujiondoa. Jonathan ni mwanachama wa kamati ya bunge iliyobuniwa kuwasaidia wanawake kama hao. Chini ya sheria ya Wayahudi wa Orthodox, mwanamke nachukuliwa kuwa ameolewa hadi mume atakapompa (hati) maalum inayothibitisha wameachana hata kama ameachwa kisheria Wanawake hunaswa katika ndoa kama hizo za kidini zinazofahamika 'Agnaut' au 'Mke wa Chand'. Marekebisho ya sheria Uingereza na kupigwa kwa Wayahudi Rifka Meyer anasema kuwa hawezi kuwa katika mahusiano mengine hadi apte hati hiyo. Anasema, ""Unakwama huwezi hata kupata mpenzi mwengine mpya, sikuweza kuendelea na maisha yangu. Nilikuwa katika hali ngummu, nisijue la kufanya wala pa kwenda. Hakuna mazungumzo na msaada ambao utakuonyesha njia. Unakuwa mpweke na kukosa utulivu, alafu uunajipata ukikabiliana na hali hiyo peke yako. Meyer, ambaye anaishi London hatimaye alipata hati ya kuachana na muwe wake mwaka jana baada ya kusubiri kwa muda mrefu. Sasa ameamua kuanzisha shirika la 'Get Out' ili kuwasaidia wanawake walio katika hali kama iliyomkabili Uingereza imefanyia marekebisho kifungu cha sheria kuhusu unyanyasaji wa nyumbani ili kumwajibisha kisheria mume akikataa kutoa talaka ya Kiyahudi, kumnyanyasa mke wake au akipatikana na makosa hayo. Akipatikana na hatia kuna sehemu ya sheria hiyo inayopendekza afungwe jela. Mawaziri wa Uingereza wanaamini hatua hii itawaaezesha wanawake kuwasilisha malalamishi rasmi wakishindwa kujiondoa katika ndoa ya kidini. Lakini Shirikisho la Sinagogi, kikundi kinachowakilisha Wayahudi wa Orthodox, kinasema talaka hiyo litakuwa batili chini ya sheria ya Kiyahudi ikiwa itatolewa katika mazingira ya mateso, hofu ya kifedha au hofu ya kwenda gerezani. 'Hata baada ya talaka kutolewa kwa njia hiyo, bado mume na mke watachukuliwa kuwa bado hawajaachna.' Eli Spitzer ni mwalimu na mwanachama wa jamii ya Wayahudi wa Orthodox. Anasema kuwa wataalam wengine wa Kiyahudi wanaamini kwamba kutafuta msaada wa wanawake chini ya sheria hii mpya ""kutaanza mchakato ambao hatutaweza kubadilishwa zaidi."" Pia anahoji kuwa, ""baada ya sheria hii kufanyiwa marekebisho, mume hataweza kumpa talaka mkewe kwa hiari yake, bila shaka atatoa talaka kwa kuhofia kushtakiwa na ndio sababu wataalam wa dini wanaamini kuwa itakuwa kinyume na dhana nzima ya talaka ya Kiyahudi, Kusudi lake ni kutoa talaka kwa hiari. Lakini Bwana Mendelson, ambaye mwenyewe ni Myahudi, anapinga msimamo huo wa wataalam wa dini. Akihoji lengo lao, anasema, ""Hawa watu wenyewe wanaleta ubishi wakati hakuna kitu kama hicho, nashuku wanafanya hivyo kwa sababu wanaonekana kupoteza udhibiti katika mchakato wote. Lakini chini ya hali yoyote, katika demokrasia ambayo watu wachache wa kidini wanaishi, inahitajika pia kudhibiti mambo kama hayo. Lazima waelewe kuwa hii ni Uingereza na hii ni Uingereza ya 2021. Meyer anasema marekebisho ya sheria ya unyanyasaji wa nyumbani yangewasaidia wanawake , lakini ""kufanya kazi na viongozi dini ya Kiyahudi "" ni muhimu. ""Wanawake wanahisi kukata tamaa na watafanya kila wanaloweza kupata njia ya kujiondoa,"" Maisha ya hawa wanawake hukwama katika ndoa ''iliyokufa'', anasema."	https://www.bbc.com/swahili/habari-58407256
religion	Maswali kuhusu Qasem Soleimani yajibiwa: Je kuuawa kwake kutazua vurugu dunia nzima?	"Marekani ilimuua kamanda wa ngazi ya juu wa kikosi maalum cha Iran, Qasem Soleimani katika mashambulio ya angani nchini Iraq siku ya Ijumaa. Soleimani alikuwa kiongozi wa oparesheni za kigeni za Iran, mashariki ya kati, na mauaji yake yameibua uhasama mkali kati ya Washington na Tehran. BBC inajibu maswali yote kuhusu athari ya mauaji yake kupitia uchambuzi wa kina. Kuna uwezekano wa kuzuka kwa Vita Vikuu vya tatu vyaa Dunia ? - Lewis Alcott Japo baadhi ya wachambuzi wanasema mauaji ya Soleimani ni ishara kwamba Marekani ""imetangaza vita""dhidi ya Iran, ni vyema kutopuuza au kutopatia umuhimu tukio hili. Hatua hii haitasababisha vita vikuu vya tatu vya dunia. Washirika wakuu ambao wanaweza kushiriki katika mzozo kama huo, kwa mfano Urusi na China, sio wahusika wakuu katika sarakasi hii. Lakini hatua hii huenda ikawa mwanzo mpya katika mzozo wa mashariki ya kati na jukumu la Washington katika mzozo huo. Iran inatarajiwa kulipiza kisasi, hali ambayo itasababisha mzunguko wa matukio ya kujibu mashabulio kati ya mataifa hayo mawili na huenda ikawa mzozo kamili. Mashambulizi ya Iran huenda yakawa dhidi ya kambi za kijeshi zinazolinda maslahi ya Marekani katika eneo hilo lakini pia huenda yakalenga ngome zinazoshirikiana na Marekani ambazo Iran inahisi ni muhimu kwake katika mapambano hayo. Ni haki kumuua mtu chini ya sheria ya kimataifa? - Eamonn Donaghy Marekani inaweza kujitetea kuwa Soleimani alihusika katika mashambulio ya uchokozi dhidi ya vikosi vyake nchini Iraq. Vikosi hivyo viko nchini humo kupitia ombi la serikali ya sasa ya Iraq. Soleimani alikuwa mtu ambaye Washington iliamini aliwaua wafanyikazi wengi wa Marekani. Kando na hilo kikosi cha Quds ambacho alikuwa akikiongoza kilichukuliwa na Marekani kama shirika la kigaidi. Kwa hivyo mauaji yake huenda yakaambatana na kauli ya Marekani. Lakini mtaalamu wa sheria ya kimataifa, kutoka chuo cha mafuzo ya sheria cha Notre Dame, Prof Mary Ellen O'Connell, anasema hatua hiyo itakuwa na athari za kisheria: ""Kujilinda sio sababu ya kuua kisheria. Hakuna kitu kama hicho. Kipengee cha sheria ya Umoja wa Mataifa, kinasema kujilinda ni haki ya kujibu mashambulio kutoka kwa mtu aliyejihami muda huo,"" alisema. ""Matumizi wa ndege isiyokuwa na rubani kumuua jenerali wa jeshi la Iran Qasem Soleimani mjini Baghdad ilikuwa sio kujibu mashambulizi ya kujihami dhidi ya Marekani. Iran haijashambulia ardhi ya Marekani,"" alisema. ""Kutokana na hoja hizi, Marekani imetekeleza sio tu mauaji ya kiholela bali pia , imetekeleza hatua inayokiuka sheria nchini Iraq."" Maoni ya Umoja wa Mataifa ni yapi kuhusu mauaji haya? - Sara Mbali na kuwa mwakilishi wa mataifa yote duniani, ni vigumu kubaini maoni ya Umoja wa Mataifa, kwasababu kiuhalisia hakuna kitu kama hicho. Kwa mfano mtu, anaweza kutegemea maoni ya Baraza Kuu la Usalama la Umoja wa Mataifa? Maoni hayo huenda yakatofautiana hali ambayo inaweza kutokana na mataifa wanachama kutoafikiana kuhusu suala fulani. Katibu Mkuu wa Umoja wa Mataifa Antonio Guterres alielezea hofu yake kuhusiana na ongezeko la hali ya taharuki katika eneo la mashariki ya kati. ""Huu ni wakati ambao viongozi wanastahili kuwa na uvumilivu. Ulimwengu hautaki kushuhudia vita vingine katika eneo la Ghuba,"" Msemaji wake, Farhan Haq,alisema katika taarifa. Je kuna hatari ya Iran kujibu kupitia silaha ya nyukilia? Ina uwezo wa kutumia nyukila? - Harry Rickman La hasha. Iran haina programu ya silaha za nyuklia, japo ina vigezo ambavyo vinaweza kuchangia ubunifu wa progamu kama hiyo-na jinsi ya kuwa na moja wapo. Iran imekuwa ikisisitiza kuwa haihitaji bomu la nyuklia. Lakini je usumbufu wa Washington dhidi yake unaweza kuishawishi kufutilia mbali mkataba wa kimataifa kuhusu mpango wake wa nyuklia iliyofikia na jamii ya kimataifa? Hilo linawezekana. Jenerali Soleimani alikuwa anafanya nini Iraq? Serikali ya Iraq inasemanini kuhusu hilo? - Tom Haijabainika jenerali Soleimani alikuwa na shughuli gani nchini Iraq. Lakini Iran inasaida makundi mashuhuri ya wasi wa kishia nchini humo na mwanamume aliyeuliwa pamoja naye, Abu Mahdi al-Muhandis - alikuwa kiongozi wa Kataib Hezbollah (kundi ambalo linadaiwa kutekeleza shambulio la roketi  la hivi karibuni dhidi ya kambi ya kijeshi ya Marekani) na naibu wa kamanda wa muungano wa waasi unaoungwa mkono na Iran nchini Iraq. Serikali ya Iraq imejipata katika hali ngumu kujibu swali hilo, hususan baada ya shambulio hilo kufanyika katika ardhi yake. Iaq ni mshirika wa Iran na Marekani. Vikosi vya Marekani viko nchini Iraq katka mapambano dhidi ya makundi ya Islamic State (IS). Jukumu la Marekani na Iran ni lipi Iraq? - Kakinga Moses Iran ni mshirika wakaribu wa serikali ya Iraq inayoongozwa na Washia. Pia ni mhusika mkuu katika taifa hilo kupitia shughuli zake za kibinafsi na makundi ya waasi waliotajwa hapo juu. Marekani ina wanajeshi 5,000 troops nchini Iraq, wanaotoa mafunzo kwa wanajeshi wa Iraq na kutoa ushauri kwa nchi hiyo kumaliza na makundi ya kigaidi kama vile IS, yaliyosalia nchini humo. Kimsingi pande hizi mbili - Marekani na Iran- zimekuwa zikiviziana nchini Iraq. Swali kuu ni je wakati utawadia ambapo mzozo utaibuka na kufanya kuendelea kuwepo kwa Marekani nchini humo kuwa kukumbwa na kizungumkuti?"	https://www.bbc.com/swahili/habari-50992445
politics	Kuapishwa kwa Joe Biden: Jinsi rais wa Marekani anavyotazamiwa kufuta nyayo za Trump Afrika	"Dunia inasubiri kushuhudia tukio kubwa katika siasa za Marekani. Ni kuapishwa mdemokrat  Joe Biden kuwa Rais wa 46 wa taifa hilo kubwa . Tukio hilo pia litamaliza kipindi cha utawala wa miaka minne cha mrepublican  Donald Trump, kilichokua  na utata na mtikisiko katika siasa za kimataifa. Wakati huo huo  baada ya kupewa mgongo na Trump bara la Afrika litarajie nini  kutokana na utawala wa Biden na makamu wake Kamala Harris? Afrika lilianza kupewa kipaumbele na Marekani mnamo miaka ya 1960, wakati mataifa kadhaa yalipoanza kujinasua na ukoloni na kuanza kujipatia uhuru. Lakini sera za uhusiano huo zilitofautiana kwa kutegemea utawala gani uko madarakani, wa Warepublican au Wademokrats. Marekani ilitoa nafasi nyingi za elimu ya juu kwa wanafunzi kutoka mataifa kama Nigeria, Ghana na Kenya hasa wakati wa utawala wa muda mfupi wa mdemokrat  John F.Kennedy. Rais Kennedy na mdogo wake Robert  aliyekuwa mwanasheria mkuu walijenga uhusiano wa karibu na bara la Afrika. Rais Kennedy aliuawa 1963 miaka miwili baada ya kuapishwa kuliongoza taifa hilo kubwa. Robert Kennedy aliyeamua kuingia katika kinyang'anyiro cha kuwania urais miaka michache baadaye naye aliuwawa Juni 1968 . Wakati huo ulikuwa ni enzi ya vita baridi, na Afrika ulikuwa zaidi uwanja wa  kutafuta ushawishi  wa kisiasa. Kilikuwa kipindi cha mvutano kati ya kambi ya Mashariki chini ya himaya ya Muungano wa Jamhuri za Kisovieti (Urusi ya zamani) na kambi ya Magharibi iliyoongozwa na Marekani. Mojawapo ya maeneo ambayo Marekani ilijiingiza ni katika mgogoro wa Congo ambako wiki iliopita mnamo Januari 17 ilikuwa kumbukumbu ya miaka 60 tokea alipouwawa Waziri wake  mkuu wa kwanza Patrice Emery  Lumumba. Dola ya kikoloni Ubeligiji na pia Marekani zilimshutumu kuwa akielemea  upande wa Urusi na kuwa hatari kwa masilahi yake na Marekani. Utajiri mkubwa wa  rasilimali nchini Congo ulikuwa muhimu kwa masilahi ya nchi za kigeni. Msaada wa Marekani ukitolewa kwa kuzingatia falsafa na muelekeo wa kisiasa wa nchi husika. Kuimarika hasa kwa uhusiano wa Marekani na Afrika kiuchumi kulianza  baada ya kumalizika enzi ya vita baridi, wakati wa tawala za Bill Clinton, George W.Bush na Barack Obama ambapo ajenda kuhusu Afrika ilipata uungaji mkono kutoka vyama vyote na mabaraza yote mawili ya bunge la Marekani, wawakilishi na Seneti. Wakati wa utawala wa Clinton biashara ya Afrika chini ya ule mpango wa African Growth and Opportunity Act  (AGOA) wa mwaka 2000  ambao  uligeuka sheria ukirefushwa  na Bush na Obama. Kimsingi umerefushwa hadi 2025. Mkataba huo uliyafungulia mataifa ya Afrika kusini mwa jangwa la Sahara , soko la biashara nchini Marekani. Masharti yake yalikuwa nchi husika zihakikishe zinapiga hatua kuboresha demokrasia, utawala wa sharia na  haki za binadamu. Sera zao ziliungana na msaada mkubwa kwa ajili ya miradi ya maendeleo barani humo. 2003 Bush alizindua mpango  wa msaada  wa dharura wa kupambana na Ukimwii, Emergency  for Aids Relief Utawala wa Obama ulitenga karibu dola bilioni 8 kwa mwaka kulisaidia bara  hilo, hasa kupitia taasisi zilizoko chini ya Wizara ya mambo ya nchi za nje. Mshikamano  wa viongozi hao na Afrika ulidhihirika zaidi, Julai 2013, wakati  walipokutana wote nchini Tanzania, wakati wa ziara ya Obama nchini humo. Lilikuwa tukio la aina yake kwa marais wawili wa zamani  wa Marekani na mwenzao aliyekuwa madarakani kukutana katika nchi moja ya kigeni kwa wakati mmoja. Miaka minne ya Trump  iliuvuruga kabisa uhusiano wa Marekani na Afrika. jinsi sera  ya Trump ilivyo hujumu uhusiano huo Miaka minne ya utawala wa Donald Trump, chini ya kauli yake mbiu ya ""Marekani kwanza"" haikulitilia maanani hata kidogo bara la Afrika. Kwa mshangao wa wengi, kiongozi huyo alikwenda umbali wa kuzikashifu nchi za Kiafrika akitumia lugha chafu na akaupuuza hata wito wa kumtaka aombe radhi. Msimamo wake kuhusu Afrika, ulihujumu ushirikiano wa kibiashara na mataifa mbali mbali pamoja na Jumuiya za kiuchumi barani humo.  Utawala wa Biden unaangaliwa kwa matumaini na Afrika hasa katika wakati ambapo hivi karibuni bara hilo limezindua rasmi mpango wake wa kuwa eneo la biashara huru. Chini ya utaratibu huo miongoni mwa watakaonufaika ni Jumuiya ya Afrika Mashariki na hususan nchi kama Kenya yenye uchumi wenye nguvu katika ukanda huo. Kuna matumaini pia Biden ataondoa kikwazo cha Trump kuzuia kuchanguliwa Mnigeria Bibi Ngozi Okonjo-Iweala kuwa mkuu wa Shirika la Biashara Duniani  WTO. Amani na Demokrasia Mtihani mkubwa kwa utawala wa Biden utakuwa ni kuzisaidia nchi za Kiafrika kupambana na ugaidi kuanzia kundi la  Al Shabab nchini Somalia,  Boko Haram Nigeria na Waislamu wa Itikadi kali nchini Mali na Msumbiji. Vilevile Waafrika wanamtarajia Biden kama alivyoahidi kubatilisha uamuzi wa Trump kupiga marufuku raia wa nchi  sita za Afrika zenye idadi kubwa ya Waislamu kuingia Marekani. Nchi hizo ni Nigeria, Sudani, Tanzania, Eritrea, Libya na Somalia. Tangazo lake lilikua la nyongeza  katika marufuku aliyoitangaza dhidi ya nchi kadhaa za Kiislamu . Aidha kuna suala kuu la demokrasia na utawala bora, ambapo miaka minne ya Trump imeshuhudia nchi nyingi barani humo zikirudi nyuma katika suala la demokrasia  na sura za kidikteta zikiongezeka. Sababu moja wapo ni kwamba kutokana na utawala wa Trump kutojali matukio  barani Afrika, watawala wakandamizaji walijihisi wako huru na  vitisho vya awali vya kuwekewa masharti kama vile vikwazo, kuhakisha chaguzi zinakuwa huru na haki havipo tena. Hapa wanaharakati ambao kwa kawaida huyageukia mataifa makubwa kulalamika,mambo yanapokwenda kombo,watatarajia kutakuwa tena na shinikizo ili hali ibadilike. Pamoja na kuzuka matumaini mapya  kutokana na Biden kuingia Ikulu, kiongozi huyo anakabiliwa na changamoto kubwa ambayo ni Janga la Covid-19 . Trump alilipuuza janga hilo  na kuiacha Marekani ikishikilia nafasi ya kwanza ya kuwa na idadi  kubwa ya maambukizi na vifo duniani. Biden ameahidi katika siku 100 za kwanza za utawala wake atahakikisha zoezi la chanjo ya kinga dhidi ya Corona linakwenda haraka. Mabadiliko ya sera za Marekani kuelekea Afrika  bila shaka yatakuwa katika muktadha wa marekebisho ya sera zake katika siasa za Kimataifa na la msingi ni kwamba kutategemea ni kwa kasi ya kiasi gani utawala wa Biden utafanikiwa kukabiliana na changamoto za ndani. Zaidi ya yote atahitaji kuliunganisha pamoja taifa hilo ambalo limegawika zaidi baada ya uchaguzi wa Novemba 3, kwasababu ya Trump kukataa kuyakubali matokeo ya uchaguzi kwa hoja ya kwamba kulikuwa na wizi, madai ambayo ameshindwa kuyathibitisha."	https://www.bbc.com/swahili/habari-55729146
technology	Ulaghai wa hisia: 'Najuta kutoa £300,000 kwa mwanaume niliyekutana naye mtandaoni'	"Ilikuwa Mei 2019 ambapo Sophia alianza kuzungumza na Aaron  kwenye tovuti ya kutafuta wapenzi. Alikuwa anatafuta kutulia na kuolewa. Haruni anajibu kwamba alikuwa pia. Wanazungumza zaidi, na mambo huanza kwenda haraka. Sophia hakutarajia kujua kuwa baadaye angejikuta hana mpenzi na akiwa na deni la Pauni 300,000, baada ya kutoa pesa taslimu kwa mwanaume aliyekutana naye. Pauni 300,000 ni zaidi ya dola 400,000 au zaidi ya 900mil za Tanzania au shilingi 45mil za Kenya. Akifikiriwa kuwa mwathiriwa wa ""ulaghai wa mapenzi"", anaiambia BBC Asian Network kwamba anataka programu za kuchumbiana kuchukua hatua zaidi ili kuzuia aina hii ya ulaghai. Sophia na mwanamume ambaye alidhani ni mwenza wake walianza kuzungumza juu ya kununua nyumba pamoja - kamwe hawakukutana katika maisha halisi. Akikumbuka nyuma, Sophia anaamini kwamba ameambiwa ""uongo mwingi"" kuhusu maisha yao ya baadaye. Anasema aliunda hati ghushi za rehani na barua pepe ghushi kwa mawakili. Sophia alimtumia Aaron kiasi kikubwa cha pesa ambacho alikuwa akimwomba kama sehemu ya mpango wao wa kununua nyumba. ""Nilichukua mkopo wenye thamani ya maelfu na kutumia akiba yangu yote, ambayo ni sawa na karibu pauni 50,000-60,000. ""Kisha nikakopa pesa nyingi kutoka kwa familia na marafiki zangu,"" anakiri. Kwa jumla, Sophia anasema alimtumia takriban pauni 300,000. Sio yeye pekee aliyeangukia kwenye ulaghai wa mapenzi. Kulingana na Fedha ya Uingereza, ongezeko la 20% la ulaghai wa kuhamisha fedha kwa njia ya kielektroniki unaohusishwa na ulaghai wa mapenzi lilirekodiwa kati ya 2019 na 2020. Alipoomba nyongeza ya pauni 50,000, Sophia aliamua kuwa ni wakati wa kuhoji mambo.Alipiga simu benki yake, ambapo alifikiri alikuwa na akaunti ya pamoja na Aaron. Walimwambia kwamba jina lake halimo kwenye taarifa za akaunti. ""Nilihisi kama ardhi imefunguka chini ya miguu yangu. Sikuamini. Nilihisi kama nilikuwa katika ndoto mbaya sana,"" alisema. ""Unaona hadithi, unasoma hadithi, unasikia hadithi za watu wengine, lakini unafikiri haitatokea kwako,"" anaeleza. ""Lakini ilitokea, kwa sababu ya unyanyasaji wa kihisia ambao hutambui unapitia,"" anaendelea. Sophia kisha anaanza kumchunguza anayedaiwa kuwa mpenzi wake ili kujua kama alikuwa anafanya kazi pale alipodai kuwapo. ""Walisema hakuna mtu mwenye jina hilo anafanya kazi hapa,"" alisema. ""Kwa hakika ni kijana anayefanya kazi katika Barclays ambaye alisema, 'lazima uweke simu chini na upige polisi sasa hivi'."" Na yeye alifanya hivyo. Polisi wa Thames Valley wanafahamisha BBC kwamba wanachunguza madai ya ulaghai wa kimapenzi, ambayo yanaripotiwa kupitia kwa Action Fraud mnamo Januari 2020. Bado hakuna aliyekamatwa, lakini uchunguzi unaendelea. Hajathibitisha au kukataa majina au utambulisho wa washukiwa au waathiriwa katika kesi hii.Miaka miwili baadaye, Sophia anahisi kwamba yuko katika hali nzuri zaidi.Mapitio ya hivi majuzi ya mpatanishi wa fedha yalimthibitisha kuwa sahihi. Hii ina maana kwamba, kwa mujibu wa modeli ya ulipaji fidia (CRM), Sophia amekuwa mwathirika iliyoidhinishwa, na kwamba benki lazima zirudishe pesa zake kihalali.  Mchakato wa kurejesha pesa zake kutoka benki haukuwa rahisi kwa Sophia. ""Walikuwa haraka sana kunivuta kando na kusema 'hapana, sio utapeli, unamfahamu mtu huyu',"" anasema. Ijapokuwa Sophia aliishia kurejeshewa fedha na benki nyingine, Shirika la Kujenga Taifa ndilo pekee ambalo halikurudisha fedha hizo mara moja. ""Baada ya kupelekwa kwa mpatanishi na ufafanuzi wa hali ya juu ya kashfa, tunakubali kikamilifu pendekezo la kuhakikisha kuwa mwanachama analipwa kikamilifu, pamoja na riba ya fidia, na tunaomba radhi ikiwa, kwa sehemu, tumesababisha usumbufu zaidi.'' Katika kipindi chote hicho, Sophia alitatizika kiakili. ""Ilinibidi kuchukua wiki ya likizo ya dharura kwa sababu kichwa changu kilikuwa mahali pengine ... kiwewe cha kihisia na maumivu niliyohisi kuona macho ya familia yangu."" Leo, Sophia ana furaha tu kuwa nje ya wakati huu wa mafadhaiko. ""Madeni yangu yamelipwa, mikopo yangu yote imelipwa, familia yangu yote na marafiki wamerudi,"" anasema. ""Ninakosa pesa kidogo, lakini sasa ninaweza kuendelea na maisha yangu."" Lakini hataki hadithi yake iwe bure. Anataka watu zaidi wafahamu hatari za kuwaamini wale walio kwenye programu za kutafuta wapenzi. ""Hakuna uthibitisho. Hakuna hundi za CRB zilizotolewa, hakuna ukaguzi wa mfanyakazi uliofanyika."" Pia anatumai watu wengine ambao wanaweza kujikuta katika hali kama hiyo wanajua haki zao linapokuja suala la benki zenye changamoto. Watu wanaochumbiana mtandaoni hawapaswi kutuma pesa, kumruhusu mtu mwingine kufikia akaunti yao ya benki, kuhamisha pesa au kuchukua mkopo kwa niaba ya mtu mwingine."	https://www.bbc.com/swahili/habari-59330981
technology	Marekani 'yashambulia mifumo ya Kompyuta ya silaha za Iran'	Marekani imeanzisha mashambulizi ya mtandao kwenye mifumo ya silaha za Iran siku ya Alhamisi wakati Rais wa Marekani Donald Trump alipoachana na mashambulizi ya anga, Ripoti nchini Marekani zimeeleza. Mashambulizi hayo ya mtandaoni yameharibu mifumo ya kompyuta inayodhibiti roketi na mitambo ya kurushia makombora, limeeleza gazeti la Washington Post. Tukio hilo ni kulipiza kisasi tukio la kushambuliwa kwa ndege yake isiyo na rubani pia mashambulizi dhidi ya meli za mafuta ambazo Iran imedaiwa na Marekani kuziteketeza,New York Times imeeleza. Marekani pia imeweka vikwazo ambavyo rais Trump ameeleza kuwa ''vikubwa''. Ndege za Kimataifa 'zaepuka' anga la Iran Ni nini kinachoendelea kati ya Iran na Marekani? Trump aionya Iran juu ya ‘maangamizi’ vita vitakapotokea Amesema vikwazo vilikua vinahitajika kuizuia Iran kutengeneza silaha za nyukilia na vikwazo vya kiuchumi vitaendelea mpaka pale Tehran itakapobadili uelekeo. Mvutano kati ya Marekani na Iran ulijitokeza tangu Marekani ilipojiondoa kwenye mkataba wa nyukilia wa mwaka 2015 kati ya Iran na mataifa yenye nguvu duniani na kuiwekea vikwazo vilivyotikisa uchumi wa Iran. Juma lililopita, Iran ilisema itaongeza viwango vilivyowekwa kwenye mkataba ule kuhusu mradi wa nyukilia. Trump alisema hataki vita na Iran, lakini alionya kuwa Iran itakabiliwa na ''uharibifu'' ikiwa mzozo utatokea. Mashambulizi yalipangwa kwa majuma kadhaa, vyanzo vimeviambia vyombo vya habari nchini Marekani  ikaelezwa kuwa ni njia ya kulipa kisasi mashambulizi ya mabomu dhidi ya meli za mafuta kwenye Ghuba ya Oman. Mashambulizi haya yamelenga mifumo ya silaha zinazotumiwa na majeshi ya nchi hiyo, yaliyoshambulia ndege isiyo na rubani ya rubani siku ya Alhamisi juma lililopita. Kwa pamoja Washington Post na AP zimeeleza kuwa mashambulizi ya mtandao yameharibu mifumo.New York Times limesema ililenga kuzima mifumo hiyo kwa muda. Siku ya Jumamosi duru za kiusalama za Marekani zilionya kuwa Iran ina mpango wa kufanya mashambulizi ya mtandaoni pia dhidi ya Marekani. Chrostopher Krebs, Mkurugenzi shirika la usalama na miundombinu ya kiusalama nchini Marekani amesema ''hila za mashambulizi'' zinaelekezwa na utawala wa Iran na mawakala wake dhidi ya viwanda vya Marekani na mashirika ya kiserikali. Iran pia imekuwa ikijaribu kudukua mifumo ya meli za kijeshi za Marekani, Washington Post limeripoti. Hajasema chochote kuhusu ripoti za mashambulizi ya mitandaoni.Siku ya Ijumaa alisema ameacha mashambulizi ya anga dhidi ya Iran kwa sababu aliambiwa kuwa raia 150 watapoteza maisha. Siku ya Jumamosi alisema alikua na mazungumzo ya wazi na raia wa Iran. ''kama Iran inataka kuwa taifa linalostawi...ni sawa kwangu, ''Trump alisema. ''Lakini hawatafikia hilo kama wanafikiri kuwa katika kipindi cha miaka mitano au sita watakuwa na silaha za nyukilia. ''Tuifanye Iran kuwa nzuri tena,'' aliongeza, akirejea kampeni yake ya mwaka 2016 wakati wa uchaguzi wa urais. Vikwazo hivyo ni vipi? Ununuzi wa noti za Marekani unaofanywa na Iran. Biashara ya dhahabu na vyuma vingine Graphite, aluminium, chuma, mkaa na programu zinazotumiwa katika sekta ya viwanda Ubadilishanaji wa fedha unaohusishwa na sarafu ya Iran Vitendo vinavyohusishwa na ulipaji madeni ya Iran Sekta ya magari ya Iran Vikwazo hivyo viliathiri uchumi wa nchi hiyo- kwa sababu ililenga sekta yake kuu wa mafuta, na benki. Vikwazo vilizuia makampuni ya Marekani kufanya biashara na Iran, lakini pia makampuni ya kigeni au nchi kufanya biashara na Iran. Hali hii ilifanya kuwe na upungufu wa bidhaa zinazoingia nchini Iran kutoka nje.	https://www.bbc.com/swahili/habari-48735618
entertainment	Tanzania yaongoza katika nyimbo kumi bora za Afrika Mashariki 2019	Sekta ya sanaa ya muziki imeshuhudia mabadiliko makubwa mwaka 2019. Mojawapo ya taarifa kubwa mwaka huu ikiwa msanii Harmonize kujitosa nje ya kundi la Wasafi na mtindo mpya wa Gengetone kutetemesha sana nchini Kenya. Licha ya yote hayo, wasanii tajika wa mataifa ya Afrika Mashariki na Kati wamejitahidi kuwatumbuiza mashabiki kwa ngoma moto moto. Lakini ni nyimbo zipi ambazo zilitetemesha sana chati za muziki mwaka huu? Mwenzetu Roncliffe Odit anatathmini nyimbo 10, ambazo kwa mtizamo wake, ndio zilikuwa kubwa zaidi mwaka huu wa 2019… Vilio vya uuuuwwwwwwi, vya kundi la Sailors kutoka Kenya vinafungua chati yangu katika nafasi ya kumi. Vijana hawa kutoka mtaa wa mabanda wa Kayole jijini Nairobi wamebadili sera ya muziki wa kizazi kipya. Wimbo wao 'Wamlambez' ni kama wimbo wa taifa, na kupelekea kuzaliwa kwa mdundo mpya wa Gengetone nchini Kenya, Wamlambez.... Katika nafasi ya tisa, naiweka Halleluyah ushirikiano wa Willy Paul na binti mrembo, malkia wa Bongo Flava, Nandy. Utamu wa ajabu katika wimbo huu ambao hujui uuweke katika jedwali la nyimbo za injili ama za burudani tu. Lakini ukweli ni kwamba weledi wa Willy Pozee katika kucheza na mistari hauna mfano wake. Kisha ukiongeza umaridadi wa sauti ya Nandy, ah, acha nisiseme sana, Halleluyah... Katika nafasi ya nane, Never Give Up yake Harmonize akizungumzia maisha yake ya shida ya zama za kale, kabla awe msanii tajika. Huu ulikuwa wimbo wake wa mwisho ulionoga sana kabla ya kuihama lebo ya Wasafi na kuunda lebo yake mwenyewe ya Konde Gang. Ama kwa kweli, Never Give Up... Turejee tena Kenya katika nafasi ya saba, Extravaganza ya Sauti Sol wakishikiana na Bensoul, Nviiri the Storyteller, Crystal Asige na kundi la Kaskazini, wote hao ni wasanii walio chini ya lebo yao ya mpya Sol Generation. Mchanganyiko wa sauti tamu, na mpigo wa ajabu wa ala za muziki katika wimbo huu unakupatia utamu wa kipekee, yaani Extravaganza. Nafasi ya sita nitaipa Mshumaa yake Ali kiba. Wimbo huu aliuachia mwezi mmoja tu uliopita. Ndio wimbo wake wa peke yake wa hivi karibuni zaidi, baada ya kufanya collabo kadhaa za kuwajulisha wasanii waliosajiliwa na lebo yake ya Kings Music Records. Mshumaa ni wimbo ambao unaturudishia kumbu kumbu za King Kiba kama tunavyomfahamu. Melody tamu na mistari yenye uzito, weee, washa Mshumaa... Nafasi ya tano inasalia Tanzania, na wimbo Tamu wake Mbosso Khan, msanii wa kundi la Wasafi. Sina mengi ya kusema kumhusu Mbosso, ila huyu kijana kabarikiwa mistari ilioiva, sauti tamu, na ushairi wa hali ya juu. Ama kwa kweli ni Tamu. Katika nafasi ya nne nasalia ndani ya kundi la Wasafi na wimbo mpya wa Rayvanny I Love You. Msanii huyu wa kundi la Wasafi amecheza na mistari, na kuachia melody safi sana iliyojaa mashairi ya kipekee. Mdundo wa pole pole unaenda kinyume sana na Rayvanny wa kitambo tuliyemjua  kwa kufokafoka na midundo sawia na hip hop. Hata mimi nakwambia msomaji I Love You... Sasa tugeukie nyimbo tatu ambazo ndizo kubwa zaidi Afrika Mashariki na Kati. Nafasi ya tatu inakwenda Uganda kwa wimbo Parte After Parte wake Big Tril. Nilipouskiza mara ya kwanza, wimbo huu ulisikika kama mchezo tu. Lakini miezi minne tangu kuachiwa kwake, umekuwa wimbo mkubwa zaidi ya ulivyotarajika. Mdundo wake wa club ukichanganya na hisia za sherehe zinazoambatana na wimbo huo zimefanyiza mchanganyiko ambao kila mtu anaucheza sasa. Parte After Parte... Wimbo namba mbili Afrika Mashariki na Kati ni wake gwiji wa muziki wa Bongo Flava Diamond Platinumz, Inama, ambao amemshirikisha Fally Ipupa. Wimbo huu uliachiwa Juni mwaka huu. Mdundo wake wa densi na video safi ya wacheza densi wa Wasafi wakiongozwa na Mose Iyobo unaifanya ngoma hii kupendeza na kuandaa burudani safi sana. Yaani usiseme sana, wewe Inama... Na hatimaye wimbo namba moja, wimbo mkubwa zaidi Afrika Mashariki na Kati... Yope Remix ni wimbo wa msanii mkongomani Innocent Balume almaarufu Innoss B, ambaye ni muimbaji na dansa kutoka Goma, mashariki mwa Jamuhuri ya Kidemokrasia ya Congo. Katika remix ya wimbo wake Yope, Innoss B amemshirikisha Diamond na kuleta utamu wa mdundo wa DRC wa kusakata kiuno na melody tamu ya Bongo Flava. Miezi mitatu tu tangu kuachiwa kwa wimbo huo, umetazamwa zaidi ya mara milioni 41 katika mtandao wa Youtube. Yope Remix ndio chaguo langu...	https://www.bbc.com/swahili/50902847
technology	Waandishi Uganda wakamatwa kwa kupinga ukatili wa jeshi la polisi	Waandishi wa  habari wa Uganda wanashikiliwa na polisi kwa  kuandamana kulaani unyanyasaji wanaofanyiwa na maafisa wa usalama. Waandishi hao kutoka chama cha waandishi wa habari wa Uganda (UJA)  wamesambaratishwa na polisi walipokuwa njiani kuelekea kwenye makao makuu ya jeshi la polisi  nchini Uganda eneo la Naguru mjini Kampala  kuelezea kero zao. Kwasasa wanashikiliwa katika kituo cha polisi cha kati  katika mji mkuu Kampala. Walikuwa wakiandamana kuuomba uongozi wa jeshi la polisi la Uganda  kuwazuia maafisa wao tabia ya kuwafanyia vitendo vya ukatili waandishi wa habari kokote wanakotumwa kukusanya habari za matukio ya ghasia na maandamano. Walitaka pia askari polisi binafsi waliohusika katika ukatili dhidi yao wafunguliwe mashtaka kwa ukatili walioufanya  na walipe gharama zote zilizotumiwa na waandishi wa habari waliojeruhiwa na vitendea kazi vyao walivyoharibu. Rais wa Muungano wa waandishi wa habari nchini humo Bwana Bashir Kazibwe  ni mmoja wa waandishi wa habari ambao wamekamatwa na polisi. Awali Bwana Kazibwe aliiambia BBC kuwa hatua ya maandamano ya waandishi wa habari  imechukuliwa baada ya ukatili wa maafisa wa usalama dhidi yao kuonekana kukithiri. ''Hatua hii imechukuliwa baada ya wandishi habari kupigwa wakifanya kazi zao za kuripoti  wakati wanafunzi wa chuo kikuu cha Makerere walipofanya maandamano ya kupinga nyongeza ya karo ya asilimia 15%. Hii si mara ya kwanza wandishi habari kupigwa na walinda usalama, anasema mwandishi huyu wa habari  ambaye hakutaka jina lake litajwe. ''Katika kipindi cha wiki mbili ambapo ghasia za wanafunzi zimedumu, wandishi habari walinyanyaswa kwa namna mbalimbali. Baadhi walikamatwa na kulazimishwa kufuta picha na video walizorekodi. Vitendo hivyo ndivyo wanahabari wanaelezea kuwa ni hila za polisi kuwakosesha kufanya kazi yao ya kupasha jamii habari kuhusu uhalisi wa mambo'', amesema. Wiki iliyopita, waandishi wa habari kadhaa waliokuwa wakifuatilia taarifa ya maandamano ya wanafunzi katika Chuo Kikuu cha Makerere nchini humo walilazwa hospitalini baada ya kupigwa kikatili na maafisa wa Uganda. Watu 103 wakamatwa katika maandamano Uganda	https://www.bbc.com/swahili/habari-50290786
business	Ndoa feki iliyompelekea mwanamume kutapeliwa dola 250,000	"Mfanyakazi mmoja wa shirika la misaada raia wa Uingereza alipomchumbia binti kutoka Ukraine, alifikiri kwamba anakwenda kuanzisha maisha mapya huko Odessa, lakini mambo yalikuwa tofauti. Gari la James lilikuwa limepaki eneo moja linaitwa Villa Otrada.  Mfanyakazi huyo mwenye umri wa miaka 52, akiwa na bashasha tele kushuhudia tukio alilolisubiri kwa miezi kadhaa. Alikuwa na nyuso ya furaha, kumuona mchumba wake,  Irina, akimsubiri nje ya mgahawa huo ulioko kando ya fukwe ya bahari ya Ukraine. Binti huyo mdogo kwa tofauti ya miaka 20, alikuwa mrembo akipambwa vyema na kuonekana mrimbwende kwa nywele zake za blonde. Kando kidogo kulikuwa na watu ambao James aliamini kwamba ni wazazi wa Irina na wageni waalikwa takribani 60, wakiwa wamevalia vizuri na kupendeza. James alishuka kwenye gari yake na kuanza kupigiwa makofi na kushangiliwa na wageni hao. Ilikuwa Julai 2017, wakati ambazo msimu wa joto unaanza huko Odessa, huku meza nyingi zikiwa zimepangwa kwenye eneo zuri karibu na fukwe ya Villa Otrada. Muda mfupi baadae, James na Irina walibadilishana viapo vya ndoa. Kile ambacho ungetegemea kuwa wakati mzuri wa kufurahia ukageuka shubiri. Usiku ule, James alikuwa amejikuta yuko peke yake amelazwa hospitali, akiwa hoi bin taabani kutokana na kinywaji kinachoelezwa kuwekewa dawa. Alifanikiwa kuoa, lakini si kwa mtu waliyempenda, bali kwa mtu mwingine na ilikuwa ndoa feki iliyopangwa. Mkasa huu umemfanya mtu huyu kupoteza karibu akiba yake yote ya mali, pamoja na utu wake, bila usaidizi wa kisheria kutoka Ukraine. James sio jina lake halisi. Mpango wake huu wa ajabu hakumweleza mtu yoyote hata familia yake. BBC imethibitisha hilo kupitia nyaraka zake za Benki taarifa zake rasmi, meseji na kuwahoji baadhi ya watu waliohusika moja kwa moja na mpango huo. Ukraine ni moja ya nchi maskini Ulaya, ikiwa na wastani wa ujira wa dola 350 kwa mwezi. Sekta ya kufatufa wachumba na mahusiano inakuwa kwa kasi nchini humo. Wapo wanaotumia barua pepe, wanaokutana uso kwa uso, ambapo raia wengi kutoka Ulaya wanalipa maelfu ya dola ili kukutana na mabinti au wake watarajiwa wa Ukraini. Lakini James anasema hakuja Odessa kutafuta mpenzi. Kama mfanyakazi wa mashirika ya misaada nchini Uingereza, aliombwa na rafiki yake mwaka 2015 kumsaidia kuanzisha mradi wa kusaidia watoto wanaokimbia vita Mashariki mwa Ukraine. Kufanya kazi nje ya nchi kwa James ni jambo jipya, lakini akaamua kujitosa kwa msaada wa mkalimani anayeitwa Julia. Miezi michache baadae kukiwa hakuna kazi nyingi huko Odessa, Julia alimshawishi James kwamba anaweza kuingia kwenye mahusiano na mmoja wa marafiki zake. Rafiki huyo ni Irina. Ana miaka 32, alikuwa anatokea Donetsk, moja ya majiji yaliyopo magharibi mwa Ukraine, ambalo kwa sasa linalokaliwa na wapiganaji wanaoungwa mkono na Urusi. ""Alinifahamisha kuhusu ndoa zake mbili zilizopita na kwa nini hakutaka tena kufunga ndoa na mwanaume wa Ukraine"" anasema James. Licha ya utofauti wao wa miaka 20, James na Irina walifurahia maisha, wakiwa na jamaa wa karibu. Irina alikuwa anazungumza kiingereza kidogo na James hakujua kabisa kirusi wala ki-ukraini, kwa hivyo kama ilivyo kawaida, Julia ndio alikuwa msaada mkubwa wa kuwaunganisha kama mkalimani akilipwa dola 107 kwa siku. ""Lilikuwa jambo la ajabu mtu kurudia kzungumza kila kinachosemwa, lakini tuliendana na kupatana sana,"" anasema James. Kwa muda wa miezi sita, walikuwa karibu wakila raha katika maeneo mbalimbali, lakini hawakushiriki tendo la ndoa wala busu, kwa mujibu wa Irina ni kwamba hakuamini kushiriki tendo hilo kabla ya ndoa. Miezi minane kabla ya sherehe ya ndoa, wawili hao walivalishana pete ya uchumba katika ukumbi ule ule wa Villa Otrada. Vipande vya video vinaonyesha James na Irina wakicheza muziki taratibu kwa mahaba. Ulikuwa wimbio wa msanii Whitney Houston 'Could I Have This Kiss Forever). Ilikuwa Novemba 2016, ikiwa ni miezi 11 baada ya kuwa wapenzi. ""Alikua na akili sana na alitaka kutafuta fursa nje ya Ukraine. James alianza kumlipia ada ya kozi ya lugha ya kiingewreza. Kwa maana ya kwamba imsaidie kwenye harakati zake za kwenda Uingereza. Anasema James alipozungumza na watu wa Ubalozini, ilionekana ilikuwa ngumu kwa Irina kwenda Uingereza hivyo akaamua kuanzisha maisha Ukraine. ""Ingelichukua miaka kuwezekana,"" anasema James. James akaamua kuhamia Ukraine kuanza maisha mapya na Irina. Akaacha kazi na kuuza nyumba yake, na kwa ushawishi wa Irina wakaanza kutafuta makazi Odessa. ""Rafiki zangu wa Uingereza walinipongeza, wakiniambia ni hatua kubwa saasa nakwenda kuoa."" Lakini ukweli ndo kwanza matatizo ya James yalikuwa yanaanza. Kuhamisha fedha kutoka Uingereza kwenda Ukraine haikuwa rahisi na haifanyiki moja kwa moja. Kwa sababu ni nchi iliyogubikwa na rushwa na kashfa nyingi za wizi wa fedha, kuna udhibiti mkubwa, hivyo Irina akamshawishi James atume fedha kwenye akaunti ya kampuni ya rafiki yake anaitwa Kristina, ambaye ndiye mratibu wa harusi yao. James akatuma dola $200,000 kwa ajili ya kununua nyumba.. Baada ya James kutuma fedha kwa Kristina. mambio yakaanz akubadilika. Irina akamfahamisha James kwamba ni ngumu kutoa hizo fedha kama si mume wa Kristina.  ni kama kufuata tu utaratibuna itachukua dakika 10 kwa msajili. James yuko njia panda. huku muda unakwenda na Irina anatishia kufuta mpango wa ndoa yao kama hawatakuw ana nyumba ya kuishi. ""Unataka nionekana mie changudoa mbele ya ndugu zangu."", yalikuwa maneno ya Irina kwa James. ""Nilisukumwa kwa vile kulikuwa na wageni 60 wa familia yake wameshaalikwa na walinambia ni rahisi kumpa talaka Kristina na kumuoa Irina', Kwa hivyo, Julai 10 2017, kwa msukumo wa mchumba wake Irina, James akamuoa muandaaji wa harusi yao, Kristina Stakhova. Irina alikuwa na furaha kwa tukio hilo. Pesa zilitoka na wote Kristina na Irina wakamwambia James kwamba fedha zote dola 200,000 zimetumika kwa ajili ya kununua nyumba. Lakini baadae akagundua kwamba nyumba hiyo imetumia dola 60,000 tu na haikuw ayake ilikuwa  nyumba inayomilikiwa kwa pamoja na mkewe wa ndoa feki, Kristina. ""Nilikuwa mjinga,"" alijiambia James baada ya kugundua hilo. Siku moja baada ya kumuoa, Kristina, James akachukua taxi mpaka kwenye ukumbi wa Villa Otrada, akitamani kukamilisha yote kisheria, ikiwemo kumtaliki Kristina kabla ya kumuoa Irina chaguo lake awe mke wake kihalali. Kama kawaida James aligharamia kila kitu. ikiwemo gharama za dola 20,000 za ndoa yake na Kristina. James akabaini kwamba, ndoa ile ilikuwa feki. Wageni 60 walioalikwa walilipwa kwenda kwenye ukumbi, hata mama yake Irina akajifanya kuwa mama yake na Julia, yule mkalimani. Yaani alikuwa ni James tu aliyeamini ndoa ile ni ya kweli, lakini wageni wote walikuwa wanajua ukweli kwamba ni ndoa feki. James hakujua pia hata huyo Irina, alikuwa ana mumewe wa halali, alikuwa ameolewa na Andriy Sykov tangu August 2015, miezi mitatru kabla ya kukutana na James. Kristina pia alikuwa ameolewa na mumewe anayeitwa Denys, ambaye hakuwa na shida kukubali mchezo huo. Taarifa zinasema Kristina alimtaliki Denys wiki tatu kabla hajasaini nyaraka za kuolewa na James. alitaka baada ya ndoa hiyo feki na James, baadae arejeane tena na Denys. James anasema anachokumbuka usiku ule wa ndoa yake na Irina, alikuwa anacheza na aliyedhani ni mama yake na Irina, anaamini aliwekewa dawa. James akajikuta Hospitali. Irina akigoma kwenda naye Hospitali na kesho yake akaanza kumlaumu kwa kunywa kupita kiasi na kumdhaliliusha mbele ya familia yake. Kwa muda Irina akajiweka mbali na James akisema na yeye pia alikuwa na matatizo ya kiafya ambaye James asingeweza kumtembelea. ""Niko Hospitali na huwezi kuja kwa sababu wewe sio mume wangu,"" Irina alimtumia meseji hii James. ""Mkeo kihalali ni Kristina, kwa hiyo anayeruhusiwa kuniona ni mama yangu tu."" James akaendelea kumtua pesa zaidi ya dola 12,000 kugharamia matibabu yake. Kilichomnusuru ni kupata taarifa za uhakika kwamba nyumba aliyodanganywa inagharimu dola 200,000 ukweli inagharimu dola 63,000 tu. James akagundua ametapeliwa karibu dola $250,000, ambayo ni robo tatu ya akiba yake. James aliripoti Polisi tukio hili, lakini mara zote nne alizokwenda na ushahidi wa meseji pamoja na nyaraka za kuhamisha fedha, Polisi wa Odessa walimcheka. Anasema Polisi wa Ukraine na hasa, utapeli wa ndoa feki si jambo la kipaumbele kwao. Hata hivyo Irina na Kristina walichukuliwa kwa mahojiano, lichas ya ushahisi aliouwasilisha hakuna mashataka yaliyofunguliwa dhidi yao. BBC iliwatafuta polisi wa Odessa kujibu kuhusu hili lakini walikagoma kutoa maelezo yoyote. Alichoambulia James ni ile nyumba iliyonunuliwa kwa $63,000 , hafikirii kama inawezekana kurejeshewa dola $200,000 halizotoa. James anasema ameamua kueleza mkasa wake huu kwa BBC kama kutoa funzo ana onyo kwa watu wengine wanaotaka kutafuta wapenzi Ukraine. Robert Papinyan, mpelelezi binafsi amekuw amsaada mkubwa wa kusaidia kupatikana kwa taarifa zaidi za kiuchunguzi kuhusu mkasa huu. Kwa mujibu wa Action Fraud, utapeli wa mapenzi unahusisha watu kurubuniwa na kutoa pesa kwa matapeli huku wakiwaaminisha kwamba wako kwneye mahusiano ya kweli. Watu hao wanaweza pia kuwa kwenye uhusiano huo kwa uongo ili kukufanya uwaaamini. Kuwaepuka mara zote fanya yafuatayo;"	https://www.bbc.com/swahili/habari-57567870
business	Mambo 4 unayoweza kufanya ili kutunza pesa zako wakati  huu wa mfumuko wa bei	"Ikiwa mfumuko wa bei umekuwa wimbi ambalo linazunguka duniani kote mwaka huu na benki kuu zimeongeza viwango vya riba ili kujaribu kudhibiti, inawezekana unakabiliwa na wakati mgumu kifedha, hali ya kutokuwa na uhakika juu ya siku zijazo. Viwango vya juu vya riba hufanya mkopo kuwa ghali zaidi, na kufanya iwe vigumu zaidi kununua gari au nyumba, bidhaa ambazo watu wachache sana wanaweza kununua bila mkopo. Na katika maisha ya kila siku, wale ambao wamezoea kutumia kadi za mkopo kufanya manunuzi ya kila siku au kulipia bili za kila mwezi sasa wanalipa viwango vya juu zaidi vya riba, hasa ikiwa wanaacha malipo yasiyolipwa. Kwa upande mwingine, katika nchi hizo ambazo sarafu zao zimeshuka thamani dhidi ya dola, watumiaji wanatumia pesa nyingi kununua bidhaa. Utabiri wa uchumi unaonyesha kuwa ukuaji wa uchumi wa mwaka ujao utakuwa chini kuliko ule wa sasa, kwani kuongezeka kwa viwango vya riba sio tu hufanya mikopo kuwa ghali zaidi, lakini pia hupunguza uchumi. Ikiwa makadirio ya ukuaji wa uchumi kwa Amerika Kusini mwaka huu ni 3.2%, kwa mwaka ujao yatakuwa chini: 1.4%, kulingana na Tume ya Kiuchumi ya a Amerika ya Kusini (ECLAC). Kwa muhtasari, miezi michache ijayo itakuwa ngumu kwa sababu mwishowe, ukuaji mdogo hutafsiri kuwa kazi chache. Unawezaje kulinda pesa zako katikati ya dhoruba hii ya kiuchumi? Katika BBC Mundo tulizungumza na wataalamu fulani wa fedha za kibinafsi ili waweze kutupa ushauri wao kuhusu jinsi ya kusimamia vyema fedha zetu za kibinafsi. Wakati shida inapofika, ni rahisi kutumbukia katika hili au kupata hofu juu ya kile kinachotokea. Hivi ndivyo inavyotokea kwa wale ambao wana madeni mengi au kupoteza sehemu ya mapato yao. ""Jambo la kwanza tunalopaswa kufanya ni kuwa watulivu kabla ya kufanya uamuzi wowote,"" Karla Costal, mtaalamu wa fedha za kibinafsi, uwekezaji na elimu ya kifedha katika tovuti ya Mexican queridodinero.com, anaiambia BBC Mundo. Kupoteza utulivu wako ni jambo ambalo halifanyiki tu kwa watu walio na fedha za familia zao. Pia hutokea kwa wawekezaji wadogo na wakubwa ambao hukimbilia kuuza au kununua kwa waliojipata kwenye hali hiyo kutokana na maamuzi ya wachezaji wengine. Nyakati zinapokuwa ngumu, asema Howard Dvorkin, rais wa shirika la ushauri la Marekani la Debt.com, ""tunajihisi hatuna nguvu tukikabiliana na habari zote mbaya za kiuchumi, kwa hiyo mara nyingi tunafanya makosa na pesa zetu kwa kuchukua hatua za ghafla au za kihisia."" Ikiwa una uwekezaji fulani, Dvorkin anashauri kwamba ikiwa hali haikupendelea, wakati mwingine ni vizuri ""kufanya kidogo au hata kutulia tu."" Moja ya hali mbaya zaidi ni kuuza kila kitu, anaelezea. ""Wakati watu wengine wanaogopa, itakuwa vyema kuwa mtulivu. Unapoishi muda mrefu, unajifunza kwamba nyakati nzuri au mbaya hazidumu,"" anasema. Iwe ni kwa sababu una madeni, mshahara wako sio mzuri kama hapo awali, unaogopa kufukuzwa kazi au uwekezaji wako unaporomoka, kosa mbaya zaidi, wataalam wanasema, ni kufanya maamuzi yasiyo na maana kwa kuchochewa na kukata tamaa kwa wakati huu. Ili kutunza pesa zako, jambo muhimu ni kurekebisha bajeti yako, anaelezea Melissa Lambarena, mtaalamu wa fedha za kibinafsi na kadi ya mkopo katika NerdWallet. Kwa hilo, lazima utengeneze orodha na mapato na matumizi yako na ""kutambua gharama zisizo za lazima ambazo unaweza kupunguza kutoka kwa bajeti yako."" Labda kuna jukwaa la utiririshaji ambalo unatumia kidogo, au unatumia pesa nyingi kuagiza chakula mtandaoni badala ya kupika nyumbani. Kuna njia tofauti za kutengeneza bajeti na kwa hakika hakuna iliyo bora kuliko nyingine: jambo muhimu ni kupata ile inayokufaa zaidi. Ingawa wataalam wengine wanapendelea kufanya orodha ya kawaida tu ya mapato na gharama, wengine wanapendekeza kuunda safu kadhaa ili kuwa na mpangilio bora wa kiakili. Inaweza kuwa safu ya mapato, ikiambatana na ile inayosema gharama zisizobadilika (ambapo kila kitu ambacho hakiwezi kuondolewa huenda, kama vile kodi ya nyumba, bili za umeme, maji, gesi, usafiri, mtandao, simu, maduka makubwa, dawa na mengine). Kisha ongeza safu ya madeni na safu ya nne na vitu vyote visivyo muhimu ambavyo vinaweza kukatwa. Baadhi wanapendelea kusimamia bajeti kwa kutumia programu kwenye simu yako, wengine wanafikiri kwamba unaweza kufanya jedwali rahisi ya Excel na wengine wanapendekeza kuandika bajeti kwa mkono kwenye kipande cha karatasi na kuipachika kwenye jokofu. Jambo muhimu tu ni kwamba inachukua muda kidogo na rahisi kufikiwa. Ikiwa unapitia hali mbaya ya kifedha na hujui kuhusu matumizi yako kwa sababu hujawahi kupanga bajeti, jambo la msingi ni kufikiria ramani inayokuonyesha ulipo na unapotaka kwenda, Anasema Costal. ""Ramani inakusaidia kutambua mahali uliposimama, hali yako ikoje kwa sasa na malengo yako ni yapi."" Hatua hiyo ya kwanza, anaongeza, itakuruhusu kupanga njia ya kufikia malengo yako ya kifedha. Kidokezo kingine kinachoweza kukusaidia ni kugawanya bajeti katika sehemu tatu, kufuata sheria ya matumizi ya 50/30/20. Tenga 50% ya mshahara wako kwa gharama zisizobadilika, 30% nyingine kwa gharama za burudani kama vile likizo, kununua simu mpya au kwenda kwenye mkahawa, na 20% iliyobaki kwa akiba. Ingawa inasikika vizuri, ni kweli kwamba watu wengi hutenga sehemu kubwa ya mishahara yao kwa gharama zao zisizobadilika na kwamba, katika hali nyingi, mapato pekee ndiyo zaidi ya 50% ya mapato. Unaweza kubuni sheria yako mwenyewe na asilimia zinazokufaa zaidi kugawa gharama zisizobadilika, gharama za starehe na akiba. Madeni yanaweza kujumuishwa katika gharama za kudumu au, ukipenda, unaweza kuyaainisha kama kigezo tofauti. Bila kutambua, kuna wakati ambapo madeni yako yalikusanyika. Huenda ikawa unalipa rehani ya nyumba yako, mkopo wa gari, mkopo wa benki ili kufidia dharura ya matibabu, mkopo wa chuo kikuu, pamoja na kadi mbili za mkopo ambazo umekuwa ukitumia siku hadi siku. Ukiwa na mambo mengi ya kifedha unayotakiwa kufanya, unaweza kuona deni kama mlima ambao hauwezekani kupanda. Wazo ni kulipa kiwango cha chini kwa wote kila mwezi, na kuweka fedha yoyote ya ziada juu ya deni ndogo zaidi. Wakati deni hilo limewekwa, unaendelea kwa la pili ndogo, bila kusahau kufanya malipo ya chini kwa wengine. Baada ya kufanya malipo ya chini kwa madeni yote, unatumia pesa iliyobaki kulipa deni kwa riba kubwa zaidi, na kadhalika mpaka ufikie moja yenye riba ya chini zaidi. Pia kuna njia nyingine ya kulipa deni, ambapo unaokoa pesa kwa muda mrefu kwa kuondoa deni la riba ya juu kwanza, kwa hivyo inakuwa na maana zaidi kutoka kwa mtazamo wa kifedha. Kuna njia nyingine mbadala kama vile kuainisha madeni, ambayo ina maana ya kuyaweka yote pamoja chini ya mwamvuli mmoja na kuanza kulipa mkopo mmoja mmoja ambapo madeni yote yanajumuishwa mara moja. Lakini unapaswa kuwa mwangalifu na njia hii, ukihesabu kwa usahihi kwamba riba ya mkopo huu mpya ulioimarishwa sio juu kuliko riba uliyokuwa unalipa hapo awali. Na jambo lingine ni kujadiliana upya na benki, kuomba nyongeza za muda au kuchunguza kama taasisi ya fedha inatoa njia nyingine yoyote kwa wadaiwa. Hakuna kinachopotea kwa kujaribu. Ikiwa una matatizo ya kifedha na madeni yamekusanyika, labda sehemu ya akiba inaonekana kuwa haiwezi kupatikana kwako. Hata hivyo, wale ambao wameweza kulipia gharama zao zote wana dhamira ya kutenga sehemu, hata iwe ndogo, kwa akiba. Kuna aina tofauti za akiba. Akiba ya muda mfupi hutumika kulipia gharama kama vile likizo ijayo au gari jipya. Ni akiba maalum kwa madhumuni maalum tangu mwanzo. Kisha kuna akiba ya muda mrefu, ambapo mfano wazi ni kustaafu. Na aina ya tatu ya akiba ni ile iliyokusudiwa kuwa na mfuko wa dharura. Wataalamu wanapendekeza kwamba hazina hii ya dharura iwe sawa mara tatu au sita ya mshahara wako wa kila mwezi, kwa sababu ni bima ya kibinafsi ikiwa utapoteza kazi yako au kukabiliwa na gharama za afya zisizotarajiwa."	https://www.bbc.com/swahili/articles/cxrq7xy9yypo
entertainment	DJ Wiwa: Atumia miguu kuzungusha santuri	Winfred Wanjiku, mwenye umri wa miaka 23, alizaliwa na utandio wa ubongo nchini Kenya. Wanjiku maarufu kama 'Dj Wiwa Queen of Decks' hutumia miguu kuyakimu maisha yake. Wanjiku ana uwezo wa kucheza santuri kwa miguu na hata kuandika kupitia mdomo wake. Paula Odek alimtembelea na kutuandalia taarifa hii	https://www.bbc.com/swahili/habari-49174971
sports	Uraibu wa Kamari: Namna gani unaweza kupambana na uraibu wa kamari	"Mama mmoja nchini Uingereza alipoteza mtoto wake kwa  sababu ya kamari mara baada mtoto huyo kucheza kamari ya kiasi cha fedha cha  paundi 36,000 ambayo ni sawa na dola 45,000 . Kimberley Wadsworth aliamua kujiua mara baada ya kumaliza fedha zote katika mchezo wa kamari. Binti huyo alimuomba mama yake fedha za kulipa madeni yake katika mchezo huo  lakini mwisho wa siku fedha zote alizichezea tena kamari na kumuacha mama yake bila sehemu ya kuishi. Kimberley ambaye alikuwa na umri wa miaka 32,alianza kucheza kamari katika sehemu za starehe na kwenye mitandao mnamo mwaka 2015. Alianza kupata uraibu wa kamari baada ya kupata sonona  mara baada ya kifo cha baba yake na kuwa na ndoa isiyokuwa na furaha. Mtoto huyo alijaribu kumficha mama yake juu ya hali yake ya sonona. Binti huyo alitumia zaidi ya paundi 44,000 katika kamari pamoja na paundi 17,000 kutoka katika urithi wa bibi yake . Bi Wadsworth, mwenye umri wa miaka 65, ambaye ndiyo mama yake alidai kuwa ilimbidi auze nyumba ya familia ili ampe fedha ya kulipa madeni  ya kamari ingawa hakuyalipa mpaka alipojiua. ""Hakulipa deni hata moja bali aliendelea kucheza kwa muda wa wiki mbili mfululizo hivyo nikabaki bila mahali pa kuishi"" alieleza bi.Wadsworth . Mama huyo anasema kwamba alijaribu kumtafutia mtaalamu wa afya ya akili ili aweze kupata msaada wa tatizo la uraibu wa kucheza kamari lakini hakwenda. Badala yake aliandika ujumbe "" tumechelewa sana mama"" kabla hajajiua. Bi.Wadsworth  alisema kuwa kama msaada ungetolewa mapema zaidi basi mtoto wake angekuwa hai bado. ""Kuna wataalamu ambao wanajua namna ya kukabiliana na watu ambao wana uraibu wa kucheza kamari na wanajua dalili za mtu ambaye ameanza kupata tatizo hilo"". ""Wataalamu wanajua dalili za watu wenye uraibu wa kamari lakini wanaficha , Wanaendelea kutudanganya kuwa si rahisi kuacha,"" Wadsworth alisema. Kuna watu ambao wanapata uraibu kwa kiwango kikubwa sana mpaka kuhatarisha maisha yao kwa kujiua. Watu wapatao 340,000 nchini Uingereza wana tatizo kubwa la uraibu wa kamari kwa muhimu wa tume ya mchezo wa kamari. Vituo kadhaa vya afya vimeanzishwa nchini humo  ili kuwasaidia watu walioathirika na tatizo la kamari."" Uraibu wa kucheza kamari huwa unaongezeka kadri mtu anapozidi kupata fedha nyingi. Kijana mmoja kwa jina la Chris Murphy,alianza kupata uraibu alipopata paundi 350 akiwa na umri wa miaka 17. Tangu wakati huo mpaka alipofika miaka 23, ametumia zaidi ya paundi 100,000 katika kamari Kijana mwenye miaka miaka 33 na  ameweza kujizuia kucheza kamari kwa miezi nane. Ukiangalia upande wa matatizo ya kiafya, hali yake sio nzuri na anahitaji msaada. Kwa mujibu wa mtaalamu wa afya anasema kwamba, Jambo la muhimu ni kumtaka yeye mwenyewe kupambana kuacha kucheza mchezo huo wa kamari ambao anadhani kuwa hawezi kuacha. Inawezekana kuacha kucheza kamari ni jambo gumu zaidi ya mtu kuamua kuacha madawa ya kulevya au pombe. Hakuna ubaya kwa mtu kukubali kuwa anahitaji msaada. Ni muhimu watu wanaoanza kupata tatizo hili kutafuta msaada mapema kwa sababu madhara au matokeo yake huwa sio mazuri. Kamari inaweza kumfanya mtu afilisike, kupoteza uhusiano mzuri na wapendwa wake, kupoteza ajira na kupata msongo wa mawazo."	https://www.bbc.com/swahili/habari-49741892
politics	Museveni: 'Bobi Wine ni adui wa maendeleo'	"Rais wa Uganda Yoweri Museveni amemtaja mkosoaji wake,  mwanamuziki aliyegeuka kuwa mwanasiasa Robert Kyagulanyi au Bobi Wine, kama ""adui wa mafanikio ya nchi"". Sikiliza mahojiano kamili na rais Museveni"	https://www.bbc.com/swahili/habari-50096502
business	Virusi vya Corona: Je, kodi ya nyumba inastahili kuondoshwa katika kipindi hiki cha janga la Covid-19?	"Nchini Uganda, rais Yoweri Museveni amesema kuwa haikubaliki kwa wenye nyumba kuwafurusha wapangaji wao wanashindwa kulipa kodi katika kipindi hiki. Mlipuko wa virusi vya corona umepindua kabisa mfumo wa maisha ya watu ya kila siku. Wataalamu wanasema hili ndilo janga kubwa zaidi kulikumba dunia toka kuisha kwa Vita ya Pili ya Dunia miaka 75 iliyopita. Marufuku za kutoka nje, na hatua nyengine za kudhibiti kusambaa kwa virusi zimewekwa sehemy mbalimbali duniani. Moja ya athari yake kubwa ni kuanguka kwa vipato vya watu. Shirika la Kazi Duniani (ILO) linakadiria kuwa takribani wafanyakazi bilioni 3.3 wameathirika na janga la virusi vya corona baada ya sehemu zao za kazi kufungwa kabisa ama kwa kiasi. ""Wenye nyumba ambao wanajaribu kuwafurusha wapangaji wao kwa sababu ya kodi, hilo halikubaliki. Tupo katika janga hili la Covid-19 kwa pamoja. Dunia haiishi leo; unaweza kudai pesa yako baadae kipindi hili liwa limeisha,"" ameandika Yoweri Museveni katika mtandao wake wa kijamii wa Twitter. Nchini Kenya, rais Uhuru Kenyatta amewapongeza wenye nyumba ambao wamesamehe ama kupunguza kodi ya pango kwa wapangaji wao. Wapo watu kadhaa wanaomiliki nyumba za makazi na biashara ambao wametangaza msamaha kwa kipindi hiki, na kutaka wengine waige mfano wao mwema. ""Nawashukuru baadhi ya wenye nyumba ambao wamepunguza kodi ya pango ya kila mwezi ili kusaidia wapangaji wao, hususani wale waliothirika zaidi kiuchumi kupata sehemu ya kulala. Kutokana na hilo, nawaomba wengine waige mfano huu wa kujitoa kifedha. Huu ni wakati huruma na kuwaelewa wengine,"" rais Kenyatta alieleza siku ya Jumatatu. Nchini Tanzania, hivi karibuni mkuu wa mkoa wa Dar es Salaam pia aliwaomba wenye nyumba kupunguza kodi. ""Nimeongea na wenye nyumba na kuwataka wapunguze kodi kwa asilimia 50 ili kusaidia kufanya biashara na kuangalia hali ya uchumi ilivyo kwa sasa kama mnavyofahamu corona imeathiri hali ya kifedha,"" alisema Makonda wiki iliyopita. Hoja za viongozi hao, pamoja na wapangaji katika nchi zote hizo ni kuwa kutokana na janga lilopo kwa sasa ni vigumu watu kupata pesa za kujikimu kimaisha ikiwemo kulipa kodi. Hata hivyo kuna upande wa pili wa shilingi, wenye nyumba, baadhi yao wanategemea kodi kuendesha maisha yao. Na hata viongozi wanaotaka watu kupunguziwa kodi wanalizungumza hilo kwa njia ya ushauri zaidi. Nchini Uingereza, chama cha wenye nyumba kimewaambia wapangaji kuwa wasitarajie kuwa janga la corona itakuwa ruhusa ya kuacha kulipa kodi. Uongozi wa chama hicho unasema kuwa endapo kila mtu atasamehewa ama kupata punguzo la kodi katika kipindi hiki basi soko la nyumba nchini humo litaporomoka. Hata hivyo chama hicho kimewataka wanachama wao kuwa waelewa kwa wapangaji wao ambao wameathika vibaya kiuchumi. Na kutaka maelewano yoyote ya punguzo ama kusimamisha kutoza kodi yafanyike baina ya mpangaji na mwenye nyumba. ""Lakini hii si ruhusa ya kutolipa kodi popote pale ulipo, hauwezi ukakaa bure tu,"" ameeleza mkuu wa chama cha wenye nyumba Bw Ben Beadle. Mapatano hayo ya wenye nyumba na wapangaji wao yanatarajiwa kufanyika katika kipindi cha miezi mitatu kuanzia mwezi huu wa Aprili. Serikali ya Uingereza pia imetangaza marufuku ya miezi mitatu ya wapangaji kutimuliwa na wenye nyumba. Hatua hiyo imechukuliwa ili kuwalinda wale watakaoshindwa kulipa kodi katika kipindi hiki. Wenye nyumba wanataka kuwe na makubaliano ya namna gani watalipwa pesa zao katika miezi itakayofuatia. Hata hivyo, umoja wa wapangaji wa jijini London unataka hatua zaidi zichukuliwe na kufuta madeni hayo ili wapangaji ""wasibebe mzigo mwengine wa kulipa madeni ya nyuma ambayo yatawaumiza kiuchumi."" Chama cha wanafunzi nchini humo pia kimewataka wenye nyumba kutowalipisha kodi wanafunzi wa vyuo vikuu ambao wamelazimika kurudi makwao mpaka pale watakapotangaziwa vyuo kufunguliwa."	https://www.bbc.com/swahili/habari-52228535
business	Uhaba wa nyanya Afrika Mashariki unasababishwa na nini?	Wakazi wa Afrika mashariki wamekuwa wakizungumzia kuadimika kwa nyanya siku za hivi karibuni. Katika baadhi ya masoko,nyanya inauzwa bei ya juu kuliko hata tufaha, tunda ambalo kwa kawaida huwa ndilo ghali mno maeneo mengi Afrika. Uhaba huu wa nyanya unadaiwa kusababishwa na mvua kubwa ambayo ilinyesha maeneo mengi mwishoni mwa mwaka jana.	https://www.bbc.com/swahili/gnb-51645616
politics	Rishi Sunak: Je, kiongozi mpya wa Uingereza atafanya nini kama Waziri Mkuu?	"Rishi Sunak anatazamiwa kuwa waziri mkuu ajaye wa Uingereza, baada ya kushinda kinyang'anyiro cha kuchukua nafasi ya Liz Truss kama kiongozi wa Chama cha Conservative. Kansela huyo wa zamani hakutoa ahadi zozote za sera wakati wa kinyanganyiro hicho kilichochukua siku nne  au kutoa hotuba au mahojiano yoyote na vyombo vya habari. Inamaanisha kuwa harakati zake ambazo hazikufanikiwa dhidi ya Bi Truss kuchukua nafasi ya Boris Johnson msimu wa joto zinasalia kuwa kielelezo bora cha sera zake. Lakini baada ya Bi Truss kukumbwa na msukosuko wa kuhudumu kama waziri mkuu wa wiki sita, maswali makubwa yamesalia kuhusu mipango yake ya siku zijazo. Wakati wa kinyang'anyiro cha uongozi katika majira ya kiangazi, Bw Sunak alipuuzilia mbali mipango ya Bi Truss ya kupunguzwa kwa ushuru papo hapo kama uchumi wa ""simulizi"" ambao ungeongeza mfumuko wa bei. Alionya kuwa mipango yake ilihatarisha gharama kubwa za kukopa za serikali - onyo ambalo liliibuka tena baada ya msukosuko wa kifedha kufuatia bajeti ndogo ya Septemba . Ingawa alisema alitaka kuona kupunguzwa kwa kodi kwa muda mrefu, alisema kuweka mfumuko wa bei chini ya udhibiti lazima iwe kipaumbele. Akiwa Chansela aliinua bima ya kitaifa hadi asilimia 1.25, sera ambayo aliitetea katika kampeni yake yote kama muhimu katika kufadhili matumizi yasekta ya  Afya. Kufuatia bajeti ndogo ya Bi Truss, kiwango hicho cha juu kinatarajiwa kupunguzwa kufikia tarehe sita Novemba . Bwana Sunak hajasema iwapo punguzo hilo litaenedelea. Pia alisema kwamba ataongeza kodi ya ushirikisho kutoka asilimia kumi na tisa hadi asilimia 2 Aprili ijayo , sera ambayo atatendelea kuitekeleza baada ya bi Truss kwenda kinyume na ahadi yake ya kufutilia mbali nyongeza hiyo. Sekta moja ambayo alijitolea kupunguza , hatahivyo ni kodi  - akiahidi kupunguza kiwango cha chini  kwa asilimia nne kabla ya mwisho wa bungee lijalo. Hii inashirikisha asilimia moja ya punguzo mnamo mwezi Aprili , punguzo ambalo bi Truss aliliwasilisha  kwa mwaka mmoja kabla ya ahadi hiyo kupotea wakati wa bajeti yake ndogo. Jinsi bora ya kulinda kila nyumba  na biashara dhidi ya gharama ya juu ya nishati pia ilitawala wiki za mwisho za kinyanganyiro cha uongozi huo. Bwana Sunak alisema kwamba atafutilia mbali VAT katika malipo ya nishati kwa mwaka mmoja, sera ambayo aliipinga alipokuwa Chansela . Pia alisema kwamba atatumia mabilioni ye fedha kuwapatia afueni makundi yasiojiweza. Hatahivyo, bi Truss hadi wakati huo ameweka mfumo kukabilia ghrama ya nishati katika kila nyumba na biashara , sera aliotabiri itagharimu £10bn kila mwezi. Mfumo huo ulitarajiwa kutekelezwa kwa miaka miwili – lakini kwasababu ya mabadiliko katika bajeti hiyo ndogo utalazimika kuangaziwa upya mwezi Aprili mwaka ujao. Iwapo atauongeza mradi huo ama kuubadilisha wote , ni mojawapo ya maamuzi makubwa yanayomkabili bwana Sunak  akiwa Waziri Mkuu. Katika majira ya joto, hakumfuata bi Truss katika kuondoa mgao wa nishati wakati wa majira ya baridi  ikiwa ni katika mpango wa kuhifadhi mgao huo. Kama mtangulizi wake , hatahivyo, alisema kwamba atapinga kuwekwa kwa paneli za jua katika mashamba, na kuunga mkono matumizi ya gesi pale inapohitajika na wakaazi. Pia alisema kwamba amejitolea kuhkikisha kwamba Uingereza haizalishi gesi chafu kufikia 2050 Sera ya Afya  haikuwa katika kinyanganyiro wakati wa kampeni za majira ya joto,  lakini hatahivyo bwana Sunak alitoa ahadi muhimu. Waziri mkuu mpaya aliahidi kuondoa mud awa mwaka mmoja wa kusubiri kufikia Septemba 2024 ili kuhakikisha kuwa idadi ya watu wanaosubiri tiba ya dharura kushuka kufikia mwaka ujao. Aliahidi kufanya hivyo kwa kupiga jeki idadi ya vituo vya kutambua maradhi  nje ya hospitali ikiwemo kukodi maduka yasiotumika katika barabara kuu. Kwa lengo la kupunguza uchafu, pia aliahidi kwamba atawapiga watu faini ya hadi £10kwa kukosa kuonana na daktari. Pia aliahidi kuboresha kandarasi za madaktari wa meno na kudhibiti bajeti ya £3bn  waliowekewa. Mashindano hayo ya majira ya kiangazi pia yalishuhudia Bw Sunak akitoa ahadi kadhaa kuhusu uhamiaji, ikiwa ni pamoja na kuweka mpango tata wa Uingereza kupeleka baadhi ya waomba hifadhi nchini Rwanda. Pia aliahidi kuweka kikomo cha mwaka kwa idadi ya wakimbizi ambao Uingereza inawakubali, kuimarisha vigezo vya kufuzu kwa hifadhi, na kunyima misaada kutoka kwa nchi ambazo hazitachukua marejesho ya wahamiaji. Tofauti na Bi Truss, hakuahidi kuongeza matumizi ya ulinzi hadi 3% ya mapato ya kitaifa ifikapo 2030 - badala yake alisema anataka lengo la sasa la 2% kuonekana kama sakafu. Kuhusu Brexit, eneo lingine muhimu, Bw Sunak alisema alitaka ""kurekebisha"" matatizo ya kibiashara yaliyoundwa na Itifaki ya Ireland Kaskazini, na kurekebisha sheria zote za EU ambazo bado ziko kwenye kitabu cha sheria cha Uingereza kufikia uchaguzi mkuu ujao."	https://www.bbc.com/swahili/articles/c0vlxgyer5xo
technology	Tanzania 'inatumia sera ya hatimiliki ya Twitter kuwanyamazisha wanaharakati'	"Sera ya Twitter inayokabiliana na ukiukaji wa hatimiliki inazidi kutumika vibaya ili kuzilenga akaunti za mitandao ya kujihami zinazomilikiwa na wanaharakati wa haki za kibinadamu nchini Tanzania  kwa lengo la kuwanyamazisha , wamesema wanaharakati wa haki za intaneti. Kila siku katika mtandao wa Twitter , Kigogo, jina la Kiswahili lenye maana ya mtu maarufu ama mtu tajiri huandika tetesi mpya zinazoendelea katika serikali ya Tanzania. Maelezo yanachukiza  na kushangaza  wakati mwingine lakini wafuasi wa Kigogo wanaokaribia kuwa 400,000 hupenda ufichuzi huo ambao hupamba matukio huku mara kadhaa ukikosea kuhusu maudhui yake. ''Mimi ni mfichuzi  na hufichua masuala ya ufisadi na unyanyasaji wa haki za kibinadamu  nchini humo'', Kigogo ambaye utambuzi wake ni siri kubwa aliambia BBC. Lakini muda mfupi kabla ya uchaguzi wa tarehe 28 mwezi Disemba , Twitter ilifutilia mbali akaunti ya Kigogo@2014 kutokana na zaidi ya malalamishi 300 kwa mtandao huo wa kijamii kwamba akaunti hiyo ilikuwa inakiuka hatimiliki - madai ambayo Kigogo ameyakana. Wanaharakati wa haki za Intaneti Acces Now wanadai kwamba sera hiyo inazidi kutumiwa na serikali ya Tanzania kuwanyamazisha wakosoaji wake. Twitter haijajibu moja kwa moja madai hayo lakini ilitoa taarifa  mwezi Oktoba ikipinga kuzuia mitandao ya kijamii  wakati ambapo uchaguzi unakaribia. Katika tukio moja ambalo Kigogo alilielezea, zaidi ya machapisho yake 1,000 yalitumika kuanzisha tovuti tatu, mlalamishi baadaye  alizitumia tovuti hizo kusema kwamba hatimiliki zake zimekiukwa. ''Baada ya akaunti yangu kufungwa kwa  muda niliandikia Twitter lakini  nilikuwa nikizungumza na roboti na sio binadamu .  Nilikuwa nikipata majibu ambayo yalikuwa yamerekodiwa . hakuna akili ya binadamu ilitumika'' , Kigogo alisema . Shambulio hilo lilijiri baada ya Kigogo kuchapisha ujumbe katika mtandao wa Twitter kuhusu njama ya serikali kufanya udanganyifu kwa kutumia makaratasi ya kupigia kura  kabla ya uchauzi  ambapo rais Magufuli alikuwa akiwania muhula wa pili. Tume ya uchaguzi ya Tanzania ilikana madai ya udanganyifu  kabla na hata baada ya uchaguzi. Walalamishi waliiomba Twitter kumsaka Kigogo kwa ukiukaji wa haki za sheria ya hatimiliki za Marekani ama DMCA ambapo Twitter na kampuni nyengine maarufu za teknolojia nchini Marekani ni sharti wafuate sheria zake duniani. Inatoa mwelekezo kuhusu jinsi ya kusimamia malalamishi ya hatimiliki ikiwemo jinsi ya kukabiliana na ukiukaji. Lakini wanaharakati wa haki za intaneti sasa wanasema kwamba kumekuwa na idadi kubwa ya malalamishi ya DMCA kwa lengo la kuwanyamazisha wanahabari, wanaharakati, na mashirika ya kijamii ambayo huripoti matukio ya unyanyasaji wa haki za kibinadamu. Shirika hilo linasema kwamba limekabiliana na kesi tisa ambapo malalamishi ya hatimiliki yametumika kulenga akaunti za watu binafsi nchini Tanzania. ''Baada ya Twitter kuifuta akaunti yangu kwa muda, nilitakiwa kutoa habari zangu binafsi kama vile anwani yangu na nambari ya simu ambayo walisema watampatia mlalamishi'', Kigogo alisema. ''Mpango uliokuwepo ulikuwa majasusi wa Tanzania kupata maelezo zaidi kunihusu ambayo yangewasaidia kunitambua, lakini nilikataa''. Sera ya Twitter inashauri jinsi mtu yeyote anavyoweza kukabili malalamishi ya hatimiliki. Akaunti ya Kigogo ilifutwa mara mbili kwa jumla ya siku 12, kabla ya shambulio la mwezi Oktoba. ''Akaunti hiyo ilikua imedukuliwa …mara tatu, na watu ninaoshuku kuwa majasusi wa Tanzania'', alisema Kigogo. BBC iliitaka Twitter kutoa tamko lake lakini msemaji wake alitupeleka katika chapisho ambalo kampuni hiyo ilichapisha mkesha wa uchaguzi wa Tanzania ikiitaka serikali ya taifa hilo kutofunga intaneti nchini humo. Kufungwa kwa intaneti nchini Tanzania kulianza siku chache kabla ya uchaguzi. Watumiaji wa simu walizuiwa kutoweza kutuma ujumbe  huku wengine wakidai kwamba ujumbe mfupi ulio na majina ya viongozi wa upinzani ulizuiwa. Mitandao mikubwa ya kijamii kama vile Facebook , Twitter na Instagram ilifungwa ama hata kuzuiwa. Ilikuwa vigumu kuingia katika mtandao wa Twitter am a hata simu ya rununu, ijapokuwa baadhi ya watu wanatumia mtandao wa kibinfasi wa VPN ili kukiuka ufungaji huo wa mtandao. Balozi wa Uholanzi nchini Tanzania hivi majuzi aliuliza ni kwanini mtandao wa kijamii wa Twitter bado unaminywa nchini humo? ""Je kuna mtu amesahau kuwasha Twitter,"" aliulizia Balozi huyo kupitia ukurasa wake wa Twitter. Kulingana na Peter Micek, mkuu wa sheria katika kundi la wanaharakati wa haki za mtandaoni Acces Now, Shirika la mawasiliano nchini Tanzania liliweka vifaa ambavyo vingeathiri mtandao wote , kufunga tovuti na kuzuia mawasiliano  ili picha na video zisiweze kusambazwa . BBC ilitafuta tamko la halmashauri ya mawasiliano nchini Tanzania lakini haikuzungumza. Wanaopinga na wasiopinga wote wamehusishwa  na uvumi kuhusu mmiliki wa akaunti ya Twitter ya Kigogo@2014 na mahala anapoishi. Wengine wanasema kwamba inaendeshwa na mtu mwenye uhusiano mzuri na maafisa wa serikali au wakala. Wengine wamejaribu kutafuta sababu za utumizi wa sura ya msanii wa muziki wa Hip Hop nchini Marekani Jay Z kama picha iliotumiwa sana katika akaunti nyengine zinazofanana na ile ya Kigogo. Maafisa kadhaa wa Tanzania wamesema wazi walikuwa wanamsaka jamaa anayemiliki akaunti hiyo wakimlaumu kwa kutoa siri za serikali , uchochezi, kusambaza uwongo na kutishia usalama wa kitaifa. Ujumbe wa Kigogo hunakiliwa na kusambazwa katika mtandao wa WhatsApp na kutoa habari sambamba katika taifa ambalo kumekuwa na msako mkali wa vyombo vya habari na wakosoaji wa serikali tangu rais Magufuli kuchukua madaraka 2015. Kabla ya kushinda awamu ya pili katika uchaguzi uliokumbwa na utata mwezi Oktoba, serikali ya bwana Magufuli ilipitisha sheria kama ile ya kudhibiti maudhui mitandaoni na ile ya kukabiliana na uhalifu wa mitandao ambayo inaagiza kuwepo kwa sajili ya mabloga wote mbali na mikahawa ya mitandao kuweka kamera za CCTV  na kuwapiga faini wale wanaokiuka sheria hiyo. Mwandishi Maria Sarungi Tsehai , ambaye biashara yake ya vyombo vya habari ilifungwa na serikali , aliambia BBC kwamba Twitter ndio mtandao wa pekee ambao Watanzania walio na ushawishi mkubwa walitumia kutoa maoni yao. 'Ni eneo la maoni ambayo hayajachujwa'', alisema. Hivyobasi hakuweza kunyamaza baada ya Kigogo na akaunti nyengine tano maarufu kufungwa kufuatia malalamishi ya hatimiliki siku kadhaa kabla ya uchaguzi. Muda mfupi baada ya bi Tsehai kuandika barua ya wazi , kwa mwanzilishi wa Twitter na afisa mkuu mtendaji  Jack Dorsey akimtaka kusitisha ukandamizaji  na kunyamazishwa kupitia mfumo wa kusimamia ukiukaji wa hatimiliki, akaunti hizo badala yake zilifunguliwa na nyengine kuthibitishwa kwa kutumia usaidizi wa shirika la kupigania haki za mtandaoni Acces Now. Ijapokuwa Kigogo anahisi  hakikisho kuhusu kulindwa kwa akaunti yake na kwamba Twitter sasa ina ufahamu kuhusu utumizi mbaya wa hatimiliki,  anasema kwamba kampuni hiyo inapaswa kuchukua hatua kali zaidi. Mambo yalibadilika baada ya Maria kumuandikia Jack Dorsey, lakini nadhani wanapaswa kuimarisha mfumo wao wa kuchunguza malalamishi ya hatimiliki. Kwa mfano iwapo ni kampuni basi nakala zote ambazo zinahalalisha kampuni hiyo zinahitaji kuchunguzwa na kuthibitishwa, hiyo ndio njia pekee wanaweza kusitisha malalamishi bandia . Shirika la Acces Now linaamini kwamba utumizi wa sheria ya hatimiliki nchini Tanzania unaweza kuigwa na mataifa mengine barani Afrika. Hatua ya serikali kutumia mianya ya sheria ya hatimiliki Tanzania inatia wasiwasi na kuwa tisho kubwa kwa uhuru wa kujieleza  barani Afrika, Berhan Taye kutoka shirika la Acces Kenya aliambia BBC. Aliongezea: Mitandao ya kijamii inayoathirika kutokana na mianya ya sheria ya hatimiliki haina chaguo bali kuangazia suala hilo , na kusaidia kuhakikisha kuwa serikali haziwezi kutumia mbinu hiyo dhidi ya wakosoaji. Kigogo anaendelea kuwafurahisha wafuasi wake na habari tamu  lakini pia anafurahia kile ambacho akaunti yake ya siri imesababisha  na kutumai kwamba itaendelea kuwa dondoo  kuhusu mmiliki wake. BBC imeomba maoni ya Msemaji wa Serikali ya Tanzania juu ya madai yaliyomo kwenye habari hii, lakini mpaka sasa haijapata tamko lolote."	https://www.bbc.com/swahili/habari-55407601
business	Sababu za Mama kuamua kumuuza mwanae Kenya kwa pauni 70	"Mwezi uliopita, BBC Africa Eye kufichua  biashara haramu ya watoto katika mji mkuu wa Kenya, Nairobi. Polisi waliwakamata watu saba kwa makoa ya kusafirisha watu.  lakini vipi kuhusu wanawake wa upande mwingine wa mikataba hii haramu? Ni nini kinachomsukuma mama kuuza mtoto wake kwa pauni 70? Maisha ya Adama yalikuwa rahisi wakati alipokuwa na wazazi wake, alisema. Pesa ilikuwa ngumu, na hakuwa na uchaguzi, lakini kulikuwa na agizo kwa vitu ambavyo vilikuwa na maana. Alihudhuria shule na aliipenda sana. Alikuwa na wasiwasi kiasi. Halafu baba yake alifariki akiwa na miaka 12, na mama yake alifuata miaka michache baadaye. ""Maisha yalikuwa magumu wakati huo,"" alisema, katika mazungumzo kutoka katika kijiji chake huko Mashariki mwa Kenya. ""Nililazimika kuacha shule na kujitunza mwenyewe."" Akiwa na miaka 22, Adama alikutana na mwanaume na akapata ujauzito, lakini alifariki siku tatu baada ya mtoto wao wa kike kuzaliwa. Upweke wake uliongezeka. Alimnyonyesha mtoto wake kwa ugonjwa wa watoto wachanga hadi alipopona, takriban miezi 18, kisha kipato cha kutosha kilihitajika kuwafanya wote wawili waweze kuishi. Hivyo Adama alimwacha mtoto na bibi yake mzee na kuelekea Nairobi kutafuta kazi. ""Kumbuka kuwa unakwenda kupata riziki kwa ajili ya mtoto wako,"" Bibi yake alisema. Adama alifika Nairobi na kuanza kwa kuuza Matikiti maji barabarani, lakini haimkulipa vya kutosha na mwenzake aliyeishi naye nyumbani aliiba pesa  yote aliyoiacha ndani. Maisha katika jiji yalikuwa magumu pia: ana kovu kwenye paji la uso wake, chini ya nywele zake zilizokatwa, kutokana na kujitetea. ""Wanaume wengine walikuwa wakinikorofisha na ilifikia hatua ilibidi nipigane,"" alisema. Aliendelea kufanya kazi ya ujenzi, ambapo hakulipwa kabisa, na kutoka hapo alikwenda kwenye kilabu cha usiku, ambapo alimuagiza bosi wake ampe moja kwa moja fedha bibi yake kijijini. Baada ya muda, Adama alichukua mshahara  kidogo huko Nairobi ili aweze kupanga mahali pa kuishi. Alipata kazi mpya na mshahara bora kidogo kwenye eneo jingine la ujenzi, na alikutana na mwanaume huko. Wawili hao walichumbiana kwa muda na akamwambia anataka kupata mtoto. Adama alimpa sharti - ikiwa angeweza kumleta mtoto wake wa kike kuishi nao, wangeweza kupata mtoto pamoja. Alikubali, na kwa miezi mitano ya ujauzito wa Adama alilipa kodi na bili na alinunua chakula kwa ajili ya nyumba yao, na Adama alisubiri wakati mzuri wa kumleta mtoto wake mjini. Kisha akaondoka siku moja na hakurudi tena. Wanawake wengi watajua wasiwasi wa kujiandaa kumleta mtoto ulimwenguni bila pesa ya kutosha kulisha mtu mmoja, achilia mbali wawili. Wengi hawatawahi kufikiria kuuza mtoto kwa mgeni. Lakini kwa akina mama wengine wajawazito katika umasikini nchini Kenya, kuuza mtoto kwa wafanyabiashara imekuwa wazo la mwisho ili kuweza kuishi. Wafanyabiashara hao hulipa kiasi kidogo cha kushangaza. Sarah alikuwa na umri wa miaka 17 wakati alipopata ujauzito kwa mtoto wake wa pili, bila kuwa na namna ya kumsaidia mtoto huyo, alisema. Alimuuza kwa mwanamke ambaye alimpa shilingi 3,000 za Kenya - karibu pauni 20. ""Wakati huo nilikuwa mdog, sikuwahi kufikiria kile nilichokuwa nikifanya kilikuwa kibaya,"" alisema. ""Baada ya miaka mitano iliniumiza, na nilitaka kumrudishia pesa."" Alisema anajua wanawake wengine ambao walikuwa wamewauza watoto wachanga kwa pesa kama hiyo. ""Wasichana wengi huuza watoto wao kwa sababu ya changamoto. Labda amefukuzwa nyumbani na mama yake na hana kitu, au alikuwa bado shuleni wakati alipopata ujauzito. hii  ni shida nyingi kwa msichana ambaye ana miaka 15 au 16. ""Utakuta wasichana wanapoteza watoto wao na kila kitu wanachomiliki kwa sababu hakuna mtu wa kuwashika mkono."" Kenya ina moja ya viwango vya juu zaidi vya mimba zaa utotoni barani Afrika, na wataalam wa afya wanasema hali imekuwa mbaya wakati wa janga la virusi vya corona, na wanawake wengine wanasukumwa kufanya kazi ya ngono ili kuishi na wasichana kupoteza muundo wa mfumo wa shule. ""Nimesikia hadithi nyingi za wanawake na wasichana katika hali hii. Mabinti huja katika miji kutafuta kazi, kuingia katika mahusiano, kushika mimba, na kutelekezwa na baba wa mtoto,"" alisema Prudence Mutiso,  mwanasheria wa haki za binadamu ambaye ni mtaalamu wa masuala ya ulinzi wa mtoto na haki za uzazi. ""Ikiwa baba hatalipa, basi wanawake na wasichana hawa wanapaswa kutafuta njia zingine za kubadilisha mapato hayo. Na hiyo ndiyo inayowachochea kwenda kwa kwa wauzaji hawa wa watoto, ili waweze kupata kipato cha kujikimu na labda watoto walio nao nyumbani. Watu hawazungumzii hili kwa uwazi, lakini hili lipo. Adama alificha ujauzito wake kwa muda mrefu kadiri alivyoweza, kwenye eneo la ujenzi, hadi ilipofikia hali ya kushindwa kubeba tena mifuko mizito ya saruji au kujificha tumbo lake. Halafu hakuwa na mapato ya kulipia kodi yake. Kwa miezi mitatu, mwenye nyumba alimpa neema, kisha akamfukuza. Katika ujauzito wa miezi minane, Adama alianza kuvunja nyumba usiku sana ili kulala tu na kuondoka mara kunapokucha asubihi. ""Siku nzuri ningebahatika kupata chakula,"" alisema. ""Wakati mwingine nilikuwa nikinywa maji tu, kusali, na kulala."" Wakati mwanamke anajikuta katika nafasi ya Adama nchini Kenya, sababu kadhaa zinaweza kuwasukuma mikononi mwa wafanyabiashara. Utoaji mimba ni haramu isipokuwa maisha ya mama au mtoto yapo hatarini, ikiacha njia mbadala tu zisizokubalika . Kuna pia ukosefu mkubwa wa elimu ya ngono na afya ya uzazi kwa vijana, haswa vijijini, na vile vile ukosefu wa ufahamu juu ya michakato ya kisheria ya kuasili watoto. ""Wanawake na wasichana walio na mimba zisizohitajika hawana msaada kutoka kwa serikali,"" alisema Ibrahim Ali, mratibu wa Kenya kwa shirika la misaada la Afya . ""Wanawake hawa mara nyingi wamekuwa wakiteswa na kunyanyapaliwa, haswa katika maeneo ya vijijini, na huwa wanakimbia, na hiyo inawaweka katika mazingira magumu mijini."" Adama hakujua ni chaguo gani la kisheria ambalo lingekuwa wazi kwake kumtoa mtoto wake salama, na hakuelewa mchakato wa kuasili. ""Sikujua kabisa,"" alisema. ""Sikuwahi kusikia habari zake."" Alifikiria utoaji wa mimba, alisema, lakini hakukubaliana na wazo hilo na imani yake. Kisha akafikiria kujitoa uhai. ""Nilikuwa na msongo wa mawazo, nilianza kufikiria ni jinsi gani ningejiua kwa kuzama kwenye maji , kwa hivyo watu wangenisahau tu."" Lakini wiki chache kabla ya kujifungua, mtu mmoja alimtambulisha Adama kwa mwanamke aliyevaa vizuri anayeitwa Mary Auma, ambaye alimwambia asitoe mimba au kuukatisha uhai wake. Mary Auma anaendesha kliniki ya barabarani kinyume cha sheria katika makazi duni ya Nairobi Kayole. Alimpatia Adamu shilingi 100 na kumwambia aende kliniki siku iliyofuata. Kliniki ya muda mfupi ya Mary Auma sio kliniki, ni vyumba viwili vilivyofichwa nyuma ya duka la mbele kwenye barabara ya Kayole. Ndani kuna rafu chache tupu zilizotawanyika na bidhaa za zamani za dawa, nyuma yake kuna vyumba vya wanawake kujifungulia. Auma anakaa ndani na msaidizi wake, akinunua na kuuza watoto kwa faida, bila usumbufu wa kufuatiliwa kuhusu ni nani ananunua au nini. Alimwambia Adama kuwa wanunuzi wake walikuwa wazazi wenye upendo ambao  hawawezi kushika mimba, ambao watamtunza mtoto anayetafutwa sana.  Auma huwaambia akina mama watarajiwa kuwa yeye ni muuguzi wa zamani, lakini hana vifaa vya matibabu, ustadi, au usafi wa mazingira kushughulikia shida kubwa wakati wa kujifungua. ""Mahali pake palikuwa pachafu, alitumia mkebe mdogo kwa ajili ya damu, hakuwa na beseni, na kitanda hakikuwa kisafi,"" Adama alikumbuka. ""Lakini nilikuwa nimekata tamaa, sikuwa na la kufanya."" Wakati Adama alipofika kliniki, Mary Auma alimpa vidonge viwili bila onyo, ili kuongeza uchungu, Adama alisema. Auma alikuwa na mnunuzi aliyepangwa na alikuwa na shauku ya kuuza. Lakini wakati Adama alijifungua, mtoto wa kiume alipata shida ya kifua na alihitaji utunzaji wa haraka, na Auma akamwambia Adama ampeleke hospitalini. Baada ya wiki moja hospitalini, Adama aliruhusiwa na mtoto wa kiume mwenye afya. Mmiliki wa nyumba ambaye alikuwa amemfukuza wakati alikuwa mjamzito alimruhusu kurudi na alimnyonyesha mtoto. Muda mfupi baada ya kumkimbilia Mary Auma tena , alisema, na Auma akampa shilingi nyingine 100 na kumwambia aende kliniki siku inayofuata. ""Kifurushi kipya kimezaliwa,"" Auma alimtumia meseji mnunuzi wake. ""Shilingi 45,000 za Kenya."" Mary Auma hakuwa akimpa Adama shilingi 45,000 - Pauni 300 - . Alimpa Adama 10,000 - karibu pauni 70. Lakini Mary Auma hakujua mnunuzi ambaye alikuwa amejipanga alikuwa mwandishi wa siri anayefanya kazi na BBC, kama sehemu ya uchunguzi wa mwaka mzima kuhusu ulanguzi wa watoto. Wakati Adama alipokwenda kliniki siku iliyofuata, alikaa kwenye chumba cha nyuma, akimbembeleza mtoto wake mchanga mikononi mwake. Katika mazungumzo ya kunong'ona, anayedhaniwa kuwa alimwambia alikuwa na chaguzi zingine, na Adama alibadili mawazo . Aliondoka kliniki siku hiyo akiwa amemshikilia mtoto wake, na kumpeleka kwenye nyumba ya kutunza watoto inayoendeshwa  na serikali, ambapo angetunzwa hadi hapo mpango w kuasili watoto utakapotimia. BBC ilimtaka  Mary Auma kujibu kuhusu madai hayo katika simulizi hii, lakini alikataa. Adama ana miaka 29 sasa, na anaishi tena katika kijiji alicholelewa. Bado hulala na njaa wakati mwingine. Maisha bado ni magumu. Anapata kazi mara kwa mara katika hoteli ndogo ya karibu lakini haitoshi. Anajitahidi kutokunywa. Ana ndoto ya kufungua duka lake la viatu kijijini na kupeleka viatu kutoka Nairobi, lakini ni ndoto ya mbali. Hawana mawasiliano na mtoto wake, lakini hajuti. ""Sikufurahi kuuza mtoto wangu, sikutaka hata kugusa pesa hizo,"" alisema. ""Wakati hakukuwa na pesa iliyohusika katika kumtoa, basi nilikuwa sawa."" Anajua nyumba ya watoto mahali ambapo alimwacha mtoto wake. Ni karibu na nyumba aliyofukuzwa wakati alikuwa karibu kumzaa. ""Najua eneo hilo liko salama,"" alisema, ""na watu wanaomtunza ni wazuri."""	https://www.bbc.com/swahili/habari-55302207
entertainment	Wafanyakazi wa Al Jazeera wadai unyanyasaji na uonevu haukupewa kipaumbele	"Kamahl Santamaria, mwanahabari mkongwe wa televisheni, alikuwa na siku 32 tu katika kazi yake katika kituo kikuu cha utangazaji cha New Zealand TVNZ alipojiuzulu. Mshangao ulileta mshtuko huku madai kuhusu tabia yake isiyofaa katika chumba cha habari yakiibuka. Hivi karibuni wafanyakazi wenzake wa zamani wa Al Jazeera, ambako alikuwa amefanya kazi kwa miaka 16, walianza kuzungumza. Uchunguzi wa BBC - ukizingatia mahojiano na wafanyikazi kadhaa wa sasa na wa zamani wa Al Jazeera, na ushahidi wa maandishi wa ujumbe usiofaa na malalamiko ya wafanyikazi - umegundua madai kadhaa ya unyanyasaji wa kijinsia dhidi ya Bw Santamaria katika chumba cha habari cha shirika la utangazaji Doha. Wengine wanasema hakuwa peke yake. Pia wanashutumu shirika hilo kwa kukuza utamaduni mbaya wa kazi ambapo malalamiko ya unyanyasaji, ubaguzi wa kijinsia, uonevu na ubaguzi wa rangi kwa kiasi kikubwa hayapatiwi ufumbuzi. Waliozungumza na BBC walitaka kutotajwa majina yao kwa sababu walihofia kuwa ingeathiri kazi zao. Majina yao yamebadilishwa. Bw Santamaria hakujibu moja kwa moja BBC. Lakini alitoa taarifa kwa umma ambapo alikiri madai yaliyoripotiwa hapo awali, akisema baadhi ni ""kweli, mengine hayana muktadha muhimu, baadhi ni ya uongo wa wazi na kuandika upya historia"". Kujibu madai yaliyotolewa na BBC, alikiri na kuomba msamaha kwa ""tabia ambayo inaweza kuwa ilimfanya mtu yeyote akose raha"" na kile alichokiona kuwa ""kutaniana, urafiki kupita kiasi, kupiga domo kidogo tu, au tu kuwa ndani ya mipaka inayokubalika katika utamaduni uliopo wa chumba cha habari, kwa kweli, haikuwa hivyo"". BBC iliitumia Al Jazeera orodha ya kina ya madai 22 ambayo ilikuwa imefichua, lakini shirika hilo la utangazaji halikuzishughulikia kibinafsi, badala yake lilisema ""inawachukulia wafanyikazi wake ulimwenguni kote kama uti wa mgongo na msingi wa shirika - usalama wao na ustawi wao ni wa umuhimu wa hali ya juu"". Iliongeza: ""Kama shirika la kimataifa lenye zaidi ya mataifa 95, tunajitahidi daima kujenga mazingira mazuri ya kazi kwa wote"". Wafanyikazi pia waliambia BBC wanatatizika kuzungumzia masuala hayo nchini Qatar, jimbo dogo lenye utajiri wa gesi katikati mwa Ghuba ambalo limekosolewa kwa rekodi yake kuhusu haki za binadamu na usawa wa kijinsia. Wengi walionyesha tofauti kati ya kuondoka kwa Bw Santamaria kutoka Al Jazeera – ujumbe wa Twitter ambao uliashiria mwisho wa mafanikio ya miaka 16 - na kuondoka kwake kwa haraka kutoka TVNZ, inaonekana kulazimishwa kutokana na msururu wa madai. Bw Santamaria, ambaye alianza kazi yake kama ripota wa TV nchini New Zealand, aliajiriwa na Al Jazeera mwaka wa 2005 kama mtangazaji katika idhaa ya lugha ya Kiingereza huko Doha. Alipanda vyeo haraka, akiangazia masuala ya ulimwenguni kote kama vile uchaguzi wa rais wa 2020 wa Marekani na programu kuu. Wale waliomfahamu wanasema alikuwa mtu aliyependa urafiki na wengine, ""mtangazaji wa kipekee"". Tory alikuwa mtayarishaji vipindi kijana katika shirika la Al Jazeera aliposema alianza kumjali asivyotakiwa. Anasema angemtumia ujumbe kwenye Twitter akisema anapatikana kwa kumbembeleza na kumuuliza kwa nini hakuwa amemwalika kwenye likizo yake. BBC imeona ushahidi wa ujumbe usiofaa ambao Bw Santamaria alitumia wenzake kwenye Twitter, Whatsapp na barua pepe ya ndani ya Al Jazeera. ""Kisha likaja suala la kugusa wengine ofisini,"" Tory anasema. ""Mkono begani, kumbatio la ajabu, na mbaya zaidi: busu kwenye shavu. Kwa zaidi ya tukio moja nililazimika kwenda bafuni kufuta mate ya Kamahl kutoka kwa uso wangu."" Tory anasema alijadili tabia ya Bw Santamaria na mfanyakazi mwenzake mmoja na meneja wa ngazi ya kati, ambao wote wamethibitisha kwa BBC mazungumzo haya yalifanyika. “Mwanaume mtaalamu katika chumba cha habari makini hatakiwi kuambiwa, zaidi ya mara moja, asimtumie mwenzake ujumbe kuhusu jinsi anavyopendeza au kuangazia ‘matiti’ yake au kumwalika kumbembeleza hata akidhani kuwa ni ‘marafiki’"", Tory anasema. Zaidi ya mtu mmoja ameambia BBC kwamba Bw Santamaria alitoa maoni kuhusu matiti ya wafanyakazi wenzake. Wenzake kadhaa wa sasa na wa zamani wanadai kuwa tabia ya Bw Santamaria ilikuwa na mashahidi zaidi ya tukio moja. Mfanyikazi wa kiume ambaye kwa sasa anafanya kazi katika shirika la Al Jazeera alisema Bw Santamaria alimbusu mdomoni, bila kualikwa, kwenye chumba cha habari. Mhariri wa habari, ambaye sasa ni kiongozi mkuu, katika kituo hicho inadaiwa alishuhudia. Mtayarishaji mwingine wa zamani alisema Bw Santamaria alimbusu shingoni akiwa kazini - mbele ya watu wengi. ""Nilijisikia aibu na kufadhaika na kuwa na wasiwasi sana kwamba watu wangefikiria nilijihusisha naye au kujaribu kuwa karibu naye - bado nilikuwa natafuta marafiki, sikuwa na mtu yeyote katika usimamizi ambaye ningeweza kuzungumza naye,"" alisema. Wengi wao walielezea tabia ya Bw Santamaria kuwa ya ushupavu, lakini wanasema hawakuwahi kuripoti kwa sababu walimwona kama nyota katika kujuana na wengine wengi, wakati walikuwa wakianzia maisha Mashariki ya Kati. Fiona, ambaye alikuwa mfanyakazi huru wa Al Jazeera kwa miaka minne, alisema Bw Santamaria alijaribu kumkumbatia katika chumba cha habari, kutoa maoni ya ngono na kutuma ujumbe usiofaa - tabia aliyoiita ""utumiaji wa lugha ya ngono"". Hakulalamika rasmi, lakini anasema aliripoti juu ya tabia  yake kwa meneja wa ngazi ya kati ambaye alisema, ""Loo, usiniambia bado anaendelea na tabia hiyo?"". Anasema aliulizwa kama alitaka kuwasiliana na ofisi ya rasilimali watu yaani HR lakini hakutaka kwa sababu alikuwa kwenye mkataba wa muda mfupi. Anasema, kisha alishauriwa kumpuuza Bw Santamaria. Aliacha kuongea naye baada ya hapo, anaongeza, lakini aliwaonya wafanyikazi wapya juu yake. Madai hayo yalipojulikana mapema mwaka huu, anasema alipatwa na hofu. ""Nilimripoti miaka sita iliyopita, na hakuna hatua iliyochukuliwa"", anasema. ""Amefanyia hivi watu wangapi zaidi tangu wakati huo?"" Fiona na wengine wanauliza kwa nini malalamiko yao dhidi ya Bw Santamaria hayakupelekea Santamaria  kuanza kuchunguzwa - tofauti na TVNZ, ambayo ilipitia upya uajiri wake mara tu madai yalipoibuka. TVNZ iligundua kuwa mchakato wa kuajiri haukutosha kuajiri watangazaji ""muhimu"" na mkuu wa habari ambaye alimuajiri Bw Santamaria akajiuzulu. Sasa hivi inaonekana kuna kitu kinachoendelea katika shirika la Al Jazeera, ambapo BBC imegundua kuwa madai hayo ni zaidi ya Bw Santamaria na chumba cha habari. Mtayarishaji wa zamani na mwandishi wa habari anasema takriban wanaume wawili isipokuwa Bw Santamaria walimnyanyasa. Anasema mmoja alikuwa mkuu ambaye angemwomba aende naye nyumbani kwake wakati mke wake hayupo nyumbani, na mwingine alikuwa mkuu wake wa kazi moja kwa moja. ""Niliogopa sana kwamba kama ningekataa madai yake, angeweza kumaliza kazi yangu,"" alisema. Wanawake na wanaume wengi katika idara nyingine huko Al Jazeera pia wamedai unyanyasaji dhidi ya wakuu wa ngazi ya kati. ""Amesema mambo yasiyofaa zaidi - aliwauliza wafanyakazi wa kiume wanapata lini mke wa pili au ikiwa wamepoteza ubikira wao. Alizungumza kuhusu ngono wakati wa Ramadhani na kuwauliza waliovaa hijabi nywele zao ni za rangi gani,"" mmoja wa wanawake hao alisema. Alisema mmoja wa wafanyakazi wenzake amejiuzulu kwa sababu hii. BBC ilizungumza na mfanyakazi mwingine ambaye alithibitisha kushuhudia unyanyasaji na mtu huyu. Mtu huyu sasa ameondoka Al Jazeera, kulingana na watu wa idara yake - miezi kadhaa baada ya madai dhidi yake kuibuka. ""Watu wana hasira juu ya kila aina ya mambo na hawahisi kuwa wanaweza kuzungumza katika shirika la Al Jazeera na hasa Qatar,"" David, mfanyakazi wa zamani ambaye anasema alijiuzulu kwa sababu ya uonevu na unyanyasaji. Anasema yeye na wengine walidhalilishwa hadharani. Anasema mwanamke huyo pia ""alimdharau"" na mara nyingi tu kila wakati ""alikemea"" wenzake wakuu kwenye mikutano. Kila mtu kwenye timu, pamoja na watayarishaji wa vipindi wakuu, ""walimuogopa"", kulingana na David, kwa sababu ya ""utawala"" wake na ""ufidhuli"". Lakini, anaongeza, wachache walilalamika juu yake kwa sababu alikuwa karibu na meneja mkuu. ""Sote tulinyamza"", mfanyakazi mwingine wa sasa alisema. ""Maneno ya uchungu yanatolewa na wafanyakazi wa zamani na wa sasa."" Wafanyakazi kadhaa wamekuwa wakinyanyaswa na kuonewa kwa ""miaka na miaka na miaka"", kulingana na Liam, ambaye anafanya kazi katika chumba cha habari cha Doha. BBC pia imefahamu kuhusu madai ya uonevu katika chumba cha habari cha Al Jazeera mjini London. Na takriban watu wawili walielezea tukio katika ofisi nyingine, ambapo mkuu wa ofisi wa kiume alimsukuma mwandishi mdogo wa kike na kusababisha kuanguka. ""Kamahl ndiye alikuwa kichocheo,"" David anasema. Wafanyikazi wa sasa wanasema kwamba tangu madai hayo katika TVNZ kuibuka, usimamizi umefanya mikutano pamoja na HR - lakini Liam aliyataja kuwa ""upuuzi"", akiongeza kuwa bado hakuna uchunguzi wowote uliotajwa. Kila mtu BBC ilizungumza naye alisema wanaogopa kuzungumza kwa sababu kila nyanja ya maisha yao inahusishwa na kazi zao. Mfumo wa kuajiri nchini Qatar unaunganisha visa ya kazi, shule ya watoto, nyumba na manufaa mengine kwa kampuni maalum - hivyo wafanyakazi wanatatizika kuacha kazi za unyanyasaji, alisema Marti Flacks, mfanyakazi mkuu katika Kituo cha Mafunzo ya Kimkakati na Kimataifa. Pia wanasitasita kuripoti tabia ya matusi na isiyofaa, aliongeza Bi Flacks, kwa sababu wanakabiliwa na  ""changamoto za kupata suluhisho madhubuti, kama vile fidia"". Wakati Al Jazeera inasema ni huru, inafadhiliwa na Emir wa Qatar na waandishi wake wa habari hawaripoti kila nyanja ya serikali. Sheria za mitaa pia huzuia uhuru wa kujieleza. Wafanyikazi wanasema wana imani kidogo kwamba madai hayo yatasababisha mabadiliko katika shirika la Al Jazeera, ambapo wanashutumu wakuu kwa kutochukua hatua kwa miaka. ""Usimamizi na ofisi ya Raslimali watu hakika walijua kuhusu suala la Kamahl Santamaria,"" alisema Katie Turner, mhariri wa zamani wa habari katika Al Jazeera huko Doha. Hakuwahi kulengwa lakini amekuwa akiongea kuhusu kile alichokishuhudia huko Al Jazeera. Ofisi ya Raslimali watu ya Al Jazeera ilikuwa imepokea malalamiko ya unyanyasaji katika chumba cha habari, kulingana na yeye. Wakati wa mahojiano yake ya kuondoka, aliposita kabla ya kumtaja Bw Santamaria, anasema mkuu wa HR aliuliza ikiwa ni kiongozi mwingine mkuu. ""Ni wakati huo ndipo nilipogundua kuwa kulikuwa na shida kubwa,"" anaongeza. BBC imeona barua pepe kutoka mwaka 2016 ikiashiria unyanyasaji wa kijinsia, uonevu, upendeleo na tabia mbaya - iliyotumwa kwa mhariri wa habari, ambaye sasa ni meneja mkuu. Alijibu akisema angeichukua juu zaidi, na kuongeza ""Natumai itafika kwa Sheikh,"" akimaanisha uongozi wa juu. Lakini wafanyakazi wasiopungua 10 waliiambia BBC mkurugenzi wa habari alikuwa anajua, na waliendelea kumpa Bw Santamaria fursa ya kuendelea kutangaza. Wafanyikazi ambao BBC ilizungumza nao wanasema kwamba mameneja wakuu hawakuwa na vifaa vya kutosha kukabiliana na uonevu na unyanyasaji, na kwamba sera ya HR haikuwa wazi. David anasema alipolalamikia uonevu na unyanyasaji katika chumba cha habari, aliambiwa uongozi ulichunguza malalamiko yake, na hatimaye kumhamisha mshtakiwa katika idara tofauti, pamoja na majukumu yake yote kama kawaida. ""Ni wakati tu nilipojiuzulu na kuwa na mahojiano ya kuondoka ndipo niligundua HR haikuwa imehusika katika mchakato huo,"" David alisema. Kujibu ombi la BBC la kutoa maoni, Al Jazeera ilisema: ""Sera zetu za kupinga unyanyasaji ziko wazi, pana, na ni kwa wafanyikazi wote. Kama inavyoonekana katika visa kadhaa vya hivi karibuni, kila malalamiko rasmi ya wafanyikazi wetu yanazingatiwa kwa uzito mkubwa na hatua stahiki zilizochukuliwa baada ya uchunguzi wa kina wa madai yanayotolewa."" Waathiriwa wanasema kupuuzwa kwa sera, ""utamaduni wa kusamehe"" na ulinzi wa ""watu wanaochukuliwa kuwa juu ya sheria"" ni jambo la kukatisha tamaa sana mnamo mwaka 2022 - haswa katika chumba cha habari cha kimataifa kama cha Al Jazeera, na haswa kufuatia harakati za vuguvugu #MeToo movement, mtandao uliiripoti hilo kwa upana. ""Mnamo mwaka 2022, kuna kikomo cha juu cha kile wasimamizi wakuu wanaweza kujiepusha nacho,"" mfanyakazi wa sasa alisema. ""Katika shirika la Al Jazeera, hakuna kikomo cha juu.""  Majina ya waathiriwa wote yamebadilishwa kwa ombi ili kulinda utambulisho wao."	https://www.bbc.com/swahili/articles/cw0660717lno
health	Sababu za Familia ya Magdalena kuficha maradhi ya Fibroids	Mwogeleaji Magdalena Moshi ambaye amewakilisha Tanzania mara tatu kwenye michezo ya Olimpiki anataka  utamaduni wa kukaa kimya kuhusu maswala ya afya ya uzazi barani Afrika ukomeshwe. Hii ni baada ya kufanyiwa upasuaji wa dharura ambapo alitolewa kilo 3.7 za uvimbe kwenye mfuko wa uzazi, yaani fibroids. Ni baada ya matitabu tu Magdalena, 32, aliweza kugundua maradhi hayo yamewaathiri wanawake wengine katika familia na hata kusababisha vifo lakini hakufahamishwa kwa sababu ni mwiko katika jamii yao kuzungumzia wazi maswala ya afya ya uzazi. BBC Michezo Afrika ilimtembelea Magdalena mjini Adelaide, Australia anakoishi kusikia hadithi yake.	https://www.bbc.com/swahili/habari-62903620
politics	Iran yakamata meli ya Uingereza eneo la Ghuba	Kutakuwa na 'madhara makubwa''ikiwa Iran haitaachia meli ya mafuta ya uingereza wanayoishikilia, Waziri wa mambo ya kigeni Jeremy Aunt ameeleza. Wamililiki wa meli ya Stena Impero wanasema kwamba wameshindwa kufanya mawasiliano na meli hiyo. Kamati ya dharura ya serikali hiyo, Cobra, inakutana kwa ajili ya kuzungumzia jambo hilo. Bwana Hunt amesema kitendo hicho ''hakikubaliwi kabisa. ''Tunajua wazi kuwa hali hii haitakuwa rahisi kuitatua, kutakuwa na madhara makubwa,'' alisema. Iran yatangaza kukiuka mkataba wa nyukilia Marekani kubuni jeshi la nchi washirika kulinda maji ya Ghuba ''Hatuangalii suluhu ya kijeshi. Tunatafuta suluhu ya kidiplomasia kutatua hali hii, lakini tunajua tunapaswa kushughulikia.'' Amesema wafanyakazi ndani ya meli walikuwa wa mataifa tofauti tofauti lakini hakuna raia wa Uingereza aliyekuwa akifahamika kuwa ndani ya chombo hicho. Chombo cha kampuni ya Stena Impero kilikuwa kikisafiri majini kikiwa na bendera ya Uingereza na kusajiliwa London. ''Balozi wetu mjini Tehran anfanya mawasiliano na wizara ya mambo ya kigeni wa Iran kutatua hali hii na tunafanya kazi kwa karibu na washirika wetu wa kimataifa,'' alisema. Tukio hili limefanyika wakati kukiwa na mvutano kati ya Uingereza, Marekani na Iran. Jeshi limesema meli hiyo imekamatwa kwa kuvunja kwa sheria tatu: kuzima GPS; kuingia kwenye mpaka kupitia njia ya kutokea badala ya kuingilia; na kupuuza maonyo. Taarifa zinasema hakuna taarifa zozote kuhusu majeruhi na usalama wa wafanyakazi  ni jambo la kwanza kwa wamiliki na mameneja. Tarehe 9 mwezi Julai, Uingereza ilieleza tishio la usalama katika maji ya Iran kwenye Ghuba ni ''kubwa''. Wakati huohuo, Marekani imedai kuwa imedungua ndege isiyo na rubani kwenye Ghuba, baada ya Iran kushambulia ndege isiyo na rubani katika eneo hilo mwezi Juni. Raisi wa Marekani Donald Trump amesema atazungumza na Uingereza kufuatia madai kuwa Iran imeikamata meli iliyosajiliwa nchini Uingereza. Iran imekuwa ikishutumiwa na Marekani kufanya mashambulizi dhidi ya meli katika maeneo muhimu ya usafirishaji tangu mwezi Mei. Tehran imekana shutuma zote. Mzozo kati ya Marekani na Iran umeshika kasi tangu Marekani ilipoongeza vikwazo dhidi ya Iran baada ya kuamua kujitoa kwenye mkataba wa nyukilia wa Iran wa mwaka 2015	https://www.bbc.com/swahili/habari-49054369
entertainment	Cecilia Wangari : Ajuza wa miaka 82 ambaye ni fundi stadi wa redio za magari Kenya	Cecilia Wangari au (Shosh) kama vile wengi wanavyomfahamu ni bibi wa miaka 82 ambaye amepata umaarufu kwa haraka hasa mjini Nairobi nchini Kenya. Kinyume na bibi wengine walio na umri sawa na wake ambao mara nyingi huishi vijijini wakiwategemea watoto wao au hata wajukuu kuwalisha, kwake Cecilia ni tofauti kabisa. Cecilia ni fundi wa radio za magari! ndio fundi wa redio za magari.	https://www.bbc.com/swahili/habari-45018802
sports	T﻿etesi 5 kubwa za soka Ulaya jioni hii (02/09/2022)	"K﻿ocha wa Arsenal amekiri timu hiyo ilijaribu kadiri ya uwezo wake kumnasa kiungo wa Aston Villa ikashindikana. ""﻿tulijaribu lakini ilishindikana "" ﻿Mitchy Batchuayi ametua leo Fenerbahce ya Uturuki akitokea Chelsea W﻿illiam Carvalho ameongeza mkataba mpya kusalia Real Betis mpaka 2026. J﻿ason Denayer anasakwa na Wolves. Nyota huyo yuko huru kutua timu yoyote kuanzia Julai mwaka huu Mlinzi J﻿an Vertoghen amejiunga na Anderletch   ya nyumbani kwao akitokea Benfica."	https://www.bbc.com/swahili/articles/cn024dxp7kwo
business	Siri za kimkakati na kiuchumi za Taiwan zilivyo muhimu kwa mataifa yenye nguvu	"Mara tu baada ya Spika wa Baraza la Wawakilishi la Marekani Nancy Pelosi kutua Taiwan, maoni ya papo hapo kutoka China yalikuwa kwamba 'wale wanaocheza na moto wataungua.' Pelosi ndiye afisa wa ngazi ya juu zaidi wa Marekani kuzuru kisiwa hicho (Taiwan) katika kipindi cha miaka 25 iliyopita. Alikaa Taiwan kwa chini ya saa 24. China imesema inaiona ziara hiyo kama ukiukaji mkubwa wa mamlaka yake na changamoto kwa kanuni ya 'Sera ya China Moja'. Ikiwa ni kisasi cha kwanza kujibu ziara hiyo, China ilitangaza mazoezi ya kijeshi kuzunguka Taiwan ambayo ni pamoja na utumiaji wa makombora mazito. China inakiona kisiwa hicho (Taiwan) kama jimbo la waasi ambao hivi karibuni au baadaye litaunganishwa tena nchini China, hata ikiwa itabidi kufanywa kwa nguvu. Lakini Taiwan, kwa upande mwingine, inajiona kuwa nchi huru, yenye serikali ya kidemokrasia, licha ya kwamba Taiwan haijawahi kutangaza rasmi uhuru wake kutoka kwa China. Ziara ya Nancy Pelosi imefanyika huku kukiwa na mvutano mkubwa kati ya Washington na Beijing na hali ambayo China imeanzisha mashambulizi kadhaa ya anga na majini kwenye kisiwa hicho kilichopo jirani. Hali hii inatia wasiwasi kwa sababu Taiwan ni mdau mkuu wa kimataifa ambaye hatima yake itaathiri siasa za kimataifa na uchumi. Umuhimu wa Taiwan umechambuliwa hapa chini. Kisiwa hiki kipo kilomita 120 hivi kutoka pwani ya kusini mashariki mwa bara la China. Ni eneo la bahari ambapo china, nchi ya pili duniani yenye nguvu kiuchumi imependekeza kupanua utawala wake katika miaka ya hivi karibuni. Taiwan haswa ni sehemu ya kile ambacho wataalamu wanakiita 'kisiwa cha kwanza'. Zeno Leoni, mtaalamu wa masuala ya kimataifa, ulinzi na uhusiano wa Sino-West katika Chuo cha King's College London, aliiambia BBC: ""Ni aina ya kizuizi cha kijiografia kinachoanzia kusini mwa Japani kupitia Taiwan na Ufilipino hadi Bahari ya Kusini ya China. huenda Ni dhana ya enzi ya Vita Baridi.' Maeneo katika 'msururu huu wa kwanza wa visiwa' ni washirika wa Marekani na ni muhimu kwa sera yake ya kigeni. ""Yeyote anayecheza na moto ataungua"": Xi Jingpin amuonya Biden kuhusu Taiwan Nancy Pelosi: Kwa nini ziara ya Spika wa bunge la Marekani Taiwan inaikera China? Hakika, China imekiri kuhisi 'imezingirwa' kutoka kwa mtazamo wa kimkakati, anasema Leoni. Iwapo Taiwan ingekuwa sehemu ya China, wataalamu wengi wa nchi za Magharibi wanaamini kuwa China ingekuwa huru kupanua mamlaka yake katika eneo la Pasifiki na kutishia kambi za kijeshi za Marekani kama vile Guam na Hawaii. ""China tayari ina ushawishi mkubwa wa kijeshi katika Bahari ya Kusini ya China, lakini ikiwa pia ina Taiwan, inaweza kuongeza ushawishi wake wa majini na kupata udhibiti kamili wa eneo hilo,"" anasema Leoni. Suala ambalo  huenda likawa na athari katika biashara ya kimataifa.' Anasema kuwa 'Taiwan ni kiungo cha China kujilinda dhidi ya mzozo wowote wa kijeshi katika Bahari ya Kusini na Mashariki. Hata hivyo, China imesisitiza kuwa nia yake katika eneo hilo ni ya amani tu. Uchumi wa Taiwan una umuhimu mkubwa sana. Kuanzia simu mahiri, kompyuta za mkononi, saa na vifaa vya michezo, vifaa vingi vya kielektroniki tunavyotumia kila siku duniani kote hutumia chip zilizotengenezwa Taiwan. Kampuni moja, Taiwan Semiconductor Manufacturing Company (TSMC), inahudumu nusu ya soko la kimataifa katika sekta hii. Katika mwaka wa 2021, TSMC ilikadiriwa kuwa na thamani ya karibu dola bilioni 100. Iwapo Taiwan ingeungana na China, Beijing ingepata udhibiti wa mojawapo ya sekta muhimu zaidi duniani. ""Baadhi ya wachambuzi wanasema kuwa China ipo nyuma katika maendeleo ya chip na vifaa maalum vya kompyuta na itachukua takriban miaka 20,"" Leoni anasema. Hii ni moja ya udhaifu wake na hatua nyingine ya mvutano.' Ikiwa China itafanikiwa kuvipata vitu hivi kutoka  kwa Taiwan, kutakua na matokeo makubwa sana ndani ya siku za hivi karibuni. ""China na Marekani zinashindana kuendeleza teknolojia hizi,"" anasema Leoni. Ikiwa vifaa hivi maalum vya Taiwan vitaangukia mikononi mwa Wachina, nchi za Magharibi zinaweza kupoteza nafasi yake kuzipata, na watalazimika kuzalisha wanazohitaji wenyewe, na bei zitapanda sana. Huu ni mwelekeo ambao unaweza kuendelezwa katika tasnia nyingine pia hadi Magharibi itakapokuza minyororo mingine ya usambazaji na uwezo wa uzalishaji. Vyanzo vya kihistoria vinaonyesha kuwa kisiwa hicho kilikuwa chini ya udhibiti wa Wachina katika karne ya 17 wakati nasaba ya Qing ilipochukua utawala wake. Kisha mwaka wa 1895, baada ya kushindwa katika Vita vya Kwanza vya Sino-Kijapani, walikabidhi kisiwa hicho kwa Japani. Baada ya Japan kushindwa katika Vita vya pili vya dunia, China iliikalia tena Taiwan mwaka 1945. Lakini vita vya wenyewe kwa wenyewe vilizuka katika ardhi ya China kati ya vikosi tawala vya Nationalist vikiongozwa na Chiang Kai-shek na Chama cha Kikomunisti cha Mao Zedong. Wakomunisti walishinda mwaka 1949 na kuchukua udhibiti wa Beijing. Chiang na wajumbe waliosalia wa serikali yake ya Kuomintang (KMT) walikimbilia kisiwa cha Taiwan mapema mwaka wa 1949 na kutangaza 'Jamhuri ya Uchina' katika eneo hilo, wakidai kwamba bado walikuwa serikali halali. Takriban watu hawa milioni 1.5, wanaoitwa Wachina wa bara, walitawala siasa za Taiwan kwa miaka kadhaa ingawa walikuwa asilimia 14 tu ya idadi ya watu. Baada ya kurithi utawala sambamba na kufahamu ukweli na shinikizo kutoka kwa jamii inayoipinga serikali na harakati changa ya kidemokrasia, mtoto wa Chiang Chiang Ching-kuo aliruhusu mchakato wa kidemokrasia kustawi katika kisiwa hicho. China hutumia historia kusema kwamba Taiwan ilikuwa mkoa wa Uchina, lakini WaTaiwan wengi pia wanatumia historia kudai kwamba hawakuwahi kuwa sehemu ya serikali ya kisasa ya China, ambayo ilianzishwa mara ya kwanza baada ya mapinduzi ya 1911. Wala Jamhuri ya Watu wa Uchina, iliyoanzishwa na Mao Zedong mnamo 1949. Nchi nyingi za Magharibi ziliitambua Jamhuri ya China iliyoanzishwa na Chiang nchini Taiwan kuwa serikali pekee halali, lakini mwaka 1971, Umoja wa Mataifa ulianzisha uhusiano wa kidiplomasia na Jamhuri ya Watu wa China mjini Beijing. Tangu wakati huo, idadi ya nchi zinazoitambua serikali ya Taipei imepungua hadi 15 pekee. Nyingi ya nchi hizi ziko Amerika Kusini na eneo la Karibea ambako serikali hii inaungwa mkono zaidi. Kwa kuzingatia pengo kubwa kati ya misimamo ya China na Taiwan, nchi nyingi zimetambua hali ya kutatanisha ambayo Taiwan inakaribia kuwa na sifa ya taifa huru, ingawa mfumo wake wa kisheria bado haujafahamika. Nguvu za kijeshi za China ni kubwa maradufu kuliko za Taiwan. Ndio maana baadhi ya wataalam wa nchi za Magharibi wanaamini kwamba Taiwan inaweza kuzuia uvamizi wa Wachina kwa kiasi kidogo sana hadi msaada wa kigeni upatikane. Usaidizi huu unaweza kuwa wa mauzo ya silaha ya Marekani kwa Taiwan. Hadi sasa, sera ya Washington ya 'utata wa kimkakati' haijafahamika iwapo Marekani ingeilinda Tiwan au la katika tukio la shambulio, na kama ni hivyo, ni kwa njia ipi. Kidiplomasia, Marekani kwa sasa inafuata sera ya 'China Moja', ambayo China iko chini ya utawala wa kisheria wa Beijing. Kwa hivyo Marekani ina uhusiano wa kidiplomasia na Beijing badala ya Taipei. Lakini mwezi Mei, Rais wa Marekani Joe Biden inaonekana alisisitiza msimamo huu na kusema kwamba ikiwa ni lazima, ataitetea Taiwan kijeshi."	https://www.bbc.com/swahili/articles/c72d18vgrm3o
technology	Mtoto aliyebuni programu ya mchezo wa kompyuta Tanzania	Ethanman, mtoto shujaa anayeweza kuwaokoa watoto wengine, mbaye amebuni programu ya mchezo wa kompyuta inayobeba uhusika wake mwenyewe. Mtoto huyu mwenye umri wa miaka 8 sasa , alibuni programu hiyo akiwa na miaka 6. Mwandishi wa BBC,Esther Namuhisa ametuandalia taarifa ifuatayo. Video: Eagan Salla	https://www.bbc.com/swahili/habari-42786551
sports	Tetesi za Soka Ulaya Jumamosi 03.09.2022	Paris St-Germain ilimtoa Neymar kwa Manchester City kabla tu ya tarehe ya mwisho ya dirisha la usajili kufungwa - lakini mabingwa hao wa Ligi Kuu ya Uingereza walikataa ofa hiyo ya kumsajili mshambuliaji huyo wa Brazil, 30. (Marca - in Spanish) Manchester United ilishindwa katika ombi la siku ya mwisho la kumsajili mshambuliaji wa Uhispania Raul de Tomas, 27, kutoka Espanyol. (Football Insider) Mshambuliaji wa Uholanzi Cody Gakpo, 23, atatia saini kandarasi mpya kabisa katika klabu ya PSV Eindhoven baada ya kuwindwa na Manchester United, Leeds United na Southampton msimu huu.(Eindhovens Dagblad - in Dutch) Gakpo alidhani anaondoka PSV kwenda Manchester United hadi wiki ya mwisho ya kufungwa kwa dirisha la usajili. (90min) Tottenham walitafuta kumsajili mshambuliaji wa Ivory Coast Wilfried Zaha, 29, kutoka Crystal Palace kabla ya tarehe ya mwisho usajili. (Athletic - subscription required) Leeds United walifanikiwa kumsajili mshambuliaji wa Italia Wilfried Gnonto kwa £4m pekee baada ya kukataa kufikia bei ya FC Zurich ya pauni milioni 7 kwa ajili ya mchezaji huyo mwenye umri wa miaka 18. (Football Insider) Rais wa Las Palmas Miguel Angel Ramirez anasema alikataa ofa ya euro 25m (£21.6m) kwa mshambuliaji wa Uhispania Alberto Moleiro, 18, ambaye alihusishwa na Barcelona na Manchester City mapema msimu huu. (Marca - in Spanish) Mkurugenzi wa kandanda wa Manchester United John Murtough amekubali klabu hiyo ingeachana na mazungumzo ya kumsajili kiungo wa kati wa Uholanzi Frenkie de Jong, 25, kutoka Barcelona mapema zaidi kuliko walivyofanya. (ESPN, via Express) Bodi ya Manchester United ilipiga kura ya turufu kwa winga wa Chelsea kutoka Morocco Hakim Ziyech, 29. (Manchester Evening News) Newcastle na Aston Villa waliwasiliana na Tottenham siku ya mwisho kuhusu kumsajili kiungo wa kati wa Brazil Lucas Moura, 30. (Fabrizio Romano). Winga wa Uhispania Bryan Gil, 21, amedokeza kuwa hana furaha Tottenham baada ya uhamisho wa pili wa mkopo kwenda Valencia kutofanikiwa siku ya mwisho ya usajili huku Spurs wakishindwa kupata mbadala wake. (Sun) Kocha wa Atletico Madrid Diego Simeone anakiri kuwa anafuata maagizo ya klabu kwa kumtumia mshambuliaji wa Ufaransa Antoine Griezmann kidogo ili kuepuka kuanzisha kipengele cha euro 40m (£34.5m) katika mkataba huo ambao ulimfanya mchezaji huyo wa miaka 31 kurudi kwa mkopo kutoka Barcelona. (Sport - in Spanish) Chelsea wanatazamia kumpa kandarasi mpya beki wa Uingereza Reece James, 22, na mshambuliaji wa Uingereza Mason Mount, 23. (90min).	https://www.bbc.com/swahili/articles/cmmj118vg25o
sports	Tetesi kubwa tano za soka Ulaya jioni hii (22.08.2022)	Arsenal inafanya mazungumzo na Wolves kwa ajili ya winga wake mreno Pedro Neto. \n\nMazungumzo yameanza mwenzi mmoja uliopita Wolves wanataka £50mil wakati Arsenal wanataka kutoa 35mil (The AthleticUK) W﻿olves yenyewe inasaka mshambuliaji na tayari inafanya mazungumzo na Klabu ya Stuttgart ya Ujerumani kumnasa Sasa Kalajdzic. Maslahi binafsi sio tatizo, kilichobaki ni vilabu kukubaliana ada (Fabrizio) Manchester inaendelea na mazungumzo ya kina na wakala wa winga wa Ajax, Anthony kuhusu utata wa uhamisho wake kwenda Old Trafford. \n\nMbrazil huyo anamgomo baridi kwenye klabu yake ya Ajax akishinikiza kujiunga na Manchester United. Ajax imeshakataa ofa kadhaa za United. (The Sun) U﻿nited pia inatarajiwa kukataa ofa ya Chelsea kwa ajili ya mlinzi wake Harry Maguire. Juma hili Chelsea imeomba taarifa za upatikanaji wa Mlinzi huyo aliyeigharimu United £80mil akitokea Leicester misimu mitatu ya nyuma. (The Sun Football) N﻿ewcastle inatarajia kurejea na ofa mpya kwa ajili ya nyota wa Watford Joao Pedro. Ofa ya kwanza ya £17.5mil imekataliwa na Watford. (Dharmesh sheth/Skysport)	https://www.bbc.com/swahili/articles/cyd4rnv3ppeo
politics	Afrika Kusini: Nchi ambayo iliharibu silaha zake za nyuklia	Mnamo Machi 24, 1993, aliyekuwa rais wa Afrika Kusini wakati huo Frederick William de Klerk alithibitisha kile ambacho kilikuwa kilikuwa uvumi kwa miaka kadhaa. Aliambia ulimwengu kwa nchi yake ilikuwa ikifanyia kazi mradi  wa kisiri  na ilikuwa inamiliki silaha za nyuklia. Katika hotuba iliyotolewa Bungeni, Rais aliambia nchi na ulimwengu kuwa Afrika Kusini imeunda mabomu sita ya atomiki. Pia alikariri kuwa mabomu hayo yameharibiwa na kwamba mpango wa nyuklia wa nchi hiyo umesimamishwa kabisa kwa mahitaji ya kijeshi. Afrika Kusini ikawa sehemu ya NPT (Mkataba wa Kuzuia Uenezaji wa Nyuklia) wa Umoja wa Mataifa mnamo Julai 1991. De Klerk pia alipatia shirika la nyuklia la Umoja wa Mataifa (IAEA) kibali cha kufika eneo la nyuklia ili kuchunguza madai yake. Alisema shirika hilo linaweza kutembelea maeneo yote ya nyuklia nchini Afrika Kusini ili kuthibitisha madai yao. Pia unaweza kusoma:- Kutokana na tangazo hilo, de Klerk aliijumuisha Afrika Kusini  katika makundi machache ya nchi ambazo ziliunda silaha za nyuklia. Pia, Afrika Kusini ikawa nchi pekee iliyoacha kabisa silaha za nyuklia kabla ya kuwa sehemu ya mkataba wa NPT. Katika miaka ya 1990, Ukraine pia ilikubali kuharibu silaha zake za nyuklia. Lakini silaha hizo zilirithiwa na Muungano wa zamani wa Kisovieti. Lakini swali ni je, Afrika Kusini ilitengeneza vipi mabomu ya atomiki na kwa nini iliamua kuyaangamiza? Afrika Kusini ilianzisha Bodi ya Nishati ya Atomiki kwa kutunga sheria mwaka wa 1948. Madhumuni yake yalikuwa kuchunguza uwezekano wa nishati ya nyuklia. Mapema miaka ya 1960, Afrika Kusini ilianza shughuli za utafiti na maendeleo, na kiwanda cha nyuklia cha Pelindaba kilianzishwa takriban kilomita 40 kutoka mji mkuu, Pretoria. Katika awamu hiyo ya kwanza ya mpango wa nyuklia lengo lilikuwa la amani. Afrika Kusini pia ina akiba ya madini ya uranium. Kazi pia ilianzishwa  kutafuta njia za kurutubisha madini hiyo muhimu. Teknolojia ya urutubishaji wa Uranium ni muhimu katika uundaji wa silaha za nyuklia. Pia unaweza kusoma:- Baada ya kutiwa moyo na mafanikio ya awali katika miaka ya 1960, serikali ilianzisha mtambo wa majaribio kufanya kazi kwa kiwango cha viwanda. Mnamo 1970, Waziri Mkuu wa wakati huo BJ Vorster aliarifu Bunge kuhusu mipango hiyo na kusema kwamba mpango wa nyuklia wa nchi hiyo ulikuwa kwa madhumuni ya amani. Afrika Kusini ilikuwa na akiba kubwa ya uranium na ilikuwa ikielewa kuwa faida za kiuchumi zingeweza kufikiwa kutokana na urani iliyorutubishwa katika siku zijazo. Kutokana na hilo, nchi pia ilianza kuchunguza uwezekano wa kutengeneza vilipuzi vya nyuklia kwa madhumuni ya kiraia. Mwaka 1974, baada ya kugundua kwamba mafanikio yanaweza kupatikana katika kutengeneza silaha, serikali iliidhinisha mradi huo wa siri. Hata hivyo, mipango huo uligeuka kuwa utengenezaji wa silaha za nyuklia kwa madhumuni ya kijeshi. Nini kilitokea? Ulinzi wa silaha Kama alivyosema de Klerk  katika hotuba yake ya 1993, uamuzi wa Afrika Kusini wa kutengeneza silaha za nyuklia ulianza mnamo 1974. Hii ilitokana na tishio lililoletwa na upanuzi wa vikosi vya Soviet huko Afrika Kusini. Hali ya wasiwasi ililiyotokana na mkataba wa Warsa, shirika la nchi zenye mtazamo wa kikomunisti, pia ilikuwa chanzo cha Afrika Kusini kuunda silaha za nyuklia. Kubadilika kwa hali ya usalama barani Afrika pia kuliathiri uamuzi wa Afrika Kusini. Idadi ya vikosi vya Cuba nchini Angola ilikuwa ikiongezeka. Afrika Kusini ilihisi kuwa inahitaji silaha ya kinga. Nchi ilitengwa katika ngazi ya kimataifa pia. Rais aliliambia bunge kuwa nchi yake haiwezi kutegemea misaada kutoka nje iwapo kutatokea shambulio. Afrika Kusini pia ilitengwa kimataifa kwa sababu ya sera yake ya ubaguzi wa rangi na ilikuwa ikipigwa marufuku kununua silaha. Marekani ilizuia ubadilishanaji wa taarifa za silaha za nyuklia na Afrika Kusini. Mnamo 1978, Marekani ilipitisha sheria ambayo teknolojia ya nyuklia haiwezi kutolewa kwa nchi ambazo hazikuwa sehemu ya NPT (Mkataba wa Kuzuia Uenezaji). Hatari iliyofichwa Wakati wa Vita Baridi , ulimwengu uligawanyika mara mbili na Afrika Kusini haikuungwa mkono na Afrika Kusini haikuungwa mkono na mojawapo ya mataifa makubwa mawili ya zama hizo, Marekani na Urusi. Mwaka 1977, wakati Afrika Kusini ilipojiandaa kwa majaribio ya kisiri ya silaha zake za nyuklia, Marekani na Muungano wa Kisovieti uliikomesha. Katika mazingira haya, serikali ya Afrika Kusini ilifikia uamuzi kwamba inapaswa kutengeneza bomu la atomiki kwa usalama wake, na Aprili 1978, serikali ya Afrika Kusini ilipitisha mkakati wa hatua tatu wa kuzuia nyuklia. Cha kwanza kati ya haya ilikuwa ni kuweka mashaka juu ya uwezo wa nyuklia wa nchi, yaani, haipaswi kukubaliwa au kukataliwa. Awamu ya pili ilikuwa itekelezwe wakati kulikuwa na tishio dhidi ya Afrika Kusini. Katika mazingira hayo, iliamuliwa kuwa nchi yenye nguvu kama Marekani ingeambiwa faraghani kwamba Afrika Kusini ina silaha za nyuklia. Hii ingesaidia kimataifa kumaliza tishio hilo. Ikiwa tishio hili halitaisha, iliamuliwa kuwa Afrika Kusini ingekubali hadharani kuwa ina silaha za nyuklia. Wakati huo huo, iliamuliwa pia kwamba bomu hilo lingejaribiwa kisiri. Hata hivyo, iliamuliwa kuwa Afrika Kusini haitatumia bomu kwa fujo kwani inaweza kusababisha athari kubwa ya kimataifa. Ili kutekeleza mkakati huu, Afrika Kusini ililazimika kutengeneza angalau mabomu saba ya atomiki. La kwanza liliundwa mwaka 1982. Lakini la saba halikuwahi kutengenezwa. Kiuhalisia, mkakati huo wa Afrika kusini haukuendelea zaidi ya awamu ya kwanza. Inakadiriwa kuwa mabomu haya yalikuwa na uwezo sawa na mabomu yaliyorushwa na Marekani huko Hiroshima na Nagasaki nchini Japan na yalipaswa kurushwa kutoka kwa ndege. Silaha za kujiangamiza Lakini kwa nini Afrika Kusini iliamua kuharibu mabomu yake ya atomiki? Kulingana na Rais de Klerk, sababu zilifichwa kutokana na hali ya kisiasa za kimataifa ya miaka ya 1980. Katika hotuba yake bungeni, alitaja usitishaji vita nchini Angola, kuondolewa kwa wanajeshi 50,000 wa Cuba kutoka Angola na makubaliano ya pande tatu za uhuru wa Namibia. Kando na hayo, pia alitaja kuanguka kwa Ukuta wa Berlin, kumalizika kwa Vita Baridi na kuvunjika kwa Muungano wa  Kisovieti.	https://www.bbc.com/swahili/habari-59747315
health	Waridi wa BBC: 'Kwanini Lucy Mwikali alificha siri ya kubakwa zaidi ya mara 30'	"Lucy Mwikali ni mwanamke ambaye alilazimishwa kufahamu mambo yaliozidi umri wake wa miaka 12 kwa kupotoshwa kwenye  masuala ya ngono ya lazima. Na alipofikisha umri wa miaka kumi na mbili, alibakwa na mtu aliyemtambua na kumuona kama baba yake . ""Mara yangu ya kwanza  nilibakwa na mtu ambaye nilimuona kama baba, mimi na ndugu zangu tulillelewa na mama peke yake , kwa hivyo huyu mtu nilimpenda na kumuheshimu kama baba yangu mzazi . Nilisoma na  binti wa  mzee huyo na kwa hivyo kila mara nilijikuta tukiwa pamoja hata katika mazingira ya kwao nyumbani"" anakumbuka Lucy Mwikali. Lucy Mwikali mwenye umri wa miaka 43 bado anakumbuka siku ya kwanza alipoingiliwa kimwili kwa lazima . Anasimulia kwa simanzi jinsi safari yake ya kurejea nyumbani baada ya kusaga unga wa mahindi ilivyomtumbukiza kwenye matata makubwa , ambayo yaliendeleza msururu wa kubakwa mara kwa mara katika maisha yake ya utotoni hadi alipotimiza umri wa mtu mzima . ""Ilikuwa majira ya jioni na ilibidi nipitie barabara ambayo ilikuwa na vichaka vichaka , kutoka sokoni hadi kufika kwetu kuna mto na nilipokuwa nikivuka mto huo nilikutana na yule mzee ambaye nilikuwa namuona kama baba - alinishurutisha nitembee naye hadi shambani kwake kwa kisingizio cha kunipa mihogo na maembe nipeleke nyumbani kwetu . Mara ghafla alinikaba koo kwa nguvu huku akiniambia kuwa iwapo ningejaribu kupiga mayowe au kusema chochote angeniuwa papo hapo alianza  kunibaka "" anakumbu ka Mwikali . Mwikali anasema kuwa ni uchungu ambao ulimuumiza sana ikiwa mara yake ya kwanza kufanya tendo hilo ovu  , lililpomuwacha na kumbukumbu nyingi. Kuanzia hapo maisha yake  yalichukua mkondo mpya  na baada ya tendo hilo alifika nyumbani kwao akiwa amechelewa . Anakumbuka kwamba unga aliokuwa ameenda kuusaga ulikuwa umemwagika na  kwa kuwa ilikuwa muda wa usiku hakuna mtu aliyeshughulika kujua ni kipi ambacho kilisababisha yeye kuchelewa kurudi nyumbani. Mama yake alikuwa anafanya biashara ya kuuza sokoni hivyo basi alikuwa akirudi nyumbani kuchelewa . Mwikali alifika nyumbani na majeraha katika sehemu zake za siri pamoja na maumivu moyoni mwake . Bila kuzungumza na mtu yeyote alielekea kulala, jamii yake isijue mabaya yaliomkabilia mtoto wao . Kwa kipindi cha wiki mmoja msichana  huyo aliamua kutotoka ya chumba chake . Alimueleza mama yake kuwa alikuwa anaumwa na kichwa. ""Nilikuwa naogopa kusema chochote , kila wakati nilikumbuka tishio kutoka kwa mzee aliyenibaka la kuniuwa na nikaamua ninyamaze , tangu wakati huo nilianza kuwa msichana muoga ambaye hakuwa anajiamini hata kidogo"" anakumbuka Mwikali "" Akiwa na kati ya miaka 14-15 alisafiri na kwenda kuishi na shangazi yake , akiwa kama kijakazi  . Kisa cha pili cha kubakwa kilifanywa na mume wa shangazi yake. ""Shangazi yangu alikuwa anaondoka kuelekea kazini alfajiri , mimi nilikuwa nabaki nyumbani na mtoto wao mdogo , naye mume wake alikuwa anaondoka baadaye , siku moja nadhani alimfinya mtoto wake wakiwa chumbani na aliniita ili nimchukue . ''Katika pilikapilka za kujaribu kumpakata mtoto , yule bwana alinishika kwa nguvu na papo hapo kunibaka ""anasimulia. Ni kisa kilichomuacha na machungu mengi , kiasi cha yeye kujaribu kujitoa uhai wake . Mwanadada huyu anasema kuwa alipojaribu kumweleza shangazi yake kilichojiri  alinyamazishwa. Mwikali anasema kuwa mtukio ya ubakaji katika maisha yake yaliendelea . Kati ya miaka 12-17 , Mwikali anasema kuwa wanaume kati ya 7-9 waliwahi kumbaka baadhi yao walimfanyia kitendo hicho mara kwa mara. Mwikali anaamini kuwa katika maisha yake ya utotoni alibakwa zaidi ya mara 30 . Akiwa na miaka 17 alipokuwa akiishi  katika kitongoji kimoja mjini Nairobi , yeye na rafiki yake wa kike walikuwa wanarejea nyumbani baada ya harakati za siku . Walikutana na wanaume watatu ambao waliwaandama . Tukio hili  Mwikali anasema liilimtia uoga mno kwani wanaume hawa waliwatishia kwa visu , waliwaelekeza kwenye sehemu moja iliokuwa na kichaka ambapo wanaume hao walimbaka kwa zamu . Anasema baada ya tukio hilo alijaribu kila njia kujitoa uhai wake kwa kukosa dhamana ya maisha yake lakini bado ilishindikana na aliokolewa na wasamaria wema akiwa kwenye harakati za kutekeleza tendo hilo. Mara kwa mara alikuwa akijiuliza ni kwanini yeye amekuwa muathiriwa wa ubakaji wa kila mara ? Ndio swali lililojiriudia katika fikra zake mara kwa mara . Ila hakuwa na ujasiri wa kujitokeza kuzungumzia matukio hayo . Ni siri alioiweka kwa miaka mingi na anasema kuwa hadi kipindi ambacho mama yake mzazi aliaga dunia hakufahamu kuwa binti yake alikuwa amebakwa zaidi ya mara 30. Kimya hiki Mwikali anasema kilisababishwa na hali ya aibu uoga na hali ya kujidunisha . Alianza kupata matibabu yaliomshirikisha mwanasaikolojia na pia kupewa ushauri nasaha kwasababu ya machungu mengi  aliokuwa ameyabeba tangu akiwa na umri wa miaka 12 . Mwanadada huyu anasema kuwa watu wa jamii yake hawakuwa wanafahamu kuwa alikuwa amebakwa mara kwa mara. Anasema kwamba mama yake marehemu aliaga dunia kabla ya kumfahamishwa kwamba binti yake alikuwa muathiriwa wa ubakaji . ""Sikuwa nimewahi kuzungumzia siri ya kubakwa na ni jambo ambalo lilinifanya kujawa na hasira pamoja na uchungu mwingi wa ndani""anaongezea Kwa mwanadada huyu imekuwa ni safari ndefu mno ya kujikubali na vilevile kuwaamini wanaume, na kutofautisha hulka za wanaume ambao ni wabakaji na wanaume ambao ni wazuri Kwasasa Lucy Mwikali kando na kuwa mtoa nasaha na mwanaharakati anayepigania haki za wasichana haswa kuhusu sheria dhidi ya ubakaji, yeye pia ni muimbaji wa nyimbo za injili ."	https://www.bbc.com/swahili/habari-55902664
politics	Sudan kuwashtaki maafisa wa jeshi waliotekeleza uhalifu dhidi ya binaadamu	Maafisa wa jeshi wanane watashtakiwa nchini Sudan kwa makosa ya uhalifu dhidi ya binaadamu, wakidaiwa kushiriki vitendo vya mauaji ya waandamanaji tarehe 3 mwezi Juni. Waendesha mashtaka wa serikali walitangaza hatua hiyo baada ya kufanyia uchunguzi vitendo vya mauaji, baada ya watu takribani watu 87 kupoteza maisha mjini Khartoum. Wanaharakati wapinzani wanasema kuwa idadi ya waliopoteza maisha inakaribia 130. Waandamanaji waliuawa mwezi Juni baada ya vikosi vya usalama kuwafyatulia risasi waandamanaji waliokuwa wakilitaka jeshi kukabidhi madaraka kwa raia. Kwa sheria ya kijeshi ya Sudan, hukumu ya uhalifu dhidi ya binaadamu ni adhabu ya kifo. Mamluki katili wanaotawala nchi kwa dhahabu Jeshi la Sudan lasaini makubaliano ya kugawana uongozi na upinzani Fath al -Rahman Saeed, alikuwa kiongozi wa kamati aliyeteuliwa kuchunguza vitendo vya mauaji, hakutaja majina ya maafisa wanaoshutumiwa kutekeleza vitendo hivyo. Aliwaambia waandishi wa habari kuwa maafisa watatu walikiuka amri kwa kupeleka vikosi vya usalama kwenye eneo ambalo waandamanaji walikuwa wamepiga kambi nje ya jengo la wizara ya ulinzi. Vikosi vya usalama ''vilivunja sheria na kuingia kwenye eneo hilo'', alinukuliwa na shirika la habari la Ufaransa  akisema ''Waliondoa vizuizi, wakafyatua gesi ya kutoa machozi kisha kufyatua risasi hovyo hovyo na kusababisha watu kupotea maisha na wengine kujeruhiwa, pia maturubai yao yaliungua moto.'' Mwenyekiti wa kamati pia ametetea uamuzi wa kusambarataisha makundi ya watu kwenye eneo jingine akisema: ''Baadhi ya watu waliunda mkusanyiko kwa ajili ya kutekeleza vitendo vya uvunjaji sheria. ''Hali hiyo ilisababisha tishio la kiusalama, hali iliyolazimu mamlaka kuchukua hatua.'' Idadi yaa waliopoteza maisha imedaiwa kuwa 87 huku wengine 168 walijeruhiwa. Athari gani zilizojitokeza baada ya mauaji ya tarehe 3 mwezi Juni? Kulikuwa na hali ya taharuki miongoni mwa wapinzani, ambao walikuwa wamepiga kambi nje kwa miezi kadhaa na maandamano yaliyomuondoa madarakani raisi Omar al- Bashir mwezi Aprili Hatahivyo, maelfu ya waandamanaji walirejea mitaani majuma machache baadae baada ya kung'oka kwa utawala wa Bashir. Maandamano hayo makubwa yaliwafanya majenerali kurejea mazungumzo kuhusu kugawana madaraka. Hatimaye pande mbili zilikubaliana. Siku ya Jumamosi, waandamanaji kadhaa waliimba nyimbo zenye maneno ya kuonyesha kutokubaliana na kamati ya uchunguzi katika wilaya ya Burri mjini Khartoum, mashuhuda waliliambia shirika la habari la Reuters. Magurudumuuu yalichomwa moto na waandamanaji hao.	https://www.bbc.com/swahili/habari-49140641
politics	Spika wa bunge Justin Muturi asema haiwezekani kuvunjwa bunge Kenya	"Jaji mkuu nchini Kenya David Maraga amemtaka rais Uhuru Kenyatta kulivunja bunge kwasababu halina wabunge wanawake wa kutosha . Katika barua kwa rais Kenyatta , jaji huyo alisema kwamba kushindwa kuwa na wabunge wengi wa kike ni ukiukaji wa katiba  na ubaguzi dhidi ya wanawake. Katiba inasema kwamba jinsia moja haiwezi kudhibiti zaidi ya thuluthi mbili ya viti vya bunge. Hatahivyo wanawake wana viti vichache ikilinganishwa na viti 116 vinavyohitajika katika bunge hilo la wabunge 350. ''Bunge limefeli ama kupuuza sheria zinazohitajika kuidhinisha sheria hiyo ya jinsia , licha ya maagizo manne ya mahakama'' , alisema jaji Maraga. Kisheria alitarajiwa kumshauri  rais  kulivunja bunge , aliongezea. ''Wacha tuhisi maumivu iwapo ni lazima'', alisema Lakini akimjibu, Spika wa bunge Justin Muturi  alisema kwamba kuvunjwa kwa bunge ni chaguo lisilowezekana . Katiba mpya  ya Kenya ilizinduliwa 2010, na sheria ya jinsia kuhusu thuluthi mbili ilifaa kuidhinishwa baada ya miaka mitano. Huku kukiwa kumekuwa na mjadala kuhusu suala hilo, bunge  hilo lenye wanaume wengi halijapata mbinu ya kupata wanawake wengi bungeni , huku baadhi ya wabunge hao wakihoji dhidi ya kubuni viti vingi hususan vya wanawake  na badala yake kuwataka wanawake kuingia katika kinyang'anyiro cha kuwania ubunge mashinani. '' hatuwezi kusahau kuhusu changamoto zinazotukabili tunapojaribu kuidhinisha suala hili na kuligeuza bunge kuwa eneo la kupigana  kutokana na jinsia, alisema katika taarifa siku ya Jumatatu. Jaji Maraga alisema kwamba bunge la 10 halikuwa na muda wa kutosha kuidhinisha sheria inayohitajika kuhalalisha sheria hiyo ya jinsia. Kulingana na Maraga , mahakama ya upeo chini ya aliyekuwa jaji mkuu Willy Mutunga aliagiza bunge kuidhinisha sheria hiyo kufikia tarehe 27 Agosti 2015. Jaji huyo alisema kwamba pingamizi kadhaa ziliwasilishwa mahakamani zikilitaka bunge kuidhinisha sheria hiyo. ''Hatahivyo Bunge lilishindwa kuidhinisha miswada iliowasilishwa mbele yake''. Maraga aliongezea kwamba sheria hiyo ya jinsia inazuia aina yoyote ya ubaguzi  katika uteuzi na uchaguzi nchini kulingana na jinsia. ""Wanawake na wanaume wana haki ya fursa sawa , kiuchumi, kitamaduni na kijamii."""	https://www.bbc.com/swahili/habari-54232149
entertainment	Muigizaji nyota, muhusika katika filamu ya Queen of Katwe Nikita Pearl Waligwa ameaga dunia	Muigizaji wa kike aliyekuwa mmoja wa wahusika katika filamu ya Queen of Katwe, iliyoangazia mtu mwerevu kutoka maeneo ya makazi duni ya Uganda, aliekuwa anacheza chess, ameaga dunia akiwa na umri wa miaka 15, kulingana na chombo cha habari cha Uganda. Nikita Pearl Waligwa alikuwa amepatikana na uvimbe kwenye ubongo. Katika filamu ya Queen of Katwe, iliyotoka 2016, iliakisi simulizi ya kweli ya Phiona Mutesi, ambaye alianza kucheza chess akiwa na umri wa miaka 9 licha ya kwamba hakuwa anasoma na akashiriki mashindano hadi kufikia kiwango cha kimataifa. Katika filamu hiyo Lupita Nyong'o aliigiza kama mama yake, huku David Oyelowo akiwa mwalimu wake wa mchezo wa chess. Waligwa aliiigiza kama Gloria, rafiki ya Phiona ambaye alimuelezea sheria za mchezo wa chess. 2016, alipatikana na uvimbe kwenye ubongo na Mira Nair mwelekezi wa filamu ya Queen of Katwe, inasemekana kwamba alitafuta watu kuchangisha pesa ili kumsaidia katika matiba ambayo alipangiwa kupata India, huku daktari wa Uganda akinukuliwa kusema kwamba hawakuwa na vifaa stahiki kwa matibabu yake. Inasemekana kwamba mwaka 2017 alikuwa anaendelea vizuri lakini mwaka jana akapatikana na uvimbe mwingine.	https://www.bbc.com/swahili/habari-51522447
entertainment	Tyler Perry: Tajiri wa Marekani aliyewapa makao Meghan na Harry nyumbani kwake	"Katika mahojiano yao na Oprah Winfrey, Duke na Duchess wa Sussex wamesema wazi kwamba baada ya kusitishwa kwa ufadhili wao na Familia ya Kifalme - tajiri wa Marekani Tyler Perry ndiye aliyewapa hifadhi ya makao na ulinzi katika eneo la California mwaka 2020. Ni mtengenezaji filamu mashuhuri, 51, mchekeshaji, mwigizaji, mzalishaji wa vipindi na mtunzi. Filamu zake na vipindi vya kwenye televisheni ndio chanzo cha kumfanya kuwa mmiliki wa nyumba Marekani hasa miongoni mwa Wamarekani Waafrika. Bwana Perry anafahamika sana kwa filamu zake za Madea alizoandika, akazisimamia, mwelekezi na aliyeshiriki kama mhusika mkuu, mwanamke mzee anayetumia viungo bandia. Mwaka 2015, alijenga studio yake katika kipande cha ardhi cha ekari 330 nje ya eneo la Atlanta, Georga. Mwaka jana alikuwa bilionea, kulingana na jarida la Forbes. Pia aligonga vichwa vya habari miezi michache alipoweka wazi kwamba anapitia changamoto za kimaisha, akitangaza kuwa ameachana na mchumba wake wa muda mrefu, na mama ya mtoto wake mmoja, Gelila Bekele. ""Nina miaka 51, sina mchumba na najiuliza ukurasa wangu wa maisha unaofuata utakuwaje. Haijalishi vile hali itakavyokuwa, nitasimama na Mungu, nitakuwa baba mzuri kadiri ya uwezo wangu, na kujitahidi kwa kila namna!!"" Bwana Perry aliandika katika ukurasa wake wa Instagram. ""Katika dunia yenye huzuni nyingi, tafadhali jitahidi kuwa mzuri!"" Bwana Perry alijitolea kuishi na wanandoa hao - bure - katika moja ya majumba yake ya kifahari na kutuma ulinzi wake walipokuwa wanahama kutoka Canada hadi Los Angeles mwaka 2020, Mwanamfalme Harry na Meghan walisema hivyo katika mahojiano yao maalum na shirika la habari la CBS nchini Marekani Jumapili. Wanandoa hao walisema waliamua kuondoka baada ya eneo la nyumba waliokuwa wanaishi kisiwa cha Vancouver, magharibi mwa Canada kufahamika na watu wengi. ""Hatukuwa na mpango wowote,"" Meghan amesema katika mahijiano. ""Tulihitaji nyumba na [Tyler Perry] alijitolea kutusaidia na maafisa wake wa ulinzi pia na hilo likatupatia fursa ya kupumua na kufikiria hatua tutakayochukua."" ""Wasiwasi mkubwa ulikuwa ni kwamba wakati tuko Canada, katika nyumba ya mtu mwingine, niliarifiwa kwamba ulinzi utaondolewa ndani ya kipindi kifupi,"" Harry amesema. ""Ghafla ikanijia akilini kwamba: 'Nikafikiria kwa haraka, mipaka inaweza kufungwa, ulinzi wetu utaondolewa, na hakuna anayejua hatua ya kufungiwa itaendelea kwa muda gani, dunia inajua tuko wapi, sio salama, na bila shaka tutahitajika kuondoka hapa.'"" Harry na Meghan walisema kwamba baadaye, waliamua kwenda kuishi California, na kununua nyumba Montecito."	https://www.bbc.com/swahili/habari-56330113
religion	Ayman al-Zawahiri: Jinsi shambulizi la Marekani lilivyomuua kiongozi wa al-Qaeda - bila kugusa familia yake	"Zaidi ya saa moja baada ya jua kuchomoza tarehe 31 Julai, mkuu wa muda mrefu wa kundi la al-Qaeda Ayman al-Zawahiri alitoka kwenye roshani ya eneo la katikati mwa jiji la Kabul - inaripotiwa kuwa amekuwa akifanya hivyo kila baada ya maombi . Lingekuwa jambo la mwisho angefanya. Saa 06:18 saa za ndani (01:38 GMT), makombora mawili yalirushwa kwenye roshani hiyo, na kumuua mzee huyo wa miaka 71 lakini kombora hilo likawaacha mkewe na bintiye ndani bila majeraha yoyote. Uharibifu wote uliotokana na shambulio hilo ulifanyika tu kwenye eneo la balkoni hiyo . Siku za nyuma Marekani ilishutumiwa kwa kutekeleza mashambulizi ambayo yaliwaua raia wasio na hatia. Lakini katika tukio hili, hivi ndivyo jinsi aina ya kombora hilo lilivyo, na uchunguzi wa karibu wa tabia za Zawahiri, ulivyofanikisha shambulizi hilo  - na kwa nini mashambulizi zaidi kama hayo huenda yakafuata. Aina ya kombora lililotumika lilikuwa muhimu - na haya yalisemwa na maafisa wa Marekani kuhusu kombora hilo la Hellfire - aina ya kombora linaloweza kurushwa kutoka angani hadi ardhini na ambalo ndilo ambalo limekuwa likitumika na Marekani katika siku za hivi karibuni kukabiliana na ugaidi ughaibuni miongo kadhaa tangu shambulizi la Septemba 11 2001 . Kombora hilo linaweza kurushwa kutoka kwa majukwaa tofauti, ikiwa ni pamoja na helikopta, magari ya ardhini, meli au, kwa upande wa Zawahiri, kutoka kwa ndege isiyo na rubani. Marekani inaaminika kutumia kombora la Hellfire kumuua jenerali wa Iran Qassem Soleimani huko Baghdad mapema mwaka wa 2020, na mwanajihadi wa Islamic State aliyezaliwa Uingereza anayejulikana kama ""Jihadi John"" nchini Syria mwaka 2015. Miongoni mwa sababu kuu za matumizi ya mara kwa mara ya kombora la Hellfire ni usahihi wake. Linaporushwa kutoka kwa ndege isiyo na rubani, mwelekezaji wa silaha - wakati mwingine akiwa amekaa kwenye chumba cha kudhibiti chenye kiyoyozi nchini Marekani - huona mtiririko wa video ya moja kwa moja ya shabaha, ambayo vihisi vya kamera ya droni hujibu kupitia satelaiti. Kwa kutumia seti ya ""mabano ya kulenga"" kwenye skrini, mwelekezaji huyo wa kamera anaweza ""kufunga"" shabaha na kuelekeza laiser. Mara kombora linaporushwa, hufuata njia ya laiser hiyo hadi kugonga shabaha. Kuna taratibu zilizo wazi na zinazofuatana ambazo wafanyakazi wanaoendesha ndege hiyo ni lazima wafuate kabla ya kuchukua hatua, ili kupunguza hatari ya vifo vya raia. Katika mashambulizi ya awali ya kijeshi ya Marekani au CIA, hii ilijumuisha kuwaita wanasheria wa kijeshi kwa mashauriano kabla ya amri ya kushambulia kutolewa. Profesa William Banks, mtaalamu wa mauaji ya shabaha na mwanzilishi wa Taasisi ya Sera na Sheria ya Usalama ya Chuo Kikuu cha Syracuse, alisema kuwa maafisa wangelazimika kusawazisha hatari ya vifo vya raia na thamani ya mtu anayelengwa. Shambulizi la Zawahiri, aliongeza, ""linaonekana  kama utumizi wa mfano"" wa mchakato huo. ""Inaonekana walikuwa waangalifu sana na walikusudia katika tukio hili kumpata mahali na wakati ambapo wangeweza kumpiga yeye tu na wasimdhuru mtu mwingine yeyote,"" Prof Banks alisema. Katika tukio la shambulizi la Zawahiri, imependekezwa, lakini haijathibitishwa, kwamba Marekani pia ilitumia toleo lisilojulikana la silaha ya Hellfire - R9X - ambalo linatumia kifaa cha kusidia kuongoza shabaha kwa kutumia nishati yake ya kinetiki. Mnamo mwaka wa 2017, kiongozi mwingine wa al-Qaeda na mmoja wa manaibu wa Zawahiri, Abu Khayr al-Masri, aliripotiwa kuuawa kwa kombora la Helfire toleo la R9X nchini Syria. Picha za gari lake zilizopigwa baada ya shambulizi hilo zilionyesha kuwa kombora hilo lilikuwa limetoboa shimo kwenye paa na kuwauwa watu waliokuwa ndani yake, lakini bila dalili za mlipuko au uharibifu wowote kwa gari hilo. Maelezo bado yanaibuka kuhusu taarifa za kijasusi ambazo Marekani ilikusanya kabla ya kutekeleza shambulio hilo la kabul. Baada ya shambulio hilo, hata hivyo, maafisa wa Marekani walisema walikuwa na taarifa za kutosha kuelewa ""mfumo wa maisha"" wa Zawahiri katika nyumba hiyo - kama vile tabia yake ya balkoni. Hii inaonyesha kwamba wapelelezi wa Marekani walikuwa wakiitazama nyumba hiyo kwa wiki, ikiwa sio miezi. Marc Polymeropoulos, afisa mkuu wa zamani wa CIA, aliambia BBC kwamba kuna uwezekano kwamba mbinu mbalimbali za kijasusi zilitumika kabla ya shambulio hilo, ikiwa ni pamoja na majasusi waliokuwa ardhini na kuashiria taarifa za kijasusi. Baadhi pia wamekisia kwamba ndege zisizo na rubani za Marekani au ndege zilichukua zamu kufuatilia eneo kwa wiki au miezi kadhaa, bila kusikika na kutoonekana kutoka chini chini. ""Unahitaji kitu ambacho kina uhakika kwamba ni mtu binafsi, na pia lazima kifanyike katika mazingira huru, kumaanisha hakuna majeruhi ya raia,"" alisema. ""Inachukua uvumilivu mwingi."" Shambulizi la Zawahiri, Bw Polymeropoulos aliongeza, lilinufaika kutokana na uzoefu wa miongo kadhaa ya jumuiya ya kijasusi ya Marekani kufuatilia watu binafsi wa al-Qaeda na shabaha zingine za kigaidi. ""Sisi ni bora katika hili. Ni jambo ambalo serikali ya Marekani imefanikiwa  sana kwa zaidi ya miaka 20,"" alisema. ""Na Wamarekani wako salama zaidi kwa hilo."" Walakini, shughuli za Marekani za aina hii haziendi kila wakati kulingana na mpango. Mnamo tarehe 29 Agosti 2021, shambulio la ndege zisizo na rubani kwenye gari kaskazini mwa uwanja wa ndege wa Kabul, lililolenga kushambulia tawi la ndani la kundi la Islamic State, liliua watu 10 wasio na hatia badala yake. Pentagon ilikubali kwamba ""kosa la kutisha"" lilikuwa limefanywa. Bill Roggio, afisa mwandamizi katika Taasisi ya Kutetea Demokrasia ambaye amekuwa akifuatilia mashambulizi ya ndege zisizo na rubani za Marekani kwa miaka mingi, alisema kwamba huenda shambulio la Zawahiri lilikuwa ""gumu zaidi"" kuliko mauaji ya awali kutekeleza, kutokana na kutokuwepo kwa serikali ya Marekani au mali iliyo karibu. Mashambulizi ya zamani ya ndege zisizo na rubani dhidi ya Pakistan iliyo karibu, kwa mfano, yalisafirishwa kutoka Afghanistan, wakati mashambulizi dhidi ya Syria yangefanywa kutoka maeneo rafiki nchini Iraq. ""[Katika maeneo hayo] ilikuwa rahisi zaidi kwa Marekani kufikia maeneo hayo. Hii ilikuwa ngumu zaidi,"" alisema. ""Hili ni shambulizi la kwanza dhidi ya al-Qaeda au Islamic State nchini Afghanistan tangu Marekani kuondoka. Hili si jambo la kawaida. Bw Roggio alisema ""hatashangaa"" ikiwa mashambulizi kama hayo dhidi ya malengo ya al-Qaeda yatafanyika tena Afghanistan. ""Hakuna uhaba wa malengo,"" alisema. ""Kuna uwezekano viongozi wafuatao [wa al-Qaeda] huenda wakahamia Afghanistan, kama hawapo tayari."" ""Swali ni iwapo Marekani bado ina uwezo wa kufanya hivyo kwa urahisi, au itakuwa mchakato mgumu?"" aliongeza."	https://www.bbc.com/swahili/articles/cv2mvr0ndp7o
religion	Ndingi Mwana a'Nzeki: Askofu aliyekiri kusema uongo mara moja azikwa Kenya	"Askofu Ndingi Mwana a'Nzeki, ambaye amefariki akiwa na miaka 89 amezikwa leo Jumanne jijini Nairobi baada ya kuishi maisha marefu yenye kumbukumbu tele ikiwemo za kupambania haki na Amani nchini Kenya. Yeye mwenyewe amekiri katika uhai wake kuwa alisema uongo mara moja tu. Ni wakati ule ambao alimsaidia mshindi wa tuzo ya Nobel Peace Prof. Wangari Maathai kukwepa vikosi vya usalama wakati serikali ilikuwa inakiuka haki za binadamu kwa wanaharakati mwanzoni mwa miaka  ya 1990. Askofu  Mwana a'Nzeki alikuwa sehemu ya mpango wa kutoroka ambao Prof Maathai alijifanya kuwa mgonjwa na mwanamke wa kiislamu wa jamii ya Kisomali kabla ya kusimamishwa na maafisa wa polisi kwa muda katika eneo la ukaguzi, kabla ya kuendeshwa kwa kwa km 200 mpaka nyumbani kwake katika mji wa Nakuru. Prof Maathai, alikuwa mwanaharakati maarufu wa masuala ya haki za binadamu na mazingira, siku hiyo alikuwa amevalia vazi la hijabu akiwa na dereva wake ambaye alikuwa padre, walilazimishwa kusimama katika barabara iliyokuwa imefungwa. Polisi aliuliza ""anaumwa huyu?"" Padre alijibu kuwa ndio, na afisa akawaruhusu kuendelea na safari. Siku iliyofuata Prof Maathai na askofu huyo waliambatana na kuitisha mkutano. Mamlaka ilikataza mkutano huo lakini askofu alikaidi na kuendelea jambo ambalo lilipata wafuasi wengi na kufanya serikali ya rais Daniel arap Moi kudhalilishwa. Askofu Maurice Crowley, ambaye alikuwa anamjua askofu huyo huyo kwa miaka 40, anamkumbuka kama mtu aliyekuwa shujaa duniani, ambaye si muoga na  hakuwa na kinyongo. ""Alikuwa rafiki hata kwa wale ambao angeliwaona kuwa ni wakosefu ili kuwafundisha namna ya kufanya mambo sawa, na watu walikuwa wanamsikiliza,""Askofu Crowley aliongeza. Wafuasi wa Askofu Mwana a'Nzeki watamkumbuka kwa jitihada zake za kukabiliana na zilizolipuka katika maeneo ya Rift Valley mwanzoni mwa miaka ya 1990. Makumi elfu ya watu walihamishwa kutoka kwenye makazi yao kwa nguvu na khofu naye alikodisha malori na kuwabeba na kuwapatia hifadhi kwenye makanisa. Askofu  Mwana a'Nzeki alikuwa ni mtu wa kupaza sauti yake, akikituhumu chama tawala cha wakati huo cha Kanu, kuwa  kilikuwa kinatumia vurugu dhidi ya wapinzani wake ili kubaki madarakani. ""Nina taarifa kuwa vijana wamepatiwa mafunzo ili kuwafanyia vurugu na kuwatimua wale ambao hawakiungi mkono chama cha Kanu.... Serikali inabidi iingilie kati kwa kutumia katiba ili kuhakikisha kuwa wanatoa ulinzi,"" alisema hayo kwenye misa kanisani. Rafiki zake walimuonya na kumwambia kuwa anahatarisha maisha yake na kuwapuuzia kwa kusema: ""Mtu anakufa mara moja."" Katika mahojiano mwaka  2000, Askofu  Mwana a'Nzeki alisema kuwa  kipindi kile klikuwa katika wakati mgumu zaidi wa maisha yake. ""Nimeona watu wasio na hatia wakinyanyaswa… na kuuliwa. Nyumba zikiwa zinachomwa huku watu wakikanusha maoni yangu,"" alisema. Ukiachilia harakati zake za kupambania haki na amani, askofu Mwana a'Nzeki alikuwa kinara wa kutunza utamaduni wa Afrika ndani ya kanisa Katoliki. Muonekano wake wa mavazi ulikuwa tofauti na maaskofu wengine wa katoliki, alikuwa anavaa kofia aliyopewa na rafiki yake wa Ethiopia. Padre Lawrence Njoroge, ambaye alifanya naye kazi alisema kuwa alifurahia muziki wa Afrika na muziki wa kale hususani vibao vya Fadhili William, Fundi Konde, Amadeus Mozart na Ludwig van Beethoven"". Askofu Mwana a'Nzeki alikuwa mtetezi wa ndoa za kiafrika akitaka zitambuliwe na kanisa Katoliki. ""Waumini wengi walikuwa wamefunga ndoa zao za kimila na kutokana na sababu mbalimbali walikuwa hawajafunga ndoa kanisani. Aliandika katika chapisho lake mwaka  1994. Licha ya jitihada za kuleta mabadiliko askofu Mwana a'Nzeki alishindwa kuwashawishi watu kufunga ndoa kanisani, na kwa tafsiri ya kanisa lake, kuendelea kutenda dhambi. Askofu Ndingi alijulikana pia kwa kupinga sana matumizi  ya kondomu, licha ya kwamba Shirika la Afya Duniani (WHO) liliwataka watu kutumia ili kujikinga na maradhi ya ngono na maambukizi ya virusi vya ukimwi. ""Ukimwi... umekua kwa kasi kwa sababu ya upatikanaji rahisi wa kondomu ,"" aliwaambia watu mwaka 2003, na kusababisha taharuki miongoni mwa wanaharakati kuwa wamekatazwa kusambaza kondomu kwa sababu zinapingwa kanisa Katoliki. Askofu Mwana a'Nzeki, alizaliwa siku ya Krismasi mwaka 1931,alikuwa mtoto wa mwisho katika familia ya watoto watano. Alipata upadri mwaka  1961, na alikuwa akilihudumia kanisa mpaka alipostaafu mwaka 2007. Alifariki Machi 30, kutokana na matatizo ya kiafya na uzee. Amezikwa Nairobi katika eneo la kanisa la Holy Family Minor Basilica. Misa yake itakuwa katika kanisa basilica, lakini kutokana na mlipuko wa corona, mazishi yake yamehudhuriwa na watu 100 tu na waumini wake wakifuatilia mazishi kwenye televisheni."	https://www.bbc.com/swahili/habari-52198165
politics	Halima Mdee: Hatuondoki Chadema, tunakata rufaa	"Wabunge 19 wa viti maalum waliovuliwa uanachama wa chama cha upinzani Chadema, wamesema wataendelea kuwa 'wanachama wa hiari' wa chama hicho huku wakipanga kukata rufaa juu ya adhabu walopewa. Viongozi hao 19 hii leo wakiongozwa na Bi Halima Mdee wamesema kuwa baada ya kuvuliwa uanachama na Kamati Kuu, sasa wataenda ngazi ya juu kimaamuzi, Halmashauri Kuu, ili kukata rufaa. Hata hivyo, Bi Mdee aligoma kujibu maswali ya waandishi juu ya hoja mbili za msingi wa sakata la kufukuzwa kwao akisema ndio hoja pia za rufaa yao. Hoja hizo ni nani aliyepeleka majina yao Tume ya Uchaguzi ya Tanzania (NEC) na nani aliyewapa idhini ya kula kiapo cha ubunge. Chadema ilipata mbunge mmoja wa jimbo katika uchaguli uliopita, hata hivyo ilikidhi vigezo vya kuteua wabunge 19 wa viti maalum. Hata hivyo chama hicho kinapinga matokeo ya uchaguzi. Kwa mujibu wa uongozi wa Chadema, Katibu Mkuu wa chama John Mnyika hakuwasilisha majina ya wateule wa viti maalum NEC, na hawakutoa idhini ya kada yoyote kuapa Bungeni. ""Siwezi kujibu hapa juu ya hoja hizo mbili kuhusu mchakato wa kupatikana kwetu. Hoja hizo ndiyo msingi wa rufaa yetu, hivyo siwezi kujadili kesi yetu na vyombo vya habari kabla hatujaipeeka katika mamlaka husika, Baraza Kuu..."" Mdee pia amehoji juu ya kuzuiliwa wabunge wa viti maalumu: ""... kuanzia 2010 hakuna uchaguzi tulioukubali, sababu chaguzi zote kulikuwa na udanganyifu, 2010, 2015 kote kulikuwa na udanganyifu lakini wabunge lakini wabunge walienda...kwanini 2020 wasiende? Tunavyozungumza madiwani (wa Chadema) wanaapa,  mbunge aliyechaguliwa ameapa. Mimi naamini suala si kwenda au kutokwenda, wala usishangae iwe kesho au keshokutwa iwe sisi ama wengine wataenda kwa kuwa si jambo jipya."" Kwa mujibu wa Bi Mdee, hawakutokea katika kikao kilichochukua uamuzi dhidi yao kwa kuwa walihofia usalama wao pamoja na kujiepusha na maamuzi ya jazba. ""Kulikuwa na uhamasishaji wa hali ya juu mitandaoni uliofanywa na baadhi ya viongozi wa juu wakitaka wanachama wajitokeze ili kutushughulikia... Pili, pande zote mbili kulikuwa na hasira, tuliamini maamuzi yangefikiwa kwa jazba...tuliomba kuahirishwa kwa kikao cha Kamati Kuu kwa wiki moja lakini tukakataliwa. Hivyo, tuliona nio busara zaidi kutokuhudhuria,"" ameeleza Mdee. Spika wa Bunge la Tanzania, Job Ndugai amewaapisha wabunge wateule Bw. Humphrey Polepole na Bi. Riziki Said Lulida kuwa wabunge kamili , na kutoa onyo kwa wale wanaodharau na kukebehi shughuli za Bunge. Bw. Humphrey polepole alikuwa Katibu wa Halmashauri Kuu (NEC), Itikadi na Uenezi wa Chama cha Mapinduzi (CCM). Akizungumza baada ya kuwaapisha wabunge wateule, Spika Ndugai amekemea vikali watu wanaodharau shughuli zinazofanywa na Bunge la Tanzania ""Wako rafiki zetu ambao hivi karibuni wamejipambanua kwa kukejeli shughuli za bunge, niwatahadharishe na kuwakumbusha labda wamesahau kuwa ni jambo lisilokubalika kwa mtu yoyote, kudharau shughuli za bunge, kudhalilisha bunge, kudhalilisha uongozi wa bunge na hata kudhalilisha wabunge waliokwisha kuapishwa. Amesema maboresho ya kanuni inayosimamia kiapo yanamuwezesha mbunge mpya kutekeleza kazi za kibunge na kuwajibika kwa wananchi mara tu baada ya kuchaguliwa kwake au kuteuliwa kwake. Kwa utaratibu wa zamani, Ndugai amesema ilibidi wateuliwa hao wakae bila kufanya kazi za kibunge, hadi Februari 2 mwaka 2021, lakini kwa mabadiliko haya yaliyofanyika kwenye bunge lililopita yanawawezesha sasa baada ya kula kiapo kuanza kufanya kazi moja kwa moja kama ilivyo kwa wabunge wengine wote walioapishwa tangu kuanza kwa bunge la 12. ''Shughuli za bunge huwa hazisimami ndio maana wabunge huchaguliwa kwa miaka mitano. Hakuna muda ambao mbunge yuko likizo au bunge kuwa likizo, hakuna''. Alisema Spika Ndugai. Baada ya uchaguzi wa Oktoba 2020 kuisha, vyama vikuu vya upinzani nchini Tanzania vimejikuta katika njia panda ya kisiasa, si upande wa Tanzania Bara pekee, hadi Zanzibar. Chama cha Demokrasia na Maendeleo (Chadema) kulikuwa na kitendawili cha ikiwa wapeleke majina ya Wabunge wa viti maalum ama la. Kitendawili hiki kilikuwa na jawabu tofauti kutoka kwa wafuasi wa chama hicho na wachambuzi wa siasa. Mambo yaligeuka baada ya kundi la Wabunge 19 wanawake kutoka Chadema kufanya uamuzi wenye utata wa kwenda Bungeni na kuapishwa na Spika Job Ndugai, kuwa wabunge wa Bunge la 12. Siutofahamu sasa imekuwa kati ya uongozi wa juu wa chama hicho wakiungwa mkono na sehemu kubwa ya wafuasi wa chama dhidi ya wabunge 19. Bado mambo yako moto. Mbowe alisema kamati kuu iliyoketi, imeona na imeridhishwa na ukweli kwamba kuna ukiukaji mkubwa wa katiba ya nchi , sheria za nchi na kanuni zinazosimamia masuala ya uchaguzi zilizokiukwa katika mchakato mzima wa uchaguzi huo hususani katika jambo zima linalohusu viti maalum. ''Tumejiridhisha katika uvunjaji huu wa katiba, sheria na kanuni kama kamati kuu ya chama cha upinzani Chadema, lazima tulifahamishe taifa baada ya kujiridhisha sisi wenyewe baada ya vikao vya ndani va chama kuhusu mapungufu kadhaa yaliyofanyika katika mchakato huu.'' Mbowe ameainisha Mapungufu ya kisheria aliyosema yako dhahiri katika mchakato wa uteuzi wa wabunge wa viti maalumu Ibara ya 78 (3) inasema majina ya watu waliopendekezwa na tume ya uchaguzi yatatangazwa kama matokeo ya uchaguzi, baada ya tume ya uchaguzi kuridhika kwamba masharti na sheria vimezingatiwa. Ibara ya 67 (1b) imeweka masharti na sifa ya mtu kuteuliwa kuwa mbunge kuwa lazima awe amependekezwa na chama cha siasa. Mbowe amesema kuwa huwezi kupendekezwa na chochote kingine kwa mujibu wa sheria za nchi , isipokuwa na chama cha siasa. Hivyo Mbowe amesema kuwa chama chao hakijateua wabunge, na kuwa hawajui mchakato huo ulivyokwenda. ''Tunaona watu wetu wanaapishwa, hatuwajui, fomu zinazopaswa kujazwa na kuletwa kwenye chama, ili katibu mkuu wa chama chetu aweze kuziidhinisha, hatujawahi kuzijaza, fomu ziko ofisini, tunaona wabunge wetu wanaapishwa''. Mbowe alitangaza kuwafuta uanachama wabunge hao wateule na kuwavua nyadhifa zao zote ndani ya chama. Kwa upande wa viongozi ndani ya kundi hilo la watu 19 ''Kamati imeona hawana sifa hata moja kuendelea kushika nafasi yoyote ya uongozi wa chama hiki kwa mazingira haya, kwa hiyo tumewavua mamlaka yote katika chama''. alisema Mbowe"	https://www.bbc.com/swahili/habari-55142740
technology	Nigeria yaondoa marufuku ya Twitter baada ya miezi saba	"Nigeria imeondoa marufuku yake dhidi ya  Twitter - miezi saba baada ya kubana matumizi ya mtandao huo wa kijamii. Serikali ya Nigeria ilisimamisha Twitter Juni mwaka jana baada ya kampuni hiyo kufuta ujumbe wa Twitter wa Rais Muhammadu Buhari kuhusu kuwaadhibu wanaotaka kujitenga nchini humo Mamlaka zilishutumu kampuni hiyo ya mitandao ya kijamii kwa kuegemea upande wa watu wanaotaka kujitenga. Lakini serikali ilisema inabadilisha marufuku hiyo baada ya Twitter kukubaliana na masharti ikiwa ni pamoja na kufungua ofisi ya ndani nchini Nigeria. Hatua hiyo inaruhusu mamilioni ya watu katika taifa hilo lenye watu wengi zaidi barani Afrika kutumia mtandao huo  tena. Baadhi ya watumiaji walikuwa wameendelea kufikia tovuti hiyo baada ya kusimamishwa kwa kutumia mitandao ya kibinafsi (VPNs), lakini serikali iliapa kuwabana wale ambao bado wanatuma ujumbe kwenye Twitter - ikiwa ni pamoja na mashirika ya vyombo vya habari. Hatua ya mwaka jana ya serikali ya Nigeria ilizua malalamiko ya kimataifa kuhusu uhuru wa kujieleza. Uamuzi wa kampuni hiyo ya mitandao ya kijamii kujiandikisha nchini humo ulionyesha kujitolea kwa Nigeria, shirika la maendeleo ya teknolojia ya habari nchini humo lilisema. Twitter bado haijatoa maoni yoyote kuhusu uamuzi wa Nigeria wa kuondoa marufuku hiyo. Serikali ilikuwa imeamuru watoa huduma za mtandao kuzuia Twitter, kwa madai kuwa ilikuwa inatumiwa kudhoofisha ""uwepo wa Nigeria kama nchi"" kupitia kueneza habari za uwongo ambazo zinaweza kuwa na ""madhara ya vurugu"". Ilikuja baada ya Twitter kuondoa chapisho la Rais Buhari lililorejelea Vita vya Wenyewe kwa Wenyewe vya Nigeria vya 1967-70 na kuwachukulia ""wale wanaofanya  vitendo vibaya leo"" kwa ""lugha watakayoelewa"". Twitter ni maarufu kwa Wanigeria wengi, na jukwaa  hilo limetumika kama zana ya kuhamasisha. Wanaharakati waliitumia kutafuta uungwaji mkono wakati wa maandamano dhidi ya ukatili wa polisi chini ya alama ya reli #EndSars, ambayo ilivutia watu duniani kote."	https://www.bbc.com/swahili/habari-59976016
business	Je Rais Felix Tshisekedi amezitatua changamoto 6 muhimu zinazoikabili DRC?	"Wakati  Felix Tshisekedi  alipoapishwa kuwa rais wa Jamuhuri ya Kidemokrasi ya Congo mwaka mmoja kamili uliopita, wakati huo  kuingia kwake madarakani kulionekana kama hatua muhimu- ya kwanza ya makabidhiano ya madaraka kwa amani katika nchi hiyo ambayo ilikuwa ni mara ya kwanza katika historia ya miongo sita ya taifa hilo. Kwa miaka mingi, nchi hiyo, yenye hifadhi nyingi za madini mbalimbali, ikiwa ni pamoja na madini yanayotumiwa katika kutengeneza betri za magari, imekuwa ikigubikwa na mizozo na ufisadi. Kama mpeperusha bendera ya chama cha upinzani cha  UDPS,  Bw Tshisekedi alimshinda mgombea aliyekuwa akipendelewa na mtangulizi wake Joseph Kabila katika uchaguzi wa Disemba 2018 . Lakini matokeo hayo yalipingwa na mgombea mwingine wa upinzani , Martin Fayulu, ambaye alisema alikuwa ndiye mshindi sahihi. Huu haukua mwanzo mzuri kwa rais ambaye alitumaini kuliunganisha taifa linalokabiliwa  na changomoto ikiwa ni pamoja na mlipuko wa  Ebola, miaka mitano ya mapigano mashariki , miundo mbinu mibovu na uchumi unaoyumba. Je amefanya nini kushugulikia  masuala sita muhimu zaidi ? 1: Mzozo katika mashariki Wakati alipoapishwa, rais Tschisekedi aliahidi  ""kujenga Congo imara,  na kuifanya kuwa ya maendeleo , amani na usalama "". Bw Tshisekedi ,alijaribu kuinua kiwango cha usalama , lakini wananchi wa kawaida hawahisi kuwa salama zaidi ya miezi 12 iliyopita. Mojawapo ya changamoto za hali ya juu ilikuwa ni kuendelea kwa ghasia mashariki mwa nchi, ambako makumi ya makundi yenye silaha yanasababisha maafa. Jeshi limeyarejesha maeneo katika mapambano dhidi ya wanamgambo waasi wa Allied Democratic Forces (ADF),  kikundi ambacho asilia yake ni Uganda lakini kwa sasa kina ngome yake katika jimbo la Beni DRC. Lakini mwaka  2019, kikundi hiki cha waasi kiliimarisha mashambulio ya ulipizaji kisasi dhidi ya raia, na kuwauwa raia 200 ndani ya kipindi cha miezi mitatu. ""Wakati wa kampeni za uchaguzi ,  nilipata  fursa ya kutembelea majimbo haya na kushangazwa na hali hii iliyomsikitisha ,"" Bw Tshisekedi aliiambia BBC. "" Nilichukua uamuzi wakati ule wa kujitolea kufanya kila liwezekanalo kuleta amani ."" Rais aliagiza jeshi kuhamishia ngome katika  mji wa  Beni,  ambao umekuwa  kitovu cha mashambulizi ya waasi wa  ADF. Baadhi yawanajeshi walibadilishwa  , na hivyo kuleta nguvu mpya  katika mapambano dhidi ya wanamgambo. Katika makabiliano dhidi ya kundi lingine, takribani viongozi wawili wa kikundi cha kihutu cha Rwanda cha FDLR waliuawa. Lakini makundi mengine madogo bado yanahusika katika ghasia katika kanda hiyo, huku baadhi wakihusika katika katika biashara haramu ya madini. Mashambulio dhidi ya raia yanaendelea, huku waasi , wakijihami kwa mapanga wakiwa na uwezo wa kufanya mashambulizi wakati wowote. Wakati huo huo jeshi, limekuwa likikosolewa kwa kujaribu kupigana vita vya kawaida dhidi yao. 2: Mlipuko wa Ebola Wakati alipoingia madarakani, Rais Tshisekedi, alikabiliwa na  kusambaa kwa virusi vya corona, pia katika eneo la mashariki mwa nchi kumekuwa ni mlipuko mbaya zaidi wa pili Ebola wa dunia, ambapo Shirika la Afya Duniani liliutangaza kama dharura ya afya ya kimataifa. Kutoamianiana baina ya wakazi na wahudumu wa afya, kulichochea habari za uongo na upotoshaji, kuongezeka kwa mashambulio ya maafisa wa kukabiliana na Ebola na hivyo kuendelea kudumaza mapambano dhidi ya virusi hatari vya Ebola. Chanjo mbili kwa sasa zinazotumiwa katika eneo lililoathiriwa kuzuia  kusambaa kwa virusi. Serikali ya Tshisekedi  ilipata usaidizi mwingi kutoka kwa mashirika ya nje na inaonekana kwamba kiwango cha maambukizi mapya kinashuka, lakini WHO inasema n vigumu kuthibitisha hili kwani kuna maeneo kadhaa ambayo ni vigumu kufikiwa kwasababu sio salama. Lakini kujiuzulu kwa Waziri wa afya Oly Ilunga mwaka jana  kutokana na kutokubaliana na jinsi maafisa husika walivyoshughulikia mlipuko kulimfanya kila mmoja miongoni mwa maafisa hao kuwa na mtizamo sawa wa jinsi ya kupambana na virusi. 3: Mlipuko wa surua Bw Tshisekedi pia alilazimika kukabiliana na kusambaa wa ugonjwa surua. Virusi hivyo vinavyoambukizwa sana kutoka kwa mtu mmoja kuelekea mwingine vimewaathiri zaidi ya watu 300,000 tangu mwanzoni mwa mwaka  2019,  huku maambukizi yakiripotiwa katika kila majimbo  26  nchini humo. Takriban watu  6,000 wamekufa - zaidi ya wale waliokufa kutokana na  Ebola - kutokana na janga, ambalo WHO inasema ni mlipuko mbaya zaidi wa surua kuwahi kushuhudiwa duniani Serikali ya Bw Tshisekedi, ikisaidiwa na  WHO na mashirika mengine ya kimataifa, imewachanja zaidi ya watoto milioni 18 walio chini ya umri wa miaka mitano kote nchini. Lakini ukosefu wa fidha za kutosha za kununua chanjo na barabara mbovu vimekwamisha uwezo wa maafisa wa afya kumfikia kila mtoto. Hali mbaya ya milipuko  wa  Ebola na surua ni ushahidi wa kimsingi wa tatizo la mifumo ambayo ina mizizi yake ya  muda mre ya usimamizi mbaya wa nchi, kuliko muda aliohudumu Bw Tschiseketi mamlakani. Serikali yake imeweza kuunganisha usaidizi wa mashirika ya  kimataifa ya misaada lakini ataendelea kukabiliwa na changamoto nyingi katika muda uliosalia wa muhula wake wa miaka mitano. 4:  Kuijenga nchi Mara alipoingia madarakani , rais alianza kile alichokiita  ""mpango wa siku 100 za kwanza za dharura"". ""Kwa uwezo mdogo sana [tulianza]  kujenga shule, kukarabati hospitali, barabara,  na kutengeneza vivuko ili kusaidia safari za maeneo ya mito ,"" aliiambia BBC. Shirika lisilo la kiserikali linalofuatilia matumizi nchini Congo lilikosoa jinsi mchakato wa utoaji wa mikataba ulivyofanyika. Zaidi ya hayo, si miradi mingi  ambayo ilikamilika na pia miradi hiyo ni sehemu ndogo sana  ya miundo mbinu inayohitajika nchini. Na kuna hofu kuwa matumizi ya ziada huenda yasitumiwe kulipia gharama za kuboresha huduma kama serikali inavyosema. 5: Kuepuka umasikini Kwa kuzingatia wastani wa pato la mwananchi mmoja , DRC inahesabiwa miongoni mwa nchi tano masikini zaidi, licha ya utajiri mkubwa wa madini iliyonao. Wakongo wengi huishi kwa kutumia chini ya dola 2 kwa siku, kwa mujibu wa Benki ya dunia. Kiwango hiki kimedumu tangu mwanzoni mwa karne hii, lakini nchi bado ina safari ndefu. Rais Tschisekedi amesema kuwa anataka kuushugulikia umasikini na kama sehemu ya juhudi hizo ameongeza matumizi ya serikali. Katika kipindi cha miezi 12, iliyopita bajeti ya serikali imepanda kwa karibu dola bilioni 6. Hili bila shaka limeibua swali juu ya jinsi ya kuchangisha fedha. Maafisa wa karibu na rais wanaamini kuwa pesa zinaweza kupatikana kwa kuzuia ufisadi serikalini. Lakini hadi sasa, hakuna kiasi kikubwa cha fedha ambacho kimefichuliwa na hakuna afisa wa ngazi ya juu ambaye amehukumiwa kwa kosa la ufisadi. Msemaji wa serikali amesema kuwa mfumo wa mahakama bado unafanya uchunguzi. Ushuru  katika baadhi ya maeneo , ikiwa ni pamoja na mali, imepanda ili kusaidia kulipia matumizi. Lakini watu wengi wa kawaida wamechoka kusubiri kuona hali zao za kijamii na kiuchumi zinakuwa bora. 6: Wasiwasi wa kisiasa Licha ya kushinda urais, Bw Tshisekedi  alilazimika kuunda serikali ya muungano na  mtangulizi wake Joseph Kabila, ambao unadhibiti viti vingi katika bunge. Mazungumzo baina ya vyama viwili yalichukua muda wa miezi saba kabla ya kufikia mapatano  na hivyo kuundwa kwa serikali. Mahusiano baina ya vyama viwili yamekuwa ya wasiwasi kwa kipindi cha mwaka mmoja uliopita huku wanasiasa hasimu wakilumbana kwa maneno makali na wakati mwingine hatakupigana. Lakini inaonekana inaonekana kulikuwa na uamuzi  wa kutaka muungano huu ufanye kazi. Tangu alipochukua mamlaka, Rais Tshisekedi alibuni mazingira ya kisiasa ambayo yalikua kinyume na yale ya miaka ya mwisho ya utawala wa Bw Kabila. Wafungwa wa kisiasa waliachiliwa na wapinzani muhimu, ambao walikuwa wanaishi uhamishoni  wamerejea nchini, ambako sasa wanaendesha shughuli zao za kisiasa bila uoga wa  ghasia za ukandamizaji."	https://www.bbc.com/swahili/habari-55795369
entertainment	Mwanamke ambaye amejiajiri kupitia uhalifu na urembo mtandaoni	"Kwa wengine, kuna mambo machache ya kustarehesha zaidi kuliko kushikilia mafunzo ya kujipodoa kwenye YouTube. Halafu kuna wale ambao wanapenda video za kujipodoa zilizojaa visa vya wauaji hatari na uhalifu wao. Ina maanisha nini? Sio kwa watumiaji milioni 6.4 wa Bailey Sarian wa Los Angeles, msanii wa urembo wa kujipodoa mtandaoni ambaye amegeuka kuwa nyota wa uhalifu. Video zake za YouTube zinazochanganya mada hizi mbili zinazopingana kabisa  katika mfululizo unaoitwa Murder, Mystery & Make-up, zimegeuka kutoka kuwa kitu anachopenda hadi kuwa kazi ya muda wote ambayo, pamoja na mambo mengine, imempatia mikataba mikubwa na makampuni kama vile Netflix. Bailey mwenye umri wa miaka 33 mwenyewe anashangaa kwamba YouTube na uhalifu wa kweli - umekuwa ni kazi yake kwa siku. ""Nilidhani ni vizuri kupata pesa kutoka kwa YouTube, kulipa baadhi ya bili,"" Bi Sarian aliambia BBC. ""Sasa kwa kuwa nimefika hapa na zaidi ya watu milioni sita waliojisajili, ni wengi sana. Sikuwahi kufikiria kwamba ingebadilika kuwa kama ilivyo leo."" Msingi wa video zake ni rahisi. Sarian anakaa mbele ya kamera, akijipodoa na kuzungumza kuhusu hadithi ya uhalifu ya kweli. Kila video inachukua kiasi kikubwa cha utafiti  kitendo kilichomfanya Sarian sasa kuajiri mtu wa kumsaidia  ambapo anajumuisha maelezo kutoka katika nakala za mahakama au mahojiano ya polisi. Video maarufu zaidi katika mfululizo huu ni kuhusu muuaji Mmarekani Jeffrey Dahmer, ambaye aliwaua wanaume na wavulana 17 kati ya mwaka 1978 na 1991 na ambaye Sarian anamzungumzia alipokuwa akitengeneza sura yenye macho ya kijani inayometa pamoja na midomo yenye rangi ya asili yakupoa(nude). Video hiyo imetazamwa zaidi ya mara milioni 22. Kwa muktadha tu, sehemu ya mwisho ya tamthilia ya Line of Duty imetazamwa kwa kuvunja rekodi ya watu milioni 12.8 nchini Uingereza. Kwa ujumla, video za YouTube za Sarian zimetazamwa karibu mara milioni 800. Lakini kwa nini inafanya kazi? Hata Sarian hana uhakika: ""Kusema kweli, hilo ndilo jambo moja ambalo bado sijafikiria ni kwa nini watu wanapenda vitu vya urembo."" Ajabu ni kwamba jambo hilo lote lilitokea kwa bahati mbaya. Hadi karibu miaka mitatu iliyopita, Sarian alikuwa ameweka hasa mafunzo ya urembo kwenye chaneli yake ya youtube, ambayo alikuwa ameanzisha mwaka wa 2013. Alikuwa akichanganya kutengeneza video za YouTube na kazi yake kama msanii wa urembo wa vipodozi. Baada ya kupata mkataba na kampuni ya urembo ya Ipsy, Sarian aliweza kutegemea zaidi YouTube kwa mapato yake, ingawa aliendelea kujiajiri mara kwa mara. Mwaka 2018, aliibua hadithi kuhusu mwanamume wa Colorado anayeitwa Chris Watts ambaye alihukumiwa kifungo cha maisha jela kwa mauaji ya mkewe mjamzito Shanann na binti zao wawili wachanga Bella na Celeste. Ulikuwa ni uhalifu wa kushtua ambao ulitangazwa ulimwenguni kote lakini Sarian alitaka kuonesha jinsi mtu alivyobadilika kutoka kuwa mume mzuri hadi kuua familia yake. Alikuwa na woga wa kawaida kuzungumza kuhusu hilo. Maneno ya kuchukiza ya mtandaoni sio mzaha, hata hivyo. Ili kukabiliana na hilo, alifanya kile ambacho amekuwa akifanya kila mara akijipodoa. ""Nilikuwa nikifanya hivyo kwa sababu nilijisikia vibaya kukaa tu kwenye kamera nikizungumza na nilitaka kujiweka busy,"" anasema. Alikuwa bado na wasiwasi kuhusu mwitikio wa uhalifu huo, ambayo alitarajia ungekuwa mbaya, ""kwa sababu nilikuwa najipodoa na kuzungumza juu ya uhalifu wa kutisha, unajua, haileti maana"". Ndani ya saa 24 ingawa alijua kwamba alikuwa akifanya jambo tofauti huku nambari za kutazama zikiwekwa. Video ya Watts hatimaye iliishia kutazamwa na watu milioni 10. ""Kwa hivyo nilifikiria, 'Labda, wacha nijaribu tena na hadithi tofauti na nione kama itafanya vizuri kama hiyo.' Na ilifanyika, na niliendelea tu na kila wiki ilikuwa watu zaidi wanaojisajili na kunifuatilia zaidi, ""anasema Bi Sarian. Dk Ruth Tully, mwanasaikolojia mshauri wa uchunguzi wa mahakama ambaye amefanya kazi katika kesi mbaya za uhalifu, anaamini kwamba mchanganyiko huo hufanya kazi kwa sababu ya namna wengi wetu hutazama maudhui siku hizi. Tunaweza kuwa na jicho moja kwenye televisheni na jingine kwenye simu au kompyuta zetu, inayojulikana kama ""kuangalia kwa pamoja"". ""Kwa upande mmoja anafanya kitu ambacho, watu wanaweza uvutiwa sana katika suala la kutazama mtu akijipodoa, Kwa hivyo watu wanapenda kutazama kipengele kwa wanavyoona lakini pia anasimulia hadithi hiyo,"" anasema Dk Tully. ""Tunafikiria kuhusu kipengele cha uhalifu ambacho anajadili lakini pia kuna kitu cha kutazama ambacho sio cha kutisha sana ambacho kinaweza kuwa cha kushangaza kwa njia fulani."" Pia kuna idadi ya watu. Picha ya watu waliotazama maudhui ya uhalifu wa kweli kwenye YouTube kati ya Januari na Juni 2020 iligundua kuwa 60% walikuwa wanawake. Sarian anasema ni wanawake wengi wanaotazama video zake, huku kundi kubwa zaidi wakiwa na umri wa kati ya miaka 25 na 35, wakifuatiwa na wenye umri wa miaka 18 hadi 25. ""Kuna mawazo machache kuhusu kwa nini hasa wanawake wanavutiwa na hili,"" anasema Dk Tully. ""Sehemu ya hii imetajwa kama njia ya kushughulikia wasiwasi wetu na hiyo ni kuhusu kujilinda. Hilo linaweza kusababishwa na ukosefu wa imani katika mifumo kwa baadhi ya wanawake pia."" Sarian anasema: ""Ninapoogopa kitu, ninajaribu kukibaini, inasaidia wasiwasi. Angalau ndiyo sababu nakuwa nahangaika nacho."" Janga la Covid pia lilichochea idadi ya waliojiandikisha kwani kufungiwa ndani kulisababisha watu kuangalia sana televisheni, filamu na kitu kingine chochote ambacho kingeweza kupoteza muda wakati huo. Wakati Rais wa zamani wa Marekani, Donald Trump akitoa wito wa dharura ya kitaifa Machi 2020, Sarian alikuwa na watu zaidi ya 780,000 waliojiandikisha. Kufikia mwisho wa mwaka, alifikia milioni 3.5 na sasa ana karibu mara mbili ya hiyo. ""Hakukuwa na kitu cha kutazama,"" anasema Sarian. ""Kila mtu alikuwa kwenye YouTube na watu walianza kutafuta chaneli yangu na kutazama video zangu zote kupita kiasi na nilipata ujumbe na maoni mengi kutoka kwa watu wakisema, 'Ulinipisha karantini.' Pia imepanua wigo wa kazi yake. Sarian sasa anafanya kazi na kampuni ya uzalishaji ya Marekani ya Wheelhouse DNA kwenye podcast na mfululizo wa video unaoitwa Historia ya Giza yenye vipindi kama  ""Who stole grandma's body?! The Doctors' Riots ya 1788"". Pia kuna mkataba na Netflix kwenye chaneli yake ya YouTube ambapo anatazama filamu na kujaribu kujua simulizi za mauaji ya kutisha, ambayo anasema alipata baada ya  mtu mmoja wa Netflix kukutana na chaneli yake. Nyuma ya hadithi za kweli za uhalifu anazozungumza pia huzungumzia waathirika halisi Je, Sarian amewahi kujihisi kuwatendea isivyo sawa? ""Sasa kwa kuwa chaneli yangu imekua najiona nina jukumu zaidi juu ya kile ninachosema kwa hivyo mbinu yangu imekuwa kulenga zaidi wauaji na sio kutaja sana waathirika kuonyesha picha zao,"" anasema. ""Ninahisi kama siwezi kuwasemea isipokuwa ninazungumza na familia moja kwa moja. Wameishi maisha marefu kwa nini wakumbukwe kwa jambo hili moja?"" Amewasiliana na watu waliounganishwa na kesi kadhaa ambazo ameshazijadili. ""Kulikuwa na maoni mazuri kila wakati na wanataka kuongeza zaidi."" Anasema kwamba ikiwa mtu yeyote aliyehusishwa na uhalifu alikasirishwa na video angeiondoa ""hakuna maswali yaliyoulizwa"". Kwa hivyo ni nini kinachofuata? Sarian ana mfululizo mwingine wa Historia ya Giza utakaotoka tarehe 3 Agosti na angependa kuona Mauaji, Siri na Uundaji vikihamia katika jukwaa kubwa zaidi, labda huduma ya kuonesha maudhui mtandaoni. ""Lakini kwa kweli sina uhakika,"" anasema. ""Nimejifunga tu, naenda sambasamba na safari."""	https://www.bbc.com/swahili/articles/cv2e4exrpz3o
politics	Shambulio Nigeria: Je utekaji wa wanafunzi wa shule Nigeria ulifanywa na Boko Haram?	"Tulio la kutekwa wa wanafunzi wa shule katika jimbo la Katsina, Nigeria limefikia kikomo baada ya mamia ya wavulana waliyokuwa wametekwa kuachiwa huru, lakini maswali yanaendelea kuibuliwa kuhusu hatari inayochangiwa na wanamgambo hao katika eneo hilo. Kundi la kigaidi la Boko Haram limedai kuhusika na shambulio hilo hivi karibuni lililofanyika eneo la kaskazini - magharibi mwa nchi, eneo ambalo halijawahi kuhusishwa na kundi hilo na kuzua hofu huenda ushwishi wao unaendelea kuongezeka. Hata hivyo, kuna makundi kadhaa yanayohudumu katika eneo hilo, baadhi yametangaza kuwa tiifu kwa uongozi wa Boko Haram. Katika kipindi cha mwongo mmoja uliyopita, wanamgambo wa Boko Haram wamekuwa wakiwahangaisha watu katika eneo la kaskazini -mashariki mwa Nigeria hususan katika jimbo la Borno na majimbo jirani. Ni katika shule ya Chibok, katika jimbo la Borno, ambako mamia ya wasichana walitekwa na wanamgambo wa Boko Haram mwaka 2014 na baadi yao mpaka leo baadhi yao hawajulikani waliko. Utekaji mwingine dhidi ya watoto wa shule ulifanyika mwaka 2018 katika eneo la Yobe, jimbo lingine kaskazini -mashariki. Hali ya usalama katika eneo la kaskazini -magharibi umekuwa shwari, licha ya visa vya uhalifu vinavyohusishw ana magenge yaliyojihami yanayofahamika kama majambazi, ambo wamekuwa wakiiba mifugo, kufanya bishara ya silaha na kuchungza vijiji. Sasa kuna hofu kwamba Boko Haram inaimarisha ushawishi wake. ""Kitu kinachoshangaza ni kiwango cha oparesheni hii, kwasababu ilizidi kile ambacho kinafanywa na majambazi,""alisema Jacob Zenn, Mhariri wa wakfu wa Jamestownunaofuatilia masuala ya ugaidi. ""Inaonekana kama sehemu ambayo inatumiwa na majambazi kufanya oparesheni zao, mbinu za majambazi [lakini] na kiwango cha Boko Haram na itikadi ya kiongozi wake Abubakar Shekau, ""alisema Bw Zenn Gavana wa Katsina alisisitiza majambazi walihusika na shambulio hilo la hivi karibuni. Ingawa Boko Haram ilichapisha video kwenye mtandao wake ikionyesha wavulana wakiwa wameshikwa mateka. Kwa mujibu wa ripoti ya shirika la habari la AFP iliyonukuu maafisa wa usalama, Boko Haram wamewapa mafunzo makundi ya majambazi katika eneo hilo kuwateka wanafunzi wa shule. Wakati lilipokuwa hatari zaidi mwaka 2012, kundi hilo lilipanua ushawishi wake katika eneo zima la kaskazini - mashariki mwa Nigeria na kuingi ahadi nchi jirani za Niger na Chad. Japo sasa kundi hilo linashikilia eno dogo, mashambulio yameendelea kushuhudiwa licha ya madai ya Rais wa Nigeria Muhammadu Buhari kwamba kundi hilo ""limesa,baratishwa"". Eneo la kaskazini mashariki kwa muda mrefu limekuwa chanzo cha ghasia kaskazini mwa nchi. Hali  haijabadilika kwa sababu visa vya mashambulio vimeongezeka mwaka huu. ""Ongezeko la vifo kwa kiasi kikubwa linahusiana na uvamizi uliofanikiwa dhidi ya wanajeshi - Boko Haram na Iswap [kikundi kilichojitenga na kikundi cha Dola la Kiislamu], na vile vile mauaji ya raia yanyofanywa na Boko Haram, ""alisema Bw Zenn. Hata hivyo eneo la kaskazini - magharibi pia  limeshuhudia ongezeka la ghasia. Katika miaka michache iliyopita, majimbo ya Zamfara, Katsina na Kaduna yameshuhudia ongezeko la mauaji yaliyohusishwa na makundi yaliyojihami pamoja na ghasia za kisiasa. Sababu za kukosekana kwa utulivu katika mkoa huo ni ngumu kuelewa. Ripoti iliyochapishwa mwaka huu na kundi la kimataifa la kushughulikia mzozo ilisema ""vurugu zimetokana na ushindani juu ya rasilimali kati ya wafugaji wa Fulani walio wengi na wakulima wa Kihausa walio wengi. Hali ambayo imechangia kuongezeka kwa uhalifu uliopangwa, pamoja na wizi wa ng'ombe, utekaji nyara kwa fidia na uvamizi wa kijiji"". Pia inaripotiwa kuwa makundi ya kijihadi yamekuwa yakitumia nafasi ya kudorora kwa usalama kuendeleaza ajenda zao. ""Katika kipindi cha mwaka mmoja uliyopita kumeshuhudiwa ongezeko la makundi yanayojitangaza kuwa tiifu kwa kwa kiongozi wa Boko Haram lkutoka kaskazini- magharibi mwa Nigeria - na Shekau amekiri hilo,"" alisema Bw. Zenn. Boko Haram pia iana kundi lililojitenga  ambalo linahudumu katika eneo la kaskazini - magharibi, linalojulikana kama  Ansaru. Kundi hilo lililo na ufungamano na  al-Qaeda limejiimarisha na limefanya  mashambulio kadhaa tangu lililobuniwa mwaka 2012. Je! mkakati wa kijeshi umekuwa upi? Jeshi la Nigeria limekuwa likijikita zaidi katika mashambulio ya angani yanayolenga ngome za wanamgambo Akaunti rasmi ya Twitter ya jeshi mara kwa mara huweka kanda ya video na picha, ikidai kuwa imefanikiwa  kutokomeza makundi ya majambazi."	https://www.bbc.com/swahili/habari-55376408
politics	Sweden: Wafahamu viongozi waliodumu madarakani kwa muda mfupi zaidi duniani, wengine mpaka dakika 15	"Magdalena Anderson ameandika historia katika siasa za Sweden na duniani mara mbili kwa siku moja. Kwanza, mapema asubuhi kuelekea mchana, alipata uungwaji mkono mkubwa bungeni kwa kuteuliwa kuwa waziri mkuu wa kwanza mwanamke nchini humo, kabla ya kujiuzulu wadhifa huo mchana na kuweka historia ya kiongozi mkuu aliyekaa madarakani muda mchache zaidi Sweden. Sweden ndio nchi pekee ya Scandinavia ambayo haijawahi kuongozwa na mwanamke kama kiongozi mkuu wa serikali. Alijiuzulu kwa sababu mshirika wa muungano wa chama chake alijiondoa serikalini na bajeti iliyopendekezwa haikupitishwa. Badala yake, bunge lilipigia kura bajeti iliyopendekezwa na upinzani, ambayo inajumuisha mrengo wa kulia. ""Nilimwambia spika wa bunge kwamba nilitaka kujiuzulu,"" Anderson, 54, aliwaambia waandishi wa habari. Aliongeza kuwa ana matumaini ya kujaribu kuwa waziri mkuu tena wakati ujao, lakini tu kwa kuungwa mkono na chama chake. ""Kuna utaratibu wa kikatiba kwamba serikali ya mseto inapaswa kujiuzulu chama kimoja kinapoondoka. ""Sitaki kuongoza serikali ambayo uhalali wake utatiliwa shaka,"" alisema kiongozi huyo wa chama cha Social Democrats. Huyu ni mmoja tu, wako viongozi wengine waliowahi kukaa madarakani muda mfupi zaidi kutokana na sababu mbalimbali. Okoro Cole alikuwa rais wa Sierra Leonean kwa siku mbili. Alihudumu kama gavana mkuu na raia wa nchi hiyo kwa siku mbili tu mwaka 1971. Wakati huo miaka ya 1960's na mwanzoni mwa 1970  kulikua na utata wa mabadiliko ya katiba baada ya utawala wa kiflame kuwekwa kando mwaka 1971. Ilikuwa wazi Bwana Siaka Stevens, waziri mkuu wa wakati huo, angekuwa Rais. Cole, ambaye alikuwa ameteuliwa kama mkuu Machi 31, alitumikia uraia kwa siku moja, siku ya pili akjakabidhi nchi. Baada ya kukabidhi nchi akarejea kwenye nafasi yake ya ujaji mkuu wa Sierra Leone mpaka mwaka 1978. Stevens ni mmoja wa viongozi na wanasiasa waliokuwa na nguvu kubwa Sierra Leone akitokea chama cha mrengo wa kushoto cha All People Congress in Sierra Leone. Katika uchaguzi wa mwaka 1967 e, chama chake kilipata ushindi kiduchu sana wa viti vya uwakilishi, kuwafanya kuongoza serikali. Waziri mkuu aliyekuwa anaondoka madarakani hakufurahishwa na kutaka jeshi liingilie kati, Machi 21, dakika chache baada ya kuapishwa, kama waziri mkuu, jeshi lilimvamia kwenye makazi yake na kumuweka kizuizini. Bahati nzuri kwak ,  Sierra Leone ilimrejesha madarakani mwaka 1968. Mwanasiasa wa Mexico Pedro Lascuráin ambaye alikuwa rais wa 34 wa Mexico kwa muda mfupi unaokadiriwa kuwa kati ya dakika 15 na 56 kabla ya kuachia ngazi kwenye mapinduzi ambaye yalimfanya jenerali Victoriano Huerta kuwa rais anayefuata. Anatajwa kama rais aliyehudumu kwa muda mfupi zaidi Mexico, licha ya kukubalika kwake na wanasiasa mashuhuri na watu waliomuona kama mungwana. Huyu anatajwa kama mfalme wa muda wote aliyeongoza kwa muda mfupi zaidi duniani. Baada ya kutekwa nyara kwa baba yake wakati wa Mapinduzi ya Julai mnamo Agosti 2, 1830, alichukua kiti cha enzi, lakini alijiuzulu kama dakika 20 baadaye. Utawala huu unabishaniwa, kwani baadhi ya wanahistoria wanaamini utawala huu ni mfupi sana kuwahi kutokea. William Henry Harrison alikuhudumu kwa muda mfupi zaidi kwneye nafasi ya urais. Baada ya mwezi mmoja ofisini, rais wa 9 wa Marekani, William Henry Harrison, alifariki mwaka 1841. Kiongozi huyo alikuwa rais mkongwe zaidi katika historia ya Marekani akiwa na miaka 68 kabka ya muongo mmoja baadae Ronald Reagan akimpiku kwa kuwa rais akiwa na miaka 69. Anachokumbukwa zaidi Harrison ni kwamba alitoa hotuba ndefu zaidi katika wakati ambao kulikuwa na baridi na barafu nyingi bila kuwa na vikinga baridi kama koti ama nguo ziko, ikamsababishia kupata nimonia na kufariki muda mfupi baadae. Ingawa kwa sasa watu wanafikiria tofauti. King Dipendra alitawala kwa siku 3 tu katika utawala tata uliogusa familia. Aliposhika hatamu ya ufalme, Dipendra uhusiano na wazazi wake ulikuwa na misuko suko kufuatia nia yake kumuoa mrembo Devyani Rana, ambaye alikuwa anatokea familia adui iliyokuwa na uhusiano usioa sawa na familia yake ya kifalme. Alikuwa mlevi wa kupindukia akawauwa kwa risasi wazazi wake na ndugu zake katika tukio lilioshangaza dunia. Haifahamiki kama alitaka kuuawa na walinzi wa ufalme ama alitaka kujiua mwenyewe, lakini alipona ila alikuwa hoi, akaja kufariki siku tatu baadae."	https://www.bbc.com/swahili/59415490
politics	Je, mjadala wa Magufuli kukoma bungeni baada ya kukemewa na Rais Samia?	Ni mjadala ambao umeliteka Bunge la Tanzania, ukapamba moto mitandaoni na kwenye vyombo vya habari. Ni mjadala ambao umeonekana  'kumkera' Rais Samia Suluhu Hassan. Mjadala wenyewe ni miongoni mwa wabunge wa chama kinachoongoza dola, CCM. Wabunge ambao wamegawanyika katika makundi mawili, wanaotetea rekodi ya rais aliyepita John Magufuli na ambao wanaoonekana kukosoa baadhi ya mambo ya utawala huo. Baada ya wiki nzima ya mjadala jana akiwa katika Kongamano la viongozi wa Dini mjini Dodoma Rais Samia alieleza kuwa hafurahishwi na mjadala huo. Akizungumza katika kongamano la viongozi wa dini uliofanyika jijini Dodoma, Rais Samia lionesha kukerwa na namna bunge linavyojadili ajenda zisizo za kitaifa kwa kumlinganisha yeye na mtamngulizi wake Hayati John Magufuli. ''Inasikitisha sana kuona kwamba watu wanapiga ngoma mitandaoni, lakini ngoma ile inachezwa bungeni, kwa kulinganisha watu na sio kulinganisha ajenda za kitaifa, ajenda ya kitaifa ni moja, mnalinganisha Magufuli na Samia hawa watu ni kitu kimoja.'' ''Awamu ya sita haikutokana na uchaguzi, haikutokana na chama kingine cha siasa, imetoka ndani ya chama cha Mapinduzi, imetokana na uongozi uliokuwepo wa awamu ya tano.'' Alisema Rais Samia. ''Awamu ni maneno tu , lakini mambo ni yaleyale. Je, ni makundi gani kinzani ndani ya CCM? Kundi la kwanza ni lile ambalo linatetea kile kinachoitwa urithi wa hayati Magufuli, linasema unapaswa kutunzwa na kuelezewa kwa kina kila wakati nchini humo ikiwemo kuendeleza mipango na miradi mikubwa ya maendeleo iliyoanzishwa na Magufuli ikiwemo umeme wa Rufiji na Reli ya Kisasa. Kundi hili ndilo ambalo linaamini katika 'Umagufuli' kwa kiasi kikubwa na sasa linaonekana kuwa na hofu kuwa huenda milango ikafungwa kwao kisiasa. Kundi hilo lina vinara watatu Joseph Musukuma (Mbunge wa Geita Vijijini),Livingstone Lusinde (Mbunge wa Mvumi) pamoja na Josephat Gwajima (Mbunge wa Kawe). Kwa kipindi cha miaka mitano iliyopita Musukuma na Lusinde walikuwa wakitumika kuitetea na kuisemea serikali ya hayati Magufuli katika masuala mbalimbali ya kisiasa. Kwa kiasi fulani kundi hili limepokea habari njema baada ya Waziri Mkuu wa nchi hiyo Kassim Majaliwa kutangaza mpango wa serikali kununua ndege mpya tatu ikiwa ni mpango uliodhamiriwa na hayati Magufuli. Kwahiyo waliomuunga mkono hayati Magufuli  wanakinzana na wale wote wanaokosoa upungufu uliooneshwa maeneo mbalimbali na kushauri serikali ya Rais Samia ifanye marekebisho au kuachana nayo kwa kuamini ni wasaliti wa serikali na chama. Kundi la pili ni lile ambalo wengi ni wahanga wa uongozi wa hayati Magufuli, na lina vinara wake wawili; Nape Nnauye (Mbunge wa Mtama) na January Makamba (Mbunge wa Bumbuli). Wabunge hao wamewahi kuteuliwa kuwa mawiziri katika Wizara tofauti. Makamba alikuwa Waziri wa Nchi katika Ofisi ya Makamu wa Rais Muungano na Mazingira, ambapo hadi anatimuliwa uwaziri alipewa tuhuma mbalimbali zikiwemo kuchelewesha agizo la kukomesha matumizi ya mifuko ya plastiki na matumizi mabaya ya fedha. Kwa Nape Nnauye akiwa Waziri wa Habari, Utamaduni,Michezo na Wasanii,  alitimuliwa madarakani na hayati Magufuli. Nape ndiye alikumbana na dhahama kubwa baada ya mkutano wake na vyombo vya habari kupigwa marufuku na Jeshi la Polisi jijini Dar es salaam na ndiyo siku ambayo alitishiwa bastola na mtu ambaye hakuikubainishwa mara moja kama ni askari au la. Aprili 14 mwaka huu akizungumza bungeni wakati akichangia makadirio ya mapato na matumizi ya Ofisi ya Waziri Mkuu kwa mwaka wa fedha 2021/2022, January Makamba aliwakata Wabunge wanaotoa maoni na ushauri wenye nia njema wasibezwe wala kuhukumiwa kuwa ni wasaliti wa chama na serikali. Aliongeza kuwa kusema nchi inahitaji umoja na utulivu na kwamba kauli za utengano,kutiliana shaka,kutuhumiana na kuhukumiana hazijengi bali zinawachanganya Watanzania. Uthibitisho wa kundi hilo kuwa wahanga ni matukio ya January Makamba na Nape Nnauye kwa nyakati tofauti kutokana na kuvuja sauti zao mitandaoni wakimsema hayati Magufuli alipokuwa madarakani walalilazimika kwenda kuomba radhi Ikulu Dar es salaam kwa mitazamo na matamshi yao. Kisiasa Nape na Makamba hawakuwa na njia nyingine zaidi ya kumwangukia mwenyekiti wao huyo wa zamani. Aidha, wanasiasa hao wawili ni zao la makatibu wakuu wawili wakubwa wa CCM katika nyakati tofauti, Abdularahman Kinana na Yusuf Makamba. Makatibu hao nao waliwekwa kikaangoni kwa madai ya kumsaliti mwenyekiti wao na hivyo walitakiwa kuomba radhi na kuwekwa chini ya uangalizi. Kundi hili kisiasa haliwezi kujinasibu kuwa yapo mapatano ya aina yoyote na kwamba huu ni wakati wao wa kupumua na kunufaika na utawala mpya, hivyo hakuna sababu za kulinda urithi na ni wakati wa mwanzo mpya, linatafuta kukubalika. Kundi la tatu, linajumuisha wale walioingizwa kwenye siasa za CCM na hayati Magufuli na wale ambao walikuwepo, lakini hawataki kuungana na kundi lolote liwe la wahanga wa Umagufuli au wafuasi wa Umagufuli. Ni kundi ambalo limejitenga kwa kuangalia upepo unakwendaje huku likijaribu kuweka kete yake kwa uongozi wa serikali na chama. Hili ni lile linaundwa na wanasiasa waliohamia kutoka upinzani na baadhi waliokuwa nje ya siasa lakini kwa ushawishi wa hayati Magufuli waliingia kwenye siasa. Je, kukosekana wapinzani bungeni ni ombwe? Fatma Maghimbi alikuwa kiongozi wa kwanza wa Kambiya Upinzani Bungeni kati ya mwaka 1995 hadi 2000. Alikuwa mbunge wa Jimbo la Chakechake kupitia Chama cha Wananchi (CUF). Kuanzia mwaka 2000 Kambi ya upinzani iliongozwa na Mbunge wa  Kigoma Mjini, Dk. Walid Amani Kabourou kutoka Chadema. viongozi walioongoza kambi hiyo kwa nyakati tofauti ni Wilfred Lwakatare, Hamad Rashid Mohammed na Freeman Mbowe. Chini ya uongozi wao walikifanya CCM kiwe macho na siasa za ushindani zilijikita katika hoja. Bunge la 2015 hadi 2020 lilikuwa na wabunge wengi wa upinzani, kabla ya baadhi yao kuvihama vyama vyao na kujiunga na CCM kisha kupewa fursa ya kugombea majimbo yaleyale. Kwa kiasi fulani ilipunguza nguvu ya wapinzani bungeni. Katika Bunge la mwaka 2020-2025 lina wabunge wengi wa CCM, na kwa kiasi kikubwa Kambi ya Upinzani bungeni ni kama 'imefutiliwa mbali' kwa kuwa hakuna ladha ya siasa za ushindani tena, hivyo CCM wamegeukiana wenyewe kwa wenyewe kana kwamba ni shughuli yao ndani ya chama badala ya uwakilishi wa wananchi. Je, mabadiliko ya Rais Samia yatafanikiwa bila Katiba mpya? 'Mimi ndiye Rais' - Je Rais Samia alitaka kutuma ujumbe gani kwa Watanzania? Uimara wa kambi ya Upinzani bungeni unakiimarisha chama tawala na serikali. Kukosekana kwa nguvu ya Kambi ya Upinzani kumesababisha wabunge wa CCM walumbane wenyewe, kiasi kwamba sasa wamehamia kwenye suala la nani ni msomi na si msomi. Wabunge wenye elimu ya darasa la saba wanawaona wale wenye elimu kuwa ni wasaliti wa chama na serikali, lakini vilevile wabunge wasomi wanaowana wenzao wenye elimu ya chini kuwa hawana utaalamu wowote zaidi ya kusoma na kuandika. Kwa mantiki hiyo kunyukana wenyewe kunasababisha kupoteza ushindani wa hoja na mawazo juu ya maendeleo, na yeyote anayekosoa sasa anaonekana msaliti wa chama na serikali. Ni chanzo cha CCM kuwakosoa wanasiasa wa upinzani walioko nje ya Bunge, kwa sababu ya ndani hakuna nguvu ya kambi ya upinzani, hivyo inawaathiri CCM wenyewe. Uongozi mpya CCM Wakati hayo yakitokea bungeni, CCM bado hakuna Mwenyekiti na Katibu Mkuu. Inatarajiwa mkutano Aprili 30 mwaka huu Samia Suluhu Hassan kukabidhiwa Uenyekiti wa chama hicho kupitia Mkutano mkuu, ambapo atasaidiana na Makamu Mwenyekiti Philip Mangula na Naibu Katibu mkuu, Dk. Abdulla Juma Sadallah. Je ujio wa Mwenyekiti mpya utakinusuru na kurudisha nidhamu ya wabunge wa CCM?  Hadi sasa dalili zote za kujaribu kumvuta mwenyekiti mpya zimeonekana. Kwamba kila mwanasiasa anajaribu kujiweka kwenye eneo la kuonesha umuhimu wake, huku macho na masikio yakielekezwa uchaguzi wa 2025. Kwa siasa za Tanzania uchaguzi mkuu wa 2025 si mbali, ni suala la kuanza mapema. Aidha, kivuli cha Umagufuli kingalipo, wafuasi na wahanga wake hawajui hatima yao mbele ya Mwenyekiti mpya. Kutatua hilo ni lazima kuachana na kivuli hicho na kusonga mbele ama kukiendeleza ili kuzidisha minyukano zaidi, ikizingatiwa bado haifahamiki mtindo wa uongozi wa Samia Suluhu utakuwaje ndani ya chama. Muda utaongea.	https://www.bbc.com/swahili/habari-56797267
technology	Donald Trump kurejea mtandaoni hivi karibuni, asema mshauri wake	"Aliyekuwa Rais wa Marekani Donald Trump hivi karibu atarejea katika mtandao wa kijamii ""mtandao wake mwenyewe"", mshauri wake amesema. ""Nafikiri tutamuona Rais Donald Trump akirejea kwenye mtandao wa kijamii katika kipindi cha karibu miezi miwili au mitatu,"" Jason Miller amezungumza na Fox News. Alisema mtandao huo ""utakuwa unaovuma kati ya mitandao ya kijamii"" na ""utabadilisha kabisa mitandao"". Bwana Trump alikatishwa kutumia mtandao wa kijamii wa Twitter na Facebook baada ya kutokea kwa ghasia mbaya za mwezi Januari katika Bunge la Capitol Washington DC. Shambulio hilo lilitekelezwa Januari 6 na wafuasi wa Trump na kusababisha mauaji ya watu 5 akiwemo afisa wa polisi na kutikisa misingi ya demokrasia ya Marekani. Siku kadhaa baadaye, mtandao wa Twitter ulisema kuwa akaunti ya Bwana Trump ya - @realDonaldTrump - ""imekatishwa kabisa… kwasababu ya hatari ya kusababisha ghasia zaidi. Bwana Trump alitumia mtandao wa Twitter kwa zaidi ya miaka 10 kuepuka vyombo vya habari vya zamani na aliweza kuzungumza na wapiga kura moja kwa moja. Donald Trump alikuwa na karibu wafuasi milioni 90 katika mtandao wa kijamii. Hapana. Siyo kweli. Bwana Miller alitoa taarifa akisema kwa hilo ""kila mmoja atasubiri kuona hasa ni kipi kitakachokuwa kinatekelezwa na Rais Trump"". Mshauri alisema Bwana Trump alikuwa akifanya ""mikutano ya ngazi ya juu"" huku timu kadhaa zikifikiria mradi wake katika eneo la Mar-a-Lago fukwe ya Florida. ""Kampuni kadhaa"" tayari zimewasiliana na aliyekuwa rais, Bwana Miller amesema. ""Mtandao huu mpya utakuwa mkubwa,"" aliongeza, akitabiri kuwa Bwana Trump atavutia ""makumi ya mamilioni ya watu"". Mara ya kwanza, Bwana Trump alifungiwa mtandao wa Twitter kwa saa 12 mnamo mwezi Januari baada ya kuita watu waliovamia Bunge na kusababisha ""ghasia"". Mamia ya wafuasi walivamia Bunge wakati linajaribu kuidhinisha ushindi wa Joe Biden katika uchaguzi wa urais mwaka jana. Wakati huo, mtandao wa Twitter ulionya kuwa utamfungia Bwana Trump ""kabisa"" kuutumia ikiwa atakiuka tena sheria za mtandao huo. Na baada ya kuruhusiwa kuanza tena kutumia Twitter, Bwana Trump alituma ujumbe mara mbili ambazo kampuni hiyo ilisema ndio ulikuwa wa mwisho kuvumilika. Kampuni hiyo ya mtandao wa kijamii ilisema kuwa ujumbe wake huo aliotuma, zote mbili ""ulikuwa sheria ya kusababisha ghasia"". Akaunti za Bwana Trump katika Facebook pia zilisitishwa, mtandao wa Twitch pamoja na Snapchat. Pia unaweza kutazama jinsi waandamanaji walivyovamia bunge Marekani:"	https://www.bbc.com/swahili/habari-56484645
entertainment	Wanamuziki: 'Salamu za Amani kutoka Afrika'	"Vurugu  zinazoendelea Afrika Kusini dhidi ya raia wa kigeni ambao ni wahamiaji kutoka mataifa ya Afrika zimewahamasisha wanamuziki mbalimbali barani Afrika kutunga tungo za kukemea vitendo vya chuki dhidi ya wageni. Nigeria, Zambia, Msumbiji, Tanzania, Kenya ni miongoni mwa wageni nchini humo ambao wako hatarini na shambulio hilo ambalo limewafanya wengine kurudi katika nchi zao. Mauaji, hofu na shughuli za wageni kusitishwa  kutokana na uharibu mbaya uliofanywa  na wenyeji ni miongoni mwa mambo yanayokemewa na wasanii mbalimbali barani Afrika. Kufuatia hali hiyo, vita ya maneno imekuwa ikichukua nafasi kubwa  katika mitandao ya kijamii kutoka bara lote la Afrika kulaani vitendo hivyo vya kikatili. Nchini Tanzania, wimbo wa Nash unaokemea chuki hizo umekuwa ukishirikishwa na wengi katika mtandao wa whatsapp na swali ni je, ujumbe huu unafika? ""Beti nakutuma mpaka Afrika ya Kusini waambie wazulu waweke silaha chini , kisha wasikilize neno lako kwa makini Vurugu na mauaji ya waafrika wenzao, beti waeleze kwamba sisi ndugu zao, ajira haipatikani kwa kumuua mtanzania,msomali, mmalawi ama ndugu zangu kutoka Nigeria Lini mtabadilika muwe na roho za kiutu...ninashangaa iweje mfike  huku, mnauwa ndugu zenu utadhani mnauwa kuku... TZ tunasema mgeni aje, mwenyeji apone, kwenu ni tofauti ni mgeni njoo nishike panga nikupige, nikukimbize, nikukamate nikumalize....hayo mambo ya kufanywa na watu wenye wazimu...."" wimbo wa Nash unaopinga chuki dhidi ya wageni Afrika kusini. BBC imezungumza na Mutalemwa Jason ambaye ni mwanamuziki kutoka nchini Tanzania ajulikanaye kama Maalim Nash au Nash Mc  na kutaka kujua kwa nini aliamua kuimba wimbo huo. Nash MC a nasema aliona kuwa kuna haja kutumia sanaa kufikisha ujumbe kukemea kile kinachoendelea Afrika Kusini. ""Muziki wa Hip pop unatuelekeza kutengeneza watu kifikra na kuhakikisha misingi ya kibinadamu na utu pia unafuatwa"" Nash Mc a eleza. Nyimbo hiyo ya Nash ameitaja kuwa ni ya ukombozi wa mwafrika na hivyo aliamua kutumia kipaji chake kufikisha ujumbe. Kwa upande wake kuimba kiswahili na kutaka ujumbe uwafikie waafrika kusini amesema kuwa aliwahi kufika huko mwaka 2015, na kutokana na watanzania kuwa wengi huko kiswahili sasa wanajua. Muziki huu wa hip pop unatuma ujumbe tena kutoka kwa kijana wa miaka 15, anayelisimulia maumivu aliyoyapata kwa kumpoteza rafiki yake kutoka Jamuhuri ya kidemokrasia ya Kongo kwa sababu rafiki yake ilimlazimu ahame kutokana na shambulizi la chuki kwa wageni, nchini Afrika kusini . Mtoto huyo alitoa hisia zake wakati wa mashindano ya vipaji nchini Afrika kusini, 'SA's Got Talent' na ujumbe wake kusambaa kwa wingi mitndaoni. Mwanamuziki mwingine maarufu nchini Tanzania, RayVanny ameimba wimbo wa Afrika kwa lugha kwa kiingereza akisisita kuwa wasimuite mgeni, Afrika ni nyumbani na mama yetu ni mmoja. Mungu ibariki Afrika, tuache kupigana na tukumbuke maneno ya Mandela aliyotufundisha kuhusu upendo. Wanamuziki wengine wengi kutoka Afrika wameimba nyimbo kwa lugha ya Igbo, Kizulu,Tswana, Suthu, Shona na kiingereza wakisisitiza umoja wa Afrika."	https://www.bbc.com/swahili/49639233
politics	Uchaguzi Tanzania 2020: Je, namna gani wapiga kura wanaweza kuepuka migogoro wakati wa kampeni?	"Matukio ya vurugu za kisiasa miongoni mwa wapiga kura wakati wa kampeni za uchaguzi mkuu wa urais,ubunge na udiwani unaoendelea nchini Tanzania yameathiri mahusiano moja kwa moja kutokana na itikadi tofauti za vyama vya siasa licha ya Katiba ya nchi hiyo kusisitiza uhuru wa kila mwananchi katika kuchagua itikadi hizo pamwe na kudumisha misingi ya demokrasia na siasa za vyama vya vingi. Baadhi ya matukio hayo ni pamoja na matamko ya vitisho dhidi ya wafuasi na wanasiasa wa pande mbili tofauti, kujinyonga, kupigana kwa kutumia mapanga na silaha zingine za jadi hali ambayo inachochea uvunjaji wa sheria pamoja na kuibua taharuki miongoni mwa familia, ndugu, marafiki na taifa kwa ujumla. Duru za kisiasa zimetafsiri hali hiyo ni kiwango duni cha uvumilivu wa kisiasa miongoni mwa wapigakura, na kusababisha baadhi ya wapiga kura kuchukua uamuzi wa kukatisha uhai wao kwa sababu ya kutokukubaliana na wengine ndani ya familia, pamoja na viongozi kushindwa kuwa na lugha za ushawishi wafuasi wao kwenye masuala mbalimbali. Migogoro inayotokana na tofauti za kiitikadi ni dhahiri watu wengi wanashindwa kuelewa maana halisi ya demokrasia ambapo kila mtu ana haki ya kuamini na kuwa na msimamo wa kile anachokiamini bila kulazimishwa na mtu mwingine. Hoja hii inasimamiwa pia na Katiba ya Tanzania Ibara ya 21(2) isemayo; ""Kila raia anayo haki na uhuru wa kushiriki kwa ukamilifu katika kufikia uamuzi juu ya mambo yanayomhusu yeye, maisha yake au yanayolihusu taifa."" Je ni matukio yapi hatarishi? Mnamo Oktoba 3 kuliripotiwa katika vyombo vya habari tukio la kijana wa miaka 22 kujinyonga. Kamanda wa Polisi Mkoa wa Katavi, Kamishna Msaidizi Abdi Isango alithibitisha kutokea kifo hicho mkoani humo kuwa tukio hilo lilitokea Oktoba 1 katika Kata ya Nsemulwa, Manispaa ya Mpanda. Ilielezwa kifo cha kijana huyo kilitokana na kutofautiana kauli na mama yake mzazi,  kuhusu mabishano ya kisiasa. Kijana anaripotiwa kuwa alikuwa mwanachama wa Chadema, wakati mama yake ni mwanachama wa CCM. Kamanda Isango alisema mabishano hayo yalisababisha mama huyo kumchapa makofi mtoto wake hali ambayo ilimlazimu kutoweka nyumbani kwao na kurejea usiku kisha kujinyonga. Msingi wa mabishano hayo ni kijana kujaribu kumshawishi mama yake ahame CCM na kwenda Chadema. Kisiwani Pemba kumeripotiwa matukio ya wanachama wa CCM kushambuliwa kwa mapanga, baadhi ya matukio hayo yakiripotiwa kufanyika msikitini. Oktoba 17 mwaka huu gazeti la kila siku la Mwananchi lililiripoti msafara wa mgombea wa urais wa chama cha ADC, Queen Sendiga ulivamiwa na kundi la vijana ambao waliaminika wa CCM mkoani Iringa. Msafara huo ulitoka Soko Kuu kwenda Stendi ya zamani mkoani humo. Hali hiyo sit u ilichochea taharuki bali ni kama kutangaza mgogoro wa kisiasa baina ya wanachama wa vyama hivyo. Oktoba 6 mwaka huu vyama vya CCM na ACT Wazalendo mkoani Geita vililazimika kulaani matukio ya vurugu zilizotokea kwenye kampeni baina ya wafuasi wa CCM na Chadema zilizosababisha baadhi yao kujeruhiwa vibaya kwa kurushiana mawe na marungu hali iliyosababisha Polisi kuwatawanya kwa kuwapiga mabomu ya machozi. Hayo ni baadhi ya matukio ya namna tatu; yale yanayohusisha familia moja kwa moja, makada binafsi na makundi ya wafuasi ambao wanatumika kuleta vurugu dhidi ya mengine hali ambayo inachochea migogoro ndani ya jamii, hasa hasa upande wa pili utaamua kuchukua njia hiyo hiyo kulipiza kisasi hivyo kuzua tafrani zaidi. Katika siasa familia kuwa katika itikadi tofauti za kisiasa ni jambo la kawaida na ambalo linasherehesha misingi ya demokrasia na siasa za vyama vingi. Mathalani mbunge wa zamani wa Kigoma kusini, David Kafulila ni mfano wa karibuni, ambapo alipokuwa mwanachama wa NCCR Mageuzi, mkewe Jeska Kishoa ni mwanachama wa Chadema. Ikumbukwe Kafulila alifukuzwa uanachama wa Chadema, na baadaye alihamia NCCR Mageuzi kabla ya kwenda CCM aliko sasa. Hawa ni mume na mke ambao wanaonesha namna inavyowezekana familia moja kuwa na itikadi tofauti za vyama vya siasa, ambapo Jeska Kishoa ni miongoni mwa wagombea ubunge kwa tiketi ya Chadema mwaka huu. Hivyo basi, tukitumia mfano huo mmoja tunaona inawezekana kabisa familia moja kufuata itikadi tofauti za kisiasa na zikakosa nafasi ya kuathiri familia husika. Duru za kisiasa zinaonesha kuwa miaka ya karibuni hali imebadilika kwa viongozi wa kisiasa ambao wanatumia nafasi zao kuhamasisha na kuaminisha wafuasi wao kuwa mawazo mbadala au itikadi inayopishana na yako ni uhaini au usaliti na hivyo hilo linastahili adhabu ama walau kutengwa. Wafuasi wa CCM,ACT Wazalendo,ADC,NRA,AAFP,DP,SAU, Chadema, CUF na vingine wameaminishwa kuwa lazima wasikilize wanachama wenzao kuliko makundi mengine. Wao hudhani uhuru wa mwanachi ni ule uliopo kwenye vyama hivyo. Mara kadhaa yametokea matukio baadhi ya vyama vya siasa kugombania kuzika mwili wa marehemu au kususiana misiba na majanga kwa sababu hayawahusu wafuasi wa itikadi nyingine. Hata kwa baadhi ya viongozi wakiwa majukwaani hutamka kuwa 'wasipochagua chama changu hamtapata maendeleo' au 'hapa mlikuwa na mwakilishi wa chama fulani na hatukuleta maendeleo kwa kuwa sisi ndiyo tunaoamua ba tusipofanya hamna la kutufanya'. Hizi ni kauli ambayo inatoa picha halisi ya kwamba nguvu na mamlaka ya wanasiasa wa Tanzania kwa sasa haitolewi kwa wananchi bali ni wanasiasa hivyo kuathiri wapigakura moja kwa moja. Richard Ngaya, mhadhiri wa Chuo Kikuu cha SUA na mchambuzi wa siasa na utawala bora amemwambia mwandishi wa makala haya kuwa, ""Matamshi ya viongozi wa vyama vya siasa ni miongoni mwa nyenzo za kwanza kutumiwa kwa wafuasi wao linapofika suala la kukabiliana na washindani wao kisiasa hutumika kama ngao ama muongozo kwa vile wafuasi huaminishwa ndivyo siasa anavyotakiwa kuenenda, kwamba hakuna ulazima wa kushirikiana na watu ambao si wanachama wenzako. Anaongeza kwa kusema, ""Katika siasa za aina hii miaka hii mitano chini ya kile kinachoitwa CCM mpya, siasa zimevuka mipaka na utamaduni ambao umekuwepo kwa miaka kadhaa ndani ya familia na jamii zetu. Ilikuwa kawaida ndugu na jamaa kushirikiana kwa mambo ya kijamii huku wakijua kila mmoja na mtazamo wake kwenye masuala ya kisiasa japo pia kulishakuwepo baadhi ya watu kwenye familia kwa kuzingatia taarifa za baadhi za wabunge wa viti maalumu ama wabunge wa kuchaguliwa ndoa kuyumba kwa sababu za kisiasa. Lakini pia kulishakuwepo mifano mingi ya ndoa ambazo pamoja na utofauti wa kisiasa wanandoa na wanafamilia walikuwa wamoja siku zote walau kwa jamii kutosikia misuguano kisa itikadi zao za kisiasa kutofautiana. ""Mtaani kwa sasa ni kawaida kuona watu wakisusiana kusaidiana matukio kadhaa kiitikadi kwa kuwa mwenye shida ni mfuasi wa chama fulani cha siasa, mfano iwe CCM,Chadema, CUF na ACT Wazalendo, hawawezi kushirikiana kijamii, hali inayojenga ufa wa mahusiano na rahisi kuibua matukio tatanishi kama ya Omary na wengine waliopitia kadhia hizo. Mosi, wanasiasa ambao kwa kiasi kikubwa wenye nafasi ya kuleta maridhiano kwenye jamii wanapaswa kujihangaisha sasa kuondokana na  kauli za kutishia hasa upande ambao si wao ama kutishia jamii juu ya vita iwapo watamchagua upande usio wao. Kasoro hii iko kwenye itikadi za vyama vyote vya siasa, hakuna anajenga jamii yenye maelewano badala yake inajengwa jamii yenye utengano. Pili, wananchi kutambua kuwa ni haki ya kila mmoja kujiunga na chama chochote kilichosajiliwa na kufuata sheria za nchi. Ni suala la haki ya kila mtu si idhini ya mwingine asiyehusika. Kinyume cha hayo haitakuwa tofauti na udikteta wa kidemokrasia. ""Suala hili limeota mizizi Tanzania, kwa upande wa wanawake kama mtakuwa na mtazamo tofauti wa kisiasa au mmoja hamuungi mkono mwenzake kutakuwa na shida, naweza kusema asilimia kubwa ya wanawake wakiingia siasa huku waume zao wakiwa si wanasiasa ndoa ina hatari kubwa kuvunjika. Kuna familia hawazungumzi kabisa kisa tofauti za kisiasa, mfano baba mzazi wa Ben Saanane hazungumzi na mwenyekiti wa Chadema, kwani mara kadhaa amelalamika kuwa Freeman Mbowe hakuwahi kumtembelea tangu alipopotea kijana wake. Hapo tayari ni mgogoro na familia hizi zimeathirika''. ""Sasa, unajua siasa ni imani, mtu anapenda chama chake hapendi kusikia mabaya kuhusu chama chake. Njia ya kuondokana na hilo ni kuelimisha jamii kuvumilaiana kiitikadi si chokochoko, kuongeza elimu ya uraia kuhusu siasa na kwamba kuwa itikadi tofauti si dhambi wala makosa. Njia nyingine ni vyama vya upinzani kuwaelimisha vijana ambao wanaunga mkono upande wao juu ya sheria Makosa ya Mitandaoni, ambapo vijana wengi wamepitia changamoto kubwa kwani hawana ufahamu nayo, hivyo kuwa chanzo cha migogoro kati ya familia,makundi,wafuasi na vyama vyao mara baada ya kukamatwa na vyombo vya dola. Tuwaelimishe kila upande ili wadumishe demokrasia kwa kuandaa vipindi vya redio, Televisheni,sanaa na maonesho na viongozi wa vyama wachukue hatua si kutelekeza wafuasi wao ambao ni rasilimali na viongozi wajao."" anasema Theresia Mushi, Mwalimu, mwanasiasa na mchambuzi wa utawala bora."	https://www.bbc.com/swahili/habari-54625955
entertainment	Ilunga Khalifa: Mwanamuziki wa Tanzania maarufu CPWAA kutoka kundi la Parklane aaga dunia	Msanii wa Tanzania Ilunga Khalifa maarufu CPwaa amefariki mapema siku ya Jumapili katika hopsitali ya kitaifa ya Muhimbili ambapo alikuwa akipatiwa matibabu. Kulingana na gazeti la The Citizen nchini humo, CPwaa alikuwa amelazwa katika hospitali hiyo akiugua homa ya mapafu iliosababisha kifo chake. CPwaa aliyewahi kujishindia tuzo kadhaa  alianza muziki katika kundi la Park Lane  lililoshirikisha msanii Suma Lee. Wawili hao waliachilia vibao vilivyogonga vichwa vya habari kikiwemo kile cha 'Nafasi Nyingine' na 'Aisha'. Hatahivyo wawili hao walitengana na kuachilia vibao Action, Problem, So Pwaa, Six in the Morning, miongoni mwa vinginevyo. Wengi wa wafuasi wake katika mitandao ya kijamii waliomboleza kifo chake. Wanamuziki wenzake kama vile Profesa Jay pia walimuomboleza CPwaa alikuwa miongoni mwa wanamuziki waliokuwa na ushawishi mkubwa wa mtindo wa Hip Hop  kutoka Marekani nchini Tanzania. Alitoa albamu  kwa jina 'The Album' mwaka 2013 ambayo ilikuwa na nyimbo 15. Nje ya muziki Cpwaa alivutiwa sana na kazi za Teknolojia  akiwa na hamu katika masuala ya ICT, VAS, kazi za kidijitali , miongoni mwa masuala mengine ya teknolojia.	https://www.bbc.com/swahili/habari-55695080
politics	Mapinduzi ya Myanmar: Watu 38 wafariki katika maandamano Mynmar	"Watu 38 wameuawa nchini Myanmar siku ya Jumatano katika kile ambacho Umoja wa Mataifa umeelezea kuwa ""siku ya umwagikaji mkubwa wa damu"" tangu mapinduzi yalipofanyika mwezi mmoja uliopita. Mjumbe wa Umoja wa Mataifa nchini Myanmar Christine Schraner Burgener, amesema kuna kanda za video za kugutusha kutoka nchini humo. Mashuhuda wanasema vikosi vya usalama vinatumia risasi halisi na zile za mpira dhidi ya waandamanaji. Maandamano ya halaiki na visa vya vurugu vimeshuhudiwa katika maeneo tofauti nchini Myanmar tangu jeshi lilipochukua madaraka  Februari mosi. Waandamanaji wamekuwa wakishinikiza kukomeshwa kwa utawala wa kijeshi na kuachiliwa huru kwa viongozi wa nchi hiyo waliochaguliwa - akiwemo Aung San Suu Kyi - ambaye aling'olewa madarakani na kuzuiliwa wakati wa mapinduzi. Mapinduzi hayo na kutumiwa kwa nguvu kuvunja maandamano yaliyofuata yamelaaniwa kimataifa, hatua ambayo ime majeshi ya Myanmar yamepuuza. Ikiangazia vino vya situ ya Jumatano, Uingereza imetoa wito wa kuitishwa kwa mkutano wa Baraza Kuu la Usalama la Umoja wa Mataifa, huku Marekani ikisema kuwa inatafakari kuwachukua hatua zaidi dhidi ya viongozi wa jeshi la Myanmar Ghasia za hivi punde zinajiri siku moja baada ya majirani wa  Myanmar kuomba majeshi kujizuia kufanya maafa zaidi. Bi. Schraner Burgener amesema karibu watu 50 wameuawa kufikia sasa ""nawengine wengi kujeruhiwa"" tangu mapinduzi yalipofanyika. Amesema kanda mojo ya video inaomuonesha polisi akimpiga  mhudumu wa afya wa kujitolea ambaye hakuwa na silaha. Nyingine inamuonesha mwandamanaji akipigwa rasasi na pengine kuuawa barabarani. ""Niliwauliza baadhi ya wataalamu wa silaha na huenda wakanithibitishia, haionekani vizuri lakini inakaa kama bunduki ya polisi  kumaanisha risasi zilitumika,"" alisema. Mwanahabari kutoka ndani ya Myanmar alielezea jinsi vikosi vya usalama vilivyowamiminia risasi umati mkubwa wawatu katika miji tofauti, ukiwemo mji waYangon, bila kutoa onya. Wavulana wawili, walio na umri wa miaka 14 na 17, ni miongoni mwa wale waliouwa, Shirika la watoto la Save the Children limesema. Mwanamke wa miaka 19 anasemekana kuwa miongoni mwa waliouawa. Karibu watu Sita waliripotiwa kuuawa kwa kupigwa risasi wakati wa maandamano katika eno la Monywa katikati ya Myanmar. Wengine karibu 30 walijeruhiwa katika ghasia hizo, mwanahabari wa eneo hilo aliambia Shirika  la habari la Reuters. Wahudumu wa afya wa kujitolea wameimbia shirika la habari la AFP mjini Myingyan kwamba karibu wa 10 walijeruhiwa katika eneo hilo. ""Walirusha vitoa machozi, kupiga risasi za mpira na risasi  halisi,"" walisema. ""Hawakutumwagia maji ya mwasho, [hawakutoa] onyo la kututaka tuondoke, walikuja tu na kwanza kupiga risasi"" mmoja wa waandamanaji katika mji huo aliambia Reuters. Katika mji wa Mandalay, mwanafunzi mwandamanaji aliambia BBC kwamba waandamanaji kadhaa waliuawa karibu na nyumba yake. ""Nadhani kama mwendo wa saa nne au nne na nusu asubuhi, polisi na walikuja katika eneo hilo na kisha wakaanza kuwapiga risasi raia. Hawakutoa onyo lolote kwa raia. ""Walitokea tu na kuanza kupiga risasi. Walitumia risasi za mpira na pia risasi halisi kuua raia kwa njia ya kikatili."" Jeshi haijatoa tamko lolote kuhusiana na vifo vilivyoripotiwa."	https://www.bbc.com/swahili/habari-56275839
politics	Taiwan: Je, Marekani na China zinaelekea kwenye vita kuhusu kisiwa hicho?	"Wiki chache baada ya rais wa Marekani kuionya China kuhusu Taiwan, Beijing imetoa karipio lake kali bado, ikisema ""itakandamiza kwa uthabiti jaribio lolote"" la uhuru wa Taiwan. Siku ya Jumapili, Waziri wa Ulinzi wa China Jenerali Wei Fenghe kimsingi aliishutumu Marekani kwa kuunga mkono uhuru wa kisiwa hicho, akisema ""inakiuka ahadi yake kwa Taiwan"" na ""kuingilia"" masuala ya China. ""Naomba niweke wazi hili: ikiwa kuna mtu atathubutu kujitenga Taiwan kutoka China, hatutasita kupigana. Tutapigana kwa gharama yoyote na tutapigana hadi mwisho. Hili ni chaguo pekee kwa China,"" alisema katika mazungumzo ya  Shangri-la mkutano wa kilele wa usalama wa Asia uliofanyika Singapore. Maoni yake yanafuatia ujumbe wa hivi majuzi wa Rais wa Marekani Joe Biden kwa China kwamba ilikuwa ""ikicheza hatari"" kwa kurusha ndege zake za kivita karibu na Taiwan. Aliapa kukilinda kisiwa hicho kijeshi iwapo kitashambuliwa. Taiwan, ambayo inajiona kuwa taifa huru, imedaiwa kwa muda mrefu na Uchina. Lakini Taiwan pia inaihesabu Marekani kama mshirika wake mkubwa, na Washington ina sheria inayoitaka kusaidia kisiwa hicho kujilinda. Kuongezeka kwa matamshi  hayo kunakuja wakati China inazidi kutuma ndege za kivita katika eneo la ulinzi wa anga la Taiwan - zikiruka safu yao kubwa zaidi ya mwaka mwezi uliopita tu - wakati Amerika imetuma meli za wanamaji kupitia maji ya Taiwan. Msimamo thabiti wa China umekuwa kwamba inatafuta ""kuungana tena kwa amani"" na Taiwan - jambo ambalo Jenerali Wei alisisitiza Jumapili - na kwamba ingechukua hatua ikiwa tu itakabiliwa na uchochezi. Kichochezi kimoja kinaweza kuwa Taiwan kutangaza uhuru rasmi. Lakini hili ni jambo ambalo Rais wake Tsai Ing-wen ameepuka kwa bidii, hata kama anasisitiza kuwa tayari ni nchi huru. WaTaiwani wengi wanaunga mkono msimamo huu, ambao unajulikana kama ""kudumisha hali ilivyo"", ingawa idadi ndogo inazidi kusema wanataka kuelekea uhuru. Vile vile, Marekani itakuwa ikisita kujiingiza katika mgogoro wa gharama kubwa ya kijeshi katika Asia, na imetoa ishara mara kwa mara kwamba hawataki vita. Waziri wa Ulinzi wa Marekani Lloyd Austin, ambaye pia alihudhuria Mazungumzo hayo, alisema katika hotuba yake kwamba Marekani haiungi mkono uhuru wa Taiwan, wala haitaki ""Vita Baridi vipya"". ""Pande zote mbili zinashikilia bunduki zao huko Taiwan. Wanahitaji kuonekana wagumu, hawataki kuonekana kama wanarudi nyuma au kulegeza kamba "" Collin Koh, mtafiti mwenzake katika Shule ya Kimataifa ya S Rajaratnam alisema. ""Lakini wakati huo huo wanazingatia sana kuingia kwenye mzozo wa moja kwa moja. Wanatazama maneno ya kila mmoja kwa macho yaliyo wazi, na pande zote mbili zinajaribu kuzuia hatari."" Ukweli kwamba wote wawili Jenerali Wei na Bw Austin walikutana kando ya Mazungumzo ya Shangri-la ilikuwa ishara chanya, kwani ilimaanisha kuwa pande zote mbili zilitaka kuonyesha ""bado wako tayari kuketi na kuzungumza, kufikia makubaliano, na kukubali kutokubaliana,"" akasema Bw Koh. Hii, alisema, inaweza kusababisha majadiliano zaidi ya kiutendaji kati ya wanajeshi hao wawili ambayo yangepunguza uwezekano wa hesabu potofu ambazo zinaweza kusababisha mzozo, na ""kuimarisha upya mazungumzo"" ambayo hayakuwepo wakati wa utawala wa Donald Trump. . Hiyo ilisema, Uchina na Amerika zinatarajiwa kuendelea na hotuba yao kwa siku zijazo zinazoonekana. China inaweza hata kuongeza ""vita vyake vya ukanda wa kijivu"" ambavyo vimeundwa kuchosha nguvu za jeshi la Taiwan na uvumilivu - kama vile kutuma ndege zaidi za kivita - au kampeni za kutoa habari za kupotosha, alisema Dk Ian Chong, mtaalam wa China katika Chuo Kikuu cha Kitaifa cha Singapore. Taiwan hapo awali ilishutumu China kwa kuendesha kampeni za kupotosha habari kabla ya uchaguzi wa kisiwa hicho, na kisiwa hicho kitakuwa na chaguzi muhimu za mitaa mwishoni mwa mwaka. Kwa Marekani na China angalau, ""hakuna nia ya kisiasa ya kubadilisha misimamo yao"" kwa sasa, hasa kwa matukio muhimu katika upeo wa macho - uchaguzi wa katikati ya muhula wa Marekani mwezi Novemba, na kongamano la 20 la Chama cha Kikomunisti cha China katika nusu ya pili ya mwaka ambapo Rais Xi Jinping anatarajiwa kuimarisha zaidi mamlaka. ""Upande mzuri ni kwamba hakuna  upande ambao uko  tayari kuongeza mgogoro,"" alisema Dk Chong. ""Lakini kutopanda haimaanishi kuwa tutapata nafasi nzuri zaidi. Kwa hivyo sote tumekwama katika nafasi hii kwa muda."""	https://www.bbc.com/swahili/habari-61798287
entertainment	Elsa Majimbo: Mchekeshaji wa Kenya apewa mkataba kukuza nembo ya fesheni ya Rihanna kwa jina Fenty	Mchekeshaji wa kula viazi Elsa majimbo ambaye alijipatia umaarufu kwa hotuba zake  katika mtandao wa twitter na Instagram tangu kuanza kwa mlipuko wa corona  amefanikiwa kuingia mkataba na nembo ya fesheni ya Rihanna kwa jina Fenty. Mchekeshaji huyo mwenye umri wa miaka 19 alisema kwamba anajivunia mkataba wake wa kukuza nembo hiyo ya Rihanna. Nembo hiyo ya Rihanna ilituma ujumbe wa  ukanda wa video katika mtandao wa twitter ambapo ilitangaza mpango huo. ''Naishukuru familia ya fenty  wamekuwa watu wazuri pamoja na Rihanna katika nembo hii'', Elsa alituma ujumbe wa twitter. Kanda zake za video alizopiga chumbani mwake mjini Nairobi zimewavutia watazamaji wengi barani Afrika . Anakula viazi huku akiwa ametegemea mto wake wakati akizungumza, kabla ya kuficha uso kwa kuvalia miwani meusi. Kanda zake za video zimevutia makumi ya maelfu ya watazamaji  katika mitandao ya kijamii. Katika maelezo yake mafupa alioandika katika mtandao wake wa YouTube  anasema kwamba anatumia simu aina ya iphone 6 kupiga video hizo. Mwezi Julai , aliambia gazeti la Uingereza The Guradian kwamba familia yake haipendi video zake lakini sasa wameanza kuzipenda polepole. Alisema kwamba katika siku za baadaye atafanya uigizaji na kusoma kidogo - ni mwandishi katika chuo kikuu cha Strathmore jijini Nairobi.	https://www.bbc.com/swahili/habari-54154862
entertainment	Khaby Lame: Siri ya mafaniko ya nyota huyu wa TikTok kutoka Senegal ni gani?	"Nyota wa TikTok mzaliwa wa Senegal Khaby Lame ni maarufu sana mtandoni. Anajulikana kwa hadithi zake za kubadilisha ""mtazamo wa maisha"".  Jinsi anavyowasilisha ujumbe wake ulimfanya kukua haraka na kupata umaarufu kimataifa. Kijana huyu wa miaka 21 ameshirikiana na watu kama Naomi Campbell na Greta Thunberg, na anasadikiwa kuwa pili kwa maarufu zaidi katika mtandao wa TikTok. Lakini je alifikiaje ufanisi huu, na mashabiki wake wa Senegal wanafikiria nini hasa kumhusu na mashabiki wake wa Senegal wanafikiria nini hasa kumhusu?"	https://www.bbc.com/swahili/habari-59015462
technology	Mshawishi maarufu wa mtandao anayeishi maisha 'feki' nchini China	"Mshawishi maarufu wa mtandao nchini China,Lisa Li ameangaziwa kwa kuishi maisha ya ""feki"", baada ya mwenye nyumba aliyopangisha kufichua maisha yake halisi yanayotofautiana na muonekano anaonadi mtandaoni. Je, umeshuhudia watu kama hao mitandaoni? Tujadiliane kwenye Facebook BBCSwahii"	https://www.bbc.com/swahili/gnb-49848758
sports	﻿Kombe la Dunia 2022: Rais wa Fifa Gianni Infantino ayashutumu mataifa ya Magharibi kwa 'unafiki'	"Rais wa Fifa Gianni Infantino amezishutumu nchi za Magharibi kwa ""unafiki"" katika ripoti yake kuhusu rekodi ya haki za binadamu ya Qatar katika mkesha wa Kombe la Dunia. Katika mkutano na waandishi wa habari huko Doha, Infantino alizungumza kwa karibu saa moja na kutoa ulinzi mkali wa Qatar na mashindano hayo. Mchuano huo umegubikwa na masuala mengi nchini Qatar ikiwa ni pamoja na vifo vya wafanyakazi wahamiaji na matibabu ya watu wa LGBT. Infantino alifunguka kwa kusema: ""Leo nina hisia kali. Leo ninahisi Qatar, nahisi Mwarabu, nahisi Mwafrika, nahisi wapenzi wa jinsia moja, nahisi mlemavu, nahisi mfanyakazi na mhamiaji."" Wenyeji Qatar wataanza mchujo dhidi ya Ecuador katika Uwanja wa Al Bayt Jumapili katika mechi ya ufunguzi (16:00 GMT). Mwezi Februari 2021, gazeti la Guardian lilisema wafanyikazi wahamiaji 6,500 kutoka India, Pakistan, Nepal, Bangladesh na Sri Lanka walikufa nchini Qatar tangu iliposhinda zabuni yake ya Kombe la Dunia. Idadi hiyo inatokana na takwimu zilizotolewa na balozi za nchi hizo nchini Qatar. Hata hivyo, serikali ya Qatar ilisema jumla ilikuwa ya kupotosha, kwa sababu sio vifo vyote vilivyorekodiwa ni vya watu wanaofanya kazi katika miradi inayohusiana na Kombe la Dunia.  Hata hivyo, serikali ya Qatar ilisema jumla ilikuwa ya kupotosha, kwa sababu sio vifo vyote vilivyorekodiwa ni vya watu wanaofanya kazi katika miradi inayohusiana na Kombe la Dunia. Infantino alisema: ""Tumefundishwa masomo mengi kutoka kwa Wazungu na ulimwengu wa Magharibi. Mimi ni Mzungu. Kwa kile ambacho tumekuwa tukifanya kwa miaka 3,000 duniani kote, tunapaswa kuomba msamaha kwa miaka 3,000 ijayo kabla ya kutoa masomo ya maadili. ""Ikiwa Ulaya inajali sana hatima ya watu hawa, wanaweza kuunda njia za kisheria - kama ilivyofanya Qatar - ambapo idadi ya wafanyikazi hawa wanaweza kuja Ulaya kufanya kazi. Wape mustakabali, matumaini. ""Nina ugumu wa kuelewa ukosoaji, tunapaswa kuwekeza katika kuwasaidia watu hawa, katika elimu na kuwapa maisha bora ya baadaye na matumaini zaidi. Sote tunapaswa kujielimisha, mambo mengi sio kamili lakini mageuzi na mabadiliko huchukua muda. ""Somo hili la maadili la upande mmoja ni unafiki tu. Nashangaa kwa nini hakuna anayetambua maendeleo yaliyopatikana hapa tangu 2016. ""Sitakiwi kuitetea Qatar, wanaweza kujitetea, natetea soka, Qatar imepiga hatua na nahisi mambo mengine mengi pia. ""Kwa kweli mimi si Mkatari, Mwarabu, Mwafrika, shoga, mpenzi wa jinsia moja, mlemavu au mfanyakazi mhamiaji. Lakini ninahisi kama wao kwa sababu najua maana ya kubaguliwa na kuonewa kama mgeni katika nchi ya kigeni."" Qatar imekuwa chini ya shinikizo la kujenga kituo cha wafanyakazi wahamiaji na Infantino alitangaza ""ofisi iliyojitolea na ya kudumu"" huko Doha, kufuatia majadiliano na serikali ya Qatar na Shirika la wafanyakazi Duniani (ILO). Pia alisema kila mfanyakazi anayepata ajali ""hupokea fidia kwa mujibu wa sheria"". ""Kulingana na ukubwa, inaweza kuwa miaka kadhaa ya mshahara,"" aliongeza. Infantino pia alisema mfuko wa urithi wa Fifa nchini Qatar 2022 utaingia kwenye elimu, na kutia saini makubaliano ambayo yatasaidia watoto na wanawake milioni 25 nchini India. Siku mbili tu kabla ya michuano hiyo kuanza, Fifa ilibadili sera na kutangaza kuwa hakuna pombe itakayotolewa katika viwanja vinane vya Kombe la Dunia. Pombe ilipangwa kutolewa ""katika maeneo maalum ndani ya viwanja vya michezo"", licha ya uuzaji wake kudhibitiwa vikali katika nchi hiyo ya Kiislamu. Wale walio katika maeneo ya biashara ya viwanja kwenye mashindano bado wataweza kununua pombe. Akizungumzia uamuzi huo uliobadilishwa, Infantino alisema: “Kama hili ndilo suala kubwa tulilonalo kwa Kombe la Dunia basi nitajiuzulu mara moja na kwenda ufukweni kupumzika. “Niwahakikishie kwanza kwamba kila uamuzi unaochukuliwa kwenye Kombe hili la Dunia ni uamuzi wa pamoja kati ya Qatar na Fifa. ""Kutakuwa na maeneo mengi ya mashabiki ambapo unaweza kununua pombe huko Qatar na mashabiki wanaweza kunywa pombe kwa wakati mmoja. Nadhani ikiwa kwa saa tatu kwa siku huwezi kunywa bia, utaishi. ""Hasa kwa sababu sheria hizo hizo zinatumika Ufaransa, Uhispania, Ureno na Scotland. Hapa imekuwa jambo kubwa kwa sababu ni nchi ya Kiislamu, sijui kwanini. Tulijaribu na ndio maana nakupa mabadiliko ya haya. Tulijaribu kuona kama inawezekana. Qatar ilitajwa kuwa wenyeji wa Kombe la Dunia mwaka 2010 na kumekuwa na maswali na ukosoaji mwingi tangu wakati huo. Wakati tu ulifikiri kuwa Kombe hili la Dunia lililozungumzwa zaidi lilikuwa karibu kuanza, Gianni Infantino alizindua hotuba ya ajabu iliyopangwa awali ambayo ilishangaza chumba cha mikutano ya vyombo vya habari kilichonyamaza kimya. Wanahabari 400 na wahudumu wa kamera waliokusanyika katika ukumbi wa mkutano wa wanahabari hapo awali walitazama huku na huku kwa mshangao  huku Infantino akitoa hotuba ya dakika 54 ambayo haikuvuta hisia zozote kwenye utangazaji wa vyombo vya habari kuhusu wafanyakazi wahamiaji, jumuiya ya LGBT na mabadiliko ya dakika za mwisho ya  unywaji wa pombe. Infantino pia alijibu maswali kutoka kwa wanahabari na kuulizwa kuhusu barua iliyotumwa kwa mataifa 32, mashabiki ambao hawatatazama mchuano huo na England dhidi ya Iran. Mkutano wa wanahabari ulichukua mkondo mwingine wa kushangaza wakati mkurugenzi wa Fifa wa uhusiano wa vyombo vya habari Bryan Swanson alipohutubia chumba hicho. Mwanahabari wa zamani wa Sky Sports Swanson alisema: ""Nimeketi hapa kama mpenzi wa jinsia moja nchini Qatar. Tumepokea hakikisho kwamba kila mtu atakaribishwa na ninaamini kila mtu atakaribishwa. ""Kwa sababu yeye [Infantino] sio mpenzi wa jinsia moja, haimaanishi kuwa hajali. Anajali. Unaona upande wa umma na mimi naona upande wa kibinafsi. Nimefikiria kwa muda mrefu kama niseme hivi. ""Tunajali kila mtu katika Fifa. Nina idadi ya wapenzi wa jinsia moja  wenzangu. Ninafahamu kikamilifu mjadala huo na ninaheshimu maoni ya watu kikamilifu. Anaposema sisi tuko pamoja . Anamaanisha."" Ilikuwa siku isiyo ya kawaida katika mkesha wa Kombe la Dunia ambayo haionyeshi dalili za kuruhusu habari kwenye ukurasa wa mbele."	https://www.bbc.com/swahili/articles/c283x3zmwedo
religion	Waziri wa Malawi aidhinisha Nabii Bushiri na mkewe warudishwe Afrika Kusini	"Waziri wa usalama wa ndani ya nchi wa nchini Malawi , Richard Banda, amesaini nyaraka  kwa ajili ya mchungaji tajiri na maarufu  Shepherd na mke wake, Mary, vimeripoti vyambo vya habari vya Malawi. Hii inafuatia ombi la mahakama ya nchi jirani ya Afrika Kusini ambako Bushiri na mke wake Mary wanasakwa na mashitaka ya utakasaji wa fedha na ufisadi. Mahakama ya juu zaidi nchini Malawi iko tayari kuamua kuhusu kukamatwa kwa wawili hao baada ya kuachiliwa huru bila masharti na mahakama ya hakimu mkazi ambayo ilisema kuwa ilichukua uamuzi huo kwasababu hapakuwa na ombi rasmi la kumrejesha lililotolewa na Afrika Kusini. Mahakama itaamua kuhusu kesi hiyo tarehe 22 Disemba, kwa mujibu wa gazeti la Daily  Times newspaper. Bushiri na mke wake walitoroka kutoka Afrika Kusini mwezi uliopita, baada ya kukaidi sharti la kulipa dhamana ambayo ilikuwa inawazuia kuondoka nchini Afrika Kusini mpaka kesi yao itakapokamilika. Mchungaji huyo au Pastor Bushiri wakati huo alisema kuwa maisha yake yamo hatarini iwapo hataondoka nchini humo. Serikali za  Malawi na Afrika Kusini zilikuwa zimetoa taarifa kuhusiana na kutoroka kwao baada ya rais wa Malawi Lazarus Chakwera -ambaye alikuwa ziarani nchini Afrika Kusini- kushutumiwa kusaidia kutoroka kwa mchungaji Bushiri. Kesi inayomkabili Mchungaji Bushiri  Afrika Kusini Bushiri, na mke wake na watu wengine wawili wanakabiliwa na shutuma za kutakatisha fedha na mashitaka mengine 419. Wapelelezi wa uhalifu wanasema kesi hiyo inahusu ina thamani ya randi ya Afrika kusini milioni 102 ($6.6m). Alifikishwa katika mahakama ya hakimu mkazi ya Pretoria tarehe 21 Oktoba na kesi yake ilitarajiwa kuanza Mei. Kasri hiyo ya kifahari iliyopo karibu na mji wa Pretoria ina thamani ya randi milioni 5.5 za Afrika Kusini sawa na dola 350,000 au pauni 260,000, kwa mujibnu wa taarifa. Jaji aliwaamuru Nabii Bushiri na mke wake kutoa stakabadhi za nyumba wakati mahakama hiyo ilipowapa dhamana kufuatia tuhuma za utakatishaji wa fedha na ufisadi zinazowakabili. Hatua hiyo ya  mahakama ilitokana na kwamba  Mchungaji huyo maarufu akikabiliwa na mashitaka 419 na utakatishaji wa fedha nchini Afrika Kusini. Mamlaka za Botwana zilifunga kanisa lake baada ya madai kuwa alikuwa anawataka watu wampatie pesa bila huduma yoyote, kitu ambacho kilikuwa ni kinyume na sheria za fedha nchini humo. Nabii  Shepherd Bushiri ni nani? Nabii Mchungaji Shepherd Bushiri ni mzaliwa wa Malawi ambaye huendesha shughuli zake za ""unabii"" katika makanisa mbalimbali kuanzia Ghana hadi Afrika Kusini. Anadai kuwa anatibu virusi vya Ukimwi/HIV na kuwafufua watu, kwa mujibu wa magazeti ya Afrika Ksuini ya Mail & Guardian yaliyotolewa 2018. Bushiri aliwahi kubashiri kuwa Uingereza itagawanyika, ""majimbo"" na itaingia vitani na kuwa katika ""vurugu"", jarida la Maravi Post lilisema katika moja ya ripoti zake. Na katika moja ya video zake alionekana akitembea hewani, video ambayo ilisambaa sana katika mitandao ya kijamii . Bushiri alimwambia mwanasiasa wa Zimbabwe Kembo Mohadi kuwa atapata ""madaraka "" hata kabla ya kutangazwa kuwa makamu wa rais, kulingana taarifa ya New Zimbabwe. Mchungaji Shepherd Bushiri ni muanzilishi wa kanisa la Afrika Kusini lenye matawi yake katika nchi nyingine. Wengi husema Mchungaji milionea ndiye kiongozi wa kidini tajiri zaidi barani Afrika. Mchungaji Bushiri alikulia katika mji wa Mzuzu, uliopo Malawi kabla ya kwenda Pretoria nchini Afrika Kusini. Taarifa zinasema kuwa alipigwa marufuku kukanyaga katika ardhi ya Botwana kwasababu ya ""pesa za miujiza"". Amekuwa maarufu sana kutokana na mikusanyiko mikubwa ya wafuasi wake wanaojaa katika viwanja vikubwa vya michezo. Lakini watu wanamshutumu kuwa anawatumia vibaya masikini wanaotaka kubadili hali zao za maisha kwa kuwauzia ""mafuta ya muujiza"" . Akifahamika kama Major  au Nabii Shepherd , Bushiri alizaliwa tarehe 20 Februari, 1983. Mamlaka za Botwana zilifunga kanisa lake baada ya madai kuwa alikuwa anawataka watu wampatie pesa bila huduma yoyote, kitu ambacho kilikuwa ni kinyume na sheria za fedha nchini humo."	https://www.bbc.com/swahili/habari-55313000
sports	Tetesi kubwa tano za soka Ulaya jioni hii (26.07.2022)	Frenkie De Jong ameiangushia bomu Man Utd, kwa mujibu wa ripoti kutoka Uhispania. Inadaiwa kuwa Mholanzi huyo yuko tayari kuondoka Barcelona iwapo tu uhamisho wake kwenda  Chelsea kunaweza kukubaliwa. Hata hivyo The Blues bado hawajajiandaa kufikia ofa ya United, inaripotiwa. Lakini wanaweza kuongeza pesa za ziada kwa kuuza wachezaji wengi wasiohitajika. Wakati huohuo mustakabali wa Cristiano Ronaldo umekuwa na sura mpya kwani amewasili Manchester kuthibitisha nia yake ya kutaka kuihama klabu hiyo Masaibu ya Timo Werner Chelsea hatimaye yanaweza kumalizika kufuatia habari kwamba Juventus wanavutiwa na mshambuliaji huyo. Kwa hakika, The Blues tayari wamempa Mjerumani huyo kwa wababe hao wa Serie A msimu huu wa joto kama sehemu ya ofa ya pesa taslimu pamoja na mchezaji kwa ajili ya beki Matthijs de Ligt. Hata hivyo, walipendekeza  mkataba wa moja kwa moja kwa Mholanzi huyo, ambaye hatimaye alijiunga na Bayern Munich. Manchester United wanaripotiwa kuwa tayari kutuma ofa moja ya mwisho kwa Antony licha ya Ajax kuweka gharama  inayozidi £65m. Na, wakati vyanzo vya Old Trafford vimekuwa na hamu ya kusema kwamba fowadi huyo hangefika kama mbadala wa Cristiano Ronaldo, bado kuna kazi ya kufanya ikiwa mchezaji yeyote atacheza dhidi ya Brighton wikendi ya ufunguzi. Klabu  ya AC Milan kwa mara nyingine imekwama katika harakati zake za kumsaka mlinzi wa Club Brugge Charles De Ketelaere Inasemekana kuwa Rossoneri wameafikiana na kiungo mshambuliaji, lakini klabu hizo mbili zimesalia katika mzozo kuhusu ada ya uhamisho. Wawakilishi wa kila mmoja wao walikutana nchini Uswizi mapema leo, lakini majadiliano yalimalizika bila azimio.	https://www.bbc.com/swahili/articles/cd1nnp2jwrwo
religion	Mahakama ya mauaji ya Kimbari ya Rwanda iliopo Tanzania yageuzwa kuwa makumbusho ya kihistoria	Dunia bado ina kumbukumbu ya yale yaliyotokea katika mauaji ya Kimbari yaliyotekelezwa huko nchini Rwanda miaka mingi iliyopita na wahusika kukamatwa na kuhukimiwa vifungo mbalimbali na wengine kuachwa huru kutokana na Mahakama kujiridhisha kuwa hawakuwa na hatia. Sasa Mahakama iliyokuwa ikitumika kuendesha kesi hizo nchini Tanzania katika ukumbi wa mikutano wa kimataifa wa AICC imegeuzwa kuwa sehemu ya Makumbusho kwa ajili ya wanafunzi na wafuatiliaji wa historia hii toka pande zote ulimwenguni kujifunza mengi zaidi. Mwandishi wa BBC @frankmavura alipata wasaha wa kuitembelea Mahakama hii.	https://www.bbc.com/swahili/59322641
business	Sababu tano zinazoufanya uchumi wa China kuwa taabani	"Uchumi wa Uchina unaporomoka chini taratibu huku ikiondoa mikakato yote ya kukabiliana na na Covid  na kudhoofika kwa kudhoofika kwa uchumi wa dunia.\nTakwimu rasmi za ukuaji wa wa uchumi za robo  ya mwaka za kati ya mwezi Julai na Septemba  zinatarajiwa kutolewa hivi karibuni - na kama uchumi wa nchi hii ya pili kwa ukubwa kiuchumi  duniani utashuka hiyo inaongeza fursa ya  taifa hilo kuingia katika mdororo wa uchumi. Lengo la Beijing  - la  ukuaji wa uchumi wa  kiwango cha  5.5% - kwa sasa haliwezi kufikiwa ingawa maafisa wanaonyesha kupunguza haja ya kufikia lengo hilo. China nurura iporomoke kiuchumi katika robo ya mwaka ya kati ya mwezi  Aprili hadi Juni. Mwaka huu, baadhi ya wachumi hawatarajii ukuaji wowote wa uchumi katika nchi hiyo.\nHuenda Uchina isikabiliane na mfumuko mkubwa wa bei kama Marekani na uingereza, lakini ina matatizo mengine - viwanda vya nchi hiyo vya dunia vimepata wateja wachache ghafla kwa ajili ya bidhaa zake za ndani na za kimataifa. Wasiwasi wa kibiadhara baina ya Uchina na chumi kuu kama vile Marekani pia vimeathiri ukuaji wa uchumi. Na sarafu ya taifa hilo - yuan iko katika mwaka mwaka mbaya zaidi  kuwahi kushuhudiwa katika miongo  kwani imeporomoka dhidi ya sarafu ya Marekani -dola. Sarafu dhaifu inawafukuza wawekezaji, na kuchochea  wasi wasi katika masoko ya kifedha. Pia inasababisha ugumu kwa benki kuu kuongeza pesa katika shuhuli za uchumi. Yote haya yanatokea katika wakati ambapo Rais Xi Jinping akikabiliwa na wakato mgumu - anatarajiwa kuwania muhula wa tatu katika kwa kuidhinishwa na mkutano mkuu wa chama cha kikomunisti (CPC) kinachotarajiwa kuanza tarehe 16 Oktoba. je ni kosa gani hasa lililofanyika? Milipuko ya Covid katika miji kadhaa ikiwemo miji ambayo ni vitovu vya uzalishaji wa viwanda kama  Shenzhen na Tianjin,  imekuwa ikiathiri vibaya shughuli za kiuchumi kote viwandani. Watu pia wanatumia pesa katika matumizi kama vile chakula na vinywaji  na hivyo kuziweka huduma nyingine chini ya shinikizo kubwa. Upande wa uzalishaji, shughuli za viwanda zinaonekana kuongezeka tena kufikia mwezi Septemba, kulingana na shirika la taifa la takwimu.  \nKurejea kwa shughuli za viwanda kunaweza kuwa ni kwasababu serikali inagharimia zaidi  miundo mbinu. Lakini inakuja baada ya miezi miwili ya kudorora kwa  uzalishaji, hususan tangu utafiti wa kibinafsi ulipoonyesha kuwa shughuli za viwanda zilipungua katika mwezi Sepemba , huku mahitaji ya bidhaa za viwanda yakipita uzalishaji, bidhaa zinazoagizwa na ajira. Uagiza wa bidhaa kutoka Uchina katika nchi kama vile Marekani ulipungua pia kwasbabu ya viwango vya juu vya riba, mfumuko wa bei na vita nchini Ukraine. Wataalmu wanaafiki kuwa  Beijinginaweza kuongeza uchocheaji zaidi wa uchumi, lakini kuna sababu ndogo katika kufanya hilo hadi itapoachana na sheria ya kudhibiti covid. ""Hakuna sababu kubwa ya kuongeza pesa katika uchumi wetu kama biashara haiwezi kupanuka au watu hawawezi kutumia pesa,"" alisema Louis Kuijs, mkuu wa  Asia economist katika taasisi ya  S&P Global Ratings. Beijing imeingilia kati -Mwezi Agosti ilitangaza mpango wa yuan trilioni 1 ($203bn; £180bn) wa kuinua biashara ndogo ndogo, miundo mbinu na ujenzi wa makazi.  \nLakini maafisa wanaweza kufanya juhudi zaidi kuchochea matumizi ili kufikia viwango vya ukuaji  na kubuni ajira. ii ni pamoja na kuwekeza zaidi katika miundo mbinu, kulegeza masharti ya kukopa kwa wanunuzi wa nyumba na serikali za mitaa, na kuondoa kodi za nyumba kwa muda. Shughuli dhaifu za ujenzi wa makazi na mawazo hasi katika sekta ya nyumba bila shaka vimezorotesha ukuaji wa uchumi. Hii imeathiri uchumi  vibaya kwasababu makazi na sekta nyingine ambazo zinachangia ukuaji  huchukua nafasi ya tatu ya pato la ndani ya nchi  (GDP). ""Wakati imani ni dhaifu katika soko la nyumba, inawafanya watu wahisi kutokakuwa na uhakika kuhusu hali ya uchumi kwa ujumla W ,"" Bw Kuijs alisema. Wanunuzi wa nyumba wamekuwa wakikataa kufanya malipo ya mkopo wa nyumba wa nyumba ambazo majengo hayajakamilika hazijakamika. Utashi wa kununua nyumba ni wa kiwango cha chini kwa ajili ya nyumba mpya na hilo limepunguza haja ya kuagiza bidhaa za ujenzi. Huku wajenzi wa makazi wakikabiliwa na shinikizo, wachambuzi wanasema maafisa  huenda wakalazimika kufaya juhudi zaidi  kurejesha imani  katika soko la makazi. Hali mbaya za hewa inaanza kuwa na athari za kudumu kwa viwanda vya China. Mawimbi makali ya joto, yaliyofuatiwa na ukame, vilipiga jimbo la kusini- magharibi la Sichuan na mji wa Chongqing mwezi Agosti.   \nHuku idadi ya watu wanaohitaji  viyoyozi (feni) ikiongezeka, huduma ya umeme imelielezea shirika la umeme katika eneo hilo  ambalo kwa kawaida umeme utokanao na nguvu ya maji. Viwanda, ikiwa ni pamoja na wazalishaji wakuu kama vile wakengenezaji wa iPhone  Foxconn  na Tesla,walilazimika kukatiza shughuli zao kwa saa au kufunga shughuli zao kabisa.\nhatimaye beijing iliingilia kati kunusuru mabilioni ya dola kwa kusaidia makampuni ya nishati na wakulima. Ufuatiliaji na shinikizo la viwango kwa makampuni ya teknolojia ya China  - ambao ulidumu kwa miaka miwili - hausaidii. Makampuni ya Tencent na  Alibaba yaliripoti kushuka kwa mapato kwa kiwango  katika kipindi cha robo ya mwaka  - faida za Tencent zilizshuka kwa  50%, huku mapato ya jumla ya  Alibaba ya kishuka karbu kwa kiwango cha nusu ya mapato yake. Vijana maelfu kwa maelfu wamepoteza ajira - na kuongeza mzozo wa kazi ambapo mtu mmoja kati ya watu watano wenye umri kati ya 16 na 24 hawana ajita. Hii inaweza kuathiri uzalishaji wa uchina na ukuaji kwa muda mrefu. \nWawekezaji pia wanahisi mabadiliko katika Beijing - baadhi ya makampuni yaliyofanikiwa zaidi ya kibinafsi nchini China yamekuwa chini ya uchunguzi mkubwa huku mamlaka ya Bw Xi yakiongezeka. Makampuni inayomilikiwa na taifa Ayanaonekana kupendelewa zaaidi, wawekezaji wa kigeni wanaondoa pesa zao katka makampuni hayo. Benki ya Japan Softbank piliondoa kiasi kikubwa cha pesa zake katika Alibaba,  huku   Berkshire Hathaway ya Warren Buffet  ikiuza hisa zake katika kiwanda cha magari cha BYD.  Tencent iliondoa  uwekezaji wa thamani ya zaidi ya uwekezaji wa dola bilioni 7 katika kipindi cha pili cha mwaka huu pekee. Na marekani  inayaondoa kwenye soko  la hisa  makampuni ya kichina yaliyoorodheshwa katika soko la hisa la Marekani. ""Baadhi ya maamuzi ya uwekezaji yanaahirishwa, na baadhi ya makampuni ya kigeni yanataka kupanua uzalishaji wake katika mataifa mengine ,"" taasisi ya viwango - S&P Global Ratings ilismea katika taarifa yake ya hivi karibuni. Dunia inazoea ukweli kwamba Beijing inaweza kuwa wazi kwa biashara kama ilivyokuwa  - lakini Bw  Xi  anahatarisha mafanikio ya kiuchumi ambayo yaliipatia nguvu China katika miongo ya hivi karibuni."	https://www.bbc.com/swahili/articles/c3g8dlj74xyo
sports	Kombe la Dunia Qatar 2022: Hervé Renard, kocha wa Saudia aliyetoka  kuzoa taka hadi kuifunga Argentina ya Messi	"Ushindi wa Saudi Arabia wa mabao 2-1 dhidi ya Argentina umewaacha  mashabiki wa kandanda vinywa wazi na sababu nzuri tu. Miaka 4 tu iliyopita, katika mechi yao ya kwanza kwenye Kombe la Dunia la 2018 nchini Urusi, wale wanaoitwa ""Green Hawks"" walipoteza 5-0 dhidi ya wenyeji na wakatolewa katika raundi ya kwanza. Kwa historia hii, haishangazi kwamba hakuna mtu aliyefikiria kikosi kinachoongozwa na Lionel Messi kinaweza kushindwa. Walakini, zaidi ya makosa yaliyofanywa na timu inayoongozwa na Messi, au kwa bahati mbaya, tayari kuna wale ambao wamemgundua mtu aliyehusika katika kuitia aibu timu hiyo. Naye si mwengine bali  kocha wa timu ya taifa ya Saudia, raia wa Kifaransa Hervé Renard. Renard, 54, alijaribu kufanya kazi kama mchezaji wa kulipwa. Akiwa na umri wa miaka 15 alifanyiwa mtihani na Cannes, lakini ndoto hiyo iliisha haraka jinsi ilivyoanzishwa. ""Nilipokabiliana na wachezaji wengine niligundua kuwa sikuwa mzuri,"" alikiri katika mahojiano na Reuters miaka 4 iliyopita. Walakini, hakukata tamaa na aliendelea kucheza ingawa hakuwahi katika vilabu vikubwa. Akikaribia umri wa miaka 30 na baada ya kuishia katika timu za ""kiwango cha tatu"", Renard aliacha tacos na kujitolea kukusanya na kufanya usafi. ""Mara nyingi nakumbuka miaka hiyo nilipoamka saa 3 asubuhi kwenda katika kusafisha majengo . Hunisaidia kuweka haya yote katika mtazamo mzuri,"" aliambia shirika la habari la Uingereza. Pia amekiri kwamba asili yake ya unyenyekevu imemruhusu kukabiliana na shinikizo kwa njia tofauti na takwimu nyingine za soka. Licha ya ukweli kwamba ilionekana kuwa ameacha mpira, haikuwa hivyo. Kwa hivyo Renard alianza kufundisha timu za wachezaji chipukizi . Hii ilifungua milango yake kuwa mkufunzi alipopewa jukumu la kuiongoza timu ya Ufaransa ya SC Draguignan SC 1999. Baada ya kuisaidia klabu hii kupanda daraja, Renard alipokea kutoka kwa mtani wake Claude Le Roy ofa ya kuwa naibu wake katika klabu ya Shanghai Cosco ya China ambako alikaa msimu mmoja kabla ya kuinoa Cambridge United ya Uingereza, iliyokuwa ligi ya daraja la tatu. Aliondoka Visiwa vya Uingereza kusimamia Nam Dinh ya Vietnam na kisha akarejea Ufaransa, ambapo kati ya 2005 na 2007 aliifunza klabu ya AS Cherbourg. lakini, alianza kujijengea umaarufu na timu za Kiafrika. Akiwa na timu ya taifa ya Zambia alishinda Kombe la Mataifa ya Afrika 2012, kombe ambalo alilipata  tena 2015 akiwa na Ivory Coast. Mnamo 2016 alikubali kuifundisha Morocco, ambayo mwaka mmoja baadaye ilifanikiwa kufuzu kwa Kombe la Dunia la 2018 nchini Urusi, ikiwa ni mara ya kwanza katika miongo miwili kwa timu ya nchi hiyo ya Maghrebi kufanikiwa. Tangu 2019 ameiongoza timu ya Saudi Arabia, ambayo ameisaidia kupanda nafasi 20 katika orodha ya FIFA duniani. Renard amekuwa maarufu kwa kwenda kwenye mechi akiwa amevalia shati jeupe la mikono mirefu. Katika mahojiano naye miezi kadhaa iliyopita alikiri kwamba anafanya hivyo sio kwasababu ya kuamini ushirikina. ""(Katika mechi na Zambia) nilivaa shati la bluu tukapoteza, kwa hivyo katika mechi iliyofuata nilivaa nyeupe na tukashinda,"" alisema. Hata hivyo, zaidi ya mavazi yake, aina yake ya ufundishaji inayotokana na kumiliki mpira na presha kubwa ya kuuokoa, pamoja na kutilia mkazo hali ya kimwili ya wachezaji, pia ameanza kutambuliwa na wataalamu katika uwanja wa soka. ""Moja ya kumbukumbu nilizonazo kuhusu kocha Hervé ni kasi ya kazi yake, mahitaji yake kwetu sisi uwanjani na kwenye mazoezi. Maandalizi ya msimu pamoja naye yalikuwa na yanaendelea kuwa magumu zaidi kuwahi kuyafanya,"" John Ruddy, ambaye alichezea Cambridge United wakati kocha huyo alipokuwa mkufunzi wa klabu hiyo aliambia gazeti la the Guardian. ""Hervé angetuweka kwenye gym kufanya push-ups kwa dakika 2. Nakumbuka alikuwa akitetemeka kama mbwa na alichokifanya ni kucheka na kupiga kelele: 'John!'"" aliniita, akiongeza: ""Alikuwa akipiga sit Ups yeye mwenyewe kwa dakika 5 na alikuwa na umbo zuri ."""	https://www.bbc.com/swahili/articles/c72nwyylreyo
religion	Illuminati ilianzaje? na ni kwanini kuna mvuto kuhusu wafuasi wake?	Je Jay Z ni mfuasi wa Ilimunati? Donald Tump, Katty Perry na hata Beyonce wameshutumiwa kuwa wafuasi wa Illumanti.  Kundi la siri linalo arifiwa kuwajumuisha watu wenye nguvu na udhibiti duniani. Hata kama hujawahi kusikia kuhusu illuminati , kuna uwezekano kwamba umeshawahi kuona ishara  zinazohusishwa nazo. Mbuzi, jicho linaloona kila kitu - 'the all seeing eye'  linaloonekana kwenye noti za Marekani. Katika kanda za video za muziki, baadhi ya mistari iliyokatwa pia huhusishwa na hilo kama kibao cha Rihana S&M kilichoonyesha kichwa bandia cha habari kinachomtaja yeye kuwa mwanamfalme wa illuminati. Basi kwanini wanamuziki na wasanii wanapenda kufanya mzaha kuhusisha illuminati? Mwandishi habari na muandishi vitabu, David Bramwell anasema kwa ufupi ni kujifurahisha. Wengi wanavutiwa na hadithi hizo kama baadhi yetu tunavyovutiwa. 'Nakumbuka uvumi uliosambazwa mnamo 1966 kwamba Paul McCartney wa kundi la the Beatles alifariki katika ajali ya gari alipokuwa akielekea nyumbani baada ya kurekodi muziki. Na kwamba alibadilishwa na DJ mmoja wa Canada ambaye alifanana mno na yeye ambaye alijifunza kwa haraka, kuimba na kupiga gita kama yeye'. Bramwell anaeleza kwamba McCartney mwenyewe hajawahi kukana fikra hiyo. Na kama ilivyo kwa Mccartney na Jay Z na Rihanna, wengineo pia wanafurahishwa na taarifa hiyo. Ni kweli kwamba Illuminati ni vivuli vya watu wanaoidhibiti dunia? Illuminati kwa ufahamu uliopo, walikuwa ni jamii yenye usiri kutoka Bavaria iliyoundwa katika karne ya 18. Jamii hiyo ilipinga mazingaombwe, ushawishi wa kidini na uongozi wa taifa. Waliunda kitabu cha sheria kilichosema kuwa lengo kuu ni kusitisha matumizi ya mashine ya wanaodhulumu watu, na kuwadhibiti bila ya kuwatawala. Punde si punde jamii hiyo ya Bavaria ikaishia kutokuwa na maana. Na halihusiki kwa namna yoyote na fikra zilizopo leo kuhusu Illuminati. Fikra inayofahamika leo inatokana na vuguvugu la Discordian - wanaomini kwamba vurugu ni muhimu kama utulivu. Inaelezwa kwamba vuguvugu hilo lilianzishwa mnamo 1965 katika ofisi ya wakili mmoja jimboni texas Marekani. Wanafunzi wawili waliosoma shule moja, Greg Hill na Kerry Thornley walitumia mashine ya kutoa kopi kuchapisha nakala za waraka ulioidhinisha vuguvugu hilo. Waraka huo uliendekeza fikra kwamba 'vurugu au ghasia ni muhimu kama ilivyo kwa utulivu'. Na vuguvugu hilo lilishika kasi katika miaka ya 60 na 70 huku wanafunzi hao wawili wakizidi kusambaza utundu na taarifa za uongo. Lengo lao lilisambazwa zaidi na raia wawili wengine wa Marekani. Mwandishi Robert Anton Wilson aliyeliandikia jarida la PlayBoy  na rafiki yake Robert Shea. Wawili hao Bramwell anaeleza waliamua kuandika riwaya inayojumuisha fikra zote hizo na kukiita kitabu Illuminatis. Walihisi kwamba itakuwa ni jambo la kufurahisha  kujaribu kusambaza vurugu na taarifa za uongo kwa makusudi kuhusu illuminati na walifanikiwa kwa kuandika barua kwa vyombo vya habari, lakini pia kupitia sehemu ya barua ndani ya jarida hilo la Playboy. Waliandika barua za urongo kutoka kwa wasomaji wasiokuwepo, waliosema kwamba illuminati sio wa kweli au wengine walioonekana kutokuwa na msimamo kamili kuhusu suala hilo. Kilichokuwa na uzito ni kwamba watu wote hao waliokuwa wamezusha gumzo kuhusu illuminati na fikra ilikuwa ni kwa lengo kwamba msomaji atauliza maswali, kulihoji suala hilo na kuuliza iwapo 'ni kweli kuna illuminati?' Dhana hiyo ilisambaa pakubwa, na kitabu hicho kilizusha maswali kama kwa mfano 'ni nani  aliyempiga risasi John F. Kennedy?' Licha ya kwamba ukubwa wa fikra hizo zinazojitokeza katika kitabu hicho ni za uongo, zimechanganyika na ukweli wa kiasi fulani  kuzifanya kukubalika. Kitabu hicho kilipata umaarufu kiasi cha kugeuzwa mchezo wa kuigiza wa muda wa saa nane ulioigizwa katika jukwaa Liverpool. Jarida hilo la miaka ya 70 la utamaduni kwa sasa halipatikani katika kizazi cha intaneti, lakini uvumi kuhusu illuminati bado unaendelea katika mitandao  kadhaa ambapo watu wanaomaini hubadilishana mawazo, fikra na ushahidi wa uwepo wa illuminati. Mwisho wa siku uamuzi ni wako wewe kuamini iwapo kuna illuminati au la.	https://www.bbc.com/swahili/habari-49951809
technology	Msaidizi Mwandamizi afutwa kazi baada ya video za ngono bungeni kuishangaza Australia	"Mgogoro ulioenea katika siasa za Australia umeendelea kuongezeka kufuatia kuibuka kwa video zinazoonyesha wafanyikazi wakifanya vitendo vya ngono bungeni, na kusababisha msaidizi mmoja mwandamizi kufutwa kazi. Video moja ilionyesha msaidizi akifanya tendo la ngono kwenye dawati la mbunge wa kike. Waziri Mkuu Scott Morrison alielezea video hizo kuwa ""za aibu"". Hilo linajiri baada ya mfanyikazi wa zamani kufichua jinsi aliogopa kupoteza kazi kufuatia madai ya unyanyasaji wa kingono. Brittany Higgins anadai alibakwa na mwenzake mwandamizi ofisini mnamo Machi 2019, lakini anasema alihisi kushinikizwa kutoripoti tukio hilo kwa polisi. Ilizua wimbi la madai, na wiki iliyopita, maelfu walishiriki katika maandamano kupinga unyanyasaji wa kingono na unyanyasaji wa wanawake huko Australia. Video hizo zilitolewa kwa vyombo vya habari vya Australia na mfanyikazi wa zamani wa serikali, ambaye alisema alikuwa ""amepata kinga "" kwa picha hizo kwa sababu ya picha nyingi alizopokea. Pamoja na video - zilizochukuliwa miaka miwili iliyopita - alisema watu walikuwa wakitumia chumba cha maombi kufanya ngono na hata walileta makahaba bungeni. Mfichuzi huyo  alieleza kwamba  ""utamaduni wa wanaume kufikiria kuwa wanaweza kufanya chochote watakacho"", akielezea  kwamba kuna 'wenzake wasiokuwa kabisa na madili' Bwana Morrison aliwaambia waandishi wa habari Jumanne kwamba alikuwa ""ameshtuka"", na kuongeza: ""Lazima  tuinyooshe nyumba hii. Lazima tuweke siasa kando juu ya mambo haya, na lazima tutambue shida hii na ni lazima tuirekebishe."" Hapo awali alikuwa amekosolewa kwa namna alivyoshughulikia sakata hiyo pamoja na kukataa kukutana na viongozi wa waandamanaji wiki iliyopita. Alikuwa amewaalika viongozi wa waandamanaji  kukutana naye bungeni lakini walikataa ofa hiyo wakisema hawatakutana ""faraghani"". Maswali juu ya jinsi serikali inavyoshughulikia mgogoro huo yalizungumzwa tena baada ya mbunge wa upinzani Michelle Landry kusema ""alimhurumia' msaidizi aliyefukuzwa kazi. Lakini waziri Karen Andrews aliwaambia waandishi wa habari kwamba ""hilo  halitaniruhusu kunyamaza' kuhusu  unyanyasaji wa kijinsia katika siasa za Australia, akisema kwota za idadi ya kijinsia kwa wawakilishi wa kisiasa unapaswa kuzingatiwa - jambo ambalo Bwana Morrison ameashiria kwamba hatoliunga mkono. ""Tulijaribu kwa njia nyingine na haitupatii matokeo kwa hivyo ningependa kuona tunafanya vizuri ka njia mbadala ,"" aliwaambia waandishi wa habari. Chama cha upinzani cha Labor tayari kina kwota hizo za uakilishi. Kumekuwa na madai ya uonevu na unyanyasaji kwa muda mrefu katika siasa za Australia. Walakini, madai ya Bi. Higgins yametoa mwanga juu ya unyanyasaji wa kijinsia nchini humo. Siku chache baada ya  kutoa ufichuzi wake na kusimulia masaibu yake hadharani madai zaidi yalizuka - na Mwanasheria Mkuu Christian Porter akafichua kwamba alikuwa mtuhumiwa wa madai ya ubakaji mwaka wa  1988. Anakanusha madai hayo, na polisi walifunga uchunguzi kwasababu ya ukosefu wa ushahidi. Bosi wa zamani wa Bi. Higgins, Waziri wa Ulinzi Linda Reynolds, pia alilazimika kuomba msamaha na kulipa fidia kwa msaidizi wake wa zamani, baada ya kumwita ""ng'ombe mwongo"". Wakosoaji wanasema serikali pia imekuwa ikijikokota sana na haina ufanisi katika kushughulikia shutuma kwamba  pana taasubi za kiume na ubaguzi kwa msingi wa jinsia katika utamaduni wa bunge - shida wanayosema imekithiri katika vyama vyote vya kisiasa. Chama cha Upinzani cha Labor kimesema kitatathmini tena mitindo yake baada ya kutokea kwa madai kadhaa kutoka kwa watu ambao hawakutaka kutajwa wakidai kudhulumiwa kimapenzi na baadhi ya wanachama wa kiume wa chama hicho."	https://www.bbc.com/swahili/habari-56497661
health	Virusi vya corona: WHO, Afrika kushirikiana katika kutafiti dawa za kienyeji kwa ajili ya tiba dhidi ya Covid-19	"Shirika la afya duniani  (WHO) na kituo cha udhibiti wa magonjwa ya maambukizi cha Afrika (CDC) wameunda kamati itakayoshauri na kutoa usaidizi katika utafiti wa dawa za kienyeji  kwa ajili ya matibabu ya  Covid-19. Wataalamu katika kamati hiyo watazishauri nchi za Afrika kuhusu sayansi, usalama na ubora wa dawa za kienyeji. Tume hiyo itaunga mkono nchi za Afrika kuhakikisha majaribio yote ya kitabibu ya dawa za kienyeji yanatimiza viwango vya kimataifa, kwa mujibu wa taarifa iliyotolewa na WHO. ""Huku dunia ikiwa katika mbio za kutafuta tiba na chanjo dhidi ya virusi vya corona, utafiti katika dawa za kienyeji na ule wa dawa zinazotengenezwa viwandani zinazoweza kuwa na uwezekano wa kutibu Covid  lazima uwe na misingi ya kisayansi  ,"" Mkurugenzi wa WHO barani Afrika Matshidiso Moeti,  alinukuliwa akisema Taarifa ya kubuniwa kwa kamati hiyo inakuja wakati  nchi ya Madagascar, ambayo imekuwa ikipigia debe matumizi ya dawa ya mitishamba kama tiba ya Covid-19, ikiripotiwa kushindwa kuhimili idadi  kubwa ya watu wenye maambukizi ya virusi vya corona. Nigeria ilisema kuwa imefanya majaribio  na haikupata ushahidi kwamba dawa ya mitishamba ya Madakgascar kweli inatibu. Wakati huo huo Shirika la afya Duniani linasema kuwa zaidi ya wahudumu wa afya 10,000 wamepatikana na maambukizi ya Covid-19  katika nchi zilizopo kusini mwa jangwa la sahara barani Afrika, tangu kutokea kwa mlipuko wa virusi vya corona. WHO inasema kuwa viwango vya juu vya maambukizi vimetokana na upungufu wa vifaa binafsi vya kujikinga (PPE) miongoni mwa wahudumu wa afya  WHO imesema inahofu juu ya ongezeko hilo la maambukizi ya virusi vya corona miongoni mwa wahudumu wa afya katika nchi za Afrika.  Maambukizi miongoni mwa wahudumu wa afya ni sawa na asilimia 10 ya maambukizi yote duniani kwa ujumla.  Wahudumu wa afya wanaowahudumia moja kwa moja wenye maambukizi ya virusi wanakabiliwa na matatizo makubwa ya kisaikolojia na kimwili kwa pamoja.  Afrika Kusini, Algeria, Ghana, Ivory Coast, Cameroon, Zambia na Kenya ni miongoni mwa nchi zenye idadi kubwa ya wahudumu wa afya waliopatikana na Covid-19  Wengi miongoni mwa wale walioathirika ni wauguzi. Hukaa muda mrefu wakiwahudumia wagonjwa katika wodi.  WHO imetaja sababu chache zinazosababisha kupanda kwa idadi ya maambukizi ikiwa ni pamoja na kutopatikana ipasavyo kwa vifaa vya kujikinga-au PPE,  udhaifu wa hatua za kuzuwia maambukizi  katika hospitali, na kulazimishwa kwa wahudumu wa afya kuwahudumia wagonjwa wa Covid-19 moja kwa moja bila kupewa mafunzo stahili.  Zaidi ya watu 700,000 wameripotiwa kupata maambukizi ya virusdi vya corona huku vifo zaidi ya vya ugonjwa huo vikiripotiwa barani Afrika."	https://www.bbc.com/swahili/habari-53513173
entertainment	Asayel Slay: Mwanamuziki wa kike Saudia kukamatwa kwa video aliotoa ya wasichana wa Mecca	"Maafisa wa Saudia wameagiza kukamatwa kwa mwimbaji wa kike wa muziki wa 'rap' ambaye ametoa video ya muziki kwa jina Mecca ambayo ina sifu wanawake katika mji huo mtakatifu inayosema ni wenye ""nguvu na wazuri"". Watumiaji wa mitandao ya kijamii walionesha hasira yao na kusema kwamba mamlaka ina ""unafiki"". Mwaka 2018, mwanamfalme mwenye msimamo mkali alianzisha pogramu ya kuendeleza mabadiliko. Lakini wanaharakati wanasema kukandamizwa kumeongezeka na kumekuwa na msako wa kutishia uhuru wa kujieleza. Video hiyo ilitolewa kupitia mtandao wa YouTube wiki jana na mwanamuziki huyo kijana ambaye anajiita Asayel Slay. Muziki wa mwanadada huyo aina ya rap, unazungumzia wanawake wa mji wa Mecca, eneo takatifu kwa waumini wa Kiislamu ambao huenda mji huo kuhiji kila mwaka. ""Heshima yetu kwa wasichana wengine lakini wasichana wa Mecca ni wazuri sana,"" ameimba hivyo katika video yake huku wanaume na wanawake wakicheza densi katika mgahawa. Video hiyo ilisambaa sana katika mitandao ya kijamii na watu wakitumia hashtag #Mecca_Girl_Represents_Me kuisifu. Alhamisi gavana wa Mecca Khaled al-Faisal aliagiza wale wote waliofanikisha video hiyo wakamatwe na kuandika kupitia mtandao wa twitter kwamba  ""inatukana utamaduni wa Mecca"" na kutumia hashtag"" Hao si wasichana wa Mecca"". Akaunti ya mwanamuziki Asayel Slay imefungwa na video hiyo haipatikani tena kwenye mtandao wa Youtube. Ujumbe uliosambaa sana kwenye twitter ulisema, ""Ni wimbo pekee wa aina ya rap ambao hauna maneno machafu, matusi, picha za ngono, picha za kuonesha watu walio uchi, kuvuta sigara na muimbaji amevaa hijab. ""Msichana huyo anatakiwa kukamatwa kwasababu  wimbo wenyewe hauendani na maadili ya Saudi Arabia ya zamani au hata ya sasa."" Watumiaji wa mitandao mingine ya kijamii wanasema kwamba kutolewa na agizo la kukamatwa kwa mwanamuziki huyo kunaonesha  ubaguzi uliopo ukilinganisha vile wanaume wanavyochukuliwa tofauti na wanawake. Pia walizungumzia kisa cha mwanamuziki wa Morocco Saad Lmjarred ambaye aliruhusiwa kufanya onyesho mji wa Riyadh baada ya kushtakiwa mara tatu kwa tuhuma za ubakaji ambazo alikanusha. Watumiaji wa mitandao ya kijamii wameshutumu mamlaka kwa kuonyesha dunia kwamba inakumbatia usasa lakini kinachotokea ndani ya nchi ni tofauti kabisa - kamatakamata ya watu. Mwanamfalme Prince Mohammed Bin Salman aendeleza taswira ya kwamba nchi hiyo imebadilika akiwa nje ya nchi kama sehemu ya ruwaza ya 2030 ya mpango wa mabadiliko. Wasaniii kama vile Mariah Carey, Nicki Minaj na BTS wamekuwa wakialikwa kufanya maonesho Saudia Arabia. Hata hivyo mwanamuziki Nicki Minaj alilazimika kuahirisha tamasha lake baada ya maneno aiyotoa yaliyoashiria kwamba anaunga mkono haki za wanawake na jamii ya mapenzi ya jinsia moja. Katika tamasha la muziki la Desemba, raia 120 wa Saudi wanawake kwa wanaume walikamatwa kwa kuvaa mavazi yaliosemekana ni utovu wa maadili."	https://www.bbc.com/swahili/habari-51603170
religion	Wakati wengine wakihusisha Udi na imani potofu wengine ni fursa ya kujipatia kipato	Katika mfululizo wa makala kuhusu vijana walio chini ya miaka 30 tunaangazia vijana waliofanya vizuri na wanaoendelea kufanya vizuri katika teknolojia, siasa na kijamii kwa nchi za Afrika Mashariki na leo tunae Wadh-hat. Wengine wakiona Udi kama biashara ya kimaskini sana kwa Bi. Wadh-hat ambaye ni mmiliki na muanzilishi wa kiwanda cha kutengeneza manukato ya asili kijulikanacho kama marashizanzibar ilikuwa ni fursa adhimu ya adhimu ya kuanzisha biashara ya manukato. Mwandishi wa BBC Veronica Mapunda ametuandalia Habari hii Video: Frank Mavura	https://www.bbc.com/swahili/habari-59830846
politics	Al-Qaeda: Pompeo anasema Iran ni 'kambi mpya' ya mtandao wa magaidi	"Waziri wa mambo ya nje wa Marekani Mike Pompeo ameilaumu hadharani  serikali ya Iran kwa kuruhusu mtandao wa kijihadi wa al-Qaeda kubuni ""makao mapya makuu "" nchini humo. ""Tofauti na Afghanistan, ambako al-Qaeda ilikuwa inajificha milimani, leo hii kundi la al-Qaeda linafanya kazi chini ya  ulinzi wa utawala wa Iran,"" aliambia shirika la wanahabari la National Press Club. Bw. Pompeo hakutoa ushahidi wa kuthibitisha madai yake. Waziri wa Mambo ya Nje wa Iran Mohammad Javad Zarif alitaja madai hayo kuwa ""uwongo wa kuchochea vita"". Mwezi Novemba mwaka jana, Iran  ilipinga ripoti kwamba naibu wa kamanda wa al-Qaeda Abdullah Ahmed Abdullah, anayefahamika pia kwa jina la Abu Muhammad al-Masri, alipigwa risasi na kuuawa mjini Tehran na maajenti wa Israeli, kufuatia ombi la Marekani. Katika mkutano na waandishi wa habari mjini Washington siku ya Jumanne, Bw. Pompeo alisema anaweza kuthibitisha kwa mara ya kwanza kwamba Masri alifariki Agosti 7, japo hakutoa maelezo zaidi. Alisisiza kwamba ni makosa kuamini uongozi wa madhehebu ya Waislamu wa Kishia (Iran) na Kikundi cha Sunni ambacho kinachukulia  Washia kuwa wazushi na maadui wakubwa. ""Uwepo wa Masri ndani ya Iran unaashiria sababu ya kwanini tuko hapa leo. Al-Qaeda  imepata makao mapya : Ni Jamhuri ya Kiislamu ya Iran."" ""Kutokana na hilo, kundi baya lililobuniwa na [Osama] Bin Laden linaelekea kupata nguvu na uwezo."" Tangu mwaka 2015, Bw. Pompeo amekuwa akidai kwamba, Tehran imeruhusu viongozi wa al-Qaeda nchini humo kuwa huru kuwasiliana na wanachama wengine na kutekeleza majukumu mengine ambayo yalikuwa yakiendeshwa kutoka  Afghanistan na Pakistan, ikiwa ni  pamoja na kuidhinisha mashambulio, propaganda, na kuchangisha fedha. ""Uwepo wa al-Qaeda ndani ya Iran unatishia usalama wa mataifa na hata ndani Marekani kwenyewe,"" aliongeza. Waziri huyo wa Mambo ya nje pia alisema Marekani ilikusudia kutoa hadhi ya Magaidi Maalum Walioteuliwa Ulimwenguni kwa viongozi wawili wa al-Qaeda ambao iliamini kuwa walikuwa nchini Iran: Mohammed Abbatay, ambaye pia anafahamika kama Abdul Rahman al-Maghrebi, na Sultan Youssef Hassan al-Arif. Marekani pia itatoa zawadi ya hadi dola milioni saba sawa na (£5.1m) kwa yeyote atakayetoa taarifa zitakazosaidia kufahamu mahali alipo Maghrebi au kumtambua. Zawadi pia tayari imetolewa kuwata viongozi wawili wa ngazi ya juu wa al-Qaeda wanaodai kuwa nchini Iran - Saif al-Adel na Yasin al-Suri. Wanamgambo kadhaa wa al-Qaeda na familia ya Osama Bin Laden  walikimbilia Iran baada ya Marekani kuvamia kijeshi Afghanistan mwaka 2001. Maafisa wa Iran walidai kwamba waliovuka mpaka walikamatwa na kurudishwa makwao. Baada ya taarifa za kuuawa kwa Masri kuibuka mwaka uliopita Wizara ya mambo ya nje ya Iran ilisisitiza kwamba hakuna ""magaidi"" wa al-Qaeda katika ardhi yake. Na siku ya Jumanne, msemaji wake aliambia kituo cha habari cha kitaifa: ""Iran imekuwa mhasiriwa wa ugaidi wa serikali ya Marekani na washirika wake kwa miaka mingi na imekuwa na rekodi ya wazi katika vita dhidi ya al Qaeda na Islamic State."" Shirika la habari la Reuters limemnukuu afisa wa zamani wa Marekani wa masuala ya intelijensia akisema mamlaka nchini Iran haikuwa na uhusiano na  al-Qaeda kabla au baada ya shambulio la kigaidi la 9/11, na kwamba ""madai yoyote ya ushirikiano wa asa unatiliwa shaka"". Wachambuzi pia wamehoji muda ambao Bw. Pompeo ametoa tangazo lake, wakisema anaonekana kana kwamba anajaribu kufanya iwe vigumu kwa Rais Mteule Joe Biden kushauriana tena na Iran na kuishawishi ijiunge tena na mkataba wa nyuklia wa mwaka 2015."	https://www.bbc.com/swahili/habari-55642852
health	Virusi vya corona: Marufuku kutembeleana majumbani katika baadhi ya maeneo Uingereza	Mamilioni ya watu kaskazini mwa Uingereza wanakabiliana na sheria mpya ya marufuku ya kutembeleana majumbani kufuatia ongezeko la maambukizi ya virusi vya corona. Sheria hiyo imeanza kutekelezwa mijini Manchester, mashariki ya Lancashire na sehemu ya magharibi mwa Yorkshire. Katibu wa wizara ya afya ameiambia BBC kuhusu ongezeko la maambukizi kutokana na tabia ya watu kutembelea marafiki na ndugu. Baadhi wamekosoa muda ambao tangazo hilo lilitangazwa kuwa majira ya jioni ya Alhamisi. Katibu wa wizara ya afya bwana Matt Hancock alisema taarifa hiyo ililenga watu ambao walikuwa wamekutana na waliombukizwa kuacha kutembelea jamaa zao ili kupunguza maambukizi. Marufuku mpya ambayo imeanza usiku wa kuamkia leo saa sita, ina maanisha kuwa watu hawataweza kutembeleana majumbani au katika bustani binafsi. Vivyo hivyo wamesitisha watu kujichanganya kwenye vilabu vya pombe, migahawa ingawa wataweza kutembelea maeneo ya hosptali. Mabadiliko hayo yamekuja wakati wa maandalizi ya sherehe za Eid na wiki chache tu baada ya Uingereza kulegeza masharti yakei ya kuwaruhusu watu kukutana nje tangu mwishoni mwa mwezi Machi. Sheria hiyohiyo imewekwa Leicester, eneo ambalo kuna marufuku tangu mwezi uliopita. Ingawa vilabu ,migahawa na maeneo mengine yanafunguliwa mjini kuanzia Jumatatu.	https://www.bbc.com/swahili/habari-53613708
sports	Tetesi za Soka Ulaya Jumatatu 18.10.2021: Ole, Pogba, Barkley, Bale, Lewandowski, Haaland, Mbappe	Mwaka 2022 klabu ya Paris St-Germain watatupa ndoano yao kwa mshambuliaji wa Bayern Munich na Poland Robert Lewandowski, 33, au mshambuliaji wa Borussia Dortmund na Norway  Erling Braut Haaland, 21,  kama mbadala wa mfaransa Kylian Mbappe. (Le 10 Sport) Mazungumzo ya mkataba mpya wa shambuliaji wa Barcelona na Hispania Ansu Fati yamekwama baada ya wakala wa kinda huyo mwenye umri wa miaka 18 Jorge Mendes kutaka mchezaji wake apewe mkataba wa miaka na kukataa kuwekwa kwa kipengele cha mkataba kinachomfunga mchezaji huyo kwa thamani ya £844m. (El Nacional - in Catalan) Meneja wa Manchester United Ole Gunnar Solskjaer hatatimuliwa licha ya Mnorway huyo kushinda mechi 4 tu kati ya 8 za ligi kuu England msimu huu. (The Athletic) Barcelona haitamshawishi Paul Pogba wa Manchester United wakati mkataba wa kiungo huyo mfaransa utakapomalizika mwishoni mwa msimu kwa kuwa klabu hiyo ya Hispania haitaweza kumudu mshahara wa nyota huyo mwenye miaka 28 (AS) Kiungo wa zamani wa Chelsea na England Ross Barkley, 27, anawaniwa kusajiliwa na klabu ya Burnley katika dirisha la mwezi Januari. (Sun) Mshambuliaji wa Real Madrid na Wales Gareth Bale, 32, atapokea ofa ya usajili kutoka Arsenal katika dirisha la mwezi Januari. (Defensa Central - in Spanish) Wakala wa mlinzi wa Juventus na Uholanzi Matthijs de Ligt, Mino Raiola amezungumza na klabu za Manchester City na Chelsea kwa matumaini ya kuchagiza uhamisho wa mlinzi huyo wa kati mwenye umri wa miaka 22. (Calciomercato - in Italian) Mkurugenzi wa michezo wa Liverpool Michael Edwards anawaniwa na Real Madrid ili kuisaidia klabu hiyo ya Hispania kwenye masuala ya uhamisho wa wachezaji. (Sun) Klabu za Tottenham Hotspur na Newcastle United zinamuania  mshambuliaji wa Fiorentina na Serbia Dusan Vlahovic, 21. (Sun) Aston Villa imemuweka katika orodha ya wachezaji inayowataka mlinzi wa kushoto wa Bologna Aaron Hickey baada ya kuonyesha kiwango bora kwenye Serie A form, lakini mlinzi huyo Mscotland mwenye umri wa 19 hana haraka ya kuondoka Italia. (Sun)	https://www.bbc.com/swahili/58950714
entertainment	Aliyekuwa mwanamuziki maarufu Kenya afariki dunia	Mmoja wa kaka pacha ambao walikuwa wanamuziki maarufu nchini Kenya Christian Longomba amefariki dunia. Kifo cha Christian kilitangazwa jana usiku na pacha mwenzake Lovy Longomba, ambao kwa pamoja walikuwa wanamuziki wapendwa wakati wao miaka ya 2000 maarufu kama 'Longombas'. Kaka yake Lovy Longomba alithibitisha kifo chake kupitia mtandao wa kijamii wa Instagram. Christian amekuwa mgonjwa tangu mwaka 2015 alipopatikana na uvimbe wa ubongo na kufanyiwa upasuaji nchini Marekani. Marehemu Christian Longomba na kaka yake Lovy Longomba walivuma na vibao vyao kama Dondosa, Makofi, Shikamoo na Vuta Pumz. Baada ya mapacha hao kuvuma nchini Kenya kwa zaidi ya miaka 10, wakati ambao muziki ulikuwa haulipi sana, Longombas walihamia nchini Marekani ambako wameishi kwa miaka kadhaa. Mwaka 2015, baada ya kupumzika kimuzika kwa muda mrefu wakiwa Marekani, kaka hao walijaribu kurejea tena kwa kuachia kibao kilichofahamika kama 'My Queen' ambacho ndio cha mwisho wao kukiachia kwa mashabiki wao, na Lovy akaokoka na kuwa mchungaji mjini Los Angeles. Longombas wametoka familia yenye mizizi ya muziki. Baba yao Lovy Longombas Snr. alikuwa mwanamuziki katika bendi maarufu ya Congo Super Mazembe iliyokuwa na makao yake mjini Nairobi miaka ya 1970 na 80. Aidha, babu yao, Vicky Longombas alikuwa mmoja wa bendi ya TPOK Jazz. Mwanamuziki maarufu wa muziki aina ya Soukouss katika nchi ya Jamhuri ya Kidemokrasia ya Congo Awilo Longomba ni mjomba yao na aliyekuwa mwanamuziki wa Deux Vulture, Nasty Thomas ni binamu yao.	https://www.bbc.com/swahili/habari-56391760
entertainment	Sanaa ya Mashairi yavuma Mombasa	Sauti tamu za watoto ndizo zinazokukaribisha katika kijiji cha Ujamaa, eneo bunge la Likoni, Mombasa, Kenya Wakati huu ambapo janga la Corona limerindima na kulazimu shule kufungwa nchini Kenya, watoto hao wananoa makali yao katika sanaa hii ya Kiswahili. Hili ni wazo la Hamisi Mwagarashi, mshairi mahiri wa Mombasa ambaye anasema kwamba amewaleta pamoja watoto hao ili kuhakikisha kwamba wanakuza vipaji vyao, lakini pia hawajihusishi na tabia potofu wakati huu ambapo shule zimefungwa. 'Watoto hawa wako hapa kwa lengo la kusoma. Wazo hili lilinijia baada ya mimi kupitia changamoto kadhaa maishani, kisha nikajiuliza kama kesho sitakuwepo nani atakayeendeleza sanaa hii ya kughani mashairi?' anauliza Mwagarashi. Ushairi ni utungo wa kisanaa unaotumia lugha teule na mpangilio fulani wa maneno badala ya kutumia lugha natharia au  lugha mfululizo. Aidha ushairi unaweza pia kutajwa kama kipera cha fasihi simulizi (au nyimbo) na pia katika fasihi andishi kwa sababu mashairi yanaweza kuwasilishwa kwa njia ya kukariri na pia kwa njia ya maandishi. Mashairi yanayoghanwa badala ya kuimbwa huitwa maghani. Mmoja wa wanafunzi hapa ni Hassani Iddi Chano mwenye umri wa miaka 11 ambaye amepata umaarufu mkubwa mitandaoni baada ya video zake za mashairi kusambaa. 'Mimi nilipomsikia Mwagarashi akiimba mara ya kwanza nilimwambia nataka anifunze. Na mimi sasa nafurahia sana kughani mashairi.' Lakini umaarufu wa sanaa hii umepungua katika siku za hivi karibuni, kama anavyoeleza Mwagarashi. 'Wale waliowania mashairi na kuweza kutambulika kishairi, hawajafika popote, wala hawakufanyiwa chochote cha maana. Wamekufa wakiishi kwa nyumba za nyasi, wengine wakilala kwa nyumba za kuku. Sasa washairi wa sasa wameona hakuna faida bali ni hasara tupu.' Hata hivyo, licha ya taswira hiyo, mwalimu huyu wa Kiswahili anasisitiza kwamba mashairi ni ajira na sanaa hiyo inapaswa kupewa kipaumbele. Matamshi yake yanaungwa mkono na Mwalimu Mathias Momanyi, mtaalam wa Kiswahili kutoka Nairobi Kenya. 'Mashairi huelimisha, hukosoa, hurekebisha jamii, hususan jamii inapoelekea kupotoka. Lakini sasa hivi kuna uhaba mkubwa wa malenga na washairi wanaoweza kuzungumzia madhila katika jamii yetu.' Sasa nini kinapaswa kufanywa ili kuhakikisha kwamba sanaa hii ya tangu jadi haitokomei kabisa? Wasomi wa Kiswahili wanasisitiza ushairi kupewa uzito katika mtaala wa masomo shuleni. Na pia wazazi kuwahimiza watoto wao wenye vipaji vya utunzi na uimbaji wa mashairi kuzingatia kukuza vipaji hivyo. 'Shule zinapaswa kuwa na kitengo maalum cha mashairi kama vile kuna vitengo vya michezo ya Karate, ama Uogeleaji mashuleni. Hiyo itasaidia katika kukuza vipaji vya watoto ambao wanaipenda sanaa hii ya kughani mashairi,' anasema Bi Fatma Alfan, ambaye watoto wake watatu ni wanafunzi wa kughani mashairi. Basi wakati wasomi na wataalamu wa elimu wakijikita katika kuhakikisha elimu ya sasa ni yenye manufaa kwa kizazi kijacho, hapa Ujamaa katika eneo bunge la Likoni, Mombasa Kenya, Hamisi Mwagarashi anajitahidi kukuza kizazi chenye sanaa na vipaji, kwa shairi moja kila siku.	https://www.bbc.com/swahili/54969816
health	Virusi vya corona: BBC Africa Eye yabaini jinsi corona inavyoathiri maisha Sierra Leone	Sierra Leone ilikuwa ni moja ya nchi zilizoathiriwa vibaya  wakati  mlipuko wa ugonjwa wa Ebola ulipoyakumba mataifa ya Magharibi mwa Afrika  mwaka 2014. Sasa inakabiliana na virusi vya corona. Mtu wa kwanza alithibitishwa kupata maambukizi tarehe 31 Machi na tangu wakati huo idadi ya maambukizi imekua ikiongezeka. Tyson Conteh  ni mtengenezaji wa filamu  katika  mji wa Makeni uliopo kaskazini mwa  Sierra Leone. Aliangazia mlipuko wa Ebola kwa ajili ya  BBC Africa Eye katika Makala iliyoitwa Standing Among The Living  na sasa anaandaa msururu wa video kwa ajili ya BBC Africa Eye akionesha ni jinsi gani jiji lake linakabiliana na virusi vya corona. Katika awamu ya nne, ya video hizi, tunaangalia namna athari za amri ya kutotoka nje  nchini humo ilivyoathiri uwezo wa watu kujilisha. Tyson anakutana na kikundi cha wafanyabiashara ya ngono wanaoamini nja inaweza kumuua mtu haraka kuliko virusi vya corona na kwahiyo wanaendelea kufanya kazi. Waandaaji: Imeongozwa na Tyson Conteh  na Video imechuliwa na  Chernor Mustapha Thoronka (Justice), The Future View Media Centre katika  Makeni. Imetengenezwa na kuhaririwa na Jerry Rothwell  na Sam Liebmann, Metfilm Production. Muziki umetolewa na Purple Field Productions PFP.	https://www.bbc.com/swahili/habari-53056661
business	Barua kutoka Afrika:Jinsi KFC nchini Kenya ilivyokaangwa kuhusu uhaba wa chipsi	"Katika mfululizo wetu wa barua kutoka kwa wanahabari wa Kiafrika, mtangazaji wa Kenya Waihiga Mwaura anaandika kuhusu kile ambacho mzozo wa hivi majuzi kuhusu uhaba wa chipsi za  KFC unasema kuhusu kilimo nchini mwake. Ninapohitaji  kujiongezea kalori  za haraka ninapopata muda katika ratiba yangu ya shughuli nyingi unaweza kunipata mara kwa mara nikibugia  mlo wa KFC. Kula chipsi hizi  kunaweza kuibua hisia ambazo hata wewe mwenyewe huzijui kwa sababu ya miaka mingi ya matangazo ya kampuni za kimataifa . Lakini kamwe sijawahi kufikiria kitendo hicho kama kauli ya kisiasa au kiuchumi kuhusu biashara ya kilimo duniani na nafasi ya Kenya ndani yake. Wiki hii hata hivyo, manunuzi  ya bidhaa kutoka masoko ya kimataifa hadi humu nchini  imekuwa mada kuu hapa kwani KFC ilisema haikuweza kutoa chipisi  kwa vile haikuweza kuagiza viazi vyake kutoka Misri. Badala yake, wateja walikuwa wakipewa vyakula mbadala kama vile ugali - Chakula ambachp watu wengi hawaendi KFC kukila. Kampuni hiyo haitoi  viazi ndani ya nchi, licha ya kwamba vinakuzwa kwa wingi na wakulima kulazimika kuviuza kwa bei ya chini. Viazi, kwa hakika, ni zao la pili kwa kuliwa nchini Kenya baada ya mahindi, na hulimwa zaidi na wakulima wadogo. Tatizo, inaonekana, lilikuwa kwamba wasambazaji wa ndani watarajiwa hawakupitia mchakato wa uhakikisho wa ubora wa KFC ambao unahakikisha ""chakula chetu ni salama kwa matumizi ya wateja wetu"",  afisa mkuu mtendaji wa kampuni hiyo Afrika Mashariki Jacques Theunissen aliambia gazeti la Standard. Hata hivyo alisema kwamba viungo vingine - hulinunuliwa kwenye soko la Kenya na kampuni hiyo imesema imejitolea kutetea bidhaa za humu nchini. Ongeza  hasira katika mitandao ya kijamii, wito wa kususia kampuni hiyo na  hatimaye kuahidi kuwa itatafuta msambazaji anayefaa kutoka Kenya kuiletea viazi. Hata hivyo, wapinzani walikuwa wepesi kutumia fursa hiyo. Chicken Inn ilitoa tangazo na mwanamume anayetabasamu akibugia kifurushi cha chipsi - zote kutoka viazi vya humu nchini  bila shaka. Burger King pia ilisema ilikuwa na chipsi za  kutosha. Ingawa kampuni hizi zingine zinaweza kupata vyanzo mbadala vya viazi, haijabainika haswa kwa nini baada ya miaka 11 ya kuwa nchini, KFC haijapata msambazaji anayekidhi viwango vyake. Francis Kimemia, gavana wa kaunti ya Nyandarua inayolima viazi, pia alitoa maoni yake  akisema kuwa wakulima wake wanazalisha mboga bora. Alisema kuwa msimamo wa KFC ""haujali wakulima"". Hasira sasa zimeanza kupoa lakini hili  limefichua mianya  katika mfumo wetu wa kilimo maana yake baadhi ya wakulima wetu wananyimwa soko zuri la hapa  nyumbani. Kutegemea bidhaa za kuagizwa kutoka nje Sisi ni sehemu ya biashara ya kikanda inayozidi kuunganishwa ya chakula, ambayo ina faida zake - ikiwemo  bei ya chini. Lakini kama matokeo, ikiwa Kenya ingelazimishwa kufunga mipaka yake kwa uagizaji wa chakula kwa muda wa mwezi mmoja tu, bidhaa nyingi tunazozipenda hazitapatikana  au zitakuwa ghali sana kununuliwa. Uagizaji bidhaa mwaka jana kutoka Uganda, kwa mfano, ulifikia $250m (£165m). Bidhaa kama mayai, asali, mahindi, maharagwe, mtama, mihogo, wimbi  na viazi vitamu pamoja na bidhaa za maziwa husafirishwa mpakani na kisha kuuzwa kwa faida ndogo. Wataalamu wanasema kuwa gharama za leba na nyinginezo za kilimo ni nafuu nchini Uganda, na hivyo kufanya bidhaa kuwa nafuu zaidi kuliko inayozalishwa hapa. Lakini pia inaweza kuwa suala la mtazamo. Nchini Uganda nimegundua kuwa kilimo kinakubaliwa na watu wote, ilhali nchini Kenya watu wengi wanaonekana kutaka kazi za ofisi. Nilipokuwa nikishughulikia uchaguzi wa mwaka jana nchini Uganda nilihoji watu wengi mashuhuri ambao wote waliishi nje ya mji mkuu, Kampala, kwenye maeneo makubwa ya ardhi ambako walilima chakula chao wenyewe. Iwapo viongozi hao hao wangeishi Kenya, pengine wangeishi katika mashamba yenye lango na kilimo kidogo kwenye sehemu hizo Ni hali hiyo hiyo ukiangalia biashara ya Kenya na Tanzania - jirani yetu  upande wa kusini. Mtazamo hasi kuhusu kilimo pamoja na sekta iliyojaa rushwa inamaanisha kwamba hakuna mtu anayeshangaa samaki wanapoagizwa kutoka China, sukari kutoka Brazili au tumbaku kutoka Uturuki. Huenda Kenya isiweze kushindana kwa muda mfupi linapokuja suala la gharama za uzalishaji. Lakini kuna fursa kwa Kenya kuwa kituo cha kikanda cha usindikaji wa chakula, na hivyo kuongeza thamani ya bidhaa. Kuweza kusambaza viazi vilivyochongwa kwa KFC ni mfano mmoja wa kile kinachoweza kutolewa ili kukuza soko la ndani. Kwa bahati mbaya, shughuli nyingi zinazofanyika nchini Kenya  kuhusu usindikaji zinafanywa na makampuni ya kigeni yanayofadhiliwa na mtaji. Faida huishia kuondoka nchini. Huku uchaguzi ukikaribia mwezi wa Agosti, wagombeaji wamekuwa wakitoa  ahadi za ajira, lakini hatujasikia mengi kuhusu jinsi ya kufufua sekta hii ya biashara ya kilimo. Na wachache wa wabunge wetu watarajiwa wanaweza kuwa  hawako tayari kukabiliana na makundi maslahi  na utepetevu katika  sekta ambayo hapo awali ililisha nchi . Mabadiliko yanaweza kuwa polepole - na wakati huo huo, ninapozila chipsi za  KFC sasa nitakengeushwa na mawazo kuhusu biashara ya kimataifa. Barua zaidi kutoka Afrika"	https://www.bbc.com/swahili/habari-59919489
health	Magonjwa manne mapya ya zinaa yanawatoa jasho wataalamu	"Magonjwa mapya huibuka kila uchao, na magonjwa yaambukizwayo kwa ngono nayo ni miongoni mwao. Hawa ni bakteria wanne ambao husababisha magonjwa makali ya zinaa ambayo yanaweza kuleta tishio la afya ya jamii. Neisseria meningitidis, pia hufahamika kama meningococcus husababisha uvimbe hatari wa tando za uti wa mgongo na ubongo. Lakini, bakteria huyo sasa anapata umaarufu zaidi kwa kusababisha maambukizi kwenye maungo ya uzazi. Utafiti mmoja uliofanywa miaka ya 1970 ulibainisha ni kwa namna gani dume moja la sokwe alihamisha bakteria hao hatari kutoka mdomoni na puani kwenda kwenye uume wake baada ya kujilamba sehemu zake nyeti. ""Mnyama huyu (sokwe) mara kwa mara hujilamba uume wake,"" waandishi wa utafiti huo walibaini. Takribani asilimia 10 ya watu wazima wana bakteria aina ya Neisseria katika makoo na pua zao. Tafiti zinabainisha kuwa wanaweza kuhamisha bakteria hao kupitia mabusu makali yahusishayo ndimi, ama kunyonya sehemu za siri za watu ambao hawana bakteria hao. Watafiti hata hivyo hawana hakika ni kwa nini bakteria hao wamesambaa kwa kasi na kuzuz ugonjwa hatari kwa wanaume wanaojihusisha na mapenzi ya jinsia moja barani Ulaya, nchini Marekani na Canada. Hata hivyo, utafiti mmoja juu ya uwasho mkali wa mrija wa kupitisha mkojo toka kweye kibofu unaosababishwa na bakteria huyo ulibainisha kuwa wanaume waliopata maambukizi hayo kupitia ngono ihusishayo mdomo. Wanasayansi wanaamini kuwa, maambukizi makali ya bakteria huyo yaliyokumba kwa nguvu miji kadhaa ya Marekani mwaka 2015 yalichochewa na vinasaba vya karibu vya bakteria wa familia mojaNeisseria gonorrhoeae, ambaye husababisha ugonjwa mwengine wa zinaa wa kisonono. Ukaribu wa bakteria ha ulisababisha kusambaa kwa haraka kwa maambukizi hayo hatari. Kuna aina tano ya bakteria hatari wa Neisseria meningitidis duniani, lakini kwa bahati nzuri kuna chanjo za aina mbili ambazo zinapatikana na zinakinga dhidi ya aina zote za bakteria hao. Mycoplasma genitalium, moja ya bakteria wadogo zaidi wanaofahamika, wanapata umaarufu mkubwa zaidi ya maumbo yao kwa kusabisha maambukizi hatari ya ugonjwa wa zinaa. Bakteria huyo aligunduliwa miaka ya 1980, na leo hii anaambukiza asilimia moja mpaka mbili ya watu hususani vijana. Maambukizi ya Mycoplasma genitalium ambayo kwa kawaida hayana dalili, wakati mwengine hufanana na dalili za kisonono na kaswende kwa kuwashwa mfululizo kwa mrija wa mkojo kwa wanaume  na mlango wa kizazi kwa wanawake. Kutokana na kuweza kusamabisha maumivu makali ya nyonga kwa wanawake, bakteria huyo anahusishwa pia ugumba, kuharibika kwa mimba, kuzaliwa watoto njiti na hata kufariki watoto tumboni kwa mama. Ijapokuwa kondomu inaweza kuzuia maambukizi yake, watafiti wanatoa tahadhari juu ya usugu wa bakteria huyo kutibika na dawa za antibaotiki za azithromycin na doxycycline. Shigellosis husababishwa kwa kugusa moja kwa moja au kwa njia moja au nyengine kinyesi cha binadamu. Maambukizi ya bakteria ho hupelekea maumivu makali ya tumbo, na kuhara damu ambapo hustawisha kusambaa kwa bakteria hao. Ijapokuwa ugonjwa huo umekuwa ukionekana zaidi kwa watoto na wasafiri kwenye nchi zenye uchumi mdogo na wa kati, watafiti walianza kupokea kesi za ugonjwa huo kwa wanaume wanaojihusisha na mapenzi ya jinsia moja toka miaka ya 1970. Ugonjwa huo, wanasayansi wanaamini, umechukuwa njia mpya ya maamukizi kwa kutumia ngono ya kinyume na maumbile na ngono inayohusanisha midomo na kusabisha maambukizi kadhaa ya gonjwa hilo la zinaa kwa miongo minne sasa. LGV mwanzo hutokea kama kipele ama lengelenge na kisha kushambuli mfumo wa kinga ya mwili na hivyo kupelekea uwezekano mkubwa wa kupata maambukizi ya virusi vya ukimwi. Ugonjwa huu pia husababisha maambukizi katika njia ya haja kubwa na pia kusababisha maumivu makali ya tumbo. Katika miaka 10 iliyopita, kumekuwa na maambukizi makubwa ya LGV barani Ulaya na Amerika ya Kaskazini hususani kwa wanaume wanaojihusisha na mapenzi ya jinsia moja. Kutumia kondomu kunaweza kupunguza uwezekano wa maambukizi, na kutibu ugonjwa huu kunahitaji walau matibabu ya wiki tatu na kunywa antibaotiki kama doxycycline."	https://www.bbc.com/swahili/habari-47134834
religion	Mwanamke wa Indonesia anusurika kifungo jela kwa kuingiza mbwa msikitini	Mwanamke mwenye akili punguani amenusurika kifungo jela nchini Indonesia kwa kukufuru baada ya kumbeba mbwa na kumuingiza msikitini. Kanda ya video ya Suthe Margaret akiingia msikitini akiwa amevalia viatu kabla ya kumruhusu mbwa wake ndani ya msikiti huo ilisambaa mwezi Julai. Ilizua hasira katika taifa hilo lenye Waislamu wengi ambapo mbwa huonekana kuwa kitu kichafu. Jopo la majaji mjini Bogor , mji uliopo karibu na mji wa Jakarta, lilimpata na hatia ya kukufuru siku ya Jumatano lakini akasema kwamba hawezi kuhukumiwa kwa kitendo chake. Margaret anaugua ugonjwa wa paranoid schizophrenia, kulingana na uchunguzi wa kiakili mwaka 2013. Waendesha mashtaka wametaka apatiwe kifungo cha miezi minane jela. Mwaamke huyo ambaye anaonekana kuwa na tatizo la kiakili anaingia katika msikiti katika eneo la Bogor akisema kwamba yeye ni Mkatoliki na kuongezea kwamba mumewe atafunga ndoa msikitini baadaye siku hiyo. Anaushutumu msikiti kwa kumbadilisha dini huku mbwa huyo akimzunguka. Watu kutoka msikiti huo wanasema kwamba hawatambui harusi hiyo. Mwanamke huyo baadaye anampiga teke bawabu  wakati anapoambiwa kuondoka. Mbwa huyo baadaye anafariki baada ya kugongwa na gari.	https://www.bbc.com/swahili/habari-51386422
business	Utekelezaji wa amri ya kutotoka nje ya Nairobi - maelfu walikwama kwenye barabara za jiji	Maelfu ya waendesha magari na wasafiri walijipata mashakani usiku wa Jumamosi baada maafisa wa usalama jijini Nairobi kufanya oparesheni ya kuhakikisha wakazi wa jiji wanazingatia sheria ya kutotoka nje kuanzia saa mbili usiku hadi saa kumi afajiri. Hakuna magari yaliyoruhusiwa kuingia au kutoka katika mji mkuu. Katika baadhi ya barabara polisi waliwaagiza waendesha magari kuzima injini, kutoka ndani ya gari na kukaa kando ya barabara. Kanda za video zilizowekwa katika mitandao ya kijamii zilionesha msongamano mkubwa wa magari huku baadhi ya magari yanayotoa huduma za dharura kama ambulensi zikipata wakati mgumu kupita katika barabara hizo. Madereva waliofadhaika walipiga honi mfululizo huku baadhi ya abiria wengine wakiamua kukamilisha safari zao kwa kutembea. Siku chache kabla ya sherehe za Pasaka, Rais Uhuru Kenyatta alitangaza kusitishwa kwa shughuli zote za usafiri na matembezi ndani ya jiji la Nairobi na majimbo mengine, kuanzia saa mbili usiku hadi saa kumi alfajiri , kama hatua ya kudhibiti mlipuko wa maambukizi ya COVID-19 nchini. Rais alisema hakuna usafiri wa barabarani ,angani na reli utakaoruhusiwa kuingia na kutoka sehemu hizo zilizotajwa kama zenye janga 'zilizoathiriwa sana na Corona'. Polisi waliondoa vizuizi vya barabarani saa kadhaa baadae, kuwaruhusu watu kwenda nyumbani. Masharti mengine  ni yapi? Kando na kuzuia usafiri wa watu  katika kaunti hizo tano rais Kenyatta pia alipiga marufuku mikutano au mikusanyiko ya watu katika maeneo hayo. Serikali pia i;ifutoilia mbali pasi zilizokuwa zimetolewa kwa watu wanaotoahuduma muhimu kwani zimekuwa zikitumiwa vibaya na wizara ya Afya na ile ya usalama wa ndani zitatathmini  upya mwongozo wa kuzitoa pasi hizo. Shughuli zote za kuabudu katika kaunti za Nairobi, Nakuru, Machakos, Kiambu, na Kajiado zilizuia hadi wakati uamuzi huo utakapobadilishwa. Katika sekta ya burudani ,baa haziruhusiwi kuhudumu katika kaunti  hizo tano husika na mgaahawa imetakiwa kutoa huduma za kuwapelekea wateja vyakula waliko na imepigwa marufuku dhidi ya kuuza pombe. Hakuna masomo ya ana kwa ana yatakayokubaliwa na vyuo viku vyote na shule zimefungwa. Wafanyikazi wa mashirika ya serikali na ya kibinafsi wametakiwa kufanyia kazi nyumbani isipokuwa kwa wale wanaotekeleza uduma muhimu zinazowahiaji kwenda kazini. Hospitali zimetakiwa kupunguza idadi ya watu wanaokuja kuwaona wagonjwa hadi mtu mmoja kwa kila mgonjwa . Mikutano yote itakayoruhusiwa itakuwa na watu wasiozidi 50 ilhali mazishi yataandaliwa ndani ya kipindi cha saa 72 na ni watu 50 pekee watakaoruhisiwa mazishini . Serikali pia imesema watu walio na umri wa miaka 58 na zaidi ndio watakaopewa chanjo kwanza. Kuhusu usafiri wa kigeni Kenyatta alisema safari zote za kimataifa zitaendelea ingawaje  cini ya masharti makali ya kuzuia kusambaa kwa Corona. Alisema wageni wanaoingia Kenya watahitajika kuwana vyeti malaum vya kuthibitisha kwamba wamepimwa corona na hawana virusi hivyo. Vipimo hivyo vinafaa kufanywa saa 96 kabla  ya kuwasili  Kenya . Kenya ilikuwa imelegeza masharti hayo mwishoni mwa mwaka jana baada ya kupungua kwa visa vya maambukizi lakini idadi ya maamukizi ya ugonjwa huo imekuwa ikiongezeka katika wiki za hivi karibuni. Nairobi imetajwa kusheheni asilimia 60 ya visa vyote vya maambukizi ya Corona vinavyosajiliwa nchini Kenya	https://www.bbc.com/swahili/habari-56792137
health	Ngono na saratani: 'Nilikuwa nikiona aibu kuomba msaada'	"Wakati Cait Wilde aligunduliwa na saratani akiwa na umri wa miaka 17, maisha yake ya ngono yalikuwa chini ya orodha ya mambo aliyoyapa uzito. Lakini baada ya matibabu, alipokuwa tayari kupata urafiki tena, alikutana na maumivu, usumbufu, aibu - na hakujua jinsi ya kupata msaada. Cait, kutoka Manchester, alikuwa na aina ya saratani ya damu inayoitwa acute myeloid leukemia. Anaelezea maisha yake ya ngono kabla ya saratani kama ""yaliyochangamka"", lakini wakati wa matibabu madaktari walimwambia ngono kwake inaweza kuwa hatari. Takriban 46% ya vijana walio na saratani wanasema inaathiri vibaya maisha yao ya ngono, ikilinganishwa na wastani katika vikundi vyote vya umri kwa 37%, kulingana na utafiti wa Msaada wa Saratani ya Macmillan. Takriban watu 2,400 wenye umri wa miaka 15-24 hugunduliwa na saratani kila mwaka nchini Uingereza, kulingana na data ya hivi karibuni inayopatikana kutoka kwa Utafiti wa Saratani ya Uingereza. Matibabu yalimfanya Cait kuwa na upungufu wa chembechembe za damu. Upungufu wa chembe za damu humaanisha ukipata mchubuko mdogo au kupasuka kwa ngozi, kama inavyoweza kutokea mara nyingi wakati wa ngono, damu yako haitaganda na utaendelea kutokwa na damu. Cait anaiambia Newsbea alikwua na ""wivu"" akiwatazama marafiki zake kutoka chuo kikuu wakitoka kwenye miadi, Cait alipambana na madhara mbalimbali ya ugonjwa wake na matibabu - ikiwa ni pamoja na kupoteza nywele, kubadilika kwa uzito na maumivu makali ya mifupa. Alipoteza hamu ya ngono wakati wa tiba ya mionzi lakini baada ya kupandikizwa kwa uboho, ""hisia fulani zilianza kurudi"" na Cait alitaka kufanya ngono tena.  Lakini alipojaribu, alipata ""usumbufu na maumivu"". Cait hakujua wakati huo, lakini matibabu yake ya kemikali na mionzi yalikuwa yamesababisha mwili wake kuingia kwenye kukoma hedhi kwa kemikali. Mojawapo ya dalili nyingi zinazowezekana za kukoma hedhi ni kudhoofika kwa uke, ambapo uke hupungua na kukauka - kufanya ngono kukosa raha. Lakini hakuna mtu aliyemwonya Cait kwamba hii inaweza kutokea kwa hivyo alihisi ""ameachwa gizani"". ""Nilifikiria: 'Hii haifurahishi kama ninavyokumbuka,'"" Cait anasema. Alikuwa ameanza kujiona yuko tayari kujaribu tena kuchumbiana lakini hali hiyo mbaya ilimfanya apoteze kujiamini, kwani alianza kufikiria ni lazima amweleze mtu yeyote anayetaka uhusiano naye kwamba hawezi kufanya ngono. ""Nilihisi, kwa namna fulani, kuvunjika moyo. Ilileta aibu kidogo,"" anasema. Cait alikuwa na aibu sana hakuzungumza na mtu yeyote juu ya kile kilichotokea kwa miezi kadhaa. Lakini hatimaye aligundua ""kwa bahati"" kwamba muuguzi katika kliniki yake ya upandikizaji alikuwa ameanzisha kliniki kwa ajili ya afya ya wanawake - ambapo hatimaye Cait aliweza kupata usaidizi na ushauri. ""Mwisho wa miadi hiyo na daktari nilitoka kwa kujiamini zaidi,"" anasema.  ""Ilinibidi kugundua tena kila kitu, lakini niliweza kufanya hivyo kwa elimu na salama zaidi."" Jack Fielding aliona ni ""aibu na shida"" kuuliza timu yake ya afya kwa ushauri kuhusu ngono baada ya kugunduliwa na aina ya sarcoma inayojulikana kama MPNST. Wakati Jack, kutoka Bolton, alipoteza uzito na nywele zake wakati wa matibabu mnamo 2019, alihisi ""sehemu ya mimi ni nani"" imetoweka pia. ""Kujistahi kwangu kulishuka sana,"" kijana huyo mwenye umri wa miaka 26 aliiambia Newsbeat. ""Ilinifanya nijihisi kama mgeni. Nilikuwa ninajitazama tu kwenye kioo na sikujiona tena.  ""Kuvaa nguo za kuonesha maungo yangu mbele ya mtu wakati huo lilikuwa wazo la kutisha sana kwangu kwa sababu nilijihisi sivutii."" Gharama za tiba Dk Richard Simcock anakubali kuwa hali ya upatikanaji wa tiba ya kibingwa ni ""mbaya sana"" kote Uingereza. Mtaalamu mshauri wa saratani na mshauri wa kimatibabu wa Usaidizi wa Saratani ya Macmillan anasema NHS ingefaidika na wataalamu zaidi kwa sababu matatizo yanayowakabili watu kama Cait na Jack hayashughulikiwi kila mara. ""Tunatakiwa kuhakikisha kuwa wataalam wa afya wanapewa mafunzo ya kushughulikia maswali hayo kwa umakini, lakini pia wamefunzwa ili kuhakikisha kuwa wanajibu maswali hayo,"" anasema. Cait sasa anafanya kampeni ya kuboresha ushauri wa ngono na taarifa kwa watu walio na saratani na amefanya kazi na vijana wengine walionusurika na saratani kuandika jarida kuhusu hadithi zao za ngono. ""Tunataka kuhimiza watu kuwa waaminifu zaidi,"" anasema.  ""Sitaki watu wajisikie wameachwa gizani kama ilivyokuwa kwangu."""	https://www.bbc.com/swahili/habari-59647658
technology	Wazazi wanaowafuatilia watoto wao kwa njia ya simu	"Elain Spector alikuwa na wasi wasi wa kutaka kuskia iwapo mtoto wake wa kiume alikuwa amerejea salama kwenye bweni lake huko Texas, baada ya kuwatembelea nyumbani hivi majuzi. Lakini badala ya kusibiri apige simu au atume ujumbe, mama huyo kutoka Baltimore nchini Marekani, aliendelea na shughuli zake za siku akisubiri ujumbe kutoka kwa simu yake. Hii ni kwa sababu sawa na watu wengine milioni 32 kote duniani, Spector na familia yake yote wameweka app ya Life360 kwenye simu zao. App hiyo inafuatilia walipo kila mara watoto wake watatu, na kumjulisha wakati wako safarini, wanapofika salama nyumbani, kama wako mahali hawastali wawe na data zingie. Wakifika shuleni inalia, wakifika nyumbani inalia, anasema Spector, ni njia ya sisi kujua kama famialia mahala kila mtu alipo. Wameitumia app hiyo kwa miaka kadhaa sasa, na Spector anasema licha ya  watoto wake wana tbia ya kuzimo sehemu walipo wakati mwingine, mtoto wake mkubwa  wa kiume amekuwa na utulivu wa kuitumia. Licha kuwa kwa sasa ana umri wa miak 18 na anaishia mbali nao, anakiri kwa yeye kutoa app hiyo inamuacha na  mkazo wa mawazo. App za kufuatilia familia, zimepata umaarufu wa haraka kwa muongo mmoja uliopita  na zaidi. Hitaji la kulinda watoto wake ni sehemu ya kukua lakini app zinazdifi kuongezeka wakati wazazi wengi wanaendelea kuhisi  kuwa dunia inazidi kuwa eneo hatari. Wataalamu wanasem wazazi walio na nia kuzitumia  app hizo ni lazima wafikirie  jinsi watazitumia na vile watazungumza na watoto wao kuzihusu.  App hizi zinaendelea kuboreka zaidi na pia aina ya data zinazokusanya na kuibua maswali kuhusu usalama wa mtu binfasi. Na watoto ambao wamelewa wakifuatiliwa kwa njia za app sasa wanafikia utu uzima na kuwaachia wazazi na maswali  - kuhusu ni lini watazima app hizo? App ya Life360 inatumiwa sana na famialia nyingi - kwa sasa iko nafasi ya sita kati app zinazopakuliwa sana katika ghAla la app za iOS nchini Uingereza na Marekaji - bado kuna app zingine kadhaa zote zinazowapa wazazi viwango tofauti vya kuwafuatilia watoto wao. Ghislaine Bombusa, mkuu wa kampuni ya Internet Matters ya nchini Uingereza, inawashauri wazazi kuhusu usalama wa mitandao anasema kuna aina mbili ya ufuatiliaji. Kuchagua kati ya hizo inahusu  aina ya malezi yako na ni kwa ukaribu gani ungependa kumfuatilia mtoto wako. Zilizo rahisi zaidi ni app za kutambua maeneo zinazokujazikiwa tayari zimewekwa kwa simu kama zile za Find My Friends kwenye vifaa vya iOS au Google Family kwa vifaa vya Android. Pia kuna app zinazo wawezesha watumiajia kukusanya data kutoka simu zingine. Hii ni pamoja na teknolojia kama ile ya geofencing ambapo ujumbe hutumwa wakati simu inangia au inatoka eneo fulani. Kwa hivo wazazi ambao watoto wao ni madereva, kuna teknolojia ya kufuatilia kasi na ya kutambua ajali kitu ambacho Spector anasena amekipata kuwa cha umuhimu mkubwa. Credit: Life360) Kwa teknolojia iliyoboreka zaidi ya app kama FindMyKids humruhusu mzazi kuwasha akiwa mbali kinasa sauti kweye simu ya mtoto na hata kurekodi huku teknolojia ya TeenSafe inajigamba kuwa tekelnolojia inatofanya mzozo asiweze kujua iwapo mzazi wake anamfuatilia. Kando la kufuatilia, app zinaweza kuongoza maisha ya kidijitali ya mtoto ikiwa ni pamoja na jinsi wanavyotumia pesa, na ni michezo ipi wanashiriki, anasema Bombusa. Apps kama OurPact zinaruhusu mzazi kuona picha za sikrini za mawasiliano ya mtoto mitandaoni huku app ya Bark huwa inapiga ujumbe picha na kumtumia mzazi. App hizi ni biashara kubwa. Life360 pekee inakadiriwa kuwa ya thamani ya dola bilioni 1 ikiwa inatumiwa kwenye zaidi ya nchi 140. App zinazotumiwa kufuatilia hujiuza kama vifaa muhimu kwa wazazi kwenye dunia inayokumbwa na hatari. Zinategemea wazazi ambao wataamini kuwa  iwapo wanajua mahala watoto wao wapo, watakuwa salama au watoto wengene watajizuia na tabia hatari ikiwa watajua kuwa wafuatiliwa. Na kumekuwa na visa ambapo wazazi wametumia app hizo kuwapata vijana ambao wamepata ajali au hata wametekwa. Lakini Sonia Livingstone, profesa katika idara ya habari na mawasiliano katika chuo cha London School of Economics anaamini kuwa hakuna  ushahidi kuwa app hizi huwaweka watoto salama. Watengezaji wa app na wale wanaofanya matangazo ya biashara wanalenga kuwafanya wazazi kuamini kuwa  kuapata  app ni kitendo cha kuonyesha mapenzi watoto lakini kitu muhimu zaidi kwa maendelea ni kuwa mtoto anajifunza kumuamini mzazi na mzazi hivyo hivyo kwa mtoto, anasema Livingstone. Lakini vijana wengine na hata wake walio na umri mkubwa wanahisi kuwa wazazi wao wanaingilia haki zao. Kwenye ujumbe mmoja ulochapishwa katika mtandao wa Reddit ulisema: ""Mama yangu alikuwa ameona kuwa nilikuwa nimezima eneo nilikuwa katika app ya Life360 na kunitishia kuzima simu yangu na pia akaniambia kuwa siwezi kuendesha gari tena…Oh pia nilitaja kuwa nina umri wa miaka 20??? Livingstone anasema kuna hatati kuwa kuwafuatilia watoto inaweza kugeuka kutoka kuwaingilia hadi kuwadhulumu . Iwapo mzazi anahisi kuwa app ndiyo njia bora kwao, pia lazima wajue kumpunguza hatari ambazo zimezungumziwa na Livingstone. Bombusa anasema ni muhimu kuwa matumizi ya app ni kitu ambacho wazazi na watoto wanastahili kufanya kwa pamoja baada ya mjadala ulio wazi. Hakikisha kuwa kila upande unaelewa kile teknolojia hiyo inaweza kufanya, kwa nini unaihitaji,  ni mipaka gani unaweka na cha muhimu mtomo anahisi vipi kwa hilo. Anaongeza. Ni mihimu pia kuelewa kuwa vile mtoto anaendela kukua anahitaji uhuru zaidi. ""Nafikiri ni kuhusu tabia mtoto wako anaonyesha. Kama waliitumia mara ya kwanza walipopata simu na kufuata sheria….kuna uwezekanoakwa mjadala kuhusu kuachana na baadhi ya vifaa vya kufuatilia. Au pia kusema kuwa ni sawa nitafuatilia wakati nitahisi kuwa kuna hitaji la kufanya hivyo badala ya kila wakati."" Spector anajivuna kuwa familia yake ina mjadala wazi unaoependwkezwa na Bombusa kwa hivyo hafuatilii sana watoto wake.Lakini anakiri kuwa sio rahisi kuachana na  ujumbe unaotumwa na app ya Life360 na utulivu wa akili anaoupata anapoona mahala walipo watoto wake."	https://www.bbc.com/swahili/habari-59244180
religion	Jinsi kanisa la Kiambaa linavyojikwamua kutoka makovu ya ghasia za  2007	Na Robert Kiptoo BBC Swahili Huku Wakenya wakijitayarisha kupiga kura Jumanne wiki ijayo ili kuwachagua viongozi wapya serikali imechukua hatua zaidi ili kudumisha usalama na amani wakati huo ili kuepuka kilichotokea mwaka wa 2007 ambapo ghasia zilizuka na kusababisha maelfu ya watu kuuawa na wengine  kulazimika kuhama . Tayari washukiwa kadhaaa wamekamatwa na polisi kwa madai ya kusambaza vijikaratasi vya  uchochezi katika  kaunti ya Uasin Gishu  hali ambayo inawapa waathiriwa wa ghasia za  mwaka wa 2007 hali ya wasi wasi. Hata hivyo hali ya utulivu imeendelea kushuhudiwa katika maeneo mengi ya Bonde la Ufa, eneo ambalo liliathirika pakubwa na machafuko hayo. Jukumu la kudumisha amani halijaachiwa tu asasi za serikali bali pia watu binafsi na mashirika ya kidini  zinajihusisha makubwa na jitihada hizo .Kasisi wa  kanisa la  PAG Kiambaa mjini Eldoret Paul  Karanja  amekuwa akiongoza ibada za kuombea amani wakati wa kipindi hiki . Miaka kumi na mitano iliyopita makumi ya waumini wa kanisa hili waliteketezwa ndani ya kanisa hili, baada ya ghasia za uchaguzi kuibuka. Akina mama ,watoto,vijana na wazee  ambao  ambao walikimbilia kanisa hilo kupata hifadhi baada ya ghasia kuzuka waliuawa baada ya kanisa hilo kuchomwa . Tangu wakati huo waumini  wengi waliondoka na kwa wachache waliobaki, waliendelea kuabudu katika kanisa dogo lililojengwa kutumia mabati. Paul Karanja ndiye kasisi mkuu wa kanisa hili kwa sasa na anasema walilazimika kubadili jina la kanisa kama njia moja ya kusahau maovu yaliyotokea ndani ya kanisa hilo Bi Hellen Wangui ni miongoni mwa walionusurika kifo wakati wa ghasia hizo za uchaguzi na anasema licha ya maisha kuendelea makovu ya tukio hilo bado yanawapa matatizo. Mji wa Eldoret  ni miongoni mwa sehemu zilizoathirika pakubwa na ghasia za baada ya uchaguzi mkuu wa mwaka wa 2007. Kinyume na ilivyokuwa, wakati huu  hali ni tofuati. Hadi sasa hakuna tukio lolote ambalo limetokea na Moses Ndichu ambaye ni mkaazi wa eneo hili la Kiambaa anasema amani ipo. Huku shughuli za kampeini zikiendelea makundi mbali mbali yameimarisha juhudi za kuwahimiza wakaazi wa maeneo yote ya mkoa wa bonde la ufa kudumisha amani kabla ya baada ya uchaguzi mkuu. Naomi Njeri ni kiongozi wa kina mama katika kanisa la Kiamba. Ikiwa imesalia siku sita pekee kabla ya uchaguzi mkuu, watu wengi katika eneo la  Bonde la Ufa wana maratajio makubwa kuwa uchaguzi huu utakuwa wa amani. Kasisi Paul Karanja anasema viongozi na  wananchi wote wana jukumu la kuhakikisa kuwepo kwa amani. Waziri wa Usalama wa Ndani Fred Matiang’i amewahakikishia Wakenya kuwa patakuwa na usalama wa kutosha kote nchini wakati n ahata baada ya uchaguzi siku ya Jumanne wiki ijayo. Kwa waumini wa kanisa la Kiambaa na Wakenya wengi,Imani yao ni kuwepo kwa utulivu na uendeshaji kwa utulivu mchakato mzima wa kura ili wanedelee na Maisha yao kama kawaida.	https://www.bbc.com/swahili/articles/ck5nyn83409o
entertainment	Lisa Li: Nyota mashuhuri wa mtandaoni aliyeanikwa kwa kuishi 'maisha feki''	"Mshawishi maarufu wa mtandao nchini China ameangaziwa kwa kuishi maisha ya ""uwongo"", baada ya mwenye nyumba aliyopangisha kufichua maisha yake halisi yanayotofautiana na muonekana anaonadi mtandaoni. Kanda ya video iliosambazwa kwenye mitandao ya kijamii inaonesha nyumba ya Lisa Li - Mwanablogu maarufu aliye na mashabiki milioni  1.1  - ikiwa na uchafu uliozagaa kila sehemu- ikiwa ni pamoja na vyakula vilivyooza na kinyesi cha mbwa. Tangu kanda hiyo iliposambazwa mitandaoni Bi Li ameomba msamaha. Kwanini Bi Li ni mashuhuri? Lisa Li anafahamika China kama ""wang hong"", ama ""Mtu mashuhuri"", katika mtandao maarufu wa Sina Weibo. Akaunti yake, sawa na ya vijana wa Kichina ambao ni watu mashuhuri wa mtandaoni, inaonesha jinsi anavyopenda starehe kwa kusafiri katika maeneo ya kuvutia, kuhudhuria hafla tofauti na kula vyakula vya hali ya juu. Lakini tangu mwenye nyumba aliopanga kumuanika mtandaoni amepata umaarufu mwingine tofauti kabisa (maisha yake ya faraghani ambayo ameweka siri). Mwenye nyumba alifanya nini? Baada ya Lisa Li kupuuza simu alizompigia, mamilioni ya watumiaji wa mtandao wa kijamii wa Weibo walimtazama mwenye nyumba aliyetajwa na vyombo vya habari kama Bi Chen, akioneshana mazingira machafu ya nyumba ya Lisa. Bi Chen aliiambia Pear Video kuwa  hata wataalamu wa kufanya usafi wamekataa kusafisha nyumba hiyo na kuongeza kuwa mpangaji alikuwa anadaiwa maelfu ya yuan ambazo hajalipa kupata huduma muhimu wanazopewa wapangangaji wengine. Chen amesema hakua na budi kupiga ripoti polisi ili kukoa mali yake na kupata fedha anazoda. Lakini  Chen alipata umaarufu baada ya kuonesha ukurasa wa Weibo wa mpangaji wake kwa kituo hicho, akisema: ""Huyu ni mtu mashuhuri sana mtandaoni na anafuatiliwa na watu milioni moja."" Aliaimbia Pear Video katika mahojiano ya kipekee akisema ""mwanamke mrembo"" lakini muonekano wake ni tofauti na ""uvundo"" na uchafu uliopo nyumbani kwake. Bi Li amesemaje? Baada ya mamiliaoni ya watu kuona kanda ya video ya nyumba hiyo Bi Li alijitokeza na badala ya kutoa taarifa katika mtandao wa kijamii aliamua kukutana na mwenye nyumba ana kwa ana na kuomba msamaha. ""Nakubali nimekosea kutokana na tukio hili,"" alimwambia Bi Chen. Alinaswa katika kanda ya video akimsalimia mwenye nyumba. Alielezea sababu za kutokuwepo kwake katika mtandao maarufu wa habari -The Paper, akisema ilitokana na kazi nyingi. Pia alisema alikuwa mgonjwa na alipotoka hospitali alienda safari ya kikazi. Aliongeza kuwa hivi karibuni alipokea ujumbe mwingi katika WeChat na huenda hakuona ya mwenye nyumba. ""Sasa nitasafisha … nitapasafisha usiku huu,"" aliiambia The Paper. Mashabiki wa Bi Li wanasemaje? Kanda inayomuonesha Bi Li akizoa kinyesi cha mbwa kwa kutumia kifagio cha nyumbani imewagutusha mashabiki wake huku baadhi yao wakimkejeli mtandaoni. Zaidi ya watumiaji 60,000 wametoa maoni katika ukurasa wake, na wengi wao wamesema wataacha kumfuatilia huku wakiimuita ""feki"". Baadhi yao pia wamehoji ukweli wa mahajiano yake katika vyombo vya habari. Mashabiki wake pia wamegundua kuwa amebadilisha anuani yake katika mtandao wa kijamii na kufuta posti za awali. Hii sio mara ya kwanza visa kama hivi vinashuhudiwa nchini China. Taifa hilo limekua likiwashinikiza raia wake mashuhuri kuwajibika katika jamii. Mwezi Julai vlogger mmoja raia wa China alikejeliwa sana mitandaoni  baada ya hitilafu ya kimitambo wakati akifanya live-stream( matangazo ya moja kwa moja mtandaoni) kumuonesha kuwa mwanamke wa wa umri wa makamo tofauti na jinsi alivyojinadi mtandaoni kuwa mwanamke kijna. Baadhi ya watu mashuhuri mtandaoni walikiuka ""maadili"" wamefungwa jela kwa muda mfupi. Mwezi Oktoba mwaka 2018, Yang Kaili, kinara mashuri wa live-stream aliye na mamiliaoni ya mashabiki, alizuiliwa kwa siku tano kwa kukashifu wimbo wa taifa. Mtandao Huya wa kupeperusha matangazo ya moja kwa moja mtandaoni ulifuta tangazo hilo na kumpiga marufuku,ukisema kuwa mitandao ya kurusha matangazo yanastahili kuzingatia sheria kikamilifu."	https://www.bbc.com/swahili/habari-49835191
sports	Tetesi za soka Ulaya Alhamisi 17.03.2022: Haaland, Conte, Messi, Tuchel, Lewandowski, Origi, Haller	"Mshauri wa Borussia Dortmund Matthias Sammer amegusia kwamba mshambuliaji Mnorway wa timu hiyo Erling Braut Haaland, 21 ataondoka katika klabu hiyo ya Ujerumani kujiunga na Manchester City. (Amazon Prime, via Goal)Haaland anahusishwa pia Real Madrid lakini anapaswa kupunguza mshahara wake kama atataka kujiunga na klabu hiyo ya Hispania. (Marca)Vilabu vinavyomtaka Haaland vitapaswa kukubaliana na kipengele katika mkataba wake - ambacho kinaaminika ni kulipa  £63m - mwishoni mwa April. (Bild, via 90 Min) Paris St-Germain imewasiliana na meneja wa Tottenham Antonio Conte, ambaye ana kipengele katika mkataba wake wa sasa kinachomruhusu kuondoka Spurs mwishoni mwa msimu. (Calciomercato, via Football Italia) Meneja wa Arsenal Mikel Arteta yuko katika orodha ya majina ya makocha wanaowaniwa na  PSG kumrithi meneja Mauricio Pochettino, lakini mhispania huyo anasema ""ana furaha sana"" pale kwa washika bunduki hao wa London. (Mirror)Mshambuliaji wa Argentina Lionel Messi hana mpango wa kutimka PSG, ingawa nyota huyo mwenye miaka 34 amekuwa akihusishwa na klabu yake ya zamani Barcelona, hakuna mawasiliano na klabu hiyo ya Hispania. (Mail) Meneja wa Chelsea Thomas Tuchel na bosi wa Sevilla Julen Lopetegui ni miongoni mwa makocha wanaowaniwa na Manchester United wakati huu klabu hiyo inasaka meneja mpya. (Guardian)Tuchel amempiku kocha wa  PSG Pochettino na kuwa chagua la kwanza la Manchester United kuwa meneja mpya na klabu hiyo ya Old Trafford na ingependa kumteua mjerumani huyo kabla msimu kumalizika. (Star)Chaguo la kiungo wa Uholanzi Georginio Wijnaldum itakua ni kurejea ligi juu ya England kama nyota huyo mwenye miaka 31 hayuko kwenye mipango ya muda mrefu ya PSG. (Teamtalk)Wakala wa Mshambuliaji wa Poland Robert Lewandowski anasema hakuna mazunguzo yaliyofanyika kuhusu kuongeza mkataba mpya kusalia kwenye klabu hiyo ya Ujerumani. (Kicker, via 90 Min) AC Milan imeanza mazungumzo ya kumsajili mshambuliaji  mwenye miaka 26 mbelgiji Divock Origi kwa uhamisho wa bure pale mkataba wake na Liverpool utakapomalizika. (Calciomercato)West Ham wanamtaka mshambuliaji mfaransa Alexandre Lacazette, 30 ambaye mkataba wake na Arsenal unamalizika mwishoni mwa msimu. (Teamtalk)Wakurugenzi wa Inter Milan wamekutana na wakala wa mshambuliaji  wa Ajax Sebastien Haller, 27 huku dau la klabu hiyo kumuuza mchezaji huyo wa kimataifa wa Ivory Coast inaaminika ni £29.4m. (La Gazzetta dello Sport, via Football Italia) Meneja wa Leicester City Brendan Rodgers anasema  Foxes hao wameanza mazungumzo ya mkataba mpya na kiungo Kiernan Dewsbury-Hall,23. (Leicester Mercury)"	https://www.bbc.com/swahili/habari-60775661
sports	Tetesi za soka Ulaya Jumatano 30.06.2021: Grealish, Ronaldo, Rabiot, Xhaka, Harrison, Abraham	Aston Villa wanatumai watafanikiwa kumzuia nahodha wao Jack Grealish , 25, kuweka katika kandarasi mpya ya mshahara wa £150,000 kwa wiki huku akiwavutia mabingwa wa ligi ya Premia Manchester City. (Telegraph - subscription required) Juventus inataraji kwamba Cristiano Ronaldo, 36, atafanya uamuzi kuhusu hatma yake ya siku zijazo hivi karibuni kufuatia kuondolewa kwa Portugal katika kombe la Euroa 2020. Kandarasi ya mshindi huyo mara tano wa taji la Ballon d'Or  inakamilika mwaka 2022. (Tuttosport - in Italian) Manchester United ilituma skauti kumchunguza kiungo wa kati wa Ufaransa na Juventus Adrien Rabiot ,26, huku mabingwa hao wa dunia wakiondolewa katika michuano ya Euro 2020 na Switzerland siku ya Jumatatu usiku. (Star) Juventus imeingia katika ushindani wa kutaka kumsajili Kiungo wa kati wa Arsenal Granit Xhaka huku klabu ya  Serie A  Roma pia ikidaiwa kuwa na hamu ya kumuajiri mchezaji huyo mwenye umri wa miaka 28 aliyeiongoza Switzerland kuiondoa Ufaransa katika michuano ya Euro2020.. (Calciomercato - in Italian) Crystal Palace, Southampton na  Norwich City zinamnyatia kiungo wa kati wa Borussia Dortmund, 29, raia wa Denmark Thomas Delaney, ambaye kandarasi yake inakamilika 2022.. (Sky Germany - in German) Kiungo wa kati wa England Jack Harrison, 24,  anatarajiwa kukamilisha uhamisho wa kudumu katika klabu ya leeds wiki hii baada ya kuhudumu katika klabu hiyo kwa mkopo kutoka Manchester City  kwa misimu mitatu.. (Manchester Evening News) Leeds inatarajiwa kukamilisha usajili wa beki wa Barcelona Junior Firpo, 24, baada ya kuzishinda baadhi ya klabu zaa ligi ya Premia  na zile za siri A ili kumpata mchezaji huyo wa Uhispania.. (Goal) Arsenal inatarajiwa kuwasilisha ofa rasmi kwa  kipa wa  Sheffield United Aaron Ramsdale, 23,  baada ya kurudi kutoka michuano ya Euro 2020 akiichezea England. (Sheffield Star) Aston Villa ina hamu ya kumsajili beki wa kati wa Manchester City Axel Tuanzebe  kwa mkopo kwa msimu wa 2021-22  huku mchezaji huyo mwenye umri wa miaka 23 akiwahi kuichezea Aston Villa kwa mkopo . (Football Insider) Villa pia inafikiria kumsajili mshambuliaji wa Chelsea na England  Tammy Abraham, 23, ambaye thamani yake ya  £40m itakuwa ghali mno kwa West Ham. (Eurosport) Mmiliki wa klabu ya Newcastle United Mike Ashley hayuko tayari kulipa dau la juu kwa wachezaji walio zaidi na umri wa miaka 27 , suala ambalo limesababisha mazungumzo na Southampton kuhusu kumsajili kiungo wa kati wa Gabon mwenye umri wa miaka 28 Mario Lemina , kugonga mwamba. (Mail) Beki wa Uhispania Sergio Ramos ,35, anachunguza maombi aliyopata kutoka kwa Manchester City , PSG na Bayern Munich kabla ya kufanya uamuzi kuhusu hatma yake. (ESPN) Tottenham Hotspur haina mbadala wa kuongeza kandarasi ya mkopo na mchezaji Gareth Bale 31, kwa msimu wa pili na mchezaji huyo anatarajiwa kurudi katika klabu yake ya Real Madrid , ambapo amesalia na kandarasi ya miezi 12 .. (Evening Standard) Rennes inasema kwamba haijapata ombi lolote la  kiungo wa kati na raia wa Ufaransa Eduardo Camavinga, licha ya mchezaji huyo mwenye umri wa miaka 18 kuhusishwa na klabu ya Manchester United na PSG. (Metro) Roma inakaribia kukubali kuweka mkataba na kipa wa Portugal Rui Patricio, 33 kutoka Wolves.. (Sky Sports) Arsenal inamnyatia mshambuliaji wa  Torino na  Itali Andrea Belotti, lakini AC Milan, Fiorentina, Napoli na Roma zote zinamchunguza mchezaji huyo mwenye umri wa miaka. (Tuttosport, via 90Min) Mshambuliaji wa Inter Milan na Uruguay  Martin Satriano, 20, anavutia hamu kutoka kwa klabu za Arsenal, Everton, Tottenham na Everton. (Mail) Leicester City ni miongoni mwa klabu kadhaa zinazomtaka mshambuliaji wa Itali Domenico Berardi , anayeichezea klabu ya Sassuolo mwisho wa msimu ujao (Gazzetta Dello Sport, via Leicester Mercury) Norwich City inakaribia kumsaini kwa mkopo kiungo wa kati wa Scotland Billy Gilmour, 20 kutoka Chelsea (Sky Sports) Liverpool huenda ikamsaini mshambuliaji wa Porto na Brazil Otavio, 26, kabla ya siku ya mwisho ya dirisha la uhamisho siku ya Jumatano  kutokana na kifungo kinachomzuia cha £34m. (Star) Aston Villa na Norwich zote zinajaribu kumsaini kipa wa England mwenye umri wa miaka 18 Matthew Cox  kutoka klabu ya daraja la kwanza AFC Wimbledon. (Football Insider) Barcelona inafikiria kumpatia kandarasi ya miaka miwili beki wa Uhispania mwenye umri wa miaka 29 Sergi Roberto , ambaye mkataba kwake unakamilika 2022. (Marca) West Ham United huenda ikamuajiri Alan Irvine, ambaye alikuwa msaidizi wa mkufunzi wa West Ham David Moyes, kuwa mkurugenzi wa kandanda katika klabu hiyo. (Football Insider) Barnsley ipo katika mazungumzo na mkufunzi wa klabu ya TSV Hartberg , Markus Schopp kuhusu uwezekano wa kocha huyo wa Austria kuwa mkufunzi mpya kutokana na kuondoka kwa Valerien Ismael kuelekea West Bromwich Albion. (Sky Sports) Jamaica inamtaka mshambuliaji wa  Manchester United Mason Greenwood, 19, kubadilisha uraia wake kutoka England . Wachezaji wasiozidi umri wa miaka 21 ambao hawajachezea taifa hilo mechi tatu kubwa   wana uwezo wa kufanya mabadiliko kama hayo.. (Telegraph - subscription required) Manchester City huenda wakamlenga mshambuliaji wa Barcelona na Ufaransa Antoine Griezman , 30 kama mbadala wa mshambuliaji wa England na Tottenham Harry Kane.(Fichajes, in Spanish) Manchester United imempatia Jesse Lingard kandarasi mpya ya miaka mitatu huku kiungo huyo wa England akiwavutia West Ham. (Mirror) Liverpool ina hamu ya kumsaini mshambuliaji wa Bayern Munich na Ufaransa Kingsley Coman na inawasiliana na usimamizi wa mchezaji huyo mwenye umri wa miaka 25. (Sport 1 via Metro) Inter Milan wamewasiliana na wakala wa beki wa kulia wa Arsenal Hector Baellerin huku klabu hiyo ya Itali ikimlenga mchezaji huyo mwenye umri wa miaka 26 raia wa Uhispania atakayechukua mahala pake Achraf Hakimi. (Gianluca di Marzio, in Itali. Kiungo wa kati wa Arsenal na Switzerland Granit Xhaka amethibitisha kuondoka katika klabu hiyo ya ligi ya premia kuelekea AS Roma wakati wa mkutano wa kombe la Euro 2020.. (90 min) Manchester United wanakutana na wakala wa kiungo wa kati wa Rennes 18, Eduardo Camavinga wiki ijayo kuandikisha kandarasi. (RMC, via Mirror) Kiungo wa kati wa West Ham Felipe Anderson huenda akarudi Lazio baada ya klabu hiyo kuanzisha mazungumzo ya kumsajili mchezaji huyo wa Brazil mwenye umri wa miaka 28.. (Mail) Klabu ya Borussia Dortmund itamlenga mshambuliaji wa  PSV Eindhoven na England Noni Madueke, 19, kuchukua nafasi itakayowachwa wazi na Jadon Sancho ambaye anatarajiwa kutia saini kandarasi ya dau la £77m  na klabu ya Manchester United . (Ruhr Nachrichten, in German) Southampton inakaribia kukamilisha kumsaini beki wa klabu ya Brests na Ufaransa Romain Perraud, 23, na pia wana hamu ya mshambuliaji wa Blackburn Rovers Adam Armstrong ,24. (Athletic, subscription required) Miaka miwili baada ya kukataa kujiunga na Arsenal, kiungo wa kati wa Leicester na Ubelgiji Dennis Praett 27, huenda akasajiliwa na klabu hiyo katika dirisha hili la uhamisho. (Express) Beki wa Brighton na England Ben White, 23, anasema kwamba hajui kile ambacho ni kweli kuhusu uvumi kwamba anaelekea kujiunga na Arsenal kwa dau la £50m. (TalkSport) Arsenal wameonesha hamu ya kumsajili kiungo wa kati wa lille na Portugal Renato Sanchez  na wameitaka klabu hiyo ya Ufaransa kuipatia habari zozote kumuhusu mchezaji huyo mwenye umri wa miaka 23.. (90 min) Liverpool imekataa ombi la klabu ya Uswizi ya FC Basel kumnunua mshambuliaji wa Canada mwenye umri wa miaka 21- Liam Millar na inataka kulipwa fedha za ziada za  £1m ili kumuuza mshambuliaji huyo.* (Goal)	https://www.bbc.com/swahili/habari-57661708
sports	Tetesi za soka Ulaya Alhamisi 14.07.2022	Barcelona wamekubali kusaini mkataba mpya wa miaka miwili na mshambuliaji wa Ufaransa Ousmane Dembele. Mkataba wa awali wa mchezaji huyo mwenye umri wa miaka 25 na timu hiyo ya Uhispania ulikwisha msimu huu wa joto lakini sasa amejitolea kwa mkataba mpya hadi Juni 30, 2024. Dembele alijiunga na Barcelona akitokea Borussia Dortmund mwaka 2017 kwa mkataba wa awali wenye thamani ya £96.8m na uwezekano wa kupanda hadi £135.5m. Amefunga mabao 32 na kutoa asisti 34 katika michezo 150 aliyoichezea klabu hiyo. Muda wake akiwa na Barcelona ulitatizwa na majeraha lakini aliweza kutoa pasi za mabao 13 na mabao mawili katika mechi 32 alizocheza msimu uliopita. Dembele alikuwa akihusishwa na vilabu kadhaa vya Premier League, vikiwemo Chelsea, na mabingwa wa Ufaransa Paris St-Germain. Mshambuliaji wa Manchester United mreno  Cristiano Ronaldo, 37, amepata ofa yenye thamani ya 300m euros (£254m) ili kucheza misimu miwili kwenye klabu moja ya Saudi Arabia. (TVI and CNN Portuguesa, via AS - in Spanish) United wako kwenye mazungumzo ya mwisho ya kumsajili Lisandro Martinez kutoka Ajax baada ya kukubaliana maslahi binafsi na mlinzi huyo wa Argentina mwenye miaka 24. (Fabrizio Romano, Twitter) Ajax imekubali kushindwa kumzuia Martinez asiondoke msimu huu lakini mabingwa hao wa ligi kuu Uholanzi wanataka ada ya £46m. (Times - subscription required) Chelsea sasa inamuwania mlinzi wa Paris St-Germain mfaransa Presnel Kimpembe, 26, baada ya kukubaliana ada na Napoli kwa ajili ya mlinzi wa kati Msenegali Kalidou Koulibaly, 31. (Guardian)  Everton imeiambia Wolves kwamba itakubali kutoa ada ya £10m kwa ajili ya kumnasa winga wa Hispania Adama Traore, 26, msimu huu. (Football Insider) Klabu mpya ya kocha Wayne Rooney, DC United imeungana na timu zingine za ligi kuu ya Marekani, MLS na ligi kuu ya England zinazomtaka nyota wa England Jesse Lingard, 29, ambaye ametimka Manchester United. (Marca) Mlinzi mholanzi Matthijs de Ligt, 22, yuko tayari kupunguza mshahara wake ili kujiunga na Bayern Munich kutoka Juventus. (Bild - in German) Barcelona wako tayari kuongeza ofa yao kwa ajili ya mshambuliaji wa Bayern Munich, Mpolandi Robert Lewandowski, 33, mpaka kufikia £42.3m. (Bild - in German) Leeds wanamtaka kiungo mhispania Juan Mata, 34, ambaye yuko huru baada ya kuondoka Manchester United mwishoni mwa msimu. (AS - in Spanish) Kiungo wa Chelsea na England Mason Mount, 23, anataka kuanza mazungumzo na klabu hiyo kwa ajili ya mkataba mpya wa muda mrefu. (Athletic - subscription required) Winga mfaransa Ousmane Dembele, 25, atasaini mkataba mpya wa miaka miwili kusalia Barcelona baada ya mkataba wake wa awali kumalizika. (Sport - in Spanish) Winga wa Brazil Neymar, 30, hana mpango wa kuondoka Paris St-Germain msimu huu, licha ya kuhusishwa na kutaka kuhamia kwenye vilabu kadhaa. (Goal) Arsenal inachelewesha kuondoka kwa Lucas Torreira, ambapo kiungo huyo Mruguay mwenye miaka 26 ameshamalizana na kukubali kujiunga na Valencia. (Sport 890, via Mirror) Klabu ya Monza iliyopanda daraja msimu huu katika ligi kuu ya Italia, Serie A inamtaka Edinson Cavani, 35 baada ya mshambuliaji huyo wa Uruguay kumaliza mkataba wake Manchester United. (Sky Sport Italia, via Mail) Manchester City imekubali kumsajili kiungo mshambuliaji Emilio Lawrence kutoka Everton. Kinda huyo mwenye miaka 16 Mscotland anasakwa pia na vilabu vya Manchester United na Chelsea. (Football Insider)	https://www.bbc.com/swahili/articles/c88vzd9le7do
business	C﻿OP 27: Mkutano wamalizika kwa makubaliano ya kihistoria, nchi zilizoathirika na hali ya hewa duniani kulipwa	"Mkutano wa kilele wa COP27 umefikia makubaliano na mpango mkubwa wa kihistoria wa hali ya hewa, ambapo pamoja na mengine, kuanzisha mfuko wa fedha za kulipa mataifa masikini kutokana na athari za mabadiliko ya tabia nchi. Suala la kuundwa mfuko wa kuzisaidia nchi masikini kukabiliana na gharama ya uharibifu unaosababishwa na athari za mabadiliko ya hali ya hewa limeonekana ni suala la kihistoria. K﻿ilichobaki sasa ni kufuatwa kwa uratibu na vipengele ambavyo Umoja wa Mataifa unapaswa kukubaliana. 'Sauti hatimaye zimesikika - katika ardhi ya Afrika' Akaunti rasmi ya Twitter ya COP27 inapongeza mpango huo ""uliosubiriwa kwa muda mrefu"" wa kuzindua mfuko wa kusaidia mataifa yaliyoathirika zaidi na mabadiliko ya hali ya hewa. ""Historia imeandikwa,"" inasema kwenye Twitter. ""Katika ardhi ya Afrika, sauti ya jamii zilizoathirika sana hatimaye zimesikika."" Justin Rowlatt, mhariri wa masuala a hali ya hewa BBC, anayeripoti mkutano huo wa COP27 anasema wenyeji wa Misri katika mkutano huu wa hali ya hewa wa Umoja wa Mataifa wamefanikisha kitu cha ajabu. Wameshughulikia suala ambalo limekuwa kidonda ndugu tangu mazungumzo haya yalipoanza miaka 30 iliyopita - kuhusu nchi zilizo hatarini kusaidiwa kutokana hasara na uharibifu wa mabadiliko ya hali ya hewa ambazo tayari zinasumbua katika jamii zao. Lakini anasema wakati huo huo hawajaibua nia ya kukabiliana na chanzo kikuu cha mabadiliko ya hali ya hewa - ambacho ni uzalishaji wa gesi chafu ambayo inaongeza joto kwenye sayari yetu. Uchambuzi wake unaeleza kwa hakika, kwa kuanzisha aina mpya ya nishati ya inayotoa""chafu kidogo"" wengi wanaamini kuwa wamerejea kile kilichokubaliwa katika mkutano uliopita wa Umoja wa Mataifa wa hali ya hewa huko Glasgow. Nchi za Umoja wa Ulaya zimeashiria utayari wa kufikia maelewano kuhusu ufadhili kwa nchi zilizo hatarini. Hata hivyo zimeeleza wazi kwamba hazitosaini makubaliano ambayo yataenda kinyume na malengo ya kupunguza ongezeko la joto duniani hadi kufikia nyuzi 1.5 katika kipimo cha Celsius. Mkutano huo uliokuwa umalizike Ijumaa, umelazimika kusogezwa mbele kwa siku mbili zaidi mpaka usiku wa manane ili kufikia makubaliano hayo yaliyochukua muda. Zaidi ya nchi 200 zimeshiriki na kukubaliano mpango huo ambao, nchi nyingi za Afrika zinanufaika. Ikiwa sasa zinasubiri utararibu rasmi wa uamuzi huo, lakini haitarajiwa kuchelewa kuchukuliwa hatua kwa kuwa mkutano ujao wa kilele wa hali ya hewa wa COP28 utakaofanyika mwezi Novemba, 2023, utapokea ripoti ya hatua zilizochukuliwa."	https://www.bbc.com/swahili/articles/ckkn356yqeyo
politics	Sababu saba zinazoiweka Sri - lanka katika mzozo	"Sri Lanka ni nchi yenye misukosuko; Rais Gotabaya Rajapaksa hatimaye alijiuzulu siku ya Alhamisi baada ya kukimbilia Singapore. Kaimu rais wa nchi hiyo, Waziri Mkuu Ranil Wickremesinghe, anajaribu kuendesha nchi kutoka ""eneo salama"" baada ya ofisi yake kuvamiwa na makazi yake ya kibinafsi kuchomwa moto. Waziri Mkuu Wickremesinghe ameweka marufuku ya kutotoka nje na kuwataka wanajeshi kufanya 'chochote kinachohitajika kurejesha utulivu.' Taifa hilo linakumbwa na ukosefu wa mafuta, chakula, madawa na vitu vingine muhimu, na waandamanaji wanalaumu wanasiasa  kwa tatizo hilo . Hizi hapa sababu kuu za mzozo wa kiuchumi na kisiasa  unaokumba Sri Lanka: Uchumi wa taifa hilo la kisiwa cha bahari hindi kilicho na takriban watu milioni 22 umedhoofika kwa muda sasa. Kulingana na banki kuu ya taifa hilo , kwa jumla mfumuko wa kila mwaka wa taifa hilo umepita kiwango cha asilimia 50 na mfumuko wa chakula ndio mbaya zaidi ukiwa katika asilimia 80. Sarafu ya Sri- lanka , rupee inaendelea kudidimia dhidi ya dola: W akati rais Gotabhaya Rajapakse alipochukua uongozi mnamo mwezi Novemba  2019, kiwango cha ubadilishanaji wa fedha kwa dola moja kilikuwa rupee 179. Lakini sasa kimefikia zaidi ya Rupee 360. Gharama ya uchukuzi pia imeongezeka maradufu . Hata wale walio na fedha hawawezi kununua chakula na mafuta kutokana na uhaba mkubwa wa bidhaa hizo mbilki. Shirika la chakula duniani WFP  linasema kwamba zaidi ya watu milioni sita hawajua kule watakapopata mlo wao wa baadaye. Vita vya Ukraine vimesababisha kupanda kwa bei za chakula na bidhaa za mafuta ya petroli. Sri Lanka inategemea uagizaji kwa mahitaji yake yote ya mafuta ya petroli , lakini tangu mwanzo wa mwaka huu , taifa hilo limeshindwa kulipia gharama ya uagizaji mafuta na gezi. Hali hiyo imepunguza kasi ya ukuaji wa uchumi wa eneo hilo kila sehemu. Watu wengi sasa wanatumia kuni badala ya gesi kupika chakula. Uhaba wa gesi umedumu sana hali ya  kwamba baadhi ya sehemu za kuchomea maiti zimelazimika kufungwa, na wafu sasa wanazikwa badala yake, jambo ambalo sio desturi ya watu wengi wa Sri Lanka. Mdororo wa kimataifa umesababisha raia wa Sri Lanka wanaoishi ng'ambo kuwa na pesa kidogo za ziada za kusaidia familia zinazotatizika nyumbani. Pesa zinazotumwa kutoka nje zilishuka kutoka $515m mnamo Novemba 2019 hadi $248.9m mwezi Aprili, kulingana na Benki Kuu ya nchi. Jarida la kitalii la Lonely Planet lilitaja Sri Lanka kuwa kivutio kikuu cha watalii kwa 2019. Matumaini ya mapato makubwa ya Utalii yalididimia hatahivyo wakati msururu wa mashambulizi ya kigaidi yalipofanyika Jumapili ya pasaka mnamo mwezi Aprili 2019. Mashambulizi hayo yaliolenga hoteli tatu na makanisa matatu yaliwaua watu 267 na kuwajeruhi watu 500. Baada ya Utalii katika kiswa hicho kuimarika na hivyobasi kuchangia pato la dola $450m wakati wa mwezi Disemba wa mwaka huo, kulingana na benki kuu – ikiwa ni pato la chini la mwezi kama huo mwaka uliopita. Sekta hiyo baadaye ilizoroteshwa na mlipuko wa viruis vya corona. Data kutoka Benki kuu ya taifa hilo kutoka Mwezi Aprili hadi mwezi Novemba 2020 inaonesha kwamba sekta hiyo ya kitalii iliathiriwa vibaya ikikosa mapato yoyote. Kazi nyingi katika sekta hiyo zilipotea , hususan zile katika mikahawa iliop[o katika fukwe za bahari inayosifika sana na watalii wanaopenda kuota jua. Mnamo mwezi Aprili 2021, rai swa Sri lanka alipiga marufuku uagizaji wa mbolea zote , na hivyobasi kuwalazimu wakulima kutumia mbolea ya nyumbani. Hatua hiyo ilisukumwa na rai awa Sri lank ana wale walio ughaibuini kama hatua ya kuhifadhi mazingira , lakini ukweli ni kwamba ilitokana na kupungua kwa hifadhi ya fedha za kigeni. Hatua hiyo iligonga mwamba vibaya . Katika maeneo mengi -mazo ya mchele – chakula kinachotumika sana nchini humo lilishuka , na kulifanya taifa hilo kutegemea chakula kutoka nje. Mapema mwaka huu , serikali ilizindua mipango ya kuagiza tani 400,000 za mchele kutoka india na Myanmar , lakini haijulikani ni kiwango kilichowafikia raia. Sri Lanka sasa inaagiza bidhaa zenye thamani ya $3bn zaidi kuliko inazouza nje kila mwaka, na hiyo inaelezea kwa nini imekosa fedha za kigeni. Mauzo ya nje huenda yakaathirika zaidi kutokana na kudorora kwa uchumi kunakosababishwa na uhaba wa nishati na dizeli. Lakini nchi haiwezi kununua bidhaa nyingi zaidi za petroli kufanya nishati inayohitajika na tasnia yake kwa sababu imekosa pesa. Mwishoni mwa 2019, Sri Lanka ilikuwa na akiba ya fedha za kigeni $7.6bn, lakini hizi sasa zimeshuka hadi karibu $250m. (All figures from the Central Bank) Miongo mitatu ya vita vya wenyewe kwa wenyewe nchini Sri Lanka ilimalizika mwaka 2009. Katika kipindi cha baada ya vita, serikali iliendelea na ujenzi na kuwekeza pakubwa kwenye miundombinu kama vile barabara na bandari. Pesa zilitoka kwa kukopa na nchi inakabiliwa na mzigo wa deni la $51bn - ikiwa ni pamoja na $ 6.5bn inayodaiwa na China. Kulipa deni kumemaliza akiba ya pesa, na kuacha kidogo kununua chakula. Kundi la G7 la nchi zinazoongoza kwa viwanda - Kanada, Ufaransa, Ujerumani, Italia, Japan, Uingereza na Marekani - limesema linaunga mkono majaribio ya Sri Lanka ya kupunguza ulipaji wa madeni yake. Benki ya Dunia imekubali kuikopesha Sri Lanka $600m, na India imetoa angalau $1.9bn. Serikali ya Sri Lanka pia imekuwa katika mazungumzo na Shirika la Fedha la Kimataifa (IMF) kuhusu uwezekano wa mkopo wa $3bn. Katika mitaa ya Colombo, hisia za hasira dhidi ya Rais aliyeondolewa madarakani Gotabaya Rajapaksa - na familia yake ambayo imetawala siasa kwa miongo miwili iliyopita, Waandamanaji wanamlaumu rais - na wanafamilia ambao wamekalia nyadhifa za juu serikalini - kwa muda. Kakake mkubwa Gotabaya, Mahinda Rajapaksa, alikuwa rais kwa muongo mmoja kuanzia 2005. Familia hiyo inashutumiwa kwa kujilimbikizia mali kupitia ufisadi, jambo ambalo wanalikanusha. Gotabaya alipokuwa rais alimteua Mahinda kuwa waziri mkuu. Baada ya maandamano hayo kuanza kushika kasi, Mahinda alijiuzulu Mei mwaka huu. Gotabaya, kanali wa zamani wa jeshi, pia alijaza utawala wake na wanajeshi wa zamani. Ndugu wa Rajapaksa wana deni kubwa la kupanda kwao kisiasa kwa jukumu lao katika kuwashinda waasi wa Kitamil, lakini wakosoaji wanasema hawajafanya chochote kukuza maridhiano na Watamil walio wachache na pia wanawashutumu kwa kuwapendelea Wasinhala wanaowalenga Waislamu."	https://www.bbc.com/swahili/articles/c0j0jdy51ewo
business	Ni kwanini Tanzania imesimamisha biashara katika Kambi ya wahamiaji ya Nduta?	Mamlaka nchini Tanzania wamepiga marufuku kwa masuala yoyote ya kibiashara kufanyika ndani ya kambi ya Nduta, iliyopo kaskazini magharibi mwa nchi hiyo, inayohudumia zaidi ya wahamiaji 73,000 kutoka Burundi. Wafanyabiashara ambao ni wakimbizi wanasema kuwa walipewa muda mchache sana wa kujiandaa na kuvunjwa kwa maeneo yao, wanasema kuwa waliambiwa wafanye hivyo kutokana na zoezi la kuondoka kambini linaloendelea. Masoko haya ni sehemu ya kuwapa kipato wakimbizi hawa na kuwasaidia kwenye matumizi madogo madogo. Wakimbizi wanasema, kitendo hiki  pamoja na kuvunjwa kwa soko lao kubwa mwishoni mwa wiki, ni sehemu ya kuwataka waondoke katika kambi hiyo. ''Hatujui tutaishi vipi. Tunaishi kwa kufanya biashara ndogo ndogo za kuuza na kununua, wanafanya hivi watushinikiza turudi nyumbani.'' Mkimbizi mmoja kutoka kambi hiyo aliiambia BBC, bila kutaka kujulikana. Tanzania iliachana na mpango wake wa kutaka  kuwarudisha wakimbizi hao nchini kwao baada ya Umoja wa Mataifa kuonesha wasi wasi. Baadhi ya wakimbizi wamerudi nchini kwao bila kulazimishwa huku wengine wakiwa na hofu juu ya usalama wao iwapo watarudi. Dana Hughes, msemaji mkuu wa UNHCR, kwa upande Afrika mashariki ameiambia BBC hawana taarifa yoyote kuhusu kubomolewa kwa soko la wakimbizi la nduta, lakini hilo haliwezi kuwa suala jipya wala kushangaza. kwa upande wa serikali ya Tanzania, waziri wa mambo ya ndani Kangi Lugola amesema kuwa hana taarifa ya tukio lakini atafatilia kwa kina. ''kwa kweli sina Taarifa ya suala hili , nitazungumza na Mkurugenzi wa kambi ili kujua nini kinaendela'' Wiki iliyopita , UNHCR ilitoa ilitoa taarifa  ikilaumu serikali ya Tanzania kwa kuwalazimisha wakimbizi kurudi bila wenyewe kutaka. Tanzania kwa sasa inawangalia zaidi ya wakimbizi  200,000 kutoka Burundi wanaoishi katika kambi za Nyarugusu, Nduta na Mtendeli mkoani Kigoma. Wengi wao waliondoka nchini Burundi mwaka 2015 baada ya machafuko ya kisiasa baada ya Rais Pierre Nkurunziza kufanikiwa kubadilisha katiba ili kuruhusu mihula mitatu ya Urais.	https://www.bbc.com/swahili/habari-50291777
technology	Pegasus breach: Kujiondoa WhatsApp kunaweza kuhakikishia usalama simu yako?	"Baada ya mtandao wa kijamii wa WhatsApp kuthibitisha kuwa programu yake ilitumika kudukua simu za wateja,kumekuwa na hofu miongoni mwa watumiaji wa mtandao huo katika nchi kadhaa ikiwemoIndia, baada ya WhatsApp kuthibitisha kuwa baadhi yawatumiaji wake wamelengwa na wadukuzi. Baadhi ya watu wameelekezea serikali kidole cha lawama na kudai kuwa inahisika  na udukuzi huo, ikizingatiwa kuwa kundi la NSO linalodaiwa kuunda programu hiyo ya udukuzi, limeripotiwa kuuzia serikali pekee. WhatsApp imeishitaki kampuni hiyo kufuatia madai hayo, jambo ambalo limepingwa vikali. Serikali ya India pia imepinga madai hayo. Baadhi ya watu wamekuwa wakitafuta App tofauti na  WhatsApp, ikiwa ni pamoja na Signal au Telegram, wakiamini kuwa ziko salama. Lakini wataalamu wanasema kuwa WhatsApp, ni app inayotumiwa na watu karibu bilioni 1.5 katika nchi 180 na milioni 400 nchini India, ambayo imelengwa na wadukuzi japo kampuni hiyo inasema kuwa sio kosa lake Wakati hatari katika programu ya kupiga simu ya whatsApp iliruhusu wa kupitisha bila kuingilia kati kwa watumiaji, mwishowe ilichukua simu kwa sababu ya mapungufu kwenye mifumo ya uendeshaji wa simu. ""Wadukuzi walilenga udhaifu uliopo katika mfumo wa oparesheni, iwe ni ya Android au Apple,"" Vinay Kesari, wakili wa teknolojia aliyejikita katika masuala ya faragha ya mawasiliano ya simu. ""Simu yako ikidukuliwa kila kitu kilichopo ndani kinaweza kufikiwa, au hata vitu vinavyokufikia kupitia kamera au kipaza sauti viko hatarini,"" mwandishi wa masuala ya teknolojia, Prasanto K Roy, alisema WhatsApp imekuwa ikijinadi kama mtandao ""salama""  wa mawasiliano kwasababu ujumbe wake ni wasiri na kwamba hakuna mtu anaweza kuufikia isipokua wake wanaowasiliana. Hii inamaanisha ni yule aliyetuma ujumbe na anepokea pekee ndio wanaweza kuusoma. ""Lakini hali ilivyo sasa,  haijalishi kama ujumbe ni wa siri - baada ya ya simu yako kushambuliwa wadukuzi wanaweza kufikia kila kitu - kwasababu ujumbe uko wazi unaweza kusomwa katika,"" Bw. Kesari alisema. ""Huenda pengine umetoa loki katika simu yako,""aliongeza. ""Lakini cha msingi, ni kuwa shambulio kama hilo linafichua jinsi mifumo ya uendeshaji ilivyo hatarini."" Tahadhari imeelekezwa kwa kwa appa zingine za kutuma ujumbe, hasa suala la ishara(signal), ambayo inajulikana kuwa msimbo wa chanzo- lakini hiyo inamaanishi kuwa simu yako inaweza kuwa salama dhidi ya udukuzi? Hiyo sio lazima, wanasema. ""Linapokuja suala la ishara, kuna kuna safu ya uwazi iliyoongezewa kwa sababu wanatoa nambari yao kwa umma -kwa hivyo ikiwa wewe ni mtaalamu wa masuala ya teknolojia unaweza kufikia mifumu ya mawasiliano japo kampuni inasema imeshughulikia suala hilo,"" Bw. Kesari. ""Lakini hiyo haimaanishi app hiyo ina inaina safu iliyoongezwa ya kinga dhidi ya shambulio kama hilo."" Bwana Roy aliambia BBC kuwa shambulio hilo lilienda zaidi ya app hiyo. ""Kwa wake ambao simu zao zimeathiriwa, ujumbe wao uko hatarini- sio kwa WhatsApp pekee,"" Bw. Roy alisema. Kufikia sasa hakuna sababu ya kuamini kuwa  WhatsApp ""sio salama"" ikilinganishwa na app, nyingine ."	https://www.bbc.com/swahili/habari-50305814
entertainment	Valentines Day: Je, unatafuta mpenzi - hizi hapa mbinu saba za kumpata mpenzi	Je una upweke wa kimapenzi siku ya wapendanao na pengine ungependelea kumtafuta nyonda wako mkalia ini? Inakadiriwa kwamba takriban watu milioni 240 duniani huenda mitandaoni kutafuta mpenzi kulingana na Statista, lakini unajua kwamba sio wote wanaofanikiwa kupata mpenzi? Hivyobasi tumeweka mbinu zitakazokuwezesha kumpata unayemtafuta  kwa udi na uvumba  kupitia The Man Diet na shangazi Suzie Heyman. 1. Usitafute mpenzi kwa sababu unatafuta tu! Iwapo hutaki acha. Iwapo haumpendi mtu usijaribu kutaka kumuona tena 'Kujaribu ni hatari - kunatupeleka mbio, na kutufanya kuchoka kutupatia hisia mbaya kuhusu sisi binafsi na wengineo. 2. Jiamini Iwapo utaona onyo lolote mbele yako chukua tahadhari. Kuna vishawishi vya kufikiria: Ni makosa yangu - pengine ni makosa yao. Kutumiana ujumbe na watu 100 kwa muda kutakufanya uchoke haraka. Wekeza muda wako kwa wale wanaopendelea kutumiana ujumbe nawe, wale ambao unadhani wana hisia kama zako. 4. Kuchumbiana ni mchezo wa nambari-nenda kule ambako kuna watu wengi. Epuka huduma za kuchumbiana nenda kule ambako kuna watu wengi. Kuchumbiana ni mchezo unaotegemea nambari hivyobasi kutafuta almasi katika pandashuka unahitaji pandashuka. Usikubali bishara inayodai kwamba ina almasi ndani ya vitabu. Hawana. hakuna njia fupi . 5.Tafuta marafiki kwanza Uhusiano mzuri huonekana unapoanza kuwa marafiki kabla ya kuwa na uhusiano. Na inawezekana ukapata mpenzi kutoka kwa rafiki yako. 6. Jenga urafiki na kila mtu Unaweza kufikiria unajua kile kinachokuvutia lakini..... Unapopunguza orodha ya marafiki , huenda ukamkosa mtu unayeweza kuelewana naye na ambaye unadhania sie nyonda mkalia ini kwa kumtazama tu. Hatari moja ya mtandao ni kwamba hamuna mawasiliano hivyobasi hujui chochote kuhusu mutu uliekutana naye. Jieleweshe kwa haraka kuhusu sababu fulani ambazo unadhania hazieleweki. Ombi lolote la fedha kutoka kwa mchumba wako mpya ama mtu ambaye kila mara anavunja mipango - ni mojawapo ya sababu zinazokwambia uliekutana naye hafai hivyobasi katiza mawasiliano naye. Usikubali kupatikana katika penzi lisilo na hisia zozote.	https://www.bbc.com/swahili/habari-51499238
politics	Vital Kamerhe: Mshirika wa rais DRC yuko hoi gerezani	"Waziri wa sheria wa Jamhuri ya Kidemokrasia ya Congo, ameonya kuhusu hali ya afya ya Vital Kamerhe, msimamizi wa wafanyakazi wa rais Felix Tshikedi ambae, alihukumia kifungo cha  miaka ishirini jela tangu mwezi Juni. Lakini hadi sasa Vital Kamerhe na chama chake wameendelea kutupilia mbali tuhuma hizo wakiwakosoa baadhi ya wanachama cha rais Felix Tshisekedi, kumzuia Vital Kamerhe asigombee katika uchaguzi wa mwaka 2023 kama walivyokubaliana katika uchaguzi wa mwaka 2018. Ingawa hapo jana waziri wa sheria alienda kujionea mwenyewe hali ya afya ya mshirika huyu wa karibu wa rais Felix Tshisekedi ambaye alihukumiwa kifungo cha miaka ishrini gerezani. Kama mimi niliwahi kuzuilizwa jela na huko ndani kuna hospitali, lazima apewe matibabu ndani ya hospitali ya gereza kubwa kama sivyo basi. ""Nimewaambia Wakomamani wote wanaohisi kama Vital anaweza kutoroka, waachane na mtazamo huo. Ni muda mrefu sasa tualianza kuwaambia viongozi kuwa mkuu wa chama chetu amedhoofika kiafya na waziri wa sheria yeye mwenyewe aliona Vital yupo kwenye hali gani, sasa kwanini tudanganye, sisi tumeomba apewe matibabu mazuri hata hapa nchini."" Kwa mujibu wa Aimé Boji katibu mkuu wa chama UNC  cha Vital Kamerhe , amesema kuona kitendo cha  waziri wa sheria kutembelea mfungwa huyu inawapa moyo na kuona kuwa anaweza kupata matibabu sahihi kuokoa maisha yake. ""Raia wengi hapa nchini DRC wanahofia juu ya afya ya Vital ,  Christ  Lyda anasema. Na kuna hofu kuwa Kamerehe anaweza kukwepa kifungo chake ikiwa atasafirishwa kwenda nje ya nchi kwa ajili ya matibabu. ""Tunajua vizuri wanasiasa wetu, wanalalamika kuwa wadhaifu zaidi kila mara wakiwa jela na hiyo yaweza kuwa njama ya kisiasa ili wamtoroshe bwana Viltal Kamerehe. Kama mimi niliwahi kuzuilizwa jela na huko ndani kuna hospitali, lazima apewa matibabu ndani ya hospitali ya gereza kubwa kama sivyo basi. Watafute hospitali nyingine kubwa hapa suala la kumusafirisha nje ya nchi mimi binafsi siwezi kukubali  kwa kuwa mwanasiasa huyu aliiba pesa nyingi  za nchi"" Kwa mujibu wa  Aimé Boji katibu mkuu wa chama cha Vital Kamerehe, wale wanaofikiria hivyo hawajuwi kuwa suala la afya ya mtu sio jambo la kufanyia masihala. ""Nimewaambia  Wakomamani wote wanaohisi kama Vital anaweza toroka kama, waachane na mtazamo huo. Ni muda mrefu sasa tualianza kuwaambia viongozi kuwa mkuu wa chama chetu amedhoofika kiafya na waziri wa sheria yeye mwenyewe aliona  Vital yupo kwenye hali gani, sasa kwanini tudanganye, sisi tumeomba apewe matibabu mazuri hata hapa nchini."""	https://www.bbc.com/swahili/55071115
health	Virusi vya corona: Asiyeonesha dalili za kuwa na virusi anaweza kuambukiza wengine?	"Ni kiasi gani cha maambukizi ya virusi vya corona kinatoka kwa watu ambao hawana dalili za virusi hivyo licha ya kwamba wana corona, bado takwimu hiyo haifahamiki, wanasayansi wa shirika la afya duniani wamefafanua. Dr Maria Van Kerkhove anasema huwa si rahisi kwa mtu ambaye ana virusi vya corona lakini hajaonesha dalili kuweza kuambukiza ugonjwa huo kwa watu wengine. Lakini utafiti huu unategemea kiwango kidogo cha utafiti uliofanyika. Kuna ushahidi unasema kuwa watu wenye virusi vya corona wanaoonesha dalili ndio wenye maambukizi makubwa zaidi lakini ugonjwa unaweza kupita tu . Hata hivyo idadi ya watu waliopimwa bila kuwa na dalili haijajulikana watu hawa wameweza kuambukiza watu wengine. Dr Van Kerkhove alisema amekuwa akijadiliana na nchi ambazo zilifanya tafiti kupata maelezo zaidi kuhusu utafiti huo. Ukiangalia uchunguzi ambao umefanywa katika upande wa maambukizi ya mataifa mbalimbali . Alisema watu ambao hawakuonesha dalili ni ngumu sana kujua wameambukiza watu kiasi gani kati ya wale waliokutana nao. Lakini bado ana swali kubwa ambalo halina jibu kuhusu uchunguzi huo kama ni kweli ,kwa dunia nzima. Hofu yake inajumuisha msisitizo wa umuhimu wa watu kuchukua hatua za kukaa ndani imeweza kupunguza idadi ya watu ambao wanaweza kuambukizwa kwa wingi,"" alisema Prof Liam Smeeth, mtaalamu wa masuala ya usafi na afya katika shule moja mjini London. Anasema ameshangazwa na maelezo ya shirika la afya duniani WHO lakini hajaona takwimu ambazo wametumia. Mkurugenzi wa mpango wa dharura wa afya wa  WHO, Dr Michael Ryan, alisema alikuwa anahisi kabisa kuwa kuna watu wanapata maambukizi bila kuonyesha dalili na kuwaambukiza wengine, lakini swali linabaki pale pale ni kwa kiasi gani? Dr Van Kerkhove, ambaye ni kiongozi wa WHO katika kitengo cha magonjwa ya dharura, ameweka utofauti katika vipengele vitatu. Baadhi ya ripoti zimetofautisha  aina hizo wengine wakisema wale ambao wako na dalili na wale ambao hawana, ingawa bado ni kundi dogo limefanyiwa utafiti na hivyo kuwawia vigumu kusema jibu ni lipi. Lakini Dr Van Kerkhove alisema ,ukubwa wa ushahidi wa utafiti wa watu ambao hawajawahi kuwa na dalili haijaongeza maambukizi kusambaa zaidi katika sehemu ambazo utafiti ulifanyika. Utafiti ambao uliangalia sampuli za watu ambao wana maambukizi bila dalili na vilevile kufuatilia watu waliohusiana nao, wameona kuwa walioambukizwa kutokana na wao ni wachache. Hii imesababisha muongozo wa WHO, wa watu kuvaa barakoa ambao ulichapishwa mwishoni mwa wiki kuhitimisha kuwa watu ambao wana virusi vya corona lakini hawana dalili wanaweza kuambukiza watu wengine kwa, kiwango kidogo. Nchini Uingereza, afisa wa takwimu za taifa  (ONS) amekuwa akipima mara kwa mara sampuli za watu katika maeneo tofauti. Wamebaini kuwa , wale ambao mpaka sasa wamepimwa Covid-19, ni 29%  pekee ndio wameripotiwa kuwa hawana dalili za ugonjwa huo  wakati wanapimwa na hata walivyopimwa kabla au kupimwa hata mara tatu. Watu wenye dalili za virusi ndio walio kwenye hatari Katika kufuatilia utafiti uliofanywa katika baadhi ya nchi umeeleza kuwa ni kweli kwamba watu ambao hawaoneshi dalili huwa ni nadra sana kuambukiza wengine, maambukizi yanatokea kabla au siku ambayo dalili zinapoanza kuonekana kwa mara ya kwanza hata kama ni kidogo sana kwa mujibu Prof Babak Javid, mshauri wa tiba ya magonjwa ya kuambukiza katika chuo kikuu cha Cambridge. Watu wamebainika kuwa na virusi hivyo kuwa watu wasioonesha dalili wanaweza kuonekana kuwa na dalili siku tatu hivi kabla ya kuambukiza wengine haswa huwa siku moja kabla au siku moja baada ya dalili kuanza kuonekana. Hatua za awali ni muhimu kuchukuliwa hatua kwa mtu kujitenga na wengine alisema Prof Javid. Mtu ambaye hajawahi kupata dalili anaweza asipitie hatua zote za dalili ya ugonjwa.. Wakati watu ambao hawana dalili wanaonekana kuwa hawako kwenye hatari ya kuambukiza wengine huku utafiti wa sasa unaonesha kuwa watu wenye dalili za virusi vya corona wako kwenye hali ya hatari zaidi. Aidha kuambiwa tu kuwa una virusi vya corona haimaanishi kuwa una virusi kiasi gani. Kile kinachofahamika ni ugonjwa wa kuambukiza - labda pale mtu anapopiga chafya na anakohoa na kuchangamana na wengine wanaweza kuambukiza wengine kirahisi zaidi. Dr Van Kerkhove ameeleza kuwa ugonjwa huu zaidi unaambukiza kirahisi zaidi kupitia matone madogo pale mtu anapokohoa au kupiga chafya."	https://www.bbc.com/swahili/habari-52993841
business	Elon Musk ananunua Twitter: Je jukwaa hilo litabadilika vipi?	Elon Musk amefikia makubaliano ya kununua mtandao wa Twitter kwa ahadi ya kupunguza udhibiti kwenye jukwaa, na kuzua maswali kuhusu mbinu yake itamaanisha kwa 'mitandao ya kijamii.' Mashirika ya kutetea haki za binadamu yameibua wasiwasi kwamba kukosekana kwa usawa kunaweza kusababisha kuongezeka kwa matamshi ya chuki. Watumiaji wengi wa mtandao wa Twitter pia wanauliza ikiwa hii inamaanisha kuwa akaunti zilizosimamishwa na kampuni zitaruhusiwa kurudishwa. Mtu mashuhuri zaidi kusimamishwa kazi alikuwa Donald Trump. Baada ya habari za mpango huo kutangazwa, mashirika ya kutetea haki za binadamu yaliibua wasiwasi kuhusu matamshi ya chuki kwenye Twitter na uwezo ambao ungempa Bw Musk, ambaye anajieleza kuwa ''anayependelea uhuru wa kujieleza''. Amekuwa akisema katika ukosoaji wake wa sera za jukwaa kuhusu kudhibiti maudhui, akisema kuwa Twitter inahitaji kuwa jukwaa la kweli la uhuru wa kujieleza. Katika taarifa baada ya kufikia makubaliano hayo alielezea uhuru wa kujieleza kama ''msingi wa demokrasia inayofanya kazi.'' Katika mtandao wa Twitter, Shirika la Amnesty International lilisema: ''Tuna wasiwasi na hatua zozote ambazo Twitter inaweza kuchukua ili kukomesha utekelezwaji wa sera na mifumo iliyoundwa kulinda watumiaji.'' ''Jambo la mwisho tunalohitaji ni Twitter ambayo inafumbia macho kwa makusudi matamshi ya jeuri na matusi dhidi ya watumiaji, hasa wale walioathiriwa zaidi, ikiwa ni pamoja na wanawake, watu wasio na mahusiano yanayokubalika katika jamii na wengine.'' Hata hivyo, Twitter haikujibu mara moja ombi la BBC la kutoa maoni yao kuhusu wasiwasi huo. Akaunti ya Donald Trump ilifutwa kabisa mwaka jana kufuatia ghasia za Januari 6 katika jengo la Capitol huko Washington. Lakini hata ikiwa marufuku yake ya Twitter itabatilishwa, Bw Trump anasema hana mpango wa kurejea Twitter, badala yake ameamua kutumia jukwaa lake binafsi la, Truth Social. ''Siendi kwenye Twitter, nitabaki kwenye Ukweli,''  Bw Trump aliambia Fox News. Aliongeza kuwa anaamini Bw Musk, ambaye alimwita ''mtu mwema'', ''ataboresha'' jukwaa la mtandao huo. Wawakilishi wa Bw Trump hawakujibu mara moja ombi la BBC la kutaka maoni yao. Ming-Chi Kuo, mchambuzi wa teknolojia katika kampuni ya usimamizi wa uwekezaji ya TF International Securities, aliambia BBC kwamba Bw Trump anaweza kuamua kurejea jukwaani iwapo atashiriki uchaguzi wa urais wa Marekani wa 2024. ''Twitter bado ni chaguo bora kwake kuwa na sauti, ikiwa Twitter iko tayari kurejesha akaunti yake,'' Bw Kuo alisema. ''Siyo rahisi kujenga jukwaa lenye ushawishi zaidi kuliko Twitter kabla ya uchaguzi ujao wa urais.'' Bw Musk alisema anatumai kuwa hata wakosoaji wake wakuu watasalia jukwaani ''kwa sababu hiyo ndiyo maana ya uhuru wa kujieleza''. Walakini, watumiaji wengine wametishia kuacha kutumia mtandao wa Twitter, wakati wengine tayari wameacha. Muigizaji wa Uingereza Jameela Jamil, ambaye anajulikana zaidi kwa uhusika wake katika kipindi cha televisheni cha 'The Good Place', alisema anatarajia jukwaa hilo ''kuwa eneo lisilo na sheria zaidi, lenye chuki, chuki dhidi ya wageni, chuki kubwa na chuki dhidi ya wanawake''. ''Ningependa hii iwe... tweet yangu ya mwisho,'' Bi Jamil aliwaambia wafuasi wake milioni moja. Wakati huo huo, Caroline Orr Bueno, mwanazuoni mtafiti wa katika Chuo Kikuu cha Maryland, alisema kuwa kwa sasa atakaa kwenye jukwaa la mtandao huo, ambapo ana wafuasi zaidi ya 450,000. Bi Bueno alisema ''hatujui itakuwaje chini ya uongozi wa Elon Musk''. ''Tunachojua ni kwamba ikiwa watu wote wenye heshima wataondoka, itakuwa mbaya hapa tena kwa haraka sana,'' aliongeza. Dan Ives, mchambuzi katika kampuni ya uwekezaji ya Wedbush Securities, aliiambia BBC kwamba anatarajia watumiaji wengi ''kuchukua mbinu ya kusubiri-na-kuona''. ''Sasa ni kuhusu kuwavutia watumiaji wapya na kuwakomesha waasi kwenye jukwaa,'' Bw Ives alisema. Bodi ya wanachama 11 ya Twitter ilikubali kwa kauli moja ofa ya Bw Musk ya $44bn (£34.5bn). Jack Dorsey, ambaye alianzisha mtandao wa Twitter na bado yuko kwenye bodi yake, alisema alikuwa na furaha jukwaa hilo ''litaendelea kuhudumia mazungumzo ya umma'', ingawa haamini ''mtu yeyote anafaa kumiliki au kuendesha mtandao wa Twitter. ''Inataka kuwa nzuri kwa umma katika kiwango cha itifaki, sio kampuni,'' Bw Dorsey alisema kwenye ujumbe wa Twitter Jumanne. ''Kutatua tatizo la kuwa kampuni hata hivyo, Elon ndiye suluhisho la pekee ninaloamini,'' Bw Dorsey aliongeza. ''Ninaamini dhamira yake ya kupanua mwanga wa fahamu.'' Mtendaji mkuu wa Twitter Parag Agrawal pia amehutubia wafanyakazi katika mkutano, ambapo alisema mustakabali wa kampuni hiyo haujulikani, kwa mujibu wa shirika la habari la Reuters. ''Makubaliano yanapofungwa, hatujui jukwaa litaelekea upande gani,'' inasemekana Bw Agrawal alisema. On Siku ya Jumatatu, msemaji wa Ikulu ya White House Jen Psaki aliwaambia waandishi wa habari kwamba Rais wa Marekani Joe Biden ''kwa muda mrefu amekuwa na wasiwasi kuhusu nguvu za mitandao mikubwa ya kijamii'', yeyote anayemiliki au kuendesha mtandao Twitter. Seneta wa chama cha Democrat Elizabeth Warren alisema mpango huo ulikuwa ''hatari kwa demokrasia yetu'', huku akishinikiza kutozwa ushuru wa mali na ''sheria kali za kuwajibisha kampuni kubwa za teknolojia.'' Wakati huo huo, Seneta wa Republican Marsha Blackburn alifurahishwa na makubaliano hayo na kuyachukulia kama ''siku ya kutia moyo kwa uhuru wa kujieleza''.	https://www.bbc.com/swahili/habari-61228587
